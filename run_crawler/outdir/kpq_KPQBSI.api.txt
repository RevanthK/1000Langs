40001001	Ane na Yesus Kristus eilisang yabo Daud di mangadangden ab, Abraham di mangadangden ab.
40001002	Abraham di me na Ishak, Ishak di me na Yakub, Yakub di me na Yehuda ab algabo ab.
40001003	Yehuda di me na Peres ab Zerah ab, sig lin na Tamar, Peres di me Hezron, Hezron di me Ram,
40001004	Ram di me Aminadab, Aminadab di me Nahson, Nahson di me Salmon,
40001005	Salmon di me Boas Rahab di, Boas di me Obed Rut di, Obed di me na Isai,
40001006	Isai di me na Borobne Daud, Daud di me Salomon Uria di gel di,
40001007	Salomon di me na Rahabeam, Rahabeam di me Abia, Abia di me Asa,
40001008	Asa di me, na Yosafat, Yosafat di me Yoram, Yoram di me Uzia,
40001009	Uzia di me Yotam, Yotam mamne na Ahas, Ahas di me Hizkia,
40001010	Hizkia di me na Manasye, Manasye di me na Amon, Amon di me Yosia,
40001011	Yosia mamne na Yekhonya ab, algabo ab Babel bobogsiog sum.
40001012	Babel gigib bobogsiog wenena Yekhonya di Sealtiel manggayog, Sealtiel di me Zerubabel,
40001013	Zerubabel di me na Abihud, Abihud di me na Elyakim, Elyakim di me Azor,
40001014	Azor di me Zadok, Zadok di me Akhim, Akhim di me Eliud,
40001015	Eliud di me Eliazer, Eliazer mamne na Matan, Matan di me na Yakub,
40001016	Yakub di na Yusuf Maria alegne manggayog, Maria di na Yesus manggayog eildi si na Kristus.
40001017	Anda nisin isiboga wenena, Abraham ag uboga Daud bareb mangadangden na 14, Daud ag uboga Babel bobogsiog ag ab na mangadangden 14, Babel bobogsiog ag uboga Kristus ag na mangadangden 14.
40001018	Yesus Kristus mangana´ yubu na aneso unubayog. Li dogne sum nenege na eilin Maria na Yusuf di saboga dolamog, bog alna Geid Gange di me bobog, sig na doldana´ aro bog,
40001019	anese alegne Yusuf na besarob gangenge anda, gel di si nimi a´osing ag meili nembanag sembia yubu goma´ neng gelelenga lobognun seinilimog.
40001020	Aneso seiniliyog bog Ayong Weigne di eim nang di lenda ag lelyunggiog. “Yusuf Daud di me log unggom Maria na eindi gel dobloma´ me bomlange nenege na Geid Gange di,
40001021	Alna nengmabo manggulula´ yogsum eildi si na Yesus singgulom, Eildi mabo meilinge lomag uboga, blebsulula´ se.”
40001022	Ununa´ nene di Ayong Weigne di damen omoladsin nang ag lemogne sunum ublul aboga.
40001023	“Goubini gelme dogne me boble di nengmabo manggulula´; manggale wenena Eildi si na Imanuel alamgonga´ anda, Imanuel na Eimayong ab nason ulamab ana´ se.”
40001024	Yusuf na mamoga´ anda gigib bugog wenena, Ayong Weigne di eim nang di ombarog songe Maria na dobog, ba eildi gel danggayog.
40001025	Bog neiga´ ag mana´ gom-gom ulamdeg murub, eildi me nengmabo manggayog ba: Yusuf di eildi si na Yesus singgayog.
40002001	Yesus na Betlehem asag Yudea sogo ag Herodes ad borobne ulamog wilman manggayog. Gura´ eldin nang na eseng deya´ ag seig uboga Yerusalem asag yayeg di,
40002002	“Yahudi nimi borobne wenog manggamla´ anege na asa do?” aboga isibesieg: “Nun na Al se gura´, eseng deya´ ag seig eibab di, gibgob aboga yayab.”
40002003	Wenenge Herodes na ununa´ nenege gegbayog di al ab Yerusalem nimi nisin ab log danggayeg.
40002004	Wenege al Yahudi nimi di Wenena´ yubu omoladsin nang ab, imam weignang ab na beram longol yululum seog, ba gigib longolyayeg wenena, sig ag isibesiog, “Eimayong di Mesias na asa ag manggamla do?”
40002005	Sig di alag lebeg di na “Betlehem di, sogo na Yudea, Damen omoladsina´ nang di buku ag mome na aneso dorob:
40002006	‘An Betlehem Yehuda sogo na, bo usina´ na moga´ me goma´ anda, an gan-gan ag uboga bo mengesinne dogne segoglula´, Neri mabo Israel nimi bo Lemenggusunun aboga.’ ”
40002007	Gigib ba Herodes na gelelenga gura´ eldin nang biabsiog di, gura´ na edsum ab eiblom aboga besa nem isibesiog.
40002008	Gigib ba sig na Betlehem bogdebsiog di lebog di na: “Aneso, me nenege gemelbululum, gigib al eiblulum wenena, nayag babe lera yululum, na babe Al gibilbunun aboga.”
40002009	Sig na borobne di yubu gigib gegbayeg di, signa bieg. Eseng deya´ ag seig uboga eiyameg gura´ nenege na al damen menggayog di, Me umoga´ doumdigum segelbiog.
40002010	Sig na gura´ nenege eibeg wenena, signa ngingyang se eii dolameg.
40002011	Signa ee ag wa´iyeg wenena, Me ab eilin Maria ab ulamdega´ eibsieg, wenena Al eba´ ag gosam oglumugunggia gibig di sigdi damnang doboga Me gibna´ senge deibeg, nenege na, Emas ab Gemenyan ab, Mur ab.
40002012	Eimayong di lenda ag Herodes ag banggom aboga lebog ba, yog bisig uboga sigdi mog sogo bindibeg.
40002013	Gura´ eldina´ gerem nang nenege gigib biyig ba, Ayong Weigne di eimnang na Yusuf lenda ag yayog, eimnang nenege di: “Herodes na Me nenege obnun sembia eblula´ anda, anese bugoglem di Me nenege ab eilin ab na Mesir bobusulom, anege ag ulamlulum bog Nana a´un ag lebnun.”
40002014	Wenena Yusuf na bugog di, me ab eilin ab na enimnag wenege babe Mesir bobisiog.
40002015	Sig na aneged ulameg bog Herodes somagdobog. Ununa´ nenege unubaleba Ayong Weigne di yubu damen omoladsina´ nang di lemog songe sunum ublul aboga anda, “Mesir uboga Neri me na bialamna.”
40002016	Herodes na gura´ eldin nang di sonda´ yubu lemega´ eel ubog di yaga´ yoo nong sembibog, di Betlehem mabo nisin ab, beram sogo mabo ab obsululum seog. Nenege na eseng yala´ besene´ uboga ounusig mabo, Gura´ eldin nang di ura eiyameg salag ag sumboga.
40002017	Damen omoladsina´ne di Yeremia di lemog songe neigne danggayog nenege na.
40002018	“Rama sogo di yubu gegelamgonga´ enggoga igilina´ dagoga yaga´ ongei sembia Rahel na eildi mabo wana´ se engelamla sig nisin gomba, alna nimi di iga´ dibna´ yubu lebnemen goma´.”
40002019	Herodes gigib somagdobog wenena Ayong Weigne di eimnang na Yusuf ag Mesir sogo ag lenda ag lelyayog:
40002020	Malaikat nenege dina: “Bugoglem di Me ab, eilin ab doboga Israel sogo bululum. Sig Me nenege obgob sembibong nimi na gigib somagdoba´ se.”
40002021	Gigib wenena Yusuf na bugogog di Me ab, Eilin ab dobsiog, di Israel sogo bobisiog.
40002022	Bog Arkhelaus na, alayong Herodes lunun Yudea sogo borobne danggal seyeg, ba gigib gegbayog di anege bana´ log ubog wenena, Yusuf na lenda bisig wenena´ di, Galilea sogo ag biog.
40002023	Anege bindoga wenena, Yusuf na weig ad si na Nazaret ulamog. Damen omoladsina´ nang di lemeg yubu sunum una´ se, “Al na Nazaretne alamgonga´.”
40003001	Sum nenege Yohanes mag dolongsina´ne na, Yudea bubsya´ ag ya´indoga omoladlamsiog.
40003002	A´undi meilinge loboglulum, eim asag Eimayong damag una´ ag na gigib beram danggala´ se.
40003003	Al se aboga damen omoladsina´ne Yesaya di eildi lemog di na: “Nimi dogne di bubsya´ ag yubu migiba´ lemla di: Ayong Weigne se bisig gedneb bululum di, Al se bisig na doumdigum membululum.”
40003004	Yohanes di bagsum na unta osong di memeroba´ ongolamog di, saba´ na boga´ di wegelamog, dena´ na goulu biring ab bondog mag beiyagne ab delamog.
40003005	Wene na Yerusalem di babe Yudea nisin di uboga babe Yordan beram nisin babe alag balameg.
40003006	Sigdi meilinge lag lemegba Yohanes na mag Yordan ag dolonglamsiog.
40003007	Bog sum nenege na nimi dina´ Farisi nimi ab Saduki nimi ab na mag dobonggibsulul aboga yalamega´ eibsiog di eildi sigag lebog: “A´un baga´ gei yena´ na, eimig igine dodsiniba´ ag na, edne di a´un ag lebo, ba a´un na bologa balamlom do?”
40003008	A´undi meilinge noroldana´ gange di sumboga do mulamlulum.
40003009	A´undi gange lomag sembia, nundi ayong na Abraham seiniling gom; anese neri a´un ag lemna, Eimayong na girig ane aga doboga Abraham di mabo danggibnemen.
40003010	Wene yee na gal deiya´ ag gigib deirub: do besarob mouna´ gom gal nisin na gareboga ug ag boreblula´.
40003011	Nana a´undi meilinge loldogna´ se aboga mag sirig ag dolonglamsin bog, na beilag yululne na migibne nasonge gom, neri Eildi yan ongona´ bobnemen gom. Eildi a´un na Geid Gange ab, ug ab di dobonggibsulula´.
40003012	Lenga´ boloboga memena´ senge na gigib Eildi se ag od. Memena´ ag uboga Eildi membale di, do na mamogoga golonga´ ag deiblula´, lenga´ na sabnemen gom ug ag dablula´.
40003013	Wera Yesus na, Yohanes ag eildi mag dobonggibnulul aboga, Galilea uboga Yordan yayog.
40003014	Bog Yohanes di Alag gom abog di: “Eindi nayag mag dobonggibnemen, bog Ana nayag yalam de?”
40003015	Ba Yesus di alag yubu degna´ lebog di na: “Ununa´ nenege na od unubulul, nenaga unubanem wenena besarob anda, Eimayong di sirigne nisin sunum danggulula´ se.” Gigib ba, Yohanes babe Eildi yubu ag lebda unubayog.
40003016	Gigib mag dobonggibog ba, Yesus na mag ag uboga langgiog wenege babe Eim gabog di Eimayong di Gange na winang gare songe Yesus elib bulyunggiog ba eibog.
40003017	Eibog di gegeldogog, ba Eimag uboga yubu dogne aneso lebog: “Anena Neri Me Neri wana´ seinirubne, Eildi Neri gange ngingyang ulimnel.”
40004001	Wenena Yesus na Iblis ouragna´se Eimayong gange migib di bubsya´ag bobiog.
40004002	Ugag enimnag dena´ deng gom gom li deng dogne di ebna megbare sum ulamog, ba Yesus na gwaneng yo ubog.
40004003	Ubog ba uragsina´ne Alag yayog di, lebog di na: “An na Eimayong Mamne wenena girig ane aga gwaneng danggulul aboga leblom.”
40004004	Bog Yesus di yubu degna´ na: “Mome dorob di: ‘Nimi, na gwaneng di gamyag ulamang gom bog, Eimayong di lerob yubu nisin di.’ ”
40004005	Gigib wenena Alna Iblis di, geid legdob asag bobiog di Alna Eimayong di ee aroma´ ag boradeibog.
40004006	Gigib ba Alag lebog dina: “An na Eimayong di Me wenena, salenggulom. Anese yubu na mome dorob di, ‘Eildi eimnang ag lebleba Eindi yan oulug girig di diggulul gom aboga, sigdi see di yanga salbagugonga´.’ ”
40004007	Yesus di alag lebog dina: “Mome dorob di babe na, ‘An Ayong Weigne Eimayong ag ouragnang gom.’ ”
40004008	Gigib ba Yesus na Iblis di, yaga´ on bebnag mein doubag bowinggiog. Di sogo damagne nisin ab eildi yogne-yogne besarobne nisin ab Alag ombayog.
40004009	Gigib ba Iblis di Al Yesus ag: “An nayag mabonggia gibnelem wenena, nene nisin na Anag dodgununa´.”
40004010	Ba Yesus di alag lebog: “Iblis anna bindibe! Anese mome dorob di, ‘An Ayong Weigne Eimayong ag giblamlem di, Alag og nisin unulamlom.’ ”
40004011	Gigib ba Iblis na Yesus ag loboga biog ba, eimnang nang babe Alag arolyayeg.
40004012	Yohanes salerobega´ gegbayog wenena, Yesus na Galilea ag lobolbiog.
40004013	Alna Nazaret lobogog, di mag Galilea goggob ag, Kapernaum ulamog, Zebulon, Naftali sogo ag.
40004014	Damen omoladsina´ne Yesaya di lemogne, sunum ublul aboga:
40004015	“Zebulon sogo ab Naftali sogo ab na, laut ag ban bisig ag, Yordan mag dara sig, Galilea na yog-yog nimi di sogo ag.
40004016	Gunu lomag ulamang nimi na diman nonggela´ nenege gigib eilimang: sig ma´ud damag somagna´ sogo ag ulamang nimi na diman dinggal.”
40004017	Sum nenege uboga Yesus di omoladlamsiog yubu na ane: “Eim asag Eimayong damag una´ ag na beram danggal, a´undi meilinge noroldana´ gange di loboglulum.”
40004018	Yesus na mag Galilea sein bisig yabalamog wenena, nimi besene algaya-algaya eibsiog, nenege na Simon bog eildi si na Petrus ab, alga Andreas ab, sig na ikan don nang anda, mag ag ikan don wed dolonglamdeg bog.
40004019	Yesus di sig ag lebog: “A´un na Na eimig yururum, Neri a´un na nimi don nang danggibsunun.”
40004020	Ba sig na dona´ wed nenege lobogdeg di, berera Yesus eimig birig.
40004021	Yesus na aneged uboga biog wenena, nimi besene algaya-algaya eibsiog, nenege na, Zebedeus mamne Yakobus ab alga Yohanes ab sigleyong Zebedeus ab nason gal yanggol ag dona´ wed memelameg ba Yesus di biabsiog.
40004022	Sig na wenege sabseibi sigdi gal yanggol ab sigleyong ab loboga Yesus eimig dobol birig.
40004023	Yesus na Galilea mog sogo nisin dona´ ee ag omoladlamsiog, di Eimayong damag se yubu lera, ad nenege nimi di yog-yog neigna´ nisin ab mesangne nisin ab gom uya egdangelimsiog.
40004024	Wenena Alse yubu na Siria sogo nisin ag weglameg ba, sig ingmun gweselameg nimi ab, yog-yog neigna´ nimi ab Alag beyalameg di meili gange nang wa´indob nimi ab, somagaleilina´ nimi ab, yan inga´ nimi ab na Yesus di gom uya egdangelimsiog.
40004025	Wenena nimi dina´ Alag dobda balamega´ anda, sig na Galilea ab, Dekapolis ab Yerusalem ab Yudea sogo ab Yordan mag dara seig ab di yalameg.
40005001	Wenege ne Yesus na nimi dina´ eibsiog di Alna mein ag winggindoga gigib bugog ba, Eildi dirigoga bana´ nang na Alag yayeg.
40005002	Wenena Yesus babe yubu leboga sigag omoladlamsiog di, Eildi yubu na:
40005003	“Eimayong a´osing ag see gom nimi na ngingyang ulamgong, anese Eimayong damag sigda´ anda.
40005004	Ongei seinilimang nimi na, ngingyang besarob ulamgong, yogsum signa iga´ dibsulula´ anda.
40005005	Lamarob gange nimi na ngingyang ulamgong, anese yog sum sogo na sigda´ danggulula´.
40005006	Eimayong di sirigne se gwaneng yo mag yo ulamsil nimi na ngingyang ulamgonga´, anese sig na mon og ubsulula´.
40005007	Weradona´ gange nimi na ngingyang ulamgong, anese sig na weradona´ dobgonga´ anda.
40005008	Gange geid nimi na ngingyang ulamgong, anese sig na yogsum na Eimayong eibgonga´.
40005009	Isina´ yubu bobalamang nimi na ngingyang ulamgong, anese yogsum sig na Eimayong di mabo alamgonga´.
40005010	Eimayong di sirigne se olamsiang nimi na ngingyang ulamgong, anese Eimayong damag na sigda´ aboga.
40005011	Na se aboga meili nemboga sonda yubu di dereboga meilinge nisin ulamsieg nimi na ngingyang ulamsulul.
40005012	Ei doboga ngingyang ulamlulum a´un se degna´ nonggela´ eim asag od. Neigso na a´un aro bog damen omoladsina´ nang babe aneso olamsieg.”
40005013	“A´un na sogo ag uwa´ anda soo gom wenena, on sa´a uboga soo danggibnemen do? Ob gom se bobogig, di nimi di yan ingi sabgonga´.
40005014	A´un na sogo ag wesa´ anda meinag sorob ad na dognorob ulamlul goma´.
40005015	On yogne babe nimi dogne wesa´ dimbulul wenena, ma´i damag deiblul gom. Ee nenege nimi nisin diman waralamsulul aboga, wesa´ na bebnag wesa´ deilina´ eilib deiblul.
40005016	Neig songe na a´undi diman nimi nisin a´osing ag diman meleg waralamsululum. Ba signa a´undi besarob ununa´ eibeg di, a´un Ayong eim asagne meiblamgong aboga.”
40005017	“Nana Wenena´ Yubu ab, damen omoladsina´ nang di lerob yubu ab, gom ubnun aboga yesi seiniling gom, bog sunum danggulul aboga se yesi.
40005018	Anese Nana sirig yubu a´un ag lebnun, wera eim ab sogo ab gom una´ aro bog dognog mome goma ising titik moga´ dognog babe lubnemen gom; Damen Wenena´ Yubu nene nisin lomag lag dangana´ aro bog na.
40005019	Anese nimi dogne Damen Wenena´ Yubu lomag lerob yubu moga´ menge dogne gom ubne, di on nimi ag ane so ombadsunun aboga yog nimi ag omoladlamsulul wenena, alna yog sum eim asag Eimayong damag una´ ag damag na sogag so bugiblula´; bog nimi dogne na urubub omoladlamsili wenena, alna Eimayong damag una´ se bebnagne ag bugiblula´.
40005020	Wera, Nana a´un ag lebnun, a´undi sirig una´ na Damen Wenena´ Yubu gerem omoladsina´ nimi ab, Farisi nimi ab di songe gom, bog a´undi sirig ununa´ na on bebnag ulamlom anda, a´un na aneso gom wenena, Eimayong damag una´ se wa´inmen gom.”
40005021	“Nunisang yabo ag lerob yubu na a´un na gigib gegerob, ‘Nimi onggom arob bog, edne na nimi oblul wenena iginne doblula´.’
40005022	Bog Nana a´un ag lebnun, siggabo ag lemsiang nimi nisin iginne deibsugong, edne na algabo ag derelamsili wenena, weig yubu omoladsina´ se borob nang ag bobiniba´; edne na loba´ne lemle wenena, ug delamla´ lomag dobonggibnemen.
40005023	Ane so se a´un gan-gan ag nimi dogne di, Eimayong senge deibnun sembible wenena, angga di an ag gange og so unggelinge sembible di,
40005024	eindi deilina´nenege ouling ag deiya, angga ag damen bindoga isidanggurudum di, eindi deilina´ nenege deililyulom.
40005025	Eindi mal borobne ab bisig ag nason sunusina´ ag balamdurum wenena, berera isidanggurudum. An ag dolbalag nenegene benege di, sununsinne ag bobigele, ba sunusinne di na aronne ag dodle, ba anna dolongsina´ ag dobonggibgelag aboga.
40005026	Nana sirig yubu a´un ag lemna, a´un na dolongsina´ ag anege uboga langginmen gom, eindi gongala´ nisin lunudagdob gom wenena.”
40005027	“Gelabo yong gom, mem; arob yubu na gigib gegbulum.
40005028	Bog Neri a´un ag lebnange na, nimi nisin gelabo gembara yo seinilimang wenena gange ag gigib yolamang.
40005029	Eindi sirig ag sig ising di anna meili ublam wenena, ising nenege gweseboga boreblom. Eindi nong dara og borebna´ na seleb nong nisin ug dan asag dolongsina´ anda baba´.
40005030	Eindi sirig ag sig see di anna meilinge ubgel wenena, see nene gareboga boreblom, see dara og gom una´ wenena seleb nong nisin ug dan asag wa´na´ anda baba´.”
40005031	“Edne na gelabo lobogle wenena gelabo loldogna´ se mome alag dodlul aboga: mome babe dorob.
40005032	Bog Neri a´un ag lebnun, nimi na eildi gel asoga´ yorob gom bog loboggong wenena, eildi gel na asoga´ gel dangalimla; edne na lobogdob gel nenege doble wenena alna asoga´ dorobne.”
40005033	“Nunisang yabo ag aneso lerob yubu nenege babe a´un na gigib gegbulum: ‘Mema´ lena´ se yubu leng gom, bog a´undi mema´ lena´ na Ayong Weigne a´osing ag aga unulamlulum.’
40005034	Bog Neri a´un ag lebnun: Mema´ lena´ na yaga lenggom, eim ag uboga na lena´ lenggom, anese eim na Eimayong di buna´ ag.
40005035	Sogo ag uboga babe mema´ lena´ leng gom, anese sogo ag na Eildi yan deilina´ ag, goma Yerusalem si ag uboga babe, anese Yerusalem na Weig Borobne di asag.
40005036	A´undi ousa´ ag di babe mema´ lena´ lenggom, anese eindi og eindi migib di osong geid ubnemen goma, osong gogo dognog babe biri ubnemen goma´ anda.
40005037	Yo ana´ yo wenena yo ablulum, gom ana´ yo wenena gom ablulum, yog-yog ma´aboga lena´ nisin na Iblis ag uboga yalamla.”
40005038	“A´un na aneso lerob yubu babe gigib gegerob: Ising ouling ag na ising lumbolulum si ouling ag na si lumbululum arob.
40005039	Bog wene Neri a´un ag lebnun, a´un ag meili ubsieg nimi ag na on gareldang gom bog, nimi dogne di eindi susum dara sirig ag seig bonggagele wenena, waneng ag seig susum babe dodlom.
40005040	Nimi di eindi bagsum neringe danggaso aboga sunusinne ag bobusulul wenena, on eindi weya´ bagsum babe dodlom.
40005041	Nimi edne dogne di anag mog dognog mil bunom aboga bebeg ale wenena, alab nason on mog besene mil ag nason bururum.
40005042	An ag nimi dogne molobale wenena dodlom, di eindinge aga se-se na bobnun able wenena, alag loldognang gom.”
40005043	“A´un na a´unggabo nong ag na wana´ uboga, a´undi malborob nimi ag na goroglamsululum arob yubu na, gigib gegbulum.
40005044	Bog wene Neri A´un ag lebnunne na, ‘A´un ag malborob nimi ag wana´ ubsululum di, sig A´un ag olamsieg nimi se doa yubu lemsululum.’
40005045	A´un na ane so ununa di a´un Ayong eim asagne di mabo dangalamlom, ba eseng na besarob nimi ag babe, meili nimi ag babe dingilonglamsil di, mog na sirig nimi ag se babe sirig gom nimi ag se babe dolenglamsil.
40005046	Anese a´un wana´ ulamsiang nimi og wana´ ulamsilom wenena, ununa´ nenege se a´undi degna´ na sa´a do? Wase moloboga bonne babe aneso unulameldo gom de?
40005047	A´undi a´unggabo og gibsisilom di wenege na yog nimi di unulameldong gom songe de? Eimayong eel gom nimi di babe ane songe unulameldong gom de?
40005048	Anese a´un na doumdigum urubub ulamlulum, a´un Ayong eim asagne di doumdigum urubub ulamla songe.”
40006001	“Sembiblulum a´undi Eimayong ag gibna´ se ununa´ na nimi eibgong aboga nimi a´osing ag ununggom, aneso ununa´ wenena a´un Ayong eim asagne di degna´dobneb goma´.
40006002	A´un na see gom nimi ag wase doladsulum wenena gegeng gom nimi di una´ songe yubu migiba´ leboga doladsinggom mem, signa dona´ ee ag ab weig bisig ag ab unulameldong wenena nimi di meiblam sugong aboga. Bog Nana sirigne a´un ag lebnun, signa degna´ na gigib dorob.
40006003	Bog a´un na wase doladsululum wenena eindi waneng see ag sig see na eel ublul gom, sa´a songe eindi sirig see ag sig di ublamne nenege na.
40006004	Anese a´undi see gom nimi ag dodladsina´ na gelelenga dodsululum, ba a´un Ayong na a´undi geleleng arob una´ nenege eibsili di a´unag degna dodsulula´.”
40006005	“A´un na doa yubu lemlulum wenege na gegen gom nimi di ununa´ songe ung gom, sig na dona´ ee ag na segoga doa yubu lemeldong, di bisig goggob-goggob ag ab lemeldong nimi di eibsugong aboga, Nana sirigne a´un ag lebnun, sig na degna´ na gigib dorob.
40006006	Bog an na doa yubu lebneb wenena eindi ee lomag wa´ilim, di isigin seregoga Al an Ayong dognoroba´ ag ulamlange ag doa yubu leblom, leblem, ba a´un Ayong na a´undi geleleng arob una´ nenege eibsili di a´unag degna dodsulula´.
40006007	A´undi doa yubu lemluluma´ lomag anege na, Ayong Eimayong eel gom nimi di doa yubu weya´ leble balameldong songe leraban gom, sigdi sembia na doa yubu weya´ lemeb wenena nundi yubu gegbulula´ aboga sembia ulamang.
40006008	Wera a´un na sigdi ulamang songe unggom, anese a´undi Alag molona´ aro bog, a´undi yo seinilimlomne na a´un Ayong na, gigib eel.
40006009	Anese doa yubu na aneso lemlulum: Nun Ayong eim asag ulamlamne, Eindi si na Geis legdob.
40006010	Eindi Eimayong damag una´ yulul, Eindi yonge danggulul, ba sogo ag na eim ag songe ublul.
40006011	Sum nene nun ag nundi gwaneng dena´ sunumne dodsulom.
40006012	Nundi mednena´ne na lubibsulom, yog nimi di nun ag mednena´ne lubibsugob songe.
40006013	Nun na uragsina´ lomag bobesing gom, bog yoonge lomag nun na lobibsulom.
40006014	Anese a´un na yog nimi di mednena´ne lubibsululum wenena, a´un Ayong eim asagne di, a´undi meilinge babe lubibsulula´.
40006015	Bog a´un na yog nimi di, meilinge lubibsululum gom wenena, a´un Ayong babe a´undi meilinge lubibsulul goma´.”
40006016	“A´un na gwaneng dena´ gom-gom doa yubu og lemlulum wenege na, a´undi a´osing gedneba´ gegeng gom nimi di ununa´ songe unggom, sigdi a´osing mag na samboga ulamanga´ anda; yog nimi di ising gemena´ na signa gwaneng derog gom-gom doa yubu og lemang abgong aboga ulamang. Ba Nana a´un ag sirigne lebnun, sig na degna´ gigib dorob.
40006017	Bog anna gwaneng dena´ gom-gom doa yubu og lemlom wenena, eindi ousa´ ag na mag deiya eindi a´osing leglom,
40006018	ba anna gwaneng dena´ gom-gom doa yubu og lemlama´ anege nimi di eel ubgong gom aboga, bog an Ayong geleleng aroba´ ag ulamlange di eiblula´, anda an Ayong na eindi geleleng arob una´ nenege eibgele di anag degna dodgulula´.”
40006019	“A´undi damnang sogo agne se og deiling gom. Sogo ag ane na gedba´ eya´ soboga aran silbila´ waraboga meili ublula´ bog asoga´ne ya´ina asoga´ doluboga doblula´.
40006020	Bog damnang a´un senge na eim asag se delimlulum; eim asag na gedba´ eya´ soboga aran silbila´ waraboga meili una´ ab asoga´ne ya´indoga asoga´ doluboga dobneb goma´ ag.
40006021	Anese a´undi damnang ora´ ag anege a´undi gange babe anegag od ulamla.
40006022	Ising na nong se wesa´. A´undi ising besarob wenena a´undi nong nisin diman ulamla.
40006023	A´undi ising meili urub wenena a´undi nong nisin babe gunu ulamla. Wera diman a´undi nong ag odne na gunu od ulamla´ di, gunu nenege na yaga gunu sirig nong ulamla!
40006024	Nimi dognog di ayong besene di ouragnagne ulamnemen gom. Aneso unulamso wenena, nenge dogne ag na wana´ sembible di on nenge dogne ag na erigal sembiblula´, goma nimi dogne ag na besa dagomalamle di on nimi dogne ag na besarob ulamlul goma´ anda, a´un na Eimayong ab Wase ab di ouragna´ nimi ubnemen gom.”
40006025	“Anese Nana a´un ag lebnun, a´undi gamyag una´ se gange gweseboga seiniling gom, gwaneng dena´ se goma mag dena´ se gom, a´undi nong se babe gange gweseboga seiniling gom, a´undi bagsum ongona´ se babe. A´undi gwaneng dena´ se og gom, bog gamyag una´ na bebnag ulamla gom de? Anda a´undi bagsum ongona´ se og gom, bog a´undi nong na bebnag ulamla gom de?
40006026	Eim ag winang gedlulum. Signa yena´ dogoga do dagoga golonga´ ag deya ulamang goma´ bog, a´un Ayong eim asagne di, gwaneng doladlamsildo. A´un na winang ab neig digum so gom, bog on yaga bebnag sirig ulamlom gom de?
40006027	Nimi dogne edne na a´un gan-gan ag gange gweseboga seinilimla di, eildi gange gamyag una´ na dognog og ma´alamla.
40006028	A´un na sa´a se bagsum se gange gweseboga seinilimlom do? Bubsya´ ag bakung eisa´ na, wee weboga bagsum wilamla gom bog, wablameldoa´ anege gedlulum.
40006029	Bog Neri a´un ag lebnun, Salomo eildi bebnagne babe na eisa´ nene so bagsum yaga´ besarobne dogne babe ongolamog gom.
40006030	Wera aneso neigne babe na Eimayong di bubsya´ ag mal meila´ ag babe ongilimsil anda sum nene na od ubna´, bog ambusum sig na ug lomag borebsiniba´; odseig seinilina´ moga´ nimi lei, Eildi a´un ag on wega´ onggibsulul goma´ de?
40006031	Anese a´un na gange gweseboga yubu leng gom, nun gwaneng dena´ na sa´a aga dugob do? Goma mag na sa´a aga dugob do? Goma nun bagsum na sa´a aga onggugob do?’ aboga gweseboga seiniling gom.
40006032	Ununa´ nene nisin na Eimayong eel gom nimi di elamang bog, a´un Ayong eim asagne na, a´undi yo arobne na nisin eel ulamla.
40006033	Bog Eimayong damag una´ senge ab sirigne ab damen elamlulum wenena, nenege nisin na a´un ag ma´iya doladlamsulula´.
40006034	Anese ambusum sig senge se gange gweseboga seiniling gom, anese ambusum sig ingmunne na yogne, sum nene ingmunne na gigib on sum nene se og.”
40007001	“An na yog nimi ag iginne sunusing gom, an babe Eimayong di iginne sumbagalag aboga.
40007002	Anese a´undi nimi ag iginne sunulamsilom sununa´ di, a´un ag babe sumbusulula´, eindi yog nimi ag sunulamlamne ag lebda an babe sumbagalula´.
40007003	Sa´ase an na angga di, ising digna´ eilimlam dog eindi ising lomag gal gareroba´ eildalamlam gom do?
40007004	Sa´a so uboga anna angga ag lemlam di: ‘Neri eindi ising digna´ od doblambunun,’ alamlam bog, eindi ising ag gal gareroba´ od bog?
40007005	A´un yalbabna´ nimi lei, gal gareroba´ a´undi ising ag damen doblambululum di, wenena anna gedneb lag eiya angga di ising digna´ babe doblambuloma´.”
40007006	“Eindi geis damnang na, gam ag doladnang gom di, on eindi besarob dangman na meiya´ ag borebnang gom, eildi yan ingi sablag aboga, anda on samboga eildi an singgagelag aboga.”
40007007	“Mololamlulum wenena a´un ag dodsulula´, elamlulum wenena a´un na dobluluma´, isigin goungululum wenena a´un se isigin gubsulula´.
40007008	Anese nimi nisin na mololamig wenena dobgonga´, elamig wenena eibgonga´, isigin goung ulamig wenena sig se isigin gubsulula´.
40007009	Nimi dogne eildi me di, gwaneng se molobaso bog, girig dodso de?
40007010	Goma alna ikan se molbaso bog, baga´ dodso de?
40007011	Wera anese, a´un yoo gange nimi babe na a´undi mabo ag besarobne doladsina´ eel ulamlom, a´un Ayong eim asagne na meneng wansog anda, Alna sig Alag mololamig nimi ag na besarobne doladlamsulula´.”
40007012	“Yogne-yogne nisin nimi di nayag unebneseng aboga sembirubne, nenegaga eindi sig ag babe neigne ublom. Nenena Damen Wenena´ Yubu ab nabi nang di dorob yubu nisin ab od se.
40007013	Mog isigin bisig wa´lamlulum, anese weig isigin bisig ab saba´ bisig abna somagna´ bisig bog nimi dina´ wa´lamang.
40007014	Anese gamyag una´ se bana´ bisig isigin na moga´ di dogob nong ba, nimi moga´ og eibgonga´.”
40007015	“Sonda´ yubu omoladsina´ nimi aga domba a´osing songe danggia a´un beram yugonga´ anda weldalamlulum, sig na yaga´ yoo gal-gal ag bei gam so nimi bog.
40007016	Sig di do di a´un eel ubluluma´. Nimi na seleng gal do di anggur do daglameldong gom goma mal meila´ selengne di aga ara do daglameldong de?
40007017	Neig songe na besarob gal nisin na, do babe besarob do mulameldong, meili gal wenena do babe meili do mulameldong.
40007018	Besarob gal di na meili gal do mubnemen gom. Meili gal do di na besarob gal do mubnemen gom.
40007019	Wera do besa mouna´ gom gal nisin na, weboga ug ag borebneba´.
40007020	Anda do di aga a´un na sig eel ubsululuma´.
40007021	Nimi nisin na Nayag ‘Ayong Weigne, Ayong Weigne’ aboga bialamneang nimi aga eim asag Eimayong damag una´ se wa´ugong gom, bog Al na´neyong eim asagne di yonge ag unulamang nimi aga wa´ugonga´.
40007022	Goggobdagna´ sum nenege na nimi dina´ di Nayag Ayong Weigne Ayong Weigne lei, nun na Eindi Si ag uboga nang-nangabda eimig unubanebne omoladlamsuyub di, meili gange nang babe yaglamboga ulamub di, Eindi si ag uboga ubnemen gomne aga babe unuboga unulamub gom de?
40007023	Sum nenegaga Nana sig ag lag lebnuna´: ‘Nana a´un eel ubsisi gom sirig. A´un meili una´ nimi nisin lei, Nayag uboga bindiblulum!’ ablula´.’ ”
40007024	“Nimi Neri yubu nene gegboga unulamang nimi nisin na, alna gerem nimi di girig eilib diga´ dirigoga solameldo songe ulamla.
40007025	Wera mog yangayog di mag weneboga, om ab di ee nenege ligildogog, bog ee nenege na girig elib sorob wenena gugog gom.
40007026	Bog nimi Neri yubu ane gegelamang dog unulamang gom nimi nisin na, signa, al loba´ nimi di ee mag weneng elib solameldo songe ulamang.
40007027	Wera mog yonggayog di mag wemba yanggayog ba, on om di ee nenege ag ligildogog wenena, ee nenege na yaga doluboga mabog!”
40007028	Wera Yesus na yubu nene gigib lera dagog, ba nimi dina´ Eildi omoladsina´ gegboga na´nini budna yubu seinilimig.
40007029	Anese Eildi sig ag omoladlamsioga´ na borob nang di lelong so, sig Damen Wenena´ Yubu omoladsina´ gerem nang songe gom.
40008001	Yesus na mein ag uboga gigib yunggiog ba, nimi dina´ Al eimig diriga dobda balameg.
40008002	Ba nimi dogne kusta susu blolamog nimi Alag yayog di, gosam oglumugunggia Alag giboga lebog di na: “Weigne lei, Anna wesibnun yo sembiblem wenena, na wesibnulom.”
40008003	Ba Yesus na nimi nenegag Eildi see deiya salbonggia lebog di, “Nana yo, anna egdangdoblam” seog, ba al wenege sabseibi kusta susu blolamoga´ anege na egdayog.
40008004	Gigib wenena Yesus di alag lebog di: “Sembiblom unubagelne nene na yog nimi ag babe omoladsina´ na mem. Bog bilim di sig imam weig nang ag omoldalbindoga, Musa di lerob songe Eimayong gibna´ se sig eel ubong aboga deilbulom.”
40008005	Ig dogne Yesus na Kapernaum asag wa´iyog nenege na yin bonne dogne ya´indoga Al eibog di Alag molobayog.
40008006	Lebog di na: “Ayong lei, neri ouragna´ne yan inga´ dangdob, ba eyag neigda malamla, di yaga´ ingmun gweselamla.”
40008007	Yesus di alag lebog: “Na yane di, wesibnuna´.”
40008008	Bog yin yagne benege di Alag yubu degna´ lebog: “Ayong lei, Anna neri ee ag ab na dobgenmen gom, bog yubu bobom dognog og leblem, ba neri ouragna´ne egdanggulula´.
40008009	Anese, nana damagne anda na damag babe na yin bona´ nang od. Wera nana yin bona´ nang danegag nenge dognag lebsene di ‘Bulom’ absene ba, alna biso, bog nimi dogne ag ‘Yulom’ absene wenena alna yaso; goma neri ouragna´ne ag ‘Wee nene eindi weblom’ absene wenena eildi websoa´.”
40008010	Yesus na yubu nenena gigib gegbayog di, Alna budna´ aboga ngalagayog di, Al eimig balameg nimi ag lebog di: “Nana a´un ag sirig yubu lebnun, Israel nimi gan-gan ag odseig seinilina´ weiga´ aneso nimi dogne eilimneldo gom.
40008011	Neri a´un ag lebnun: Yog sum na nimi dina´ yale seig nimi ab, gesengban seig nimi ab yeyig, ba Abraham ab, Ishak ab Yakub ab eim asag Eimayong damag una´ ag neiga´ ag bugoga gwaneng nason delamgonga´!
40008012	Wera sogo ag borob una´damag ulamang mabo na yog sum na yaga gunu senda moundu aroba´ lomag doranagsulula´, anege ag na si gleng dereb nororob aboga engera ulamgonga´.”
40008013	Ba Yesus di, yin bona´ne ag lebog di: “Baldomlom eindi odseig seinilina´ songe na, anag danggulula´” ba, al wenege sabseibi na ouragna´ nimi nenege na egdanggayog.
40008014	Yesus na Petrus di ee ag biog di, Petrus alyamal gel na neigna´ dabdabna´ se malamoga´ ag eibog.
40008015	Wenena Eildi see genege ag salbonggayog ba, neigna´ dabdabna´ anege na gom urubog ba, alna bugogog di Alag arolamog.
40008016	Inildogog abenege, meili gange wa´indub nimi dina´ Yesus ag beyalamsieg, ba Yesus na yubu bobom dognog leboga, meili gange nang na yagalanilimsiog di neigna´ neiglameg nimi nisin babe wesilimsiog.
40008017	Ununa´ nene na Damen omoladsina´ne Yesaya di lemog yubu sunum danggulul aboga. Anda “Eildi aga nundi mesangne ab, nundi neigna´ne ab dora boblula.”
40008018	Yesus na nimi dina´ Al beram longolameg ba eibsiog wenena, Eildi mag dara seig bugob.
40008019	Wera Damen Wenena´ Yubu omoladsina´ gerem nang dogne Alag ya´ina lebog di: “Ayong Omoladsina´ne lei, an yoga´ag balema´ anda babe nana An ab dobda balamgununa´.”
40008020	Yesus di alag lebog di na: “Dobsengga´ na eildi ee addame od, winang wenena eildi eya´ od bog, sogo nimi di Me na Eildi ee ousa´ deilina´ na od gom.”
40008021	Yog nimi Eildi dirigoga bana´ne dogne di Alag lebog: “Ayong Weigne lei, na´nayong damen sogo wangalbunun aboga Eindi yo unulbulom ablem bog.”
40008022	Bog Yesus di alag lebog dina: “Na eimig yulom somagdob nimi na, od sig somagdob nimi moumun wangaldalamgong.”
40008023	Yesus na gal yanggol perahu lomag bulwa´iog ba, Eildi dirigoga bana´ nang babe Alag dobda bieg.
40008024	Anda wenege na mag sein ag anege om doldogog di, om doboga obsinmena´ ulamsiog ba, gal yanggol perahu ag babe mag longol wa´lamog bog: Yesus na a´osing malamog.
40008025	Ba Eildi dirigoga bana´ nang na, Al gamolbindoga lebeg di: “Ayong Weigne lei, nun na orobnubulamsil ba arobusulom.”
40008026	Eildi sig ag lebog di: “A´undi odseig seinilina´ na moga´ nong, A´un na sa´a se log ulamlom do? Wenabog di Yesus na mag ag babe om ag babe lebsiog; ba mag sein nenege na deso ablobog.
40008027	Anda nimi danege na budna´ aboga ngalagoga lebeg di: “Om ab mag ab babe na Alag dagom abdang, ba Nimi nene Alna edne do?”
40008028	Mag dara seig bieg wenena, mog sogo nenege na Gadara nimi di sogo ag bieg, anda nimi deilin ag uboga meili gange nang wa´indob nimi besene Yesus ab ebbisidanggugob aboga yareg. Sig besene na yaga omom so ulamdeg, ba nimi dognog babe bisig nenegag yabana´ na bosa´ goma´ yibinmen gom ulameg.
40008029	Sig babe na yubu migiba´ lebdeg dina: “Eimayong di Me lei, Anna nun ab sa´ubgob aboga do? Goggobdagna´ sum aro bog. Anna nun obsunun aboga yalam de?”
40008030	Mog so gom bog sig beram anege na meiya´ dina moldolameg.
40008031	Meili gange nang danege di Alag molboga lebeg di na: “Wera Eindi nun yagal lanaldogsilim wenena Eindi nun na meiya´ lomag doldogolbusulom.”
40008032	Ba Yesus di sig ag lebog di: “Od bululum!” Ba sig na langgieg di meiya´ danegag wa´albieg, ba meiya´ danege nisin na gosag ereboga mag sein ag mal wa´ iyeg di, mag lomag somagdageg.
40008033	Wenena meiya´ wenang nenege babe bologa weig asag bieg, di unubayogne nenege nisin babe meili gange nang wa´indub nimi senge babe negeg.
40008034	Wera weig asag nimi nisin babe Yesus ag bieg, di sig na Yesus eibeg wenena signa Yesus ag yaga´ molbayeg, alna sogo nenegag lolanggulul aboga.
40009001	Gigib ba Yesus na gal yanggol perahu ag bul wa´iyog, di mag gouboga dara seig bindoga, Alna Eildi asag biog.
40009002	Wera yan inga´ nimi dogne eildi mana´ ag uboga Alag beyayeg, anda Yesus na sigdi odseig seinilina´ eibsiog wenena, Eildi yan inga´ nimi nenege ag lebog di na: “Neri me lei, eindi gange daglenggiblom eindi meilinge na gigib lubibgel.”
40009003	Bog Damen Wenena´ Yubu omoladsina´ gerem nang edbare di na, sigdi gange ag og lemeg di na: “Nimi nene na Eimayong ag meili nemboga elyaglamla.”
40009004	Bog Yesus na sigdi seinilina´ eel ubsiog di lebog di na: “Sa´ase a´undi gange ag na yogne-yogne yoo ununa´ seinilimlom do?”
40009005	Nesa aga besarobne, eindi meilinge na gigib lubibgel ana´ goma bugoga baldomlom ana´ gom?
40009006	Bog a´un eel ublulum aboga sogo ag ane sogo Nimi di Me na, nimi di meilinge lubilisina´ se bomna anda, Eildi yan inga´ne ag anege lebog di na: “Bugoglem di einda´ mana´ doboga boblem di eindi ee ag baldomlom.”
40009007	Wera nimi nenege na bugogog di eildi ee ag bildibog.
40009008	Wenena nimi dina´ ununa´ nenege eibeg di log ubsiog ba, Eimayong bebnag deilimeg aneso migib nimi ag dodsioga´ aboga.
40009009	Yesus na anege uboga gigib biog wenena, alna nimi dogne si na Matius wase don ee ag bulamoga´ eibog, di Eildi alag lebog: “Na eimig yulom” seog wenena, Matius na segogog di, Al eimig dobolbiog.
40009010	Gigib ba Yesus na Matius di ee ag gwaneng delamog, bog wase donang dina´ ab meili una´ nimi ab yayeg, ba Alab Eildi dirigoga bana´ nang ab nason delameg.
40009011	Sum nenege na Farisi nang babe ununa´ nenege eibeg wenena sigdi Yesus ag dirigoga bana´ nang ag lebeg di na: “Sa´ase a´undi omoladsina´ne na wase don nang ab yog meili una´ nimi ab nason delamla do?”
40009012	Yesus gegbesiog wenena lebog di: “Nong besarob eg nimi di na, wesisinne yo gom, bog neigna´ nimi di wenegaga wesisinne yo ulamang.”
40009013	Wera bululum di yubu nene nong eildibululum. “Neri yonge na oboga dana´ gom, bog wana´ usina´. Anese, sirig besarob nimi se biabsunun aboga yesi gom, bog meili una´ nimi se biabsunun aboga yesi.”
40009014	Gigib wenena Yohanes ag dirigoga bana´ nang yayeg di Yesus ag lebeg di: “Nun ab Farisi nang ab gwaneng dena´ gom-gom doa yubu lemab, bog eindi dirigoga bana´ nimi na sa´a se unulamang gom do?”
40009015	Ba Yesus di yubu degna sig ag lebog di na: “Sigga geldobnebne dogne nason umseng dog sig algabo na salag bulamseng de? Bog yog sum dogne danggale, ba gel dobnebne benege na sig gan-gan ag uboga doble sum nenegaga signa dena´ gom-gom doa yubu og lera ulamgonga´!
40009016	Nimi dogne na wenog bagsum di damen bagsum ag ebdemboga wednebaso gom, anese wenog bagsum di damen bagsum ag wednebaso wenena wenog bagsum nenege di gliboga yaga´ weiga´ gweldegasoa´.
40009017	Neig so babe na wenog anggur mag na damen ma´i boga´ ag libnemen gom, aneso ubseng wenena, ma´i nenege golaboga anggur mag na yegso, di ma´i nenege na meili ubso, bog anggur wenogne na nimi di, wenog ma´i lomag deibso wenena sig besene na neig digum weldalamsereng.”
40009018	Yesus di sigag aneso leldogog wenege na dona´ ee ag usa´ne yayog, di alag gosam oglumubunggia giboga lebog di: “Neri gelme wenog somagdobla, bog Anna yalem di Eindi see al eilib deiblem, ba gamyag bugoglul.”
40009019	Ba Yesus bugogog wenena Eildi dirigoga bana´ nimi ab nimi nenege ab nason bieg.
40009020	Sum nenege na ona´e yabalamog salag na, eseng yala´ oo bare umog gel dogne Yesus weilag segelya´indoga eildi see Yesus di bagsum ag bebogog di salbonggayog.
40009021	Anese genege di gange lomag na aneso sembibog: “Eildi bagsum ag bebogna´ di nana egdanggununa´.”
40009022	Bog Yesus na geme sombayog di alag gembara lebog di: “Eindi gange gasabonggiblom neri gelme lei, eindi odseig seinilina´ di gigib blebdangdoblam.” Ba genege na al wenege sabseibi egdayog.
40009023	Wenege Yesus na dona´ ee ag se usa´ne di ee ag yayog, di gerog, ba meldema di buara ulameg nimi ab, yubu oara ulameg nimi dina´ ab eibsiog.
40009024	Eildi sigag lebog di: “A´un nisin langgululum. Gelme anena, somagdamla gom bog, alna wi malamla.” Bog signa Alag og sobgulbayeg.
40009025	Nimi danege gigib yaglambesiog di, Yesus na wa´indoga see ag glibsalbayog, ba gelme nenege na bugogog.
40009026	Wera unubayogne nenege se yubu na mog sogo nenege nisin ag lera yabalameg.
40009027	Yesus na anege uboga bisig ag balamog bog, ising lum nimi besene Al eimig dobda yareg, di signa yubu migiba´ lebdeg: “Daud mamne lei, nun wana´ sembibsulom.”
40009028	Yesus ee dogne ag gigib wa´iog bog, ising lum nimi besene abenege Alag yareg, ba Yesus di sigag lebog di: “Neri a´un wesibsununa´ se na odseig sembibdom de?” Ba sig dibna: “Yo Ayong Weigne lei, nun na odseig sembibnam.”
40009029	Ba Yesus na yubu lerobog sigdi ising ag salbonggibsiog di: “A´undi odseig seinilina´ bisig a´un ag danggal.”
40009030	Wera sigdi ising gwelegesiog. Ba, Yesus di sig ag mem arob yubu yaga´ lebog di na: “Ununa´ nene na yog nimi ag eel ubgong gom aboga welamdurum.”
40009031	Bog signa birig di Yesus se yubu mog sogo nisin weglamdeg.
40009032	Ising lum nimi besene abenege langgareg, ba meili gange nang wa´indub, ba yubu gom dangdob nimi dogne Al Yesus ag beyayeg.
40009033	Ba meili gange nang nenege na gigib yaglambayog wenena, yubu gom dangdob nimi nenege na yubu leldogog. Ba nimi dina´ di na: “Budna´ ubla, aneso ununa´ nene na Israel nimi ag na eilimeldong gomne.”
40009034	Bog Farisi nimi di lebeg di: “Meili gange nang di ousa´ne di migib di meili gange nang yagal lanalamsil.”
40009035	Neig so babe na Yesus na weig asag babe mog as nisin ag babe, Alna dona´ ee nisin ag babe ombadda yabalamsioga´ anda, eim asag Eimayong damag una´ ag besarob lera yanggana´ yubu leboga, neigna´ nisin babe, mesangne babe, gom ulimsiog.
40009036	Nimi dina´ eibsiog di, Yesus na sigag gange wana´ sembibsiog. Anese, signa domba wenne gom ba, gwablorob di gadgeira´ songe uboga mesang ulamang.
40009037	Ba Yesus di Eildi dirigoga bana´ nang ag lebog di: “Gwaneng ousa´ na dina´ wisirub, bog yongon nimi aga moga´.
40009038	Anese a´un na gwaneng ousa´ deiya´ne ag molbolulum ba, alna gwaneng yongon nimi a´un ag doldogolyulul aboga.”
40010001	Yesus na Eildi dirigoga bana´ nang oo bare biabsiog, di meili gange nang yagalanasina´ ab neigna´ nisin ab, nong mesangne nisin ab gom ulisina´ se migib dodsiog.
40010002	Lera bana´ nang oo bare nenege di si na: Damen na Simon bog Petrus alameg alga Andreas ab, Zebedeus mabo Yakobus ab, alga Yohanes ab,
40010003	Filipus ab Bartolomeus ab, Tomas ab Matius wase donne ab, Yakobus Alfeus mamne ab, Tadeus ab,
40010004	Simon Zelot ne ab Yudas Iskariot Al widnibanebne ab.
40010005	Yesus na dirigoga bana´ nang Oo bare websiog, di Eildi sig ag lebog di: “A´un na Yahudi gom nimi di ad bisig medneboga banggom, goma Samaria nimi di weig asag babe wa´ululum gom,
40010006	bog sig Israel domba aga derong aroba´ ag bululum.
40010007	Balamlulum di, ‘Eim asag Eimayong damag una´ beram danggal,’ aboga omoladlamsululum.
40010008	Neigna´ nimi na wesilimsululum, somagdob nimi wenena gamyag bugilimsululum, kusta susu nimi na egdangilimsululum, meili gange nang babe yagalanalamsululum. A´un na yog dobloma´ se a´undi babe yog dodsululum.
40010009	A´un na emas goma perak goma tembaga gom a´undi saba´ wegena´ lomag bobang gom,
40010010	bisig ona´ se agleng bong gom, bagsum besene babe bong gom, yan ongona´ goma dunguna´ babe bobang gom. Anese wee wenne na degna´ urubub doblula´.
40010011	Wera a´un na weig asag goma mog asag gom bululum wenena, a´un ab una´ sunum nimi eiblulum di alab ulamluluma´ anda a´un na bululum.
40010012	A´un na nimi ee ag wa´aldoglulum wenege na sigag gibsululum.
40010013	Ee nenege nimi di, a´un dobsieg wenena a´undi besilisina´ na sigag ulamlul, bog a´un dobsugong gom wenena a´undi besilisina´ nenege na samboga a´un dama´ doblulum.
40010014	Nimi na a´un dosina´ gom ab a´undi yubu gegena´ gom ab wenena, ee nenegag goma as nenege ag uboga langgululum wenena a´undi yan lenga´ boloblenggia langgindiblulum.
40010015	Nana a´un ag sirig yubu lebnun: “Sunisina´ sum nenege na Sodom as ab Gomora as ab na gyagman so bog as nenege na on yaga´ iginne deibsulula´.”
40010016	“Gedsu Neri a´un na domba songe bei gam gan-gan ag weboga bogsin, anese a´un na baga´ di gerem una´ songe ab winang yalmari gange geis una´ songe ab ulamlulum.
40010017	Bog nimi a´osing ag na weldalamlulum, anese nimi na a´un na nimi di doboga sunisina´ se weig nang ag dodsugonga´, anda sig na dona´ ee ag uboga a´un na legeboga olamsugonga´.
40010018	Wera Nase aboga a´un na borob nang ab, mog sogo salerob nang ab a´osing ag giliboga bolamsugonga´, sig ab Eimayong eel gom nimi ab lag eel una´ se.
40010019	Bog a´un na bobusugong wenena, a´un na yubu na sa´ura leboga selebugob aboga gange gweseboga seiniling gom. Anese a´undi lebnebne nenege na sum nene aga a´un ag dodsulula´.
40010020	Anese a´undi leblulum gom bog a´undi Ayong Geid Gange di Eildi a´un ag uboga lemlula´.
40010021	Nimi di eildi alga obgong aboga doladbusugonga´, neigne babe na alayong di almamne oblul aboga, ba sig di mabo di na sig eileyong sig eilin yabo ag byablamsieg di sig obsugonga´.
40010022	A´un na Neri si se nimi nisin yoo erigal ubsugonga´ bog, nimi dogne lignibonggia ulamlul murub goggobdagna´ sum nenege uble nimi aga na bleblula´.
40010023	A´un na ad dogne ag oldogsieg wenena ad dogne ag bululum. Anese Neri a´un ag sirigne lebnun: A´un na Israel nimi ad na gemera dagdob gom, bog Nimi di Me na gigib ya´ilamlula!
40010024	Dirigoga bana´ nimi di eel gerem na eildi omoladsina´ne di eel gerem ab neig digum gom, goma ouragna´ne na al salerobne ab neig digum gom.
40010025	Dirigoga bana´ nimi dogne eildi omoladsina´ne songe dangana´ seleb, ouragna´ne babe al salerobne songe dangana´ babe seleb. Ee deiya´ne benda babe Belzebul abseng wenena, eildi eelom nimi babe meneng wansog.”
40010026	“Wera a´un na sig ag log ung gom. Anese yogne-yogne nisin lilirubne eimig lag danggulula´ dogne od gom, di gelelenga dognorobne eimig eldanganeba´ dogne od gom.
40010027	Neri sa´a so a´un ag lebnange nenege na, gunu lomag lebna´ anda, a´undi on lag lemlulum. Sa´a songe a´undi oo ag leldoglenge nenege na, ee aroma´ elib uboga omoladlamsululum.
40010028	Sig di a´undi nong osina´ se log unggom, bog sigdi migib dibna a´undi gange na obsugong goma´. Al a´undi gange nong gedman oboga ug dan asag dobonggibsululne damen log seinilimlulum.
40010029	Winang wou besene bog dognog wase di degamso gom de? A´un Ayong di seinirub gom bog winang dogne na sogo ag malyungginmen gom.
40010030	A´un di ousa´ osong nisin isiboga babe gigib eildirub.
40010031	Anese a´un na log unggom, winang wou babe a´osing aga´ anda a´un na meneng wansog.
40010032	Nimi nisin di, Nase nimi a´osing ag lag lemig wenena Neri babe Na´nayong eim asagne a´osing ag lag lebnuna´.
40010033	Bog nimi dogne di Nase, nimi a´osing ag elyaglamle wenena, Neri babe Na´nayong eim asagne a´osing ag ebyagnuna´.”
40010034	“A´undi sembia Nana sogo ag ane isilisina´ se beyulula´ seiniling gom. Nana isirub una´ se beyunun gom bog, mal beyununa´.
40010035	Anese Nana lelegsina´ se yana´ anda, eildi me di na, alayong ag mal bolamlula´, al manggel di na eilin mal bolamlula´, alyamal di na al yamal gel ag mal bolamlula´.
40010036	Mal boldalamgong nimi nenege na sig meneng eelom nimi moumun.
40010037	Nimi dogne na, alayong ag goma, eilin ag gom wana´ weiga´ ulamsili di, Nayag na wana´ moga´ ulamnele wenena, alna Nayag sunum nimi gom.
40010038	Nimi dogne eildi glabna gal dora boble di Na ag dobda yanggana´ gom wenena, alna Nayag dirigoga bana´ne sunum gom.
40010039	Nimi dogne na eildi gamyaga´ deiya´ salemumle wenena, eildi gamyaga´ deiya´ na wanenggiblula´ bog, nimi dogne Na se aboga eildi gamyaga´ deiya´ wanenggiblul wenena, alna gamyaga´ deiya´ doblula´.
40010040	Nimi dogne di a´un giboga dolamsil wenena alna Na giboga dolamnel, anda nimi dogne di Na dolamnel wenena, alna Na weboga bogneogne dolamla.
40010041	Nimi dogne nabi si ag uboga nabinge giboga dolamsil wenena, alna nabinge di degna´ doblula´. Nimi dogne sirig nimi si ag uboga giboga dolamsil wenena, alna sirigne degna´ doblula´.
40010042	Nimi dogne saregen mag ma´i dogne Neri dirigoga bana´ nimi si ag mog nimi ag ane debadlula´ babe anda, Nana a´un ag sirig yubu lebnun, alna eildi degna´ na wanenggiblul goma´.”
40011001	Yesus na ubnebne eildi dirigoga bana´ nimi ag gigib ombadsiog di, ouling nenege ag loboga sigdi weig as danege ag Alna bindoga Eimayong di Besarob Yubu lera ombadda yabalamsiog.
40011002	Yohanes dobonggiruba´ ag ulamog bog, Yesus di wee se yubu gegbayog wenena eildi dirigoga bana´ nimi edbare na Yesus ag isilbulum aboga bogdebsiog.
40011003	“Eimig yulul arobne nenege na An goma, on nun na yog nimi se dira ulamgob gom?”
40011004	Yesus di, yubu degna´ na sig ag lebog: “Yohanes ag bululum wenena sa´a songe a´undi gegbalomne ab eiblomne ab ombadlulum.”
40011005	“Ising urub nimi na eilimang, yan ebdenerob nimi na yan sirig yabalamang, kusta susu nimi na egeldalamang, oo son lebdob nimi na gegelamang, somagdob nimi na gamyag bulimsil, di see gom nimi ag Eimayong di Besarob Yubu omoladlamsil, sululum.
40011006	Nase ongei sembia lobognel gom nimi na: ngingyang ulamlula´.”
40011007	Yohanes di dirigoga bana´ nimi abenege gigib bieg wenena, Yesus na Yohanes se yubu nimi dina´ ag anege lemog: “A´un na bubsya´ ag sa´aga eibgob aboga bulum do? Om di wid gweniglamoga´ gemelbulum de?
40011008	A´un na sa´a eibgob aboga bulum do? Gemerob bagsum ongorobne dogne eibgob aboga de? Aneso bagsum ongorob nimi wenena weigne borobne di ee ag ulamang.
40011009	A´un na sa´ase bilamlum do? Damen omoladsina´ne eilina´ se de? Sirig, Nana a´un ag lebnun, anda alna damen omoladsina´ne neig so gom bog alna on bebnagne.
40011010	Al se yubu na mome aneso dorob: ‘Gedlom Neri weboga bogdob nimi dogne an aro bog, al damen menggulula´, anda alna an se bisig membulul aboga.’
40011011	Nana a´un ag sirig yubu ane lemna, ‘Sig gelabo di mangarob nimi gan-gan ag na weigne bog, Yohanes mag dolongsina´ne na meneng wansog: bog eim asag Eimayong damag una´ ag mogne na weigne ulamla Yohanes na damag so.’
40011012	Yohanes mag dolongsina´ne danggayog sum nenege uboga wene bareb na, eim asag Eimayong damag una´ ag se na nimi di, oboga lalalamgonga´ nundi salbaseb arobne di.
40011013	Anese damen omoladsina´ nang ab, Damen Wenena´ Yubu ag ab eimig unubanebne se lemeg murub Yohanes yayog.
40011014	Anda a´un na al dona´ yo wenena, alna Elia yog sum yulul arobne.
40011015	Edne na oo yag wenena, alna oo gegbulul!”
40011016	“Wene salag nimi nenena Neri na sa´a ag sumbunun do? Signa pasar ag bugoga siggabo ag yubu bialameldong mabo so nimi ulamang.
40011017	Nun na a´un se meldema yubu di bu alamab, bog a´un na sunuglamlom gom, nun na nimi salag mos seblamab, bog nimi salag bulamlom gom.
40011018	Anese Yohanes na gwaneng ab mag ab dena´ gom-gom yayog, ba sigdi lebeg di na: ‘Alna meili gange nang wa´indobne’ abeg.
40011019	Wera sogo Nimi di Me yayog wenena Alna gwaneng ab mag ab delamog, ba sig di lemeg dina, ‘Al ag gedsu, nimi nenena gwaneng gogoga denne ab serem mag saram delamla anda, Alna wase don nang ab, meili una´ nimi di sigga ab ulamla! Bog Eimayong di gerem na eildi ununa´ nenege di sirigne danggiblula´.’ ”
40011020	Gigib ba Yesus na ad nimi nisin ag gedneba´ leboga lebeilnibesioga´ na, anegag Eildi ubnemen gomne dina´ unulamog bog, sigdi meilinge loldogna´ goma´ se.
40011021	“An Khorazim nimi lei, a´un na ongei arob ulamlulum! Betsaida nimi lei, a´un na ongei arob ulamlulum! Anese a´un gan-gan ag budna´ ubnemen gomne na Tirus asag ab Sidon asag ab unulamsene wenena, sig na damen ab noroldana´ gange di meilinge lobogsenga´.
40011022	Bog Nana a´un ag lebnun, eimig sunusina´ sum nenege na sig Tirus nimi ab, Sidon asag nimi ag ab na moga´ gyagman sunusina´ sumbusulul, bog a´un ag na weiga´ sumbusulula´.
40011023	Wera a´un Kapernaum nimi na, eim asag bo winggusulul de? Gom, a´unna bo yongalamgele di somagna´ nimi di sogo ag doblinggibgulula´. Anese a´un gan-gan ag budna´ ubnemen gomne na Sodom asag ubogso wenena, Sodom anege wene babe ulamsoa´.
40011024	Bog Nana a´un ag lebnun, eimig sunusina´ sum nenege na sig Sodom ag na moga´ gyagman sunusina´ sumbusulul bog, a´un ag na weiga´ sumbusulula´.”
40011025	Sum nenege ab Yesus di lebog di: “Na´nayong Nana An ag giblamgen, eim ag ab sogo ag ab se Ayong Weigne. Nenege nisin na gerem nimi ab, eel nimi ag ab na, Eindi dognilimlam bog, al mog mabo ag na Eindi lag dangalimlam.
40011026	Yo, Na´nayong nenena Eindi gange ngingyang ulamgelne.
40011027	Yogne-yogne nisin Na´nayong di nayag gigib dodneog. Nenege na nimi dognog babe na Me eel gom, Alna Ayong aga anda, nimi dognog babe na Ayong eel gom, alna Me aga, anda Me di yo ubna nimi ag na alag lag dangalamla.
40011028	A´un mesang nimi ab iginne borob nimi ab na, Nayag yululum. Ba Neri a´un ag besa gyagnibsununa´.
40011029	Neri kuk geregana´ gyaglulum di Nayag gembara eel danggululum, anese Nana yeng gange ab lamarob gange ab anda a´undi gange gamyaga´ na besa gyagnibsununa´.
40011030	Anese Neri kuk geregana´ na yongon di, Neri igin borobne babe na, gyagman.”
40012001	Sum nenege na Sabat sum anda, Yesus na gandum wee bisig biog. Eildi dirigoga bana´ nimi na gwaneng yose gandum do anege dagoga deyeg.
40012002	Farisi nimi di nenege eibeg di sig Alag lebeg: “Gedlom eindi dirigoga bana´ nimi na Sabat sum na yogne unung gom arob bog ubang.”
40012003	Bog Yesus di yubu degna´ sig ag lebog dina: “Daud ab eildi dirigoga bana´ nimi ab, gwaneng yo ubsiog sum nenege na, sa´ aso ubogne na a´un na eildina´ gom de?
40012004	Al na Eimayong di ee lomag wa´iyog di, Eimayong gibna´ se deirub gwaneng al babe eildi nason balameg nimi babe doboga deyeg, gwaneng nenege na desenggom, bog alna imam nang og denmen.
40012005	Goma a´un na Damen Wenena´ Yubu ag na Sabat sum menggi na Eimayong di ee lomag imam nang di Sabat sum se garerob yubu mednelameg bog, mednebalam gom alamega´ anege na, eildina´ gom de?
40012006	Neri a´un ag lebnun, ane ag na Eimayong di ee bisirubne dogne od.
40012007	A´un na yubu nene nong besa eel ublulum wenena: ‘Neri yonge na oboga dana´ gom, bog wana´ usina´.’ Anda a´un na mednena´ gom nimi ag iginne dodsinmen gom.
40012008	Anese Nimi di Me na Sabat sum se Weigne ulamla.”
40012009	Yesus na ouling nenege ag loboga biog di dona´ ee dogne ag wa´iyog.
40012010	Anege ag na see dara inga´ dangdob nimi dogne od. Sigdi, Alag isibayeg di na: “Sabat sum bog nimi wesibnemen de?” Sigdi sembia na Alna mednelamla abgob aboga.
40012011	Bog Yesus di yubu degna´ lebog di: “Sununa´ na a´un gan-gan ag nimi dogne eildi domba dognog bog, domba nenege Sabat sum bog lomag malyunggiso wenena, domba deiya´ nimi nenege na doboga doblambaso gom de?
40012012	Wera, domba babe na bebnag bog, nimi na meneng wansog! Anese Sabat sum na, od besarobne ubnemen.”
40012013	Gigib wenena Yesus di, see dara inga´ dangdob nimi ag lebog dina: “See salebong danggulom” seog, ba eildi see salebong dangayog wenena, darasig see songe egdanggayog.
40012014	Gigib wenena Farisi nang nenege langgindoga Al obgob arob yubu selelameg.
40012015	Bog Yesus na Farisi nang di seinilina´ eel ubsiog, di Alna ouling nene ag loboga biog. Ba nimi dina´ Al eimig dobda yalameg wenena sig nisin na, Eildi wesilimsiog.
40012016	Bog Al se yubu na yog nimi ag omoladsing gom aboga, Eildi sig ag mema´ lebog.
40012017	Damen omoladsina´ne Yesaya di lemog yubu sunum ublul aboga.
40012018	“Gedsu, ane na neri Ouragna´ne, Neri Webdobne, Neri wana´ seinbirubne, Neri gange na Alag dirigdob, Al eilib Neri Gange deirub, Neri Urububne na yogas yogas nimi ag ombadsulula´.
40012019	Alna byabna´ ab yubu migiba´ ab lemlul goma´, anda nimi na Eildi yubu bisig domon ab na gegbugong goma´.
40012020	Bus gogdoba´ na Eildi seglul goma´, wesa´ ug obor-obor alamle wenena, Eildi sablul goma´, murub urububne nenege na Eildi bebnag danggiblula´.
40012021	Anda yog ad-yog ad nimi na Alag nebom ara ulamgonga´.”
40012022	Gigib wenena meili gange nang wa´ indub nimi dogne Yesus ag beyayeg, nimi nenege na ising urub di yubu gom nimi. Bog Yesus di, wesibog wenena nimi nenege na ising eibog di yubu babe lebog.
40012023	Nimi nisin ngalagayeg di sigdi na: “Alna Daud di me dore?”
40012024	Bog Farisi nang gegboga sigdi lebeg dina: “Belzebul meili gange nang di weigne ab di Alna meili gange nang yagalsanalamsil.”
40012025	Bog Yesus na sig di seinilina´ eel ubsiog di, sig ag lebog: “Sig borob as damag nimi delegeldana´ od wenena gom urubneb, anda weig as nisin goma eelom nimi nisin delegeldalamseng wenena besa umnemen goma´.
40012026	Neigne babe na Iblis di Iblis yaglambaso wenena, al babe na lelegoga dolbalag nenedalamla. Ba sa´a ura eildi damag una´ na gas segamnemen do?
40012027	Wera Nana Belzebul migib di meili gange nang yagalanalamsisene wenena, a´undi dirigoga bana´ nang na edne migib di, yaglambesiseng do? Anese sig na a´undi sunusin nimi danggasenga´.
40012028	Bog Neri meili gange nang na Eimayong di Gange migib di yagalanalamsisene wenena, Eimayong damag una´ na a´un ag gigib yayog.”
40012029	“Goma nimi dogne di, migibne di ee ag damnang asoga´ lalaboga dobnun aboga wa´iso wenena, migibne benege damen soubu goubso goma´ de? Gigib soubu goubso di wenegaga na eildi ee ag damnang asoga´ lalbasoa´.
40012030	Edne na Nayab gomne alna Nayag dolbalag nenenne, anda edne na Nayab nason longolamab gom nimi na, alna doluboga boldonosinne.
40012031	Anese neri a´un ag lebnun, meilinge nisin ab meili lena´ ab na lubibsulula´, bog Geid Gange ag ebyagdob yubu lemangne na lubibsulul goma´.
40012032	Edne na sogo Nimi di Me ag byabdob yubu lemla wenena, alna lubibsulula´, bog alna Geid Gange ag elyaglamla wenena, alna lubibsulul gom, wene sogo ag ane wilman babe eimig sogo goggobdagna´ sum babe.”
40012033	“Wera gal dogne na a´undi besarob gal alamlom wenena, do babe besarob mulamlul. Gal dogne a´undi meili gal alamlom wenena, do babe meili mulamlul, anese gal nenege na do mouna´ di eel ulamang.
40012034	Barabalong a´un na baga´ gei yena´ nimi! A´un na yoo gange nimi, anda sa´a ura besarob ununa´ yubu lebselom do? Anese bam ag lemlom yubu na gange ag uboga dolulanggalamla.
40012035	Besarob nimi wenena eildi besarob ununa´ deiruba´ ag uboga besarobne dolulanalameldo, yoo nimi wenena eildi yoo ununa´ deiruba´ ag uboga yoonge dolullanalameldo.
40012036	Bog Neri a´un ag lebnun, sunuldogsili sum nenege nimi di gilaboga lemeldong yubu nisin na lag deibgonga´.
40012037	Anese eindi yubu lena´ ag lebda, urububne danggiblula´, anda eindi yubu lena´ ag lebda urubub iginne deibgulula´.”
40012038	Sum nenege ab Damen Wenena´ Yubu gerem nang ab, Farisi nang edbare ab di, Yesus ag lebeg: “Omoladsina´ne lei, Eindi budna´ ubnemen gomne dogne ublem, ba nun eibgob” abeg.
40012039	Bog sig ag Eildi yubu degna´ lebog di: “Wene ulamang wilman nimi na yoo gange ab dagomana´ ulamang gom dog gedneb una´ se og bebeglamang, bog sig ag na yog gednebne dodsiog gom, alna damen omoladsina´ne Yunus ag ubog gednebne og.
40012040	Yunus na ikan mon lomag li weneli ubog di li weneli mabog songe, Sogo Nimi di Me neigne babe sogo eilina´ lomag li weneli uboga li weneli mablula´.
40012041	Sunusin sum nenege na: Niniwe nimi ag wene salag ulamang nimi ab ag nason isiboga segibsili di, sig ag ab na babe iginne danggulula´, anese Niniwe nimi na Yunus di yubu gegboga noroldana´ gange di sigdi meilinge lobogeg, bog ane Ulamlange na bebnagne Yunus songe gom.
40012042	Sunusin sum nenege na, Borob Gel mag yugu seig uboga ab wene wilman ulamang nimi ab nason isiboga segibsili di, sig ag ab na babe iginne danggulula´, anese Borob Gel genege na mog sogo ag uboga Salomo di gerem deiya´ yubu gegbunun aboga yayog: bog wene ane ulamlange na bebnagne Salomo songe gom.”
40012043	“Meili gange nang na nimi gange ag uboga langgin di wenena alna deg-deg sena´ se bubsya´ ag elem ag era yabalamla bog alna eilimla gom.
40012044	Ba eildi lemla di na: “On neri louya langgindub ee nenegag bunun.” Abna di alna bindoga ee nenege na garen, di ona´ bogoga besa memerob nong ag eilimla.
40012045	Wera alna langgin di wenena yaga´ yoo log meili gange nang segbare ag lelbin, ba signa alag wa´indoga ulamang; ba nimi nenege na yaga´ meili damen ulamog so gom bog yaga´ meili ulamla. Neigne na wene salag nimi ag unubulula´.”
40012046	Yesus na nimi dina´ ag anege yubu aro lemog bog, eilin ab algabo abna asag seglameg, Al ab ebbisidangugob aboga ulameg di.
40012047	Ba nimi dogne di Alag lebog di: “Gedlom, einin ab anggabo ab na asag seglamang, An ab yubu lebgob aboga.”
40012048	Bog Yesus di yubu degna´ alag ombarog nimi ag lebog dina: “Neri in ab Neri na´abo ab na edne do?”
40012049	Di eildi dirigoga bana´ nang ag ogonggia: “Ane na Neri in ab Neri na´abo ab!
40012050	Anese edne na Na´nayong eimasagne di yonge unulamla nimi al aga, alna Neri na´e ab, Neri na´nin ab Na ma´al gelabo ab.”
40013001	Sum nenege Yesus na ee ag uboga langgiog di, mag walag bulamog.
40013002	Wenena nimi dina´ Yesus beram longolyalameg, ba Alna gal yanggol perahu ag bulwinggindoga ane ag bulamog, ba nimi nisin dina´ mag goggob ag seglameg.
40013003	Alna sununa´ yubu dina´ sig ag lebog. Lebog dina: “Yena´ dognange dogne yena´ dogelbineb langgiog.
40013004	Alna Yena´ doglamog sum nenege na, yena´ dara na bisig goggob ag yunggieg, ba winang ya´indoga nisin derogeg.
40013005	Nenne na girig sogo elib yunggieg, anda sogo na dina´ gom, bog yena´ nenege babe berera wabeg, anese sogo na ilil di.
40013006	Bog eseng gigib dingilongog wenena alna yareng gom di, berera nala´oga elem dangdobog.
40013007	Dara seleng gan-gan ag yunggiegne na, seleng babe weiga´ nobeg, di obderoga somagdobeg seog.
40013008	Nenne na besarob sogo ag yunggiog di, wabeg wenena do dina´ mubeg, anda dara na li salag deng weneli ebna sugna dara bare so mubeg, dara na li salag deng besene di ebna na´ab bare so mubeg, bog on dara na li salag deng dogne di ebna weneli so mubeg.
40013009	Nimi dogne oo od wenena alna besa gegbaso!”
40013010	Wera Eildi dirigoga bana´ nimi Alag ya´ina lebeg di: “Anna sa´a se sununa´ yubu ane sig ag lemlam do?”
40013011	Yesus di yubu degna´ sig ag lebog di na: “A´un ag na eim asag Eimayong damag una´ se gunurubne eel dangana´ dodsiog, bog sig ag na doladsina´ gom.
40013012	Anese nimi dogne eildinge od wenena alag na dodlula´ ba eildinge dina´ ulamlula´, bog ednena yogne-yogne babe od gomne wenena alag odne na alag uboga doblula´.
40013013	Anese aboga Neri sig ag sununa´ yubu lemna: anese li dogne ising eibiga´, anda babe, sig na eibgong goma´, on oo gegbeyiga´ anda babe, sig na gegbugong goma´, anda besa sembibgong goma´.
40013014	Wera damen omoladsina´ne Yesaya di eimig unubanebne sigag sunum danggulul aboga lemog dina: ‘A´un na oo gegena´ na gegelamlulum bog sembiblulum goma´, a´un na ising eilina´ na eilimlulum bog doblulum goma´.
40013015	Anese nimi dane di gange na gigib denerob, di sigdi oo na gegena´ igin, di sigdi ising na gigib uboga denerob, sigdi ising di eibgong gom, di sigdi oo di na gegbugong gom, sigdi gange besa sembibgong gom aboga, anda losomboga yugong wenena sig na Neri wesibsununa´.’
40013016	Bog a´un ngingyang ulamlulum a´undi ising na eilina´ se, di a´undi oo na gegena´ se.
40013017	Anese, Neri a´un ag sirigne lebnun: Damen omoladsina´ nang dina´ ab sirig nimi ab na wene a´undi eilimlomne eibgob aboga yo ubeg bog eibeg gom, anda a´undi gegelamlomne gegbugob aboga yo ubeg bog, sig na gegbayeg gom.”
40013018	“Anese aboga yena´ dognange se sununa´ yubu nenege nong ane gegbululum.
40013019	Sig nimi na Eimayong damag se yubu gigib gegbayeg, bog besa seinilimang gom nimi nenege, anda Iblis ya´indoga nimi nenege di gange ag yena´ dogdoba´ anege alabulula´, anda nenena bisig abom ag dogdob yena´ nenege.
40013020	Girig sogo eilib dogdob yena´ nenege na, nimi na yubu nenege gegelamla di berera ngingyang eisa´ dobla.
40013021	Bog alna yareng gom ab di ubdamnemen gom, anda yubu nenege se osina´ goma ingmunne gom yanggal wenena yubu nenege beiblobla di berera losombal nimi nenege.
40013022	Seleng gan-gan ag dogog yena´ nenege na nimi na yubu nenege gegelamang dog sogo agne se gweseboga seinilina´ ab sonda´yubu lena´ ab seyagne danggasene seinilina´ ab di yubu nenege obderob ba do mubnemen gom.
40013023	Besarob sogo ag dogog yena´ nenege na, alna yubu nenege gegboga besa seinilimla nimi anda, alna do moulamla dara na li salag seratus kali lipat so moulamla, dara na li salag enam puluh kali lipat so moulamla, bog on dara na li salag tiga puluh kali lipat so moulamla.”
40013024	Yesus di sununa´ yubu dogne sig nimi dina´ ag lebog di: “Eimayong damag una´ se sununa´ na aneso, nimi dogne besarob yena´ eildi wee ag dogolbiog.
40013025	Bog nimi nisin mabeg sum nenege na, malborobne dogne yayog di gandum yena´ gan-gan ag mal meila´ yena´ mebog di biog.
40013026	Gandum yena´ na gigib wabog di eisa´ uldogog wenege babe na, al mal meila´ yena´ babe lag wabalwinggiog.
40013027	Ayong di wee ag ouragna´ nimi alag ya´ina lebeg di: ‘Ayong lei, besarob yena´ na eindi wee ag dogom gom de? Bog mal meila´ yena´ anege na asa uboga do?’
40013028	Ayong di yubu degna´ na lebog di: ‘Malborobne di unubayog.’ Ba ouragna´ nimi danege di alag lebeg di: ‘Ayong lei, nun na mal meila´ yena´ anege na wenelbugob, ba anna yo de?’
40013029	Bog eildi lebog di na: ‘Mem, anese mal meila´ yena´ weneldoglulum di gandum yena´ babe nason isiboga wembululumag.
40013030	Loboglulum mal meila´ yena´ nenege ab neiga´ ag isiboga waboga ulamiga´ murub, do garen sum nenege Neri do garen nimi ag lebne, ba mal meila´ yena´ damen neiga´ ag mamogoga gouboga deibig di ug dabgonga´, gigib wenena gandum yena´ na boloboga neri yena´ deilina´ ag deibgonga´.’ ”
40013031	Yesus Di yog sununa yubu dogne ab sigag lebog di: “Eim asag Eimayong damag anege sununa´ na sesawi do doboga nimi di eildi wee ag doglameldo songe,
40013032	sesawi yena´ nenege na yaga´ moga´ me, bog gigib wabna di yog mas merobne gan-gan ag noboga gal danggan wenena, winang ya´indoga see ag eea´ solameldong.”
40013033	Yog sununa´ yubu dogne Eildi sig ag nebog: “Eim asag Eimayong damag una´ se sununa´ na, roti gwaneng bigna´ so ununa´, anda gel dogne roti bigna´ deiya´ dobna di tepung li weneli doboga dobonggia losamolamla wenena, roti na gigib biglameldo.”
40013034	Nene nisin na Yesus di nimi dina´ ag sununa´ yubu ag leboga ombadsiog. Anda sig ab na sununa´ yubu lena´ gom gom ombadsiogne dogne od gom.
40013035	Damen omoladsina´ne di lemog yubu sunum ublul aboga: “Nana Neri bam gubne di sununa´ yubu lemnun, anda Nana sogo ulina´ aro bog dognorobne nenege aga lebnun.”
40013036	Yesus na nimi dina´ anege lobogsiog di bindibog, ba Eildi dirigoga bana´ nang na Alag ya´indoga lebeg di na: “Gandum yena´ gan-gan ag mal meila´ yena´ se sununa´ nong nenege besa ombadsulom.”
40013037	Alna Eildi yubu degna´ lebog di: “Besarob yena´ dogog nimi nenege na Sogo Nimi di Me.
40013038	Wee nenege na sogo ag ane, besarob yena´ nenege na Eimayong damag una´ se dangdob nimi. Mal Meila´ anege na Iblis di mabo dangdob nimi.
40013039	Malborobne di mal meila´ yena´ dogog nimi nenege na Iblis, do garen sum nenege na sogo goggobdagna´ wilman, bog do garen nimi danege na besarob eim nang.
40013040	Wera mal meila´ yena´ nenege mamogoga ugag dalameldong songe neigne na sogo goggobdagna´ wilman ab babe ug dabgonga´.
40013041	Sogo Nimi Me na yogsum Eildi besarob eim nang ag bogibsile ba sig na yogne-yogne nisin mednena´ ulamang ne ab, Eildi damag una´ ag ab meili ulamang nimi nisin ab bololmamoglamgong aboga.
40013042	Si nimi nisin na ug dan asag borebsili ba, anegab na enggoga sig glengdereb nororob alamgonga´.
40013043	Sum nenege na besarob sirig nimi na eseng meleg songe sigdi Ayong damag una´ ag meleg waralamgonga´ anda edne na oo od wenena alna besa gegbaso!”
40013044	“Eim asag Eimayong damag una´ se sununa´ na damnang besarobne wee ag dognorobne, nimi di eibna, di on dognolonglameldong songe. Anese aboga, alna ngingyang eisa´ bin di, eildi damnang nisin degoga wee nenege na deglameldo.
40013045	Neigne babe na Eimayong damag una´ se sununa´ na damnang degna nimi dogne na, dangman ngingyangne se elameldo.
40013046	Yaga´ besarob dangman eibna wenena, alna bindoga eildi damnang nisin degoga dangman nenege deglameldo.”
40013047	“On neigne babe na Eimayong damag una´ se sununa´ na ikan dona´ wed weig mag laut ag dorebna, ba yog sisa´ yog sisa´ ikan lildalamla songe.
40013048	Wed nenege ikan dina´ degnebayog wenena, nimi di doboga mag walag bobindoga besarob ikan na ma´i ag deiya, meili ikan na boreblameg.
40013049	Aneso neigne babe na goggobdagna´ wilman wenena, besarob eim nang ya´ina yoo nimi yog besarob sirig nimi yog ura leleglamsugonga´.
40013050	Sig yoo nimi na ug dan asag borebsili ba, anegab na enggoga si glengdereb nororob alamgonga´.
40013051	Nene nisin na a´un na besa sembiblom de?” Sigdi yubu degna´ na: “Yo, nun na sembibab.”
40013052	Wera Yesus na sig ag lebog dina: “Anese Damen Wenena´ Yubu omoladsina´ gerem nimi nisin na eim asag Eimayong damag una´ se ombaddobne dolameldong songe sununa´ na ee deiya´ne di damnang deiruba´ ag uboga wenogne ab damenne ab, dollanalameldo songe.”
40013053	Yesus na sununa´ yubu nenege gigib nebog wenena Al babe anege ag loboga biog.
40013054	Eildi asag gigib biog, di Yesus na nimi danegag dona´ ee ag ab sig ag omoladlamsiog. Ba sig na budna´ aboga ngalaglameg di lemeg dina: “Gerem deiya´ ab budna´ ubnemen gom ununa´ migib nene na Alna asa ab domla do?
40013055	Alna ee sonne di me gom de? Eilin di si Maria gom de? Algabo na Yakobus ab, Yusuf ab, Simon ab, Yudas ab gom de?
40013056	Alma´al gelabo nisin na nun ab ulamab gom de? Wera nene nisin na Alna asa uboga domla do?”
40013057	Wenabeg di sig na ongei arob gange ubeg, di Alna lobogeg, ba Yesus di sigag lebog dina: “Damen omoladsina´ne dogne na, yog ag-yog ag uboga babe giblameldong, bog eildi asag nimi ab eildi eelom nimi ab dina unulameldong gom.”
40013058	Sigdi odseig seinilina´ goma´ se anegag na ningginge ubnemen gomne dina´ unubayog gom.
40014001	Wenege salagna, Herodes sogo borobne na Yesus di yogne-yogne unulamog yubu gegbayog,
40014002	di Herodes na eildi wee nimi ag lebog dina: “Anena Yohanes mag dolongsinne somagdob nimi gan-gan ag gamyag bugogog! Anese ubnemen gomne una´ migib na alag ulamla.”
40014003	Anese Herodes di Yohanes na salboga soubu gouboga dolongsina´ ag dobonggiamoga´ na, alga Filipus di gel Herodias ag ununa´ bisig.
40014004	Anese Yohanes di Herodes ag wemboga lemog dina: “An na gel Herodias na doblom gom, ane na mem arobne.”
40014005	Herodes di Yohanes obnun sembibog, bog nimi nisin di alna damen omoladsina´ne seinilimega´ se, alna log ubog.
40014006	Herodes na eildi mangana´ se seni yobog sum nenege na, Herodias di gelme na nimi a´osing ag besa sunuglamog, ba Herodes di gange ngingyang ob ubog,
40014007	ba Herodes di alag na, eildi sa´a songe yo aboga, molbalenge na dodnuna´ aboga solu leibog.
40014008	Wera eilin di uragayog yubu ag uboga, gelmenege di lebog di: “Nayag Yohanes mag dolongsina´ne di ousa´ aga yabna´ ag deiya dodnulom.”
40014009	Herodes di gange na ongei arob ubog bog, eildi nimi ba´ a´osing ag ab eildi solu legamoga´ anege ab se alag dodlulum aboga lebog.
40014010	Alna dolongsina´ ee ag Yohanes di ousa´ blegong aboga bogdebsiog.
40014011	Yohanes di ousa´ nenege na, nimi di yabna´ ag deiya beyayeg di gelmenege ag doreg, ba alna eilin ag bobiog.
40014012	Yohanes di dirigoga bana´ nang na, Yohanes di nong doboga sogo wanggayeg, di ununa´ nenege na Al Yesus ag omoladbieg.
40014013	Wera Yesus na yubu nenege gigib gegbayog wenena, Alna anegag uboga yoga´ ag seig biog di nimi yubu goma´ ag bunun sembia Alog gal yanggol perahu ag biog. Bog nimi dina´ babe gegbayeg di, Al eimig dobda sigdi asag uboga sogo bisig garelbalameg.
40014014	Sum nenege Yesus na gal yanggol perahu ag uboga yunggiog di, nimi dina´ anege eibsiog wenena, Alna sig wana´ sembibsiog di, Eildi sig neigildomeg nimi wesibsiog.
40014015	Sin dangaldogog wenena Eildi dirigoga bana´ nimi ya´ina Alag lebeg dina: “Ane na nimi goma´ ag ee babe gigib einildogla, ba nimi dina´ ag ane leblem, ba sig na asag sig se gwaneng degel bugong aboga bogdebsulom.”
40014016	Bog Yesus di sig ag lebog di: “Sig na bugong gom, gwaneng a´undi dodsululum.”
40014017	Bog sigdi lebeg dina: “Nundi see agne na roti gwaneng lambare ab ikan besene ab od.”
40014018	Ba Yesus di yubu na: “Al abene aga Nayag beyululum.”
40014019	Gigib wenena nimi nisin anege na mal meila´ eilib buglulum abog, ba gigib bugeg wenena Alna roti lambare ab ikan besene ab dobog di eimag geme wanenggia Eimayong ag gibog, di roti na Eildi see di gesebseigibog di nimi dina´ ag bogsugong aboga Eildi dirigoga bana´ nang ag dodsiog.
40014020	Signa nisin deyeg di mon og ubsiog wenena, lelegdoba´ na Eildi dirigoga bana´ nang di ma´i oo bare liboga deibeg.
40014021	Sum nenege deyeg nimi na, gelabo ab me ab na eildina´ gom, bog alna nengabo og na lima ribu nimi deyeg.
40014022	Gigib deroga wenege sabseibi Yesus na Eildi dirigoga bana´ nang ag lebog di: “A´un damen gal yanggol perahu ag bugoga mag dara seig bilamlulum”, di Alna nimi dina´ ag anege balamlulum aboga bogdebsiog.
40014023	Nimi dina´ anege gigib bogdebsiog di, Yesus na doa yubu lebneb mein ag Alog wenggiog di, wenege na ee gigib imbayog bog, Alna Al og anege ag ulamog.
40014024	Wenege na dirigoga bana´ nang di gal yanggol perahu nenege mog mag urug nong ag bieg bog, gaso di mag losamboga gal yanggol perahu ag olamog ba dengem-dongom alamog, anege na om borongomna´ di.
40014025	Gwelegna yangman jam tiga so abenege Yesus na sigag mag eilib bisig yalamog.
40014026	Al na mag eilib bisig balamog ba, Eildi dirigoga bana´ nang di eibeg wenena, sig na log se eima´ babsiog ba lemeg di: “Ane na bisa´” aboga log se ngounga alameg.
40014027	Bog Yesus na sig ag al wenege sabseibi lebog di: “Gelegululum anena Na, log unggom.”
40014028	Ba Petrus di Alag yubu degna´ lebog di: “Anna Ayong Weigne wenena, nana mag eilib bisig An ag yunun aboga yulom sulom.”
40014029	Ba Yesus di “Yulom” seog ba, Petrus na mag gal yanggol perahu ag uboga yunggiog, di mag eilib bisig Yesus ag balamog.
40014030	Bog wenege na om gwi aldogoga´ se log seiniliog di mag ag bo domoldeyog, ba yubu migiba´ biaboga “Ayong Weigne, na blebnulom” alamog.
40014031	Yesus na wenege sabseibi eildi see doblenggia al dobsalbayog, di lebog: “Odseig seinilina´ moga´ne lei, anna sa´a se gange gadgeira´ ulamlam do?”
40014032	Sig besene na gal yanggol perahu ag winggirig wenena, om babe deso abog.
40014033	Wenena gal yonggol ag perahu ag umig nimi na Alag meiboga gibeg di lebeg dina: “Sirig Anna Eimayong Mamne.”
40014034	Wenege signa balameg murub mag gouboga Genesaret asag bieg.
40014035	Wenege mog sogo nenege nimi na Yesus eel ubeg di, sig na ad nenege nimi nisin ag lera yabalameg ba, neigna´ nimi nisin na Alag beyalameg.
40014036	Signa Alag Eindi bagsum goggobag see begogseb wenena egdanggugoba´ aboga molobayega´ anda, Al bebogeg nimi nisin na egdangdobeg.
40015001	Farisi nimi edbare ab Damen Wenena´ Yubu omoladsina´ nang ab Yerusalem uboga Yesus ag ya´ina lebeg dina:
40015002	“Eindi dirigoga bana´ nimi na sa´a se nunisang yabo di damen sob ununa´ ag dagom alamang gom do? Signa deneb wenena see mag legdob gom-gom delamang.”
40015003	Bog Yesus di yubu degna´ sigag lebog dina: “A´un babe na sa´a se a´un eisang yabo di sob ununa´ se Eimayong di lerob yubu ag dagom alamlom gom do?
40015004	Anese Eimayong yubu di lebog dina: ‘An ayong ab einin ab ag giblamsulom;’ babe, ‘Nimi dogne na alayong ab eilin ab ag wiblamsili wenena yaga´ oblom arob.’
40015005	Bog a´undi lemlom dina, nimi dogne di alayong ag goma eilin ag gom lemle di: ‘Neri seyag sa´a odne a´un se unubununa´ abna dog, Eimayong gibna´ se doladna´ne doladlamna alamla.’
40015006	Nimi nenege na alayong ab eilin ab ag na sunum gibsina´ na giblamsilom gom. Ane so unulamlom wenena Eimayong di yubu na a´undi sob ununa´ se lag sunum gomne dangilimlom.
40015007	Gegeng gom nimi lei! Eimig unubanebne aga Yesaya di a´un se lemoga´ na sirig,
40015008	‘Nimi dane na bam di og Nayag giblamneang, bog sigdi gange Nayag na mog;
40015009	Nayag na gilaboga meiboga giblamneang, sigdi omoladlamsiang yubu na nimi di garerob yubu aga omoladlamsiang.’ ”
40015010	Gigib wenena Yesus na nimi dina´ biabsiog di sig ag lebog di na: “Gegboga besa sembiblulum.
40015011	Si lomag wa´inne di na nimi ag meili ulammeldo gom, bog bamag uboga langginne nene di aga nimi ag meili ulamsildo.”
40015012	Wenena Eildi dirigoga bana nimi ya´indoga Alag isibayeg: “Eindi lemlam yubu di Farisi nang gange meili ulamsila´ na eel umlam de?”
40015013	Yesus di yubu degna´ na: “Merobne nisin na Na´nayong eim asagne di merob gomne na yareng gedman wembulula´.
40015014	Signa loboglulum, sig ising lum nimi, di on ising lum nimi bo yabalamla, anda on ising lum nimi di ising lum nimi bo yabalamlul wenena, sig besene na lomag malyunggurugonga´.”
40015015	Ba Petrus di Alag lebog: “Sununa´ yubu nene nun ag besa ombadsulom.”
40015016	Ba Yesus di yubu degna´ na: “A´un babe aro besa seinilina´ gom de?
40015017	A´un na wangan de? Yogne-yogne nisin si lomag uboga aso lomag yunggin, di on langgalameldoa´ na eilimeldom gom de?
40015018	Bog bam ag uboga langgalameldonge na gange ag uboga, anda nenege di aga nimi ag meili ulamsildo.
40015019	Anese gange ag uboga yonge nisin ab, nimi ona´ ab, gelabo yona´ ab, yolsagaldana´ ab, asoga´ dona´ ab, sonda´ yubu lena´ ab, meili nenena´ ab wablameldo.
40015020	Ununa´ nene di nimi na meili ulamsil, bog see mag legdob gom-gom dena´ di nimi ag meili ulamsildo gom.”
40015021	Wera Yesus na anege uboga biog, di Tirus ab Sidon ab asag samo lobolbiog.
40015022	Wenena Kanaan gel dogne sogo nenegag uboga ya´ina lebog di: “Ayong Weigne Daud Mamne lei, na wana´ sembibnulom, anese, neri gelme meili gange nang wa´ indub ba yaga´ neiglamla.”
40015023	Bog Yesus na yubu degna´ babe moga´ lebog gom. Ba Eildi dirigoga bana´ nang yayeg di Alag molbayeg: “Alna nun eimig yubu migiba´ leble yalamla wenena, bulom sulom” abeg.
40015024	Yesus di yubu degna´ na: “Nana Israel nimi domba derong aroba´ anege se bogdebelyaneog.”
40015025	Bog genege na beram yayog di yubu lerobog, Alag gosam oglumugunggia gibog di: “Ayong Weigne, na arobunulom!”
40015026	Bog Yesus di yubu degna´ na: “Me se deirub gwaneng, bog gam ag borebna´ na sunum gom.”
40015027	Ba genege di lebog di: “Ayong Weigne sirig leblam, bog gam na alayong di yabna´ ag delamla, ba ubuna´ malyunggina´ anegaga na gam di moblameldo.”
40015028	Wera Yesus di yubu degna´ alag lebog dina: “Gele lei, eindi odseig seinilina´ na weiga´ anda, eindi yo sembiblamne na gigib danggal.” Al wenegab na eildi gelme nenege na egdanggayog.
40015029	Sogo nenege gigib lobogog, di Yesus na Galilea dalnag yunggiog, di meinag winggindoga anegag bulamog.
40015030	Wenena nimi dina´ as eleb-eleb di Yesus ag yan inga´ nimi ab, yan goubdub nimi ab, ising lum nimi ab, yubu gom nimi ab, yog nimi dina´ ab boboga Yesus yan damag deilyalamsieg ba, Alna sig nisin wesilimsiog.
40015031	Nimi dina´ anege ulameg nimi na eibeg di log nong danggesiog, yubu gom nimi na yubu lemeg, yan goubdub nimi na egeldalameg, yan inga´ nimi na yabalameg, ising lum nimi na eilimeg, ununa´ nenege eibeg di signa Israel nimi di Eimayong ag meiboga giblameg.
40015032	Gigib wenena Yesus na Eildi dirigoga bana´ nimi biabsiog di lebog: “Nimi dina´ anese Neri gange na wana´ ubnel. Sig na li weneli gigib Na ab nason ulamub, ba signa gwaneng gom, bog Neri sig na gwaneng yo eisa´ bululum abnemen gom, anese sig na bisig ag balameg bog gange ua obsilag aboga.”
40015033	Eildi dirigoga bana´ nimi di Alag lebeg dina: “Nimi goma´ ag nimi dina´ ane na roti gwaneng na sa´ura dobeb di sunum dodsugob do?”
40015034	Ba Yesus di sigag lebog di: “A´undi see ag na roti gwaneng na edbare od do?” Ba sig sigdi yubu degna´ na: “Segbare di ikan moga´ edbare babe od” abeg.
40015035	Yesus di nimi dina´ ag anege sogo ag buglulum seog.
40015036	Gigib wenena, Gwaneng roti segbare ab ikan abenege ab dobog, di giboga molobayog di gesebseigia Eildi dirigoga bana´ nimi ag dodsiog, ba sig na nimi dina´ ag dodsieg.
40015037	Signa mon og eisa´ deyeg, di roti gwaneng deroga gareroba´ leleglobegne na ma´i segbare libdegneboga deibeg.
40015038	Anege ag gwaneng nason deyeg nimi nengabo og empat ribu nimi, gelabo ab me ab na eildirub gom.
40015039	Gigib ba Yesus na nimi dina´ ag anege balamlulum seog, di Alna gal yanggol perahu ag bulwinggiog di Magadan sogo ag samo biog.
40016001	Gigib wenena Farisi nang ab Saduki nang ab Yesus ag sumbugob aboga yayeg. Anda sig na Eildi ubnemen gomne eimagne dogne uble, ba nun eibgob aboga molobayeg.
40016002	Bog Yesus di yubu degna´ na: “Sinag eseng domolban abenege na eimag bendigi ubna wenena a´undi lemselom di na: ‘Mog sogo na besarob ubnubul alamlom.’
40016003	Di gwelegnag sum na eim bendigi uboga ee gunugna´ ubna wenena, a´undi lemlom di na: ‘Ee bobuna´ ubla sum alameldom.’ Eim agne na a´un delegoga eel ulamlom, bog wene wilman gedneb-gednebne una´ na unubanmen gom.
40016004	Wene wilman ulamang nimi nene na besa dagomana´ gom gom yoo gange ulamang dog, gednebne dogne ublom aboga bebeglamang. Bog sig ag na yog gednebne dodsineb goma´, alna damen omoladsina´ne Yunus ag ubog gednebne aga dodsineba´.” Wenabog di Yesus na sigag loboga bindibog.
40016005	Yesus di dirigoga bana´ nimi na mag gouboga dara seig bieg bog, roti gwaneng eibogeg di bobieg gom.
40016006	Yesus di sigag lebog di: “Farisi nang ab Saduki nang ab di, bigna´ ununa´ beram na weldlalamlulum di gen eisa´ ulamlulum.”
40016007	Wenena sig na sembibeg di sig moumun lelongoldalameg: “Eildi lebla´ ane na nundi roti gwaneng beyanggana´ gom se” alameg.
40016008	Yesus na sigdi sa´a so lemegne eel ubsiog, di Eildi sigag lebog di: “Besa odseig seinilina´ gom nimi lei, sa´a se a´un na roti gwaneng bona´ gom se yubu leldalamlom do?
40016009	A´un na besa sembiblom gom de? Roti gwaneng lambare di lima ribu nimi di deroga dara lelegdoba´ na ma´i edbare so libega´ anege babe na a´un na seinilina´ gom de?
40016010	Goma yogne babe empat ribu nimi se roti gwaneng segbare, di sunum deroga lelegdoba´ na a´undi edbare ma´i liblum anege no?
40016011	Sa´ase a´un na besa seinilimlom gom, Neri lemna yubu nong na roti gwaneng se lebna gom. Bog Neri a´un ag lebnange na: Farisi nimi ab Saduki nimi ab di bigna´ ununa´ ag weldalamlulum aboga.”
40016012	Wenegaga, besa sembibeg, di roti gwaneng bigna´ sirig se webdanggugong aboga lemo gom bog, alna Farisi nimi ab Saduki nimi ab di omoladsina´ yubu se lemog.
40016013	Yesus na Kaisarea Filipi sogo ag yayog wenena, Alna Eildi dirigoga bana´ nimi ag isibesiog di: “Nimi di lena´ na Sogo Nimi di Me se na edne alamseng do?”
40016014	Sig di yubu degna´na: “Nen nimi dina Yohanes mag dolong sinne, ba nen nimi dina Elia bog, on dara nimi di lemeg dina Yeremia goma yog damen omoladsina´ne aga gom alamang.”
40016015	Ba Yesus na sig ag isibesiog di: “Bog a´undi Nase na edne alamnelom do?”
40016016	Simon Petrus di yubu degna´na: “Anna Kristus Eimayong Gamyagne di Me!”
40016017	Yesus di alag lebog dina: “Simon Yunus mamne lei, ngingyang eisa´ ulamlom, anese yubu nenena nimi di anag lag ombadgeang gom bog, Na´nayong eim asagne di.
40016018	Anda Neri babe anag lebnun: Anna Petrus anda gad girig eilib ane Neri jemaat mabo dirigoga solamnun, ba somagna´ne babe sig ag bo ulamsulul goma´.
40016019	Eimayong damag una´ se isigin goubna´ kunci na anag dodgunun, ba eindi sogo ag ane goubdobne na eim asag babe goubdob ulamlula´, eindi sogo ag lobdobne wenena, eim asag babe lobdob ulamlula´.”
40016020	Wenabog di Yesus na Eildi dirigoga bana´ nimi ag Alna Kristus aboga yog nimi ag na leng gom aboga mem abog.
40016021	Wenegag eilnibonggia Yesus na Eildi dirigoga bana´ nimi ag lag deibog di, Yerusalem bindoga igin-iginne weignang ab imam ousa´ nang ab, Damen Wenena´ Yubu omoladsina´ gerem nang ab di, oboga iginne deibneba´ ab li weneli sum na gamyag bugogneba´ se lag lebog.
40016022	Bog Petrus di Yesus al beram gliboga beyayog di Alag yubu migiba´ lebog: “Ayong Weigne lei, ununa´ nene na Eimayong di mog dora deible wenena, ununa´ nene na Anag na danggulul goma´.”
40016023	Wenena Yesus na a´osing samboga al Petrus ag lebog: “Iblis lei, anna lobulom, Nayag eindi girig igina´ gwareglamnelam, anese eindi seinilina´ nenena Eimayong di sembirub songe lemlam gom, bog nimi di seinilina´ aga lemlam.”
40016024	Wera Yesus di Eildi dirigoga bana´ nang ag biabsiog di sig ag lebog: “Nimi na Nayag dirigoga bana´ yo wenena, alna eildinge lobogle di glabna gal sa´aboga Na eimig dobda yulul.
40016025	Anese nimi dogne na eildi gamyaga´ deiya´ blebdanggunun yo wenena, eildi gamyaga´ deiya´ na wanenggiblul, bog nimi dogne na Nase eildi gamyaga´ deiya´ wanenggible wenena alna doblula´.
40016026	Nimi dogne mog sogo nisin eilda´ danggaso bog eildi gange gamyaga´ deiya´ wanenggirub wenena nong ob na sa´a do? Eildi gamyaga´ deiya´ ouling ag na sa´a aga doboga lumbaso do?
40016027	Anese Sogo Nimi di Me na Alayong di bebnagne ab Eildi besarob eim nang nisin ab isiboga yulula´, anda sum nenegaga nimi nisin na Eildi sigdi ununa´ ag lebda degna´ degsulula´.
40016028	Nana a´un ag sirig yubu lebnun: A´un ane umlom nimi dogne na Sogo Nimi di Me Eildi borobne damag una´ se yanggana´, signa aro eibnang gom bog na, somagdobgong goma´.”
40017001	Wera li na´ab bare sum gigib uboga wenena Yesus di Petrus ab, Yakobus ab, Yakobus alga Yohanes ab nason Alab weig mein dognag winggieg di, anege ag na sigog ulameg.
40017002	Sig a´osing ag Yesus di a´osing na yogne sambayog. Eildi a´osing na eseng oul songe warabayog. Eildi bagsum na geid danggoga diman meleg songe waralamog.
40017003	Wera sigdi gemelameg wenena, Musa ab Elia ab na Yesus ab nason yubu selelameg.
40017004	Ba Petrus di Yesus ag lebog: “Ayong Weigne lei, nunna ane ulamaba´ na yaga´ besarob nong. Anda An yo wenena, nana ee weneli sobnun, dogne na Anse dogne na Musa se, di on dogne na Elia se.”
40017005	Petrus di yubu leldogog sabseibi geis deb di sigag denelongol yunggisiog di, deb lomag anegab gegeldogeg ba yubu dogne leldogog di: “Anena Neri Me Neri wana´ sembirubne Eildi Neri gange ngingyang ubnel Alag besa gegbululum.”
40017006	Wera Yesus di dirigoga bana´ nang na, yubu nenege gegbayeg, di signa yaga´ log nong ubsiog, ba boblolonga sogo ag malyunggieg.
40017007	Bog Yesus yayog di sigag salbonggia lebog dina: “Segoglulum, log ung gom.”
40017008	Wenege signa ousa´ edbia gereg, ba nimi babe eibeg gom Alna Yesus og eibeg.
40017009	Signa mein ag uboga yunggieg sum nenege na, Yesus di sig ag molbesiog dina: “A´undi eiblomne na Sogo Nimi di Me na somagdob nimi gan-gan uboga gamyag buldogna´ aro bog na nimi ag nebnang gom mem.”
40017010	Ba Eildi dirigoga bana´ nimi na Alag isibayeg: “Wera ane so bog sa´a se Damen Wenena´ Yubu omoladsina´ gerem nang dina, Elia damen yulula´ alameldong do?”
40017011	Yesus di sig ag lebog dina: “Odseig Elia yale, di yogne-yogne nisin na eildi besa bugiblula´.
40017012	Neri a´un ag lebna, Elia na gigib yayog, bog nimi na al eel ulameg gom, di sigdi yonge ag og lebda ulameg. Neigne na Sogo Nimi di Me ag babe sigdi iginne deibgonga´.”
40017013	Sum nenege ab na Yesus di dirigoga bana´ nimi na, besa sembibeg, di Eildi lemla yubu na Yohanes mag dolongsina´ne se aboga.
40017014	Wera Yesus ab eildi dirigoga bana´ nimi abna nimi dina´ longolamega´ ag yayeg wenena, nenge dognog yayog di, Yesus eiba´ag geimbonggia gibog.
40017015	Lebog di: “Ayong Weigne lei, neri me wana´ sembiblom. Alna somagaleilina´ neigna´ neiglamla di yaga´ neigeldomla. Alna li dogne-dogne mag ag malwa´lamla, di li dogne-dogne na ug lomag malwa´lamla.
40017016	Nana Eindi dirigoga bana´ nimi bobisi bog, signa wesibeg gom.”
40017017	Wera Yesus di lebog di: “Od seig seinilina´ gom nimi ab, mednena´ bisig balamlom nimi lei, Nana li salag edbare so a´un gan-gan ag ulamnuna´ do? Li salag edbare so Nana a´un ag na lignibonggia ulamnun do? Me na beyulom.”
40017018	Yesus di alag migiba´ delagoga lebog wenena, meili gange nang nenege na alag uboga langgiog, ba me nenegena wenege sabseibi egdangdobog.
40017019	Gigib wenena Yesus di dirigoga bana´ nimi na sigog Alag yayeg di, Alag isibayeg: “Sa´a di nun na meili gange nang anege yaglambayob gom do?”
40017020	Ba Eildi sig ag lebog dina: “A´undi odseig seinilina´ na moga´ se. Anese aboga Nana a´un ag lebnun: A´undi odseig seinilina´ na sawi do so od di wenena, a´undi mein ag ane lebselom di: ‘Ouling nenag uboga aned bulom’ abselom wenena, mein nenege na loboga biso. Anda a´undi unubanmen gomne dogne od gom.”
40017021	Bog aneso meili gange nang wenena gwaneng dena´ gom-gom doa yubu og lera ulamna di wenegaga yaglambanmen.
40017022	Yesus ab Eildi dirigoga bana´ nimi ab, Galilea longgayeg sum nenege na, Yesus di sig ag lebog di: “Sogo Nimi di Me na yog sum nimi di see ag widnebugonga´.
40017023	Anda Alna obig ba maboga li weneli sum na gamyag bugiblula´.” Ba Eildi dirigoga bana´ nimi na ongei arob gange ubsiog.
40017024	Yesus ab Eildi dirigoga bana´ nimi ab na Kapernaum asag samo yayeg wenena, Eimayong di ee ag se wase moloboga donne dogne Petrus ag ya´ina lebog di: “A´undi omoladsina´ne na girig wase besene deglul goma´ de?”
40017025	Eildi yubu degna´ na: “Od seig degneba´.” Anda Petrus na ee ag wa´iyog wenege na, Yesus di damen alag isibayog: “Simon lei, anna sa´a sembiamlam do? Sogo ag borob nimi dane na, wase degna´ ag degna´ na edne di do? Eildi asag nimi di goma nimi asag nimi di deglameldong gom?”
40017026	Petrus di yubu degna´ na: “Nimi asag nimi di deglameldong.” Ba Yesus di, alag lebog di na: “Wera eildi asag nimi na degnemen gom.
40017027	Bog nun na sigdi gange ag girig igina´ gwaregesiyebag, ba mag sein ag wed dolongolbilim di oumunggun doblem ikan na si gwa´ salbalem di eildi si lomag na girig wase dombare eiblem wenena, doblem di Na se dogne a´un se dogne sig ag degsulom.”
40018001	Sum nenege na Yesus di dirigoga bana´ nimi na, Alag yayeg di isibayeg: “Eim asag Eimayong damag una´ se na edne aga weigne danggulula´ do?”
40018002	Ba Yesus na, mog me dogne biabog di sig gan-gan ag segibog.
40018003	Lebog dina: “Nana a´un ag sirig yubu lebnun, a´un na noroldana´ gange di samboga, me ane songe dangana´ gom wenena eim asag Eimayong damag una´ se damag na wa´inmen gom.
40018004	Nimi na lambonggia me ane songe danggale nimi al aga, eim asag Eimayong damag una´ se weigne ulamlula´.
40018005	Nimi dogne di Neri si se aneso me dolamla wenena, alna Na dolamnel.”
40018006	“Bog edne na aneso mabo dogne ag, Nayag odseig seinilimang mabo ag mednena´ne ubgong aboga, meili ulimsiang nimi na eildi ngang ag girig igina´ gwaregia weig mag laut ag dalbululum, ba mag si dulula´ na od seleb.
40018007	Sogo agne ab mednena´ne ubgong arob una´ nisin ab na, ongei arob ulamlul. Mednena´ne ubgong arob una´ nenege na ora´ anda, bog unulamang nimi na ongei arob eisa´ ulamgong.
40018008	Wera eindi see di gom eindi yan di gom an ag mednena´ne ubgele wenena, anege gareboga boreblom! Anese a´undi see goma yan gom gumurub, bog gamyagne ag wa´na´ na od seleb, bog a´undi see besene ab yan besene ab besarob bog unum-unum ug ag dolongsina´ anda baba´.
40018009	Anda eindi ising di anag mednena´ne ubgele wenena, gwesebalem di boreblom. Anese eindi ising dara samo di og gamyagne ag wa´na´ na od seleb bog, ising besene gedman ug dan asag borebsina´ anda baba´.
40018010	Ane so mog mabo nene ag na sogo ag so seinilising gom, anese Nana a´un ag lebnun, sig se besarob eim nang na sob-sob Na´nayong eim asagne a´osing ag gemelamang.”
40018011	Anese Sogo Nimi di Me yayoga´ na, derong arob nimi blebsunun aboga yayog.
40018012	“A´undi seinilina´ na sa´a so do? Nimi dogne eildi domba deng weneli di ebna sugna dara bare, bog gan-gan anege ab dogne derong abso wenena, deng weneli di ebna sa´o dara bare abenege na mein ag loiya derong arobne nenege eilbiso gom de?
40018013	Anda Nana a´un ag sirig yubu lebnun, eilda´ domba deng weneli di ebna sa´o dara bare od ngingyang bog, derong arob domba nenege eibso wenena on yaga´ ngingyang ulamso.
40018014	Neig songe na a´un Ayong eim asagne di, me dognog babe na derong aroblul aboga yo ulamla gom.”
40018015	“A´ungga meilinge uble wenena, a´un besene og wenena, wembulom. Alna eindi Damen Wenena´ Yubu gegbale wenena, eindi angga on samboga doblam.
40018016	Wera alna an ag gegbale gom wenena, on nimi dogne gom besene gom ag beyulom, nimi besene goma weneli gom a´osing ag lag leblul aboga, anda ununa´ nenege nisin gegban di lebnange ag lebda eel uboga garenne.
40018017	Alna sigag gegena´ yo gom wenena, ununa´ nenege na Eimayong mabo jemaat ag ombadsululum, ba alna Eimayong mabo di yubu gegbale gom wenena, Eimayong eel gomne songe goma wase moloboga donne songe gom ulamlul.
40018018	Nana a´un ag sirig yubu lebnun, a´undi sogo ag ane goubdobne na eim asag babe goubdob ulamlula´, a´undi sogo ag lobdobne wenena eim asag babe lobdob ulamlula´.
40018019	On Neri a´un ag lebnun: Sogo ag ane ab nimi besene od yubu selboga yo abdang di sa´a songe molbaranne babe na sigdi molbarangne nenege na Na´nayong eim asagne di gegboga unibsulula´.
40018020	Anese nimi besene gom weneli gom Neri si ag leboga longolamig wenena, Nana sig gan-gan ulamna.”
40018021	Gigib wenena Petrus yayog di Yesus ag lebog: “Ayong Weigne lei, na´e di na ag meili ubnele wenena edbare salag lubibnun do? Li segbare de?”
40018022	Yesus di alag lebog dina: “Nana an ag lebnun, li segbare og gom, alna li deng besene di ebna besenaba´ dara bare, di li segbare ab.
40018023	Anese eim asag Eimayong damag una´ se sununa´ na borobne dogne di eildi ouragna´ nimi ab bugoga eildinge dolmamoglameldo songe ulamla.
40018024	Alna eildinge dobmamogog wilniban wenena, eildi sepuluh ribu talenta dorob nimi di damen al a´osing deilimeldo.
40018025	Bog nimi nenege di ubuma lumbanmen gom wenena, borobne dina, alab eildi me ab, eildi gel ab eildinge nisin ab na eildi deblorobne se degoga lumbugong aboga lebog.
40018026	Wenena ouragna´ nimi nenege na, geimbonggia alag gibog di lebog dina: Od lignibonggia umlem, ba neri dorobne nisin na lumbununa´.
40018027	Borobne benege dina, alag wana´ gange sembibog, di eildi deblorobne nisin na lubibog, di lobdoba´ danggibog.
40018028	Bog ouragna´ne benege na langgiog di, alna yog wee wena´ne dogne ab ebbisidanggareg, anda alna seratus dinar dorobne. Anda alna bayog di alga boga´ golasaleboga lebog dina: Eindi deblorobne na deglom!
40018029	Wenena alga na malongolbindoga gibog di alag molbayog: ‘Od lignibonggia umlem ba neri derobne na lumbununa´.’
40018030	Bog alna lobogog, di alga aga dolongsina´ ee ag dobonggibog, anegag ulamle di neringe lumbulul aboga.
40018031	Wera yog wee wenang na ununa´ nene eibeg, di ongei sembibiga´ anda, ununa´ nenege nisin na sigdi borobne ag ombareg.
40018032	Borobne benege di al biabog di lebog dina: Yoo ouragna´ne lei, nayag molbayoma´ se eindi deblorobne nisin neri gigib lubibgen bog di!
40018033	Neri anag gigib wana´ ubgisi songe? Eindi babe angga ag wana´ ubsum gom de?
40018034	Borobne benege na yaga´ yoo nong danggayog di, ouragna´ nimi nenege na dolongsina´ ee ag weboga osin nang ag dodsiog ba dolongsina´ ee ag anegag uboga eildi deblorobne nisin lumbulul aboga.
40018035	Wera Na´nayong eim asagne di babe neigne a´un ag unubusulula´. A´undi gange nisin di a´unggabo ag eleb-eleb lubilisina´ gom wenena.”
40019001	Yesus na yubu nenege nisin gigib lebog di, Alna Galilea loboga Yudea sogo ag mag Yordan gouboga dara samo biog.
40019002	Nimi dina´ Al eimig yalameg, ba Eildi babe sig na anege ab wesilimsiog.
40019003	Wenena Farisi nang na sumbugob aboga Alag yayeg, anda sigdi isibayeg dina: “Nimi dogne eildi gel loldogna´ na yubu dirimna´ ag lebda od seleb lobognemen de?”
40019004	Ba Yesus di yubu degna´ na: “A´un na eildina´ gom de? Eildi aga oumunggun nimi ulisiog wenena, sig na nenge ab gel ab ubsiog.
40019005	Eildi yubu lebog di, Anese nenge na alayong ab eilin ab loboga eildi gel ab dirigdub ulamdig di, sig besene na nong dognog danggurugonga´.
40019006	Aneso wenena sig na nong besene gom, bog nong dognog ulamdang. Anese aboga Eimayong di gigib dirigdubne na nimi di delegoga lobognemen gom.”
40019007	Ba sigdi alag lebeg dina: “Aneso wenena sa´a se Musa di lemog dina: Nimi dogne eildi gel loboglul wenena, gel loldogna´ se mome dodlul amog do?”
40019008	Yesus di sig ag lebog dina: “A´undi gange gad se Musa dina, yo od seleb unubululum amog, bog damen oumunggun uliyoga´ ag na aneso gom.
40019009	Bog Nana a´un ag lebnun, Nimi dogne eildi gel loldogna´ na, asoga´ yolsagna´ gom, bog loboga yog gel dolamla wenena, alna asoga´ yolsagna´ne ulamla.”
40019010	Eildi dirigoga bana´ nimi di lebeg dina: “Ane so wenena, alegne ab algel ab dirigoga una´ se yubu na dobdanggasereng goma´ babe seleb.”
40019011	Ba Yesus di sig ag lebog dina: “Lebna yubu nene na nisin nimi dobgong gom bog, alna ane so ublul aboga doaddob nimi aga dobnemen.
40019012	Nimi dogne gel dona´ goma´ na eilin mon lomag ab lob doroba´ ane so ublul aboga mangarobne, di nimi dogne na gel doblul gom aboga yog nimi di lob dolamsildong, bog nimi dogne na eildi yonge di lob doroba´ songe ulamnun aboga ulameldo Eimayong damag una´ se aboga. Anda nimi na dobnun sembiblul wenena alna dobso.”
40019013	Nimi na mog mabo Yesus ag beyalameg, Eildi sig ag Eildi see deiya doa yubu lebsulul aboga. Bog Alag dirigoga bana´ nimi di nimi danege ag lemsieg.
40019014	Bog Yesus di lebog dina: “Mabo ane na loubsululum, sig na Nayag yalamanga´ agna gareseng gom, anese Eimayong damag una´ se na aneso nimi da´.”
40019015	Eildi see mabo ag deibsiog di gigib wenena, Alna anege uboga biog.
40019016	Nimi dogne Al Yesus ag ya´ina lebog dina: “Omoladsina´ne lei, unum gamyag ulamnun aboga besarob ununa´ na sa´ub nun do?”
40019017	Yesus di yubu degna´ na: “Sa´ase aboga eindi besarob ununa´ se, Nayag isibanelam do? Besarobne na dognog ulamla. Bog anna gamyag una´ yo sembiblem wenena, Eimayong di lerob yubu nisin sunum dagom alamlom.”
40019018	Nimi nenege di Alag lebog dina: “Lerob yubu nenege na nesa do?” Ba Yesus di lebog dina: “Nimi onggom, gelabo asoga´ yong gom, asoga´ dong gom, sonda´ yubu leng gom,
40019019	Eindi nong wana´ seinildalamlam songe, aneyong ab einin ab giblamsilim di, anggabo yog nimi ag babe wana´ ulamsulom.”
40019020	Goubininge benege di alag lebog dina: “Nenege nisin na nana gigib dagoma unulameldo, di nesa aga unulamneldo gom do?”
40019021	Ba Yesus di alag lebog dina: “Anna sunum urubub una´ yo wenena, eindinge nisin deglem di, sig see gom nimi ag dodsilim wenena, ansenge na eim asag dobloma´ anda gigib wenena Na eimig yulom.”
40019022	Goubini nimi nenege na yubu nene gegbayog wenena, anese alna damnang dina´nea´ anda, ongei arob gange di engena´ so ura biog.
40019023	Yesus di Eildi dirigoga bana´ nimi ag lebog dina “Nana sirigne a´un ag lebnun, see yag nimi Eimayong damag una´ se wa´ na´ na gas.
40019024	Nana on dogne ab a´un ag lebnun, unta dogne na yarom lom bisig na od wa´inmen, bog see yag nimi aga Eimayong damag una´ se wa´na´ na sang-sanga´ wa´inmen gom.”
40019025	Wenege Eildi dirigoga bana´ nimi na Yesus di yubu nene gegbayeg, di log ubsiog, ba lebeg di: “Aneso wenena edne aga blebnemen do?”
40019026	Yesus na sig ag gembara lebog dina: “Nimi di wenena unubanmen gom ununa´, bog Eimayong di wenena yogne-yogne nisin unubanmen.”
40019027	Petrus di yubu degna´ Yesus ag lebog dina: “Nun na yogne- yogne nisin gigib loboga An eimig dobda yalameldoba´ anda, nun na sa´a aga dobgoba´ do?”
40019028	Yesus di sigag lebog dina: “Nana a´un ag sirig yubu lebnun, on uyag ulili sum nenege na, Sogo Nimi di Me na Eildi bebnag buna´ ag enigi, buglul sum nenege na a´un Nayag gigib dirigoga ulamlom nimi na oo bare bebnag buna´ ag buglulum di, Israel sisa´ oo bare nimi ag sunulamsululuma´.
40019029	Nimi nisin Neri si se sigdi ee ab, siggabo nengabo goma gelabo gom, alayong goma eilin gom, eildi mabo goma eildi wee gom, lobogle nimi na, deng weneli di ebna sa´o dara bare so doble di, alna unum gamyagne babe doblula´.
40019030	Bog nimi dina´ oumunggun nimi na eimig seig danggugong, bog eimig seig ulamang nimi na oumunggun ag seig danggugonga´.”
40020001	“Eimayong damag una´ se sununa´ na, ee deiya´ne di gwelegna´ lugun langgindoga anggur wee ag wen nimi eilbisiog, songe neigne ulamla.
40020002	Alna anggur wee webneb nimi ab li dognog sum degna´ deglamsiniba´ yubu neigdigum gigib gareboga lebeg wenena, sig na eildi anggur wee ag bululum aboga bogibsiog.
40020003	Alna gwelegnag jam sembilan so uldogog wenege langgiog, di gedsiog ba, pasar degna´ ag yog ulameg nimi edbare seglameg, ba eibsiog.
40020004	Eildi sigag lebog di: ‘A´un babe Neri anggur wee ag bululum, ba Nana a´un ag sunum degna´ degsununa´.’ Ba sig babe na bieg.
40020005	Alna jam dua belas ag babe sinag jam tiga babe langgiog, di neigne ura umog songe on ubog.
40020006	Alna on jam lima sinag langgiog, di yog nimi edbare babe eibsiog di sig ag lebog dina: ‘A´un na sa´a se nisin sum wee wena´ gom-gom ane ag segda ulamlom do?’
40020007	Sigdi alag lebeg dina, ‘Nun ag degsinib nimi od gom se’, ba eildi sig ag lebog dina: ‘A´un babe neri anggur wee ag bululum.’
40020008	Sinag sum nenege na anggur wee deiya´ne di wee wesinne ag wee nimi bialbisilim di degsulom, anda, ‘oumunggun wa´indub nimi ag uboga beilag wa´iyeg nimi sigdi degna´ eleb-eleb degsulom.’
40020009	Gigib jam lima sinag eilnibonggia welameg nimi yayeg di, sig eleb-eleb girig wase dinar dognog-dognog dobeg.
40020010	Gigib wenena gwelegna´ lugun eilnibonggia welameg nimi babe yayeg, di sigdi sembia nun na on degna´ weiga´ dobgoba´ sembibeg, bog sig babe na dognog girig wase dinar dodsiog.
40020011	Sig na dobeg di wenena, deiya´ne ag erigal yubu lemeg.
40020012	Sigdi lebeg di: ‘Sig eimig wa´iyang nimi nene na jam dognog webang, bog nun gwelegna´ lugun ya´indoga welamab nimi na, wee gas weboga eseng bobo gwesamab, bog anna neig degna´ danggibsilam.’
40020013	Bog wee deiya´ne benege di sig nimi dogne ag yubu degna´ lebog dina: ‘Na´e lei, neri anag sunum gomne ubgen gom. Alna nundi yubu neigdigum gareboga lemub, di dognog sum se degna´ na dognog girig wase dinar amub gom de?
40020014	Anese eindi wee degna´ doblem di bulom. Nana anag dodgen degna´ songe eimig wa´iyang nimi ag babe neig degna´ degsunun aboga yo ulamna.
40020015	Neringe di og neri gange di yonge ag lebda unubunun sembibsene gom de? Goma neri gange glagdob se, eindi gange na ongei neira´ danggaso sembiblam di de?’
40020016	Anda oumunggun nimi na eimig seig danggugong, bog eimig seig ulamang nimi na oumunggun ag seig danggugona´.”
40020017	Yesus na Yerusalem bunun aboga ubog wenena. Alna Eildi oo bare nang sig og biabsiog di, bisig urugag balameg di sigag lebog:
40020018	“Wene nunna Yerusalem biyeb di Sogo Nimi di Me na imam nang ab Damen Wenena´ yubu omoladsina´ gerem nang ab ag dodsiyig ba, Alna obgong aboga garerob yubu doblinggibgonga´.
40020019	Anda sigdi Alna Eimayong eel gom nimi ag dodsiyig, ba Alag dereboga olamig di galag glabgong aboga. Anda Alna li weneli sum na bugiblula´.”
40020020	Wera Zebedeus algel ab al mabo ab Yesus ag yayeg di, Al eiba´ ag gembonggia Alag yogne se molbayog.
40020021	Ba Yesus di lebog dina: “An na sa´a yo umgel do?” Eildi yubu degna´ na: “Neri mabo ane Eindi Borobne damag una´ se sum nenege na me dogne Eindi sirig see ag seig me dogne Eindi waneng see ag seig bugdugong aboga, yo sulom.”
40020022	Bog Yesus di yubu degna´ Eildi lebog dina: “Eindi molbalomne na a´un na eel gom. Neri dunun ma´i na a´un na denmen de?” Sigdi Alag lebeg dina: “Nun na unubanmen.”
40020023	Yesus di sigag lebog dina: “Neri mag ma´i na dululum bog, Neri sirig see ag seig goma Neri waneng see ag seig gom buna´ se ununa´ na, Neri miboga dodsinmen gom. Na´nayong di dodsunun sembia gedneboga deibog nimi aga dodsulula´.”
40020024	Sum nenege na yog sa´o bare dirigoga bana´ nang na ununa´ nenege gegbayeg wenena, siggabo besene abenege ag erigal ubsieg.
40020025	Anese Yesus na sig nisin biabsiog di lebog dina: “A´un eel, Eimayong eel gom nimi aga bo mengesina´ se ulamang nimi na, sigdi asag nimi na meili nenelamsiang, di sigdi weig nang migib gad deilimsiang.
40020026	Bog a´un na aneso ung gom, a´un gan-gan ag nimi weigne dangana´ yo wenena alna a´undi wee nimi danggaso.
40020027	Bog a´un gan-gan ag nimi dogne mengena´ yo wenena, alna a´undi ouragna´ne danggulul.
40020028	Neig songe na Sogo Nimi di Me yayoga´ babe na, nimi di arobunugong aboga gom bog, arolamsini di Neri gamyaga´ nimi nisin degsina´ se dodsunun aboga.”
40020029	Yesus ab Eildi dirigoga bana´ nimi ab na Yerikho, uboga langgieg wenege na, nimi dina´ Al eimig doblameg.
40020030	Ising lum nang besene bisig abom ag bulamdega´ anda Yesus yabayoga´ gegbareg wenena signa yubu migiba´ biaboga: “Ayong Weigne Daud Mamne, nun wana´ sembibsulom.”
40020031	Bog nimi dina´ anege di gelegurugong aboga lebsieg. Bog signa on migiba´ biaboga, lebdeg dina: “Ayong Weigne Daud Mamne nun wana´ sembibsulom.”
40020032	Wera Yesus na seglobonggayog di, sig biabsiog di Eildi lebog dina: “Neri a´un se sa´a aga unubusulul aboga yo sembiamdom do?”
40020033	Sigdi yubu degna´na: “Ayong Weigne lei, nunna ising gwelegesiso, ba eibsenem aboga.”
40020034	Yesus na sig ag wana´ sembibsiog, di sigdi ising ag salebonggibsiog, ba al wenege sabseibi sig na eibdeg di Al eimig dobda birig.
40021001	Yesus ab Eildi dirigoga bana´ nimi ab na gigib Yerusalem ad beram bieg wenena, signa Zaitun ounang ag Betfage sogo ag lanalbieg. Di Yesus na Eildi dirigoga bana´ nimi besene bogdebsiog.
40021002	Lebog dina: “A´osing ag asag ane bururum, di anege ag na keledai gel dogne geregamig ba, eilda´ me na beram ulamle ba berera eibduruma´. Geledai nenege na soubu lobdurum di Nayag beyururum.
40021003	Nimi di a´un ag leldogsieg wenena, lebdurum dina: Ayong Weigne di yo ubla´ se, anda al wenege sabseibi bobururum aboga bogdebsulul.”
40021004	Ununa´ nene ubleba damen omoladsina´ nang dileblomegne sunum danggulul aboga:
40021005	“Al Sion gelme ag leblem dina: Gedlom eindi Borobne anag yalamla, Alna mesanga´ lambonggia geledai dogne ag bugamla di, anege na goubini geledai me dogne ag.”
40021006	Wenena dirigoga bana´ nimi abenege na birig, di Yesus di sig ag unubururum aboga ombadsiog songe ubdeg.
40021007	Signa geledai gel anege ab me ab isiboga beyareg, di sigdi bagsum yanggibdeg wenena, Yesus babe eilibag bulwinggiog.
40021008	Yaga´ nimi dina´ log sigdi bagsum na bisig ag yanggayeg, di nen nimi gal see ba´ gareboga bisig ag yangara bieg.
40021009	Nimi dina´ dara na menggoga balameg, ba dara nimi na Yesus weilagsig yalameg, di lemeg dina: “Hosana Daud Mamne, Ayong Weigne si ag yalamlange, Alna beisirub ulamla, Hosana eim bebnagne.”
40021010	Yesus na Yerusalem asag wa´ldogog wenege na as nenege nimi nisin na yubu oo aboga lemeg dina: “Nimi nene na edne do?”
40021011	Nimi dina´ danege di yubu degna´ lebeg dina: “Ane na damen omololadsina´ne Yesus, Nazaret uboga Galilea sogo ulamlange.”
40021012	Yesus na gigib Eimayong di ee ag wa´iyog wenena, Eimayong di ee eriga´ ag degna´ deiya deglameg nimi nisin yagsambesiog, di wase leleglameg gal yangana´ ab, winang yalma deiya deglameg nimi di buna´ ab, yamneglenggibsiog.
40021013	Di sigag lebog dina: “Mome dorob di Neri ee na doa yubu lena´ ee arob, bog a´undi na asoga´ eea´ sorob ee dangilimlom.”
40021014	Ising lum nimi ab yan gogdub nimi ab na Alag Eimayong di ee ag yalameg wenena, Eildi wesilimsiog.
40021015	Bog imam nang di ousa´ nang ab Damen Wenena´ Yubu omoladsina´ gerem nang ab, Eildi ubnemen gomne ulamoga´ anege eibig, di wenege na mog mabo di Eimayong di ee ag ab lemeg di: “Hosana Daud Mamne” alamega´ gegboga, sigdi gange yoo nong ubsiog.
40021016	Wenena sigdi Alag lebeg di: “Mog mabo di aneso lemangne na Anna gegelamlam de?” Abeg ba Yesus di sigag lebog di: “Nana gegelamna, Weig Yubu ag anena aro eildina´ gom de? ‘Moum den mabo ab mog mabo ab di, An gibgeneba se gigib gednerob,’ arob gom de?”
40021017	Alna sig loubsiog di Betania as weilag seig langgindoga, anege ag bindoga mabog.
40021018	Wera Alna gwelegna´ lugun abenege on somboga Yerusalem asag yalamog wenena Yesus na gwaneng yo ubog.
40021019	Alna bisig beram gal ara dogne eibog, di anege ag biog. Bog Alna do dognog babe eibog gom, ba´ og bolamog wenena, Eildi gal ag anege lebog dina: “An na soba´ mulamlom goma´”, ba gal nenege na wenege sabseibi elem danggayog.
40021020	Danggayogne nenege Eildi dirigoga bana´ nimi eiya ngalagoga lebeg dina: “Sa´a ura gal ara nenena al wenab elem danggal do?”
40021021	Yesus di yubu degna´ sig ag lebog dina: Neri a´un ag sirig yubu lebnun: “A´un na gadgeira´ una´ gom gom odseig seinilina´ wenena, a´un na Neri gal ara ag ubna songe og ubselom gom bog, a´undi lebselom di mein nene na: ‘Loboga weig mag laut lomag naglom’ abseloma´ na ununa´ nenena od unubaso.
40021022	A´un na odseig seinilina´ di yogne se doa yubu mololamlulum wenena, a´un na sunum dobluluma´.”
40021023	Gigib wenena Yesus na Eimayong di ee ag wa´iog di Alna anege ag omoladlamsiog wenege na, imam ousa´ nang ab Yahudi nimi di bo mengesin nang ab Alag ya´ina isibayeg di: “Eindi unulamlamne nene na, asa bo una´ di unulamlam do? Goma edne di an ag ununa´ nene bo ulamlul aboga dodgeog do?”
40021024	Yesus di yubu degna´ sig ag lebog di: “Na babe a´un ag isina´ yubu dogne isibusunun, anda a´undi Nayag yubu degna´ ombadnululum wenena, Neri a´un ag sa´a ura bo una´ ulamnange babe a´un ag lebnuna´
40021025	Yohanes di mag dolonglamsiogne na asa uboga do?” Eim asag uboga di goma nimi di gom? Ba, sig moumun selelbindoga lebeg dina: “Nundi lebeb di, ‘eim asag uboga´ abeb wenena Eildi nun ag leble di, ‘Ane so wenena a´un na sa´a se alag odseig seinilimlom gom do?’ selag aboga.
40021026	Bog nun na ‘Nimi di’ abgob wenena, nunna log, sig nimi nisin dina´ Yohanes damen omoladsina´ne seinilimanga´ se.”
40021027	Wera sigdi yubu degna´ Yesus ag lebeg dina: “Nunna wangan” abeg, ba Yesus di babe sig ag lebog di: “Ane so wenena Neri bo ulamnange nisin babe a´un ag lebnun gom.”
40021028	“Bog ununa´ nene se a´undi sembia na sa´a so? Nimi dogne eildi mabo nengmabo besenenge, anda alna eildi me yandonge ag bindoga lebog di: ‘Neri me lei, sum nene anna anggur wee ag welbulom.’
40021029	Ba me nenege yubu degna´ na: ‘Nana yo gom’ seog dog, eildi gange samboga on anggur wee ag biog.
40021030	Gigib wenena sig eleyong na websange ag bindoga neigne lebog, ba nenege di yubu degna´ na: ‘Ayong od seleb’ abog dog, alna biog gom.
40021031	Sig besene mabo abenege na edne aga sigleyong di yonge ag dagoma unubayog do?” Ba sigdi yubu degna´: “Damenne”. Yesus di sig ag lebog di: “Nana a´un ag sirig yubu lebnun, wase mologoga don nimi ab yolsagna´ gelabo ab na, Eimayong damag una´ se una´ ag na, a´un aro, bog sig damen wa´ugonga´.
40021032	Anese Yohanes na a´un ag bisig sirigne omoladyesiog, bog a´un na alag odseig sembiblum gom. Bog wase moloboga don nimi ab, yolsagna´ gelabo ab aga na alag odseig sembibeg. Anda a´un na al eiblum dog, a´un na noroldana´ gange una´ gom di, alag odseig sembiblum gom.”
40021033	“Yog sununa´ yubu dogne gegbululum: Wee deiya´ne dogne anggur wee webog di alna lega´ dobganegayog. Di anggur mag loldena´ se alna sogo logog, di wee anege wena´ se ee dogne bebnag moroboga sobog. Gigib wenena wee nenege na wee wen nimi ag se-se deibog, di yog mog sogo ag biog.”
40021034	Anggur do dagna´ beram li ubog wenege na, wee deiya´ne na wee wen nimi ag al se arob galdo dagoga deibnugong aboga eildi ouragna´ nimi bogoldogolyesiog.
40021035	Bog wee wen nimi danege di, eildi ouragna´ nimi abenege salbesieg, di nimi dogne na yaga´ obeg, ba nimi dogne na obeg ba somagdobog, on nimi dogne na girig di saboga obeg.
40021036	Gigib ba, wee deiya´ne benege na on yog ouragna´ nimi bogoldogolyesiog, sig na nimi dina´ log yayeg damen ya´ilameg nimi so gom, bog sig babe siggabo ag umsieg songe neigne ubsieg.
40021037	Goggobdagna´ na al eildi me sig ag bulom aboga bogdebelyayog di lebog dina: ‘Neri me wenena sig na giboga dobgonga´ aboga’ sembibog di.
40021038	Bog wee wen nimi danege na eildi me eibig wenege na sig moumun lebongdanggayeg di, ‘Alna meisa´ dobnebnea´ anda, eildi meisa´ na nun dinge danggulul aboga nunna al obgob’ seyeg.
40021039	Sig na al salbayeg, di anggur wee lega´ beiyag samo boblamboga yaga´ obeg, ba somagdobog.
40021040	“Wera wee anggur deiya´ne benege yaso wenena, wee wen nimi ag anege na sa´ubso do?”
40021041	Sigdi Alag lebeg dina: “Alna yoo gange nimi danege oboga gom ubsiso, di eildi anggur wee na on se-se yog nimi ag deibso, ba do dagna´ li na al damneng ag dodneb nimi ag dodsoa´.”
40021042	Yesus di sig ag lebog dina, “A´un na Eimayong di yubu lomag mome dorobne na eildina´ gom de? ‘Ee son nang di borebdob girig nenege na, gigib diga´ yangadanggayog. Ununa´ nenege na Ayong Weigne di ununa´, nundi ising ag budna´ ningginge.’
40021043	Anese, Neri a´un ag lemna, Eimayong damag una´ se na, a´un ag uboga doble di, do mulamgong aboga yog as nimi ag dodsulula´!
40021044	Nimi dogne girig nene ag malyunggili nimi alna soldebulula´, bog nimi dogne girig nenege di siglibal nimi alna ob werebulula´.”
40021045	Anese Eimayong di ee ag imam ousa´nang ab, Farisi nang ab na Yesus di sununa´ yubu leboga´ gegbayeg, di wenege na Eildi lemla yubu nong nene na nun se lemla aboga eel ubeg.
40021046	Anda signa Yesus salbugob aboga yo yabeg, bog signa nimi dina´ ag log ubeg, nimi nisin Yesus na damen omoladsina´ne seinilimega´ se.
40022001	Yesus na on nimi dina´ ag sununa´ yubu nene babe lebog:
40022002	“Eim asag Eimayong damag una´ se sununa´ na borobne dogne eildi me gelabo dona´ se seni yolameldo songe ulamla.
40022003	Eildi ouragna´ nimi ag gelabo dona´ ag eildi leibog nimi seni delyugong, ba bialbusululum aboga bogdebsiog, bog eildi leiyamog nimi danege na yayeg gom.
40022004	Ba on eildi yog ouragna´ nimi babe bogdebsiog di lebog dina: ‘Neri leiyamna nimi ag na leblulum di: Od seig gwaneng na gigib dengoga deibna, anda sapi yem ab neri wenilamnange ab gigib ora yumna, anda nisin gigib gedneban, ba gelabo dona´ se seni yumna ag ane yugong.’
40022005	Bog eildi leiyamog nimi danege na dolbalag ubeg, di nimi dara sigdi wee ag bindibeg, ba on dara nimi na sigdi unne ag bindibeg.
40022006	Yog nimi di na eildi ouragna´ nimi salerobsieg, di giliboga ulamsieg di yaga´ obsieg.
40022007	Wera borobne benege na yooberigayog, di eildi ouragna´ nimi omsieg nimi nenege obsieg, di sigdi as eyugu dabsugong aboga yin bon nang bogibsiog.
40022008	Gigib wenena eildi ouragna´ nimi ag eildi lebog dina: ‘Geldona´ se seni na gigib gedneban, bog ousa leiyamna nimi na sunum unubanmen gom.
40022009	Wera anese a´un na weig bisig gan-gan ag bululum, di seila´ nimi aga a´undi eiblulum nimi nenege gelabo dona´ seni ag leiya beyusululum.’
40022010	Wera eildi ouragna´ nimi na weig bisig ag bieg, di nimi nisin ebbisidanggayeg nimi na boloboga dobsieg, meili nimi babe besarob nimi babe, anda gel dona´ se seni yumeg ee nenegena nimi ba´ nimi di degnebayeg.
40022011	Borobne benege nimi ba´ nimi ab ebbisidanggugob aboga wa´iog wenege na, alna nimi dogne gelabo dona´ se seni deneb ongon bagsum onggamog gom nimi dogne eibog.
40022012	Eildi alag lebog dina. ‘Na´e lei, anna sa´ase gelabo dona´ se seni deneb ongon bagsum onggamlam gom do?’ Bog nimi nenege na yubu lena´ babe lebog gom.
40022013	Wera borobne benege na eildi ouragna´ nimi ag lebog di: ‘Eildi yan ab see ab soubu goublulum di nimi nenege na yaga´ gunu nong lomag dora naglulum, ba anege ag ab na engelamle di si glingdereb nororob ara ulamlula´!’
40022014	Anese nimi dina´ bialamsil, bog nimi moga´ og weblamsil.”
40022015	Gigib wenena Farisi nimi na bieg di, sa´a so yubu di Yesus na mednebal abgob aboga isilbiyeg.
40022016	Sigdi dirigoga bana´ nimi ab, Herodes nimi ab bogdebsieg, ba Alag isibayeg: “Omoladsina´ne lei, nunna eel Anna sirig urububne, anda Eimayong bisig sirig urububne omoladlamsilam, An babe na nimi ag log ulamsilam gom, anese Anna nimi a´osing ag mibsing gomne.
40022017	Eindi sembiamlamne nun ag leblom: Kaisar senge degna´ na od seleb degnemen gom gom gom?”
40022018	Bog Yesus na sigdi meili gange di lebega´ eel ubsiog di lebog dina: “Yal babna´ nimi lei, a´unna sa´ase Nayag sunulamnelom do?
40022019	A´undi degneb wase nenege a´osing Nayag ombadnululum.” Ba sig na girig wase dinar dogne Alag beyayeg.
40022020	Yesus di sigag isibesiog di: “Anena edne di sunuruba´ ab mome doroba´ ab do?”
40022021	Sigdi yubu degna´ na: “Kaisar di sunuruba´ ab mome doroba´ ab” abeg. Ba Yesus di sig ag lebog dina: “Kaisar ag dodgob arobne wenena Kaisar ag dodlulum, Eimayong ag dodgob arobne wenena Eimayong ag dodlulum.”
40022022	Nenege gegbayeg di signa budna´ lebla aboga Yesus ag loboga bindibeg.
40022023	Sum nenege na Saduki nimi edbare Yesus ag yayeg. Signa somagdob nimi na on gamyag bugogong goma´ arob nimia´ anda, sig na Alag isibayeg.
40022024	“Omoladsina´ne lei, Musa di lebog dina: Nenge dogne alna me gom, bog somagdoble wenena, eildi gel genegena alga di doble di, alga benege ouling ag al yena´ mangadangden bugong aboga amog.
40022025	Bog nun gan-gan ag nun nang nunggabo segbare od, anda yandonge na gel dobog di me gom, bog somagdobog, ba alna eildi yena´ mangadangden bana´ gom se eildi gel genege na alga se louya biog.
40022026	Besenenge babe neigne ubog di, wenelinge babe neigne ununu segag dageg.
40022027	Unulamog di goggobdagna´ na genege babe somagdobog.
40022028	Somagdob nimi gamyag bugilisili sum nenege, genege na sig segbare nang di doroba´ anda edne di gel danggulula´ do? Anese genege na nisin nang di gel umoga´ se.”
40022029	Wera sigag Yesus di yubu degna´ na: “A´un na mednena´ nang, anese a´un na Weig Yubu ab Eimayong di migib ab ag na besa eel ulamlom gom.
40022030	Anese sum nenege na, nimi na gelabo doboga on dobdangden balamgong gom, bog besarob eim nang songe ulamgonga´.
40022031	Bog somagdob nimi gamyag bugilisina´ se Eimayong di lerob yubu ag na eildina´ gom de?
40022032	‘Nana Abraham di Eimayong, Ishak di Eimayong, Yakub di Eimayong’? Alna somagdob nimi di Eimayong gom, bog gamyag nimi di Eimayong.”
40022033	Nimi dina´ na Eildi omoladsina´ yubu nenege gegbayeg wenena, budna´ aboga ngalaglameg.
40022034	Wera Farisi nimi na, Saduki nimi Yesus di yubu gom ubsil arob yubu gegbayeg wenena, signa mamogayeg.
40022035	Sig nang dogne na, Damen Wenena´ Yubu omoladsina´ geremne di, Alag sumbugob aboga isibayog.
40022036	“Omoladsina´ne lei, Damen Wenena´ Yubu lomag ab yaga´ a´osing agne na nesa aga do?”
40022037	Alag Yesus di yubu degna´ na: “Ayong Weigne a´undi Eimayong ag wana´ ulamlulum, a´undi gange nisin ab, a´undi gange gamyaga´ nisin ab, a´undi besa seinilina´ nisin ab di.
40022038	Yubu nene aga oumunggun a´osing agne ulamla.
40022039	Yubu besenenge neig songe na: ‘A´undi nong wana´ uldalamlom songe a´unggabo yog nimi ag babe wana´ ulamsululum.’
40022040	Besene yubu abene di aga Damen Wenena´ Yubu nisin ab, damen omoladsina´ nang di lerob yubu nisin ab na, yubu abene nong ag ulamla.”
40022041	Farisi nimi na anege ag aro longolameg wenege na, Yesus di sigag isibesiog, di Eildi lebog dina:
40022042	“Kristus se na a´undi seinilina´ na sa´a do? Alna edne di Me do?” Ba sigdi Alag lebeg dina: “Daud di Me.”
40022043	Sig ag Eildi lebog dina: “Ane so wenena, sa´a ura Daud na Geid Gange di boboga alna ‘Ayong Weigne’ alamog? Eildi lemog wenege:
40022044	Ayong Weigne di yubu, Neri Ayong Weigne ag lebog di: ‘Neri sirig see ag seig buglom, ba Neri anag malborob nimi na, Eindi yan damag deibnun murub.’
40022045	Wera Daud di Alna neri ‘Ayong Weigne’ aboga sibog dog, alna eildi me wenena sa´a ura do?”
40022046	Nimi dognog babe Yesus ag yubu degna´ lebeg gom. Anda sum nenege ag uboga na Alag bosa´ goma´ nimi dognog di babe isilameg gom.
40023001	Wenena Yesus di sig nimi dina´ ag ab Eildi dirigoga bana´ nimi ag ab Eildi lebog dina:
40023002	“Damen Wenena´ Yubu omoladsina´ gerem nimi ab Farisi nimi ab na, gigib Musa di buna´ ag bugeg.
40023003	Anese sigdi a´un ag yogne-yogne ombadsiegne nenegena, unura balamlulum. Bog sig di ununa´ na ulmurung gom, aneso signa omoladlamsildong, bog unulameldong goma´ se.
40023004	Signa igina´ gouboga nimi di sa´o ag bolimsildong, bog sig nong di og na beldogna´ gom.
40023005	Sigdi unulameldong wee nisin na nimi di eibsugong arobne og ulameldong, di sig na weya´ bagsum onggoga doa yubu weya´ gili-gili balameldong.
40023006	Signa seni yomna´ ag na besarob ouling ag bugob yo ulamang, di weig yubu dona´ ee ag na a´osing ag nonogoga besarob buna´ ag buna´ yo ulameldong.
40023007	Signa nimi di pasar ag ab giboga dosina´ ab, omoladsina´ne aboga omoladsina´ne ana´ aga yo ulamang.
40023008	Bog a´un na ‘omoladsina´ne’ absinmen gom, anese a´undi Omoladsina´ne na dognog anda a´un nisin na algabo.
40023009	A´undi sogo ag ane ab nimi dognog babe ‘ayong’ aboga biang gom, anese a´undi Ayong na dognog nenege na a´undi Ayong alna eim asagne.
40023010	A´undi babe ‘bo mengesinne’ ang gom, anese a´undi Bo Mengesinne dognog benege na Kristus.
40023011	A´un gan-gan ag nimi dogne weigne danggana´ yo wenena, alna a´undi wee wenne danggulul.
40023012	Nimi dogne bebnag neneldalamla wenena, alna sogo ag danggulula´ bog, nimi dogne sogag neneldalamle wenena, alna bebnag danggulula´.”
40023013	“A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, anese a´un na nimi a´osing ag eim asag Eimayong damag una´ se bisig isigin sereglamlom. Anese a´un na wa´inib gom nimi dog, sig wa´ugob aboga yo yablamang nimi se basa´ sereglamsilom.
40023014	[A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, anese a´un na geiriya´ gelabo di ee dolda´ ulamlom di nimi a´osing ag meilinge gomne aboga a´a mere abna, di doa yubu weya´ leble balamlom. Anese a´un na yaga´ iginne weiga´ dobluluma´.]
40023015	A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, anese a´un na weig mag laut goubgu balamlom, di mog sogo dongolgiriglamlom, di nundi gibna´ ag dirigoga ban nimi danggulul aboga ulamlom, ba noroldana´ gange di gigib danggan bog, a´undi alna ug dan asag nimi dangilimlom, anda a´un babe od bog, alna yaga´ eildi yoo na li salag besene dangalamla.
40023016	A´un na ongei arob ulimsil, ising lum nimi aga bo mengesin nimi lei, lemlom di na Eimayong di ee si ag uboga lelimlomne nenege na sunum urubub lelimlom gom. Bog Eimayong di ee ag ab emas si ag uboga leiya gublamlom.
40023017	A´un wou nimi ab ising lum nimi lei, sa´a aga bebnag emas aga goma Eimayong di ee di emas anege geis ulamla gom?
40023018	Deilina´ ouling si ag lebgong wenena nene na sunum gom. Bog oboga doladna´ si ag lebgongne na, lena´ nenege na gigib goubdob ulamla.
40023019	A´un ising lum nimi lei, sa´a aga bebnag, oboga doladna´ aga goma deilina´ ouling na oboga doladna´ di geis ulimeldo gom?
40023020	Anese nimi dogne di deilina´ ouling si ag lemla wenena alna deilina´ ouling si ag ab yogne-yogne anege eilib od ne si ag lemla.
40023021	Nimi dogne di Eimayong di ee si ag lemla wenena, alna Eimayong di ee si ag ab Al lomag ulamlange di si ag ab lemla.
40023022	Nimi dogne di eim asag si ag ab lemla wenena, alna Eimayong di buna´ si ag ab al buna´ eilib bulamlange si ag ab lemla.
40023023	A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, anese a´undi Eimayong se sa´songe deilina´ na song ba´ ab, adas do soonge ab, jintan do ab aga doladlamlom bog, Damen Wenena´ Yubu lomag bebnagne na loldoglamlom: nenege na sunum urububne ab, wana´ usina´ ab, yeng gange una´ ab, anda nisin besene unulamlulum, dara louya dara og unung gom.
40023024	A´un ising lum nimi aga bo mengesin nimi lei, a´unda´ mag dena´ lomag esena´ wa´ilam nange na gyaboga dolamlom bog, unta´ umna´ na gona´alenglamlom.
40023025	A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, anese a´undi dena´ yangana´ mag ma´i na eilibag seig og leglamlom di, lomag samo wenena alaboga ubna di neri og danggunun arob una´ aga degnewaboga ulamlom.
40023026	A´un Farisi ising lum nimi lei, a´undi ma´i yabna´ lomag seig damen besa leglulum, ba weilag seig babe besa legdoba´ ublul aboga.
40023027	A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, anese a´un na nimi deilin ag geis na deiruba´, anda ising gemena´ eilibnag seig na besa legdoba´ bog, lomag samona´ youa´ neleng ab yog-yog meili sugurubne degnewaboga ulamlom.
40023028	A´un babe neigne ulamlom, eilibag seig nimi di ising gemesina´ na sirig nimi ulamlom bog lomag samo na yalbabna´ gange ab meili yoo gange ab aga degnewaboga ulamlom.”
40023029	“A´un Damen Wenena´ Yubu omoladsina´ gerem nimi ab a´un Farisi nimi ab lei, a´un na ongei arob ulimsil, a´un yalbabna´ nimi lei, Anese a´un na damen omoladsina´ nang sogo wangasina´ soboga, sirig nimi sogo wangaroba´ ag ee soroba´ besarob memelamlom.
40023030	Anda lemlom dina: ‘Nun na nunisang yabo wilman ulamseb wenege na, damen omoladsina´ nang olamsiega´ ab anege na nun babe sig ab nason unubaseb goma´.’
40023031	Bog a´un dama´ di lag leldalamlom dina, nun na damen omoladsina´ nang obsieg nimi yena´ alamlom.
40023032	Aneso wenena a´un eisang yabo di sununa´ ag ura goggob dagluluma´.
40023033	A´un baga´ lei, a´un na baga´ gei yena´! A´un na sa´a ura ug dan asag igin-iginne blebdanggululuma´ do?
40023034	Gedsu anese aboga nana damen omoladsina´ nang ab, gerem deiya´ nimi ab Damen Wenena´ Yubu gerem nimi ab bogdebelyesene ba: sig dara nimi na a´undi oboga galag glabsululum di, yog nimi dara na dona´ ee ag ab a´undi giliboga olamsululum di, a´un na as dogne ag uboga on as dogne ag ora balamsululuma´.
40023035	A´un na mednena´ gom nimi di eneng see ag uruba´ anege na od a´un ag danggulula´, sirig nimi Habel ag eilniboga Berekhya mamne Zakharia na deilina´ ouling geis legdoba´ ag gan Eimayong di ee gan-gan ag ab obluma´ se.
40023036	Nana a´un ag sirig yubu lebnun: Nene nisin na wene salag ulamang nimi nene di see ag danggulula´ anda.”
40023037	“Yerusalem, Yerusalem an damen omoladsina´ nang ab, Neri a´un ag bogdob nimi ab ag girig di nagoga obsulum, ba Nana a´undi mabo dolmamogsina´ yo ulamna, ayam eima´ di eilda´ me gol damag longelimsildo songe ulamsin, bog a´un na yo gom.
40023038	Gedlulum, a´undi ee nene na nimi di lobogeg ba, nimi yubu gom uboga deso aroblula´.
40023039	Neri a´un ag lebnun, a´un na wene ag uboga Nana eibnululum goma´, anda a´undi lemlulum dina, ‘Al Ayong Weigne si ag uboga yayogne na besirub,’ alamluluma´.”
40024001	Gigib wenena Yesus na Eimayong di ee ag uboga langgindoga biog, ba Eildi dirigoga bana´ nimi na ya´indoga Eimayong di ee soroba´ danege omoladyayeg.
40024002	Eildi sig ag lebog dina: “A´un na nisin eiblom de? Nana a´un ag sirig yubu lebnun, girig dane babe na dognog girig na yog degdob girig eilib ulamlul goma´. Bog nisin na doulubugonga´.”
40024003	Yesus na Zaitun mein ag bindoga bulamog wenege na Eildi dirigoga bana´ nimi na Alab nun og yubu lenggob aboga Alag yayeg. Sigdi lebeg dina: “Nun ag leblom nenege nisin na ed sum aga danggulul di, An yanggana´ se gednebne ab sogo goggobdagna´ se gednebne babe leblom?”
40024004	Sig ag Yesus di yubu degna´ na: “Nimi di mednena´ yubu a´un ag lebsiyigag aboga weldalamlulum.
40024005	Anese nimi dina´ na Neri si ag leboga yugonga´ anda, sigdi lebeg dina: ‘Nana Kristus’ sugonga´ di nimi dina´ ag mednerobne ulimsugonga´.
40024006	A´un na mal lilim goma mal bana´ yubu gom, gegbululum di wenena, log ung gom, bog weldalamlulum. Anese nene nisin na unubulula´ bog, goggobdagna´ sum na aro.
40024007	Anese yog mog sogo nimi di on yog mog sogo nimi ag mal boldalamgonga´, anda yog weig borob as nimi ab on yog weig borob as nimi ab mal boldalamgonga´ bog, yog ag-yog ag nisin gwaneng yo babe sa´uma´ babe ulamlula´.
40024008	Bog nene nisin na wenogne wilman dangana´ se igin-iginne eilnildoglula´.
40024009	Sum nenege na, a´un na deboga obsugong aboga dodsieg ba, a´un na obsieg, di Neri si se aboga yog as nisin di goroglamsugonga´.
40024010	Sum nenege na nimi dina´ na losomboga on meilinge ag balameg, di weidnildana´ ab gorogoldana´ ab ulamgonga´.
40024011	Sonda´ yubu omoladsin nang dina´ langgiyig di, nimi dina´ ab mednena´ne ulimsugonga´.
40024012	Anese meili ununa´ weiga´ danggale wenena nimi dina´ di wana´ gange saregen danggulula´.
40024013	Bog lignibonggia ulamle murub goggobdagna´ sum nenege uble nimi na bleblula´.
40024014	Eimayong damag una´ se Besarob Yubu nenege na mog sogo nimi nisin ag omoladlamsieg ba yog as nisin se lag lena´ danggulula´ anda nenege gigib wenegaga goggobdagna´ danggulula´.”
40024015	“Damen omoladsina´ne Daniel di lemog yubu ag lebda a´un na ‘meili nemboga gom ubsinebne’ geis ouling ag segleba eibluluma´ anda (eildilamlulum nimi na besa eel ulamlulum).
40024016	Wenena Yudea nimi nisin na meinag seig bologa baldomgonga´.
40024017	Nimi dogne ee aroma´ eilib umle wenena alna damnang ee lomag dobnun aboga yonggang gom.
40024018	Nimi dogne wee ag ulamle dog, bagsum dobnun aboga losomboga yanggang gom.
40024019	Sum nenege na me borob gelabo goma, me moum dinilamle gel gom na ongei arob ulamgonga´.
40024020	A´un na muru sum goma, Besen Sum gom langgiyebag aboga doa yubu lemlulum.
40024021	Anese sum nenege na ingmunne nonggela´ danggulula´, oumunggun sogo uliog wenenge uboga wene babe urub gomne anda yogsum babe danggulul gomne.
40024022	Eimayong di unun salag na buruma´ ubso gom wenena nimi babe blebso gom. Bog Eildi webdob nimi se wenege salag na buruma´ ubog.
40024023	Sum nenege babe na, nimi di a´un ag lebig dina: ‘Kristus na ane ag od’ goma ‘Alna aneged od’ abig wenena a´un na odseig seiniling gom.
40024024	Anese yogsum na sonda´ Kristus ab, sonda´ omoladsina´ nimi ab yugonga´, anda signa gedneb-gednebne yaga´ weiga´ ab, budna´ ubnemen gomne ab ulamgonga´. Wera ane so una´ di Eildi webdob nimi ag mednena´ne ubsenmena´ anda.
40024025	Neri damen a´un ag lerob yubu nenege na besa seinimubiblulum.
40024026	Wera nimi di a´un ag lebig di: ‘Gere Alna bubsya´ ag aneged od ulamla’ abig wenena, a´un na anegag banggom; goma ‘Gere Alna ee lomag od’ abeg wenena, a´un na odseig seiniling gom.
40024027	Anese beba´ lesengom aldogna, di yale seig uboga gesengban samo waralamla songe, neigne na, yog sum Sogo Nimi di Me yanggala´ babe neigne unubulula´.
40024028	Somagdoba´ dogne blolamna´ ag na winang nazar ya´indoga oumulameldong.”
40024029	“Ingmun iginne gigib dangaldogle sabseibi wenege na, eseng na gunu danggulula´, wal na diman warabulul goma´, eim ag gura´ na daga-daga malyongalamgonga´, ba eim ag borobne nisin na warelamgonga´.
40024030	Sum nenegaga na Sogo Nimi di Me yanggana´ se eim ag geneb gednebne dangalamle, ba sogo nimi nisin na eibig di engelamgonga´ anda, Sogo Nimi di Me na deb gan-gan ag Eildi bebnagne nisin ab, migibne nisin ab yalamle ba signa ising eibgonga´.
40024031	Anda Eildi besarob eim nang bogibsili ba bu ana´ yubu nonggela´ bualameg, di Eildi webdob nimi dolmamoglamsugong wenena, mog sogo gwaga´ dombare ag uboga, anda eim mod-mod dognag uboga on eim mod-mod dognag ab.”
40024032	“Gal ara ag sununa´ yubu na doblulum: Wera gal go egag ubna di digoga mog wabna di ba´ salamla wenena, dou wal dobla aboga a´un na eel ulamlom.
40024033	A´un na ununa´ nene dangaldogle ba eiblulum wenena sum na gigib beram danggamla´ anda isigin nong ag umla.
40024034	Nana sirig yubu a´un ag lemna: ‘Ununa´ nene nisin na wene ane ulamang salag nimi nisin na somagna´ aro bog nene unubulula´.
40024035	Eim ab sogo ab na eimig gom urublula´ bog, Neri lerob yubu na gom urublul goma´.’
40024036	Bog li ab sum ab na nimi dognog babe eel gom, besarob eim nang babe, Eildi me babe eel gom, Alna Ayong og eel.”
40024037	“Anese Sogo Nimi di Me yanggale sum nenege na, Nuh wilnib umog ununa´ songe neigne ublula´.
40024038	Mag wenena´ aro wilman wenege na, nimi na mag ab gwaneng ab deroga gel dobdanggoga unura balameg murub, Nuh mag ee ag wa´iog sum nenege danggayog.
40024039	Mag wemba ya´indoga sig nisin obsineba´ anege aro wenege na, signa eimig yogne ubnebne na wangan umeg, anda Sogo Nimi di Me goggobdagna´ yanggala´ babe neigne unubulula´.
40024040	Sum nenege na nimi besene wee ag ulamdig bog, nimi dogne loboga nimi dogne na dobulula´.
40024041	Gelabo besene girig do olamdig bog, gel dogne dobili di gel dogne na loboglula´.
40024042	Anese a´un na weldalamlulum. Ayong Weigne yanggana´ sum nenege na a´un wangan se.
40024043	Bog nene na eel ulamlulum: Ee deiya´ nimi dogne enimnag na asoga´ donne yunubulamna´ eel ubna wenena, alna gigib welgweleglameldo eildi ee na goblul aboga diloblameldo gom.
40024044	Anese a´un na besa gednelamlulum. Sogo Nimi di Me na a´undi sum nen aga yulul seinirub gom bog yulula´ anda. ”
40024045	“Ouragna´ nimi nesa aga besa dagoma gerem ulameldo, al ayong salerobne di sig yog uragna´ nimi si ag gwaneng den jam nenege doladlamsulul aboga sigirub?
40024046	Al na alayong di uragdob wee welamle bog alayong ya´ina eiblul wenena, ouragna´ nimi nenege na ngingyang ulamlul.
40024047	Nana a´un ag sirig yubu lebnun: Alayong di alna eildinge nisin welamlul aboga sigiblula´.
40024048	Bog ouragna´ne benege na meili yoo gangenge wenena, eildi gange lomag leble di na,
40024049	Na´nayong na salerobne na berera yalamla gomba aboga, alna yog ouragna´ nimi olamsil, di alna serem song mag deroga serem sebna nimi ab nason gwaneng mag dera ulamang.
40024050	Gigib wenena eildi ayong al salerobne na wene salag yulula´ arob gom sum ab jam nen ag yulula´ aboga eel umle gomne ag yulula´.
40024051	Anda alna olamle di yalbabna´ nimi ag ubneb songe neigne uble, ba anegag ab na engelamle di si glengdereb nororob alamlula´.”
40025001	“Eim ag Eimayong damag una´ se sum nenege sununa´ na: goubini gelabo sa´o bare di ug wesa´ dobeg, di gel dobnebne yalamog, ba bisig ag dilibil bieg.
40025002	Anda gelabo lambare na wou gelabo, bog on lambare gelabo na gerem gelabo.
40025003	Wou gelabo abenege na, ug wesa´ na bomeg bog ug mag na bomeg gom.
40025004	Bog gerem gelabo abenege na, ug wesa´ dinina´ babe ug mag babe sigda´ bona´ lomag gedneboga bomeg.
40025005	Bog gel dobnebne na yanggana´ gom-gom mandelamog wenena sig na wi dong-dang aboga a´osing manggunug mabeg.
40025006	Ee enimnag dug-dug anag abenege gegeldogeg ba, leldogeg di: ‘Geldobnebne yal! Bisig ag al dolbululum!’
40025007	Goubini gelabo danege babe na bugoga sigda´ ug wesa´ dinina´ memelameg.
40025008	Bog wou gelabo abenege, di gerem gelabo ag lebeg di: ‘A´undi ug mag moga´ dogne nun dodsululum, nundi wesa´ na sabdobneb uldogla abeg.’
40025009	Gerem gelabo abenege di yubu degna´ na: ‘Gom, nun ab a´un ab se na sunum gom ba, a´un na ug mag deglamang nimi ag bindoga anege ag a´un senge deglulum.’
40025010	Bog signa degelbilameg salag wenegaga, gelabo dobnebne benege na yayog, ba sig gigib gednameg nimi na al ab nason gel dobneb ee ag wa´indoga isigin seregayeg.
40025011	Gigib ba dara goubini gelabo babe ya´ina lebeg di: ‘Ayong, Ayong, nun ag isigin gubsulom!’
40025012	Bog eildi yubu degna´ na: ‘Nana a´un ag sirig yubu lebnun, anda a´unna nana wangan!’
40025013	Anese aboga weldalamlulum, a´un na li ab jam ab wangan se.”
40025014	“Anese ununa´ nene na nimi dogne mog sogo ag bunun aboga ulameldo songe, anda eildi ouragna´ nimi biaboga eildi damnang na sigag deilimeldo.
40025015	Nimi dogne ag na lambare girig wase talenta doara, nimi dogne agna girig wase talenta besene dorog, di on nimi dogne ag na girig wase talenta dognog dorog, anda sigdi ubgong arobne ag lebda eleb-eleb dodsiog, di alna biog.
40025016	Lambare girig wase talenta dobog nimi nenegena, berera bindoga nimi ag obog, di on lambare dobog.
40025017	Besene girig wase talenta dobog nimi nenege babe na neigne unubayog, di on besene dobog.
40025018	Bog dognog girig wase talenta dobog nimi nenege na, biog di alayong di wase na sogo gurugoga dognobayog.
40025019	Uldablamoga´ anda ouragna´ nimi di ayong on gigib yayog wenena, sig ab eildilameg.
40025020	Lambare girig wase talenta domog nimi nenege na, on lambare oboga beyayog di, lebog dina: ‘Ayong lei, wase lambare dodnuluma´ anege na neri obnonge na on lambare wase dobno.’
40025021	Alayong di alag lebog dina: ‘Eindi unubayumne na yaga´ besarob ubom, ba anna neri ouragna´ne besa yengne! An mog ununa´ ab besa yeng ubum, ba nana weig ununa´ ublul aboga weig ununa´dodgunun. An ayong di ngingyangne ag wa´ilim di dirigoga unulamlom.’
40025022	Gigib wenena girig wase besene talenta domog nimi nenege ya´ina lebog dina: ‘Ayong lei, wase besene dodnuluma´ anege na, gedlom neri gigib obnonge na on besena´ ane.’
40025023	Alayong di alag lebog dina: ‘Eindi unubayumne na yaga´ besarob ubom ba, anna neri ouragna´ne besa yengne! An mog ununa´ ab besa yeng ubum ba nana weig ununa´ ublul aboga weig ununa´dodgunun. An ayong di ngingyangne ag wa´ilim di dirigoga unulamlom.’
40025024	Wene na dognog girig wase talenta domog nimi nenege ya´ina lebog di: ‘Ayong nana eel anna gange gas geseba´nea´, anda eindi yena´ dogamna goma´ ag babe do daglameldom, di eindi yena´ memna goma´ ag babe daglameldomne aboga.
40025025	Anese nana logba ayong eindi girig wase talenta anege na sogo lumag dognolbisi: anda ayong einda´ doroblom.’
40025026	Ba alayong di yubu degna´ na: ‘Yoonge aga mesangne lei, anna eel bog, asa digum aga neri yena´ dogdob gomne ag ab, neri yena´ merob gomne ag ab na daglamneldo dore?
40025027	Aneso wenena, neri girig wase talenta na yogne obolbulul nimi ag dodlem, ba obolbulul, anda na yanggane sum na yog ma´arobne ab dobnun aboga.
40025028	Anese aboga alag girig wase talenta nenege na doboga girig wase talenta sa´o bare od nimi ag dorog.
40025029	Anese sig dinge od nimi ag na on doladlamsildong ba, eildinge dina´ sunum dangalameldo. Bog nimi dogne yogne od gomne na, sa´a songe alag odne na alag uboga doroblula´.
40025030	Obbil arob gom ouragna´ nimi nene na, alna yaga´ gunu nong lomag dora naglulum ba, anege ag ab na engelamle, di si glingdereb nororob ara ulamlula´!’ ”
40025031	“Sogo Nimi di Me yalamle sum nenege na Eildi bebnagne ab, Eildi besarob eim nang nisin ab, isiboga yayeg, di Alna Eildi bebnagne ab buna´ag bulamlula´.
40025032	Yog-yog sogo nimi nisin Al eiba´ ag longgibsile, di Eildi nimi dognog-dognog weboga doreblamsulula´, domba wenne di domba yog, gambing yog, uraweblamsildo songe.
40025033	Domba nisin na Eildi sirig see ag seig doreblamsili, di gambing nisin na Eildi waneng see ag seig doreblamsulula´.
40025034	Borobne benege di Eildi sirig se ag seig nimi ag leble dina: ‘Yululum, a´un Na´nayong di besirub nimi anda, sogo ulina´ aro bog a´un se meisa´ gigib gedneboga deibsioga´ doblulum.
40025035	Anese Nana gwaneng yo ulamneog wenege na, Nana a´undi gwaneng doladlamnulum, ba delamsi, Nana mag yo unin wenege na a´undi mag doladlamnulum, ba Nana delamsi, Nana nimi asag nimi ulamsi wenege na a´undi ee ag doboga eibnulum.
40025036	Na nong baneng ulamsi wenege na, a´undi bagsum dodnulum. Nana neiglamsi wenege na a´undi Na wesibnulum, Na dolongsina´ lomag ulamsi wenege na, a´undi Na gemelbalamnulum.’
40025037	Sirig nimi danege di yubu degna´ Alag lebeg dina: ‘Ayong Weigne lei, edsum aga Anna gwaneng yo ulamgeog, ba nundi Anag gwaneng doladlamguyub goma Anna ed sum aga mag yo ulamgeog, ba nundi mag doladlamguyub do?
40025038	Ed sum na Anna nimi asag nang ulamlum, ba nundi ee ag doboga deibguyub goma edsum aga Anna nong baneng ulamlum ba nundi Anag bagsum dodguyub do?
40025039	Ed sum aga An na neiglamlum goma, dolongsina´ ag dobonggiyamgeyeg, ba nun di Anag gemelyagayub do?’
40025040	Borobne benege di sigag yubu degna´ na: ‘Nana sirig yubu a´un ag lebnun, a´un na yogne-yogne nisin na´e damag so nimi dogne ag ane unulamlomne nenege na Na se gigib unulamlom.’
40025041	Anda seig waneng see ag seig nimi ag Eildi leble dina: ‘A´un na Na a´osing ag uboga bululum! A´un na wiboga obdob nimi, Iblis ab eildi meili eim nang ab se gedneboga deirub ug unum unum sabneb gom ug ag bululum.’
40025042	Anese Na gwaneng yo ulamsi wenege na a´undi gwaneng na dodnulum gom. Nana mag yo ulamsi wenege na a´undi mag na dodnulum gom,
40025043	Na nimi asag nang ulamsi wenege na, a´undi ee ag dora deibnulum gom, Na nong baneng ulamsi wenege na, a´undi Na bagsum dodnulum gom, Na neigna´ ab dolongsina´ ag ulamsi wenege na a´undi Nana arolamnulum gom.
40025044	Sigdi babe Alag yubu degna´ lemeg dina: ‘Ayong Weigne lei, edsum aga gwaneng yo goma mag yo goma, nimi asag nang goma nong baneng goma neigna´ goma, dolongsina´ ag gom ulamlum, ba eibguyub dog arobagayub gom do?’
40025045	Ba Eildi yubu degna´ sigag leble dina: ‘Nana sirig yubu a´un ag lebnun, a´undi yogne-yogne damag so nimi ag ane arolamsulum goma´ anege na, Nase babe unulamlum gom.’
40025046	Anda sig na unum-unum se ingmun nonga´ ag wa´ugong, bog sirig nimi na unum-unum se gamyag una´ ag wa´ugonga´.”
40026001	Sum nenege Yesus na Eildi yubu nisin ombadsiog, di Alna Eildi dirigoga bana´ nimi ag lebog.
40026002	“A´un na eel ulamlulum seni Paskah yona´ sumna li besene og ubla. Anda Sogo Nimi di Me na galag glabgonga´ se dodsulula´.”
40026003	Sum nenege na, imam ousa´ nang ab Yahudi sogo salerob nang ab Imam Weigne eildi si na Kayafas di asag longolameg.
40026004	Signa Al Yesus sonda´ yubu leboga saleboga obneba´ se yubu selelameg.
40026005	Bog sig di lebeg dina: “Seni sum na unubugob gom, nimi ulamanga´ seila´ dolbisiyebag aboga.”
40026006	Yesus na Betania asag umog wenege na, kusta susu neiglamogne Simon di ee ag umog,
40026007	ba gel dogne Alag yayog, di alna song besarob mag ma´i degna´ bebnagne dogne beyayog. Anda Yesus na bugoga delamog, bog mag nenege na Yesus di ousa´ yegonggibog.
40026008	Yesus ag dirigoga bana´ nimi na, ununa´ nenege eibeg di a´osing gorogoga lebeg di: “Sa´ase bololamla do?
40026009	Anese besarob song mag anena degna´ bebnag degoga wase na see gom nimi ag doladsina´ bog.”
40026010	Bog Yesus na sigdi seinilina´ eel ubsiog di lebog dina: “Sa´ase a´un na gene ag sagdob yubu lemlom do? Anena eildi besarob ununa´ dogne Nayag ubla.
40026011	See gom nimi na sob-sob a´un ab ulamluluma´, bog Nana a´un ab sob-sob ulamgob goma´.
40026012	Anese mag Neri nong ag yegonggibnela´ anena, Na sogo wangganeneba´ ag se gednamla, di gedneb eel una´ se ubla.
40026013	Nana a´un ag sirig yubu lebnun: Besarob Yubu nene na mog sogo nisin ag ombadda yabalamsiyig, di eildi unubalne babe silameg, di al babe seinilimgonga´.”
40026014	Gigib wenena oo bare nang danegaga nimi dogne eildi si na Yudas Iskariot na imam ousa´ nang ag biog,
40026015	di eildi sigag lebog dina: “Neri Alna a´un ag dodsunun wenena, a´undi nayag na sa´a dodnululum do?” Ba signa, wase perak deng dogne di ebna weneli alag doreg.
40026016	Yudas na sum nenege ab eilnibonggia, Yesus na ed sum aga dodsunun aboga garen se elamog.
40026017	Oumunggun Roti Bigna´ Gom seni sum na, Yesus di dirigoga bana´ nimi Alag yayeg di lebig: “Nundi Anse gwaneng seni yoboga gednena´ na asa yag gednebugob do?”
40026018	Ba Yesus di yubu degna´ na weig asag nimi dogne ag bululum di, alag leblulum dina: “Nundi omoladsina´ne di lebla di na: ‘Neri sum na gigib beram ubla ba, Nana eindi ee ag Neri dirigoga bana´ nimi ab seni nason yobgob abla,’ sululum.”
40026019	Wera Eildi di dirigoga bana´ nimi na, Yesus di sigag uragebsiog songe ubeg di seni yoboga gednelbieg.
40026020	Ee gigib eimbayog wenena, Yesus na dirigoga bana´ nimi oo bare ab nason bugoga delameg.
40026021	Signa gwaneng deldogeg wenege na, Eildi lebog dina: “Nana a´un ag sirig lebnun: a´un gan-gan ag ane ab nimi dogne di Na widnibunulula´.”
40026022	Yubu nenege gegboga signa ongei arob eisa´ sig moumun lebongdanggoga Alag lebeg di: “Ayong Weigne lei, nana gom?”
40026023	Eildi yubu degna´ na: “Nayab nason bugoga mag ag soumbonggia dodne nimi nenege di, eildi aga Na widnibunulula´.
40026024	Sogo Nimi di Me na Al se mome ura dorobne ag sumboga danggale wenena bildiblula´, bog nimi na Sogo Nimi di Me widnibulul arob nimi nenege na ongei arob ulamlul. Anda al nimi nenege na mangana´ gom wenena od seleb bog.”
40026025	Yudas Al widnibanebne eildi yubu degna´ lebog dina: “Omoladsina´ne lei, nana gom.” Ba Yesus di alag lebog di: “Al an dama´ di gigib leblam.”
40026026	Signa gwaneng deldogeg wenege Yesus na gwaneng roti dobog di, gibna´ doa yubu leboga gesebseigibog. Di sig Eildi dirigoga bana´ nimi ag dodsiog, di lebog dina: “Anena Neri nong doboga dululum.”
40026027	Nenege gigib ba Al na on girigna´ mag ma´i dobog, di gibna´ doa yubu leboga, sigag dodsiog di lebog dina: “Girigna´ mag ane na a´un nisin dululum.
40026028	Anese anena Neri eneng, leblorub eneng nenege, nimi nisin sigdi meilinge lubna´ se, yeglula´ aboga leblorubne.
40026029	Ane so bog Nana a´un ag lebnun: Wene ab uboga anggur mag ane Neri dunun arob sum aro bog wenena, Nana dunun gom, nenege na wenogne a´un ab nason Na´nayong damag una´ se sum danggale wenegaga dununa´.”
40026030	Gibna´ mos gigib sebeg di wenena, Yesus ab Eildi dirigoga bana´ nimi ab na Zaitun mein ag bieg.
40026031	Wera Yesus di sig ag lebog di: “Sum nene enimnag na Nase aboga a´undi odseig seinilina´ na warebusulula´. Anese mome dorob di na: ‘Nana domba wenne obneba´ domba na sen-senengna´ danggugonga´.’
40026032	Ane so bog na Na gigib bugogne wenena, a´un aro bog Na damen Galilea bilamnuna´.”
40026033	Petrus di Alag yubu degna´ lebog dina: “Sigdi odseig seinilina´ na An se aboga log warem abgong, bog na wenena, aneso ubnemen gom.”
40026034	Ba Yesus di alag lebog di: “Nana sirig yubu anag lebnun, sum nene enimnag na ayam yubu li weneli ngoubna´ aro bog anna li weneli Na ebyagnuloma´.”
40026035	Petrus di Alag lebog dina: “Ane so bog nana an ab nason somagdobnoma´, nana An ebyaggunun gom” wenabog, ba dirigoga bana´ nimi dara di babe neig yubu lebeg.
40026036	Gigib wenena Yesus ab Eildi dirigoga bana´ nimi ab nason mog sogo dogne si na Getsemani bieg. Di Alna Eildi dirigoga bana´ nimi agna lebog dina: “Nana onogo doa yubu lelbilamne wenege na ane ag bulamlulum.”
40026037	Wera Alna Petrus ab Zebedeus di mabo besene ab, Alab isiboga bobisiog, di Alna ingmun-ingmun ubog, ba yaga´ gange igin ulamog.
40026038	Wera Yesus di sigag lebog: “Neri gange ongei seinilimna di somagna´ a´oli ubnel, ba ane ag umeb, di Nayab weldaldogob.”
40026039	Gigib ba Alna moga´ lobonggayog, di Alna sogo ag ombonggia doa yubu leldogog, di Eildi lebog dina: “Na´nayong lei, unubanmen wenena Neri ma´i ane na dora deiblom bog, neri yonge ag di gom, bog Eindi yonge ag di uboga.”
40026040	Nenege gigib ba Yesus na Eildi dirigoga bana´ nimi ag yayog di, signa malamega´ eibsiog, di Eildi Petrus ag lebog: “A´un na ubuma jam dognog Na ab webdangganmen gom de?
40026041	A´un na webdanggoga doa yubu lemlulum uragsina´ lomag malyunggiyebag aboga. Gange na dagomanne bog sob na mesangne.”
40026042	Alna doa yubu on li besenenge lelbiog di Eildi lebog dina: “Na´nayong lei, ma´i nenena dora deibnemen gom wenena, Nana dene wenegaga, Eindi yonge ag danggulula.”
40026043	Alna on yayog wenege na signa a´osing malameg, bog gemera yayog, anese signa ising igin ulamsiog, ba wi malameg.
40026044	Alna sig anegag lobogsiog di on doa yubu li wenelinge lelbiog. Anda neig doa yubu nenegaga on lebog.
40026045	Gigib ba, Alna on Eildi dirigoga bana´ nimi ag yayog, di sigab lebog dina: “A´un na mara deiya´ sera ulamlom de? Gedlulum, Sogo Nimi di Me na meili nimi see ag dodsinib sum na gigib danggal.
40026046	Bugoglulum, nun na balamgob. Gedlulum! Na doboga dodsinib nimi na gigib yal.”
40026047	Wenege Yesus na yubu aro leldogog bog, Yudas yayog (alna oo bare dirigoga ban nimi nenege). Anda al ab nason nimi dina´ imam ousa´ nang ab, Yahudi nimi salerob weig nang ab, parang ab gal lobdoba´ ab beyayeg.
40026048	Yudas Al widnibaneb nimi nenege di sigag gednebne ane ubnuna´ aboga ombararamsiog: “Neri nos aldogne nimi nenege na Ala´ anda Al aga salbululum” amog.
40026049	Al wenege sabseibi Yesus eiba´ ag segelyayog, di lebog dina: “Na´e Omoladsine” abog di Alag nos abog.
40026050	Bog Yesus di alag lebog: “Na´e lei, eindi ubnun aboga yalamne nenege na od unubulom.” Ba signa ya´indoga Yesus salbayeg di dobeg.
40026051	Bog nimi dogne Yesus ab nason balamegne di eildi see doblenggia parang gili salbayog, di Imam Weigne di ouragna´ne dogne di oo ag deiya oo blegleng gibog.
40026052	Ba Yesus di alag lebog di: “Parang ane na on eya´ ag dobonggiblom! Anese nimi dogne parang doblul wenena, alna parang di oboga derong aroblula´.
40026053	Goma eindi sembiblam di na, Na´nayong ag lebsene, ba besarob eim nang duabelas ribu Na aronena´ se, wene doldogol yaso gom sembiblam di de?
40026054	Bog ane so wenena damen Weig Yubu lomag mome dorobne sunum danggana´ se na sa´a ura danggaso do?”
40026055	Sum nenege Yesus di nimi dina´ ag lebog dina: “A´undi sembia Nana asoga´ne aboga Na salbaneneb parang ab gal lobdoba´ ab gedneboga beyalamlom de? Nana sob-sob sum Eimayong di ee ag bugoga omoladlamsino, bog a´un na Na salbamnelom goma´ aga.
40026056	Bog ununa´ nene nisin na damen omoladsina´ nang di mome dorobne sunum danggulul aboga.” Ba Eildi dirigoga bana´ nimi nisin na Alag loboga bologa bindagdobeg.
40026057	Sig na Yesus gigib salbayeg, di Alna Imam Weigne Kayafas ag bobieg, anegag na Damen Wenena´ Yubu omoladsina´ gerem nimi ab as salerob weig nang ab longamega´ ag.
40026058	Petrus na mog uboga Al eimig dobda balamoga´ murub Imam Weigne di eriga´ ag biog. Anda lomag samo wa´iyog, di yin bon nimi di arona´ nang bulamega´ gan-gan ag bulamog; ununa´ nenege goggob dagaldogla eibnun aboga.
40026059	Imam imam ousa´ nang na Weig Yubu omoladsina´ nang nisin ab na Yesus ag sonda´ yubu lag lebla abgob arob yubu elameg, Alna yaga obgob aboga.
40026060	Bog signa sonda´ yubu dina´ beyayeg, bog dogne sunum eibeg gom dog, nimi besene og yareg.
40026061	Anda lebdeg di na: “Nimi nene di lebog dina´, ‘Nana Eimayong di ee nene goboga deibne di on li sum weneli og sobnuna´,’ amog.”
40026062	Ba Imam Weigne na segoga Alag lebog di: “An ag sonda´ yubu lemgeanga´ ag ane na, Anna yubu degna´ lebsom gom de?”
40026063	Bog Yesus na yubu gelegoga doge amog. Ba Imam Weigne di Alag lebog dina: “Eimayong gamyagne si ag ab nun ag leblom, Anna Kristus de? Eimayong Mamne, goma gom-gom?”
40026064	Yesus di yubu degna´ na: “Al eindi gigib leblama´ ane. Anda bog Nana anag lebnun, wene ag uboga Sogo Nimi di Me a´un na Weig bebnag Migibne di sirig see ag seig bugoga eim ag deb gan-gan ag yanggale ba eibluluma´.”
40026065	Wenabog ba Imam Weigne benege di bagsum gweldegoga lebog dina: “Alna Eimayong ag elyaglamla, nun na sa´ase yog lag len nimi elamgob do? Wene eildi gigib Eimayong ebyagla´ na gigib gegbalom!
40026066	A´undi na sa´a sembiamlom do?” Sigdi yubu degna´ na: “Alna mednelamla´ se somagdoblul.”
40026067	Ba signa Eildi a´osing ag gamola´ solo gouluboga see bigna´ di oboga, on dara nimi di babe bongolganeglameg.
40026068	Lebeg dina: “Anna Kristus, nun ag lebsumbablom, Anna edne di olamgel do?”
40026069	Petrus na eriga´ ag bulamog wenege na, ouragna´ gel dogne ya´ina alag lebog dina: “An babe na Yesus Galileange ab nason sob-sob ulamseromne.”
40026070	Bog alna nimi nisin a´osing ag ebyagog di lebog dina: “Nana wangan, eindi leblamne nong na sa´a do?”
40026071	Alna asag wa´na isigin ag biog, ba wenege na on ouragna´ gel dogne al eibog di, anegag ulameg nimi ag lebog di: “Nimi nene na Yesus Nazaretne ag nason ulamserengne benege.”
40026072	Ba alna ebyagog di lebog dina: “Nimi nene na nana eel gom nimi.”
40026073	Al wenege sabseibi anegag umeg nimi na Petrus ag ya´ina lebeg di: “An babe na sigag seig nimi anda eindi yubu lena´ di lag neneldalamlam.”
40026074	Wera Petrus na al dama´ wibdayog di lebog dina, “Nimi nene na nana wangan” aldogog sabseibi ayam ngoubog.
40026075	Wera Petrus na Yesus di ura alag lemogne nenege sembibog di: “Ayam ngoubna´ aro bog anna Na li salag weneli ebyagnuloma´,” amoga´ anege anda alna as weilag seig langgindoga ngegoga engelamog.
40027001	Gigib ee ugag abenege na imam ousa´ nang ab, Yahudi as salerob weig nang ab nisin na longgoga Yesus obgob aboga garerob yubu lebeg.
40027002	Signa Al soubu goubeg di Alna mog sogo nenege salerobne Pilatus ag doboga bobieg.
40027003	Yudas na Al widnibayogne nenege Yesus na obgob aboga garerob yubu doblenggayega´ ising eibog wenena, alna ongei sembibog di girig wase perak deng dogne di ebna wenela´ anege na imam imam ousa´ nang ab weig nang ab ag on doladyesiog.
40027004	Lebog dina: “Anese nana gigib meili ubna, mednena´ gom nimi di eneng widnibana´ na.” Ba sigdi yubu degna´ na: “Nene na nun ab na sa´ase? Nene na od eindi og unubulom.”
40027005	Wenena Yudas na wase nenege na Eimayong di ee ag borebog, di ngang geregel dalbiog.
40027006	Imam imam ousa´ nang na girig wase perak nenege dobeg, di lebeg dina: “Wase nene na deilina´ ouling ag na dobonggibgob gom, wase nene na nimi eneng degna´ degla´ se.”
40027007	Signa gigib dognog yubu gareboga lebeg, di wase nene na sogo si na Tanah Tukang Periuk ag degeg anda sogo nenege na nimi asag nimi somagan, ba wangasin sogo danggibeg.
40027008	Anese aboga muruba´ sum nene babe sogo nenege na “Eneng Degna´ Sogo” alamang.
40027009	Aneso unubayog, ba damen omoladsina´ne Yeremia di lemog yubu sunum ubog: “Signa girig wase perak deng dogne di ebna weneli dobgong arobne anda Israel nimi di dognog nimi se degna´ garerobne ag dirigoga degna´ degeg.
40027010	Sigdi wase nenege na sogo di ma´i memenne ag doreg, Ayong Weigne di nayag lemog songe.”
40027011	Ba Yesus Pilatus ag bobieg. Pilatus di Alag isibayog di: “Anna Yahudi nimi se Borobne de?” Yesus di yubu degna´ na: “Al eindi leblama´ ane.”
40027012	Bog imam imam ousa´ nang ab Yahudi as salerob weig nang ab di Alag sonda´ yubu leboga gogongayeg, ba Alna yubu degna´ moga babe lebog gom.
40027013	Ba Pilatus di yubu Alag lebog dina: “Sigdi Anag sonda´ yubu dina´ lag lemang bog, Anna gegelamlam gom de?”
40027014	Bog Al na yubu degna´ moga dognog lebog gom, ba Pilatus dina, na´nini budnange sembibog.
40027015	Sob-sob seni yona´ weig sum gubernur na dolongsina´ ag dobonggirub nimi na soba´ nimi dina´ di lebna yubu ag lebda dollanalamsiog.
40027016	Anda sum nenege na yoo meili nongne eildi ununa´ nimi nisin eelne, eildi si na Yesus Barabas soubu gouboga dolongsina´ ag dobonggiruba´ ulamog.
40027017	Anese signa longgayeg wenena, Pilatus di sigag lebog: “A´undi yonge na edne aga loblambibsulul seinilimlom, Yesus Barabas goma Yesus na Kristus arobne aga gom?”
40027018	Signa gange erigal eisa´ Yesus alag doladyayega´ anege na, alna eel ubsiog.
40027019	Pilatus na sunusin buna´ ag bugamog wenege na, eildi gel di Alag yubu dogne deibog di: “Anna sirig nimi nene ag na see dobonggulom gom, anese Al se aboga ousa enimnag nana lenda iginne mamna.”
40027020	Bog imam imam nang ab Yahudi sogo weignang ab di migiba´ ane so leblulum aboga bebegayeg, ba nimi dina´ na Barabas na see loblublom, di Yesus na obneba´ alameg.
40027021	Ba gubernur di yubu degna´ na sig ag lebog dina: “Nimi besene abene na edne aga neri a´un se see loblubnun do?” Ba sig di yubu na “Barabas.”
40027022	Pilatus di sig ag lebog dina: “Aneso wenena Yesus na Kristus arobne benena sa´ubnun do?” Ba sig nisin di yubu migiba´ lebeg di “Alna glabneba´.”
40027023	Eildi lebog dina: “Bog Eildi meilinge na sa´a aga ubayo do?” Bog signa yubu migiba´ biaboga “Alna glabneba´.”
40027024	Wenegena Pilatus na gerog, ba ununa´ nisin na gilarobob ubog, di gwildi-gwildi ana´ ubog wenena, alna mag dobog di nimi nisin a´osing ag see mag legoga lebog di: “Nana nimi nene di eneng mednena´ na od gom, nene na a´undi og miboga unubululum!”
40027025	Ba nimi nisin danege di yubu degna´ lebeg dina: “Od meili Eildi eneng na nun ab nundi mabo ab di dora bobgob.”
40027026	Wera Pilatus na Barabas sig se doblambayog, di Yesus na legemna´ deiboga obeg di glablulum aboga dodsiog.
40027027	Gigib wenena Pilatus di Yin bon nang di sunusin ee ag bobieg, di yog yin bona´ nang biabsieg ba yin bon nang nisin longgoga Yesus ag adnaganegayeg.
40027028	Signa Eildi bagsum yonggayeg di, besarob mug do ligdoba´ so bagsum Alag onggibeg.
40027029	Signa seleng bosi soubu dogne wibeg di Eildi ousa´ ag deibeg di, Eildi sirig see ag seig na dunguna´ dogne doara gigib wenena, Al eiba´ ag gembonggia dereboga lemeg di: “Yahudi Nimi Borobne, giblamgeab” alameg.
40027030	Signa Alag gamola´ solo gouluboga dunguna´ anege doboga Eildi ousa´ ag olameg.
40027031	Gigib aneso leboga Al obeg wenena, Alag mug do ligdoba´ so bagsum nenege yongora doboga Eilda´ sob bagsum onggibeg. Gigib wenena Alna glabneb bo langgieg.
40027032	Sig na weig asag langgindoga balameg wenege na, Kirene nimi dogne eildi si na Simon ab ebbisidanggayeg. Nimi nenegag na sigdi bebegoga Yesus di glabna gal dora boubeg.
40027033	Wera signa ouling dogne sina Golgota yayeg, yubu nong na “Ousa´ Yanggol Deilina´ Ag” ana´ se.
40027034	Gigib wenena anggur ab meso sig mag ab isiboga doreg ba Alna gigib debyambara lobogog.
40027035	Alna gigib glabeg di, di sig na Eildi bagsum dobgob aboga undi olameg; anege na edne ag danggale wenena al doroblula´ aboga olameg.
40027036	Signa anege ag bugoga Alse welameg.
40027037	Eildi ousa´ eilibna Alna sa´a se iginne deiyamang aboga dorob mome ebdembameg, anda “Ane na Yesus Yahudi nimi Borobne” aboga domeg.
40027038	Alab asoga´ nimi besene ab nason glabamsieg. Nimi dogne sirig see ag seig nimi dogne na Eildi waneng see ag sig.
40027039	Nimi yaban wenena Alag gembara ngang gwa´dom-gwa´dom aboga dolbalag meili yubu lemeg.
40027040	Sigdi lemeg dina: “Eindi Eimayong di ee goboga li weneli sum og sobnun alamloma´, di An samog blebdanggulom, Anna Eimayong mamne wenena, glabna galag ane uboga yunggulom” alameg.
40027041	Aneso babe na imam ousa´ nang ab, Damen Wenena´ Yubu omoladsina´ gerem nang ab Yahudi weignang ab di meili yubu dereboga lemeg dina.
40027042	“Eildi yog nimi na bleblamsildo bog, Alna blebeldana´ gom! Alna Israel nimi Borobne, Alna glabna galag uboga wene yunggile wenena nun na Alag odseig sembibgob.”
40027043	Alna na Eimayong ag gange deirubne, anda Eimayong na Alag yo sembiblul wenena, Alna Eimayong di bleblula´, anese Eildi gigib lebo dina: “Nana Eimayong Mamne” alamo anda.
40027044	Asoga´ nimi Alab nason glabamsieg nang abenege di babe aneso neigne meili yubu lemdeg.
40027045	Ug digi nong ag jam duabelas murub uboga, jam tiga mog sogo abenege nisin na gunu danggayog.
40027046	Jam tiga so abenege, Yesus na yubu migiba´ biaboga: “Eli, Eli, lama sabakhtani?” Seoga´ anege yubu nong na “Na´nayong Eimayong, Na´nayong Eimayong, sa´a se Anna Na deiblouyamnelam do?”
40027047	Edbare nimi anege ag seglamega´ anda yubu nenege gegbayeg di lebeg dina: “Alna Elia ag bialamla.”
40027048	Al wenege sabseibi sig nimi aga nimi dogne berera biog, di alna eisa´ memeroba´ dobog, di sig mag anggur ag soumbonggia gal dungun ag goubia Yesus dulul aboga dorog.
40027049	Bog nen nimi di lebeg dina: “Loublom, nunna gemelamgob Alna Elia ya´indoga blebeldoglula´.”
40027050	Gigib wenena Yesus na on yubu migiba´ biabog di, Eildi gange dorog.
40027051	Bagsum Eimayong di ee ag urugag weilniruba´ anegena, enigi uboga unugu urugag besene gweldegoga mabog di, sa´uma´ wareldogog ba girig mein babe erebayog.
40027052	Nimi wangaroba´ nisin babe gubog, di Eimayong mabo aga somagdob nimi gigib bugogeg.
40027053	Yesus gigib gamyag bugog wenena, sig babe deiruba´ ag uboga langgieg, di Yerusalem geis asag wa´ alameg, ba nimi nisin di eibsieg.
40027054	Yin bon nang di weigne ab yin bon nang ab na, Yesus se welamega´ anda sa´uma´ wareboga nisin unubayogne eibeg, di yaga´ log danggesiog, ba sigdi lebeg dina: “Od seig ane na Eimayong Mamne.”
40027055	Anege ag na gelabo dina´ babe mog uboga gemelameg, signa Alag arona´ se Galilea murub Yesus eimig dobda yalameg gelabo.
40027056	Sig gan-gan ag ab gelabo abenege na Maria Magdalena ab, Yakobus ab Yusuf ab sigilin Maria ab, Zebedeus mabo sigilin ab ulameg.
40027057	Enimnag abenege na see yagne dogne Arimatea uboga yayog, eildi sina Yusuf. Al babe na Yesus ag dirigoga bana´ne.
40027058	Alna Pilatus ag biog di, Yesus di somagdoba´ boga´ molobayog. Ba Pilatus na Yesus somagdoba´ boga´ anege dodlulum aboga lebog.
40027059	Wenena Yusuf na somagdoba´ boga´ anege dobog di wenog besarob wina´ bagsum di gesebayog.
40027060	Di wenog deilisina´ addame ag meibog, girig mein damag addame logoga memeroba´ ag, anda gigib wenena weig girig dogne wegoga dembongibog di alna bindibog.
40027061	Bog Maria Magdalena ab on yog gel Maria ab na nimi deiruba´ ag sindam anegag bulamdeg.
40027062	Gwelegnag sum nenege na (Besen Sum se gednen sum), anda imam ousa´ nang ab Farisi nimi ab nason Pilatus ag bieg.
40027063	Anda sigdi lebeg dina: “Ayong lei sonda´ lesinne gamyag ulamog, di wenege na Eildi lemog dina, ‘Li weneli gigib uboga Nana on gamyag bugognuna´’ alamogne nunna sembiamab.
40027064	Anese nimi deiruba´ ag na besa welamig murub, weneli sum nenege danggulul aboga leblom. Gom wenena, Alna Eildi dirigoga bana´ nimi di asoga´ dolyayigag, ba nimi nisin ag lebig di: ‘Alna somagdob nimi gan-gan ag uboga gigib bugogo,’ abig ba goggobag na yaga´ meili sirig dangganmen ublag, damen songe gom.”
40027065	Pilatus di sig ag lebog dina: “A´undi wen nang na ane bululum di deiruba´ ag anege na besa muboga welamlulum.”
40027066	Ba signa deiruba´ ag bieg di sigdi wen nang di aroboga, nimi deiruba´ ag anege gednebne uboga besa welameg.
40028001	Besen sum nenege na gigib bisilbiog, ba oumunggun sum nenege gwelegna´ lugun abenege Maria Magdalena ab on yog Maria ab deiruba´ ag gemelbirig.
40028002	Ba sa´uma´ nonggela´ oloboga wareldogog ba Ayong Weigne di besarob eim nang dogne, eim ag uboga yunggiog, di girig isigin nenegag ya´indoga demeglinggia girig eilibag bulamog.
40028003	Eildi a´osing na beba´ songe, eildi bagsum na yaga´ geis nong youmba´ so.
40028004	Welameg nang danege na eim nang log se bed-bed aboga, somagdob nimi songe danggayeg.
40028005	Aneso ubeg bog besarob eim nang nenege di, gelabo abenegag ag lebog di: “A´un na log unggom, anese nana eel, a´un na Yesus galag glabongne se elamdom.
40028006	Alna ane ag na od gom, Alna damen ab lebog songe gigib gamyag bugogo. Al meiruba´ ouling ag gemelyululum.
40028007	Wene berera bululum di Eildi dirigoga bana´ nimi ag omoladbusululum. Alna somagdob nimi gan-gan ag uboga gigib gamyag bugogo di, Al damen Galilea biog, anda Alna onogo ab eibluluma´. Gedsu, nana a´un ag sirig yubu lebna.”
40028008	Ba signa deiruba´ ag anege uboga berera bologa bireg, di log eisa´ on ngingyang gange ab di bologa Yesus di dirigoga bana´ nimi ag omoladbisireg.
40028009	Wera Yesus na oloboga gelabo danege ab ebbisidanggayeg di lebog dina: “Na´abo”, abog, ba signa Al beram yareg di Eildi yan ag gwililbindoga Alag meiboga gibdeg.
40028010	Ba Yesus di sigag lebog dina: “Log ung gom, Na´abo ag bindoga ombadsululum, ba signa Galilea bugong aboga, anda Nana sigdi onogab eibnugonga´.”
40028011	Signa bisig ag balamdeg wenege na, wen nang edbare asag yayeg, di unubayogne nenege nisin na imam ousa´ nang ag ombadsieg.
40028012	Yahudi salerob weig nang ab imam ousa´ nang ab dognog yubu gigib gareboga selbayeg di, yin bona´ nang se wase weiga´ dodsieg.
40028013	Lebeg dina: “A´undi leblulum di na, ‘Eildi dirigoga bana´ nimi na enimnag ya´indoga Alna asoga´ domang, nun na a´osing manggunug mamab bog’ sululum.
40028014	Anda ununa´ nene gubernur gegeldogle wenege na, nundi alag lebgob, ba a´un na igin-iginne doblulum goma´.”
40028015	Sig na wase anege dobeg wenena sigag lemog songe ubeg. Anda nebna´ nene na Yahudi nimi gan-gan ag wenege murub wene ane ulamla.
40028016	Sig dirigoga bana´ nimi ga´lom bare nang abenege na Galilea bieg, Yesus di sigag ura lemog mein ag bieg.
40028017	Sig na Al eibeg wenege na Alag meiboga gibeg bog, nen nimi dara na gadgeira´ ubeg.
40028018	Yesus na sig beram ya´indoga lebog dina: “Eimag bo una´ nisin babe sogo ag bo una´ nisin babe Nayag dodneog.
40028019	Anese bululum di mog sogo nimi nisin Nayag dirigoga bana´ nimi danggibsululum di, sig na Ayong si ab Al Mamne si ab Geid Gange si ab leboga mag dolonglamsululum.
40028020	Neri a´un ag yogne-yogne nisin lerobne na, sigdi babe unulamgong aboga omoladbusululum, anda eel ublulum Nana a´un ag sob-sob ulamne murub goggobdagna´ sum ublula´.”
41001001	Anena Eimayong di Me Yesus Kristus se Besarob Yubu eilniboga omoladlamsiog.
41001002	Damen omoladsina´ne Yesaya di mome dorob songe: “Gere, an aro bog neri weboga bogdobne al damen bogdebelyununa´, alna an se bisig memelamlul aboga.
41001003	Bubsya´ ag yubu dogne lera ulamle di na: ‘Ayong Weigne se bisig gednebululum, di Alse bisig na wes doumdigum membululum.’ ”
41001004	Nenege na Yohanes mag dolongsina´ne bubsya´ ag ya´indoga lemog di: “Engena gange di a´undi meilinge loboga a´un dama´ di dobongdanggululum, ba Eimayong di a´undi meilinge lubibsulula´.”
41001005	Yudea sogo nimi nisin babe Yerusalem asag nimi nisin babe Yohanes ag ya´ina gegban, di sigdi meilinge lag lemeg, ba Yohanes na mag Yordan ag dolonglamsiog.
41001006	Yohanes di bagsum ongolamoga´ na unta osong di wiboga memerob bagsum aga ongolamog, bog saba´ wegena´ na boga´ di memeroba´ aga wegelamog, eildi delamog gwaneng’ na gouluyambiring ab bei bondog mag ab aga delamog.
41001007	Lemog yubu nenege na ane: “Yogsum na beilag na, na songe gom, bog yaga´ migib nongne yululula´ anda, eildi yan ongona´ wed babe neri sunum lobeganmen gom sirig.”
41001008	“A´unna neri mag sirig ag dolonglamsin bog yogsum a´unna Eildi Geid Gange di dobonggibsulula´.”
41001009	Sum nenege Yesus na Nazaret uboga Galilea sogoag yayog, ba Yohanes di Yesus mag Yordan ag dobonggibog.
41001010	Yesus na mag ag uboga langgayog wenege sabseibi abenege Al na gemeog ba eim isigin gubog, di Eimayong di Geid Gange na winang merpati songe Al eilib bulyanggayog, ba eibog.
41001011	Anda gegeldogog, ba yubu dogne eimag uboga leldogog di: “Anna Neri Me Neri wana´ ulamgenne. Anda eindi Neri gange ngingyang ulimnelam.”
41001012	Yesus na mag gigib dobonggibog ba wenege sabseibi na Eimayong Geid Gange di bubsya´ ag seig dora deibog.
41001013	Alna bubsya´ag anege ulamog bog li salag dengdogne di ebna louwan darabare sum umog, ulamog bog Iblis di uragalyayog. Al ulamoga´ ag anege babe na beiyag ulamangne ab nason isiboga ulameg bog eimnang na Al arolyalameg.
41001014	Yohanes na soubu gouboga dolongsina´ ag gigib dobonggibeg, bog Yesus na Eimayong di Besarob Yubu ombadsunun aboga Galilea biog.
41001015	Yesus di lebog dina: “Eimayong damag dangana´ sum nenegena wene gigib beram danggal, ba Eimayong Besarob Yubu ag ane odseig sembia a´undi gange engena´ di a´undi meilinge loldoglamlulum.”
41001016	Anda Yesus na mag sein Galilea dalnag yabayog di Simon ab eilibsa Andreas ab eibsiog. Signa segem don nanga´ anda segem don agleng di dobongda ulamdeg.
41001017	Sig ag Yesus di lebog di: “Na eimig yururum, ba segem dolamdom songe nimi don nang danggibsunun.”
41001018	Al wenege sabseibi sigda´ segem don agleng anegena beiblobogdeg, di Yesus eimig dobda bireg.
41001019	Gigib wenena Yesus na on digum seig bunun aboga bayog, bog Zebedeus mabo Yakobus ab alga Yohanes ab, Perahu lomag segem dona´ agleng memelamdega´ ag eibsiog.
41001020	Al wenege sabseibi Yesus na sigag biabsiog, signa sigiliyong Zebedeus ab eildi wee wen nimi ab na perahu lomag anege lobogsireg di Yesus eimig bireg.
41001021	Sig na Kapernaum bieg bog, Besen Sum danggayog wenena, al wenege sabseibi Yesus na weig yubu don ee ag wa´indoga´ omoladlamsiog.
41001022	Eildi omoladsina´ se sig na budna´ aboga log ulameg. Ane se Al na sig ag omoladlamsiog wenena, nimi borobne di omoladsina´ songe omoladlamsiog, Damen Wenena´ Yubu omoladsina´ nang di omoladsina´ so gom se.
41001023	Wenege na weig yubu dona´ ee ag, anege na meili gange nang gange ag wa´indub nimi dogne umog: Anda, alna yubu migiba´ lemog.
41001024	“Yesus Nazaretne lei, Anna nun ab yubu dogne od de? Anna nun obsunun aboga yalam de? Anna nana eel: Anna Eimayong ag uboga geis legdobne.”
41001025	Bog Yesus na gorogoga alag lebog: “Yubu gelegalem di al ag uboga langgulom.”
41001026	Meili gange nang nenege di, nimi nenege di nong dora bololamog, di yubu migiba´ leboga langgiog.
41001027	Sig nisin na budna´ aboga log ulameg di, sig moumun lelongoldalameg. Lemeg di na: “Ane na sa´a do? Wenog omoladsina´, Alna yubu migib di og meili gange nang ag Eildi lemlange sig na eildi yubu dagom alamang.”
41001028	Wenena Al se yubu na Galilea sogo nisin ag berera lera weglameg.
41001029	Yesus ab Yakobus ab Yohanes ab na weig yubu dona´ ee ag uboga langgieg, di Simon ab Andreas ab di ee ag bieg.
41001030	Simon alnig na neigna´ bobo olamog, ba malamog; wenena sig na al se yubu Yesus ag berera ombareg.
41001031	Alna gelabo anege di ee ag biog di, eildi see salbonggia al bugibog ba, eildi bobo gom urubog, gigib wenena alna sig ag arolamsiog.
41001032	Ee enildogog wenege eseng na dom-dom arobog bog, neigna´ nimi nisin ab, meili gange nang wa´indub nimi ab, sig na Yesus ag beyalameg.
41001033	Wenena, ad nenege nimi nisin na isigin ag longolameg.
41001034	Alna yog-yog neigna´ neiglameg nimi wesilimsiog, di meili gange nang nisin babe, yaglambibsiog; meili gange nang di yubu lebgong arobne babe ubog gom, anese sig na Al eel se.
41001035	Gwelegna´ lugun gunu nang-nanga´ abenege Yesus na bugogog, di bei ag nimi goma´ ag biog, di doa yubu lebog.
41001036	Bog Simon ab algabo ab na Al eimig erabieg.
41001037	Sig na Al eibeg wenena lebeg di: “Nimi nisin na An se elamgeang.”
41001038	Eildi yubu degna´ lebog di na: “Yululum nunna yog mog sogo ag bugob, beram beram asag ag anegab na, Nana Eimayong di Besarob Yubu ombadsunun aboga, anda anese aga Na yesi.”
41001039	Gigib wenena, Alna Galilea mog sogo nisin ag biog, di Besarob Yubu nenege na sigdi yubu dona´ ee ag ombadda yabalamsiog, di meili gange nang wa´indub nimi babe dolanalimsiog.
41001040	Neigna´ kusta neiglamog nimi dogne Yesus ag yayog, Al damag gosam oglumugunggia lebog di na: “Anna yo wenena, Eindi nana neigna´ gomne danggibnulom.”
41001041	Wana´ gange di eildi gange ag arobunun sembibog di nimi nenegag eildi se salbonggia alag lebog di: “Nana yo, an na neigna´ gomne dangdoblam.”
41001042	Al wenege sabseibi nimi nenege di neigna´ kusta nenege na gom urubog, ba alna neigna´ gomne danggayog.
41001043	Wenege sabseibi Yesus di nimi nenege ag baldomlom abog di wenena, yubu babe lebog;
41001044	“Sembiblom, ununa´ nene yog nimi ag ombadsulom gom mem; bog bilim di imam nang ag omodanggalem, di eindi neigna´ gom urubla se Musa di lerob yubu ag dirigoga gibna´ se doladnange dodlom, sig se gedneb una´ se.”
41001045	Bog nimi nenege na ununa´ nenege nisin yog nimi ag ombadsiog ba yog ag nisin lera yabalameg wenena, Yesus na asag na lag yabalamog gom di, alna bei ag sig nimi goma´ ag ulamog, bog alesig-alesig nimi nisin babe alag yalameg.
41002001	Wera li edbare sum gigib uboga wenena Yesus na on Kapernaum yayog. Ba, Alna eyag umla aboga lera yabalameg.
41002002	Wera alna Eimayong yubu omoladlamsiog wenege na nimi dina´ ya´indoga longolameg, di ee garen babe gom umog, isigin ag babe garen od gom.
41002003	Yan inga´ nimi dogne nimi dombare di gyaboga Alag beyayeg.
41002004	Bog nimi dina´ log ba, Alag beyanmen gom ubog wenena, signa Al eilib aroma´ gabeg di yan inga´ne benege na, gal golaya´ oroba´ gedman doblinggibeg.
41002005	Yesus na sigdi odseig seinilina´ gigib eibsiog wenena, Eildi yan inga´ nimi ag anege lebog di na: “Neri me lei, eindi meilinge na gigib lubdub.”
41002006	Bog anege ag na Damen Wenena´ Yubu omoladsina´ nang edbare nimi so umeg, anda sig di gange lomag og sembibeg di.
41002007	“Sa´ase nimi nene na ane so yubu lebla do? Alna Eimayong meili dolbalag nembal: edne di nimi di meilinge lubibsinmen do? Eimayong di og.”
41002008	Bog sabseibi Yesus na Eildi gange lomag sigdi seinilina´ eel ubsiog di lebog di na: “A´unna sa´ase a´undi gange lomag aneso seinilimlom do?”
41002009	Yan inga´ nimi ag ane na doumdigum yubu na nesa aga lebnemen: “Eindi meilinge na lubdub abnemen goma bugoglem di, eindi ona´ mana´ boroblem di, baldomlom abnemen gom?”
41002010	Bog a´un eel ublulum aboga sogo ag ane sogo nimi di Me na, nimi di meilinge lubilisina´ se bomna anda, Eildi yan inga´ne ag anege, wenabog
41002011	“Neri an ag lebna di na, bugoglem di einda´ ona´ mana´ boroblem di eindi ee ag baldomlom abna.”
41002012	Wera nimi nenege wenege sabseibi bugogog di eilda´ ona´ mana´ borobog di, langgindoga nimi a´osing ag biog, ba sig nisin na budna´ aboga Eimayong bebnag deilimeg, lemeg di na: “Nene songe na nun na eilimeldob gomne aga ubla aboga.”
41002013	Gigib ba Yesus na on mag dalag biog, ba nimi dina´ alag yalameg wenena, alna sig ag omoladlamsiog.
41002014	Yesus na abene ag yabayog, di alna Alfeus mamne eildi si na Lewi, alna wase don kantor ag bulamog ba eibog, eibog di Yesus na alag lebog: “Nayag dobda yulom.” Ba Lewi na segogog di Yesus eimig dobda biog.
41002015	Gigib ba Yesus na nimi nenege di ee ag gwaneng delameg, bog wase don nang nisin ab, yog meili una´ nimi nisin ab, Yesus ab, eildi dirigoga bana´ nang ab, gwaneng nason delameg. Nimi dina´ al nason dobda balameg di.
41002016	Wenege na Wenena´ Yubu omoladsin nang aga Farisi sisa´ nang Yesus na wase don nang ab, meili una´ nimi ab, gwaneng neiga´ ag delameg ba, eibsieg di, sig na eildi dirigoga bana´ nang ag lebeg di: “Sa´ase Alna wase don nang ab, meili una´ nimi ab, gwaneng nason delamang do?”
41002017	Yesus na sigdi yubu gegbayog di sig ag lebog: “Gamyag nimi di na wesisina´ nimi yo ulameldong gom bog, neigna´ nimi di wenegaga, Na yesa´ na sirig nimi se bialyesisi gom bog, meili una´ nimi se.”
41002018	Ig dogne sum na Yohanes ab, dirigoga bana´ nang ab, Farisi nang ab na, dena´ gom-gom doa yubu og (puasa) ulameg, bog nimi na Yesus ag ya´indoga lemeg di: “Yohanes ag dirigoga bana´ nang ab, Farisi nang dirigoga bana´ nang ag na, dena´ gom-gom doa yubu og (puasa) ulamang bog, sa´a se an ag dirigoga bana´ nang na puasa ulamang gom do?”
41002019	Yesus di yubu degna´ sig ag lebog di: “Gel dobnebne benege algabo na al ab nason bulamseng dog, sig na puasa ulamseng de? Gel dobnebne nenege sig ab nason ulamla wenena sig na puasa ubnemen gom.”
41002020	“Bog yog sum dogne uldogle wenena gel dobnebne sig gan-gan ag uboga dolyale sum nenegaga wenena sig na puasa ubgonga´.”
41002021	“Nimi dogne di damen bagsum ag wenog bagsum gareboga dogne ebdembaso, aneso unubaso wenena damen bagsum nenege na wenog bagsum di debsoa´ anege na on weiga´ dangasoa´.
41002022	Neigne babe na nimi dogne di damen boga´ di memerob ma´i ag anggur mag wenogne deblibso gom; deblibso wenena damen boga´ di memerob ma´i nenege na delegaso ba, anggur mag babe damen boga´ di memerob ma´i babe gilalobnemen; bog wenog anggur mag wenena, wenog boga´ di memerob ma´i ag deibnemen.”
41002023	Li dogne Besen Sum na Yesus na gandum wee bisig balamog anda, Eildi dirigoga bana´ nang ab nason balameg di gandum do dageg.
41002024	Wenena alag Farisi nang di lebeg di na: “Gedlom, sig na sa´se Besen Sum na unubululum gom arobne aga unulamang do?”
41002025	Eildi sig ag yubu degna´ lebog di na: “Daud ab eildi dirigoga bana´ nimi abna gwaneng gom di gwaneng yo ubsiog sum nenege na, Daud di ubogne nenege na, a´un na aro eldina´ gom de?
41002026	Abiatar na Imam Weigne wee bomog salag ab, alna Eimayong di ee ag wa´iog di roti gwaneng deiruba´ imam nang og dena´ bog, dora deog di eildi dirigoga bana´ nang ag babe dodsiog ba, deyeg gom de?”
41002027	Yesus di sig ag lebog di na: “Besen sum na nimi se anda, nimi na Besen sum se gom
41002028	Wera, Sogo Nimi di Me na, Besen sum se babe Ayong Weigne ulamla.”
41003001	Gigib ba Yesus na weig yubu dona´ ee ag wa´iog, anegab na nimi dogne see dara inga´ dangdob nimi dogne umog.
41003002	Sig na Yesus ag miblameg, Besen Sum nenab nimi nene wesiblul gom gom-gom anda, sig na Alag mednena´ ubal abgob aboga,
41003003	See inga´ dangdobne benegag Yesus di lebog di: “Segoga Na eiba´ ag urugag ane segelyulom.”
41003004	Wera Yesus na on nimi danegag isibesiog di lebog dina: “Besen sum bog unubanmenne na nesa do? Besarobne aga unubugob goma meili una´ aga ubgob gom? Goma nimi obsenmen gom, nimi blebsinmen gom?” Ba sig nisin na yubu gelegayeg.
41003005	Yesus na erigal eisa sig ag gemelamsiog, bog Al babe ongei arob gange ubog di sigdi gange gas una´ se. Wera nimi nenegag Eildi lebog di: “Eindi see sirigulom.” Ba alna sirigayog wenena eildi see na egdayog.
41003006	Wera Farisi nimi na dona´ ee ag uboga lolanggalameg, di berera Herodes ag sig yubu selen nang ab isiboga Yesus obgob aboga malbana´ yubu selelameg.
41003007	Yesus ab Eildi dirigoga bana´ nang abna mag Galilea sein dalag balameg wenena, Galilea nimi dina´ log Yesus eimig dobda balameg bog Yudea uboga babe yalameg.
41003008	Yerusalem uboga babe, Idumea asag uboga babe, mag Yordan darasig yalesig uboga babe, Tirus asag uboga Siron as beram beram uboga yayeg nimi babe, sig nisin na Yesus di unulamogne nenege gegboga Al Yesus ag yalameg.
41003009	Yesus na Eildi dirigoga bana´ nang ag Al se Perahu dogne gednebugong aboga lebog, anese nimi dina´ log di al nong ag lendelamega´ se.
41003010	Eildi nimi dina´ log wesilimsioga´ anegese neigna´ nimi nisin na Alag see salbonggibgob aboga Al beram lendelameg.
41003011	Meili gange nang nimi gange ag wa´indub nimi babe sob-sob Al eilimeg di, Al eiba´ ag gosam oglumugunggia yubu migiba´ lemeg di: “Anna Eimayong mamne.”
41003012	Bog sigag Alna edne aboga, nimi ag omoladsin gom mem aboga migiba´ lebog.
41003013	Yesus na mein dognag winggina, Eildi gange sembirub nimi weboga bialamsiog ba, sig na Alag yalameg.
41003014	Wera sig gan-gan ag ab oo bare nang websiog. Sig Al ab nason ulamgong, anda Eildi bogdebsulul wenena Eimayong di Besarob Yubu ombadsugong aboga.
41003015	Anda nimi neigna´ weselamsugong ab, meili gange nang nimi gange ag wa´induba´ dolanalamsugong arob migib babe dodsiog.
41003016	Oo bare websiog nang abenege na ane: Simon (on eildi si dogne na Petrus).
41003017	Yakobus Zebedeus mamne ab Yohanes Yakobus alga ab (sigdi yog si na Boanerges, yubu nong na Limang mabo ana´ se);
41003018	On Andreas, Filipus, Bartolomeus, Matius, Tomas, Alfeus mamne Yakobus, Tadeus, Simon Zelot ab,
41003019	Yudas Iskariot Yesus ag obnebne benegab.
41003020	Wera Yesus na ee ag biog bog, nimi dina´ ya´ina longolameg, ba sig na gwaneng dena´ babe deyeg gom.
41003021	Eildi eelom nimi na yog nimi di “Alna serem danggal” abeg yubu nenege gegbayeg wenena sig na Al dolyayeg.
41003022	Damen Wenena´ Yubu omoladsin nang Yerusalem uboga bindoga lebeg di: “Alna Belzebul wa´ilamla! di meili gange nang di ousa´ne Eildi aga meili gange nang dolanalamsil.”
41003023	Yesus na sig biabsiog di sigag sununa´ yubu lebog: “Sa´a songe Setan di on Setan yaglambaseng do?
41003024	Weig as nimi borob as aga dogne nimi dara-dara delegdanggoga mal boldalamseng wenena, as nenegena od besa dirigdanggoga umnemen gom.
41003025	Dognog eelom nimi delegdangdoba´ od ulamseng wenena, sig na besa dagonggia ulamseng goma´.
41003026	Neig songe babe na Setan di aldama´ byabaldalamso, di delegeldalamso wenena alna besa seglamnemen gom bog, goggob dagoga gom uldona´ se!
41003027	Migibne dogne soubu gubna´ gom dog damnang asoga´ lalabunun aboga ee ag na wa´inmen gom. Bog benege damen see soubu guboga deya wenegaga ee nenegag damnang asoga´ lalalwa´inmen.
41003028	Sirigne a´un ag lemna! Sogo nimi di meilinge nisin ab Eimayong ag meili yubu leboga dolbalag nembululne ab na doge-dogea lubibsulula´.
41003029	Bog nimi dogne Geid Gange ag byaboga dolbalag nenelamlul wenena, eildi meilinge na lubiblul goma´, bog eildi meilinge na unum-unumse ulamlula´.”
41003030	Alna meili gange nang wa´ilamla, alamega´ anege se Eildi ane so yubu lebog.
41003031	Wera Yesus eilin ab algabo ab yayeg, di sig na asag seglameg di nimi ag al biablulum aboga lebeg.
41003032	Nimi dina´ na Al beram bugganegameg anda sigdi Alag lebeg di: “Gere einin ab anggabo ab na asag od, sig na An ab ebbisidanggugob aboga ulamang” abeg.
41003033	Yesus di yubu degna´ sig ag lebog di: “Na´nin ab na´abo ab na edne do?”
41003034	Alna Al beram bulameg nimi ag gembara lebog di: “Na beram bulamlom nimi nenaga na na´nin yabo ab na´abo ab!
41003035	Nimi na Eimayong di yonge ag unulamla nimi al aga na Neri na´abo nengabo ab gelabo ab na´nin ab.”
41004001	Ig dogne sum Yesus na mag sein dalag omoladlamsiog bog nimi dina´ Al beram longolameg. Ba Yesus na mag eilib Perahu ag bulwinggiog, ba nimi nisin na mag dalag seglameg.
41004002	Yesus na sigag sununa´ yubu dina´ omoladlamsiog. Eildi omoladlamsioga´ ag anegab sig ag lebog di:
41004003	“Gegbululum! Yena´ dogna nimi dogne yena´ dognun aboga biog.
41004004	Al na yena´ doglamog wenena, yena´ dara na bisig abom ag yunggieg. Ba winang ya´indoga nisin bobya´oga deyeg di gom ubeg.
41004005	Dara yena´ na girig sogo ag malyunggieg. Yena´ nenege na sogo moga di berera wabog bog sogo eilila´ dangdobog.
41004006	Bog eseng gigib dingilongog wenena yareng gom, di nala´oga elem danggayog.
41004007	Bog dara yena´ na a´al seleng gan-gan ag yunggieg. A´al seleng weiga´ waboga wabog di obdisiog ba, do mona´ gom.
41004008	Bog yena´ dara na besarob sogo blumag dogog, anda besarob sogo blumag dogog yena´ nenege na besa wabog, di weiga´ winggina do moubmo-moubmo balamog, dara na tiga puluh kali lipat so, dara na enam puluh kali lipat so, dara na seratus kali lipat so moulamog.”
41004009	Eildi lebog di: “Nimi na oo gegena´ se oo od wenena, oo gegbulul.”
41004010	Alog umog wenegab, Eildi dirigoga bana´ nang ab, Al eimig balameg nimi ab di, sununa´ yubu anegese Alag isibayeg.
41004011	Eildi yubu sig ag degna´ lebog di: “Eimayong damag se geleleng arobne na gigib a´un ag dodsiog. Bog yog beiyag nimi ag na sununa´ yubu lomag uboga nisin omoladsina´.”
41004012	Anese, “Sig na ising eibgong bog besa sembibgong gom, sig na oo gegbugong bog besa eel ubgong gom aboga, anda sig na engena´ gange di meilinge ag losombugong, ba meilinge lubibsulul aboga.”
41004013	Sigag lebog di na: “A´unna sununa´ yubu ane besa eel ulamlom gom de? Wera ane so wenena yog sununa´ yubu babe a´unna sa´a ura eel ubselom do?
41004014	Yena´ dogna nimi nenege na Eimayong yubu yena´ dogog.
41004015	Bisig abom ag malyunggiog yena´ na, Eimayong di yubu gegelamig bog Eimayong yubu sigdi gange ag yena´ dogdoba´ anege na Iblis ya´indoga dolamla.
41004016	Girig sogo ag malyunggiog yena´ nenege sununa´ na nimi na Eimayong di yubu gegboga ngingyang gange di dolamang;
41004017	Bog signa Eimayong di yubu besa sigdi gange lomag yareng bindug gom, ba signa se se og umgonga´. Anda signa Eimayong yubu se igin-iginne goma erigal nemboga oldogsugong wenena, sig na berera malyunggugonga´.
41004018	A´al seleng gan-gan ag malyunggiog yena´ nenege na sig na Besarob Yubu nenege gegelamang.
41004019	Sig gange gweboga seinilina´ ab, seyag nimi danggaseb arobne ab, yogne-yogne sigdi gange ag yonge ab di, anda ane di Eimayong yubu sigdi gange ag na obderob, ba do moubnemen gom.
41004020	Bog besarob sogo blumag dogog yena´ na Eimayong yubu besa gegboga dolamang di, signa do moulamgonga´, dara na tiga puluh kali lipat so, dara na enam puluh kali lipat so, dara na seratus kali lipat so.”
41004021	Eildi sigag lebog di: “Nimi na wesa´ dimban wenena, sowat gou lomag deibnemen goma, mana´ damag sig deibnemen gom? Goma wesa´ dimbana´ anegena wesa´ bulina´ yan memeroba´ eilib bulimeldong goma´ de?
41004022	Anese yogne dognorobne dogne od anda lag dangganeba´ se, di on gunurubne dogne od bog, on gumbaneb goma´ se.
41004023	Nimi na oo gegena´ se oo od wenena, oo gegbulul.”
41004024	On Yesus di lebog di: “A´undi gegbalomne na besa sembiblulum! A´undi sununa´ ag sunulamlomne na on samboga a´un ag sumbusulula´, di dara na a´un ag ma´abulula´.
41004025	Anese ednena eildinge od wenena, alag aga on weiga dodlula´, bog ednena eildinge od gom wenena, od eildi se ag odne aga dobgonga´.”
41004026	Yesus di lebog di: “Eimayong damag se sununa´ na ane so, nimi di do yena´ sogo ag doglamang songe.
41004027	Anda alna imban wenena, malameldo bog gwelegan wenena, yabalameldo, bog yena´ dogamsyoa´ anege na sa´a ura wabla senen bog waboga nolameldo.
41004028	Sogo ane di og yena´ dogdoba´ anege wabna di nong dolanalamla, damen na go damen igna di wenena ywa´ danggan di do moulamla.
41004029	Do nenege gigib wisiban wenena, nimi nenege na berera daglameldo. Anese dagna li gigib danggal aboga.”
41004030	Lebog dina: “Eimayong damag se ununa´ na sa´a di sumbanmen do? Goma sa´a so sununa´ di sumbaseb do?
41004031	Eimayong damag se wenena sogo ag sawi do yena´ doglamang so sununa´. Odseig sawi do yena´ na yaga´ moga´ me nong sirig, yog-yog sogo ag ane yena´ nisin ab sunum gom.
41004032	Bog alna yena´ dogamna wenena, besa wabna di weiga´ dangalameldo; yog-yog mas ab sunum gom, anda segwagwaya´ la´na ba eimag winang babe al damag eya´ solyalameldong.”
41004033	Yesus na sig ag Eimayong di yubu omoladlamsiog wenena, sununa´ yubu dina´ sumboga, anda sig besa eel ubgong arobne ag sumboga ombadsiog.
41004034	Sig ag omoladsin wenena sununa´ yubu og omoladlamsiog. Bog Al ab Eildi dirigoga bana´ nang ab og wenena, Alna nisin sigag lag leboga omoladlamsiog.
41004035	Sum nenege sinagsig na Yesus di Eildi dirigoga bana´ nang ag lebog di: “Yululum ba mag goubeb di mag darasig bugob.”
41004036	Sig na nimi dina´ danege mag dalag loboga Yesus bulamog perahu ag bulwinggieg di nason balameg. Ba yog perahu babe sig ab nason isiboga balameg.
41004037	Wenege sabseibi gaso doboga mag losamolamog di perahu lomag na mag wa´ilamog di mag degnebayog.
41004038	Yesus na perahu lomag weilagsig a´osing manggunug malamog. Bog Eildi dirigoga bana´ nang di gamboga lemeg di na: “Ayong omoladsina´ne lei, nun obsulul wenena, Anna wana´ gom de?”
41004039	Bugogog di, gaso ab mag losamolamoga´ ab ag lebsiog di: “Gelegoga dagloublom!” Ba gaso ab mag losamolamoga´ anege na deso ablobog.
41004040	Wera, Eildi sig ag lebog di: “Sa´ase a´unna log ulamlom do? Sa´ase a´unna odseig seinilimlom gom do?”
41004041	Signa yaga´ log nong sirig danggesiog, ba sig moumun lelongoldalameg di: “Nimi nenena edne di gaso ab mag losamolamla ab babe Alag dagom abang do?”
41005001	Yesus ab Eildi dirigoga bana´ nang abna mag Galilea sein gouboga Gerasa mog sogo ag bieg.
41005002	Wera Yesus na perahu ag uboga yonggayog sabseibi abenege na meili gange nang wa´indub nimi dogne nimi deilinag uboga yangayog, ba Al ab ebbisidareg.
41005003	Anda nimi nenege na nimi deilinag anege ulamog. Nimi dogne di babe ubuma alag soubu goubnemen gom bosi soubu di sorana´ anda babe.
41005004	Wera, nimi na ig dogne ig dogne alag bosi soubu di babe, gal ab daraboga nobamna bog, bosi soubu na segdeblamog di gal dararoba´ na gom ulimog; ba nimi na al doboga yeng ubnemen migib nimi dogne od gom.
41005005	Sinag gwelegnag meindoub nisin ag babe nimi deilinag babe yabalamog, di yubu og nganga ara eilda´ nong nisin babe girig di gweredanggoga susu og ulamog.
41005006	Alna mog uboga gerog ba Yesus yanggayog wenena alna bologa yayog di Yesus eiba´ ag gosam oglumugunggia gibog.
41005007	Alna yubu babe migiba´ biaboga lebog di: “Eimayong Bebnagne di Me, Yesus lei! Na ag ane sa´ubnun aboga ulamlam do? Nana Eimayong si ag uboga mololamgen, anda nayag na iginne deibnulom gom.”
41005008	Yesus na alag aneso lebog: “An na meili gange nang, nimi nenag uboga langgulom!”
41005009	Wera Yesus na nimi nenegag isibayog di: “Eindi si na edne do?” Ba, nimi nenege di lebog di: “Neri si na Legion” seog; “Nunna dina´ ana´ se.”
41005010	Alna Yesus ag yaga´ molbayog, meili gange nang danege na as beiyag sig yag lambesilag aboga.
41005011	Mogsogo abenege beram mein yem damag danege na meiya´ dina´ youa´ delameg.
41005012	Meili gange nang danege na Yesus ag ya´ina molbayeg di na: “Nunna meiya´ danag wa´ululum sulom aboga Yesus ag molbayeg.”
41005013	Yesus na sigdi lebeg yubu yo abog ba, meili gange nang danegena nimi nenegag lolanggina meiya´ danegag wa´ilbieg; ba meiya´ danege na sen-senengna´ danggayeg di gos ereboga magsein ag malwa´ina somagdobeg. Anda meiya´ danege nisin isiboga wenena dua ribu so meiya´.
41005014	Meiya´ welameg nimi nenege na unubayoga´ anegese bologa weig asag babe mog asag babe negda lerayabalameg. Ba nimi nisin babe unubala´ anege gedgob aboga gemelyalameg.
41005015	Sig na Yesus ag yayeg di meili gange nang wa´indubne aga langgilamog nimi bulamoga´ anege eibeg; alna gange sirig dangamog, ba bagsum onggoga bulamog, bog nimi nenege na damen na Legion wa´indub nimi, anda sig na log ulameg.
41005016	Sigdi ising eibeg nimi nenege na meili gange nang wa´indub nimi ag ubogne ab meiya´ ag ubogne ab na neblameg.
41005017	As nenege nimi di Yesus ag, Anna as nene agna lolanggulom aboga bebeglameg.
41005018	Yesus na perahu lomag winggayog wenege na meili gange nang wa´ilamog nimi nenege di Yesus ab nason bunom aboga molbayog.
41005019	Bog Yesus dibna yo od seleb abog gom, Eildi lebog di na: “Eindi eelom nimi ab eindi asag nimi ab ag bilem di Ayong Weigne di an ag ublange ab, an ag wana´ sembibgelne ab sig ag omoladbusulom.”
41005020	Wera nimi nenege na biog wenena, gigib Yesus di alag ubogne nisin Dekapolis mog sogo ag ombadsiog, ba sig nisina na´nini budna´ alameg.
41005021	Yesus na perahu ag uboga mag goubog di mag darasig on biog wenena, nimi dina´ Yesus eiba´ ag ya´indoga longolameg. Alna mag dalag ulamog wenege na.
41005022	Bog nimi dogne eildi si na Yairus, alna yubu dona´ ee ag salerobne anda al babe Yesus eibog di Al yan damag malyayog.
41005023	Alna Yesus ag yaga´ molboga lebog di na: “Neri gelme na neigna´ di somagna´ beram ubla bog, An yalem di alag see deiblom, ba alna egdanggoga gamyag ulamlul.”
41005024	Wera Yesus ab nimi nenege ab na bireg. Bog nimi dina´ na Al eimig dobda balameg di, Al beram babe lendelameg.
41005025	Anegag abna gel dogne ona´e yabalamog bog eseng yala´ oo bare umog gel dogne anegag umog.
41005026	Alna wesisin nimi di sob-sob weselameg, ba eildi see agne na sig ag deglamsiog di gom uramog bog, nenege nisin na nong ob na gom bog eildi neigna´ nenege na on lolom-lolom alamog.
41005027	Alna Yesus se yubu gegbayog di nimi dina´ gan-gan ag anegab weilag sig uboga Yesus beram yayog di Eildi bagsum ag salbonggibog.
41005028	Anese eildi lebog di: “Weiga´ nana Eildi bagsum ag salbonggibneba nana egdununa´.”
41005029	Al wenege sabseibi ab eildi ona´e yabalamoga´ anege gom ubog, di alag babe gedneb ubog, ba eildi nong ag eildi neigna´ nenege na gigib egdayog.
41005030	Al wenege sabseibi Yesus na eel ubog, di Eildi nong ag uboga migib dogne langgiog, ba Alna nimi dina´ danegag gemesombayog, di sigag isibesiog: “Neri bagsum agna edne di salbanel do?”
41005031	Bog Eildi dirigoga bana´ nang di lebeg di: “Anna nimi lendelamanga´ ane sa´a songe gembara An na isilamsilam di, ‘Edne di neri bagsum ag salbanel do?’ alamlam ba” abeg.
41005032	Ununa´ nene na edne di ubla do? Eibnun aboga Al beram abenege gedsiog.
41005033	Gel genege na alag sa´asonge ubogne nenege nisin na alna eel ubog di, log eisa´ bed-bed arobog Yesus eiba´ ag gosam oglumugunggia alag ubayogne nenege nisin lag lebog.
41005034	Yesus di genegag lebog di: “Neri gelme lei, eindi odseig seinilina´ di egdangdoblam! Anda wene anna besaroba´ baldomlom. Eindi neigna´ nenena gigib egdangdoblam.”
41005035	Yesus na yubu anam selelamog bog, di eelom nimi ya´ina lebeg di: “Eindi gelme na gigib somagdobla bog, an na sa´a yo se omoladsina´ne ag on bebeg-bebeg alamlam do?”
41005036	Bog Yesus na sigdi lebeg yubu na gegerob goma´so ubog di yubu dona´ ee ag weigne ag lebog di: “Log unggom alna odseig seinilina´ og odseig sembiblom.”
41005037	Wera Yesus na dognog nimi babe nason bugob seog gom, alna Petrus ab Yakobus ab Yakobus alga Yohanes ab og bieg.
41005038	Signa yubu dona´ ee ag weigne di ee ag bieg wenena, al na anege gerog, ba nimi yubu oo aboga engelameg di yubu migiba´ lemeg.
41005039	Yesus na ee ag wa´indoga sigag lebog di: “Sa´ase a´unna yubu oo aboga engelamlom do? Me anena somagamla gom bog a´osing ma´amla.”
41005040	Bog sig na Alag og solameg. Ba nimi nisin na Eildi yaglambesiog, di alayong ab eilin ab og Al ab nason gelme nenege di mana´ ee ag wa´iyeg.
41005041	Wera, gelmenege di see Eildi dobsalbayog di lebog di, “Talita Kum” abog, (yubu nong na “Mog gelme lei, Nana an ag lemna, bugoglom!” anobse.)
41005042	Wenege sabseibi gelmenege na berera bugoga segogog di yabayog; anese eildi mangaroba´ salag na eseng yala´ oo bare. Anda anegag umeg nimi nisin na irei budna´ ubla aboga log ulamsiog.
41005043	Alna sig ag yaga garena´ yubu lebog, nimi dognog babe ununa´ nene eel ublul gom aboga; di wenena Eildi sig ag lebog di, gelmene nene gwaneng dorig ba dulul.
41006001	Yesus na mogsogo nenegag uboga Eildi asag biog, bog Eildi dirigoga bana´ nang na Al eimig dobda bieg.
41006002	Hari Minggu sum Alna dona´ eyag ombadda eilnibesiog. Ba nimi dina´ na Eildi yubu gegbayeg di budna´ aboga sigdi lemeg di: “Ane nisin na asa ab doboga do? Sa´a so gerem deiya´ aga Alag doaddob do? Ningginge aga Eildi see di unulamlange na sa´a songe di do?”
41006003	“Alna ee sonne benege gom de? Maria mamne, algabo na Yakobus ab Yoses ab Yudas ab Simon ab abenege na gom de? Alma´al gelabo na nunab nason ulamaba´ anege no?” Alna dolbalag nemboga lobogeg.
41006004	Wera Yesus di sigag lebog di: “Nabi nang na yog asag nimi di wenena besa giboga dolamsildong bog eildi asag nimi ab algabo ab, eildi eelom nimi ab di na besa giboga dolamsildong gom.”
41006005	Yesus na Nazaret asag anegab na ubnemen gomne ningginge dogne ubayog gom. Bog neigna´ nimi aga edbareso nimi na sig eilib see salbonggia wesibsiog.
41006006	Yesus na sigdi odseig seinilina´ gom se irei aboga log dangayog. Anda Yesus na as nelag as nelag ombadda yabalamsiog.
41006007	Eildi oo bare nang biabsiog di signa besene-besene nang bogdebsiog. Meili gange nang dolanasina´ se migib babe dodsiog.
41006008	Di sigag garerob yubu lebog, sig na yogne-yogne ab bobugong gom aboga, gwaneng roti babe gom, yog damnang boboga deirub agleng babe gom, saba´ ban lomag wase bona´ babe gom bog dunguna´ og bobgong.
41006009	Yan ongona´ na seleb onggululum, bog nong bagsum besene so ongong gom.
41006010	Al na sigag lebog di: “A´unna ee dogne ag ab dobsugong wenena, ee nenege ag umluluma´ murub yog asag bugob sembiblulum wenena, ee nenege ag murub bululum.
41006011	A´unna na ad dogne ag ab a´un ag gegboga dona´ gom wenena, as nenege ag loboga langgulum. Anda sig a´osing ag dobsiang gom aboga lag lena´ se yan lenga´ anege boloblenggia langgululum.”
41006012	Sig na bieg, di nimi na noroldana´ gange di meilinge loboglulum aboga omoladlamsieg.
41006013	Sig na meili gange nang dina´ doblamboga neigna´ nimi minyak mag di ligoga sig na wesilimsiyig.
41006014	Yesus se yubu as borobne Herodes babe gegbayog, anese Eildi si na nimi di eelne anda nimi di lemeg di: “Yohanes mag dolongsina´ne aga somagdoba´ ag uboga gamyag bugogoga´ anege di eildi nong lomag migib unulamla.”
41006015	Bog dara nimi di lemeg di na: “Alna Elia”, bog dara nimi di lemeg di na: “Alna nabinge damen nabi nang songe ulamla.”
41006016	Bog Herodes yubu nenege gegbayog wenena, eildi lebog di na: “Gom alna Yohanes neri ngang garebululum absinge aga on gamyag bugogamla.”
41006017	Od sirig Yohanes na Herodes di salbululum di nimi soubu gouboga dolongsina´ ag Herodias di ununa´ se dobonggiblulum amog, alga Filipus algel genege Herodes di domoga´ se.
41006018	Yohanes di Herodes ag lemog di: “Angga di gel doblama´ na unung gomne aga ublam” aboga delagoga lemoga´ se.
41006019	Anese Herodias di na yog sum al Yohanes obnuna´ aboga mal bana´ demog bog, unamog gom.
41006020	Herodes na Yohanes ag log ulamog, anege na Herodes na eel Yohanes na sirig besarob geis ne aboga, Herodes na nimi ag besa weblulum aboga bo ulamog. Bog eildi na Yohanes di lebna yubu gegeldogna wenena gange gadgeira ulamog bog on Yohanes di yubu gegena´ na gange ngingyang ulamog.
41006021	Herodes di li garen sum dogne ubog, eildi mangana´ sum nenege na seni yoboga weig wee borob nimi ab yen bon weig nang ab Galilea asag salerob nang nisin babe gwaneng seni dugob aboga biamsiog.
41006022	Sum nenege na Herodias manggel ya´ina sunuglamog, ba Herodes ab algabo eildi seni nason dugob eiya biamsiog nimi ab na gelmenege di sunuglamoga´ anege na yaga´ sigdi gange ngingyang sirig ob ubsiog. Ba Herodes di gelmenegag lebog di: “Od eindi sa´asonge aga yo umgelenge nenege na nayag molbulom, anda nana ura molbalemne nenege dodgununa´” abog.
41006023	Wera gelmenegag na aneso unibgunun arob yubu leibog: “Od eindi sa´asonge aga nayag molbulomne nenege na dodgununa´, neri borob wee dara babe na molbasom wenena lelegoga dodgesene.”
41006024	Gelmenege na eilin ag isilbiog: “Nana sa´asonge aga molbunun do?” Ba eilin di lebog di: “Yohanes mag dolongsina´ne di ousa´ aga.”
41006025	Al wenege sabseibi as borobne ag biog di: “Neri yonge na Yohanes mag dolongsina´ne di ousa´ aga yabna´ ag deiya wene dodnulom.”
41006026	As borobne di gange na yaga´ ongei sembibog. Bog eildi leiyamoga´ anegab algabo seni dugob aboga biamsiog nimi a´osing ag ab se byabnemen gom ubog.
41006027	Wenege sabseibi ad borobne di wen nimi dogne ab Yohanes di ousa´ ngang blegoga beyulom aboga bogibog. Ba nimi nenege na biog di nimi dolongsina´ lomag Yohanes di ngang blegog.
41006028	Alna Yohanes di ousa´ yabna´ ag deiya beyayog, di gelmenege ag dorog. Ba gelmenege di eilin ag doboga dorog.
41006029	Wenege sabseibi yubu nenege na Yohanes di dirigoga bana´ nang gegbayeg wenena, signa yayeg di Yohanes ngang blegameg, ba somagdoba´ anege doboga nimi deilin ag deililbieg.
41006030	Yesus di lera bana´ nang na on yayeg, di Yesus ab longgoga sigdi wemeg wee ab ombaramsiegne ab Yesus ag omoladlameg.
41006031	Eildi sig ag lebog di: “Yululum, ba nimi goma´ ag biyeb di deg-deg seblulum.” Nimi dina ya´ina bina ulameg, ba sig gwaneng dena´ babe garen od gom se.
41006032	Wenena sig babe yog nimi goma´ ag perahu ag winggina bieg.
41006033	Bog sum nenege sig na bayeg bog nimi dina´ eibsieg, di sigdi bineba´ ag babe eel ubsieg. Yog as nimi nisin babe sig damen sogo bisig bologa bilameg.
41006034	Yesus na bulbiog di Alna nimi dina´ eibsiog, di Eildi gange ag sig wana´ ubsiog. Anese sig na domba deiya´ nang gom domba songe ulamega´ se. Ba Alna sig ag yog yubu-yog yubu dina´ ombadda eilnibesiog.
41006035	Ee gigib enildogog wenege na Eildi dirigoga bana´ nang na Alag ya´ina lebeg di: “Mogsogo nene na nimi goma´ ag bog ee inildogla,
41006036	sig na bululum sulom, ba sig na as beram-beram asag nimi ag bindoga gwaneng degoga dugong aboga” seyeg.
41006037	Bog Yesus di sigag lebog di: “A´undi aga sig dodsululum.” Bog signa Yesus ag lebeg dina: “Irei nunna od dua ratus girig rupiah abene di gwaneng degoga dodsinmen de?”
41006038	Bog sig ag Eildi lebog di “Roti gwaneng a´undi se agne na edbare do? Gembarablulum.” Ba signa gembara lebeg di: “Roti gwaneng lambare ab ikan besene ab og od.”
41006039	Ba Alna nimi nisin ag lebog, nimi ouling eleb-eleb mal meila´ ba´ eilib buggong aboga.
41006040	Wera sig na ouling eleb-eleb bugeg, ouling dogne na seratus so nimi, ouling dogne na lima puluh so nimi ura bugeg.
41006041	Alna roti gwaneng lambare ab, ikan besene ab, gigib dobsalbayog, di eim ag gemewanenggia doa yubu lebog, di roti gwaneng gesebsegia Eildi dirigoga bana´ nang ag dodsiog, nimi danegag bogsugong aboga; neigso babe ikan besene abenege babe Eildi sig nisin ag bogsiog.
41006042	Sig nisin na deyeg ba mon og ubsiog.
41006043	Ba gigib deroga loubeg gwaneng roti na sowat gou oo bare degneboga libeg, ikan lelegdoba´ dara babe.
41006044	Roti gwaneng nason deyeg nimi na nengabo og na lima ribu so nang.
41006045	Wenege sabseibi Yesus di Eildi dirigoga bana´ nang ag perahu ab winggululum di, Betsaida a´un damen bululum seog, Alna nimi dina´ ag anege bugong aboga leldogog di.
41006046	Alna sig ab gibdanggayeg di doa yubu lebnun aboga mein ag biog.
41006047	Ee gigib eimbayog wenena perahu na mag sein urugag balamog bog, Yesus al og na sogo ag umog.
41006048	Alna gedsiog ba sig na mag gare-gare balamega´ na om nonggela dolamog ba, ingmun eisa´ gare-gare balameg. Gwelegna´ yangman jam tiga so wenegab ba, Alna sig ag mag eilib uboga yalamog di sig bisiboga binmen so ulamog.
41006049	Bog sig na Al mag eilib balamoga´ eibig di, sigdi sembia na, alna bisa´ dore? Aboga ngoluglameg;
41006050	Anese sig nisin na Al eibeg di sig na langom abeg. Bog wenege sabseibi Eildi sig ag lebog di: “Log ung gom! Ane na Na, gange gyagman eisa´ umlulum.”
41006051	Alna sig ab nason perahu ag winggiog, ba om babe dagloubog, ba sig na irei, sa´a songe do aboga, logoldalameg.
41006052	Anese, roti gwaneng ag gigib ubnemen gomne umogne nenege na sig besa sembiameg gom, sigdi gange gas di.
41006053	Mag gouboga dara sig Genesaret bulyayeg, di anegag perahu na mag eilib anegag bulamog.
41006054	Sig na perahu ag uboga langgieg wenena, al wenege sabseibi nimi na Yesus eel ubeg.
41006055	Wera, sig na bologa ad nisin ag bieg di neigna´ nimi gal golaya´ oboga Yesus ag beyalameg, al umoga´ ag anege gegbayeg di.
41006056	Ad nisin ag, alna weig asag babe, mog asag babe, yog as nisin asayag babe, yabalamog ba, neigna´ nimi pasar ag deiya Alag mololameg, eildi bagsum goggobag salbonggibgob aboga, anda sig salbonggibig nimi na neigna´ egdanggayeg.
41007001	Ig dogne sum Yerusalem asag uboga Farisi nang gong dogne Damen Wenena´ Yubu omoladsina´ nang edbare so Yesus ab ebbisidanggugob aboga yayeg.
41007002	Signa gereg, ba Yesus ag dirigoga bana´ nang na see mag legdob gom gom see sugurub bog seila´ delameg.
41007003	Farisi nang babe na Yahudi nimi nisin babe see mag damen Yahudi nimi di una´ songe legdob gom wenena gwaneng dena´ delameg gom. Anese sig na sig eilisang yabo di damen sob ununa´ ag dirigoga unulameg.
41007004	Sig na Pasar ag uboga eyag bin wenena, mag legdob gom gom wenena, gwaneng denmen gom. Sig na on yog ununa´ babe salboga unulameg. Sununa´ na mag den ma´i legna´ ab on yog ma´i ab tembaga di memerobne ab di leglamegne.
41007005	Anese aboga Farisi nang ab Damen Wenena´ Yubu omoladsin nang ab di Yesus ag isibayeg: “Sa´ase aboga nunisang yabo di damen sob ununa´ ag dirigoga una´ gom-gom, bog Eindi dirigoga bana´ nang na see sugurub, bog sa´a se gwaneng delamang do?”
41007006	Sig ag Yesus di: “A´un se damen Yesaya di lebloumog yubu na sirig, a´un na gegen goma´ so nang; anese aboga mome dorob di: ‘As nene nimi di Neri si bebnag deilimneang, bog bam di og lemang, sigdi gange nayag na mog bog.
41007007	Signa Nayag na gilaboga giblamneang, sig na sirigne aboga nimi di lerobne ag sembia omoladlamsiang.’
41007008	Eimayong di lerob yubu na goggobag danggia, a´un na nimi di damen sob ununa´ aga salelmoublamlom.”
41007009	Yesus di babe lebog di na: “A´unna Eimayong di lerob yubu na ising mousag uboga wenena, damen sob ununa´ aga a´osing ag deilimlom.
41007010	Anese Musa di, ‘Aneyong ab einin ab ag gibsulom. Bog nimi dogne aleyong ab eilin ab ag wiblamsili wenena alna yaga´ oblom arob.’
41007011	Bog a´undi lemlom di na, ‘Nimi dogne aleyong ab goma eilin ab gom leble di; neri seyag sa´a odne a´un se unubununa´ abna dog, song oboga dana´ se deilina´, nenege na Eimayong ag gibna´ se,’ alamlom.
41007012	Ba a´unna na al ayong ab eilin ab se arosina´ ununa´ nenege unibsenmen gom so ulamlom.
41007013	Ane so ununa´ di damen sob ununa´ og uboga Eimayong di yubu na unulamlom gom, di a´un na ane songe ununa´ og dina´ unulamlom.”
41007014	Yesus na nimi dina´ biaboga´ sig ag lebog di: “A´un nisin an Nayag gegboga besa sembiblulum;
41007015	Sa´a aga nimi dogne lomag wa´inne na sugurubne ulimeldo gom, bog sa´a aga nimi dogne lomag uboga langginne nenege di aga sugurubne dangalameldo.”
41007016	Eildi lebog di: “Nimi na oo gegena´ se oo od wenena, oo gegbulul.”
41007017	Yesus na al wenege sabseibi nimi dina´ anege louya Al og ee ag wa´iog ba, Eildi dirigoga bana´ nang di Alag isibayeg, sununa´ yubu leboga´ anege nong na sa´a do aboga.
41007018	Eildi yubu degna´ lebog di: “A´un na besa sembiamlom gom de? Nimi dogne di nong lomag beiyag sig uboga wa´inne na suguruba´ dangalameldo gom, bog a´un wangan de?
41007019	Anese wa´inne na nimi gange ag gom, bog aso lomag wa´ilameldo, di yareblameldong.” Yubu nene di dena´ nisin na besarobne aboga Eildi lag deibog.
41007020	On Eildi lebog di: “Sa´a aga nimi dogne lomag uboga langginne nenege di aga sugurubne dangalameldo.
41007021	Anese nimi gange lomag uboga aga dangalameldo, meili seinilina´ ab, yolsagaldana´ ab, asoga´ ab, nimi osina´ ab,
41007022	Gelabo yona´ ab, wase yo gange ab, sodnerobne ab, yareng dagna yubu ab, gange ag yonge ab, ongei arob gange ab, deresina´ ab, deng dang ana´ ab, yalbabna´ gange ab danggalameldo.
41007023	Meili ununa´ nene nisin na nimi gange lomag ab langgina nimi ag meili ulimsildo.”
41007024	Yesus na anege uboga Tirus sogo ag biog, Alna ee dogne ag wa´iog, nimi na Na eel ubneyigag aboga, bog Alna dognobanmen gom.
41007025	Bog gel dogne eildi gelme na meili gange nang wa´ilamog, ba Yesus se yubu gegbayog wenena, al wenege sabseibi yayog, di Eildi yan damag malyayog.
41007026	Alna Siro-Fenisia sogo ag ab Yunani gel anda, eildi Yesus ag molobayog eildi gelme meili gange nang yaglambulul aboga.
41007027	Ba Yesus di alag lebog di na: “Mabo damen deroga mon og ubgong, anese gwaneng roti na mabo se deiruba´ bog gam ag borebna´ na besarob gom.”
41007028	Bog genege yubu degna´ lebog di: “Ayong Weigne sirig leblam! Bog gam na mabo di gwaneng dena´ ag delamna´ ubuna´ malyonggalamna´ na gam di delameldo.”
41007029	Wera Yesus yubu degna´ genegag lebog di: “Eindi leblam yubu di wene baldomlom, eindi gelme ag meili gange nang wa´ilamla´ anege na wene gigib langgindibla.”
41007030	Genege na eildi ee ag biog, di eildi gelme na eildi mana´ ee ag malamog ba eibog, anda meili gange nang anege na gigib langgilamog.
41007031	Gigib wenena Yesus na Tirus sogo ag loboga Sidon bisig uboga mag Galilea sein dalnag biog, Dekapolis as gan-gan lomag biog.
41007032	Ad nenegag ab oo son lebdob, di yubu besa sirig lena´ gom nimi dogne Yesus ag beyayeg, di Eildi see salbongiblul aboga Alag molbayeg.
41007033	Gigib ba Yesus di nimi nenege albayog deibog di sig besene og bog, Al Yesus di see ba´ na nimi nenege di oo ag dobonggayog, di Eildi gamola´ soloboga benege di silamu ag deibog.
41007034	Gigib wenena Yesus eimag gemewanenggia isin bobweleboga alag lebog di: “Efata!” yubu nong na “Gubla” ana´ se.
41007035	Wera eildi oo na gubog di al wenege sabseibi silamu gubduba´ babe gubog, ba yubu sirig besarob lemog.
41007036	Yesus na sig anege nimi ag molbayog, ununa´ nenege na dognog nimi ag babe lebgong gom aboga; yaga´ mem alamog, bog on weiga lerayabalameg.
41007037	Ba, signa irei budna´ logdi aboga lemeg di: “Eildi yogne-yogne nisin na besarob dangilimla di; oo son nimi na oo gegena´ ulimsil, yubu gom nimi na yubu sirig besa lena´ dangilisil” alameg.
41008001	Sum nenege nimi dina´ na gwaneng gom ba Yesus di Eildi dirigoga bana´ nang ag biabsiog di lebog:
41008002	“Neri gange na nimi dina´ anese wana´ ulamnel. Signa gwaneng gom, bog Nayag dobda yalamang bog li weneli umla.
41008003	Signa gwaneng yo bog Neri sig ag a´undi ee ag baldomlulum absene wenena, signa gwaneng yo di sig na bisig ag obsisoa´, anese nimi dara na mog uboga ya´ildub nimi.”
41008004	Ba Eildi dirigoga bana´ nang di lebeg di: “Nimi goma´ ag ane sa´a songe uboga sig ag roti gwaneng dodsieg, ba deroga mon og ubgong do?”
41008005	Yesus na sig ag isibesiog: “Roti gwaneng a´undi se agne na edbare do?” abog ba sig dibna: “Segbare og.”
41008006	Nimi dina´ ag anege sogo ag ane buglulum seog di, Alna roti gwaneng segbara´ anege doboga doa yubu lebog di, wabsegia Eildi dirigoga bana´ nang ag dodsiog, bogsugong aboga, anda sig na nimi dina´ danegag boglamsiyig.
41008007	Sig babe ikan moga´ edbare so od bomeg. Anda anege se doa yubu lebog di, ikan abenege babe bogdanggululum abog.
41008008	Wera signa delameg bog mon og ubsiog; gigib wenena, gwaneng roti gigib deroga lelegdoba´ na sowad gou segbare degneboga deibeg.
41008009	Sig nengabo og na empat ribu nang so; gigib wenena sig na Yesus di baldomlulum abog.
41008010	Alna wenege sabseibi Eildi dirigoga bana´ nang ab perahu ag bulwinggina yog mog sogo Dalmanuta sig bieg.
41008011	Farisi nang na Yesus ag yubu byabdanggugob aboga yayeg, sig na Alag eim asag ab gednebne dogne ublul aboga molbayeg, anegena Alag sumbugob aboga se.
41008012	Wera Eildi gange ag ongei arob gange uboga lebog di: “Sa´ase wene wilnib nimi na gednebne mololamang do? Nana a´un ag sirig lebnun wene wilman nimi ag na on gednebne dogne dodsinmen gom.”
41008013	Alna sig lubsiog di perahu ag winggildoga mag dara sig biog.
41008014	Yesus ag dirigoga bana´ nang na gwaneng roti beyanggana´ na ibogameg, alna sigdi perahu lomag dognog roti gwaneng og umog.
41008015	Wera Yesus na sig ag wembesiog, anda lebog di: “Weldalamlulum di Herodes ab Farisi nang ab di bigna´ ag na besa gembara ulamlulum.”
41008016	Sig na roti gwaneng od goma´ se nimi dognag uboga nimi dognag lelongoldalameg.
41008017	Sigdi selelameg yubu nenege eel ubsiog di Alna sig ag lebog: “A´unna sa´ase gwaneng od gomne se yubu dina´ selelamlom do? A´un na besa eel una´ na aro de? A´undi gange na gigib gad delbalanggei arob de?
41008018	A´unna ising od bog eilina´ gom de? A´unna oo od bog oo gegena´ gom de? A´un na gange besa seinilmubilina´ gom de?
41008019	Roti gwaneng lambara´ di og lima ribu nimi waboga dodsisi, ba lelegdoba´ na sowad gou edbareso a´undi degneboga liblum do?” Ba sig di lebeg di na, “Sowad gou oo bare.”
41008020	“Sum nenege roti gwaneng segbara´ di empat ribu nimi waboga dodsisi, ba lelegdoba´ na sowad gou ed bare so a´undi degneboga liblum do?” Ba sig dibna: “Sowad gou segbare.”
41008021	Gigib ba, sig ag Eildi lebog di: “A´un na aro besa seinilimlom gom de?”
41008022	Yesus ab Eildi dirigoga bana´ nang ab gigib Betsaida yayeg wenena, ising lum nimi dogne anegab Yesus ag beyayeg, di Alag molbayeg, Eildi alag salbonggiblul aboga.
41008023	Yesus na ising lumne benege ag see salbonggibog, di as beiyag seig al bolanggiog. Gigib wenena Eildi nimi anege di ising ag gamola´ solobonggia Yesus di see na al eilib deibog di isibayog: “An na yogne-yogne nisin eiblam de?”
41008024	Nimi nenege na eiba´ ag seig gembara lebog di: “Nana nimi eibna, anese gedna ba sig na gal songe yabalamang.”
41008025	Wenabog wenena on Yesus di see ising ag salbongibog. Ba nimi nenege na ising sirig eibog di egdayog, ba alna yogne-yogne nisin lag eibgasabayog.
41008026	Gigib wenena Yesus di alag lebog di: “Anna asag wa´ulom gom mem.”
41008027	Yesus ab Eildi dirigoga bana´ nang ab na Filipi sogo ag uboga Kaisarea as bisig balameg. Bisig urugag danege balamegag ab Eildi dirigoga bana´ nang ag isibesiog, lebog di: “Nimi di Nase na edne alamneang do?”
41008028	Sigdi yubu degna´ lebeg di na: “Nimi di lemang di Yohanes mag dolongsina´ne, ba dara nimi di lemang di na: Elia, ba on dara nimi di na, damen nabi nang alamgeyang.”
41008029	Ba Alna on sig ag isibesiog: “Bog a´undi na Nana edne alamnelom do?” abog ba Petrus di lebog di: “Anna Mesias.”
41008030	Wenabog, ba Yesus di sig ag Al se yubu na nimi ag ombadsululum gom aboga migiba´ lebog.
41008031	Gigib wenena Yesus na sig ag ombadda eilnibayog, anda Nimi di Me na igin-iginne boble, di weig nang ab, imam ousa´ nang ab, Damen Wenena´ Yubu omoladsina´ nang ab di, loboga obgonga´, bog li weneli maboga on gamyag bugoglula´.
41008032	Yubu nenena lag Eildi lebog bog Petrus na Yesus glibsalbayog di gorogoga´ lebog.
41008033	Wera Yesus na on losombayayog di Eildi dirigoga bana´ nang ag gembara Petrus ag gorogoga lebog, Eildi lebog di: “Iblis anna lobulom, eindi seinilina´ nenena Eimayong di sembirub songe lemlam gom, bog nimi di seinilina´ aga lemlam.”
41008034	Wera Yesus na nimi dina´ ab Eildi dirigoga bana´ nang ab biabsiog, di sig ag lebog: “Nimi na Nayag dirigoga bana´ yo wenena, alna eildinge lobogle, di glabna gal gyaboga Na eimig dobda yulul.
41008035	Anese nimi na gamyagne blebeldana´ yo wenena, alna gamyagne derong arob. Bog nimi na Nayab Eimayong di Besarob Yubu ab se eildi gamyagne derong aroblul wenena, alna blebdob.
41008036	Nimi dogne mogsogo nisin eilda´ danggaso bog eildi gange gamyag deiya´ wanenggirub wenena nong ob na sa´a do?
41008037	Anese gamyagne ouling ag na sa´a songe aga dodnemen do?
41008038	Anese nimi na Nayab Neri lerob yubu ab aga wene wilman Eimayong ag gegena´ gom nimi ab, meili una´ nimi ab, gan-gan ag eili ulamlul wenena, Sogo Nimi di Me babe Al Ayong di bebnagne ab besarob eim nang ab, yanggale sum nenege al babe eili oblula´.”
41009001	Yesus di sig ag lebog di: “Nana sirigne a´un ag lebnun, a´un ane umlom nimi gan-gan ag ab dara nimi na Eimayong damag una´ se migib gedman yanggale sum na ising eilina´ aro bog somagdobneb gom nimi dogne od.”
41009002	Li na´ab bare so uboga Yesus di bobsiog, Petrus ab Yakobus ab Yohanes ab signa sig og bebnag nong mein dognag winggieg. Winggieg bog sig a´osing ag Yesus di a´osing na yog a´osing sambayog.
41009003	Eildi bagsum babe yaga´ geis meleg darang-darang alamog. Nimi dogne di sogag ane ab unura legnemen gomso bagsum.
41009004	Wera sig di ising wemena na Elia ab Musa ab sig besene Yesus ab yubu selelameg ba eibeg.
41009005	Petrus di Yesus ag lebog di: “Ayong omoladsina´ne lei, nun na ane ag una´ wenena besarob; Anda nunna ee weneli ane ag sobgob: Dognog na Anse, dogne na Musa se bog dogne na Elia se sobgob.”
41009006	Petrus di wenabog yubu nenege na, yubu nene lebnun sembia lebog gom, bog sig na log eisa´ ulameg di yubu nene lebog.
41009007	Bog debdenebom abog, di deb lomag anegab gegeldogeg, ba yubu dogne leldogog di: “Anena Neri Me Neri wana´ sembirubne. Eildi yubu gegbululum!”
41009008	Wenege sabseibi sig na beram abenege gereg, bog sig na nimi dogne eibeg gom. Alna Yesus og eibeg.
41009009	Signa wenege meinag anege uboga yunggieg wenena, Yesus na sigag wenelamsiog, ba sigdi eiblange na yog nimi ag nebseng gom; Sogo nimi di Me somagdoba´ ag uboga gamyag buldogna´ aro bog na.
41009010	Signa Yesus di lebog yubu nenege na dobeg di, somagdoba´ ag uboga gamyag bugognun abla yubu nenena sa´a songe se lebla do aboga sig moumun selelameg.
41009011	Signa Alag isibayeg di: “Sa´ase Damen Wenena´ Yubu omoladsina´ nang di Elia damen yulula´ alameldong do?”
41009012	Yesus di lebog di: “Odseig Elia damen yale di yogne-yogne nisin besa bugibnun aboga. Bog Sogo Nimi di Me se mome dorobne na sa´a songe, Alna igin-iginne dina´ doble di nimi di meili ubgonga´ aboga doroba´ na sa´ase do?
41009013	Bog Nana a´un ag lebnun; Odseig Elia na gigib yayog, ba nimi na sigdi yonge ag dirigoga alag unubayeg. Nenena al se yubu mome dorob songe ag dirigoga.
41009014	Wera Yesus na Eildi dirigoga´ bana´ nang ag on yayeg wenege na signa gereg, ba nimi dina´ dirigoga bana´ nang dara ag anege longolganeglameg, ba Damen Wenena´ Yubu omoladsin nang edbare so nang ya´indoga yog yubu dogne se yubu byaboga selelameg.
41009015	Bog wenege sabseibi nimi dina´ danege na Yesus yanggayoga´ anege eibeg wenena, signa irei aboga log danggayeg di, Al bisigag giboga dolbieg.
41009016	Ba Yesus na sig ag isibesiog: “A´unna ed yubu aga sig ab selelamlom do?”
41009017	Wenabog ba nimi dogne di yubu lebog di: “Ayong omoladsinne lei, An ag neri me beyan. Alna meili gange nang wa´ilamla ba loba´ gange salbamla´ se youlul alamog.
41009018	Soba´ soba´ meili gange nang nenege di menege nong ag dobolongna wenena, menege na sogo dora gwegeldalamla, di bam na gamola´ deb-deb, si na glengdereb nororob alamla, di nong nisin na inga´ dangaloblamla. Ba nana Eindi dirigoga bana´ nang ag neira´ me ag meili gange nang wa´ilamla´ ane doblambiblulum aboga molbamsin, bog sigdi unubanmen gom se” abog.
41009019	Ba Yesus di sig ag lebog di: “A´un wene wilman nimi na odseig seinilina´ gom nimi! Nana edbare salag a´un ab nason ulamgoba´ do? Di on edbare salag na Nana a´un ag lignibonggia ulamsununa´ do? Wera me nene Nayag beyulom.”
41009020	Signa me nenege Yesus ag beyayeg. Ba wa´ilamog meili gange nang nenege na Yesus eibog di me nenege ag bed-bed aboga inga´ salbia me nenege nong sogo ag malyunggiog di demeng-demeng eilimog, di bam na gamola´ deb-deb youlul alamag.
41009021	Yesus na menege aleyong ag isibayog: “Li salag na edbare so unura ulamla do?” Abog ba aleyong di yubu degna´ lebog di na: “Alna me bog danegab murub.
41009022	Anda meili gange nang anege di al gom ubnun aboga ug lomag ag babe mag lomag babe dora naglamla. Bog Anna yogne od unubanmen wenena nun wana´ sembibsilem di arobusulom.”
41009023	Alag Yesus di lebog di: “ ‘Od unubanmen’ selam de? Od seig seinilina´ nimi ag na yogne-yogne nisin od unubanmen.”
41009024	Wenege sabseibi menege aleyong na biaboga lebog di: “Nana odseig seinilimna; bog nana odseig seinilina´ gomne ag ane arobunulom.”
41009025	Yesus na nimi dina´ ag gemelamog ba ya´indoga longolameg, Alna meili gange nang nenegag gorogoga lebog di: “Yubu leng gom di oo son lebdob meili gange nang lei, Nana an ag lemna, me nenag uboga langgilem di on ouyag wa´ulom gom, mem!”
41009026	Meili gange nang nenege na ngweleglamog, di me nenege na yaga´ migiba´ bed-bed aboga inga´ danggia langgiog, ba nimi di ising gemena´ na somaglongso ublobog, ba nimi dina´ di lemeg di: “Alna gigib somagdobog.”
41009027	Bog Yesus na menege di see ag salebonggia bugibog, ba menege na al samog bugogog.
41009028	Yesus na gigib eyag biog wenena, Eildi dirigoga bana´ nang og Alag isilameg: “Sa´ase meili gange nang na nundi ubuma doblambanmen gom do?”
41009029	Bog Yesus di sigag lebog: “Nene songe na yaglambanmen gom, alna doa yubu di og wenegaga.”
41009030	Yesus ab Eildi dirigoga bana´ nang ab na anegag uboga Galilea sig balameg. Anda Yesus na nimi eel ubniyigag aboga yo gom ubog.
41009031	Alna Eildi dirigoga bana´ nang ag omoladlamsioga´se. Eildi sig ag lemog di: “Yog sum Sogo Nimi di Me na nimi di see ag dodsugonga´, anda Alna obgong bog li weneli maboga gigib wenena, Alna on gamyag bugoglula´.”
41009032	Sig na lebog yubu nenege besa sembibeg gom, bog sig na Alag isina´ na log ulameg.
41009033	Signa Kapernaum asag bieg di, ee ag gigib wa´iyeg wenena, Yesus na Eildi dirigoga bana´ nang ag isibesiog: “A´unna bisig urugag yalamlom wenena sa´a yubu sele-sele yalamlom do?”
41009034	Signa gelegayeg, anege na edne aga weigne danggulul do, aboga sig moumun lebdangden ya´ilamegag ab.
41009035	Wera Yesus na bugogog di Eildi dirigoga bana´ nang oo bara´ abenegag biabsiog di sigag lebog: “Nimi dogne alna na damen danggunun aboga yo uble wenena, alna goggobdagna´ ag sig danggoga nimi nisin se arosina´ne ulamso.”
41009036	Gigib wenena Yesus na mogmabo dogne dobog di, sig gan-gan ag deiya segibog, di Yesus di menege gwelisalbayog, di sig ag lebog:
41009037	“Nimi dogne Neri si ag uboga me ane songe giboga dolamlul wenena, Alna Na giboga dolamnel. Anda Na giboga dolamneang wenena, Nayaga giboga dolamneang gom, bog Al Na bogdebelyaneyogne aga dolamang.”
41009038	Yohanes di Yesus ag lebog di: “Ayong omoladsinne lei, nunna nimi dogne eiyamab, ba Ayong Eindi si ag uboga meili gange nang wa´ildub nimi dogne meili gange nang doblambamsil, ba nundi alag na mem amab, anda anese alna nun ab dobda bana´ne gom aboga.”
41009039	Bog Yesus di lebog di na: “Alag na mem anggom, nimi dogne Neri si ag uboga ubnemen gomne ningginge dogne ublul wenena, berera alna Neri si ag meili ubla aboga leng gom.
41009040	Nimi dogne alna nunag byablamsil gom wenena, alna nun ag signe.
41009041	Nana a´un ag sirigne lebnun, a´un na Kristus dirigoga bana´ nang aboga, nimi di ma´i ag mag deboga´ dodsugong wenena, alna eildi degna´ nenege derong aroblul goma´.”
41009042	“Mog mabo Nayag odseig seinilimang mabo ag meili ubgong aboga unubugong wenena, od seleb nimi nenege na ngang ag na girig gereglinggibseng di weig mag laut lomag borebseng.
41009043	Eindi see di meili umsom wenena, see nenege garebulom! Od seleb see garerob bog gamyag ulamlom wenena, bog nisin see besene gedman ugdan asag bo wa´igelag aboga, anda ug nenege na unum sob-sob delamlul ug.
41009044	[Ug na somagulul goma´, ug na sablul goma´ ag ouling nenege na.]
41009045	Eindi yan di meili ubsom wenena, yan nenege garebulom! Od seleb yan garerob bog gamyag ulamlom wenena, bog nisin yan besene gedman ug dan asag bo wa´sina´ anda baba´.
41009046	[Ug na somagulul goma´, ug na sablul goma´ ag ouling nenege na.]
41009047	Eindi ising di meili ubsom wenena, ising do nenege gwesebulom! Od seleb ising dara di og Eimayong damag una´ se wa´na´ na besarob bog, nisin ising do besene gedman ugdan asag bo wa´genag anda baba´.
41009048	Ug na somagulul goma´, ug na sablul goma´ ag ouling nenege na.
41009049	Nimi nisin eleb-eleb ug di uwa´ gwegsulula´.
41009050	Uwa´ na besarob bog, so gom urublul wenena on sa´a so uboga so danggibnemen do? A´undi nong lomag uwa´ od ulamlul, ba yog nimi yog nimi ab isiboga mon angarob ulamlulum.”
41010001	Gigib wenena Yesus na mogsogo nenegag lobogog, di Yudea asag uboga mag Yordan gouboga dara sig biog. Bog nimi dina´ babe on Yesus ag ya´ina longolameg, ba sigag Yesus di sob ura omoladlamsiog songe omoladlamsiog.
41010002	Farisi nang edbareso Yesus ag isibugob aboga yayeg, di Al ag isibayeg: “Nundi gibna´ ag damen garerob yubu ag dirigoga na alegne di al gel delegoga loldogna´ na od seleb de?”
41010003	Bog Yesus di sigag yubu degna´ lebog di: “Musa di a´unag lerob yubu na sa´a do?”
41010004	Sigdi yubu degna´ na: “Musa di na gelabo delegoga loldogna´ wenena, gelabo delegna´ mome damen memboga wenena, od seleb arob” seyeg.
41010005	Yesus di sig ag lebog di: “Musa di a´un ag ane so leboga mome domoga´ anegena, a´undi gange gas delbalangge aroba´ se:
41010006	Bog oumunggun Eimayong di yogne-yogne nisin uyamog sum nenege na nimi babe sig nenge ab gel ab membisiog.
41010007	Anese aboga nenge na eilin aleyong loboga algel ab nong dognog dangalamdang.
41010008	Wera sig besene na nong dognog danggurugong, sig besene na besene gom bog, nong dognog ulamdang.
41010009	Anese aboga, Eimayong di gigib nong dognog danggirubne na, on nimi di delegnang gom.”
41010010	Signa ee ag gigib wa´iyeg wenena, Yesus di lebog yubu nenese Eildi dirigoga bana´ nang na Alag on isibayeg.
41010011	Eildi sigag lebog di: “Nimi dogne eilda´ damen gel lelegoga lobogle, di yog gel dogne doblul wenena, benege na asoga´ yorobne dangalimla, eildi gel a´osing ag na.
41010012	Neigne babe na gel dogne di alegne benege lelegoga lobogle, di yog nengabo ag doble wenena, genege babe asoga´ yorob gel dangalamla.”
41010013	Nimi na mog mabo Yesus ag beyalameg, Eildi salbonggibsulul aboga, bog Eildi dirigoga bana´ nang di lemsieg.
41010014	Yesus na yubu nene eibog wenena, Alna sig ag gorogoga lebsiog di: “Mabo ane ising deibloubsululum ba, signa Nayag yugong, sig ag basa´ erignang gom; anese aneso nimi aga Eimayong damag una´ na sig dinge aboga.
41010015	A´un ag sirigne lebnun, nimi na Eimayong damag una´ se mogmabo songe giboga dona´ gom wenena, alna nenege ag na wa´ulul goma´.”
41010016	Gigib wenabog di Alna mog mabo danege gwelisalbesiog, di Eildi see sig eilib deiya besibsiog.
41010017	Yesus na bisig ag bayog bog, nimi dogne bologa Yesus ag yayog, di Al eiba´ ag gosam oglumugunggia isibayog di: “Besarob omoladsina´ne lei! Nana unum gamyag ulamnun aboga sa´ubnun do?”
41010018	Yesus di yubu degna´ alag lebog di: “Anna sa´ase Na ag Besarobne abnelam do? Nimi na besarob nang dogne od gom alna Eimayong og Besarobne ulamla.
41010019	Damen Eimayong di Wenena´ Yubu nenege anna eel, ‘Nimi onggom, gelabo asoga´ yonggom, asoga´ donggom, negelminil danggom, sonda´ yubu lenggom, bog einin ab aneyong ab gibsululum arob.’ ”
41010020	Nimi nenege di Alag lebog di: “Omoladsina´ne lei! Nene nisin na, nana mogmabo bog danegab uboga gigib unulamneldo.”
41010021	Yesus na nimi nenegag gemelamog di wana´ ubog, ba alag lebog di: “Dognog na ununa´ gom; anda bilem di eindinge deglem, di see gom nimi ag dodsulom, ba anna eimasag damnang dobloma´; gigib wenena Na eimig dobda yulom.”
41010022	Yubu nenege gegbayog wenena, alna ongei arob gange di ongei arob eisa´ bildibog, anese alna damnang dina´ne aboga.
41010023	Anda Yesus na Eildi dirigoga bana´ nang ag gembara sig ag lebog di: “Sig see ag nimi Eimayong damag una´ se wa´na´ na gadlog sirig.”
41010024	Yesus di lebog yubu gegbayeg di Eildi dirigoga bana´ nang na log se irei alameg bog, on sig ag Yesus di lebog di: “Neri mabo lei! Eimayong damag una´ se wa´na´ na gadlog sirig.
41010025	Unda dogne yarom lom bisig wa´na´ yongon gom, anda see ag nimi aga Eimayong damag una´ se wa´na´ na meneng wansog.”
41010026	Wera sig na irei budna´ aboga algayag lelongoldalameg di: “Wera aneso wenena edne aga blebdangganmen do?”
41010027	Yesus na sigag gembara lebog di: “Nimi di wenena unubanmen gom, bog Eimayong di wenena ane songe gom, Al Eimayong di wenena, yogne-yogne nisin unubanmen.”
41010028	Petrus di Yesus ag lebog di: “Gere! Nun na An ag dobda balamgob aboga nundinge yogne-yogne nisin lobogub.”
41010029	Ba Yesus di lebog di: “Nana sirigne a´un ag lebnun: Nimi dogne Nayab Eimayong di Besarob Yubu ab se, eildi ee ab, algabo nengabo ab, gelabo ab, eilin ab aleyong ab, eildi mabo ab eildi wee mogsogo loboglul wenena,
41010030	Nimi nenege na wene wilman ab uboga alna seratus kali lipat so on doblula´; ee ab algabo nengabo ab gelabo ab, eilin ab eildi me ab, eildi wee mog sogo ab, igin iginne alag ulamlula´ anda babe; yog sum dangalyanggale sum na alna unum gamyagne doblula´.
41010031	Bog nimi dina´ damen oumunggun nimi na eimig danggugonga´ bog, eimigsig nimi na sig damen oumunggun danggugonga´.”
41010032	Yesus ab Eildi dirigoga bana´ nang ab na Yerusalem bugob aboga bisig ag balameg, bog Yesus na Al damen menggoga balamog, ba Eildi dirigoga bana´ nang nisin na na´nini budna´ aboga ulameg bog, Al eimig balameg nimi babe log ulameg. Ba Yesus na Eildi dirigoga bana´ nang oo bare ag biabsiog, di yogsum Alag sa´a songe dangganeba´ anege se sig ag lebog.
41010033	“Gedlulum” abog di, “Wene nunna Yerusalem balamab, anda onogab na Sogo Nimi di Me na imam weignang ab Damen Wenena´ Yubu omoladsin nang ab ag dodsugonga´; ba Alna somagdoblul aboga obgonga´ anda sig di Yahudi gom nimi ag dodsugonga´.
41010034	Signa Alag dereboga, gamola´ sologoulboga, legemna´ legeboga´ obgonga´, anda Alna ig weneli maboga on gamyag bugoglula´.”
41010035	Zebedeus mabo Yakobus ab Yohanes ab na Yesus beram ya´ina Alag lebdeg di: “Omoladsinne lei, nundi lebnemne dogne Eindi unibsulom aboga yanam.”
41010036	Eildi yubu degna´ sigag lebog di: “A´undi yonge na sa´a aga Neri a´un se unibsunun do?”
41010037	Sigdi yubu degna´ lebdeg di na: “An bebnag danggalem sum nenege na nenge dogne sirig see agsig nenge dogne na waneng see agsig bugibsulom aboga lebnam.”
41010038	Bog Yesus di sigag lebog di: “A´undi molbaromne na a´unna wangan. Neri dunun mag ab na a´undi sunum denmen de? Neri dolongna´ dobnun dolongna´ na a´undi dobnemen de?”
41010039	Sigdi lebdeg di: “Nunna od unubanmen” abdeg, ba Yesus di on sigag lebog di: “Odseig a´un na Neri dunun mag denmen di, Neri dolongna´ dobnun dolongna´ a´unna dobnemen.
41010040	Bog Neri sirig see ag goma waneng see agsig gom buna´ se yubu og na, Neri dodsinmen gom. Alna nimi gedneboga edne ag dodnuna´ aboga deirubne ag dodsulula´.”
41010041	Yesus ag dirigoga bana´ nang sa´o bare’ yubu nene gegbayeg wenena, signa Yakobus ab Yohanes ab ag gorogoga lebsieg.
41010042	Wera Yesus na sig biabsiog wenena, lebog di: “A´unna eel, yog sogo-yog sogo sigdi asag nimi ag na sig bo usina´ na daraboga bo ulamsildong di weignang-weignang di bo usina´ na gas uboga bo ulamsildong.
41010043	Bog a´un gan-gan ag na ane songe gom. A´un gan-gan ag ab nimi dogne weigne danggana´ yo wenena, alna a´undi arona´ne danggulul.
41010044	Di a´un gan-gan ag ab nimi dogne alna damen oumunggunne danggana´ yo wenena, alna nisin nimi di ouragna´ne danggulul.
41010045	Anese aboga sogo nimi di Me yayoga´ anena yog nimi di arobunugong aboga yayog gom. Bog Neri, arobusunun aboga yayog, di Eildi gamyagne na nimi dina´ se degna´ dodsiog.”
41010046	Signa Yerikho yayeg wenena, Yesus ab Eildi dirigoga bana´ nang ab nimi dina´ babe Yerikho as nenegag loboga balameg, bog nimi dogne ising urubne bisig ag bugoga molora´ ulamog. Eildi si na Bartimeus alna Timeus mamne.
41010047	Wera alna gegbayog, ba ane na Yesus Nazaretne yabalamla aldogeg wenena, alna biabog: “Yesus Daud di me lei na wana´ sembibnulom.”
41010048	Nimi dina´ di alag yubu mem aboga gorogoga lebeg, bog alna on yubu migiba´ biabog: “Daud di me lei, na wana´ sembibnulom” abog.
41010049	Yesus na segloboga lebog di: “Alag biablulum.” Ba signa ising urubne benege yulom aboga biabeg. Lebeg di na “Anna Yesus di biabgel, ba gange gasabonggia segoglem di bulom.”
41010050	Wera ising lumne benege na eilda´ bagsum anege borebog, di berera sa´deboga Yesus ag biog.
41010051	Yesus na alag isibayog: “Eindi yonge na sa´a aga Neri an se unibgunun do?” Ba, ising urubne benege di lebog di na: “Rabuni, nana ising eibnun.”
41010052	Wera Yesus di alag lebog di: “Baldomlom, eindi odseig seinilina´ di anna gigib egdangdoblam.” Ba al wenege sabseibi ising eibog, di alna Yesus ag dobda Al balamog bisig biog.
41011001	Yesus ab Eildi dirigoga bana´ nang abna Yerusalem as beram bayeg wenena, mein Zaitun beram uboga Betania beram Betfage asag bieg. Anegab na Eildi dirigoga bana´ nang besene bogibsiog.
41011002	Sigag lebog di na: “Sindam asag bururum. A´unna as nenag wa´ururum wenena, keledai gereglomiga´ dogne eibduruma´, anda keledai nenege na nimi di bulwinggindub gom keledai aga. Anda keledai nenege loboga dora beyururum.
41011003	Nimi di a´un ag leldoggong di, ‘A´un na sa´ase ane unuldogdom’ abgong wenena, lebdurum di na, ‘Ayong Weigne di yo umla´ se anda, eildi on berera a´un ag doldogolyulula.’ ”
41011004	Sig na bireg, di keledai me anege na isigin beram bisig abom ag geregiameg ba lobdeg.
41011005	Bog anegag segameg nimi di sigag lebeg di na: “A´unna sa´ulamdom do? A´unna sa´ase keledai nene loblamdom do?”
41011006	Yesus di sigag ura lemog songe lebdeg. Wenabdeg wenena od seleb boburugong aboga se loubsiyig.
41011007	Keledai me nenege Yesus ag bobireg wenena, geledai eima´ agna sigdi bagsum yanggibeg ba, Yesus na eilibnag bulwinggiog.
41011008	Nimi dina´ di babe sigdi bagsum doboga bisig ag yangalameg ba, dara nimi dibna galba´ wee ag uboga boya´ildoga yangalyalameg.
41011009	Menggoga balameg nimi di babe eimigsig yalameg nimi di babe lemeg di: “Hosana! Ayong Weigne Eimayong si ag uboga yalamlange Alna gigib besirubne;
41011010	nundi ayong Daud di borobne yululne na gigib besirub, Hosana bebnaga´ aga.”
41011011	Yerusalem bieg di Alna Eimayong di ee ag wa´iog, anegab na alna nimi nisin ag gemelamsiog gigib wenena, ee einina´ beram dayog, ba Al ab eildi dirigoga bana´ nang oo bare ab na langgina Betania bieg.
41011012	Gwelegna´ sum na Yesus ab eildi dirigoga bana´ nang oo bare ab, Betania loboga balameg, bog Yesus na gwaneng yo ubog.
41011013	Alna mog uboga gerog, ba gal ara ba´ salamog, ba eibog di, gal nenegag sa´a songe dogne umlula´ do? Aboga Alna beram biog. Bog alna beram nong ag biog wenege na, alna yogne dogne eibog gom, bog ba´ og ulamog; anege na gal ara do mounli gom di.
41011014	Wera gal nenegag Eildi lebog di: “Unum unum se nimi dogne eindi do nene dulul gom.” Anda Eildi dirigoga bana´ nang babe oo gegbayeg.
41011015	Yesus ab Eildi dirigoga bana´ nang ab na Yerusalem bieg. Yesus na Eimayong di ee ag wa´iog wenena, alna Eimayong di ee eriga´ ag degoga oblameg nimi yaglambesiog, di wase lelegna´ meja nisin ab, winang merpati degna´ nimi di bunbuna´ nisin babe Eildi doluboga bobsiog.
41011016	Eimayong di ee eriga´ ag nimi di damnang boyabana´ na mem aboga eildi lebog.
41011017	Alna sig ag omoladlamsiog di eildi lebog di: “Mome dorob goma´ de? ‘Neri ee na yog as-yog as mog sogo nimi di doa yubu len ee alameldong gom de?’ Bog a´un nimi dane dibna asoga´ eya´ ee danggilimlom.”
41011018	Imam weignang ab, Damen Wenena´ Yubu omoladsin nang ab yubu nenege gegbayeg wenena, signa Al gom ubgob aboga yo yabeg, anese signa Alag log ulameg, nimi nisin na Eildi omoladsina´ se na´nini budna´ aboga ulamega´ anege eibeg wenena.
41011019	Ee einildogog wenege na sig na as nenegag uboga asag sig langgieg.
41011020	Gwelegna´ lugun Yesus ag Eildi dirigoga bana´ nang ab yabayeg, di sig na gal ara ba´ ag uboga yareng ag gigib elem dangamoga´ anege eibeg.
41011021	Wenena Petrus na ura lemogne sembibog di Yesus ag lebog: “Omoladsina´ne lei gedlom, gal ara eindi wiboga oboma´ anege na gigib elem danggayog.”
41011022	Ba, Yesus di yubu degna´ na, sig ag lebog di: “Eimayong ag odseig sembiblulum.
41011023	Nana sirig yubu a´un ag lemna, mein ag ane nimi dogne di lebso di, ‘Weig mag laut ag dora naglom’ abso bog, alna gange gadgeira´ ab gom, bog alna sirig sembia eildi lebla yubu nenege na unubulula´ aboga, anda ununa´ nenege na al ag dangalamla.
41011024	Anese aboga Nana a´unag lemna, sa´a songe nisin a´undi doa yubu leboga molbululumne na, odseig gigib dobab seinilina´ di, anda nenege na a´un na dobluluma´.
41011025	Anda a´un na segoga doa yubu leldoglulum wenena, sig a´un ag meili umsiyeg nimi ag damen doge-dogea lubibsululum, ba a´un Ayong eim asagne di babe a´undi mednena´ne doge-dogea lubibsulul aboga.
41011026	[Bog a´un na yog nimi ag doge-dogea lubibsululum gom wenena, a´un Ayong eim asagne di babe a´undi mednena´ne nisin na doge-dogea lubibsulul goma´.]”
41011027	Yesus ab Eildi dirigoga bana´ nang ab Yerusalem on yayeg. Wenege Yesus na Eimayong di ee eriga´ ag yabalamog, ba imam weig nang ab, Damen Wenena´ Yubu omoladsina´ nang ab, yog weig nang ab na, Alag yayeg.
41011028	Yayeg di, Alag isibayeg: “Eindi unulamlamne nene na, asa bo una´ di unulamlam do? Goma edne di an ag ununa´ nene bo ulamlul aboga dodgeog do?”
41011029	Yesus di yubu degna´ sig ag lebog di: “Nana babe a´un ag isina´ yubu dogne isibusunun, anda a´undi Nayag yubu degna´ ombadnululum wenena, Neri a´un ag sa´a ura bo una´ ulamnange babe a´un ag lebnuna´.
41011030	Yohanes di mag dolonglamsiogne na eim ag ubogange goma nimi di gom? Nayag yubu degna´ leblulum.”
41011031	Sig moumun seleboga lebeg di: “Eim asag abne abeb wenena, Eildi leble di, ane so wenena a´un na sa´a se alag odseig seinilina´ gom do? Ablag.
41011032	Bog ‘nimi di’ abeb wenena,” nimi dina´ na sig eel Yohanes na nabinge aboga, anese sig na log ubsiog, ba
41011033	sig di yubu degna´ Yesus ag lebeg di: “Nun na wangan” abeg. Ba, sig ag Yesus di lebog di: “Wera ane so wenena Na babe a´un ag bo una´ nesa di unulamna aboga a´un ag lebnun gom.”
41012001	Yesus na sununa´ yubu di sig ag eilniboga lebog: “Nimi dogne anggur wee webso di lega´ igoga dobwaregaso di, al na anggur mag loldena´ ag na sogo gurugoga logso di, anggur wen ee sobso, gigib wenena, alna anggur wen nimi yog nimi ag se-se degoga ura´iya alna mog sogo yog as ag biog.
41012002	Anda anggur dagna´ wal gigib dayog wenena, alna Eildi ouragna´ nimi dogne ag uragibog, anggur wee wen nimi ag anege bile di, anggur do dara dolyulul aboga.
41012003	Bog ouragna´ne benege na sigdi salboga olameg, di nong baneng baldomlom aboga dorebeg.
41012004	Gigib ba alna yog ouragna´ nimi dogne sig ag bogdebog; sigdi nimi nenege babe olameg, di eildi ousa´ na susu oroba´ og uboga alag na eilinge ubeg.
41012005	On alna yog ouragna´ nimi dogne bogibog, ba alna orobeg; yog ouragna´ nimi dina´ babe, dara na eg olamsieg, bog dara nimi na yaga´ obsieg.
41012006	Wene nimi dognog od ubog, eilda´ wana´ nong me; anda al aga sig ag bogdebog di lebog di: ‘Neri me nong wenena sig na log ubgonga´.’
41012007	Bog sig wee wen nimi danege di lebong danggonggia lebeg di: ‘Alna eildi meisa´ doblulne anda yululum nun na al obgob, ba meisa´ nenege na nunda´ danggulul.’
41012008	Sig na al saleboga obeg di doboga anggur wee beiyag sig dora na´geg.
41012009	Wera anggur wee deiya´ne benege na wene na sa´ublul do? Al ya´indoga anggur wee wen nang danege oboga gom ouya yog nang di welamgong aboga anggur wee nenegag na yog nimi ag deiblul.
41012010	A´unna Eimayong di yubu nene na eildina´ gom de? ‘Girig ee son nang di borebdob girig na, gigib girig diga´ yangadangal.
41012011	Ununa´ nenege na Ayong Weigne di ununa´, anda nundi ising ag budna´ ningginge.’ ”
41012012	Sig na Yesus salbugob aboga yo yabeg; sig na Eildi sununa´ yubu leboga anege nun se lebla aboga sig na eel ubeg di, bog sig na nimi dina´ log se al lobogeg di bildibeg.
41012013	Gigib wenena Farisi nang ed bare ab, Herodes ag yubu selen nang ab di Yesus ag mednebal abgob aboga isina´ yubu isilbululum aboga bogibsiyig.
41012014	Nimi danege yayeg di Alag lebeg: “Omoladsina´ne lei, nun na eel, an na sirig yubu lenne di an na nimi ag babe log ulamsilam gom, anese an na nimi a´osing ag miboga dolamsilam gom bog, na Eimayong bisig sirig doumdigum yubu nisin og omoladlamsilam anda, Kaisar se nun na degna´ degnemen gom gom gom?”
41012015	Sigdi meini lemega´ anege Yesus na eel ubog wenena, Eildi yubu degna´ sigag lebog di: “A´unna sa´ase Na ag sunulamnelom do? Girig wase dogne Na ag beyululum ba Nana gednun!”
41012016	Signa girig wase dogne Alag beyayeg. Ba Yesus na sig ag isibesiog: “Anena edne di sunuruba´ ab mome doroba ab do?” Ba sigdi yubu degna´ lebeg di na: “Kaisar.”
41012017	Ba Yesus di sigag lebog di: “Wera aneso wenena, a´undi og Kaisar dinge wenena Kaisar ag og dodlulum, bog Eimayong dinge wenena Eimayong ag dodlulum.” Anda signa Yesus di wenabog yubu nenege gegbayeg, di wenena budna lebla alameg.
41012018	Saduki asag uboga nimi edbareso na Yesus ag yayeg. Signa somagdob nimi dogne somagdoba´ ag uboga on ouyag gamyag bugognemen gom alameldong sisa´ nang nenege, anda signa Yesus ag isilameg,
41012019	“Omoladsinne lei, nunse Damen Musa di Wenena´ yubu mome ane dorob di: ‘Nenge dogne eildi gel me deilina´ gom, ba me od gom bog somagdoblul wenena, eildi gel genege na alga nenge dogne di doboga me deiblula´ anege na alga benege ouling ag al yena´ mangadangden bulul aboga dolamgong’ arob.
41012020	Alga-alga signa segbare nang od bog. Yandonge benege na gel dobla, bog me deirub gom-gom somagdobla wenena,
41012021	Geiriya´ gel genege na on alga nenge dogne besenenge benege di dobso, bog on al babe me deibnang gom-gom somagdobso wenena, neigsonge babe na on alga wenelinge ag dangalbiso.
41012022	Sig segbare nang abenege na me yena´ deilina´ gom-gom, genege babe somagdobla´.
41012023	Anda somagdob nimi aga gamyag buldogseng sum nenege na, gel genege na edne di gel danggasyoa´ do? Genege na nisin urubub sig segbare nang di doroba´ anegese!”
41012024	Yesus di yubu degna´ lebog di: “Eimayong di migib ab Weig yubu ag ab ane na besa seinilimlom gom di, anese a´unna medneboga seinilimlom.
41012025	Anese, gigib somagdob nimi aga on gamyag buldogong sum nenege na gelabo nengabo dobdanggugong goma´, bog eimasag eimnang songe ulamgonga´.
41012026	Somagdob nimi aga gamyag bugibsululne nenege senge na Musa di dorob buku nenege na a´unna eildina´ gom de? Weig yubu lomag Eimayong di gal seleng gan-gan ag uboga Musa ag lebog yubu na, ‘Nana Abraham di Eimayong, Ishak di Eimayong Yakub di Eimayong,’ abog gom de?
41012027	Eimayong Alna somagdob nimi di Eimayong gom, bog gamyag nimi di Eimayong; a´unna mednena´ sirig seinilimlom.”
41012028	Damen Wenena´ Yubu omoladsinne dogne Yesus ab Saduki nang ab yubu selelamega´ anege gegbayog ba, Yesus di nimi danegag lebog yubu na sunum urubub lebog ba; Alag ya´indoga isibayog: “Wenena´ yubu a´osing agne na nesa aga umla do?”
41012029	Yesus di yubu degna´ na: “A´osing ag wenena´ yubu na: ‘Israel nimi lei, gegbululum, nundi Ayong Weigne Eimayong na Ayong Weigne dognog.
41012030	Ayong Weigne a´undi Eimayong ag wana´ ulamlulum, a´undi gange nisin ab, a´undi gange gamyaga´ nisin ab, a´undi besa seinilina´ nisin ab, a´undi migib nisin ab di.’
41012031	Wenena´ yubu besenenge na ane: ‘A´undi nong wana´ uldalamlom songe a´unggabo yog nimi ag babe wana´ ulimsululum.’ Anda yog wenena´ yubu od bog, yaga´ a´osing agne besene abene songe yogne na od gom.”
41012032	Damen Wenena´ Yubu omoladsinne benege di Yesus ag lebog di: “Omoladsinne lei, urubub Eindi leblam yubu na sirig! Eimayong na dognog yog eimayong na od gom Alna Al og ulamla.
41012033	Alag wana´ una´ na gange nisin ab, seinilina´ nisin ab, migib nisin ab di, a´un dam nimi wana´ seinidanggoga´ yog nimi ag wana´ usina´, ane na yaga´ bebnag a´osing ag ulamla, gibna´se oboga song dana´ ab, oboga doladna´ ab nisin na neigdigumso gom.”
41012034	Yesus na gerog ba, benege na gerem sirig so lebog, ba Yesus na alag lebog: “An na Eimayong damag una´ se wa´na´ na beram.” Ba nimi dognog di babe Yesus ag bosa´ goma´ isibanmen gom ubog.
41012035	Ig dogne sum Yesus na Eimayong di ee ag omoladlamsiog di, Eildi lebog di: “Damen Wenena´ Yubu omoladsina´ nang di Mesias na Daud di me alameldonga´ na sa´a songe do?
41012036	Daud ogna Geid Gange di bo arolamog, ba lemog di: Ayong Weigne Eimayong di Ayong Weigne ag lebog di na: Neri se sirig ag sig buglom, ba an ag mal borob nimi na Neri uboga an yan damag deibnuna´.
41012037	Daud di ogna Alna Ayong Weigne amog, bog Alna eildi me ana´ na sa´asonge do?” Nimi dina´ danege na Eildi yubu gegbayeg, di ngingyang ubeg.
41012038	Yesus di Eildi omoladlamsioga´ lomag anegab lebog di: “Damen Wenena´ Yubu omoladsina´ nang a´osing ag na besa weldalamlulum. Signa weya´ weig bagsum onggoga Pasar ag nimi di meiblamsugong aboga bisig ag yabalamang nanga´ anda,
41012039	Weig yubu don ee ag na sindam eiba´ ag bugoga seni delamna´ ag na bebnag ouling ag bulamang.
41012040	Signa geiriya´ gelabo ag sonda´ yubu leiya sigdi ee babe lalarobsin di. Signa nimi ising ag na unurub goma´ songe danggia doa yubu weiya´ leble balamang, anda yogsum na sig iginne weiga´ dobgonga´.”
41012041	Ig dogne na Yesus na wase lilongna´ se memeroba´ sindam bulamog, di nimi dina´ wase lilonglamega´ anegese sa´asonge lilonglamang do aboga gemelamog; nimi dina´ seyag nimi na wase dina´ log lilonglameg.
41012042	Bog segom gel geiriya´ gel dogne na yayog, di girig wase besene lilongolyayog, nong eildin wenena moga´ me sen dognog bog.
41012043	Yesus na Eildi dirigoga bana´ nang ag biabsiog wenena, sigag lebog di: “Nana a´un ag sirigne lemna, geiriya´ gel see gom gel gene di dobonggal wase nenena yaga´ weiga´ nong libonggal, nimi dina´ dane di lilonglamangne ab neigdigumso gom.
41012044	Anese sig nisin di lilonglamangne na sigdi see agne dina´ ab di, bog geiriya´ gel di libonggiblange na eildi see agne nisin urububne na al nong gamyag una´ se deildona´ bog.”
41013001	Yesus na Eimayong di ee ag uboga gigib langgiog wenena, Eildi dirigoga bana´ne dogne di Alag lebog di: “Omoladsinne lei, gerabe, weig ee soroba´ ane babe ising geldema´ sorob, weig girig deiruba´ ane babe ising geldema´ deirub!”
41013002	Yesus di alag lebog di: “Ee weiga´ besa soroba´ ane eiblam de? Girig degdoba´ dognog sirig babe od umlul goma´, nisin doluboga gom ublula´.”
41013003	Yesus na Zaitun ounang ag winggildoga bulamog, di eiba´ na Eimayong di ee agsig sindam bulamog, ba Petrus ab Yakobus ab Yohanes ab Andreas ab og na, Alag yubu isibugob aboga yayeg,
41013004	“Nun ag leblom, anege na ed sum aga danggulula´, anda gigib dangaldogle sum nenege gednebne na sa´a do?”
41013005	Yesus na eilniboga sigag lebog di na: “Nimi di sonda´ yubu a´un ag lebsiyigag aboga weldalamlulum.
41013006	Yogsum nimi dina´ na Neri si ag uboga lebgong di: ‘Nana Al’ aboga nimi dina´ ag sonda´ yubu lebsugonga´.
41013007	Anda a´unna gegeldoglulum, ba mal lilim goma mal oldana´ se yubu lebgong wenena, a´unna log unggom. Nene nisin na od unubulula´, bog sogo goggobdagna´ sum nenege na aro.
41013008	Anese, yog as mog sogo dogne di, yog as mog sogo dognag mal webalamgonga´, ba borob as dogne di on yog borob as dognag mal webalamgonga´. Unulamle, bog mog sogo dara sig na sa´uma warelamlula´, bog gwaneng yo babe danggulula´. Nene nisin na me deiya´ dolamang songe eilnilamlula´.
41013009	Bog a´unna besa webdanggoga ulamlulum; yog sum a´unna Eimayong di ee ag wee wen nang ag doboga bobusugonga´, anda a´unna Weig yubu dona´ ee ag olamsiyig di salerob nang ab borob nang ab, Na se aboga bobusugonga´; sig ag lag lena´ se.
41013010	Bog oumunggun Eimayong di Besarob Yubu nenege na mog sogo nimi nisin ag omoladlamsugonga´.
41013011	Anda a´un nong salerobsiyig di isisin ee ag dolongolbisiyig wenena, a´unna usurub yubu donaga lebgoba´ do, aboga gange gweboga seiniling gom. Bog al wenege ab a´undi gange ag yubu nenaga lebgong aboga dodsile yubu aga leblulum; anese a´undi leblulum yubu nenege na a´undi gom bog Geid Gange di leblula´.
41013012	Alga di alga dogne obgong aboga dodsulula´, neigne babe na aleyong di almamne ag unubulula´: anda mog mabo na sigeleyong yabo ab sigilin yabo ab ag byablamsugonga´, anda sig babe obsugong aboga dodsugonga´.
41013013	Neri si se a´un ag gorogoga erigal ulamsugonga´. Bog nimi na lignibonggia ulamla´ murub goggobdagna´ sum dangale wenena alna bleblula´.”
41013014	Yogsum a´unna gemelamlulum ba: “Meili Usinne dogne eildi segnemen goma´ ag segamlul wenena, (eildin nimi na besa sembiblulum di) anda Yudea nimi na bologa meinag sig balamgonga´.
41013015	Ee aroma´ eilibsig ulamgong nimi na sigda´ damnang yogne dogne ee lomagsig dobgob aboga yunggina wa´ugong goma´.
41013016	Wee mog sogag welamig nimi na bagsum dobgob aboga on dolyugong goma´.
41013017	Unulamle sum nenege na me borob gelabo ab me manggoga dinilamig gelabo ab na yaga´ ingmun sirig ulamsulula´.
41013018	Unubululne nene na muru wal ag ubalag aboga a´unna doa yubu lemlulum.
41013019	Igin-igin ununa´ nenena damen Eimayong di sogo uliyog wilman wenege ab uboga wene babe unulameldo gom ununa´ aga ublula´, eimigsig onogo babe on unubulul gom ununa´ aga.
41013020	Anda Eimayong na sum li salag buruma´ dangiliso gom wenena, yogne-yogne nisin dognog sirig babe blebdanmen goma´. Bog Eildi webdob nimi se aboga Eimayong di sum buruma´ danggiboga´ anege di aga unubulula´.
41013021	Sum nenegab na nimi di a´un ag lebseng di na, ‘Gere! Kristus na ane’ goma, ‘Kristus na ono’ abgong wenena, a´un na odseig seiniling gom.
41013022	Anese, sonda´ Kristus ab sonda´ nabi nang ab yugonga´ anda, signa gedneb-gednebne ab budna´ ningginge ab unulamgonga´, Eimayong di webdob nimi ag yamnegoga yog bisig deibsinib so ununa´ ubsinib.
41013023	Wera, ununa´ nenege na ununa´ aro bog Neri damen a´un ag ombaramsini, ba besa weldalamlulum aboga!”
41013024	“Sum nenege igin-iginne gigib unura dagle wenena, eseng na gunu danggulula´, ba wal na meleg yelbulul goma´.
41013025	Gura´ na eim ag uboga daga-daga sogo ag malyongalamgonga´, eim ag borobne babe gwildi-gwildi arob ulamgonga´.
41013026	Sum nenege na nimi na gemelamgong bog, Sogo Nimi di Me na deb gan-gan ag Eildi yaga´ migibne ab, bebnagne ab gedman yalamlula´.
41013027	Sum nenege babe na Alna Eildi eim nang ag mog sogo gwaga´ dombare ag Eildi webdob nimi dobolbusululum aboga urag´ibsulula´; anda nenege na eim goggob ag uboga sogo goggob ag.
41013028	Gal ara di sununa´ yubu ombadsiogag ane doblulum. Wera gal go egag ubna di digoga mog wabna di ba´ salamla wenena, dou wal dobla aboga a´un na eel ulamlom.
41013029	Neig songe babe a´unna gemelulum, ba ununa´ nene gigib dangaldogle wenena, Alna beram isigin ag ulamla aboga eel ublulum.
41013030	Nana a´un ag sirig yubu lemna, yogsum ununa´ nene nisin unubulula´ anege na wene wilman ulamang nimi nene babe na gom ulduna´ gom bog unubulula´.
41013031	Anda yogsum eim ab sogo ab na gom urublula´, bog Neri yubu nenena gom urublul goma´.
41013032	Bog sum ab jam ab na nimi dogne babe eel gom, eim nang babe wangan, Eildi Me babe eel gom bog Ayong og eel ulamla.”
41013033	“Anese a´unna gemeyambara besa weldalamlulum! Edsum aga danggulula´ anege na a´un na babe wangan se.
41013034	Sununa´ na nimi dogne eildi ee louya yog mog sogo ag bilamso wenena, alna eildi ee nimi di welamgong aboga ouragna´ nimi ag doara wee eleb-eleb deiya, al isigin ag wen nimi ag babe welamlul aboga deibog.
41013035	Anese aboga weldalamlulum, ee deiya´ne benege na edsum aga yulula´ do? a´un na wangan se, enimnag gom, enimna digag gom, gwelegna´ yangman gom, gwelegnag goma, yulula´ anda.
41013036	Alna oloboga yanggale wenena, a´unna a´osing malamlulum bog yalag aboga.
41013037	Sa´asonge Neri a´un ag lebnange nenena, Neri nimi nisin se babe lemna anda, ‘Besa weldalamlulum!’ ”
41014001	Hari Paskah ab Perayaan Roti Tidak Beragi seni yubgob aboga ubega´ anege li salag besene so dayog wenena, imam weig nang ab Damen Wenena´ Yubu omoladsin nang ab, di signa gelelenga Yesus sa´a so bisig uboga salboga obgob aboga bisig eilameg.
41014002	Anese sigdi lebeg di na: “Seni yona´ sum nenena unubugob gom unuldogeb, ba nimi nisin dolbeseyebag aboga” abeg.
41014003	Yesus na Betania od wenena, Simon kusta neigna´ neiglamogne di ee ag gwaneng dera bulamog, bog gel dogne wangi mag degna´ nonggela´ log, bog wenog wangi mag gemerob ma´i ag dogne bobog, di Alag beyayog. Gigib wenena ma´i nenege ngang degna´ ag gwelia minyak mag na Yesus ousa´ ag yegonggibog.
41014004	Sig eibeg nimi na erigal ubsiog ba sig moumun lebongdanggayeg di: “Sa´ase aboga wangi mag ane na gilarob ubla do?
41014005	Wangi mag anena girig wase tiga ratus dinar degoga, see gom nimi ag doladsina´ bog ubla aboga.” Ba signa genegag gorogoga lemeg.
41014006	Bog Yesus na lebog di: “Ising og gembaramsu! A´unna sa´ase alag ane bebeg-bebeg alamlom do? Alna besarob ununa´ aga Na ag unulamnel.
41014007	Anese see gom nimi na a´un ab nason sob-sob ulamlulum di a´un na ed sum sig ag arobusugob yo sembiblulum wenena, arobusululuma´. Bog Nana a´un ab nason sob-sob ulamgob goma´.
41014008	Eildi gigib unubunun sembiblange aga ubla. Na deilinag aro bog Neri nong ag minyak mag deibnugonga´ anege se gedneboga deirub songe ubla.
41014009	Nana a´un ag sirig yubu lemna, asayag digum Eimayong di Besarob Yubu nene mog sogo nisin ag ombadda balamsugong di sa´a songe eildi unubal ununa´ nene babe alag seinilina se neblamgonga.”
41014010	Yudas Iskariot, alna Yesus ag dirigoga bana´ne bog imam weignang ag Yesus obgong aboga malbana´ yubu sigag selelbiog.
41014011	Ba signa Yudas di selelbalamog yubu nenege na sigdi oo gegeldogeg sum nenege na yaga´ ngingyang ubeg, di signa Yudas ag rupiah degugoba´ aboga salag legeg. Anda Yudas na garen edsum donaga uldogle, ba Yesus obgong aboga ulamog.
41014012	Oumunggun nong sum nenege na seni Perayaan Roti Tidak Beragi yon suma´ anda nimi na domba Paskah olameg, ba Yesus di dirigoga bana´ nang na Alag isibayeg: “An se seni asa ag yoboga gednelamgob do?”
41014013	Yesus di nimi besene bogibsiog di lebog di: “Weig asag bururum di, onogo ag na nenge dogne ma´i ag mag debonggia beyalamla ebbisidanggululum, ebbisidanggululum di alag dobda bururum.
41014014	Anda eildi wa´aldogle ee ag wa´ururum, di al ee deiya´ne ag anege isibururum, ‘Ayong omoladsinne di lebla di na: Na se ee garen na asayag do?’ Nayab Neri dirigoga bana´ nang ab seni Paskah yoboga dugoba´ se abla, sururum.
41014015	Nimi nenege na ee ouling weigne dogne labna´ ag enigi ombadsulula´. Anda ee nenege na gigib memboga gedneroba´ ag; anegag na nun se gednelamdurum.”
41014016	Wera dirigoga bana´ nang besena´ abenege na as nenegag bireg, di anegag na Yesus di ura lemog songe sumboga sunum dobdeg, di signa seni Paskah gednelamdeg.
41014017	Wera ee gigib eimbayog wenena, Yesus ab dirigo ga bana´ nang oo bara´ ab anegag yayeg.
41014018	Signa anegag bugoga gwaneng delameg wenena, Yesus di lebog di: “Nana a´un ag sirig yubu lemna, a´un gan-gan ag ane ab wene Na ab gwaneng nason delamabne di yogsum Na widnibunulula´.”
41014019	Wera sigdi gange ongei arob ubsiog ba, nimi dogne-dogne Alag isibayeg: “Nana gom bog leblam ba?”
41014020	Yesus di yubu degna´ sigag lebog di: “Al benege na a´un oo bare nang nene gan-gan ag anaba´ anda, Nayab neig yabna´ ag delamnamne bene di unubulula´ se.
41014021	Sogo Nimi di Me na Alna mome ag dorob songe uboga bulula´, bog Sogo Nimi di Me ag widnibulul nimi anege na ongei arob. Anda alna manggamseng gom wenena od seleb bog.”
41014022	Yesus ab Eildi dirigoga bana´ nang ab na gwaneng denebuyeg wenegena, Yesus na roti gwaneng anege dobsalbayog, di doa yubu lebog. Doa yubu leboga roti gwaneng anege Eildi se di gesebseigia sigag dodsiog, di sigag lebog di na: “Doblulum; anena Neri nong aboga.”
41014023	Gigib wenena Alna girigna´ mag ma´i doboga doa yubu lebog di sigag dodsiog, ba sig nisin na girigna´ mag anege doboga deyeg.
41014024	Ba Eildi sigag lebog di na: “Anena Neri eneng, leiblourub eneng nenege, nimi dina´ se yegoga deirubne.”
41014025	Nana sirig yubu a´un ag lemna, Nana anggur nong ane on ouyag dunun goma´ murub uboga mag dena´ sunum danggale sum nenegaga Eimayong damag una´ se wenog anggur aga dora dununa´.
41014026	Gigib deyeg di wenena Eimayong ag gibna´ mos dogne sebeg di Zaitun unangag bieg.
41014027	Yesus di sigag lebog di: “A´un nisin Nayog deibloubnululum di bindagdobluluma´, anese mome dorob di: ‘Nana domba deiya´ne obne wenena, domba nisin na langsambugonga´.’
41014028	Bog Na gigib gamyag bugibnele wenena, Galilea asag a´unna aro bana´ gom bog Na damen bilamnuna´.”
41014029	Bog Petrus di Alag lebog di: “Sig nisin na An og deiblouya bindibgong bog, nana Anog beiblobgunun goma´.”
41014030	Alag Yesus di lebog di: “Sum nene an ag sirig yubu lebnun: “Einimnag ane babe ayam yubu li besene ngoubna´ aro bog, anna li salag weneli Nase ebyagnuloma´.”
41014031	Ba Petrus na yaga´ migiba´ yubu degna´ lebog di: “Nana Anab nason isiboga somagdobnoma´, bog neri An se nana wangan absene goma´.” Anda on yog dirigoga bana´ nang di babe neigso yubu lemeg.
41014032	Yesus na sig ab mog sogo dognag bieg sina Getsemani, anda Yesus di Eildi dirigoga bana´ nang ag lebog di: “Na doa yubu lelbine wenege na a´un na ane ag bulamlulum.”
41014033	Alna Petrus ab Yakobus ab Yohanes ab og bobsiog. Alna ingmum-ingmun ubog, ba yaga´ gange igin ubog.
41014034	Eildi sigag lebog di: “Neri gange na yaga´ ingmun ulamnel, di somagdobnemena´ so ulamnel. A´unna webdanggoga ane ag ulamlulum.”
41014035	Al mog so lobonggibog, di sogo ag malbindoga doa yubu lemog; Alag jam nenegag ubogne nenege gom ubso aboga.
41014036	Lebog di na: “Ayong, Anna Na´neyong. Anda yogne-yogne nisin Ayong Eindi wenena unubanmen gomne dogne odgoma´ dogne od gom. Wera Anna Na ag igin-iginne nene doblom. Neri yonge ag di gom, bog Eindi yonge di ublom.”
41014037	Gigib wenena Alna on yayog di sig weneli na a´osing malameg, ba eibsiog, anda Alna Petrus ag lebog di: “Simon anna a´osing anam malamlam de? Anna jam dognog se weldana´ na unubanmen gom de?
41014038	Webdanggoga doa yubu lemlulum, a´unna uragsina´ lomag malyunggugob gom aboga, gange na dagomanne bog sob na mesangne.”
41014039	Yesus na on mogso lobonggia neig doa yubu on lelbiog.
41014040	Gigib ba on Alna yanggayoga´ babe sig na a´osing malameg, ba eibsiog, sigdi ising na igin log ba, Yesus ag yubu degna´ lebgob arob yubu babe signa wangan ubeg.
41014041	Wera Alna li wenelinge yayog, di sig ag lebog di: “Wene a´un na a´osing malamlulum di deg-deg selamlulum. Wene gigib. Jam na gigib dangal. Gedsu, Sogo Nimi di Me na meili una´ nang di see ag widnilamneang.
41014042	Bugoga yululum ba nunna balamgob. Al Na widnebunululne na beram.”
41014043	Sum nenege Yesus na yubu anam selelamog bog, Yudas oloboga segelyayog, alna dirigoga bana´ nang oo bare nang danegaga nimi dogne, anda al ab nason imam weig nang ab, Damen Wenena´ Yubu omoladsin nang ab, weig nang ab, yin ab mal ab boboga yalameg.
41014044	Alag widnibaneb nimi nenege na gednebne ane sig ag ombadsiog: “Neri nos al dogne nimi nenege na Al; anda Al salbululum di besa weboga bobululum.”
41014045	Anda alna anegag yayog di wenege na wenege sabseibi Yesus ag ya´ina lebog di: “Omoladsinne” aboga Alag nos abog.
41014046	Sig na Yesus dobeg di Al salbayeg.
41014047	Sig gan-gan ag anegab nimi dogne di parang glibsalbayog, di Imam Weigne di ouragna´ne dogne oo bleglenggayog.
41014048	Yesus di sigag lebog di: “A´undi sembia Nana yoonge aboga a´unna mal ab yin ab boboga Na salbaneneb yalamlom de?
41014049	Sob-sob sum Nana a´un gan-gan ag Eimayong di ee ag omoladlamsina´ na a´undi Nana salelamnelom gom bog, Weig Yubu lomag mome dorob songe sunum ublul aboga.”
41014050	Wera Eildi dirigoga bana´ nang nisin na Al loboga bindibeg.
41014051	Goubini me dogne alna weiya´ bagsum dognog onggoga eildi nong lilidanggamog di, al eimig dobda balamog, signa salbugob aboga ulameg wenege na.
41014052	Bog alna bagsum lobdeboga nong baneng bologa balamog.
41014053	Gigib wenena Yesus na Imam Weigne a´osing ag bobieg anda; imam weig nang nisin ab, yog weig nang ab, Damen Wenena´ Yubu omoladsin nang ab anegag longolameg.
41014054	Anda Petrus na Al eimig mog uboga dobda balamog, anda Weig Imam Weigne di eriga´ ag biog, anege ag wen nang gan-gan ag ug legda bulamog.
41014055	Imam weig nang ab, Eimayong di ee ag wee wen nang nisin ab na, Yesus obgob aboga lag lena´ se bisig eilameg, bog sig na bisig eiyameg gom.
41014056	Nimi dina´ babe Al a´osing ag sonda´ yubu lag lena´ lemeg, bog nimi dogne di on yog nimi ag sunum so yubu lebog gom.
41014057	Anda edbareso nimi Alag byaboga sonda´ se lag lena´ ane lelwinggieg:
41014058	“Nun na gigib gegboyub, ba nimi nene di lebog di: ‘Eimayong di ee nimi see di sorob ee nene na, neri goboga yog ee li weneli og sobnuna´, nimi see di sona´ gom ee abog’ seyeg.”
41014059	Sig di lag lena´ yubu nene babe yog nimi on yog nimi ag lena´ sunum gom.
41014060	Wera, Imam Weigne wa´ilameg nimi gan-gan ag uboga segogog, di Yesus ag isibayog, eildi lebog di: “An ag sonda´ yubu se unubal aboga lemang yubu nene, Anna yubu degna´ lebnemen gom de?”
41014061	Bog Alna yubu gelegoga yubu degna´ babe lebog gom. Ba Imam Weigne di on alag isibayog: “Anna al Gibdubne di Me Mesias de?”
41014062	Yesus di yubu degna´ lebog di: “Nana Al; a´un na Sogo Nimi di Me yaga´ migibne di sirig see ag sig bugoga, eim ag deb gan-gan ag yalamle ba eibluluma´.”
41014063	Imam Weigne na eilda´ bagsum anege na gweldegoga lebog di na: “Nunna sa´ase on lag lena´ elamgog do?
41014064	A´un na gigib gegbalom ba Eimayong ag dolbalag nembal, a´undi sembia na sa´a do?” Sig na yubu selboga garerob yubu na Al obeb, ba somagdoblul, abeg.
41014065	Wera edbare so nang di Alag gamola´ sologoulbia, Eildi ising liliboga see bigna´ di olameg di, Alag lemeg di: “Lag sumbulom, edne di oldomgel do? Si siblom” alameg. Anda wee wen nang di babe Alag olameg.
41014066	Sum nenege na Petrus na eriga´ ag umog bog, Imam Weigne di ouragna´ gel dogne yayog.
41014067	Anda wenege na genege na Petrus ug legda bulamog ag eibog, di eildi a´osing ag besa mibog di lebog di: “Anna Yesus Nazaretne ab nason yabalamdomne benege goma?”
41014068	Bog alna epyagoga lebog di: “Nana wangan eindi leblam yubu besa sembibna gom” di, alna isigin seibura´ agsig biog bog.
41014069	Wenege ouragna´ gel genege na Petrus ag gerog di, anege bugameg nimi ag lebog di: “Nimi nenena sigab nason yabalamongne benegaga nenge dogne ane” abog.
41014070	Bog Petrus na on epyagog. On wenege sabseibi anegag umeg nimi di Petrus ag lebeg di: “Anna sig ab nason ulamlomne benege anna Galileangea´ anda.”
41014071	Wera Petrus na wiboga oboga leibog di: “A´undi silamlomne benege na nana eel gom.”
41014072	Bog al wenaldogog sabseibi wenege ayam yubu li besenenge ngoubog. Ba Petrus na Yesus di alag lemogne nenege sembibog: “Ayam yubu li besenenge ngoubna´ aro bog anna Nana li wenelinge epyagnuloma´.” Anda alna sembibiog di engayog.
41015001	Gwelegna´ lugun sabseibi wenege imam weignang ab, yog weig nang ab, Damen Wenena´ Yubu omoladsin nang ab, Eimayong di ee ag wee wen nang nisin ab, isiboga garerob yubu selbayeg di Yesus soubu gouboga Alna Pilatus ag dodladbieg.
41015002	Pilatus di Yesus ag isibayog: “Anna Yahudi nimi borobne de?” Ba Yesus di yubu degna´ lebog di: “Al eindi leblama´ ane.”
41015003	Imam weignang di Alag mednena´ne ubla aboga gogolimeg.
41015004	Pilatus na on Alag isibayog di lebog di na: “Anna yubu degna´ lebnemen gom de? Gere, nimi dina´ di An ag medena´ne ubla aboga goglamgeyang ba.”
41015005	Bog Yesus na yubu degna´ moga´ babe lemog gom ba, Pilatus na irei budna´ aboga sembibog.
41015006	Sob-sob weig sum ab ununa´ na nimi dina´ di molbane ag lebda unub nimi dogne dolongsina´ ag uboga see lobloubsieg.
41015007	Sum nenege na nimi dogne eildi si na Barabas al dolongsina´ ag gweigoga bosin nimi ab nason yog nimi ab dobonggirub, anda sig na gweigoga bosina´ lomag uboga nimi osina´ se.
41015008	Wera nimi dina´ na ya´indoga sob ununa´ nenege ag dirigoga wene babe unubugong aboga molbayeg.
41015009	Pilatus di yubu degna´ lebog di sigag isibesiog: “A´undi yonge na a´unse Yahudi nimi di borobne aga neri see lobloubnun de?”
41015010	Alna eel ubog Imam-imam weig nang sirig gange di gom, bog nunda´ danggaso arob gange di alag doladbiega´ anegena.
41015011	Bog imam weig nang na nimi dina´ ag bebegoga molbayeg, di Barabas aga sig se see lobloubsulom aboga molbayeg.
41015012	Pilatus na yubu degna´ lebog di sigag isibesiog: “Aneso wenena a´undi Yahudi nimi borobne alamlomne benena neri sa´ubnun do?”
41015013	Wera sig na yubu dina´ areboga alag lebeg di: “Alna gal ag glablulum!”
41015014	Wera Pilatus na sigag lebog di: “Bog Eildi meili una´ na sa´ubog do?” Bog signa yubu migiba´ areboga lebeg di: “Alna gal ag glablulum!”
41015015	Anese aboga Pilatus na nimi dina´ di gange ngingyang ublul aboga Barabas na sig se see lobloubog, bog Yesus na legemna´ deboga olameg di gal ag glabgong aboga dodsiog.
41015016	Gigib wenena yin yagnang di Yesus doboga nimi sunusin asag ee ag bobieg, di yin yagnang nisin longolulum aboga biabsieg.
41015017	Sig na Alag youngga bun bog so bagsum dogne onggibeg, bog ousa´ goluna´ Mahkota selengne dogne wibeg di Eildi ousa´ eilib deibeg.
41015018	Gigib wenena sig na Alag giblameg di lemeg di na: “Yahudi nimi Borobne na´e.”
41015019	Signa Eildi ousa´ ag gwesa´ di obsaboga Alag gamola´ sologoulbia Al eiba´ ag gosam oglumugunggia mabonggia meiblameg.
41015020	Alag dolbalag nemboga meili yubu lebeg wenena, youngga bunso bagsum anege yonggayeg, di Eildi bagsum Alag onggibeg. Gigib wenena Yesus na gal ag glabgob aboga asag sig bolanggieg.
41015021	Sum nenege na nimi dogne si na Simon, alna Kirene nimi (Aleksander ab Rufus ab sigeleyong) as beiyag sig uboga wenog yayog nimi alna yabayog bog, nimi nenegag Yesus di glabna gal gyablom aboga bebegayeg.
41015022	Sig na Yesus doboga mogsogo dogne si na Golgota bobieg. Golgota yubu nong na: “Nimi deildalblouag.”
41015023	Wera signa anggur mag ab mur ab isiboga memeroba´ dogne Yesus ag doreg, bog Alna lobogog.
41015024	Gigib wenena signa Al gal ag glabeg, di sig na Eildi bagsum dobgob aboga undi olameg; anege na edne ag danggale wenena al doroblula´ aboga olameg.
41015025	Jam sembilan uldogog wenena Alna gal ag glabeg.
41015026	Anda yubu deiya Al obega´ anege nong na, mome ag doboga ebdembayeg di: “Ane na Yahudi Nimi Di Borobne” aboga.
41015027	Al ab nason asoga´ nang besene ab isiboga gal ag glabsieg, anda nenge dogne na Eildi sirigse agsig bog nenge dogne na Eildi wanengse agsig.
41015028	Wera neig songe Eimayong di yubu ag lerobne sunum danggayog: “Alna meili una´ nimi ab gan-gan ag Al babe eldirub.”
41015029	Anegag yabalameg nimi di Alag meili yubu leboga ngang gwa´dom-gwa´dom aboga sigdi lemeg di: “Anna Eimayong di ee goboga deiya li weneli og sobnun alamluma´ di,
41015030	glabna´ gal ag uboga yunggilem di An samog blebdanggulom.”
41015031	Neig songe babe na Imam-imam weignang ab Damen Wenena´ Yubu omoladsin nang ab Alag meili yubu leboga olameg, di sig moumun sigdi lemeg di na: “Yog nimi na bleblamsil bog Al damneng na blebeldalamla gom ba.
41015032	Al Kristus ane Israel nimi Borobne glabna gal ag uboga yunggulul ba nundi ising eibeb di odseig sembibgob.” Bog Al ab nason glabamsieg nang besene abenege di neig songe babe Alag meili yubu lemdeg.
41015033	Jam duabelas na, as nenege nisin gunu danggayog, di wenege murub uboga jam tiga danggayog.
41015034	Anda jam tiga uldogog wenena, Yesus na yubu migiba´ lebog di: “Eloi, Eloi, lama sabakhtani?” Yubu nong na: “Na´neyong Eimayong, Na´neyong Eimayong, Anna sa´ase Nana beiblomnelam do?”
41015035	Ane gegbayeg, di edbare so nimi anegag umeg nimi di lebeg di: “Gedsu Alna Elia bialamla.”
41015036	Wera nimi na eisa´ di memeroba´ dogne beya´indoga anggur yoo mag lomag soumboga gwesa´ ag gegnebonggia Yesus ag dulul aboga dorog di lebog di: “Wera nunna dilamgob Alna Elia ya´indoga doblinggibla´abmen.”
41015037	Wera Yesus na yubu migiba´ leboga Eildi gange busu dagdobog
41015038	Al wenege sabseibi ab Eimayong di ee ag bagsum wilniruba´ anege na ereboga besene danggoga enigi uboga ounugu malyunggiog.
41015039	Sum nenege yin yag nang di weigne Al eiba´ ag seglamoga´ anege Eildi somagna´ eibog wenena, eildi lebog di: “Od seig nimi nene na Eimayong Mamne.”
41015040	Edbare so gelabo babe na mog uboga ising eibeg. Sig na Maria Magdalena ab, Yoses ab Yakobus goubini me ab sigilin Maria ab, Salome ab segameg di.
41015041	Sig nisin na Yesus ag dobda balameg, di Alna Galilea od wenege na Alag arolameg gelabo. Anda anegag na yog gelabo dina´ babe Yerusalem uboga Yesus ab nason ya´ilameg gelabo seglameg.
41015042	Al wenege sabseibi na ee eimbayog, anda sum nenege na dangganeba´ Besen sum se gednen suma´ anda.
41015043	Anese aboga Arimatea nimi Yusuf na Majelis weigne, anda alna Eimayong damag una´ se dira ulamogne, alna bosa´ goma´ Pilatus ag yayog di Yesus somagdoba´ boga´ molobayog.
41015044	Yesus na gigib somagdobla arob yubu gegbayog wenena, Pilatus na irei arob aboga, yin yag nang di weigne biabog, di alag isibayog, Yesus na gigib somagdobog goma aboga.
41015045	Yin yag nang di weigne di yubu leleboga ombarog, ba alna gigib gegbayog wenena, Yusuf ag Yesus di boga´ somagdoba´ anege na od seleb doblom.
41015046	Yusuf na bagsum lenan dogne degog di gigib wenena, Yesus somagdoba´ boga´ glabna gal ag uboga doblenggibog, di bagsum lenan anege di gesebayog di. Gigib wenena nimi deilin ag girig addame memeroba´ ag deibog di girig isigin anege demeglinggayog ba seregdayog.
41015047	Maria Magdalena ab Yoses eilin Maria ab na Yesus na asa deililbiyang do, aboga gemelbideg.
41016001	Hari Minggu gibna´ sum gigib bisilbiog wenena, Maria Magdalena ab, Yakobus eilin Maria ab, Salome ab na song besarob mag degeg di Yesus ag liggob aboga Yesus delinag anege bobieg.
41016002	Oumunggun sum nenege gwelegna´ lugun wenege sabseibi eseng dingilongoldogog abenege na signa nimi deilin ag anege bieg.
41016003	Bog sig moumun girig isigin seregdoba´ anege na edne di guboga demeglenggiblula´ do? Aboga sig moumun lebongdanggayeg.
41016004	Bog signa beram nong ag bindoga gereg ba girig nenege na yaga´ ningnong girig bog gigib demegoga malyunggilamog ba eibeg.
41016005	Signa nimi deilinag lomag anege gemelwa´iyeg, bog wa´iyega´ bisig abom ag sirig agsig anege goubininge dogne geis bagsum onggamog, di bulamog, ba signa logoldayeg.
41016006	Bog benege di sigag lebog di: “Log unggom mem! A´unna Yesus Nazaretne se elamlom, gal ag glabongne benegese elamloma´, anda Alna gigib gamyag bugogo. Alna ane ag od gom. Anda od gedlulum, sigdi Al deibonga´ ouling na anea´ anda gedlulum.
41016007	Bog wene na bululum di, Eildi dirigoga bana´ nang ag yubu nene omoladbusululum. Di Petrus ag babe leblulum di na, ‘A´un Galilea bana´ na aro bog Al damen gigib bil sululum abog.’ Anda a´unna onogab Al eibluluma´, damen ab Eildi a´un ag ura lemog songe nenege sumboga.”
41016008	Wera signa nimi deiruba´ ag anege uboga langgieg, di log eisa´ bologa bieg. Wenaboga anege na logse dognog nimi ag babe moga´ nebeg gom.
41016009	Yesus na somagdoba´ ag uboga gigib gamyag bugogog, di oumunggun Minggu nenegab gwelegna´ lugun na, oumunggun nong na Maria Magdalena ag omoranggayog (Maria gene na damen Yesus di meili gange nang segbare wa´ilameg bog wesiamog gel genege).
41016010	Anda Maria Magdalena na Yesus ag dirigoga balameg nang sig ag omoladbisiog, anegag na Al salag ag uboga engelamega´ ag anege.
41016011	Bog wenege sabseibi Yesus na gigib gamyag bugogla, ba eildi eibla arayayeg yubu nenege signa gegbayeg, bog sirig sembibeg gom.
41016012	Gigib wenena Alna on yog a´osing songe sambibog, di Eildi dirigoga bana´ nang besene ag yogso a´osing ura sig a´osing ag lag neneldalyayog. Sig besene na weig as beiyagsig langgindoga balamdeg bog.
41016013	Wera sig besene na on losombareg di siggabo yog nimi ag omoladyesireg, bog siggabo di babe sig besene ag na sirig sembibsieg gom.
41016014	Goggobdagna´ na Eildi dirigoga bana´ nang ga´lombare nang ag lag neneldalyayog, signa gwaneng delameg bog. Anda sigdi gange gas una´ ab sirig seinilina´ gom ab se, sig ag Eildi lebsiog, anese signa Al somagdoba´ ag uboga gamyag bugogog, ba ising eibig nimi di Alna gigib gamyag bugogla abeg yubu ag sirig lebang seinilina´ goma´ se.
41016015	Anda Eildi sigag lebog di na: “Bululum di mogsogo nimi nisin ag Eimayong di Besarob Yubu nene lera omoladbusululum.
41016016	Nimi dogne alna eildi odseig seinilina´ di dobonggirub wenena, yogsum alna bleblula´, bog nimi dogne alna eildi odseig seinilina´ gom wenena alna iginne degna´ iginne aga deglula´.
41016017	Gedneb gedneb una´ne nenena odseig seinilina´ nimi ag dangalyalamlula´, signa Neri si ag uboga babe meili gange nang wa´indub nimi dolanalamsugonga´, di signa wenog yog yubu-yog yubu babe lemgonga´.
41016018	Baga´ babe sigdi see di dolsalelamgonga´, somagna´se yoo selele mag delamgonga´ anda babe, signa somagna´ sigag bebogsulul goma´, yogne-yogne iginne babe, sigdi see babe neigna´ nimi eilib sesalelonglamsiyig bog, sigdi neigna´ nenege na egeldalamgonga´.”
41016019	Yesus na Eildi dirigoga bana´ nang ag nene songe gigib lebog di wenena, Alna eimasag bowinggindibog di, Eimayong di sirig se agsig bulwinggiog.
41016020	Wera sig nisin babe na yog sogo-yog sogo eim lomon as lomon Eimayong di Besarob Yubu nene lera bolanggieg, anda Ayong Weigne ab isiboga wee nason welamang, Eimayong di Besarob Yubu babe gedneb-gednebne ab di sunum besarob dangilimla.
42001001	Teofilus bebnagne, nun gan-gan ag ab danggayo ununa´ nenege na nimi di membugob aboga sumbayeg,
42001002	sigdi nun ag ura ombadsieg songe, damen ab ising di eiya Weig yubu omoladsina´ ab di
42001003	Anese aboga, nana ununa´ nenege nisin damen unubayegne nenege gigib delegoga eel di, nana a´unse mome besa urubub buku ag dobnun aboga garerob yubu dobsi,
42001004	ba an eel danggulom aboga, yogne-yogne nisin an ag ombadgeyeg yubu nenege nisin na odseig sirigne.
42001005	Herodes na Yudea nimi borobne ulamog wenena, nimi dogne Abia agsigne aga eildi si na Zakharia imamne ulamog. Eildi gel na Harun yena´ gel eildi si na Elisabet.
42001006	Sig besene na Eimayong a´osing ag besarob sirig nimi ulamdeg di lerob yubu nisin ag lebda ulamdeg di Ayong Weigne di unum gareboga deirubne ag ab na sodnerob una´ gom-gom ulamdeg.
42001007	Bog signa me odgom, anese Elisabet na yougel ba sig besene na wisi salag ulamdeg.
42001008	Ig dogne sum na sigdi wee wensum danggayog, ba Zakharia na Ayong Weigne a´osing ag imam wee welamog.
42001009	Anese sob ura ulamegob undi obeg, sum nene na imam nene di welamlul aboga begna´se, Geis Legdob Ee ag anege besarob song gal dana´ dalwa´na´se na al aga webeg.
42001010	Wenege nimi nisin na asag longgoga doa yubu lemeg. Sum nenege na besarob song gal dana´ se suma´ anda.
42001011	Zakharia ag Ayong Weigne di eimnang dogne lag danggayog di song dana´ ouling beram sirig ag samo segamog.
42001012	Alna ununa´ nenege eibog di langom aboga log ubog.
42001013	Bog Eimnang nenege di alag lebog di na: “Zakharia lei, log unggom, eindi doa yubu na gigib gegbala´ anda eindi gel Elisabet na anse me nengmabo manggulula´, anda eildi si na Yohanes aboga singgulom.
42001014	Anna ngingyang uboga eii dolamloma´, anda nimi dina´ babe al manggala´ se ngingyang ulamgonga´.
42001015	Anese alna Ayong Weigne a´osing ag noble di, alna anggur goma serem song mag dena´ gom-gom ulamle di eilin me eilina´ ag muruba´ Geid Gange degneboga ulamlula´;
42001016	Israel nimi nisin na sigdi Eimayong Ayong Weigne ag eildi boradeibsulula´,
42001017	Elia di migib ab gange ab di Alna Ayong Weigne damen menggoga balamlula´, ayong yabo di gange na samboga me ag deilyalamsulula´, gegeng gom nimi di gange na sirig nimi di gange ag beyalamsulula´. Unubogale di Alse nimi gedneboga deiblula´.”
42001018	Ba Zakharia di eimnang nenegag lebog di na: “Ununa´ nene sunum danggulula´ anege na sa´ura eel danggounun do? Anese nana wisi salag ba neri gel babe mangaroba´ salag na gigib wisi dangdob.”
42001019	Eimnang nenege di yubu degna´ alag lebog di na: “Nana Gabriel Eimayong ag arolamnange anda nana an ab yubu selbanem di Besarob Yubu ane ombadlul aboga bogibnel.
42001020	Odseig anna yubu gomne danggoga yubu goma´ ulamlem murub nene nisin danggulul, anese anna neri lebna yubu nene odseig sembiblam goma´se sirigne danggale sum nenegaga.”
42001021	Wenege nimi dina´ na Zakharia se dilamega´ anda. Signa budna´ aboga ngalaglameg, alna geid legdob ee lomag uldablamoga´se.
42001022	Al langgiog wenege na, sigag yubu babe lebog gom ba signa eel ubeg, alna geid legdob ee lomag ab yogne dogne eiyamla aboga; Anese alna yubu unum gom umog ba sigag see di sunuboga ombadsiog.
42001023	Eildi wee wena´ salag gigib dagog wenege na, alna eildi ee ag biog.
42001024	Li edbare so uboga gigib wenena eildi gel Elisabet na me bobog, anda wal lambare na lag dangalyanggana´ gom-gom ulamog, di eildi lebog di na
42001025	“Anena nase Ayong Weigne di una´ di, nimi dina´ a´osing ag neri eili deiya´ wene lubibnel.”
42001026	Na´ab wal ag ab Eimayong di eimnang Gabriel Galilea sogo ag ad si na Nazaret bulom aboga bogdebel yayog,
42001027	goubini gel dogne ag nimi dogne si na Yusuf di saboga bolamog Daud di eelom nimi di; goubini gel genege di si na Maria.
42001028	Eimnang nenege na Maria di ee ag wa´ina eildi lebog di: “Gibgen, an aga besirub, Ayong Weigne na an ag ulamgulula´.”
42001029	Maria na leldogog yubu nenege gegboga langom abog di nong na sa´ase gibnel aboga eildi gange lomag isidanggayog
42001030	Eimne benege di alag lebog di na: “Maria lei, log unggom, anese anna Eimayong a´osing ag glagia doladsina´ dobloma´.
42001031	Sirig anna yogsum na me boblem di nengmabo mangguloma´ anda Eildi si na Yesus singgulom.
42001032	Alna Weig danggale wenena Eimayong Weig bebnagne di Me alamgonga´. Anda Ayong Weigne Eimayong di Eildi ayong mangadangdobne Daud di borobne na Alag glagia dodlula´,
42001033	Anda Alna unum-unum se Yakub yena´ nimi di borobne ulamlula´ anda Eildi Borobne na goggob daglul goma´.”
42001034	Eimnang ag Maria di lebog di na: “Nana nengabo gom gel bog ununa´ nene na sa´ura danggulula´ do?”
42001035	Alag eimnang di yubu degna´ na: “Geid Gange na an eilib yunggile di Eimayong Yaga´ Bebnagne di migib na an ag dembonggibgulula´; anese eindi manggulom me nenege na geidne, Eimayong Mamne alamgonga´.
42001036	Sirig anggagal Elisabet babe na wisi salag bog me nengmabo bomla, anda wal nene na alna na´ab wal umla, yougel alameldong gel genege na.
42001037	Anese Eimayong na sonda´ lenggomne.”
42001038	Maria di lebog dina: “Sirig nana Ayong Weigne di ouragna´ gel; eindi leblam yubu nenege nisin na, na ag unubulula´.” Ba eimnang nenege na alag louya bindibog.
42001039	Li edbare so sum gigib uboga Maria na berera mein bisig uboga Yehuda ad dogne ag biog.
42001040	Anege ab na alna Zakharia di ee ag wa´iog di Elisabet ag na ´e aboga gibog.
42001041	Elisabet na Maria di gibna´ gegeldogog wenege, Elisabet babe na Geid Gange degneboga eildi me me eilina´ lomag bomoga´ na sa´almerelamog,
42001042	ba yubu migiba´ biaboga lemog di na: “Gelabo nisin gan-gan ag ab anna beisirub eindi me eilina´ di do babe beisirub.
42001043	Nana edne aboga Na´neyong Weigne eilin di gemelyanelam do?
42001044	Anese sirig, eindi gibna´ yubu neri oo ag gegeldogna wenena, neri me me eilina´ lomag na sa´mereboga danggweleng alamla.
42001045	Anda alna ngingyang ulamlul gigib odseig seinilina´ se, anese alag Ayong Weigne di sa´asonge lerobne nenege na, nisin sunum unubulula´ aboga.”
42001046	Wera Maria di lemog di na: “Neri gange na Ayong Weigne ag bebnag deilimna,
42001047	di neri gange na, na Blebnenne Eimayong se ngingyang ulamnel,
42001048	Anese na lamarob gange di Eildi ouragna´ ulamna´se Eildi eibneyo. Odseig wene ab eilniboga yog mangadangden balamig nimi donogo di babe nana besarob ngingyang gange deirub gel alamnugonga´,
42001049	Anese Alna Yaga´ Migibne di weig ununa´ nisin nayag ubneyo anda, Eildi si na Geis.
42001050	Anda Eildi weradona´ na Alag log seinilimig nimi ag ulamsulula´, mangadangden donogo nimi ag babe.
42001051	Eildi see di ununa´ na Eildi migib di omoldalamlula´, anda dengdang ana´ gange nimi na doulul seigilimsulula´.
42001052	Sig weig buna´ ag salerob nimi nisin na Eildi sogo ag deibsulula´, di sig sogo ag gange nimi nisin na bebnag deibsulula´;
42001053	Alna yo nimi ag na besarobne dina´ ma´iya doladlamsil, di seyag nimi ag na see baneng bindiblulum alamla;
42001054	Alna Eildi ouragna´ne Israel arolamla, anese Alna Eildi weradona´ sembia di,
42001055	Eildi nunisang yabo ag ura leiblouyamog songe, unum-unum se Abraham ab eildi mangadangdob nimi ab se.”
42001056	Anda Maria na Elisabet ab nason wal weneli so ulamdega´ anda, on eildi ee ag ya´indibog.
42001057	Elisabet na me mangan wal gigib ubog wenena alna me nengmabo manggayog.
42001058	Eildi neig asag nimi ab, algabo ab, al yena´ nimi ab na Ayong Weigne di alag weradona´ dina´ di una´ nenege signa gegelameg di, al ab nason ngingyang ulameg.
42001059	Anda sum lin bare gigib wenena signa me nenege bog gareboga aleyong di si ag dirigoga Zakharia singgugob aboga ulameg,
42001060	bog eilin di lebog di na: “Gom, alna Yohanes singgugob.”
42001061	Alag sigdi lebeg di na: “Anggabo di mabo di si babe aneso singirub gom si bog.”
42001062	Di aleyong ag na me si na edsi aga singgugob do aboga see di sumboga isibayeg.
42001063	Ba alna mome don girig dogne molbesiog di mome na aneso leboga dobog: “Eildi si na Yohanes.” Ba signa nenege nisin se ngalagayeg.
42001064	Anda wenege sabseibi eildi bam guboga silamu yongon ubog ba alna yubu leboga Eimayong meiboga giblamog.
42001065	Wera beram ulameg nimi nisin na log ubsiog ba unubayog ununa´ nenege Yudea mein nisin ag lera yabalameg.
42001066	Anda ununa´ nene gegbayeg nimi nisin na, gange ag doboga sembibeg di lemeg di na: “Me nene na eimig na sa´aso danggulula´ do?” Ayong Weigne di see na alag bo ulamla´ se.
42001067	Aleyong Zakharia na, Geid Gange degnebayog ba, eimigsig ubneb yubu lemog di na:
42001068	“Ayong Weigne Israel nimi di Eimayong ag meiboga gibgob, anese Alna Eildi nimi ag aroboga lobsina´ ag bobalamsulula´,
42001069	Eildi nunse blebsina´ gwaga´ segibog, Eildi ouragna´ne Daud di mangadangden nimi aga,
42001070	– damen danegab Eildi yubu geis legdob nabi nang bam ag uboga lemog songe –
42001071	nun ag malborob nimi ag uboga lobolisina´ se, nun ag goroglamsiang nimi nisin di see ag ab uboga di babe,
42001072	Eildi weradona´ na nunisang yabo ag omoladlamsildo, di Eildi geis leiloulina´ ag sembia,
42001073	nenege na Eildi nunayong Abraham ag leiblouyamogne na, Eildi nunag glagia dodsineba´se,
42001074	nun ag malborob nimi see ag uboga lobibsile, ba nunna log gom gom Al giblamgob aboga,
42001075	nunna Al a´osing ag geis legdob ab sirigne ab aga ura ulamgob.
42001076	Anda an neri me lei, Eimayong Yaga´ Bebnagne di nabinge alamgonga´; anese anna an damen menggoga balamlem di Al Ayong Weigne se bisig gednelamloma´,
42001077	Eildi nimi ag na sigdi meilinge lubilisina´ ag, deiya´ deiya blebsina´ besa eel una´ doaddob,
42001078	nun ag Eimayong di wana´ usina´ ab weradona´ ab, di Eildi nun ag arolamsulula´, bebnag ouling ag uboga gwelegnag ab eseng oulu bowenggalamla songe,
42001079	sig gunu lomag ulamang nimi ab somagna´ne damag ulamang nimi ab ag waralamsile ba nundi yan loboga isiboga mon angarob una´ ag boradeibsineb.”
42001080	Me nenege na weiga´ nolamog di eildi gange babe yaga´ migib ulamog. Anda alna bubsya´ ag ulamoga´ murub eildi sum ubog wenena Israel nimi ag lag yayog.
42002001	Sum nenege na, Roma sogo borobne Kaisar Agustus na, nimi nisin di si mome ag dolyugong arob yubu doblenggibog.
42002002	Nimi si eildina´ nene na oumunggun nong ubegne, Kirenius na Siria sogo ag Gubernur ulamog salag ab.
42002003	Wera nimi nisin na mome si dobgob aboga balameg, sigdi as eleb-eleb uboga.
42002004	Anda Yusuf babe na weig ad Nazaret uboga Galilea sogo di Yudea uboga Daud di ad si Betlehem biog, anese alna Daud di mangadangden nimia´ anda neig eelom aboga –
42002005	Eildi saboga dorob gel Maria na me bomog bog mome si dobnom aboga nason bireg.
42002006	Signa anegag bireg bog Maria na me mangana´ beram ubog,
42002007	ba alna eildi me yandonge nengmabo manggayog, di bagsum di wamleboga meiya´ densadna´ lomag meiyamog, sig man ee ouling dogne odgom se.
42002008	Mogsogo nenegag ab bubsya´ag domba wennang na einimnag signa domba wera ulameg.
42002009	Sigag Ayong Weigne di eimnang dogne sig beram oloboga segelyayog ba Ayong Weigne di melega´ na sigag dinggonggibsiog ba signa yaga´ log ulameg.
42002010	Ba eimnang nenege di sigag lebog di na: “Log unggom, anese nana mogsogo nimi nisin se besarob ngingyang yubu lera yan:
42002011	Sum nene Daud asag na a´unse Blebsinne gigib manggamla, anege na Kristus.
42002012	Anda a´unse gednebne na ane: A´unna me dogne bagsum di geseboga sapi di dena´ deilina´ ouling ag meiyamanga´ eibluluma´.”
42002013	Wenege sabseibi on eimnang dina´ ab isiboga segelyayeg di eimag ulamang nang dina´ di Eimayong meiboga giblameg, di lemeg di na:
42002014	“Eimayong bebnagne na yaga´ bebnag ouling ag ulamla, ba sogo nimi na isiboga mon angarob una´ di Eildi yonge ag ulamgonga´.”
42002015	Gigib wenena Eimnang danege na sigag loboga on eimasag winggindibeg, ba domba wennang danege na sig moumun lebongdanggayeg di: “Ayong Weigne di nun ag lebla songe, nunna sa´asonge danggamla´ Betlehem onogo gemelbugob.”
42002016	Di signa berera bindoga Maria ab Yusuf ab me nenege na meiya´ densadna´ lomag malamoga´ ab eibsieg.
42002017	Anda signa Al eibeg wenege na, Me nenege se yubu sigag leboga ombaramsiogne nenege sigag ombadsieg.
42002018	Anda nimi nisin na domba wennang di sigag lebeg yubu nenege gegbayeg wenena signa budna´ alameg.
42002019	Bog Maria na una´ nenege nisin na doboga deiya eildi gange ag dolamog.
42002020	Wera domba wennang danege na on somboga balameg wenena, Eimayong bebnag deiya gibgi balameg yogne-yogne nisin sigdi gegboga eiyamegne nenege se, sigag lemogne nenege nisin sunum eibeg di.
42002021	Lin bare sum gigib sunum dangalbayog wenena, Alna gere boga´ gareboga Eildi si na Yesus singgayeg, si nene na Alna eilin di bona´ arobog eimnang di lemeg si.
42002022	Musa di wenena´ yubu ag lebda sigdi geis una´ sum gigib dangalbiog wenena, Alna Ayong Weigne ag dodneb Alna sigdi Yerusalem asag bobieg,
42002023	Ayong Weigne di garerob yubu ag mome na aneso dorob: “Me nengmabo yandonge nisin na Eimayong se geisne deiblulum aroba´ anda,”
42002024	sa´asonge oboga doladna´ senge na Ayong Weigne di garerob yubu ag dirigoga wenena, tekukur winang besene goma merpati winang me besene goma aroba´ anda.
42002025	Yerusalem asag nimi dogne si na Simeon ulamog. Alna sirig besarobne Israel nimi gange iga´ dibsina´se dira ulamog, ba Geid Gange na alag ulamog.
42002026	Alag Geid Gange di damen lag lemog di na, alna Mesias eilina´ arobog wenena somagdoblom goma´ amog, nenege na Al Ayong Weigne di Mesias.
42002027	Al na Geid Gange di Eimayong di Ee ag yayog. Wenege Me Yesus anege na aleyong ab eilin ab di boboga Damen Wenena´ Yubu ag songe Alag ubnom aboga bowa´ireg,
42002028	ba alna Me nenege doboga eirisalbayog di Eimayong giboga lemog di na:
42002029	“Ayong Weigne lei, wene Eindi ouragna´ne ane na isiboga mon angarob gange di bildiblul aboga, Eindi yubu ag dirigoga see loubnulom,
42002030	Anese Eindi blebsina´ nenege na neri ising di gigib eibna,
42002031	nenege na yog as yog as nimi nisin a´osing ag Eindi gigib gedneboga deibluma´ anda,
42002032	nenege na yog as yog as nimi se lag danggoga diman waralamsile, di Eindi Israel nimi se bebnagne ulamlula´.”
42002033	Anda aleyong ab eilin ab na Alse lebog yubu nisin gegboga budna´ alamdeg.
42002034	Wera Simeon na sigag gigib besibsiog di Menege eilin Maria ag lebog di na: “Odseig Me nene na Israel nimi nisin se doboga segilisina´ ab dolengsina´ ab se ulamle ba gedneba´ anda nimi nisin na byabaldana´ ulamgonga´
42002035	anda a´undi gange ag na mal songe sengablamsulula´, nimi nisin di gange lomag seinilina´ lag danggulul aboga.”
42002036	Anegag na Hana babe od umog, alna nabi gel, Fanuel manggel Asyer sisa´ nimi. Alna wisi sirig gel. Alna nenge ag dobog di wenege na alegne ab na eseng yala´ segbare umdeg,
42002037	anda wene alna geiriya´ gel ulamog di eseng yala´ na delapan puluh empat ulamog. Di alna Eimayong di Ee ag na loubnang gom-gom sinag gwelegnag giboga dena´ gom-gom doa yubu lera ulamog.
42002038	Anda alna wenege babe anegag yayog di Eimayong ag na´e aboga gibog di Me nenege se yubu babe na Yerusalem asag lobsina´ se dira ulameg nimi nisin ag lemog.
42002039	Anda Damen Wenena´ Yubu ag unulamlulum aboga lerobne nisin gigib unubareg wenena, signa on sigdi asag anege weig ad na Nazaret Galilea sogo ag yareg.
42002040	Me nenege na nonggela´ nolamog di migib danggoga, gerem ulamog, ba Eimayong di glagia doladsina´ na Alag ulamog.
42002041	Sob-sob eseng yala´ nisin na Yesus aleyong ab eilin ab na seni Paskah yona´ sum na Yerusalem asag balamdeg.
42002042	Yesus mangaroba´ salag na eseng yala´ oo bare ubog wenena sigdi weigsum sob ununa´ songe Yerusalem asag winggieg.
42002043	Seni yuna´ sum nisin gigib wenena signa bildibgob aboga balamdeg bog Yesus na Yerusalem asag ulamog aleyong ab eilin ab wangan bog.
42002044	Anese sigdi sembia na Alna neigbisig balamab nimi ab balamang sembia signa bisig mogsogo wesumboga bireg, di signa sigdi eelom nimi ab sig eel nimi ab gan-gan ag danege elamdeg.
42002045	Anese signa Al eibdeg gom di signa losomba Yerusalem asag on Al elbireg.
42002046	Li weneli sum gigib uboga Alna Eimayong di Ee ag ulamog ba eibdeg; Alna weig yubu omoladsina´ nang gan-gan ag bulamog, di sigdi lemeg yubu gegboga sigag isina´ yubu babe isilamsiog.
42002047	Anda Alag gegelameg nimi nisin na Eildi yubu gerem ab Eildi yubu degna´ nisin lemogne ab se yaga´ budna´ alameg.
42002048	Anda aleyong ab eilin ab na Al eibdeg wenege na, eilin di, Alag lebog di na: “Neri Me lei, Anna nun ag sa´a se aneso ubsiom do? Aneyong ab na ab na anse elamgenam di giring eisa´ eibnam.”
42002049	Eildi yubu degna´ sigag lebog di na: “A´unna sa´aboga Nase elamnerom do? Nana Na´neyong di Ee ag ulamna´ anege na a´unna eel gom de?”
42002050	Bog Eildi sigag lebog yubu nong na signa besa sembibdeg gom.
42002051	Di Alna sigab nason Nazaret asag yayeg; anda Alna sigdi yubu gegboga sigdamag ulamog. Ba eilin na ununa´ nenege nisin eildi gange ag deilimog.
42002052	Anda Yesus na Eildi nong babe weiga´ nolamog di Eildi gange gerem seinilina´ babe ma´alamog; ba Eimayong di babe nimi di babe wana´ ulameg.
42003001	Kaisar Tiberius di bomog salag na eseng yala´ kelima belas bomog, wenege na Pontius Pilatus na Yudea asag se weigne ulamog, ba Herodes na Galilea mogsogo sig se borobne ulamog, alga Filipus na Ituria mogsogo ab Trakhonitis mogsogo ab se borobne ulamog, ba Lisanias na Abilene mogsogo sig se borobne ulamog,
42003002	Sum nenege na Hanas ab Kayafas ab na Weig Imam nang danggamdeg, bog Eimayong di yubu na Zakharia mamne Yohanes bubsya´ag ulamoga´ ag yayog.
42003003	Yohanes na mag Yordan domon nisin ag yabalamog di eildi yubu na noroldana´ di yubu migiba´ mag dolongsina´ se, meilinge loldogna´ yubu ab meilinge lubna´ yubu ab lemog,
42003004	Yesaya di eimigsig ubnebne se buku ag mome domog songe: “Bubsya´ ag yubu dogne lera ulamle di na: Ayong Weigne se bisig gednebululum, di Alse bisig na wes doumdigum membululum.
42003005	Bluag na songa´ deibneba´, di mein ounang nisin ag na neigdiguma´ ubneba´, gegdoba´ ag na wes ubneba´, winggina yunggina uruba´ ag na neigdiguma´ ubneba´,
42003006	anda nimi nisin na Ayong Weigne di blebsina´ eibgonga´.”
42003007	Wera nimi dina´ na mag dobonggibsulul aboga alag yalameg, ba eildi lebog di na: “A´un baga´ gei di yala´ dorob nimi lei! Edne di a´un ag lemla, ba eimig a´un ag gorogna´ deilisila´ ag anege na blebdangga bineb de?
42003008	Noroldana´ gange di meilinge lobogloma´ do anegag sumboga. Anda a´undi gange ag og Abraham na nundi ayong seiniling gom! Anese nana a´un ag lebnun: Eimayong di na girig nisin ane aga Abraham di mabo danggibnemen!
42003009	Yee na gigib gedneboga gal yareng ag deibog anda do besa mouna´ gom gal nisin na weble di ug lomag boreblula´.”
42003010	Ba nimi dina´ di alag isibayeg di na: “Aneso wenena, nunna sa´ubgob do?”
42003011	Ba eildi yubu degna´ na: “Nimi dogne eildi nong bagsum besene od wenena gom nimi ag dogne boglul, nimi dogne alna dena´ od wenena al babe neigne unubulul.”
42003012	Wase donnang babe mag dobonggibsulul aboga yayeg di signa alag isibayeg di na: “Omoladsina´ne lei, nunna sa´a aga ubgob do?”
42003013	Ba eildi yubu degna´ na: “A´unna weiga´ loboga molosing gom, bog a´unse gigib gedneboga garerobne og.”
42003014	Anda yin yagnang di babe na alag isibayeg di na: “Wera nunna sa´a ubgob do?” Ba Yohanes di yubu degna´ sigag na: “Alaboga dona´ ab loboga dosina´ ab na unggom bog a´undi wee di degna´ sunumne og dolamlulum.”
42003015	Bog nimi dina´ na neboma dira ulamega´ anda, sig nisin Yohanes se yubu na gange ag og isildalameg, alna Mesias dore aboga,
42003016	bog Yohanes di yubu degna´ sig nisin nimi ag lebog di na: “Nana mag sirig ag dobonggibsunun, bog Al eimig yululne na migibne na songe gom anda nana Eildi yan ongona´ wed babe ubuma lobeganmen gom. Anda yogsum a´unna Eildi Geid Gange ab ug ab di dobonggibsulula´.
42003017	Sebyaresalboga geila´ lenga´ losamboga borebnange na Eildi see ag gigib bomla anda Eildi gandum do nong na golonga´ ag deiblula´, bog geila´ na sabnemen gom ug ag Eildi dablula´.”
42003018	Yohanes na yog wenena´ yubu ab nimi nisin ag Besarob Yubu omoladlamsiog.
42003019	Aneso ulamog dog Herodes mogsogo borobne di alga di gel Herodias doboga´ ab eildi yog meilinge nisin unulamogne ab se delagoga lemog,
42003020	ba borobne na on yog meilinge ab ma´aboga Yohanes na dolongsina´ ee ag dobonggibog.
42003021	Nimi dina´ gigib mag dobonggibsiog di wenege na Yesus babe mag dobonggibog ba doa yubu anam leldogog bog eim isigin gabog
42003022	di Geid Gange na winang merpati nong songe Al eilib yunggiog. Bog gegeldogog ba eimag uboga yubu dogne leldogog di na: “Anna Neri Me Neri wana´ ulamgenne, Anse aga Neri ngingyang ulamnel.”
42003023	Yesus na Eildi wee eilnibayog wenege na, Eildi mangaroba´ salag eseng yala´ na tiga puluh tahun so bog anda nimi di seinilina´ na Alna Yusuf mamne, Yusuf na Eli mamne,
42003024	Eli na Matat mamne, Matat na Lewi mamne, Lewi na Malkhi mamne, Malkhi na Yanai mamne, Yanai na Yusuf mamne,
42003025	Yusuf na Matica mamne, Matica na Amos mamne, Amos na Nahum mamne, Nahum na Hesli mamne, Hesli na Nagai mamne,
42003026	Nagai na Maat mamne, Maat na Matica mamne, Matica na Simei mamne, Simei na Yosekh mamne, Yosekh na Yoda mamne,
42003027	Yoda na Yohanan mamne, Yohanan na Resa mamne, Resa na Zerubabel mamne, Zerubabel na Sealtiel mamne, Sealtiel na Neri mamne,
42003028	Neri na Malkhi mamne, Malkhi na Adi mamne, Adi na Kosam mamne, Kosam na Elmadam mamne, Elmadam na Er mamne,
42003029	Er na Yesua mamne, Yesua na Eliezer mamne, Eliezer na Yorim mamne, Yorim na Matat mamne, Matat na Lewi mamne,
42003030	Lewi na Simeon mamne, Simeon na Yahuda mamne, Yehuda na Yusuf mamne, Yusuf na Yonam mamne, Yonam na Elyakim mamne,
42003031	Elyakim na Melea mamne, Melea na Mina mamne, Mina na Matata mamne, Matata na Natan mamne, Natan na Daud mamne,
42003032	Daud na Isai mamne, Isai na Obed mamne, Obed na Boas mamne, Boas na Salmon mamne, Salmon na Nahason mamne,
42003033	Nahason na Aminadab mamne, Aminadab na Admin mamne, Admin na Arni mamne, Arni na Hezron mamne, Hezron na Peres mamne, Peres na Yehuda mamne,
42003034	Yehuda na Yakub mamne, Yakub na Ishak mamne, Ishak na Abraham mamne, Abraham na Terah mamne, Terah na Nahor mamne,
42003035	Nahor na Serug mamne, Serug na Rehu mamne, Rehu na Peleg mamne, Peleg na Eber mamne, Eber na Salmon mamne.
42003036	Salmon na Kenan mamne, Kenan na Arpakhsad mamne, Arpakhsad na Sem mamne, Sem na Nuh mamne, Nuh na Lamekh mamne,
42003037	Lamekh na Metusalah mamne, Metusalah na Henokh mamne, Henokh na Yared mamne, Yared na Mahalaleel mamne, Mahalaleel na Kenan mamne,
42003038	Kenan na Enos mamne, Enos na Set mamne, Set na Adam mamne, Adam na Eimayong di me.
42004001	Yesus na Geid Gange degneboga on mag Yordan ag uboga Geid Gange di dora bogoga bubsya´ ag sig bobiog.
42004002	Anegag Alna empat puluh sum ulamog ba Iblis di ouragalyayog. Anegag ulamog sum abenege Alna dena´ gom-gom ulamog di gwaneng yo ubog.
42004003	Ba Iblis di Alag lebog di na: “Anna Eimayong mamne wenena, girig ane aga gwaneng roti danggulula´ se leblom.”
42004004	Ba Yesus di yubu degna´ alag lebog di na: “Mome dorob di na: Nimi na gwaneng roti di og gamyag ulameldong gom.”
42004005	Gigib wenena eildi Yesus na bebnag ouling dognag bobiog di sogo ag borobne nisin ising ublamab alamang songe ura Alag ombayog.
42004006	Iblis di Alag lebog di na: “Yogne-yogne bo usina´ ab bebnagne ab na nayag dowaddoba´ anda nisin An ag dodgunun anda neri dodnuna´ na neri dodnun sembibne nimi ag dodnun.
42004007	Anna na damag malya´ina gibnulom wenena, nene nisin na Einda´ danggulula´.”
42004008	Bog Yesus alag lebog di na: “Mome dorob di na: Anna Ayong Weigne Eimayong ag og giblem di anna Eildi yubu og dolamlom arob!”
42004009	Gigib wenena eildi Yesus na Yerusalem asag bobiog di, Eimayong Ee aroma´ eilib segibog di Alag lebog di na: “Anna Eimayong Mamne wenena, Anna ane ag uboga ounu sa´lenggiblom,
42004010	Anese An se yubu mome na aneso doroba´ anda, Alna Eildi eimnang ag An wegena´ se ouragibsulula´,
42004011	ba Anna sigdi se yanggol ag yangasalbagugonga´, girig di Eindi yan oulug diggulul gom aboga.”
42004012	Yesus di yubu degna´ alag lebog di na: “Weig yubu ag na: Anna Ayong Weigne Eimayong ag sunung gom arob!”
42004013	Iblis na yogne yogne nisin gigib ouragsabog di wenena, alna Alag loboga besarob garen sum donaga dira ubnun aboga bindibog.
42004014	Yesus na Geid Gange migib ab di on Galilea sogo ag yayog. Anda Alse yubu na mogsogo nenege ag wegelganeglamog.
42004015	Wenege Alna yubu don ee nisin ag danege omoladlamsiog ba nimi nisin di Alag meiblameg.
42004016	Alna Nazaret Al weig uyameg asag yayog, anda Eildi sob ura unub Besen Sum Alna yubu dona´ ee ag wa´iyog, di Weig Yubu eildibunun aboga segogog.
42004017	Weig yubu eildibunun aboga segogog ba, Alag na damen nabi Yesaya di dorob buku Yesus ag doboga doreg, ba buku nenege sanggoga, yubu nene ag eiya sanggayog:
42004018	“Ayong Weigne di Gange na, Na ag od ulamnel, Nana gigib Eildi see mag deibneyoga´se, sig segom nimi ag Besarob Yubu omoladsina´se; Eildi Na gigib bogdebelyaneog
42004019	sig gouboga deiruba´ ulamang nimi ag na lobna´ yubu ombadsulul, ising urub nimi na eibgong, gwaregdob nimi na lobdob ulamgong, Ayong Weigne weradona´ eseng yala´ na gigib yala´se.”
42004020	Gigib eildibayog di Buku anege na gigib wa´abonggia wee nimi ag doara bugog; ba dona´ ee nenegag nimi nisin di ising na Alag balamog.
42004021	Wera Alna eilniboga sigag omoladsiog di Eildi sigag lebog di na: “Gegeldoglom sum nene ab ayat nene ag dorobne na sunum ubla.”
42004022	Anda sig nimi nisin di Alna sirig danggibig di Eildi gemerob yubu leboga´ se babe budna´ alameg, di sigdi lemeg di na: “Al ane na Yusuf di me gom de?”
42004023	Ba Eildi sigag lebog di na: “Sirig eimig a´undi yubu dognog Nayag leblulum di na: Wesisinne lei, Andama´ wesedangdoblem di Eindi as nene ag babe unubulom, yogne-yogne nisin Kapernaum ab unulamlum ba nundi gegelamubne nenege unubulom!”
42004024	On Eildi lebog di na: “Nana a´un ag lebnun, sirig nabi nang na eildi asag nimi di na gegelameldong gom.
42004025	Nana a´un ag lebnun, Neri lebnunne nenena sirig yubu: Elia ulamog wilman wenege na Israel sogo ag geiriya´ gelabo dina´ ulameg, wenege na eseng yala´ weneli wal na´ab bare eim isigin seregdoba´ ulamog ba mogsogo nisin ag na omom gwaneng yo girim langgilamog,
42004026	Bog Elia na sig geiriya´ gelabo danegag bogdebamog gom, alna Sidon sogo ag ab Sarfat asag geiriya´ gel dognag bogdebamog.
42004027	Anda nabi Elisa wilman sum babe Israel nimi meibu susu blolamsiog nimi dina´ od bog sig nimi danege aga nimi dognog babe wesibog gom, bog Siria nimi Naaman og wesibog.”
42004028	Yubu nenege gegbayeg di yubu dona´ ee ag nimi danege nisin yaga´ gorogna´ubeg.
42004029	Sig nisin na segogeg Yesus a´osing gareboga Alna ad beiyagsig bolanggieg di ad nenege goggobag gosag bobieg, Alna god nenegag doranaggob aboga.
42004030	Bog sig gan-gan ag ab uboga olob-oloba bindibog.
42004031	Gigib ba Yesus na weig as dogne Galilea sogo ag Kapernaum biog, di Besen Sum nisin na anege ag omoladlamsiog.
42004032	Signa Eildi omoladlamsiogne se budna´ aboga gegelameg, anese Eildi lemog yubu na migib gedman lemoga´ se.
42004033	Yubu dona´ ee ag anege na meili gange nang wa´ildub nimi dogne od umog di alna yubu migiba´ biaboga lemog di na:
42004034	“Yesus Nazaretne lei, Anna nunag sa´ubsunun aboga yalam do? Anna nun oboga gom ubsineb yalam de? Nana eel Anna: Eim Ayong ag uboga Geis Legdobne.”
42004035	Bog Yesus di alag obog di Eildi lebog di na: “Gelegalem di alag uboga langgulom!” Ba meili gange nang nenege na nimi dina´ gan-gan ag uboga nimi nenege wegdeboga langgiog di on ouyag neigna´ ulilyayog gom.
42004036	Anda nimi nisin na budna´ aboga log ubsiog ba sig moumun lelongoldalameg di lemeg di na: “Lemla yubu nene na budna yubu lemla! Anese doumdigum nongob ab migib ab di Eildi meili gange nang ag lemla ba signa langgalamang.”
42004037	Di Alse yubu na mogsogo nenege ad nisin ag wegelganeglameg.
42004038	Gigib wenena Alna yubu don ee nenegag langgindoga Simon di ee ag biog. Simon alyamalgel na daboyon weiga´ neiglamog ba al arobulul aboga Yesus ag molbayeg.
42004039	Ba Alna genege abomag segogog di daboyon neigna´ nenegag lebog, ba neigna´ nenege babe na alag loboga langgiog. Ba genege na berera bugogog di sigag arolamsiog.
42004040	Sinagsig ee eseng dom-dom alamog danege na, nimi nisin na yog neigna´-yog neigna´ neiglameg nimi Yesus ag beyalamsieg. Ba Eildi see sig ag eleb-eleb salbonggia wesilimsiog.
42004041	Meili gange nang nisin babe nimi nisin ag uboga “Anna Eimayong di Me.” Aboga yubu migiba´ leble langgalameg. Ba Alna yubu leblulum gom aboga yubu migiba´ mema´ lebog, anese signa eel Alna Mesias aboga.
42004042	Ee gwelegel gasalamla wenege, Yesus na biog di deso arob ouling dognag biog. Bog nimi dina´ na alse elameg, anda al eibeg wenena nun loboga bisilag aboga Al salemumeg.
42004043	Bog Eildi sigag lebog di na: “Yog weig as nisin ag se babe Nana Eimayong Damag una´se Besarob Yubu yaga´ omoladlamsununa´ anese aboga Na bogdebelyaneog.”
42004044	Anda Alna Yudea sogo ag yubu dona´ ee nisin ag Besarob Yubu ombadda yabalamsiog.
42005001	Ig dogne sum na, Yesus na mag sein Genesaret dalag seglamog, ba nimi dina´ Al beram ya´ina longolganeglameg, Eimayong yubu gegbaneb.
42005002	Alna mag dalag perahu besene eibog. Ikan donnang na gigib yunggilameg di ikan don agleng wed mag leglameg.
42005003	Alna perahu dogne ag winggiog, perahu nenege na Simon di perahu ag, anda alag lebog di na perahu ane na mag dalag aneboga moga´ mogso gogonggiblom. Di Alna perahu eilib bugoga nimi dina´ ag omoladlamsiog.
42005004	Alna yubu gigib ombadsiog di wenena, Simon ag lebog di na: “Mag lum urug nong ag gogonggalem di ikan don agleng wed ikan dobnun aboga doreblom.”
42005005	Simon di yubu degna´ na: “Omoladsina´ne lei, nunna ousa einimnag wee nonggela´ wemab bog unuruba´ soa´ babe domab gom bog od Eindi leblama´ se nana ikan don agleng wed nene dorebnun.”
42005006	Anda signa gigib unubayeg di, ikan weiga´ dina´ dobeg, ba sigda´ ikan don agleng wed na gweldeglamog.
42005007	Anda signa siggabo yog perahu ag ulameg nang ag arolyousululum aboga see gwa´dobayeg. Ba sig yayeg di signa isiboga perahu besena´ abenegag lilameg ba ikan di perahu abenege na mag lomag bodomorobsinmenso ulamsiog.
42005008	Simon Petrus na ununa´ nene eibog di wenege na Yesus eiba´ ag malya´ina lebog di: “Ayong Weigne lei, nana meilinge se Anna nayag loboga bulom.”
42005009	Anese al ab nason ulameg nimi nisin ab na ikan dina´ dobega´ anege se budna´ aboga log ulameg;
42005010	neigsonge babe na Simon algabo Zebedeus mabo Yakobus ab Yohanes ab babe. Simon ag Yesus di lebog di na: “Log unggom, wene ab eilnibonggia anna nimi dosinne danggulom.”
42005011	Anda signa sigdi Perahu mag dalag deililbieg di, sig dinge yogne yogne nisin loboga, Yesus eimig dobda bieg.
42005012	Ig dogne sum Yesus na ad dogne ag ulamog. Anegag ab na meibu susu weiga´ blolamog nimi dogne ulamog. Alna Yesus eibog wenege na, alna malya´indoga molbayog di na: “Ayong lei, Anna wesilinena´ yo wenena na wesibnulom.”
42005013	Ba Yesus na Eildi see doblenggia benege ag salbonggibog di lebog di na: “Nana yo ulamnel, anna eg danggulom!” Al wenege sabseibi eildi neigna´ meibu susu nenege babe na gom urubog.
42005014	Yesus di nimi nenege ag yog nimi ag babe na lenggom aboga mema´ lebog: “Bilem di, imam nang ag an egdanggayoma´ anege lag lena´se omoldalbulom di Musa di lerobne songe an egdanggalama´se gibna´ deililbulom sig gedneb eel una´ se.”
42005015	Bog Yesus se yubu na yog as yog as weiga´ wegda yabalameg ba nimi dina´ Eildi yubu gegboga sigdi neigna´ wesibsulul aboga ya´ina longgoga yalameg.
42005016	Aneso ulameg bog Alna lobda deso arob ouling ag bindoga doa yubu lemog.
42005017	Ig dogne sum Yesus na omoladlamsiog ba, Farisi nimi edbareso nimi ab Damen Wenena´ Yubu omoladsina´ gerem nang ab na bugoga Alag gegelameg. Signa Galilea asag ab Yudea asag ab Yerusalem asag ab nimi ya´ilameg. Ayong Weigne di migib na Alag ulamog, ba Eildi na neigna´ nimi wesilimsiog.
42005018	Bog edbare nimi na yan ebdenerobne dogne eilda´ mana´ gedman galgolaya´ oboga bobeg di ee ag bowa´ina Yesus beram meibgob aboga ubeg.
42005019	Anegag nimi dina´ log se bowa´inmen gom ubog ba, signa ee aroma´ eilib winggiyig di aroma´ gaboga eilda´ mana´ gedman nimi dina´ gan-gan ag gaboga Yesus eiba´ ag doblenggayeg.
42005020	Yesus na sigdi odseig seinilina´ eibsiog di wenena, Eildi lebog di na: “Na´e lei, eindi meilinge na gigib lubdub.”
42005021	Bog Damen Wenena´ Yubu omoladsina´ gerem nang ab Farisi nimi ab di gange lomag sembibeg di na: “Nimi nene na ednedi Eimayong meili dolbalag nenelamla do? Nimi di meilinge na ednedi lubibsulula´ Eimayong di og lubibsulul goma´ de?”
42005022	Bog Yesus na sigdi gange seinilina´ eel ubsiog, di sigag lebog di na: “A´undi gange ag na sa´asonge se seinilimlom do?
42005023	Od yongon yubu na nesa aga lebnemen: ‘Eindi meilinge na gigib lubdub’ abnemen goma, lebseng di na: ‘Bugoglem di yabaldomlom’ abnemen gom?
42005024	Bog a´unna eel ublulum aboga, anda sogo ag ane Sogo Nimi di Me na meilinge lubsina´ se salerobne ulamla” – wera yan ebdenerob nimi nenegag Eildi lebog di –: “Nana an ag lemna, bugoglem di, einda´ ona´ mana´ ab boblem di eindi ee ag baldomlom!”
42005025	Al wenege sabseibi alna sig a´osing ag berera bugogog di, eilda´ ona´ mana´ dora dobog, di Eimayong bebnag deibdei eildi ee ag bildibog.
42005026	Nimi nisin na budna´ aboga log ubeg di Eimayong bebnag deilimeg, anda signa yaga´ log ulamsiog ba lemeg di na: “Sum nene ab budna´ne lag gigib eibab.”
42005027	Gigib ba Yesus na langgindoga bayog wenege na Alna wase oboga bonne dogne si na Lewi wase oboga molon ee ag bugamoga´ ag eibog. Yesus di alag lebog di na: “Na eimig dobda yulom!”
42005028	Ba Lewi na segogog di yogne yogne nisin loboga Al eimig dobda biog.
42005029	Anda Lewi na Alse seni weiga´ dogne eildi ee ag yobog di wase oboga molon nimi ab yog nimi dina´ ab isiboga Al ab nason delameg.
42005030	Farisi nimi ab Damen Wenena´ Yubu omoladsina´ gerem nang ab na Yesus ag dirigoga bana´ nang ag lemsieg: “A´unna sa´ase wase oboga molon nang ab meili una´ nimi ab nason neiga´ ag delamlom do?”
42005031	Ba Yesus di sigag yubu degna´ na, Eildi lebog di: “Nong besarob ninggi nimi di na wesisin nimi yo ulameldong gom, bogna neigna´ nimi di wenegaga yo ulameldong;
42005032	Nana besarob sirig nimi se biabsunun aboga yesi gom, bogna meili una´ nimi se yesi, ba signa noroldana´ gange di meilinge ag loboggong aboga.”
42005033	Farisi nimi danege di Yesus ag lebeg di na: “Yohanes ag dirigoga bana´ nimi na ig dogne ig dogne na dena´ deroggong gom len doa yubu ab lemeldong, neigsonge babe na Farisi sisya´ ag dirigoga ban nimi babe unulameldong, bog Eindi dirigoga bana´ nimi na mag ab gwaneng ab delamang.”
42005034	Sigag Yesus di yubu degna´ na: “Gel dobnebne benege na eildi nimi ba´ danege ab nason umseng dog nimi danegag na dena´ derob gom gom abso de?
42005035	Bog eimig yanggale sum nenegaga gel dobnebne benege sig gan-gan ag uboga doble sum nenegaga signa dena´ derob gom-gom ulamgonga´.”
42005036	Alna sigag sununa´ yubu dogne ombadsiog di na: “Nimi dogne di wenog bagsum aga delegoga dobso, di damen seinog bagsum ag ma´aboga wednebaso gom. Unubaso wenena, wenog bagsum nenege babe na delegaso, di damen bagsum ag ma´aroba´ anege na sunum ubso goma´ wenog bagsum di delegasoa´ ag na.
42005037	Neigsonge babe na nimi dogne di wenog anggur mag dogne na damen ma´i boga´ ag yegonggaso goma´, aneso unubaso wenena, wenog anggur mag nenege di damen agleng boga´ ma´i nenege na delegoga yegsyoa´ ba wenog anggur mag nenege na gilalobsenga´, ba ma´i boga´ nenege babe golaboga meili urubsyoa´.
42005038	Bog wenog anggur mag wenena wenog agleng ma´i boga´ ag yegonggia deibnemen.
42005039	Anda nimi dogne na damen anggur mag dele, di on wenog anggur mag babe desene aboga yo ubso goma´, anese eildi lebso di na: Damen anggur mag aga so besarob absoa´.”
42006001	Besen Sum dogne na, Yesus ab, Eildi dirigoga bana´ nang ab na gandum wee bisig balameg, di Eildi dirigoga bana´ nang na gandum do dagoga see di bubya´iya delameg.
42006002	Bog Farisi nang edbare di lebeg di na: “Sa´ase a´unna Besen sum ab ununggom aboga mem arobne ag byaboga ulamlom do?”
42006003	Ba Yesus di yubu degna´ sigag na: “Daud di sa´aso umogne nenege a´unna eildina´ gom de? Al ab sig alag dirigoga bana´ nimi ab dena´ yo ubsiog ba wenege na,
42006004	alna Eimayong di ee ag wa´iog di gwaneng roti deiruba´ doboga deog di alag dirigoga bana´ nimi ag dodsioga´ anege na, gwaneng roti nenege na seila´ nimi na denggoma´ alna imam nimi og dena´ aga.”
42006005	Sigag on Yesus di lebog di na: “Sogo Nimi di Me na Besen Sum se Ayong Weigne.”
42006006	Yog Besen sum ig dogne Yesus na yubu dona´ ee ag wa´indoga omoladlamsiog. Anegag see sirig see somagdob nimi dogne od umog.
42006007	Damen Wenena´ Yubu omoladsina´ gerem nang ab Farisi nimi ab di Yesus ag ising wanalameg, Alna Besen sum bog nimi wesibnubusila´ aboga, anda Alna mednelamla abgob arob una´ di.
42006008	Bog Alna sigdi seinilina´ eel ubsiog di see somagdob nimi ag anege lebog di na: “Bugoglem di sig gan-gan ag segoglom!” Ba nimi nenege bugoga segogog.
42006009	Ba Yesus di sigag lebog di na: “Nana a´un ag isibusunun: Besen sum ab unubanmenne na nesa yaga, besarobne aga ubnemen goma meilinge aga ubnemen gom, nimi gange blebsinmen goma nimi oboga gom ubsinmen gom?”
42006010	Wenabog di gigib wenena Alna sig nisin ag gemera deibsiog di, neigna´ nimi nenegag lebog di na: “Eindi see salebong danggulom!” Ba nimi nenege na aneso unubayog ba eildi see na egdangdobog.
42006011	Ba signa yoo selele winggisiog, ba signa Yesus ag sa´ubgob aboga yubu selelameg.
42006012	Sum nenege Yesus na doa yubu lebnun aboga mein ag winggiog di ee einimnag na Alna Eimayong ag doa yubu lemog.
42006013	Lemog bog ee gweleg-gasabayog wenena, Alna Eildi dirigoga bana´ nang Nayag yululum aboga biabsiog, di nang nene na doldogna´ nang aboga sibsiog:
42006014	Simon babe Eildi si na Petrus aboga singgayog, di Andreas Simon alga ab, Yakobus ab, Yohanes ab, Filipus ab Bartolomeus ab,
42006015	Matius ab, Tomas ab, Alfeus mamne Yakobus ab, Simon aga Zelot nimi alameldongne ab,
42006016	Yakobus mamne Yudas ab, Yudas Iskariot Al eimig mal widnibanebne ab websiog.
42006017	Sig anege nimi ab nason yunggieg di Alna sogo saba´ ag seglamog: ba Eildi dirigoga bana´ nang ab, Yudea sogo yog ad yog ad nimi dina´ ab Yerusalem asag nimi babe, weigmag laut abomag Tirus ab Sidon ab nimi babe neiga´ ag longolameg.
42006018	Signa Eildi yubu gegbayeb di sigdi neigna´ babe wesibsulul aboga yayeg; bog sigdi gange meili gange nang wa´indub nimi babe wesibsiog.
42006019	Anda nimi nisin di yaga´ Al nong beboggob aboga yoyablameg, anese migib deiya´ Eildi nong ag langgindoga Eildi nimi dina´ wesilimsiog.
42006020	Wera Yesus na Eildi dirigoga´ bana´ nang ag gemera lebog di na: “A´un see gom nimi na, ngingyang ulamlulum, anese Eimayong damag na, a´unda´ anda.
42006021	A´un wene gwaneng yo ulamlom nimi na, a´unna ngingyang ulamlulum, yogsum na mon og ubsulula´ anda. A´un wene engena´ geira´ ulamlom nimi na, a´un na ngingyang ulamlulum, yogsum og sobluluma´ anda.
42006022	Nimi na Sogo Nimi di Me se aboga a´un ag erigal ulamsiyig wenena, a´unna ngingyang ulamlulum, anda signa a´un ag gebsiyig di, a´un ag meili lebsiyig di, yog meilinge aboga a´undi si lobogsugonga´.
42006023	Sum nenege na a´unna ngingyang uboga eii dolamlulum, anese a´undi degna´ na weiga´ eim asag od; anese neigsonge babe na a´unisang yabo di nabi nang nisin ag gigib unulamsiyig.
42006024	Bog a´un see yag nimi lei a´unna ongei arob, anese a´undi gange iga´ dibsina´ na a´undi damnang di iga´ dibsina´ dorob.
42006025	A´un wene mon og ulamlom nimi na, a´unna ongei arob ulamlulum, anese a´unna yogsum gwaneng yo ulamsulula´. Bog a´un wene og solamlom nimi na ongei arob ulamlulum, anese yogsum a´unna ingmun gweseboga engelamluluma´ anda.
42006026	A´un nimi nisin di meiblamsiang nimi, a´unna ongei arob ulamlulum; anese siglisang yabo di babe mednena´ yubu omoladsin nabi nang ag babe neigne umsiyega´ anda.”
42006027	“Bog a´un Nayag gegelamlom nimi ag, Nana lebnun: A´undi malborob nimi ag wana´ ubsululum, di a´un ag goroglamsiyig nimi ag besarobne ulimsululum;
42006028	A´un wemdabsugong nimi ag na beisilisina´ molbululum; di a´un ag meili derelamsugong nimi se na doa yubu lebsululum.
42006029	Nimi dogne di eindi abom dara bonggagale wenena abom dara babe dodlom, nimi dogne di eindi bagsum dogne doble wenena, on nong bagsum babe doblul aboga ising deibloublom.
42006030	A´un ag molbesiyig nimi ag na dodsululum; a´undinge dorob nimi ag na on moloboga donggom.
42006031	Anda yog nimi di aneso ubseng aboga eindi seinilimlamne nenegaga eindi babe sig se neigne unubulom.
42006032	Anda anna an ag wana´ seinilimgeyang nimi se og wana´ seinilimsulom wenege na anse degna´ na sa´aso degna´ degenmen do? Anese meili una´ nimi di babe sig ag wana´ ulamsiang nimi ag na wana´ seinilimsiang.
42006033	Anese a´un ag besarob ulamsiang nimi ag a´undi babe besarobne ulamsilom wenena, a´undi degna´ na sa´aso degna´ degsinmen do? Meili una´ nimi di babe aneso neigne unulamang.
42006034	Wera a´unna yoga´ dogne se-se nimi ag dodsulom wenena, eildi yoga´ dogne dodnulula´ arobne di dodlom wenena, eindi degna´ na sa´aso degna´ dobnemen do? Meili una´ nimi di babe meili una´ nimi ag se-se doladlamsildong, signa sigdinge urubub neigne dobgoba´ aboga.
42006035	Bog a´unna a´un ag malborob nimi ag wana´ ulamsululum di sig ag besarobne unulimsululum di degna´ yogsum degnulul arobne di se-se doladsinggom, anda eindi degna´ na weiga´ doblem di Eimayong Yaga´ Weig Bebnagne di me dangguloma´, anese Alna na´e anggom nimi ag babe meili nimi ag babe Besarobne.
42006036	A´undi Ayong na weradona´ gange di ulamsil songe neigne a´un babe weradona´ gange di ulimsululum.”
42006037	“A´unna nimi ag sunulamsululum gom wenena, a´un ag babe sumbusulul goma´. A´un babe iginne sigag deilimsululum gom wenena, a´un babe iginne deibsulul goma´; lubibsululum wenena a´un babe lubibsulula´.
42006038	Yog nimi ag dodsululum wenena a´un ag babe dodsugonga´: A´undi besa sumbamlulum sununa´ ag sumboga, wareboga yegoga langgalamlulne babe na a´un ag dodsulula´. Anese a´undi sumbugob aboga sumbamlulum sununa´ nenege ag sumboga a´un ag sumbusulula´.”
42006039	Yesus na on yog sununa´ yubu dogne babe na sigag lebog di na: “Ising urubne dogne di ising urubne dogne bomengga balamso de? Sig besene na lomag malyunggisereng goma´ de?
42006040	Donne dogne na omoladsina´ ne bisiboga al aga bebnag ulameldo gom, bog don nimi nenege na omoladsina´ yubu nenege gigib dobna wenegaga omoladsina´ne ab neigdigum ulamla.
42006041	Anna sa´se angga di ising ag gal sembengga´ gemelamlam, bog Eindi ising ag gal gareroba´ eibdangdob gom dog?
42006042	Anna sa´ura angga ag lemlam di na: Na´e lei eindi ising ag gal sembengga´ dobgunun alamlam, bog eindi ising ag gal gareroba´ eiyamlam gomdog? Gegeng gom nimi lei, gal gareroba´ eindi ising ag anege damen doblem di, anggabo di gal sembengga´ ising ag ora´ anege besa eiya doblambusulom.”
42006043	“Anese besarob gal dogne di meili galdo moulameldo gom, di on meili gal dogne di besarob galdo moulameldo gom.
42006044	Anese gal nisin anege na eildi do di aga eel ulameldong. Anese nimi na malmeila´ seleng gan-gan ag ab gal ara do dogne daglameldong gom, anda seleng gal di aga na anggur do daglameldong gom.
42006045	Besarob nimi wenena besarobne dollanalameldong besarob gange di bog meili nimi na meilinge aga dollanalameldong eildi meili una´ne di. Anese eildi bam ag uboga lemlange na gange ag uboga langgalamla.”
42006046	“A´unna sa´ase Nayag, Ayong Weigne, Ayong Weigne alamnelom dog, Neri lemna yubu ag unulamlom gom do?
42006047	Nimi na Nayag yalamig di Neri yubu gegboga unulamgong nimi nisin na – Nana a´un ag lag lebnun alna edne ab neigdigum sumbanmen,
42006048	Alna ee solamog nimi dogne ab neigso: Nimi nenege na yaga´ yana´ logoga ee diga´ na girig eilib deiya solamog. Ba mag wemboga´ eilba yalamog di ee nenegag siglibayog wenege na, ee nenege na warebanmen gom ubog, anese ee nenege na gigib gad muboga somog ba.
42006049	Bog nimi na Neri yubu gegban dog unulameldong gom nimi na, nimi dogne ee diga´ deilina´ gom gom sogo eilib solameldo nimi songe neigne. Anda mag wemboga eilba yanggayog di ee nenege na sigliboga gugog di yaga´ goboga meili urubog songe.”
42007001	Yesus na nimi dina´ a´osing ag yubu gigib leradagonggayog wenena, Alna Kapernaum asag wa´iyog.
42007002	Anege ag na yin yagne di ouragna´ne dogne od anda, alna eildi a´osing agne. Ouragna´ nimi nenege na neigna´ gad neiglamog di somagdobnemena´ ulamog.
42007003	Wenege yin yagne benege na Yesus se yubu gegbayog di Yahudi weignang edbareso nimi Alag molona´se bogibsiog, ba Al ya´indoga eildi ouragna´ nimi nenege wesiblul aboga.
42007004	Ba signa Yesus ag yayeg di wenena Alag yaga´ molbayeg, di lebeg di na: “Alna Eindi aga sunum arobanmen,
42007005	alna nundi sogo nimi nisin se wana´ ulamsil di, nundi yubu dona´ ee babe eildi solamsilne.”
42007006	Ba Yesus na sig ab nason isiboga bieg. Alna yin yagne di ee beram yanggayog wenege na yin yagne benege di algabo ag Alag lelbululum aboga ouragibsiog di na: “Ayong Weigne lei, iginso unggom, anese Ayong na neri ee ag dobgenmen gom;
42007007	Anese nana An ag yanggana´ na sunum gom sembibno di yano gom. Bog yubu dognog leblem wenena neri ouragna´ne na egdangdoblula´.
42007008	Anese nana damagne, anda na damag na yin yagnang dara babe od. Anda yin yagnang danege dogne ag neri: Bulom! absene wenena: Alna bisoa´, anda on nimi dogne ag lebsene di: Yulom! Absene wenena, alna yasoa´, goma neri ouragna´ nimi ag: Ane weblom! Absene wenena alna websoa´.”
42007009	Yesus na lebog yubu nenege gigib gegbayog wenena, alse budna´ abog di Al eimig yalameg nimi nisin ag gemesomboga Eildi lebog dina: “Nana a´un ag lebnun, Israel nimi nisin ag na aneso weig odseig seinilina´ nimi dogne Nana eilimneldo gom!”
42007010	Anda sig bogdebamsiog nang nenege gigib ee ag yayeg wenena, ouragna´ nimi nenege na gigib egdanggamoga´ ag gemera yayeg. Nain Asag Ab Goubini Me Dogne Yesus Di Gamyag Bugibog Yubu
42007011	Gigib wenena Yesus na ad dogne si na Nain asag biog. Eildi dirigoga bana´ nang ab nason bieg, bog nimi dina´ babe longgoga Al ab nason balameg.
42007012	Alna ad nenege lega´ isigin beram gigib biog wenena, somagamog nimi nenege na gal golaya´ oboga bolanggieg, me nenege na nengmabo yandome dognoga´ eilin na geiriya´ gel, anda ad nenege nimi dina´ ab geiriya´ gel genegab isiboga bolanggieg.
42007013	Ba Ayong Weigne na geiriya´ gel genege eibog di, wana´ gange di Eildi gange ag ebegayog, ba Eildi genege ag lebog di na: “Engeng gom!”
42007014	Wenarobog Alna gal golaya´ omega´ beram bina, se salbonggibog, ba sig gal golaya´ gyabameg nang na boseglomeg, ba Eildi lebog di na: “Goubininge lei, Nana an ag lemna bugoglom!”
42007015	Ba nimi nenege na gamyag bugogog di bugoga alna yubu lemog, ba Yesus di menege eilin ag doboga dorog.
42007016	Nimi nisin na log ubeg di signa Eimayong bebnag deilimeg, di lemeg di na: “Weig nabinge dogne nun gan-gan ag lag dangalyal”, anda “Eimayong na Eildi nimi gigib arolyesil.” Alameg.
42007017	Wera Yesus se yubu na Yudea sogo nisin ab sogo dara-dara nisin ab ag wegel wareglameg.
42007018	Yogne-yogne nisin unulamogne nenege na Yohanes na eildi dirigoga´ bana´ nang ag uboga dobog di wenege na,
42007019	alna nimi besene sig gan-gan ag uboga biabsiog di Ayong Weigne ag isilburugong aboga bogibsiog di na: “Eimig yulul arob nimi nenege na An goma on yog nimi yulula´se dira ulamgob gom?” abla abdurum.
42007020	Ba sig besene na Yesus ag gigib yareg di wenege na, sigdi lebdeg di na: “Yohanes mag dolongsina´ ne di An ag yubu isibagunoma´ se aboga bogdebelyeisil: Anda eimig yulul arob nimi nenege na An goma on yog nimi yulula´se dira ulamgob gom?” sereg.
42007021	Sum nenege Yesus na nimi dina´ yog-yog neigna´ nimi ab igin-iginne ab meili gange nang wa´indub nimi ab wesilimsiog, di ising urub nimi dina´ babe Eildi ising eilina´ doladlamsiog.
42007022	Anda sigag Yesus di yubu degna´ na: “Balamdurum, di a´undi ising gemelamdomne ab oo gegbaromne ab na Yohanes ag lera bururum di na: Ising urub nimi na ising eilimang, yan inga´ dangdob nimi na yan sirig yabalamang, meibu susu nimi besaroba´ egeldalamang, oson nimi na gegelamang, somagdob nimi na gamyag buldoglamang, di Besarob Yubu seegom nimi ag omoladlamsiang.
42007023	Anda Na se loldognena´ gom nimi na besarob ngingyang ulamlul.”
42007024	Gigib ba Yohanes di bogdebamsiog nang abenege gigib bireg wenena, Yesus na Yohanes se yubu nimi nisin danege ag lemog di na: “A´unna sa´ase bubsa´ ag bulum do? Om di wid bogweneglamla´ anege se gemelbineb de?
42007025	Goma a´unna sa´ase bulum do? Gemerob wina´ bagsum ongorob nimi nenege gemelbineb de? Gemerob bagsum ongorob nimi ab besa urubub dobnemen gomob ulamang nimi ab di ouling na as borobne di asag ulamang.
42007026	Bog a´unna sa´ase gemelbalamlom do? Nabinge gemena´se de? Nana a´un ag lebnun, alna nabi anda meneng wansog.
42007027	Anese alse yubu na mome dorob di na: Gedlom, Nana Neri weboga bogdob nimi dogne bogdebel yununa´ An aro bog al damen, alna Anse bisig An a´osing ag gednelamlula´.
42007028	Nana a´un ag lebnun: Gelabo di mangarob nang nisin gan-gan ag ab na Yohanes dognog yaga´ bebnag weigne ulamla, bog Eimayong damagne mogne aga weig alna damagso ulamla.”
42007029	Nimi nisin na Eildi lemog yubu gegelameg, wase oboga molon nang babe signa Eimayong di sirigne odseig seinilimeg, anese signa Yohanes di mag dobonggibsulul aboga gigib dowaddanggdob nimi.
42007030	Bog sig Farisi nimi ab Damen Wenena´ Yubu omoladsina´ gerem nang ab na sigag Eimayong di sembirubne na lobogameg, anese signa Yohanes di mag dolongsina´ yo gom se.
42007031	Yesus di lebog di na: “Sa´aso sununa´ aga Nana wene wilman ulamang nimi ag sununa´ ane sumbunun do? Anda signa sa ´a aga ab neigso do?
42007032	Sigse sununa´ na aneso mogmabo di pasar ag bina bulameldong di bialdalameldong mabo so nimi: ‘Nunna a´unse mob di lilim lemab, bog a´unna sunugna´ gom, nunna nimi salag ag sebna mos seblamab, bog a´unna engena´ gom.’
42007033	Anese Yohanes mag dolongsinne yayog wenena, alna gwaneng roti ab anggur mag ab dena´ gom ba, a´un dibna: ‘Alna meili gange nang wa´indubne alamlum.’
42007034	Gigib ba Sogo Nimi di Me yayog di Alna gwaneng ab mag ab delamog, ba a´undi lemlum di na: ‘Gedsu, Alna gogoga denne serem sebnange, wase moloboga donnang ab meili una´ nimi ab sigga alamlum.’
42007035	Bog dolamang nimi nisin na gerem deiya´ di sirigne dangilimsil.”
42007036	Farisinge dogne di Yesus ag gwaneng nason eildi ee ag dugob aboga biabog. Ba Yesus na Farisinge di ee ag yayog di bugoga gwaneng delameg.
42007037	Ad nenegag na meili una´ gel aga nimi nisin di eel gel dogne ulamog. Wenege genege na gegbayog ba Yesus na Farisinge di ee ag gwaneng delamla arob yubu gegbayog di, alna song besarob unmag ma´i degneroba´ dogne dora bobog di yayog.
42007038	Di alna engerobog Yesus weilagsig Eildi yan beram segelbiog, di Eildi yan ag na eildi engesuma´ di legoga eilda´ osong di gebog, di gigib wenena Eildi yan ag nos abog di song besarob un mag nenege di ligog.
42007039	Wenege Farisinge aga Yesus ab gwaneng nason dugob aboga biamogne benege na ununa´ nenege eibog wenena, eildi gange lomag lebog di na: “Al ane na nabinge wenena, Alna eela´, Alag salbonggibla gel gene na edne sa´aso gel aboga na; Alna od eel, gel gene na meili una´ gel.”
42007040	Wera Yesus di alag lebog di na: “Simon lei, Nana an ag yubu dogne lebnun aboga ubna.” Ba Simon di yubu degna´ na: “Omoladsina´ne lei, od leblom.”
42007041	Yesus di lebog di na: “Nimi besene di nimi dogne ag wase debloroba´ od. Nimi dogne di na girig wase lima ratus so deblorob bog nimi dogne di na girig wase 50 so deblorob.
42007042	Anese sig besene na girig wase nenege sunum degnemen gom, ba alna sig besene di deblorobne nenege lubibsiog. Sig gan-gan ag anege ab yaga´ weig wana´ uboga´ na edne aga do?”
42007043	Simon di yubu degna´ na: “Neri sembia na al yaga´ weiga´ deblorobne aga.” Yesus di alag lebog dina: “Odseig eindi sembiblamne nene na.”
42007044	Di genege ag gemerobog, Eildi Simon ag lebog di na: “Anna gelabo ane eiblam de? Nana eindi ee ag wa´in bog, anna Nayag Neri yan legna´ mag dogne dodnelam gom, bog alna eildi engesuma´ di Neri yan ag legnel di eildi osong di gebnel.
42007045	Anna Nayag nos abnelam gom, bog alna Na wa´na´ ag danegab dagibnang gom-gom Neri yan ag nos abnel.
42007046	Anna Neri ousa´ ag minyak mag lignelam gom bog alna Neri yan ag besarob song un minyak mag di lignel.
42007047	Anese Nana an ag lebnun: Eildi meilinge nisin na gigib lubdub, anese alna wana´ gange dina´log ubla´se. Bog nimi dogne wana´ gange moga´ ublul wenena, eildi meilinge babe moga´ og lubiblula´.”
42007048	Wenaboga genegag Eildi lebog di na: “Eindi meilinge na gigib lubdubgel.”
42007049	Anda sig Al ab nason bugoga dena´ delameg nimi na sigdi gange lomag og sembibeg di na: “Alna edne, ba nimi di meilinge na Eildi lubilimsil do?”
42007050	Bog Yesus di genegag lebog di na: “Eindi odseig seinilina´ di gigib blebdangdoblam, anda besaroba´ baldomlom!”
42008001	Nenege nisin gigib unuboga wenena, Yesus na weig as nisin ag babe mog as nisin ag babe Eimayong damag una´se Besarob Yubu ombadda yabalamsiog. Al ab Eildi dirigoga bana´ nang oo bare ab nason,
42008002	anda edbare gelabo na meili gange nang wa´indub ba wesiamsiog gelabo ab goma yog neigna´ weisiamsiog nimi ab, Maria aga Magdalena alameldong gel aga meili gange nang segbare doblambiamog gel ab,
42008003	Herodes di wase bonne Khuza algel Yohana ab, Susana ab yog gelabo dina´ ab. Gelabo dane nisin na sigdi damnang seyagne di balameg nimi arolamsieg.
42008004	Wenege nimi dina´ longgoga yalameg, nimi danege na weig asag nimi aga Yesus ag isiboga yalameg, ba Alna sununa´ yubu nene neblamog di na:
42008005	“Yena´ dognange dogne yena´ dognun aboga wee ag langgiog. Alna yena´ doglamog sum nenege na, yena´ dara na bisig abomag yunggieg, ba nimi di yan ingisabeg bog dara na eimag winang di ya´indoga bobya´ deyeg.
42008006	Yena´ dara na girig asa´ ag yunggieg di gigib wabeg bog mag gom se somagdobeg.
42008007	Yena´ dara na a´alseleng gan-gan ag yunggieg, anda a´alseleng ab isiboga wabeg bog a´alseleng di anggolong uboga somagdobeg.
42008008	On yena´ dara na besarob sogo ag yunggiegne na, besa gigib wabog di seratus yagna´ mubog.” Gigib aneso leboga Yesus na yubu migiba´ lebog di na: “Nimi dogne oo od wenena, alna besa gegbulul!”
42008009	Alag dirigoga bana´ nang di Alag isabeg, di sununa´ yubu ane nong na sa´ase abeg.
42008010	Ba Eildi yubu degna´ na: “A´un ag na Eimayong damag una´se geleleng arobne na eel una´ na gigib glagia dodsiog, bog yubu nenese yog nimi ag na sununa´ yubu ag uboga doaddob, anda signa gedgong bog eibgong goma´, signa gegbugong bog besa sembibgong goma´.”
42008011	“Sununa´ yubu nene nong na ane: Yena´ anege na Eimayong di yubu.
42008012	Bisig ag yunggiegne nenege na sig gigib gegbayeg nimi nenege, bog yubu nenege Iblis ya´indoga sigdi gange ag dorobsiog, signa odseig sembibeg ba blebsilag aboga.
42008013	Girig asa´ ag yunggiegne na yubu na gange ngingyang eisa´ besa gegboga dobeg nimi, bog signa yareng doaddob gom di, signa al wenege se og odseig sembibna bog ouragsina´ne dangalyanggan wenege signa yubu nenege ebyagoga loldoglamang nimi nenege.
42008014	Sig a´alseleng gan-gan ag yunggiegne nenege na yubu nenege gigib gegban di eimigsig gange nona´ na gange saram una´ ab damnang seyagne ab gamyag una´ soonge ab di obderob, ba signa do besa wisiruba´ moubnemen gom nimi.
42008015	Bog besarob sogo ag yunggiegne nenege na yubu nenege gigib gegbayeg di besarob gange di doboga deibeg di yeng gange di do dollanalamangne.”
42008016	“Nimi na wesa´ dimban wenena, ma´i goululonglameldong goma mana´ damag deilimeldong gom, bog alna bebnag lag yangana´ ag deilimeldong, ba ee ag wa´lamgong nimi na diman eibgong aboga.
42008017	Anese yogne-yogne nisin dognorobne aga lag dangganmen gomne dogne odgom, anda yogne yogne nisin geleleng arobne aga eel danggoga weiga´ ag lebnemen gomne dogne geleleng aroba´ odgom.
42008018	Anese, a´unna a´undi gegena´ bisig besa eel ublulum. Anese edne na eildinge od wenena alag dodlula´, bog nimi dogne eildinge odgom wenena eildi sembia alag ane umla arobne na alag uboga doroblula´.”
42008019	Yesus Eilin ab Algabo ab na Alag yayeg, bog nimi dina´ lenderob, ba Al beram binmen gom ubsiog.
42008020	Ba nimi di Alag lebeg di na: “Einin ab Anggabo ab na An ag ebbisidanggugob aboga asag umang.”
42008021	Bog sigag Eildi yubu degna´ na: “Sig Eimayong di yubu gegboga unulamang nimi nenaga Na´nin ab Na´abo ab.”
42008022	Ig dognog sum Yesus na Eildi dirigoga bana´ nang ab perahu ag winggieg, anda sigag Eildi lebog di na: “Nunna mag sein gouboga darasig bugob.” Ba signa gogonggayeg di balameg.
42008023	Sig na magsein eilib balameg bog, Yesus na a´osing manggunug mabog. Gaso weiga´ magsein ag doldogolyunggiog, di perahu lomag mag longolwa´isiog di signa obsinmena´ ulamsiog.
42008024	Ba Eildi dirigoga bana´ nang na Alag ya´inna gamolameg, di lemeg di na: “Omoladsina´ne, Omoladsina´ne lei, nunna obnubulamsil!” Ba Alna bugogog di gaso dolamog di mag losamolamoga´ ag anege lebsiog. Ba gaso ab mag ab na dagloubog ba magsein nenege na deso abog.
42008025	Ba Eildi sigag lebog di na: “A´undi odseig seinilina´ na asa do?” Ba signa yaga´ log uboga budna´ alameg, di sig moumun lelongoldalameg di na: “Nimi nene na edne di Alna gaso ab mag ab ag lebla ba signa Alag dagom abdang do?”
42008026	Wera Yesus ab Eildi dirigoga bana´ nang ab Galilea darasig Gerasa nimi di mogsogo ag bulbieg.
42008027	Yesus na sogo ag segelwinggiog, ba ad nenegagne dogne Al ab ebbisidanggareg; nimi nenege meili gange nang wa´indubne anda alna damen ab bagsum babe ongolamog gom di ee ag babe ulamog gom, bog nimi deilin ag og ulamog.
42008028	Alna Yesus eibog wenege na, alna ngwelegoga Yesus yan damag malbiog di yubu migiba´ biaboga lemog di na: “Yesus Eimayong di Me Bebnagne lei, Anna nayab sa´ubnom aboga do? Nana An ag molbagunun, ba Anna nayag oga´selengne ubnulom gom aboga.”
42008029	Yesus di meili gange nang nenegag alag uboga langgulom aboga´ se alna aneso lebog. Anese nimi nenege na meili gange nang di giliboga bololamoga´ se, al welameg di bosi soubu di gereglameg, bog al geregdoba´ danege na segdeblamog di alna meili gange nang danege di nimi goma´ ag danege boradeilimeg.
42008030	Yesus na nimi nenegag isibayog di na: “Eindi si na edne do?” Ba eildi yubu degna´ na: “Nana Legion”, anese alna meili gange nang dina´ wa´indubne.
42008031	Wera meili gange nang danege di Yesus ag molbayeg, Eildi nunna somagna´ne lomag wa´lulum absilag aboga.
42008032	Anda sig beram yem maran ag danege na meiya´ dina´ log youa´ dolameg, ba meili gange nang danege na Yesus ag molbayeg di na signa meiya´ dane ag od seleb wa´ululum ablul aboga. Ba Yesus na sigdi molbayegne od seleb abog.
42008033	Wera meili gange nang danege na nimi nenegag uboga langgieg di meiya´ danegag wa´iyeg. Meiya´ danege nisin na yem gos ag ereboga magsein ag malyunggieg di somagdageg.
42008034	Sig meiya´ se wen nang na sa´asonge gigib danggayoga´ anege eibeg wenena, signa bologa bieg di weig as ag babe mog as beram beram abenege nisin lerabieg.
42008035	Ba nimi nisin na sa´asonge danggayogne nenege gedgob aboga langgieg. Di signa Yesus ag yayeg wenena meili gange nang wa´indub nimi aga doblambamog nimi nenege na gange sirig umog ba bagsum onggoga Yesus yan damag bulamog ba eibeg; ba signa log ubsiog.
42008036	Ununa´ nenege sigdi ising di gigib eibeg nimi di yog nimi ag omoladlamsieg, meili gange nang wa´indub nimi nenege na gigib blebla aboga omoladlamsieg.
42008037	Ba sig Gerasa sogo nimi nisin na Yesus ag molbayeg, Alna sigag loboga bulul aboga, anese signa yaga´ log nong ulameg di. Ba Alna perahu lomag bulwinggindoga on bildibeg.
42008038	Anda meili gange nang di louya langgiegne benege di na Alag nayab nason bildibnom aboga molbayog. Bog Yesus di anna bildiblom abog, di Eildi lebog di na:
42008039	“Eindi ee ag bilem di Eimayong di an ag ublange nenege nisin negoga ombadsulom.” Ba nimi nenege na biog weig ad nisin ag Yesus di alag ubogne nenege nisin ombadda yabalamsiog.
42008040	Yesus na on yayog wenege na, nimi dina´ di dolbieg anese signa Alse dira ulamega´ anda.
42008041	Wera nimi dogne eildi si na Yairus yayog. Alna weig yubu dona´ ee ag se ousa´ne. Yesus eiba´ ag yan damag malbiog di Alag yaga´ molbayog, Yesus na eildi ee ag yulul aboga,
42008042	anese eildi gelme na yaga´ dognog sirig a´osing ag gelme, eildi mangaroba´ salag na eseng yala´ oo bare, bog somagna´ beram ulamog. Bisig balamega´ ag anege Yesus ag nimi dina´ di olneleldalameg.
42008043	Unulamega´ ag anege na gel dogne ona´e yabalamog di neiglamog salag na eseng yala´ oo bare ulamog bog nimi dognog di babe wesiyameg gom gel dogne ulamog.
42008044	Alna Yesus beram weilagsig segelyayog di Eildi bagsum goggobag see bebogog, ba al wenege sabseibi eilda´ ona´e yabalamoga´ anege na dagloubog.
42008045	Ba Yesus di leldogog di na: “Nayag na edne di see bebognel do?” Ba nimi dognog di babe lag lebog goma´ se, Petrus di lebog di na: “Omoladsina´ne lei, nimi dina´ longoboga An ag olneleldalamang.”
42008046	Bog Yesus di lebog di na: “Nayag nimi see di bebognel, anese Nayag uboga migib dogne langgil ba Nayag gedneb ubnel.”
42008047	Ba genege na eildi unubayoga´ anege eel ubeg wenege na, alna bed-bed arobog yayog di Yesus eiba´ ag malbiog, di nimi nisin ag neblamog Eildi bagsum ag bebogna´ na anese aboga ba alna wene abenegab egdangdobog.
42008048	Wera Yesus di genegag lebog di na: “Neri gelme lei, anna eindi odseig seinilina´ di blebgel, od besaroba´ baldomlom!”
42008049	Yesus na yubu anam lemog bog wenege na, weig yubu dona´ ee ag ousa´ne di eelom nimi dogne ya´indoga lebog di na: “Eindi gelme na gigib somagdobla, anna omoladsina´ne ag bebeg bebeg anggom!”
42008050	Bog Yesus na eildi lebog yubu gegbayog di Yairus ag lebog di na: “Log unggom, odseig seinilina´ aga odseig sembiblom, anda eindi gelme egdanggulula´.”
42008051	Di Yairus di ee ag gigib yayog di wenena, Yesus di nimi dognog babe wa´ugong gom aboga mema´ lebog di Petrus ab Yohanes ab Yakobus ab gelmenege eilin aleyong ab nong og.
42008052	Nimi nisin na gelmenege se engera salag bulameg. Bog Yesus di lebog di na: “Engeng gom mem, alna a´osing malamla, somagna´ gom.”
42008053	Signa Alag ogsolgoululameg, gelmenege na gigib somagdamog ba sig eel se.
42008054	Ba Yesus na gelmenege di see dobsaleboga yubu migiba´, Eildi lebog di na: “Gelmele lei bugoglom!”
42008055	Wera gelmenege di gange yayog wenena alwenege sabseibi alna gamyag bugoga segogog. Ba Yesus di gelmene gwaneng dodlulum ba dulul.
42008056	Anda gelme eilin aleyong ab na budna´ ubla aboga log ubsiog, bog Yesus di sigag lebog di ununa´ nene na yog nimi ag babe lag leng gom.
42009001	Yesus na Eildi dirigoga bana´ nang oo bare ag biabsiog di, sigag migib ab salerobne ab dodsiog meili gange nang nisin ag salerob umig di neigna´ nisin wesilisina´se dodsiog.
42009002	Anda Eildi sig weboga bogdebsiog Eimayong damag una´se yubu omoladlamsululum di nimi wesilimsululum aboga,
42009003	Sigag Eildi lebog di na: “Bisig balamluluma´ ag na yogne- yogne ab bonggom, dunguna´ goma bisig ona´ babe, roti gwaneng goma wase babe, goma bagsum besene so babe bonggom.
42009004	Anda a´unna nimi dogne di ee ag gigib dobsile wenege na, a´unna anegag ulamluluma´ murub anegag uboga bululum.
42009005	A´unna nimi di dosina´ yogom ubsiyig wenena, sigdi asag uboga langgululum wenena sig eel una´se na yan lenga´ boleblinggia langgululum.”
42009006	Wera gigib wenena signa yog as yog as nisin ag bindoga Eimayong di Besarob Yubu lera ombadda yabalamsieg di neigna´ nimi babe wesera yabalamsiyig.
42009007	Sogo borobne Herodes na unulamegne nisin gegbayog wenena, al babe na gange saram ubog, anese nimi di lemeg di na Yohanes na somagdob nimi gan-gan ag uboga gamyag bugogla alamega´se.
42009008	On dara nimi di lemeg di na, Elia aga on lag danggalyal goma alameg, bog on dara nimi di lemeg di na damen nabi nang danegaga nenge dogne gamyag bugogamla alameg.
42009009	Bog Herodes di lebog di na: “Yohanes na gigib neri ngang blegsi. Al aneso unulamla nimi nene na Alna edne do?” Wenabog di alna Yesus ab ebbisidanggasenem aboga yoyabog.
42009010	Lerabana´ nang nenege na on gigib yayeg wenena sigdi wemeg wee nenege Yesus ag nebeg. Ba signa Yesus di bobsiog di ad dogne si na Betsaida asag bobisiog, ba sigog Al ab nason ulameg.
42009011	Bog nimi dina´ babe eel ubsieg, di Alag dobda balameg. Alna sig dobsiog di Eimayong damag una´se yubu omoladlamsiog di wesibsiso aboga yo ulameg nimi babe Eildi wesilimsiog.
42009012	Ee einildogog wenege na Eildi dirigoga bana´ nang oo bare yayeg di lebeg di na: “Nimi dina´ dane na balamlulum ablom, signa ad beram as dane ag ee mana´ ab gwaneng dena´ ab se elamgong aboga, anese nunna yogne-yogne unuruba´ goma´ ag umabagab.”
42009013	Bog Eildi sigag lebog di na: “A´undi aga sigag gwaneng dodsululum ba dugong!” Ba sigdi yubu degna´ na: “Nunag odne na weiga´ gom, bog gwaneng roti lambare ab ikan besene ab og od, bogna nimi dina´ ane gwaneng dena´ na degelban wenege.”
42009014	Anese anegag umeg nimi na nengabo og na lima ribu so nang umeg. Wera Alna Eildi dirigoga bana´ nang ag lebog di na: “Signa ouling eleb eleb buggong, dognog ouling ag na lima puluh nimi so buggong.”
42009015	Dirigoga bana´ nang na unubayeg di nimi nisin ag na unuboga buglulum abeg.
42009016	Anda Alna gwaneng roti lambare ab ikan besene ab gigib dobog di wenena, Alna eimag gemewanenggia, besilisina´se gibna´ yubu lebog di gwaneng roti anege gesebseigibog di Eildi dirigoga bana´ nang ag nimi dina´ danegag bogsululum aboga dodsiog.
42009017	Anda sig nisin na delameg di mon og ubsiog. Gigib deyeg di dara leleglobeg gwaneng roti na sowad gou oo bare libeg.
42009018	Li dogne sum Yesus na Al og doa yubu lemog bog, Alag dirigoga bana´ nang na Alag yayeg. Ba Eildi sigag isibesiog di na: “Nimi nisin di Na se na edne alamneang do?”
42009019	Sigdi yubu degna´ na: “Yohane mag dolongsina´ne alamang, ba on dara nimi di lemang di na: Elia alamang, bog on dara nimi di lemang di na, damen nabi nang danegaga dogne gamyag bugoga ulamla alamang abeg.”
42009020	Ba Yesus di sigag isibesiog di na: “A´undi sembia na Nana edne do?” Ba Petrus di yubu degna´ na: “Mesias Eimayong ag uboga.”
42009021	Wenabog ba, Yesus na sigag yubu nene na yog nimi ag seila´ lera yibilulum gom aboga garebayog.
42009022	Anda Yesus di lebog di na: “Sogo Nimi di Me na igin iginne dina´ doblula´ bog weignang ab imam ousa´ nang ab Damen Wenena´ Yubu Omoladsina´ gerem nang ab di dogoma loboga obig bog somagdoble di li weneli sum ag na gamyag bugiblula´.”
42009023	Sig nisin ag Eildi lebog di na: “Nimi Na eimig dobda yalamgong nimi nisin na, alna aldam nimi senge se ebyagle di, sob-sob sum glabna gal dora boble di Na eimig dobda yalamlul.
42009024	Anese nimi dogne di neri gamyag deiya´ blebdounun yo sembible wenena, eildi gamyaga´ deiya´ waninggiblula´, bog nimi dogne Na se eildi gamyag deiya´ waningdoulul wenena, alna eildi gamyag deiya´ blebdoulula´.
42009025	Nimi dogne sogo nisin agne dobla´ na obne na sa´a, aldam nimi di obdanggaso goma gilalobso gom bog?
42009026	Anese nimi dogne Nase ab Neri yubu abse eili ulamle wenena, Sogo Nimi di Me di babe nimi nenege eili oblula´, Eildi bebnagne ab, Aleyong di bebnagne ab, geis eimnang ab di Al yanggale sum nenege na eili oblula´.
42009027	Nana a´un ag lebnun: Odseig aneyag umlom nimi dane aga nimi dogne na Eimayong damag una´ ag signa eilina´ arobog somagdobgong gom nimi dogne od umla.”
42009028	Unura ombadda ulamsiog di sum lin bare so gigib uboga wenena, Yesus na Petrus ab, Yohanes ab, Yakobus ab bobsiog di doa yubu lebgob aboga mein ounang dognag bowinggisiog.
42009029	Alna doa yubu anam lemog sabseibi wenege na, Eildi a´osing na yogso sambayog di Eildi bagsum na geis meleg darang-darang alamog.
42009030	Anda gemena´ na nimi besene Al ab yubu nason selelameg, anege na Musa ab Elia ab.
42009031	Sig besene na bebnag geis meleg ab lagdanggoga Al Yerusalem asag bindoga Eildi sunum ubnebne nenege se yubu selelameg.
42009032	Al wenege na Petrus ab algabo ab na a´osing malamega´ anda bugoga gemelameg ba Yesus Eildi bebnagne ab nimi besene Al beram seglamdega´ eibeg.
42009033	Anda sig nimi besene abenege na Yesus ag anege louya bildibnom aboga uldogdeg wenege na, Petrus di Alag lebog di na: “Omoladsinne lei, nun nisin na ane ag ulamgob wenena yaga´ besarob ngingyang sirig. Wera nunna ee weneli sobseb di ee dogne na Anse, ee dogne na Musa se ee dogne na Elia se sobseb.” Bog Petrus di lebog yubu nene na nong anese aboga gange besa seinilina´ di lebog gom.
42009034	Alna aneso yubu leldogog sabseibi deb ma´ud dogne yayog di sig nisin lilibeisiog. Anda signa deb ma´ud lomag wa´ieg wenege na signa log ubsiog.
42009035	Wera deb ma´ud lomag anege uboga gegeldogeg ba yubu dogne leldogog di na: “Ane na Neri Me Neri websinge, Alag gegbululum.”
42009036	Leldogog Yubu nenege gigib gegbayeg di wenege na, Yesus na Alnong og segamog ba eibeg. Bog dirigoga bana´ nang na una´ nenege nisin na geleleng eibeg, anda li salag wilman wenege na signa nimi dognog ag babe ombadsieg gom.
42009037	Ambusum gwelegnagsig signa mein ounang ag uboga yunggieg wenena, nimi dina´ longgoga Yesus ag yalameg.
42009038	Nimi dina´ gan-gan ag anegab nimi dogne di yubu migiba´ biaboga, eildi lebog di na: “Omoladsina´ne lei, nana An ag molbagane ba Anna neri me gemelbulom, anese alna neira´ dognog me.
42009039	Ig dogne ig dogne na meili gange nang wa´ildoga olamang, ba seila´ oloboga ngweleglamla di meili gange nang danege di dora bed-bed eilimang ba bam ag na bolgamola´ yulul alamla. Meili gange nang nenege soba´-soba´ olamla di louya langginmen gom ulamla.
42009040	Anda Eindi dirigoga bana´ nang ag meili gange nang nenege yaglambugong aboga molbesino, bog sigdi na doblambanmen gom ulamla.”
42009041	Wenabog ba Yesus di lebog di na: “Odseig seinilina´ gom wilman nimi aga mednena´ nimi lei, Nana li edbare salagso ab a´un ab nason lignibonggia una´ na edbare salag ulamgoba´ do? Eindi me ane ag beyulom!”
42009042	Wera me nenege na Yesus beram beyanggayeg bog, meili gange nang nenege di menege na sogo ag weglinggibog di, bed-bed ana´ salbibog. Bog Yesus na meili gange nang nenegag yubu migiba´ lebog di me nenege wesia, aleyong ag on dorog.
42009043	Ba nimi nisin na Eimayong di weig migib se aboga irei budna´ alameg. Nimi danege nisin na Eildi unubayogne nenege se budna´ alameg wenege na, Yesus na Eildi dirigoga bana´ nang ag lebog di na:
42009044	“Neri lemna yubu nene besa gegboga sembiblulum: Sogo Nimi di Me na nimi di see ag dodsineb ulamla.”
42009045	Lebog yubu nenege signa besa sembibeg gom, anese yubu nene nong na anese lebla aboga eel una´ na dognorob ubog ba, signa anese lebla aboga eel ubeg gom. Anda sigdi babe lebog yubu nenese Alag yubu nong na sa´a aboga isina´ yubu babe bosa´ goma´ isibanmen gom ubsiog.
42009046	Yesus di dirigoga bana´ nang nisin na sig gan-gan ag ab na edne aga weigne danggulula´ aboga leldana´ manggayeg.
42009047	Bog Yesus na sigdi seinilina´ eel ubsiog. Anese aboga Alna mogmabo dogne dobog di Al abomag samo segibog di,
42009048	sigag lebog di na: “Nimi dogne di Neri si ag uboga me ane doble wenena, alna Na dolamnel; anda alna Na dolamnel wenena alna Na weboga bogdebelyaneyogne ag dolamla. Aneso anda a´un gan-gan ag ane ab mogne sirigne na, al aga weigne sirig danggulula´.”
42009049	Wenabog ba Yohanes di lebog di na: “Omoladsina´ne lei, nimi dogne di Eindi si ag uboga meili gange nang yaglambamla ba eiyamab, di nimi nenegag na mem amab, anese alna nun ab nason dirigoga bana´ne gom aboga.”
42009050	Ba Yesus di alag lebog di na: “A´undi mem anggom, anese a´un dolbalag nenesina´ gom nimi wenena, alna a´un agsig nimi.”
42009051	Yesus na Eimasag wenggana´ sum beram ubog wenena, Alna Yerusalem asag bunun arob a´osing deiya biog,
42009052	anda Al bana´ arobog edbare nimi damen doldogol yesiog. Signa bindoga Samaria nimi di ad dognag bindoga Alse yogne-yogne nisin memboga gednelameg.
42009053	Bog Samaria nimi danege na Al dona´ dogoma lobogeg, anese Al bisig balamoga´ na Yerusalem asag balamoga´ se.
42009054	Eildi dirigoga bana´ nang besene Yakobus ab Yohanes ab na ununa´ nene eibdeg wenena, sigdi lebdeg di na: “Ayong Weigne lei, ug na eim ag uboga sig ag yunggile di, sig nisin oboga dusulul aboga lebgob de?
42009055	Wenabdeg bog Alna samboga sig ag lebsiog.
42009056	Di signa on yog asag bieg.
42009057	Yesus ab Eildi dirigoga bana´ nang ab na bisig on muruboga balameg bog, bisig urugag ab nimi dogne di Yesus ag lebog di na: “An yog asag-yog asag balamlema´ ag anege na babe An eimig dobda balamgununa´.”
42009058	Ba Yesus di alag lebog di na: “Dobsengga´ na eildi gleng od winang na eilda´ eya´ babe od, bog Sogo Nimi di Me na ousa´ deilina´ ouling mana´ na od gom.”
42009059	Wenabog di Alna on yogne dognag lebog di: “Na eimig dobda yulom!” seog bog nimi nenege di lebog di na: “Od seleb bogna na´neyong damen sogo wangalbine di.”
42009060	Bog Yesus di alag lebog di na: “Somagdob nimi na od somagdob nimi di wangaldalamgong; bog anna bilem di Eimayong damag se yubu yoga´ ag-yoga´ ag lera omoladbusulom.”
42009061	Ba on yog nimi dogne di lebog di: “Ayong Weigne lei, nana An eimig dobda balamgunun, bog nana neri eelom nimi ag damen mololbine di.”
42009062	Bog Yesus di lebog di na: “Nimi na wee webneb gema´ salbulul dog losomboga gemelamle wenena, alna Eimayong damag se na sunum gom.”
42010001	Nenege nisin gigib wenena Ayong Weigne di on yog dirigoga bana´ nimi tujuh puluh websiog, di nimi besene besene Al arobog sig damen weig ad nisin Eildi gemelbusunun arob ad nisin ag weboga bogsiog.
42010002	Sig ag Eildi lebog di na: “Mas na dina´, bog meneganeb nimi na moga´ og od. Anese Ayong Weigne mas Deiya´ne ag molbululum ba, Alna wee wen nimi na mas menegna´ se aboga dorebelyulul.
42010003	Bululum, odseig Nana a´unna domba me songe beigam gan-gan ag bogdebsununa´.
42010004	Wase se bona´ ab, agleng bisig ona´ ab, yan ongona´ ab boblulum gom, anda bisig ag anam balamlulum dogna, nimi ag na gibsululum gom.
42010005	Nimi dogne di ee ag wa´ululum wenena, oumunggun nong leblulumne na: Ee nene nimi na isiboga besa mon angarob gange ulamlulum.
42010006	Anda anegag ab isiboga mon angarob gange una´ nenege sunum dobgong wenena, a´undi gibsina´ nenege na alag ulamlul. Bog gom wenena, a´undi gibsina´ nenege na a´un dama´ ag on losomba yulul.
42010007	Ee nenege ag ulamlulum, di nimi di a´un ag gwaneng ab mag ab doladlamsugongne nenegaga dera ulamlulum, anese wee wen nang na degna´ urubub dona´. Yog ee ag bina yog ee ag bina unggom.
42010008	Anda a´unna weig ad dogne ag wa´ululum ba anegag ab dobsugong wenena, a´unse sa´asonge memboga deibgong dena´ nenegaga delamlulum,
42010009	sig anegag neigna´ nimi na wesilimsululum di sigag lemlulum di na: Eimayong Damag una´ na a´un beram ulamla.
42010010	Bog a´un na on weig as dogne ag wa´ululum bog, anegag ab dobsugong gom wenena, weig ad nenege weig bisig ag bindoga lera yabalamlulum di na:
42010011	A´undi asag ab uboga nundi yan ag lenga´ ebdembesila´ na, a´un a´osing ag boloblenggibgob; bog ane eel ublulum: Eimayong damag una´ ag na wene gigib beram ulamla.
42010012	Nana a´un ag lebnun: sum nenege na sig Sodom nimi na gyagmana´ unibsulula´ bog ad nenege nimi ag na yaga´ igina´ ubsulula´.”
42010013	“An Khorazim nimi anna ongei arob gange ulimla! An Betsaida nimi anna ongei arob gange ulimla! Anese Tirus asag ab Sidon asag ab budna´ ubnemen gomne aga gigib a´un gan-gan ag dangalamlange na, signa damen danegab noroldana´ gange di gednebne uboga meilinge lobogamsin.
42010014	Bog eimig isildogsile sum nenege na sig Tirus asag ab Sidon asag ab nimi na gyagman ura sumbusulul bog a´unna weiga´ sumbusulula´.
42010015	An Kapernaum nimi na, anna eim ag dobwanenggibgulula´ de? Gom, anna boyonggalamgele di somagdob nimi una´ ag ounugu doblenggugulula´!
42010016	Edne na a´un ag gegelamle wenena, alna Nayag gegelamla; edne na a´un ag loldoglamsile wenena, alna Nayag loldoglamnel, di Al Na bogolyaneyogne ag babe loldoglamla.”
42010017	Gigib ba sig tujuh puluh nang nenege na ngingyang gange di eii eisa´ yayeg di lebeg di na: “Ayong Weigne lei, meili gange nang nisin babe Eindi si ag uboga nun ag dagom alamang.”
42010018	Ba Yesus di sigag lebog di na: “Iblis na beba´ songe eimag uboga sogo ag malyonggayog ba Nana eibsi.
42010019	Odseig migib na a´un ag Neri gigib dodsisi baga´ ab segal-galaga´ ab na yan inggululum di a´undi malborob nimi di migib na lambonggibluluma´, ba a´un ag yoo songe babe obsulul goma´.
42010020	Bog meili gange nang nisin di a´undi yubu gegboga dagom alamanga´ anese ngingyang sembiblulum gom, bog eimasag a´undi si mome doroba´ anege se aga ngingyang ulamlulum.”
42010021	Sum nenege babe Yesus na ngingyang ubog Geid Gange lomag uboga anda lebog di na: “Ayong Nana An ag na´e alamna, eim ab sogo ab nisin di Ayong Weigne, anese nene nisin na Eindi dognirub gerem nimi ab eel nimi ab ag na, bog mogmabo ag na Eindi lag dangilimsilam. Yo Na´neyong, nenege na Eindi ngingyangne.
42010022	Yogne-yogne nisin na Na´neyong di Nayag dodneog anda nimi nisin na Almamne wangan ulamang bog Aleyong og eel ulamla, nimi na Ayong wangan ulamang bog Almamne og eel ulamla anda ununa´ nene na Almamne di nimi unibnun sembibna nimi nenegag lag dangilimla.”
42010023	Gigib wenena Yesus na Eildi dirigoga bana´ nang ag og gemera lebog di na: “A´undi eilimlomne eilimla ising na ngingyang ulamlul.
42010024	Anese Nana a´un ag lebnun: Nabi nang dina´ ab borob nang ab na a´undi eilimlomne nene eibseb aboga ulameg, bog eibeg gom, di a´undi gegelamlomne nene gegbugob aboga yo ulameg, bog gegbayeg gom.”
42010025	Dognog sum na Damen Wenena´ Yubu omoladsina´ geremne dogne Yesus ag sumbunun aboga seglamoga´ anda, eildi lebog di na: “Omoladsina´ne lei, unum gamyag deiya´ dobnun aboga nana sa´ubnun do?”
42010026	Alag Yesus di yubu degna´ na: “Damen Wenena´ Yubu ag garerobne mome na sa´aso dorob do? Anna sa´a so eildilamlam?”
42010027	Nimi nenege di yubu degna´ na: “A´undi Ayong Weigne, Eimayong ag wana´ na, a´undi gange nisin ab a´undi gange seinilina´ nisin ab a´undi migib nisin ab a´undi eel gerem nisin ab di wana´ ulamlulum, di eindi nong ag wana´ seinildalamlam songe a´unggabo ag babe wana´ ulamsululum arob.”
42010028	Ba Yesus di alag lebog di na: “Eindi leblamne na sirig; anda anna aneso ulamlem wenena, anna gamyag ulamloma´.”
42010029	Bog nimi nenege di alna sirigne neneldana´ se Yesus ag lebog di na: “Anda nayab nun neig nimi na ed nimi do?”
42010030	Yesus di yubu degna´ na: “Nimi dogne Yerusalem asag uboga Yerikho asag yonggalamog; bog alna asoga´ donnang di see ag malyunggiog ba asoga´ og lalarobeg gom, bog al babe na olsablameg di gigib wenena al anegag beiblouya bindibeg alna somagna´ beramso bog.
42010031	Imamne dogne al bisig nenegag yonggalamog; alna nimi nenege eibog, bog alna bisig darasamo uboga liboga bindibog.
42010032	Neigsonge babe na Lewinge dogne ouling nenegag yayog; di nimi nenege eibog wenena, alna bisig darasamo uboga liboga bindibog.
42010033	Bog Samariange dogne bisig balamog murub ouling nenegag yayog; anda alna nimi nenege eibog wenena, wana´ gange di eildi gange ag ebegayog.
42010034	Alna alag bindoga eildi susu ag anege na minyak mag anggur mag ab di ligia gigib wenena bagsum gesibog. Gigib wenena nimi nenege eildi bomog keledai ag dobwanenggia man ee ag bobiyog di wesebayog.
42010035	Ambusum gwelegnag sum na eildi girig wase dinar besene doboga ee deiya´ ne ag dorog di, eildi lebog di na: Alag welamlem di al senge babe weiga´ degilimlom, nana on yanggane sum na lumbaganuna´.”
42010036	“Sig weneli nang abene aga na eindi sembia na asoga´ nimi see ag malyunggio nimi nenege di neig nimi na edne do?”
42010037	Nimi nenege di yubu degna´ na: “Alag weradona´ sembibo nimi nenege.” Yesus di alag lebog di na: “Bilem di, aneso unubulom!”
42010038	Yesus ab Eildi dirigoga bana´ nang ab na anam bisig balameg di, Alna ad dogne ag wa´iyog. Ba Alna gel dogne si na Marta eildi ee ag dobog.
42010039	Genege na algagal dogne od anda eildi si na Maria. Anda Maria na Ayong Weigne di yan beram bugoga Eildi lemog yubu gegelamog,
42010040	ba Marta al og gilam-gilam aboga arolamsiog. Alna Yesus beram ya´ina lebog di: “Ayong Weigne lei, Anna gegbamlam gom de, ba na´agel na gembonggiamnel gom ba nayog gilam-gilam aboga arolamsunun de? Arobunulul aboga leblom.”
42010041	Bog Ayong Weigne di alag yubu degna´ na: “Marta, Marta, anna yogne-yogne se gange saram uboga bebeglamlam,
42010042	bog dognogne og wenena seleb: Maria na besarobne ag gigib webamla, alag uboga nimi di dobgong gomne ag.”
42011001	Li dogne sum Yesus na ouling dognag doa yubu lemog. Alna doa yubu gigib lera dagonggayog wenege na, Eildi dirigoga bana´ nang dogne di Alag lebog di na: “Ayong Weigne lei, Yohanes di eildi dirigoga bana´ nang ag omoladlamsiog songe nun ag babe doa yubu lena´ ombadsulom.”
42011002	Ba Yesus di yubu degna´ sigag na: “A´un na doa yubu leldoglulum wenena, aneso leblulum: Ayong lei, Eindi si na geis legdob; Eindi Borobne damag una´ yulul.
42011003	Nundi gwaneng dena´se sob-sob sum sunum urububne doladlamsulom
42011004	anda nundi meilinge babe lubibsulom, anese nundi babe nun ag meili ubsiyig nimi ag lubibsugoba´; anda nunna ouragsina´ lomag bobesinggom.”
42011005	Wera Eildi sigag lebog di na: “A´un gan-gan ag ab a´un nimi dogne einimnag alga di ee ag biso di alag lebso di na: Na´e lei, eindi roti gwaneng weneli lumbibgununa´se dodnulom,
42011006	anese neri na´e dogne yoga´ ag bal di neri ee ag yal ba alse gwaneng dena´ memena´ na nana unuruba´ odgom ba;
42011007	absom wenena, ee lomag nimi nenege di yubu degna´ na aneso lebsoa´: Nana sagnenggom, isigin gigib seregano di neri mabo ab gigib a´osing mabob; nana bugogne di an ag yogne dodgenmen gom abso.
42011008	Nana a´un ag lebnun: Alna bugoga alag doladna´ na yo gom, bog nimi nenege na alga se, eildi ununa´ nenege di eili ubnelag aboga, alna bugoga eildi yonge nenege bugoga dodsoa´.
42011009	Anese aboga Nana a´un ag lebnun: Mololamlulum wenena, a´un ag dodsulula´; elamlulum wenena, a´unna dobluluma´; isigin goungum goungum alamlulum wenena, a´unse isigin gubsulula´.
42011010	Anese nimi nisin na mololamig wenena, dobgonga´ nimi nisin na elamig wenena, eibgonga´ nimi nisin na isigin goungulamig wenena, alse isigin na gublula´.
42011011	A´un gan-gan ag ayong nesayaga na eildi me ikan alag molbaso, ba eildi me ag ikan lunun ag na baga´ dodsoa´ de?
42011012	Goma alna winang do molbaso bog, alag na sangalgalaga´ dodnemen de?
42011013	wera a´un gegeng gom nimi di babe na a´undi mabo ag besarob doladsina´ doladlamsilom, a´un Ayong eimasagne na meneng wansog! Alna sig Alag mololamig nimi ag Geid Gange dodsulula´.”
42011014	Ig dogne sum na Yesus di meili gange nang dogne nimi dognag wa´ildoga loba´ danggiamogne nimi dogne yaglambayog. Meili gange nang nenege langgayog wenege na, loba´ danggamog nimi nenege na yubu bangoma leldogog. Ba nimi nisin budna´ aboga ngalaglameg.
42011015	Bog sig gan-gan ag dara nimi di lebeg di na: “Alna meili gange nang nisin di ousa´ne Beelzebul di migib di yagsambal.”
42011016	Dara nimi di babe na Alag eimasag ab gednebne dogne ublom aboga mololameg, Alag sumbugob aboga se.
42011017	Bog Yesus na sigdi gange seinilina´ eel ubsiog di lebog di na: “Borob as nisin na delegdangdob wenena borob as nenege yaga´ gom urubnemen, anda neig eelom nimi dogne delegdangdoba´ od wenena, eelom nimi nenege na doluboga malyunggulula´.
42011018	Aneso anda Iblis babe na eildi borobnang bogoga aldama´ byabaldalamso wenena, eildi borobne na sa´aso ura lignibonggia bomsoa´ do? Anese a´undi lemlom di na, Nana Beelzebul di migib di meili gange nang yagalsanalamla alamlom.
42011019	Wera Nana Beelzebul di migib di meili gange nang yagalsanalamsene wenena, a´undi dirigoga bana´ nang na migib nesa di yaglambasenga´ do? Anese aboga sig aga na a´un ag sunusin nimi danggugonga´.
42011020	Bog Nana Eimayong di migib di meili gange nang yagalsanalamna wenena, odseig Eimayong damag una´se na a´un ag gigib ya´indub.
42011021	Migibne dogne na gadne nisin onggoga yin ab boseglamle di eildi ee welamso wenena, eildi damnang nisin na od besaroba´ umlula´.
42011022	Bog yogne dogne yaga´ migib nongne wenena nimi nenege nong oboga dolbalag nembaso di nimi nenege di yin ab gadne nenege nisin lalarobsoa´, lingnam songe nenege na, anda eildi damnang lalaroba´ anege na nimi ag bogso.
42011023	Edne na Nayab nason una´ gom wenena, alna Nayag dolbalag nenenne, di edne na Nayab nason longolisina´ gomne wenena, alna delegoga gwildi-gwildi eisinne ulamla.”
42011024	“Meili gange nang na nimi gange ag uboga langgindoga wenena, alna bubsa´ sogo ag deg-deg sena´ elameldong, anda eibna gom wenena, eildi lemla di: Nana on somboga damen neri ulamsi ee ag anege bunun alamla.
42011025	Anda losomboga on yan di gedna ba ee nenege na ona´ bogoga besa memboga legdob ulamla.
42011026	Ba eibna di wenena on yog meili gange nang segbare yaga´ yoo log nang elbisin di, signa anegag wa´indoga ulamang. Ba nimi nenege di una´ na yaga´ meili sirig ulamla damen ulameldo songe gom.”
42011027	Yesus na yubu nenege anam lemog bog, gel dogne na nimi dina´ gan-gan ag ab yubu migiba´ leboga Alag lebog di na: “An me bomgeog di eildi moum di An dimbagayog gel genege na ngingyang ulamlul.”
42011028	Bog Eildi lebog di na: “Ngingyang ulamlul nimi na Eimayong yubu gegboga dobna di welamla nimi nenegaga ngingyang ulamlul.”
42011029	Nimi dina´ Alag longolyayeg wenena, Yesus di lebog di na: “Wene yagna´ ulamang nimi nene na gegenggom nimi salag og ulamang. Signa gednebne se og yo ulamang, bog sigag na yog gednebne dodsinmen gom bogna Yunus di gednebne og sumbanmen.
42011030	Anese Yunus di sununa´ gednebne na Niniwe nimi se ubog songe, Sogo Nimi di Me na wene wilman ulamang nimi se sununa´ gednebne ublula´.
42011031	Sunuldogsile sum nenege na, Dabora samo Borobgel na wene wilman nimi ab segogig di signa eildi igin iginne deibsulula´. Anese borobgel gene na mogsogo goggobag uboga yulula´ Salomo di gerem deiya´ gegbunun aboga yulula´, anda wene ane umlange na meneng wansog Salomo songe gom!
42011032	Sunuldogsile sum nenege na, Niniwe nimi ab wene wilman ulamang nimi ab segogig di sigdi alag igin-iginne deibgonga´. Anese Niniwe nimi nenege signa Yunus omoladlamsiog yubu gegboga noroldana´ gange di sigdi meilinge lobogeg, anda wene ane odne na meneng wansog Yunus songe gom!”
42011033	“Nimi dogne na wesa´ dimban di wenena ee oumbulung damag sig goma ma´i yanggol damag deilameldong gom, bogna wesa´ deilina´ yan eilib deilimeldong, ba wa´aldoggong nimi na diman ag gemera yugong aboga.
42011034	A´undi ising na a´undi nong se wesa´ ulamla. A´undi ising besarob wenena, a´undi nong nisin babe diman besarob ulamla, bog a´undi ising meili wenena, a´undi nong nisin babe gunu ulamla.
42011035	Anese aboga wesa´ a´un ag ora´ anege gunu danggalag aboga besa gembara gen eisa´ ulamlulum.
42011036	Wera a´undi nong nisin na diman wararob di gunu babe moga´ gom wenena, nisin na diman og waralamla, wesa´ diman an ag waralamla songe waralamlula´.”
42011037	Yesus na yubu nenege gigib ombadsiog wenena, Farisi nimi dogne di eildi gwaneng nason dunom aboga Al biabog. Ba Alna ee nenegag wa´iyog di bugoga dena´ delameg.
42011038	Farisi nimi nenege na ununa´ nenege eibog wenena budna´ aboga ngalaglamog, anese Yesus na gwaneng dena´ arobog see mag legna´ gom-gom dena´ delamoga´se.
42011039	Bog Ayong Weigne di alag lebog di na: “A´un Farisi nimi na, a´unna eilibnag se og ma´i ab gou ab di leglamlom, bog lomagsig na lalarobne ab meilinge ab di og degnewabdob ulamlom.
42011040	Loba´ nimi lei, boga´ eilibnagsig na Eildi ubog di, on lomagsig babe Eildi ubog gom de?
42011041	Aneso bogna, lomag ulamangne na see gom nimi ag dodsululuma´ anda yogne yogne nisin a´un se legdob ulamgonga´.
42011042	A´un Farisi nang a´un na ongei arob gange ulamla, anese a´un na a´undi gibna´ senge na song ba´ ab soua´ ba´ ab mad yogne-yogne nisin ab og deilimlom, bog a´unna doumdigum urububne ab Eimayong ag wana´ ab na dolbalag ulamlom. Dognog na unulamlulum di on yogne dara na dolbalagso unggom.
42011043	A´un Farisi nimi a´unna ongei arob ulamlulum, anese a´unna yubu don ee ag wa´ildoga a´osing ag bulamlom di pasar degna´ ag na nimi di giblamsugong arob ouling ag og ulamlom.
42011044	A´unna ongei arob ulamlulum, anese somagdob nimi sogo wangaroba´ ag gednebne deilina´ gom songe; ba nimi na eel gom di eilibag yabalamang songe ulamang.”
42011045	Damen Wenena´ Yubu omoladsina´ ne dogne di yubu degna´ Alag lebog di na: “Omoladsina´ne lei, Eindi aneso lemlamne na, nunse babe meili lemsilam.”
42011046	Bog Eildi yubu degna´ na: “A´un Damen Wenena´ Yubu omoladsina´ nang lei, a´un babe na ongei arob ulamla, anese a´undi nimi ag iginne sa´o boululum aboga sa´ilimsilom, bog a´unna se ba´ dognog di babe iginne ag na salelonglamlom gom dog.
42011047	A´unna ongei arob ulamlulum, anese a´unna nabi sogo wangaroba´ ag ee solamsilom, bog a´unisang yabo di signa gigib obsiyig bog.
42011048	Aneso uboga a´unna lag lemlom, di a´unisang yabo di unulameldongne na sirigne dangilimlom, anese nabi nang nenege na sigdi obsiyig ba sig deilin ag na a´undi ee solamsilom.
42011049	Anese Eimayong di gerem di lemla di na: Nana sig nabi nang ab lerabana´ nimi ab weboga doldogolyununa´ ba nabi nang danege dara ab lerabana´ nimi danege dara ab na sigdi obsugong di sigag giliboga bolamsugonga´,
42011050	anda wene wilman ulamang nimi di nabi nang nisin sogo ouliyoga´ ag uboga wene sigdi eneng yegdoba´ anege sig dama´ di dobgonga´
42011051	Habel di eneng yegoga´ ag anege uboga Zakharia ag ane deilina´ ag ab Eimayong di Ee ag ab ag gigib obsiyig nimi. Anda Nana on a´un ag lebnun: Nenege nisin na wene wilman ulamang nimi di dobgonga´.
42011052	A´un Damen Wenena´ Yubu omoladsina´ nang lei, a´unna ongei arob ulamlulum, anese a´unna eel dangana´ isigin se kunci gigib dobluma´se; a´un nong na lomag wa´ululum gom, bog lomag wa´ugob aboga ubgong nimi se lilib-lilib eilimsululumag.”
42011053	Anda Yesus na ouling nenegag uboga gigib biog wenege na, Damen Wenena´ Yubu omoladsina´ gerem nang ab Farisi nang ab di na yog yog yubu Alag sob sob wa´lamog.
42011054	Anese aboga signa Al weboga yobgob aboga yoyablameg, signa Eildi leblenge donag doboga Eildi yubu ag diga´ deibgob aboga.
42012001	Wenege sabseibi na nimi deng deng dina´ longolyalameg, ba signa yaga´ olmilmilibildalameg. Ba Yesus eilniboga omoladlamsiog, di oumunggun na Eildi dirigoga bana´ nang ag, Eildi lebog di na: “Bigna´ ununa´ag na gembara weldalamlulum, nenege na Farisi nimi di gegeng gomso uboga yalbabna´ gange una´ ag se.
42012002	Yogne-yogne nisin seregdoba´ aga gubnemen gomne dogne ora´ na gom, anda yogne-yogne nisin dognoroba´ aga eel ubnemen gomne dogne ora´ na odgom.
42012003	Anese a´undi gunu lomag ulamlum di leblulumne nenege babe na diman agne babe gegelamang, anda a´undi ee lomag ab nimi ag oo lomag lebonggibluluma´ anda babe na aroma´ bisig uboga omoladlamsil.
42012004	Na´abo lei, Nana a´un ag lebnun, a´unna sigdi nong obsin di yogne yogne ununa´ gom ulamang nimi sigag na log unggom.
42012005	Nana a´un ag lag ombadsunun a´unna edne aga log ulamluluma´. Al aga log ulamlulum, gigib obsili di, nimi ugdan asag doranagsin migib borobne. Odseig Nana a´un ag lebnun, Alag aga log ulamlulum!
42012006	Girig wase moga´ besene di og winang wou lambare deglameldong gom de? Odseig anesongea´ anda dognog winang babe na Eimayong na ibildoglamla gom,
42012007	anesoa´ anda a´undi ousa´ osong nisin babe na eildirub. Anese a´unna log unggom, winang wou dina´ babe aneso bog a´unna a´osing aga´ anda.
42012008	Nana a´un ag lebnun: Nimi nisin di Nase nimi a´osing ag lag lemang wenena, Sogo Nimi di Me di babe Eimayong di eimnang nisin a´osing ag lag leblula´.
42012009	Bog nimi dogne di Nase nimi a´osing ag elyaglamnulul wenena, al babe Eimayong di eimnang a´osing ag ebyagnun.
42012010	Nimi dogne di Sogo Nimi di Me ag dolbalag nenelamle wenena, alna od doge dogea lubiblula´; bog nimi dogne Geid Gange ag meili derelamle wenena, alna doge dogea lubiblul goma´.
42012011	Nimi di a´un doboga Majelis nang ag goma Pemerintah nimi ag goma salerob nang ag gom doboga bobusugong wenena nana blebdangdobnun aboga yubu na sa´aso lebnuna´ aboga gange gadgeira´ unggom.
42012012	Anese sum nenege na Geid Gange di yubu nenaga leblom aboga ombadsulula´.”
42012013	Nimi dina´ danege gan-gan ag ab nimi dogne di Yesus ag lebog di na: “Omoladsina´ne lei, na´e ag leblem ba meisa´ anege dara bogoga nayag lelegadnulul.”
42012014	Bog Yesus di alag lebog di na: “Na´e lei, Nana edne di anse sunusinne goma an ab angga ab se nebna´ gan-gan agne segibneog do?”
42012015	On Eildi sig nisin ag lebog di na: “Damnang yonge nisin ag na besa gembara weldalamlulum, anese nimi dogne damnang dina´ log ulamla, bog gamyag una´ na damnang danegag lingniboga ulamla gom.”
42012016	Gigib wenena Alna sig ag sununa´ yubu dogne na Eildi lebog di na: “Nimi dogne alna seyagne ulamla, ba eildi sogo ag na yogne yogne dina´ log ulamla.
42012017	Eildi gange ag isildalamla di na: Nana sa´a ubnun do? Nana neri sogo ag mad menegoga deilina´ ouling babe odgom ba seinilimla.
42012018	Wera eildi lebog di na: Nenaga unubunun; neri mad menegoga deilin ee nisin gobeisibane, di weig ee aga sobne di ee nenege lomag neri damnang nisin ab gandum ane ag deilimnun.
42012019	Gigib wenena nana neri gange ag lebne di na: Neri gange na neri damnang dina´ ag ulamla, eseng yala´ eseng bu wal bu se deibdi wenggalamnuna´; degdeg seboga, gwaneng dera, mag dera, ngingyang ngingyang ura ulamnuna´! Aboga lebog.
42012020	Aneso lebog bog Eimayong di yubu alag na lebog di: Anna loba´ nimi lei, sum nene einimnag na eindi gange dobnuna´, anda eindi gedneboga deilimlamne nenege na edne se gedneboga deilimlam do?
42012021	Wera aneso ura dangalamla nimi na eildi damnang se og boloboga deilimla nimi wenena, alna Eimayong a´osing ag see gomne danggunun aboga ulamla.”
42012022	Yesus na Eildi dirigoga bana´ nang ag lebog di na: “Anese aboga Nana a´un ag lebnun: A´unna nong gamyag una´se gange saram unggom, a´unna sa´a aga dugoba´ aboga na, anda a´undi nong senge se babe nunna sa´a aga onggugoba´ do aboga na gange saram unggom.
42012023	Anese gamyag una´ na weiga´ bog gwaneng dena´ na weiga´ gom a´undi nong na weiga´ bog bagsum ongona´ na weiga´ gom.
42012024	Winang ooyang di ununa´ besa sembiblulum alna yena´ dogna di ousa´ yongolameldo gom di mad menegoga deilin ee babe odgom, bog ane songe uboga Eimayong di dena´ doladlamsil. A´unna meneng wansog winang songe gom!
42012025	A´un gan-gan ag ab nimi dogne na gange saram ulamla´ se al gamyag ulamla´ bisig na on dognog loboga ma´adangganmen de?
42012026	Wera a´unna mog ununa´ nene sunum ubnemen gom wenena, sa´ase yog ununa´se gange saram gweseboga seinilimlom do?
42012027	Eisa´ moul wenggalamla´ anege babe besa sembiblulum, besa isingyoua´ wiboga membamso goma´ aga anege na, bog Nana a´un ag lebnun: Salomo na eildi bebnag una´ ag na gemerob eisa´ dane dogne so bagsum dogne ongolamog gom.
42012028	Wera malmeila´ ba´ wene na od ubla, bog ambusum signa ug dabig, ba gom urubneba´ anege babe na Eimayong di besa welamsil, a´un odseig seinilina´ moga´ nimi lei, a´unna yaga´ meneng wansog!
42012029	Wera, a´unna gwaneng na sa´a aga dugoba´ goma mag na sa´a aga dugoba´ do aboga seinibebegoga, a´undi gange saram unggom.
42012030	Nene nisin na yog sogo yog sogo Eimayong wangan nimi di aga elamang. Aneso bog, a´undi yo ulamlomne nenege nisin na a´un Ayong na eel.
42012031	Bog a´unna Eildi damag una´ senge damen elamlulum wenena, nene nisin babe na a´un ag ma´aboga doladlamsulula´.
42012032	A´un moga´ nimi lei, log unggom! Anese a´un Ayong na Damag Una´ As nenege na a´un ag gigib dodsunun aboga ulamla.
42012033	A´undi damnang nisin na nimi ag oboga deglulum di sig see gom nimi ag dodsululum! A´undi deilimlom ma´i nenege na wisi ublul gom arobne ag aga unubululum, gom urublul gomne eimasagne se aga deiblulum, asoga´ nimi di asoga´ dobneb goma´ ag gedba´ eya´ sobneb goma´ ag deiblulum.
42012034	Anese a´undi damnang ora´ ag anege na, a´undi gange babe anegag ulamlula´.”
42012035	A´undi saba´ wegena´ na gad wegamlulum di a´undi wesa´ na gad dinisalbamlulum.
42012036	Anda a´unna sigeleyong benegaga gel dona´ ag bilamna´se yulula´ aboga dira ulameldong nimi songe unulamlulum, ba al ya´inna isigin gunguldogna wenena alse isigin berera gublameldong.
42012037	Ouragna´ nimi danegaga sigleyong yanggana´ se dira ulamna bog yulul nimi danegaga na ngingyang ulamgong. Nana a´un ag lebnun: Odseig alna eilda´ saba´ wegena´ wegebaso di sigag bugoga delamlulum abso, anda alna ya´ina sig arobusulula´.
42012038	Anda alna einimnag dug-dug anag yaso wenege goma gwelegna yangman yanggaso di gom, signa aneso ulamseng ba eibsiso wenena, signa yaga´ besarob ngingyang.
42012039	“Bogna ane besa eel ublulum: Nimi dogne ee deiya´ne na asoga´ don nimi ee abeneso salag yulula´ aboga eel umso wenena, alna eildi ee na goblul aboga ising dibloubso goma´.
42012040	Anesonge a´un babe gednelamlulum, anese Sogo Nimi di Me na sum nenaga yulula´ sembiamlulum gom sum aga yulula´.”
42012041	Petrus di lebog di na: “Ayong Weigne lei, Eindi sununa´ yubu lemlama´ anena nunse goma nimi nisin se babe lemlam gom?”
42012042	Ba Ayong Weigne di yubu degna´ na: “Wera, edne aga na ee ag anege besa weboga memena´ geremne sigeleyong di ouragna´ nimi nisin danege se segibso, sig ag gwaneng doladsina´ se sum nenege na edne do?
42012043	Ouragna´ne aga aleyong di wee nenege besa welamle bog aleyong di eiblul wenena, alna ngingyang ulamlul, aleyong yanggale wenege na.
42012044	Nana a´un ag lebnun: Odseig aleyong benege di alna eildi damnang nisin se wenne segiblula´.
42012045	Aneso bogna, ouragna´ nimi nenege na gegenggomso uboga eildi gange ag lemle di na: Na´neyong na yalamla gom ba aboga, eildi ouragna´ nimi gelabo ab nengabo ab obsamboga, gwaneng ab mag ab deroga serem seblamso,
42012046	bog ouragna´ nimi nenege di aleyong na sum nenaga yulula´ arob gom sum aga yulula´, sum nenaga yulula´ aboga eel gom sum aga, anda alna gareboga oble di eildi degna´ urubub doblula´ sig yeng dagom ana´ gom nimi ab neig digum.
42012047	Eildi ouragna´ nimi dogne na aleyong di unubaseng sembirubne eel ulamla, bog alna gednerob una´ gom-gom aleyong di yonge ununa´ gom wenena, alna li dina´ dina´ oblula´.
42012048	Bog eildi ouragna´ne dogne na aleyong di unubulul sembirubne nenege wangan di obsiniba´ aboga´ ununa´ gom wenena, alna moga´ og oblula´. Nimi nisin weiga´ doaddob nimi wenena´ weiga´ molbusulula´, bog on yaga´ weiga´ nong doaddob nimi wenena on yaga´ weiga´ nong molbusulula´.”
42012049	“Na yeisa´ na sogo ag ug borebnun aboga yeisi anda Neri abene so ublul sembibnenge aga, ug nenege ugbog singgulula´!
42012050	Nana yaga´ mag dolongna´ dobnun, anda Neri gange ag na yaga´ ingmun ulamnel, ununa´ nene unuldogle wenena!
42012051	A´undi sembia Na yeisa´ na sogo ag ane isiruba´ ulamgong aboga yeisi de? Gomba, Neri yubu a´un ag lemna di na, isirub una´ gom, bog na delegeldana´ se yeisi.
42012052	Anese wene ag uboga eilniboga neig ee lomag nimi aga lambare nimi wenena, nimi weneli di nimi besene ag delegdob ulamig ba nimi besene di na nimi weneli ag delegdob ulamgonga´.
42012053	Signa sig moumun delegeldalamgonga´, aleyong di almamne ag delegdob ulamle ba almamne di aleyong ag delegdob ulamlula´, eilin di almanggel ag delegdob ulamle ba almanggel di eilin ag delegdob ulamlula´, gelabo alyamalgel di alyamalgel ag delegdob ulamle ba alyamalgel di alyamalgel ag delegdob ulamlula´.”
42012054	Yesus na nimi dina´ ag babe lebog di na: “A´unna gemelamlulum ba deb selen dogne gesengban samo uboga wenggalamla wenena, a´undi lemlom di na: Mog yunubul abna bog, al sumboga yalameldo.
42012055	Anda a´unna dabora samo uboga om gwialyanggan wenena, a´undi lemlom di na: Dou ubnubul sum abna bog, al sirig dangalameldo.
42012056	A´un yalbabna´ nimi lei, a´unna eim ab sogo ab a´osing sununa´ na a´unna eel, bog a´unna sa´a se wene wilman na sunulamlom gom do?
42012057	Anda anna sa´ase sirigne ag na eindi og garerobne dolenglamlam gom do?
42012058	Anese, an ag dolbalag nenen nimi di Pemerintah nimi ag bobugugong wenena, bisig ag anam bururum dog, yaga´ isirub ublom, ba anna giliboga boboga sunusinne ag bobigiyig ba sunusinne di eildi aronne ag dodle ba al aronne di dolongsina´ lomag dobonggibgelag aboga.
42012059	Nana a´un ag lebnun: Anna anege ag uboga na langgulom goma´, eindi gongala´ debloroba´ lununa´ arobog wenena, anda lunura daglem wenegaga.”
42013001	Sum nenege na nimi edbare Yesus ag Galilea nimi se yubu lera yayeg, Pilatus di sigdi eneng ab sigdi oboga deilinne di eneng ab isiboga deiboga´ se.
42013002	Yesus di yubu degna´ sigag lebog di na: “A´undi sembia na Galilea nimi nene di meilinge na yaga´ weiga´ ba yog Galilea nimi di meilinge na moga´ se, signa iginne dolamang de?
42013003	Gom ba! Nana a´un ag lebnun. Bog a´unna noroldana´ gange di meilinge ag loboglulum gom wenena, a´un nisin babe aneso ura derong arobluluma´.
42013004	Goma a´undi sembia na Siloam beram weig ee di nimi sa´o dara bare obsyoa´ anege na, sigdi mednena´ne na yaga´ weiga´ ba Yerusalem nimi nisin di mednena´ne na moga´ di de?
42013005	Gom ba! Nana a´un ag lebnun. Bog a´unna noroldana´ gange di meilinge ag loboglulum gom wenena, a´un nisin babe aneso ura derong arobluluma´.”
42013006	Yesus na sununa´ yubu nene lebog di na: “Nimi dogne di gal ara dogne eildi anggur wee ag wabdob, anda alna eildi gal nenegag do eboga dagnun aboga yayog, bog do mouna´ eibog gom.
42013007	Ba alna eildi anggur wee wenne ag lebog di na: gal ara nene na eseng yala´ weneli do elya´ilamna ba do mouna´ na eilina´ gom. Ba gal nene na weblom! Al na sa´ase sogo nenag yog gilaboga ulamlul!
42013008	Ba nimi nenege di yubu degna´ lebog di na: Ayong lei, od eseng yala´ dognog louya gerebdog, nana sogo yurugane di wee ula´ deibne ba,
42013009	On eseng yala´ nonogag do mubla´abmen, gom wenena, od webneba´!”
42013010	Ig dogne Besen Sum Yesus na yubu dona´ ee dogne ag omoladlamsiog.
42013011	Anegag na gel dogne meili gange nang wa´indoga ulameg bog eseng yala´ sa´o dara bare ulamog di alna neigna´ di deiya´ genirub, ba besa doum digum segognemen gom ulamog.
42013012	Yesus na genege eibog wenena, al biaboga lebog di: “In lei, eindi neigna´ na gigib egdangdoblam.”
42013013	Di Eildi see na genege eilib salbonggibog, ba genege na al wenege sabseibi segogog di, Eimayong bebnag deilimog.
42013014	Bog dona´ ee ag ousa´ne na erigal ubog, Besen sum bog Yesus di nimi wesebayoga´ se, anda nimi dina´ ag lebog di na: “Li na´ab bare na wee wena´se sum. Anese sum danegaga ig dogne ya´ina wesilisina´ bog Besen sum na mem.”
42013015	Bog alag Al Ayong Weigne di yubu degna´ lebog di na: “Yalbabna´ gange nimi lei, a´un gan-gan ag ab nimi eleb-eleb di Besen sum ab sigdi sapi goma keledai gom lega´ lomag ab isigin guboga mag dena´ ag bobisinmen gom de?
42013016	Gelabo ane na Iblis di eseng yala´ sa´o dara bare gouboga deirub, alna Abraham di mangarangdob yena´ nimi aga, anese soubu goubduba´ ane lobibnemen gom de?”
42013017	Anda Alna aneso leldogog ba, Alag byablameg nimi nisin eili ubeg bog nimi dina´ nisin na ngingyang ulameg, anese Eildi gigib unulamog ununa´ nisin na bebnag aboga.
42013018	Wera Yesus di lebog di: “Eimayong Damag wa´na´se sununa´ na Nana sa´a songe aga sumbunun do?
42013019	Alna sesawi do so sununa´, nimi di doboga wee ag dogna, ba do nenege na wabna di gal danggan wenena see gwaga´ ag na eimag winang di eya´ solameldong.”
42013020	Anda on Eildi lebog di na: “Eimayong Damag wa´na´se yubu na Nana sa´aga ag sumbunun do?
42013021	Alna roti gwaneng bigna´ songe anda gelabo di tepung see weneli doboga tepung ab isiboga losamolamna ba dognog weiga´ nolamla songe ulamla.”
42013022	Gigib wenena Yesus weig as mog as nisin ag ombadda yabalamsiog di Alna Yerusalem asag bisig biog.
42013023	Anda nimi dogne di Alag lebog di: “Ayong Weigne lei, nimi moga´ og blebsineba´ de?”
42013024	Ba Yesus di yubu degna´ nimi danegag lebog di: “Mog bisig ag wa´unun aboga yoyablamlulum! Anese Nana a´un ag lebnun: Nimi dina´ na wa´ugob aboga yoyablamgong, bog wa´ugong goma´.
42013025	Wera ee deiya´ne na segoga isigin gad seregale wenege na, a´unna asag segoga isigin goungum goungum ara lemlulum di na: Ayong lei nun isigin gubsulom! Ba, eildi yubu degna´ a´un ag leble di na: A´unna asa uboga yalom nana wangan sulula´.
42013026	Ba a´undi leblulum di na: Nunna An a´osing ag gwaneng ab mag ab nason delamob di nundi as bisig yabana´ ag Eindi gigib omoladlamsioma´ anege no abluluma´.
42013027	Bog Eildi a´un ag leble di na: A´unna asa uboga yalom nana wangan, Na a´osing ag uboga bindiblulum, a´unna meili ununa´ ulamlom nimi!
42013028	Anegag ab na enggoga si glengdereb nororob alamluluma´, Eimayong damag una´ ag enigi Abraham ab Ishak ab Yakub ab nabi nang nisin ab eibsululum di wenege na, bog a´un nong na dora nagsulula´.
42013029	Anda nimi dina´ na yalesig, gesengbansig, obleramsig, daborasig uboga Eimayong Damag una´ ag ya´indoga gwaneng bugoga delamgonga´.
42013030	Anda odseig eimig nimi menggugonga´ ba damen nimi na eimig danggugonga´.”
42013031	Sum nenege na Farisi nang edbare ya´ina Yesus ag lebeg di na: “Mogsogo nenag loboga bulom, anese Herodes na An obgunun aboga ulamgel.”
42013032	Sigag Yesus di yubu degna´ na: “Beigam nenegag bindoga leblulum di na: Nana sum nene ab ambusum ab na nimi weisia meili gange nang wa´indub nimi dollanalamsununa´, anda weneli sum ag na goggob dagnuna´.”
42013033	Bog sum nene ab ambusum ab eimdi ab na Nana Neri bineb bisig balamnuna´, anese nabi nang dogne na Yerusalem ag gom bogna olamsildong gom.
42013034	“ Yerusalem, Yerusalem, eindi nabi nang olamsulum di an ag bogdebelya´indub nimi babe girig di nagoga olamsulum! Nana sob-sob eindi mabo boloboga neiga´ ag deibsunun aboga yo ulamnel, ayam eima´ di eilda´ mabo gol damag eirilamsil songe, bog a´unna yo gom.
42013035	Odseig a´undi ee nene na lobogig, ba deso ablula´. Bog Nana a´un ag lebnun: A´undi Nana on eibnululum gom murub uboga sum nenege a´undi leldoglulum di: Al Ayong Weigne si ag uboga yayogne na beisirub ulamlul!”
42014001	Ig dogne Besen sum Yesus na Farisi nimi di ousa´ne di ee ag gwaneng dunun aboga yayog. Ba wa´ilameg nimi nisin di Alag mibilganeglameg.
42014002	Bog oloboga neigna´ di bigoga nolamog nimi dogne Al eiba´ag ya´indoga seglamog.
42014003	Ba Yesus di Damen Wenena´ Yubu omoladsina´ gerem nang ab Farisi nimi ab ag Eildi lebog di na: “Nimi na Besen sum ab od wesibsinmen goma gom gom?”
42014004	Sig nisin na yubu gelegayeg. Ba Alna neigna´ nimi nenege di see ag salbonggia wesibog di alna baldomlom abog.
42014005	Gigib wenena Eildi sigag lebog di: “A´un gan-gan ag ane ab nimi dogne Besen sum ab eildi me goma sapi mag logdoba´ ag malwa´iso wenena glira dobso goma´ de?”
42014006	Signa Alag ubuma byabnemen gom ubeg.
42014007	Anese Yesus gerog ba nimi ba´ nimi na a´osing ag ouling ag bugob aboga yoyablamega´ se, Alna sununa´ yubu ane sigag lebog di:
42014008	“Nimi dogne di gelabo dona´se seni dena´ ag biyamsile wenena, a´osing ag ouling ag bunggom, anese nimi nenege na on yaga´ bebnag weig nimi dogne biyamla´abmen aboga,
42014009	ba an ab al ab biyamsile nimi nenege ya´ina aneso leblul gom aboga: Ouling nene na nimi nene glublom able. Ba anna eili eisa´ sogag ouling ag bulbilemag aboga.
42014010	Bog anna biyamgiyig wenege na, sogag ouling ag bindoga bulamlom. Ba ee deiya´ne di ya´inna an ag leble di: Na´e, a´osing ag bulyulom abla´abmen. Anda anna nimi ba´ yog biyamsile nimi a´osing ag gibdub una´ ubla.
42014011	Anese nimi dogne bebnag deildalamle wenena alna sogag deiblula´, bog nimi dogne sogag neneldalamlul wenena alna bebnag deiblula´.”
42014012	Anda Yesus di babe Al biyamogne ag lebog di: “Anna gwaneng nason ugag goma einimnag gom dugob aboga biabsilem wenena, a´unggabo goma an asola´ nimi goma eindi eelom goma eindi ee beram seyag nimi aga biasinggom, anese signa on an biabgiyig di aneso ura an babe on degna´ doblemag aboga.
42014013	Bog anna seni yoblem wenena, sig see gom nimi ag, yan see meili nimi ab, yan see inga´ dangdob nimi ab ising lum nimi ab aga biabsulom.
42014014	Anda anna ngingyang ulamgulula´, anese signa unuruba´ gom nimia´ anda degna´ na deggugong goma´. Anese anag degna´ deggena´ na sirig nimi gamyag bulisile sum nenege aga degna´ dobloma´.”
42014015	Yubu nene gegbayeg di nimi ba´ nimi danege dogne di Yesus ag lebog di: “Eimayong damag una´ ag ab biabsile ba gwaneng delamgong nimi na ngingyang ulamgong.”
42014016	Bog Yesus di alag lebog di: “Nimi dogne seni nonggela´ yobog di nimi dina´ biabsiog.
42014017	Seni dengena´ beram ubog wenena, eildi ouragna´ne ag nimi ba´ nimi ag lelbulom aboga uragibog ba: Wene yululum, yogne-yogne nisin na gigib gednebal albiog.
42014018	Bog sig nisin isiboga ongei abeg di. Oumunggunne di alag lebog di: Nana wee sogo wenog degamna ba gemelbunun ba, nana ongei abna.
42014019	Nimi dogne di lebog di na: Nana sapi lob lambare anam degamna di nana sunulbununa´ ba; nana ongei abna.
42014020	Nimi dogne di lebog di na: Nana gel wenog domna ba nana yunun gom.
42014021	Ba al ouragna´ nimi nenege na aneso lebang aboga aleyong ag omoladyayog. Ba ee deiya´ne benege na gorogayog di eildi ouragna´ne ag lebog di: Berera bisig ad gan-gan nisin ag bilem di segom nimi ab see yan meili nimi ab ising lum nimi ab see yan inga´ nimi ab aga doyusulom.
42014022	Ouragna´ nimi nenege di lebog di na: Ayong eindi leblam yubu nenege na gigib unuban ba aneso danggal, bog yog ouling babe ora´.
42014023	Ba aleyong di eildi ouragna´ne ag lebog di: Bisig goggob nisin ag bilem di anegag umig nimi nisin ag bebegoga bowa´usulom, anese neri ee na degnebugong.
42014024	Anese Nana a´un ag lebnun: Neri seni dugob aboga biarob nimi danege na nimi dognog sirig babe dugong goma´.”
42014025	Ig dogne sum Yesus na bisig ag balamog ba nimi dina´ Al eimig neimba balameg. Ba Alna gemesomboga sigag lebog di:
42014026	“Nimi dogne Nayag yalamlul wenena, alna aleyong ab, eilin ab, algel ab, eildi mabo ab, algabo nengabo ab gelabo ab, eildi gamyag deiya´ ab loldogna´ gomdog wenena, alna Nayag dirigoga bana´ nimi dangganmen gom.
42014027	Nimi dogne alna glabna gal bona´ gomdog Nayag dobda balamlul wenena, alna Neri dirigoga bana´ne dangganmen gom.
42014028	Anese a´un gan-gan ag nimi dogne ee sobneb wenena alna bugoga degna´ degneba´ damen sumbaso di, wee nenege webneba´ galba´ na sunum wenena?
42014029	Alna diga´ gigib deibso dog garegogoboga sona´ gom wenena, nimi nisin di ising eiya alag derelamigag aboga,
42014030	lemig di na: Nimi nene na ee sobnun aboga eilnibayog, bog eildi ubuma sunum sobdagnemen gom alamgonga´.
42014031	Goma asa borobne dogne di mal obdangganeba´ se besa sembirub gom dog sepuluh ribu nang og weboga dua puluh ribu nang ag mal oldalbululum aboga bogsiso de?
42014032	Aneso sunum gom wenena, eildi damen eildi malborobnang mog ulamsenga´ ag isiboga ulamgob arob isina´ yubu lelbululum aboga nimi bogdebsisoa´.
42014033	A´un gan-gan ag ane nimi babe na neigne, eildi seyagne nisin lobognang gom dog wenena, alna Nayag dirigoga bana´ nimi dangganmen gom.
42014034	Uwa´ na besarob, bog uwa´ na eee ana´ gom wenena, sa´a di eee ablul arobob ubnemen do?
42014035	Wee ag babe wee oula´ se babe nongobne odgom, ba nimi na borebna´ og ulameldong. Nimi na oo gegena´ od wenena, alna gegbaso.”
42015001	Wase oboga molon nang ab meili una´ nimi ab soba´ Yesus ag yalameg Eildi yubu gegbaneb.
42015002	Ba Farisi nang ab Damen Wenena´ Yubu omoladsina´ gerem nang ab na sa´ase ulamang arob gange ulameg di lemeg di na: “Alna meili una´ nimi dolamsil di sigab gwaneng nason delamang” alameg.
42015003	Ba Alna sununa´ yubu nene sigag lebog di na:
42015004	“Edne aga a´un gan-gan ag ane ab eildi domba seratus od bog gan-gan ag ab dogne derong abso wenena, sembilan puluh sembilan domba na bubsya´ ag loubsiso di alna derong amso domba nenege elamso di eibso goma´ de?
42015005	Anda alna gigib eibso di wenena, alna ngingyang se sa´o ag sa´ayaso,
42015006	di ee ag gigib beya´ina algabo ab eildi ee beram nimi ab biaboga sigag lebso di na: Neri domba derong aroba´ anege na eibna´ se, nayab nason ngingyang ulamgob.
42015007	Nana a´un ag lebnun: Neigsonge babe na meili una´ nimi dogne noroldana´ gange di meilinge lobogla wenena eimasagne babe yaga´ ngingyang ulamla, sembilan puluh sembilan gigib sirig nimi na noroldana´ gange di meilinge lobognemen gom ulamang nimi so gom.”
42015008	“Goma gel gesa aga eildi girig wase sa´obare bog, gan-gan ag dogne derong abso wenena, ug wesa´ dimbaso di ee ona´ bogoga yaga´ besa isingyoua´ elamso di eibso goma´ de?
42015009	Anda alna galba´ nenege eibso sum nenege na, alna eildi asola´ nimi ab eildi ee beram nimi ab biabsiso di lebso di na: Neri girig wase derong aroba´ anege na gigib eibna ba nayab nason ngingyang ulamgob.
42015010	Nana a´un ag lebnun: Anesonge neigne Eimayong di eimnang babe na ngingyang ulamang meili una´ nimi dogne noroldana´ gange di meilinge lobogla´ se.”
42015011	On Yesus di lebog di na: “Nimi dogne eildi mabo nengmabo besene od.
42015012	Nebinge di aleyong ag lebog di: Ayong lei, nundi damnang nasenge dara lelegoga dodnulom abog. Ba aleyong na sigdi damnang nisin sig gan-gan ag ab bogadsiog.
42015013	Li edbare sum gigib uboga, nebinge na eildinge nisin oboga degog di mog yog sogo ag biog. Bilamoga´ ag onogo na eildi damnang nisin gwildi-gwildia seila´ bobsebiamog.
42015014	Nisin gigib gom uyamog bog, ad nenegag gwaneng yo nonggela´ langgiog ba al babe na yaga´ gwedde arobog.
42015015	Ba alna ad nenegag weigne dogne di ee ag bindoga wee welamog. Ba nimi nenege di alna bubsya´ ag bindoga eildi meiya´ welamlom aboga uragiamog.
42015016	Ba alna aso garen ba deroba´ seriga´ meiya´ di dena´ aga dera ulamog, bog nimi dognog di babe alag doladna´ ulameg gom.
42015017	Wera eildi ulamogne eel ubdayog di, eildi lebog di na: Na´neyong di wee ag welamang nimi gwaneng dina´ log ulamla, bog na ane na gwaneng yo di somagdobnubulamna.
42015018	Nana segoga na´neyong ag bine di alag lebne di na: ‘Ayong lei, nana eim a´osing ag babe ayong a´osing ag babe gigib meili ubsisi,
42015019	nana on ayong di me senmen gom; nana ayong di wee ag wen nimi danggibnulom abnun.’
42015020	Di alna segoga aleyong ag balamog. Alna anam mog balamog bog aleyong na gigib eiyamog, di eildi gange ag wana´ ubog. Aleyong na bologa balamog di al dolbina nos aboga eiribayog.
42015021	Menege di alag lebog di: Ayong lei, nana eim a´osing ag babe ayong a´osing ag babe gigib meili ubsisi, ba nana on ayong di me senmen gom.
42015022	Bog aleyong di eildi ouragna´ nimi ag lebog di: Berera besarob bagsum ane ag beyululum di alag onggiblulum di cincin na eildi see ag onggia eildi yan ag yan ongona´ babe onggiblulum.
42015023	Sapi me mesa yaga´ anaga doblulum di oboga yoblulum ba nun nason ngingyang eisa dugob.
42015024	Anese neri me ane na gigib somagdoba´ aga gamyag bugoga yal, alna derong aroba´ aga on dobab. Aboga signa ngingyang ulameg.
42015025	Bog eildi me yandonge na wee ag ulamoga´ anda ee ag bunun aboga ee beram yanggayog, bog mob lilim ab mos seboga sunuglamega´ ab gegbayog.
42015026	Ba alna ouragna´ nimi dogne biabog di alag isibayog ane na sa ´ase ulamang aboga isibayog.
42015027	Ouragna´ nimi nenege di yubu degna´ na: Einibsa na on gigib yalba aneyong di mesa yag sapi me oboga yolamla, alna besaroba´ on yalba dobla di.
42015028	Ba yandonge na yaga´ lemog di alna wa´iyog gom. Ba aleyong langgina alag yubu lebog.
42015029	Bog eildi aleyong ag yubu degna´ lebog di na: Eseng yala´ deng-deng ayong se gigib wee wera ulamgen di ayong di lerob yubu babe byablamgen gom, bog nase babe kambing me dogne na´abo ab yoboga ngingyang ulamgong aboga doladlamnesom gom.
42015030	Bog ayong di me wenog yala´ na ayong di damnang seila´ yolsagna´ gelabo ag gom uya yal, bog ayong na mesa yag sapi me alse orayolamlam!
42015031	Ba aleyong di alag lebog di: Neri me lei, anna sob-sob nayab nason ulamnam, anda neringe nisin na eindinge.
42015032	Wera nunna ngingyang se eii dolamgob einibsa na somagdoba´ aga on gamyag bugoga yal, alna gigib derong aroba´ aga on gigib dobaba´ se.”
42016001	Yesus di Eildi dirigoga bana´ nang ag lebog di: “Seyag nimi dogne alna eildi wase bonne dogne od. Alag na eildi unubal arob yubu lebog di na: Wase bonne na eildi damnang seila´ dulul lanalamla.
42016002	Di wase bonne ag biaboga alag lebog di na: Anse yubu na sa´aso gegban do? Eindi unulamlamne lag leblom, anese anna on wase bon wee welamlom goma´.
42016003	Wase bonne di eildi gange lomag lebog di na: Neri na sa´asonge ubnun do? Ayong na neri wase bon wee gadbibnel ba. Sogo na guruganmen gom, molona´ na eili.
42016004	Neri sa´aso ubnunne na nana eel, neri wase bon wee gadbibnel wenena, nana sig nimi di ee ag dora deibnugonga´.
42016005	Wera alna aleyong dinge deblorob nimi ag dogne dogne biabsiog. Oumunggunne ag lebog di na: Na´neyong dinge aga eindi na edbare deblorob do?
42016006	Nimi nenege di yubu degna´ na: Seratus minyak tempayan. Ba nimi nenegag eildi lebog di: Eindi debloroba´ se mome na ane, buglem di wene eindi yog deblorobne se mome aneso membulom: Lima puluh tempayan.
42016007	Gigib wenena alna nimi besenenge ag lebog di: Eindi deblorobne na edbare do? Nimi nenege di yubu degna´ na: Gandum seratus karung. Nimi nenegag eildi lebog di: Eindi debloroba´ se mome na ane, yog deblorobne se mome aneso membulom: Delapan puluh karung.
42016008	Ba aleyong benege di wase bona´ wee sunum besa welamog gomne benege ag meibog, alna gerem gange ura ubogne nenege se. Anese sogo ag ane mabo na siggabo ag gerem una´ ulamsiang bog diman mabo na aneso ubnemen gom.
42016009	Anda Nana a´un ag lebnun: Gegbululum! Nimi asola´ una´se sogo ag damnang nene na od doboga unubululum, ba Mamon na a´un ag on arobesile gom wenena, a´unna unum ulamneb ouling ag dobsulul aboga.”
42016010	“Nimi dogne mog ununa´ ag besa neigdigum unulamle wenena, alna weig ununa´ babe besa neigdigum unulamlula´. Nimi dogne mog ununa´ ag besa sirigne unulamle gom wenena, al babe na weig ununa´ ag babe besa sirigne unulamlul goma´.
42016011	Wera a´unna Wase sirig urubub una´ unggomne ag babe besa dagom alamlom gom wenena, edne di aga a´un ag damnang sirigne bomlulum aboga deibsinmen do?
42016012	Anda a´unna nimi di damnang ag besa ogam wena´ gom wenena, edne di aga a´undi damnang a´un ag dodsinmen do?
42016013	Dognog nimi di aleyong yabo besene di ouragna´ ulamlul gom. Aneso unulamso wenena alna nimi dogne erigal uboga nimi dogne ag ngingyang ulamlula´, goma alna nimi dogne ag dagom able di nimi dogne ag na besarobob ublul goma´. A´unna ouragna´ besene Eimayong ag ab Wase ab ag ubnemen gom.”
42016014	Nenege nisin na Farisi nimi wase di ouragna´ nimi di gegbayeg, anda signa Alna wenanne aboga lemeg.
42016015	Ba Alna sigag lebog di: “A´unna nimi a´osing se sirig nimi neneldalamlom, bog Eimayong na a´undi gange ag eel ulamsil. Anese nimi di budna´ alamangne na Eimayong na erigal ulamla.
42016016	Damen Wenena´ Yubu ab nabi nang di dorob buku ab na od ulamog murub Yohanes wilman ulamog, anda al wilman nenegag uboga Eimayong damag una´se yubu omoladlamsieg ba nimi nisin na anegag wa´ugob aboga olneleldalameg.
42016017	Bog Eim ab sogo ab gom una´ na od gom ubnemen bog Damen Wenena´ Yubu aga na mome ising moga´ babe derong eibnemen gom.
42016018	Nimi dogne na eildi gel loboga yog gel doblul wenena, asoga´ dolamla; anda nimi dogne di nengabo ag delegoga lobogamlul gel dogne doblul wenena, alna asoga´ dolamla.”
42016019	“Seyagne dogne alna sob-sob weig bagsum youngga bun so bagsum ab besarob wina´ bagsum ab onggoga, sob-sob sum alna dobnemen gomob uboga ngingyang ulamog.
42016020	Nimi dogne molona´ne eildi si na Lazarus, eildi nong na meibu susu blolamogne, seyagne benege di ee isigin beram malamog,
42016021	anda gwaneng yo dagalengna´ na seyagne benege di gwaneng deldogna, ba sa´asonge malyunggina´ anegaga delamog. Bog eilda´ meibu susu na gam ya´ina mosa´lameg.
42016022	Anda segom nimi nenege na somagdobog, ba eimnang di dora bobeg di Abraham di buna´ ag bobieg.
42016023	Bog seyagne benege babe somagdobog ba sogo wanggayeg. Anda alna somagna´ lomag ingmun gwesera ulamog di gemelwanenglamog ba, anda mog uboga gerog ba Abraham eilib Lazarus bulamog ba eibog.
42016024	Wera alna biaboga lebog di: Ayong Abraham lei na wana´ sembibnelem di. Lazarus ag uragiblom ba alna eildi see mag ag sumbonggia neri silamu ag dolongol yunulul, nana ug bobo di og ulamnela´ se.
42016025	Bog Abraham di lebog di na: Neri me lei, sembiblom, an gamyag ulamlum wenege na yogne-yogne besarobne dolamlum, bog Lazarus na meili ura ulamog. Wene alna gange iga´ dibna´ dorob ba anna igin-iginne ulamlam.
42016026	Dogne na nun ane uboga on an ag ane yanggana´ na god borob ba yanmen gom, sig ane uboga an ag ane yanggana´ goma sig ane ag uboga nun ag ane yanggana´ na gouboga bina ya´ina ubnemen gom.
42016027	Nimi nenege di lebog di na: Aneso wenena, nana ayong an ag molbunun, ba anna alag na´neyong di ee ag bulom aboga bogiblom,
42016028	anese na´abo lambare od ulamanga´ ag, ba alna sig ag yaga´ sirig ombadsile, ba yogsum signa ingmun ouling ag ane wa´ugong gom aboga.
42016029	Bog Abraham di lebog di na: Sigag na Musa ab nabi nang ab di lag lena´ gigib od, anda seleb signa lag lerobne nenege aga gegelamgong.
42016030	Nimi nenege di yubu degna na: Ayong Abraham lei, gom ba, nimi dogne somagdob nimi gan-gan ag uboga sigag yulul wenena, signa noroldana´ gange di meilinge loboggonga´.
42016031	Ba Abraham di alag lebog di na: Signa Musa ab nabi nang ab di lag lena´ gegena´ gom wenena, sigag na on sirig arobne ubsinmen gom, nimi dogne somagdob nimi gan-gan ag uboga bugogla´ anda babe.”
42017001	Yesus na Eildi dirigoga bana´ nang ag lebog di na: “Mednena´ bisig yamnegoga bobesin nimi na goma´ dogne odgom, bog unulamla nimi na ongei arob ulamlul.
42017002	Girig nonggela´ dogne eildi ngang ag geregoga weig saba´ mag ag doranagna´ wenena od seleb, nimi mogmabo dane dogne mednena´ bisig ag yamnegoga bosina´ anda baba´.
42017003	A´unna weldalamlulum! A´ungga dogne meili ublul wenena, alag wembululum, ba alna ongei arob gange ublul wenena, eildi meili una´ nenege doge-dogea lubiblulum.
42017004	Anda alna an ag meili una´ ig dognog sum ab li salag segbare ubgele wenena alna on li salag segbare an ag yale di leble di na: Nana ongei arob ulamgen able wenena, anna alag doge-dogea lubiblom.”
42017005	Ba Ayong Weigne ag lerabana´ nang di lebeg di na: “Nundi odseig seinilina´ dogne ab ma´ibsulom!”
42017006	Ba Ayong Weigne di yubu degna´ na: “A´undi odseig seinilina´ na sesawi do songe od wenena a´undi gal ara ag ane lebselom di: Wenera doblem di weigmag laut ag igilbulom abselom wenena, alna a´un ag dagom absoa´.”
42017007	“A´un gan-gan ab nimi dogne alna eildi ouragna´ne wee ag uboga goma eilda´ meiya´ wenilamna´ anda gigib yanggan wenege na eildi ouragna´ne ag lemeldo di na: Gwaneng berera delyulom abnemen de?
42017008	Gom ba, samboga aga al eildi ouragna´ne ag lebso di na: Na senge gwaneng damen gednebulom abso. Di einda saba´ wegena´ wegbalem di nasenge damen membalem ba nana gigib dene wenegaga, an dulom absoa´.
42017009	Anese aleyong di eildi ouragna´ne ag aneso ublom amsonge nenege gigib unamsoa´ anege se na, eildi ouragna´ne ag anege na na ´e absoa´ de?
42017010	A´un babe na neigne. A´un ag a´undi unubululum aboga yog wee yog wee nisin gigib doaramsiso wenena, a´undi lebselom di na: Nun ouragna´ nimi nisin na ob nimi gom; nunna od nundi unubanmenne og unubanmen abseloma´.”
42017011	Al Yesus na Yerusalem asag bunun aboga Samaria mogsogo gan Galilea mogsogo gan urug bisig balamog.
42017012	Alna mog as dognag wa´iyog wenege na meibu susu blolamsiog nimi sa´obare Al ab ebbisidanggayeg. Di signa od mogso segameg.
42017013	Di yubu migiba´ biabeg: “Yesus, omoladsina´ne lei, nun wana´ sembibsulom!”
42017014	Ba Alna sigag gembara lebog di na: “Bululum, di a´undi nong imam nang ag omoldalbululum.” Anda signa bisig urugag anam balameg bog signa egdangdobeg.
42017015	Sigaga nimi dogne alna gemeranggayog ba egdangdobog wenena, alna on somboga yubu migiba´ Eimayong bebnag deibdei yayog,
42017016	di Yesus yan damag ag malya´indoga Alag na´e aboga gibog. Nimi nenege na Samariange.
42017017	Ba Yesus di lebog di na: “Ousa anege na nimi sa´obarea´ di nisin na egdanggayang gom de? Sugna bare nimi abenege na asa do?
42017018	Sig dara nimi na on somba ya´ina Eimayong ag bebnag deibang gom di nimi asagne bene og de?”
42017019	Wera Alna nimi nenegag lebog di na: “Segoglem di baldomlom, anna eindi odseig seinilina´ di blebgel.”
42017020	Eimayong Damag una´ na edsum aga yulula´ aboga Farisi nimi di isibayeg, ba Yesus di yubu degna´ na lebog di: “Eimayong damag una´se yanggana´ na lag ununa´ di gedneb uboga gom,
42017021	Nimi di lena´ di babe: Gedsu, alna ane goma alna aned ana´ di gom! Anese odseig Eimayong damag una´ na a´un gan-gan ag od.”
42017022	Di Alna Eildi dirigoga bana´ nang ag lebog di na: “Sogo Nimi di Me di sum nenege na eibgob aboga ublulum bog a´unna eiblulum goma´.
42017023	Anda nimi di a´un ag lemig di na: Gedsu, alna aneged od; gedsu alna ane od! A´unna anegag banggom, a´unna nenegag lebda banggom.
42017024	Anese beba´ di eim goggob sogo goggob lesengom alamla songe, yogsum Sogo Nimi di Me Al yanggana´ sum na aneso ublula´.
42017025	Bog Alna igin-iginne damen doble ba wene wilman nimi lobogig bog.
42017026	Anda Nuh wilman umog songe, yogsum Sogo Nimi di Me di sum babe neigne unubulula´.
42017027	Signa gwaneng dera mag dera, nengabo gelabo dobdangda ulameg bog Nuh di sum dangalbiog wenena kapal ag wa´iyeg, ba mag wemba yanggayog di sig nisin oboga gom ubsiog.
42017028	Lot wilman babe na neigsonge: gwaneng mag deroga, oboga degda, yogne-yogne meboga ee sora ulameg.
42017029	Bog Lot na Sodom asag loboga baldeog sum nenege na, eim ag uboga ugso mog ab girig do so mog ab yonggayog di sig nisin oboga gom ubsiog.
42017030	Ane songe neigne yogsum Sogo Nimi di Me lag dangaldogle sum babe unubulula´.
42017031	Sum nenege ab nimi dogne eildi damnang na ee lomag od bog alna ee aroma´ eilib om dora umle wenena, alna dolyunggulul goma´, anda neigsonge babe na nimi dogne wee ag umle bog wenena, alna on yulul goma´.
42017032	Lot algel ag ubogne nenege sembiblulum!
42017033	Nimi dogne eildi gamyaga´ deiya´ se yoyablamlul wenena, alna eildi gamyaga´ deiya´ derong arob ulamla, anda nimi dogne eildi gamyaga´ deiya´ derong arob wenena, yogsum alna bleblula´.
42017034	Nana a´un ag lebnun: Sum nenege enimnag nimi besene neig mana´ag mamdig bog, nimi dogne dobile di nimi dogne na od lublula´.
42017035	Gelabo besene nason gandum lablamdig bog, gel dogne dora bobile di gel dogne na od lublula´.”
42017036	[Nengabo besene wee ag ulamdig bog, nenge dogne dora bobile di nenge dogne na od lublula´.]
42017037	Sigdi Yesus ag lebeg di na: “Ayong Weigne lei, asayag do?” Sigag Eildi lebog di na: “Nimi somagdoba´ boga´ ora´ ag, anegag na winang dunganne ya´ina adnalganeglameldong.”
42018001	Yesus na sununa´ yubu dogne sigag migiba´ lebog, signa doa yubu sob-sob lemlulum lebdabda bana´ don mesang di ana´ gom-gom.
42018002	Eildi lebog di na: “Weigne as dogne ag nimi sunusinne dogne na Eimayong log gomne dognog nimi ag babe gibsing gomne od.
42018003	Anda ad nenegag geiriya´ gel dogne sob-sob sunusinne ag anege ya´indoga lemog di na: Neri malborob nimi ag neringe na neira´ danggulul aboga anna nayagsig danggulom alamog.
42018004	Sunusinne benege na li salag edbare sum lobogamog. Bog eildi gange ag lebog di na: Nana Eimayong ag babe nimi ag babe log ulamsin goma´ bog,
42018005	geiriya´ gel gene na nayag bin-bin bebegel yalamnel ba, od seleb sirig gel danggibnun, sob-sob nayag bebegel yalamle di na singganelag aboga.”
42018006	Ayong Weigne di lebog di na: “Sirig urubub gomso ura sunusinne di lebogne nenege besa sembiblulum!
42018007	Eimayong na Eildi webdob nimi di Alag einimnag ugag bialamang nimi ag na sirig nimi danggibsulul goma´ de? Anda Alna sig arosina´ sum na goggog balameldo de?
42018008	Nana a´un ag lebnun: Alna berera sigag sirig nimi danggibsulula´. Aneso bogna Sogo Nimi di Me yanggale sum nenege na, Alna od sogo ag ane odseig seinilina´ eiblula´ de?”
42018009	Anda edbare nimi di nunna sirig nimi nenedanggoga yog nimi na sogagso ulisina´se, Yesus di sununa´ yubu ane lebog di na:
42018010	“Nimi besene Eimayong di Ee ag doa yubu lebnom aboga bireg; anda nenge dogne na Farisinge ba nenge dogne na wase oboga molonne.
42018011	Farisinge benege na segoga eildi gange ag aneso doa yubu lemog di: Yo Eimayong lei, nana An ag na´e alamna, anese nana yog nimi nisin ab neigso gom, nimi oboga lalasinne gom, meili una´ unne gom, gelabo asoga´ yonne gom anda wase moloboga donne benne songe gom;
42018012	Nana Minggu dognog na li salag besene gwaneng dena´ gom gom doa yubu og lemna, di neri damnang oumunggunne babe deilimgen.
42018013	Bog wase molonne benege na yaga´ mog seglamog, di alna eimagsig gemelwanengna´ na bosa´ goma´ gednemen gom umog, di alna aldama´ obdanggoga lemog di na: Yo Eimayong lei, nana meili una´ne bene wana´ sembibnulom alamog.
42018014	Nana a´un ag lebnun: Nimi nene alna eildi ee ag biog wenena Eimayong di sirigne songe danggibog bog yog nimi dogne nenege gom. Anese nimi dogne bebnag neneldalamlul wenena, alna sogag deiblula´, bog nimi sogag neneldalamlul wenena alna bebnag deiblula´.”
42018015	Nimi dina´ na sigdi mabo nisin Yesus ag beyalamsieg, Eildi see salbonggibsulul aboga. Eildi dirigoga bana´ nang na eibsieg wenena nimi danegag lemsieg.
42018016	Bog Yesus sig biaboga lebog di na: “Mabo ane na od loubsululum ba Nayag yugong, sigag garesinggom, anese Eimayong damag una´ na sig aneso nimi da´.
42018017	Nana a´un ag lebnun: Odseig nimi dogne Eimayong damag una´ se mogmabo ane di songe doblul gom wenena, alna anegag na wa´ulul goma´.”
42018018	Yahudi nimi bomengesinne di Yesus ag isibayog di lebog di: “Besarob omoladsina´ne lei, unum gamyag una´ dobnun aboga nana sa´ubnun do?”
42018019	Yesus di yubu degna´ na: “Sa´ase anna Nayag besarobne abnelam do? Nimi dognog babe besarobne odgom, alna Eimayong og besarobne ulamla.
42018020	Anna Eimayong di Wenena´ yubu gigib eel: Gelabo yonggom, nimi onggom, asoga´ donggom, sonda´ yubu lenggom, aneyong ab einin ab ag gibsulom arob.”
42018021	Nimi nenege di lebog di: “Nene nisin nana mogag muruba´ dagoma gigib unulamneldo.”
42018022	Yubu nene gegbayog di Yesus na alag lebog di na: “Dognog unamlam gom ununa´ dogne od anda unubulom: eindi damnang oboga deglem di segom nimi ag bogsulom, ba anna eimasag ab damnang dobloma´, gigib wenena ane yalem di Nayag eimig dobda yulom.”
42018023	Nimi nenege na wenabog yubu nene gegbayog wenena, anese alna seyagnea´ anda alna yaga´ ongei arob gange ubog.
42018024	Ba Yesus na alag gembara lebog di: “Seyag nimi na Eimayong Damag una´ ag wa´na´ na yaga´ gad log.
42018025	Anese meiya´ unta na jarum lom bisig wa´na´ na yongon bog, seyagne aga Eimayong Damag Una´ ag wa´na´ na yongon gom.”
42018026	Anda sig gegbayeg nimi nenege di lebeg di na: “Wera aneso wenena, edne aga bleblula´ do?”
42018027	Ba Yesus di lebog di na: “Nimi di ubnemen gomne na Eimayong di na od unubanmen.”
42018028	Petrus di lebog di na: “Nunna nundi damnang nisin gigib loboga An ag dobda balamab.”
42018029	Ba Yesus di sigag lebog di na: “Nana a´un ag lebnun, odseig nimi na Eimayong damag una´ ag wa´ineb nimi na eildi ee ab eildi gel goma alggabo gom, eildi noubu nang noubu nimi goma eildi mabo gom beiblobla wenena,
42018030	on wene salag ab babe ma´aboga dolamlula´, anda eimigsig yanggale sum babe na alna unum gamyag una´ doblula´.”
42018031	Yesus na Eildi dirigoga bana´ nang oo bare biabsiog di, sigag lebog di na: “Wene nunna Yerusalem biyeb ba Sogo Nimi di Me se nabi nang di dorobne nenege nisin sunum urubub danggulul.
42018032	Anese Alna Eimayong eel gom as nimi ag dodsile ba, derelamig di, meili dolbalag nemboga gamola´ sololgoululamgonga´,
42018033	anda sigdi giliboga bolamig di Alna obig, ba li weneli sum Alna gamyag bugoglula´.”
42018034	Wenabog yubu nenege nisin signa besa sembibeg gom; lebog yubu nenege nong sigag na dognorob ubog ba signa yubu nong na sa´ase lebla aboga eel ubeg gom.
42018035	Yesus na Yerikho ad beram bunun aboga bayog, ba ising lumne dogne bisig abomag bugoga mololamog.
42018036	Sum nenege nimi nenege na gegbayog ba nimi dina´ yabalameg ba alna isibesiog di na: Ane na sa´a do?
42018037	Ba nimi di alag lebeg di na: “Yesus Nazaretne yabalamla.”
42018038	Ba alna yubu migiba´ biabog: “Yesus, Daud di Me lei, na wana´ sembibnulom!”
42018039	Ba sig menggameg nimi di alna yubu gelegulul aboga lebeg. Bog alna yubu migiba´ biabog di: “Daud di Me lei, na wana´ sembibnulom!”
42018040	Ba Yesus na seglobonggibog di nimi nenege Alag beyugong aboga uragibsiog. Ba alna Yesus beram beyayeg ba, alag Yesus di isibayog di:
42018041	“Eindi na Neri sa´a ubneso sembiamlam do?” Nimi nenege di yubu degna´ na: “Ayong Weigne lei, nana ising eibsene aboga ulamna!”
42018042	Wera Yesus di alag lebog di na: “Eindi ising gedlom, eindi odseig seinilina´ di anna blebgel!”
42018043	Anda al wenege sabseibi alna ising eibog di Eimayong bebnag deibdei Al eimig dobda biog. Nimi nisin na ununa´ nene ising eibeg di Eimayong giblameg.
42019001	Yesus na Yerikho asag wa´iyog di ad nenegag gemera yabalamog.
42019002	Ad nenegag na nimi dogne eildi si na Zakheus, wase molboga bona´ se ousa´ne, anda alna seyagne.
42019003	Alna Yesus na usurubne do eibsene aboga ubog bog, alna burumne ba nimi dina´ log di eibnemen gom ubog.
42019004	Wera alna nimi dina´ bisiboga bologa biog, di Yesus ane yabala´ gednun aboga gal ara dognag winggiog.
42019005	Yesus na ouling nenegag segelbiog, di Alna gemewanenggia lebog di na: “Zakheus lei, berera yunggulom, sum nene nana eindi ee ag mabnuna´.”
42019006	Ba Zakheus na berera yunggindoga ngingyang gange di Yesus dobog.
42019007	Ba eibsieg nimi nisin di na sa´se ubla arob gange deibeg di lemeg di na: “Alna meili una´ne di ee ag malbil ba alameg.”
42019008	Bog Zakheus na segogog di Ayong Weigne ag lebog di na: “Ayong Weigne lei, neringe dara lelegoga sig segom nimi ag dodsunun anda nimi dinge aga neri moloboga bebegna´ di dorobne na on li salag dombare so samboga dodsunun.”
42019009	Alag Yesus di lebog di na: “Sum nene ab ee nenag na blebsina´ gigib dangalamla, anese nimi nene babe na Abraham di mea´ anda.
42019010	Sogo Nimi di Me yayoga´ ane na derong arob nimi eboga blebsunun aboga yayog.”
42019011	Sig anegag uboga Alag gegelameg nimi ag, Yesus Alna sununa´ yubu ag ane lemog, anda Alna Yerusalem as beram yanggayog wenena sigdi sembia na Eimayong damag una´ ag na berera lag danggunubul sembibega´ se.
42019012	Wera Eildi lebog di na: “Ad borob nimi dogne na mog sogo ag ad nenegag borobne dogne segibnun aboga biog anda gigib unubayog di wenena on yayog.
42019013	Alna eildi ouragna´ nimi sa´obare biabsiog di sigag wase mina sa´obare dodsiog, di lebog di na: Ane bomlulum di oboga deglamlulum bog nana on yunun.
42019014	Wenabog bog alab neig sogo nimi di alag erigal ubeg, di al eimig nimi bogdebsieg di lebeg di na: Nimi nene nunse borobne segilina´ na nunna yogom.
42019015	Alna nimi nenege ad borobne gigib segia wenege na aneso danggayog, alna eildi ouragna´ nimi bialbusululum aboga ouragibsiog, eildi wase sigag doaramsioga´ anege wene na edbareso oboga degamang gednun aboga.
42019016	Oumunggun yayog nimi di lebog di na: Ayong lei, ayong di wase mina dognoga´ anege na oboga deglamna di mina sa´obare dobno.
42019017	Nimi nenegag eildi lebog di na: Besarob ouragna´ne, eindi ununa´ na yaga´ besarob; anna mog ununa´ besa yeng gange di welamlama´se, weig as sa´obare se salerobne dangana´se doblom.
42019018	Besenenge yayog di lebog di na: Ayong lei, ayong di wase mina na gigib lambare dobno.
42019019	Eildi nimi nenegag lebog di na: Anna weig as lambare salerobne umlom.
42019020	Anda ouragna´ne wenelinge yayog di lebog di na: Ayong lei, ayong di wase mina na ane, nana neri semag lubna bagsum ag deirub.
42019021	Anese nana ayong an logse, ayong anna gadlog nimi aboga, ayong anna eindi deirubgomne ag babe dolamsoma´se, ayong eindi dogdob gomne ag babe daglamsoma´se.
42019022	Ba eildi nimi nenegag lebog di na: Meili so ouragna´ne lei, nana anag eindi leblam yubu ag dirigoga sumbagununa´. Anna eel ba nana gadne, neri deirub goma´ ag ab donne neri dogdobgoma´ ag ab dagnange.
42019023	Wera aneso wenena, anna sa´se wase nene unubugong arob nimi ag doladsina´ gom do? Ba na yanggasene wenege na ma´aboga norobne ab isiboga dobsene.
42019024	Di anegag seglameg nimi nisin ag lebog di na: Wase mina dogne nene na alag uboga doblulum di wase mina sa´obare odne ag doboga dodlulum.
42019025	Alag sigdi lebeg di na: Ayong lei, alna wase mina sa´obare od abeg.
42019026	Eildi yubu degna´ na: Nana a´un ag lebnun: Od nimi nisin ag aga on alag doladlameldong, bog odgomne ag wenena, alag umnange nenege babe na doldomeldong.
42019027	Aneso bog nayag malborob nimi nene nisin di na, nana sigdi borobne dangana´ na yogom ulamneang, ba signa ane beyusululum di signa na ising ag obsululum.”
42019028	Anda nene nisin gigib lebog di Yesus na sig anam bog Al damen Yerusalem bisig ag balamog.
42019029	Alna mein dogne si na Zaitun Mein damag as Betfage ab Betania ab beram gigib biog wenege na, Yesus na Eildi dirigoga bana´ nang ag ouragibsiog
42019030	di lebog di na: “A´un sindam as nenag bururum di: a´unna anegag wa´aldogdurum wenege na, a´unna wenog meiya´ keledai dogne gwaregamla´ dogne eibduruma´, nimi di babe bulwinggindub goma´. Keledai nenege na lobdurum di ane beyururum.
42019031	Anda nimi di a´un ag isildogsiyig di na: A´unna sa´ase keledai ane loblamdom do? Aldogig wenena yubu degna´ na aneso lebdurum: Ayong Weigne di yo umla´se.”
42019032	Sig ouragasiog nimi abenege na bireg, anda signa yogne-yogne nisin Yesus di ura lemog songe eibdeg.
42019033	Signa keledai nenege loboldogdeg, ba keledai deiya´ne di lebog di: “A´unna sa´ase keledai ane loblamdom do?”
42019034	Sigdi lebdeg di na: “Ayong Weigne di yo umla´se.”
42019035	Signa keledai nenege Yesus ag beyareg, di sigdi bagsum yanggia Yesus aroboga eilibag dobwanenggibdeg.
42019036	Anda Yesus na keledai nenegag bulwinggina balamog wenege na signa sigdi bagsum bisig ag yangalameg.
42019037	Alna Yerusalem ad beram yayog wenege na, Zaitun ounang ag uboga bisig yonggan ouling nag yonggalameg, di Alag dirigoga balameg nimi nisin na ngingyang di yubu migiba´ leboga Eimayong giblameg ubnemen gomne ningginge nisin sigdi eilimegne nenege se.
42019038	Sigdi lemeg di na: “Ayong Weigne si ag uboga Borobne dangganeb yalamlange na Alna besirub, eimasag yaga´ bebnag ouling ag ab na isiboga mon angarob una´ ab bebnagne ab!”
42019039	Farisi nimi aga nimi dina´ ab nason isiboga balameg nang nenege di Yesus ag lebeg di na: “Omoladsina´ne lei, Eindi dirigoga bana´ nang nene ag lebsulom.”
42019040	Eildi yubu degna´ na: “Nana a´un ag lebnun: Signa yubu gelegaseng wenena, girig ane di yubu lebseng.”
42019041	Anda Yesus na as beram gigib biog di wenege na, Alna weig as nenege eiya enggayog,
42019042	Eildi lebog di na: “Wana´ di e, sum nene babe na anna isiboga mon angarob una´ besa eel ubsom wenena od seleb! Bog wene ununa´ nene eindi ising ag na dognorob ulamla.
42019043	Anese eimig sum yululne na, eindi malborob nang di adnalamgugonga´, an garebganegagiyig di alesig alesig uboga seglem dabgugonga´,
42019044	anda an ab eindi nimi ab na sigdi oboga gom ubsugonga´ anda lega´ doroba´ babe girig dognog sirig babe umlul goma´, anese Eimayong di an blebgeneb sum nenege na anna ee umlom goma´ anda.”
42019045	Wera Yesus na Eimayong di Ee ag wa´iog di Al na anegag oboga deglameg nimi nisin ag yaglana eilnibesiog,
42019046	sigag Eildi lebog di na: “Mome dorob di na: Neri Ee na doa yubu len ee. Bog a´undi og asoga´ eya´ ee dangiamlom.”
42019047	Sob-sob sum Alna Eimayong di Ee ag omoladlamsiog. Ba imam ousa´ nang nisin ab Damen Wenena´ Yubu omoladsina´ gerem nang ab Israel nang aga ad nenegag bosinnang ab di Al oboga gom ubgob aboga yoyablameg,
42019048	bog signa wangan, sa´aso ura ubgob do aboga, anese nimi nisin na Alag ngingyang ulameg di Eildi yubu og gegena´ yo ulameg ba.
42020001	Dognog sum Yesus na Eimayong di Ee ag nimi dina´ ag Besarob Yubu nenege leboga omoladlamsiog, bog imam ousa´ nang ab Damen Wenena´ Yubu omoladsina´ gerem nang ab bomengesin nang ab anegag yayeg,
42020002	anda Yesus ag sigdi lebeg di na: “Nun ag leblom Anna sa´a migib di ununa´ nene nisin unulamlam, anda migib nenege na Anna edne di dodgeyo!”
42020003	Sigag Yesus di yubu degna´ na: “Na babe a´un ag isina´ yubu dogne isibesine ba. Nayag leblulum:
42020004	Yohanes di mag dolongsina´ na eimasag ubogange goma sogo agne gom?”
42020005	Sig moumun seinidageg di lebeg di na: “Nundi lebeb di na: Eimasag ab uboga abeb wenena, Eildi leble di na: A´unna sa´ase alag odseig seinilina´ gom do? Ablag.
42020006	Bog nundi lebeb di: Nimi ag uboga sugob wenena, nimi nisin di nun ag girig di nagoga obsiyigag, anese Yohanes na nimi nisin di alna nabinge aboga seinilimang.”
42020007	Ba sigdi yubu degna´ na, mag dolongsina´ nenege na asa uboga do nunna wangan abeg.
42020008	Wera sigag Yesus di lebog di na: “Aneso wenena, na babe migib nesa di unulamna´ ane babe a´un ag lebnun gom.”
42020009	Wera Yesus na sununa´ yubu ane nimi dina´ ag lebog di na: “Nimi dogne anggur wee gebog di; wee wen nimi ag welamlulum aboga ouragibsiog di alna mog sogo ag bindoga uldablamneb biog.
42020010	Anda dagna li gigib danggayog wenege na, alna eildi ouragna´ne dogne wee wen nang ag bogibog, wee ag anggur do daglamega´ danege dara dogne alag dodgong aboga. Bog wee wen nimi danege di ouragna´ne benege olameg di see baneng bildiblom aboga bogdebelyayeg.
42020011	Gigib ba alna on yog ouragna´ne dogne bogdebog, bog ouragna´ne benege babe sigdi olameg eili ob ubeg di, on see banenga´ bildiblom aboga bogdebelyayeg.
42020012	Di on ouragna´ne wenelinge dorebog, bog benege babe olameg di susu og danggia, wee weroba´ beiyagsig dora nageg.
42020013	Ba anggur wee deiya´ne benege di lebog di na: Nana sa´a aga ubnun do? Nana neri me wana´nong me aga bogibnun; signa alse log ubgonga´.
42020014	Bog wee wen nimi danege na eildi me nong eibeg wenege na, signa yubu selbayeg di, lebeg di na: Alna meisa´ donne, nunna al aga obgob, ba meisa´ anege na nunda´ danggulul aboga.
42020015	Wera signa anggur wee weroba´ beiyagsig al dora nageg di obeg. Wene anggur wee deiya´ne benege di sigag na sa´asonge ubsulula´ do?
42020016	Yogsum alna yulul wenena wee wen nimi danege nisin oboga gom ubsile di, anggur wee nenege na on yog nimi ag ombadsulula´.” Yubu nene gegboga sigdi lebeg di: “Aneso unubanmen gom bog!”
42020017	Bog Yesus na sigag gembara lebog di na: “Aneso wenena nas nene ag yubu nong na sa´ase: Ee sonnang di borebdob girig nenege na, gigib diga´ yangadangdob gom de?
42020018	Nimi dogne girig nenege eilib malyunggulul wenena, alna ora mablula´, anda girig nenege di nimi dogne ag malyunggulul wenena, alna oboga uboga yibulula´.”
42020019	Al sum nenege babe na Damen Wenena´ Yubu omoladsina´ gerem nang ab imam imam ousa´ nang ab di Al salbugob aboga yoyablameg, anese signa Eildi lebog sununa´ yubu nenege nong na nunse lebla aboga eel ubeg di, bog signa nimi dina´ ag log ubeg.
42020020	Damen Wenena´ Yubu omoladsina´ gerem nang ab imam imam ousa´ nang ab na Yesus ag ising wanalameg. Signa besarob doumdigum nimi songe Al ising wanalamgong aboga ouragiamsieg, ba signa Alna usurub isina´ yubu donag oranggoulul do aboga, di Alna ad nenege weignang ab memen nang ab ag dodsugob aboga.
42020021	Nimi danege di isina´ yubu nene Alag isibayeg di na: “Omoladsina´ne lei, nunna eel, Eindi lemlam yubu ab omoladlamsilamne ab na sirigne anda Anna nimi a´osing mibsing gomne, bog Eimayong bisig sirig doumdigumne omoladlamsilam.
42020022	Nunna Kaisar senge degna´ od seleb deggob goma gom-gom?”
42020023	Bog Yesus na sigdi meini lebeg yubu nenege nong eel ubsiog, di sigag lebog di na:
42020024	“Girig wase dinar dogne Nayag bebnululum; alag na ed sunuruba´ ab mome doroba´ ab aga od do? Sigdi yubu degna´ na: “Kaisar di sunuruba´ ab mome doroba´ ab.”
42020025	Ba Yesus di sigag lebog di na: “Aneso wenena a´unna Kaisar ag dodgob seinirubne wenena Kaisar ag dodlulum Eimayong ag dodgob seinirubne wenena Eimayong ag dodlulum!”
42020026	Anda signa nimi dina´ a´osing ag Eildi lebog yubu ag uboga Alna oranggal arobne na eibeg gom. Signa Eildi yubu degna´ leboga´ anege se budna´ aboga yubu lebeg gom.
42020027	Saduki nang edbare nimi Yesus ag yayeg, nimi gamyag buldogna´se na sirig seinilimeg gom nang. Sigdi Alag isibayeg di na:
42020028	“Omoladsina´ne lei, Musa di leboga dorobne nenena nunse: Nimi dogne alga od bog me deilina´ gomdog somagdobla ba algel og umla di wenena, genege na alga benege di doble di al ouling ag me lunun deiblumbulul.
42020029	Signa segbare nanga´ anda. Oumunggunne benege na gel dobla bog me deilina´ gom gom somagdobla.
42020030	Ba genege na besenenge di dobla,
42020031	anda wenelinge di dobog di unura dobdo balameg di segbare nang abenege urubub di dobeg bog sig nisin di me dognog babe deilina´ gom gom somagdobeg.
42020032	Unura balamega´ goggobag na genege babe somagdobog.
42020033	Wera wene genege na sa´aso, nimi gamyag buldogna sum nenege na nang danege gan-gan ag ab genege alegne nong na edne aga do? Anese sig segbare nang nisin di dorobgel se.”
42020034	Sigag Yesus di yubu degna´ na: “Sogo ag ane na nengabo gelabo dobdangda ulamang,
42020035	bog sig yog sogo ag wa´na´ sunum nimi na somagdob nimi gan-gan ag uboga gamyag bugoggong sum nenege na, signa nengabo gelabo dobdangda ulamgong goma´.
42020036	Signa somagdobgong goma´se; signa eimnang songe ulamgonga´ anda signa Eimayong di mabo, signa gigib gamyag bugiamsulula´se.
42020037	Somagdob nimi gamyag bulisina´ se yubu na, seleng gal ag ab nas dogne ag Musa di gigib ombaramsiog, asa ag ab Ayong Weigne na Abraham di Eimayong, Ishak di Eimayong, Yakub di Eimayong aboga sildogog sum ab.
42020038	Alna somagdob nimi di Eimayong gom, bog gamyag nimi di Eimayong, anese nimi nisin na Al a´osing ag gamyag ulamang.”
42020039	Nene gegbayeg di Damen Wenena´ Yubu omoladsina´ gerem nang edbare di lebeg di na: “Omoladsina´ne lei, Eindi yubu degna´ na sunum urubub leblam.”
42020040	Anese signa yogne sa´a songe bosa´ goma´ isibanmen gom ubeg.
42020041	Bog Yesus di sigag lebog di na: “Nimi di na sa´aboga Mesias na Daud di Me alameldong do?
42020042	Anese Daud nong di Mos buku ag lemog di na: Ayong Weigne di neri Ayong Weigne lemog di: Neri sirig agsig buglom,
42020043	An ag malborob nimi Neri Eindi yan deilina´ danggibsununa´.
42020044	Wera Daud di babe na Alna Ayong Weigne amog, anda Alna eildi me wenena sa´ura do?”
42020045	Wenege nimi dina´ nisin babe gegelameg, Yesus di Eildi dirigoga bana´ nang ag lemog di na:
42020046	“Damen Wenena´ Yubu omoladsina´ gerem nang a´osing ag na weldalamlulum weya´ bagsum onggoga bisig ag yabalamang di pasar ag nimi di gibsugong arobne yo ulamang, di weig yubu dona´ ee ag na eiba´ ag bulamang di gwaneng nason dena´ ag na gibdub ouling ag nonogoldalamang,
42020047	geiriya´ gelabo di damnang na da´ub deroga nimi ising ag na doa yubu weya´ lemang. Signa iginne yaga´ igina´ dobgonga´.”
42021001	Yesus na Eildi a´osing dengewanenggia gerog ba, seyag nimi nisin na sigdi gibna´ se deilinne ouling memeroba´ lomag deilimeg ba Alna eibsiog.
42021002	Al babe na geiriya´ gel segom gel dogne di girig wase besene deilin ouling memeroba´ ag anege dolongog ba eibog.
42021003	Di Eildi lebog di na: “Nana a´un ag lebnun, odseig geiriya´ gel segom gel gene na yaga´ nonggela´ deibla, nimi nisin di deibangne so gom.
42021004	Anese signa sigdi damnang dina´ne aga deilimang, bog geiriya´ gel gene na moga´ goma´ aga, eildi gwaneng deldogna´ bog deibla.”
42021005	Nimi edbare di Eimayong di Ee nenege besarob girig ab di degoga soroba´ anege ab gibna´se yogne-yogne deiruba´ ab se budna´ alameg wenege ab, Yesus di lebog di na:
42021006	“A´undi sa´asonge ane ag eiblomne na – eildi sum yanggale wenena dognog girig babe on yog girig eilib od umlul goma´; yogsum na nisin doulbulula´.”
42021007	Anda dirigoga bana´ nimi di Yesus ag isiboga lebeg di na: “Omoladsina´ne lei, nenege na edsum aga danggulula´ do? Anda nenege dangaldogle wenena gedneb na sa´a do?”
42021008	Eildi yubu degna´ na: “A´unna mednena´ bisig ag yamnegoga deibsiyigag aboga weldalamlulum. Anese nimi dina´ ya´indoga Neri si ag uboga lebig di: ‘Nana Al,’ abneb, ‘Sum na gigib beram danggal.’ Ba a´unna sig eimig banggom.
42021009	Anda a´unna gegeldoglulum ba mal oldana´ yubu ab byabaldana´ ab dangaldogne wenena, a´unna langom anggom. Anese nene nisin na damen danggulula´, bog aneso unuldogla´ anege na goggobdagna´ se gom.”
42021010	Sigag Eildi lebog di na: “Ad dogne di ad dogne ag dolbalag nenelamig ba borob as dogne di na on borob ad dogne ag dolbalag nenelamlula´,
42021011	anda yogsum sa´uma´ nonggela´ babe danggulula´, ba yog mog sogo-yog mog sogo ag na neigna´ nonggela´ ab gwaneng yo ab ulamlula´, anda eimag uboga gedneb-gednebne ab omom songe ab dangalamlula´.
42021012	Nene nisin ununa´ aro bog a´unna salbesiyig di olamsugonga´; a´unna weig yubu dona´ ee ag ab dolongsina´ lomag ab doladlamsugonga´, anda a´unna Neri si se aboga borob nang ab salerob nang ab a´osing ag bobalamsugonga´.
42021013	Ununa´ nene di a´unna lag lena´se garen gluyamsulula´.
42021014	Anese a´undi gange na gad deiya ulamlulum, ba a´unna gareldana´ yubu se damen sembiblulumag aboga.
42021015	Anese yubu gerem na Neri a´un ag dodsununa´, ba a´unna a´undi malborob nimi di gogolsagsina´ goma byabsina´ gom ulamsugong goma´.
42021016	Anda a´unna a´uneyong yabo di babe a´unggabo di babe, a´undi eelom nimi di babe a´undi nimi oron di babe dodsiyig ba a´un gan-gan ag ab edbare nimi di babe obsugonga´
42021017	Anda a´unna Neri si se aboga erigal nemboga goroglamsugonga´.
42021018	Bog a´undi osong gugu dognog babe derong ablul goma´.
42021019	A´unna lignibonggia gad seglamlulum wenena, a´unna gamyag una´ dobluluma´.”
42021020	“Yin yagnang di Yerusalem ad adnaldogig ba a´unna eiblulum wenena, gigib gobna´ beram umla aboga eel ublulum.
42021021	Sum nenege na Yudea ulamig nimi na mein agsig bologa balamgonga´, weig asag ulamgong nimi lobda baldomgonga´, ba mog asag ulamig nimi on weig asag wa´ugong goma´,
42021022	Anese sum nenege na iginne degna´ degsineb sum anda mome dorobne nenegag sunum danggulul aboga.
42021023	Me borob gelabo goma me anam dinilamig gelabo na ongei arob ulamgong! Anese yog as-yog as nisin ag ingmunne weiga´ dangaldogle di ad nene ag na gorogna´ ublula´,
42021024	anda signa maldi somagaldomgonga´, ba yog sogo-yog sogo ag ouragna´ nimi songe bobalamsugonga´, ba Yerusalem ad na Eimayong eel gom nimi di yan ingisablamig, bog sig yog mog sogo-yog mog sogo nimi danege di wilman sunum dangalbulula´.”
42021025	“Anda eseng ab wal ab gura´ ab ag gedneb gednebne ulamlula´, ba yog sogo yog sog nimi nisin na weigmag laut loyalamle, di yubu mil-mil alamle, ba logse gadgeira´ ulamgonga´.
42021026	Sogo ag ane dangalyalamlenge nenege nisin se bobneboga nimi na log di somagaldomgonga´, anese eimag ulamlange nisin warelamgong.
42021027	Sum nenegaga Sogo Nimi di Me na deb ag Eildi bebnagne ab migib ab di yalamle ba nimi na eibgonga´.
42021028	Nene eilniboga dangaldogle wenena, segoglulum di a´undi a´osing na dengewanenggiblulum, a´un blebsina´ na gigib beram danggala´ se. ”
42021029	Gigib ba Yesus na sununa´ yubu ane sigag lebog di na: “Gal ara goma yog gal ag gemelamlulum.
42021030	Ba gal nenege na mog wabaldogna wenege na, bendigi dona´ beram aboga a´unna eel ulameldom.
42021031	Neigsonge babe na, a´unna gemelulum ba ununa´ nene dangaldogle wenena, Eimayong damag una´ ag na gigib beram danggal aboga eel ublulum.
42021032	Nana a´un ag lebnun: Odseig nene nisin dangdob gom bog wenena, wene wilman ulamang nimi somagdobgong goma´.
42021033	Eim ab sogo ab na derong aroblula´ bog Neri lerob yubu na derong aroblul goma´.”
42021034	“A´un moumun weldalamlulum, a´unna seni saram dena´ ab serem songmag dena´ ab sogo ag weigne neneldana´ ab di a´undi ag degnerob ulamlag aboga anda Ayong Weigne di sum na od oloboga a´un ag oranggesilag aboga.
42021035	Anese alna sogo ag ane nimi nisin ag ubsulula´.
42021036	Sob-sob doa yubu leboga weldalamlulum, ba a´unna unubululne nenege nisin ag ab blebdoba´ ulamlulum aboga, anda a´unna Sogo Nimi di Me a´osing ag lignibonggia gad seglamlulum aboga.”
42021037	Ugagsig na Yesus na Eimayong di Ee ag omoladlamsiog di einimnag signa Alna langgindoga mein dogne si na Zaitun Mein ag malbalamog.
42021038	Anda nimi dina´ nisin na gwelegna´ lugun Eimayong di Ee ag Alag yalameg Eildi yubu gegena´ se.
42022001	Roti Bigna´ Gom Gwaneng yona´se weigsum, si na Paskah, gigib beram danggayog.
42022002	Ba imam nang ab Damen Wenena´ Yubu omoladsina´ gerem nang ab di Yesus na sa´ura obgob do aboga bisig elameg, anese signa nimi dina´ logse.
42022003	Wera Iblis na Yudas lomag wa´iyog, yog si na Iskariot, alna oo bare nang nenegagabne.
42022004	Anda Yudas na imam ousa´ nang ab Eimayong di Ee ag wena´se ousa´ nang ab ag Yesus na sigag sa´aso ura dodsunun arob yubu selelbiog.
42022005	Ba signa yaga´ ngingyang sirig ubeg di alag wase na abeneso ura dodgob arob yubu selbayeg.
42022006	Alna od seleb seog, anda sum nenege ab uboga garen eb eilnibayog Yesus sigag dodsunun aboga nimi dina´ gom bog.
42022007	Wera gwaneng Roti Bigna´ Gom Seni sum gigib danggayog, nenege na nimi di domba oboga seni Paskah yon sum.
42022008	Wera Yesus na Petrus ab Yohanes ab ag uragibsiog di, Eildi lebog di na: “Bururum di, nunse seni Paskah nason dena´ se gednel bururum.”
42022009	Sigdi Alag lebdeg di na: “Eindi yo sembiamlama´ ag na nunna asayag gednelamnom do?”
42022010	Eildi yubu degna´ na: “A´unna weig ad lomag wa´aldogdurum wenege na, nimi dogne ma´i ag mag dera bomle di yalamle ebbisidanggululum. Di al wa´aldogle ee eimig dobda bururum,
42022011	di ee deiya´ne ag anege lebdurum di na: Omoladsina´ne di an ag isibagel di na: Nayab Neri dirigoga bana´ nang ab seni Paskah na ee nesayag dugob do?
42022012	Ba nimi nenege di a´un ag labna´ ag ee dogne yaga´ nisin urubub ee dognag ombadsulula´, a´unna anegag gednelamdurum.”
42022013	Ba signa bireg di Yesus di sigag ura lemogne nisin urubub eibdeg. Di signa seni Paskah anegag gednelamdeg.
42022014	Seni Paskah dena´ jam dangaldogog wenena, Yesus na Eildi dirigoga bana´ nang ab nason bugoga delameg.
42022015	Eildi sigag lebog di na: “Nana a´un ab nason seni Paskah dena´ ane na yo, Nana igin-iginne dona´ aro bog.
42022016	Anese Nana a´un ag lebnun: Nana on dunun gom bog Eimayong damag una´se sum nenege sunum danggale bog wenegaga.”
42022017	Gigib wenena Alna girigna´ mag ma´i doboga gibog di, lebog di na: “Ane doblulum di a´un nisin bogdanggululum.
42022018	Anese Nana a´un ag lebnun: wene ab eilnibonggia anggur di memerob mag nene na Nana delamne gom bog Eimayong Damag una´se sum nenege dangalyoulul.”
42022019	Gigib wenena Alna roti gwaneng dobsalboga na´e aboga gibog di, wabsegia sigag dodsiog di, Eildi lebog di na: “Anena Neri nong a´unse dodsiogne, Na seinilmubnena´se nene unulamlulum.”
42022020	Gwaneng gigib deroga wenena girigna´ mag babe neigsonge unubayog, di Eildi lebog di na: “Girigna´ mag anena wenog leiblourubne Neri eneng aga, a´unse yegdobne.
42022021	Bog gedsu, Na widnibanebne na Nayab nason gwaneng dena´ ag ane od.
42022022	Unum ura garerob songe Sogo Nimi di Me na bildiblula´, bog Alag widnibulul nimi nenegaga na ongei arob ulamlul!”
42022023	Ba signa ednedi unubulula´se lebla aboga leldalameg.
42022024	Yesus ag dirigoga bana´ nang nenege gan-gan ag ab edne aga weigne danggulula´ do aboga sig moumun leldalameg.
42022025	Yesus di sigag lebog di na: “Borobnang nisin ab weig as nisin ab signa nimi se bo ulamsildog di nimi sig nimi salerob nang ag na nimi bo usin nang alemeldong.
42022026	Bog a´unna ane songe gom. Samboga a´un gan-gan ag ab weigne wenena mog nimi danggulul bo usinne na arona´ne ulamlul.
42022027	Anese edne aga weigne, gwaneng dera bulamlange aga goma arolamsilne aga gom? Al dera bulamlange aga gom de? Bog Nana a´un gan-gan ag arona´ nimi songe od umna.
42022028	Neri iginne nisin ulamna´ lomag na a´un aga Nayab nason ulamab.
42022029	Anda Na´neyong di Nayag damag una´ deibneog songe, Neri babe a´un ag damag una´se deibsunun,
42022030	anda a´unna Neri damag una´ ab Nayab nason neig dena´ ouling ag gwaneng ab mag ab delamgoba´ anda a´unna weig buna´ ag bulamlulum di Israel sisya´ oo bare nimi ag sunulamsululuma´.
42022031	Simon, Simon, gedlom, Iblis di an ag gandum seiriga´ laboga weblamang songe ubnebugel,
42022032	bog Nana anse doa yubu gigib lebno, eindi odseig seinilina´ malyunggulul gom aboga. Anda anna gigib besa sembiblem di wenena, anggabo ag migib danggibsulom.”
42022033	Petrus di yubu degna´ na, “Ayong Weigne lei, nana An ab nason dolongsina´ lomag wa´na´ babe somagna´ babe na gigib gednerob!”
42022034	Bog Yesus di lebog di na: “Nana an ag lebnun, Petrus lei, sum nene ayam na ngoubna´ gom, bog anna li weneli Na ebyagnuloma´.”
42022035	Wera Eildi sigag lebog di na: “Neri a´un weboga bogdebsisi sum nenege a´unna a´undi wase bona´ ab bisig ona´ne ab yan ongona´ ab, a´undi mumbulne dogne od de?”
42022036	Sigdi yubu degna´ na: “Unuruba´ babe dogne bona´ gom.” Eildi sigag lebog di na: “Bog wene ab na, nimi dogne eilda´ wase bona´ od wenena od seleb bobulul, bisig ona´ne babe na neigsonge; anda nimi dogne odgomne wenena, alna eildi bagsum oboga degle di mal oldana´ parang deglul.
42022037	Anese Nana a´un ag lemna, Weig yubu buku ag mome doroba´ sunumne Nayag dangdob: Alna byabsin nimi gan-gan ag ab eildirubne. Anese Nase dorob yubu nenege na wene babe sunum dangalamla.”
42022038	Sigdi lebeg di na: “Ayong Weigne lei, ane mal oldana´ parang besene od.” Ba Eildi yubu degna´ na: “Od seleb gigib.”
42022039	Yesus na weig as ag uboga langgiog di Eildi sob ura unob Zaitun ounang agsig biog. Eildi dirigoga bana´ nang babe na Al eimig dobda bieg.
42022040	Ouling nenegag gigib bindoga Eildi sigag lebog di na: “A´unna ouragsina´ lomag malyunggiyebag aboga doa yubu lemlulum.”
42022041	Gigib wenena Alna mogso lobonggibog girig unang dogne bisiboga biog, di Alna gosam oglumugunggia doa yubu lemog, Eildi lemog di na:
42022042	“Yo Na´neyong lei, Eindi yo sembirubne wenena, Nayag igin-iginne nene na Eindi doblom; bog Neri yonge di gom, bog Eindi yonge ag uboga danggulul.”
42022043	Ba eimnang dogne Alag lag dangalyayog Alag migib doladna´se.
42022044	Alna yaga´ ingmun ubog di sirig nong doa yubu lebog. Ba Eildi wisin na eneng dum songe sogo ag debom-debom alyunggiog.
42022045	Alna Eildi doa yubu lemoga´ ag uboga segoga on Eildi dirigoga bana´ nang ag yayog, bog signa ongei arob gange a´osing malamega´ ag eibsiog.
42022046	Sigag Eildi lebog di na: “A´unna sa´ase malamlom do? Bugoga doa yubu lemlulum, ba a´unna ouragsina´ lomag malyunggiyebag aboga.”
42022047	Yesus na anam yubu lemog wenege na nimi gong dogne yayeg, di Alag dirigoga bana´ne dogne si na Yudas alna oo bare nang aga anda sig a´osing ag menggamog. Di Yudas na Yesus beram Al nos abnun aboga yayog.
42022048	Ba Yesus di alag lebog di na: “Yudas lei, Sogo Nimi di Me na eindi nos ana´ di widnibuloma´ de?”
42022049	Sig Yesus ab nason umeg nang nenege na aneso una´ danggayogne nenege eibeg wenege na, sigdi lebeg di na: “Ayong Weigne lei, nun babe sigag malsinggusugob de?”
42022050	Wenabeg di sig gan-gan ag anegab nimi dogne di Imam Weigne di ouragna´ne dogne di sirigagsig oo bleglinggibog.
42022051	Bog Yesus di lebog di na: “Od nene na gigib.” Abog di Alna nimi nenege di oo ag salbonggia wesibog.
42022052	Wera Yesus na Al salbaneb ya´ilameg nang imam ousa´ nang nisin ab Eimayong di Ee ag wena´se ousa´ nang nisin ab nimi salerob nang nisin ab ag, Eildi lebog di na: “A´undi sembia Nana asoga´ne, ba a´unna mal oldana´se parang ab gedna ya´ilamlom de?
42022053	Nana sob-sob sum Eimayong di Ee ag a´un ab nason ulamob dog, a´unna Na salelamnelum gom. Bog sum nene na a´undi sum, anda nene na gunu di migib di.”
42022054	Wera Yesus salbayeg di ouling nenegag uboga bobieg. Alna Imam Weigne di ee ag dorabobieg. Anda Petrus na mog uboga gembong balamog.
42022055	Ee nenege eiriga´ gan-gan ag ug dameg di signa bugganegameg. Ba Petrus babe sig gan-gan ag bulamog.
42022056	Ouragna´ gel dogne di alna ug beram bulamog ba eibog di alag miblamog, di lebog di na: “Nimi nene babe na Al ab nason ulamdongne.”
42022057	Bog Petrus na ebyagoga eildi lebog di na: “Gom, Alna nana eel gom!”
42022058	On wisag gom gom nimi dogne di al eiya lebog di: “An babe sig abne!” Bog Petrus di lebog di: “Gom, na gom!”
42022059	Anda on Jam dogne so gigib uboga nimi dogne di yubu migiba´ lebog di na: “Odseig, nimi nene na Al ab nason ulamdongne, al babe na Galileange se.”
42022060	Bog Petrus di lebog di na: “Gom, eindi leblamne na nana eel gom.” Al yubu leldogog wenege sabseibi ayam ngoubog.
42022061	Ba Ayong Weigne na a´osing samboga Petrus ag gerog. Ba Petrus na Ayong Weigne di alag lemog yubu nenege sembibog: “Sum nene ayam ngoubna´ arobog anna Nayag li weneli ebyagnuloma´.”
42022062	Wera alna langgiog di ngegoga engelbiog.
42022063	Yesus doboga deiyameg nimi danege di, Alag meili yubu dereboga Al olsablameg.
42022064	Eildi a´osing ag mourugoga isilameg di na: “Leblom Anna ednedi olamgel do?”
42022065	On meili dina´ dereboga signa Alag lemeg.
42022066	Anda ee ugdigag na Yahudi as nimi salerob nang ab imam ousa´ nang nisin ab Damen Wenena´ Yubu omoladsina´ gerem nang ab longgayeg, di Alna sigdi Weig Yubu omoladsina´ deiya´ nang a´osing ag bobieg,
42022067	eildi lebog di na: “Wera Anna Mesias wenena, nun ag leblom.” Yesus di yubu degna´ na: “Nana a´un ag lebna´ anda babe, a´unna sirig sembiblulum goma´;
42022068	anda a´un ag yogne dogne isibesina´ anda babe, a´unna yubu degna´ leblulum goma´.
42022069	Wene ab eilnibonggia Sogo Nimi di Me na Eimayong Yaga´ Migibne di sirig see agsig gigib bugla.”
42022070	Ba sig nisin di lebeg di na: “Aneso wenena, Anna Eimayong di Me de?” ba Yesus di yubu degna´ na: “Al a´undi Nana Eimayong di Me abloma´ ane.”
42022071	Ba sigdi lebeg di na: “Sa´ase nunna lag lena´ elamgob do? Nun nisin ane na Eildi si ag uboga lebla gigib gegbayab.”
42023001	Wera nimi nisin abenege wenelabameg di Yesus nong doboga Pilatus ag bobieg.
42023002	Ane ab na signa Eildi unubala´ arob yubu lebeilnibayeg, di lebeg di na: “Nimi nene di nundi ad nimi ag mednena´ bisig ag yamnegoga bobalamsil di Kaisar se degnange ag na mem alamla ba nundi eibab, anda Aldamnang se Eildi leldalamla di na, Alna Kristus Borobne aldalamla.”
42023003	Pilatus di Alag isibayog di na: “Anna Yahudi nimi borobne de?” Yesus di yubu degna´ na: “Al eindi leblama´ ane.”
42023004	Ba Pilatus di imam ousa´ nang nisin ab nimi dina´ nisin ab ag lebog di na: “Neri nimi nene ag Eildi mednena´ne dogne eibna gom.”
42023005	Bog signa yubu migiba´ bebegoga lemeg di na: “Alna Yudea ad nimi nisin ag Eildi omoladsina´ di gange samolamsil, di Alna Galilea asag ab eilniboga wene ane babe yalamla.”
42023006	Pilatus na yubu nene gegbayog di wenege na nimi nene na Galilea nimi de aboga isibesiog.
42023007	Anda alna Yesus na Herodes di asag nimi aboga eel ubog di wenege na, eildi Alna Herodes ag dorebog, sum nenege babe na Yerusalem od umog.
42023008	Herodes na Yesus eibog wenege na alna yaga´ ngingyang ubog. Anese alna damen danegab Alse yubu gegelamog di Al eibsene aboga ulamoga´ anda, Yesus di gednebne dogne uldogsyoa´ don babe dogne eibsene aboga nebom ara ulamog.
42023009	Alna isina´ yubu dina´ Yesus ag isilamog, bog Yesus na yubu degna´ moga´ babe lemog gom.
42023010	Al wenege sabseibi imam ousa´ nang nisin ab Damen Wenena´ Yubu omoladsina´ gerem nang ab na a´osing ag ya´indoga Eildi unubala´ arob yubu igina´ Alag gwenelonglameg.
42023011	Anda Herodes ab eildi yin yagnang ab di Al dereboga olsablameg, di Alag eildi youngga bun so weig bagsum onggia on Pilatus ag dorebelbiog.
42023012	Anda sum nenege ab na Herodes ab Pilatus ab na alga alga songe danggareg, arobog wenege signa malbobdangdoba´ ulamdega´ bog.
42023013	Wera Pilatus na imam ousa´ nang nisin ab bo mengesin nimi nisin ab longgibsiog,
42023014	di sigag lebog di na: “A´undi nayag nimi nene na nimi nisin ag mednena´ bisig yamnegoga bobesinne aboga gigib beyalom. Nana Alag mibna ba a´undi nong di gigib eiblom, ba a´undi Alag mednelamla arobne deibloma´ anege na neri babe Alag na eibna gom.
42023015	Anda Herodes di babe eibo gomag ab, anese Alna nayag doldogolyal. Odseig Alna Eildi ununa´ di somagna´ iginne dobnemenne so ununa´ na dogne odgom.
42023016	Anese nana Al legemna´ legeboga olamne di, on Alna selobloubnuna´.”
42023017	[Anese weigsum nenege alna sigse nimi dogne selobilisina´se.]
42023018	Bog signa yubu neigdigum biaboga na: “Al na oboga gom ublulum, di nunse na Barabas aga selobloubsulom!”
42023019	Al Barabas dolongsina´ lomag dobonggiruba´ na ad nenegag byaboga dolbalag nenesina´ ab nimi oroba´ abse dobonggirubne.
42023020	On Pilatus di yubu migiba´ sigag lebog, anese alna Yesus selobloubnun eiya.
42023021	Bog signa yubu degna´ migiba´ areboga lebeg di na: “Alna glabneba´! Alna glabneba´!”
42023022	Ba Pilatus di sigag li wenelinge lebog di na: “Nimi nene di sirig mednena´ ubonge na nesa do? Nana Eildi mednerobne aga somagna´ iginne dobnemen songe dogne eilina´ gom. Wera nana Al legemna´ legeboga olamne di, on Alna selobloubnuna´.”
42023023	Bog signa sigdi biaboga arena´ bisig bebeglameg, Alna glabgong aboga, anda signa sigdi arena´ bisig bebnag ubeg.
42023024	Ba Pilatus na garerob yubu doblenggayog, sigdi mololamegne dagom abnun aboga.
42023025	Anda byaboga dolbalag nenesina´ ab nimi ona´ ab se dolongsina´ lomag dobonggirub nimi nenege sigdi ura mololamegne ag dirigoga alna seloblambibog, bog Yesus na sigag sigdi yonge di unubugong aboga sigag dodsiog.
42023026	Signa Yesus bobayeg wenege na, nimi dogne eildi si na Simon Kirene nimi ad nenegag wenog ya´ilamog bog sigdi salboga, glabna gal eildi sa´o ag sa´ibeg, gyabamle di Yesus eimig bobalamlul aboga.
42023027	Nimi dina´ babe Al eimig dobda balameg; di gelabo dina´ babe Alse engera dobdo balameg.
42023028	Yesus na sigag samboga gedsiog di lebog di na: “Yerusalem gelmabo lei, a´unna Nase engeng gom, bog a´un moumun ab a´undi mabo ab se aga engelamlulum!
42023029	Anese gedsu, sum nenege dangalyal ba nimi di lemig di na: you gel ab me eilina´ ag ab me mangang gom gel ab, me moum dinina´ gom gel ab na ngingyang eii dolamlul arob.
42023030	Wera nimi di eilniboga mein nisin ag lemig di na: Douluboga maldoglem di nun obsulom! Anda mein ounang ag na: Nun siglibusulom!
42023031	Anese nimi na egag gal ag aneso ulamgong wenena, elem gal ag wenena sa´ublula´ do?”
42023032	Anda yog nimi besene ab isiboga bobisieg, anege meili una´ nimi besene Al ab somagna´ iginne dobneb nimi besena´.
42023033	Signa ouling dogne si Nimi deildal bluag gigib bieg wenege na, sigdi Yesus ab meili una´ nimi besene abenege ab na anegag glabsieg, di nimi dogne na Eildi sirig se ag samo nimi dogne na Eildi waneng se agsig glabsieg.
42023034	Yesus di lebog di na: “Yo Na´neyong lei, signa lubibsulom, anese sigdi unulamangne na signa wangan di ulamang.” Anda signa Eildi bagsum bogoga dobgob aboga undi olameg.
42023035	Nimi dina´ anegag segoga nenege nisin na gemelameg. Bo mengesin nang nisin di Alag dereboga lemeg di na: “Alna yog nimi bleblamsiyoa´ di, Al babe Aldama´ blebdangdoble, Alna Eimayong di webdob nimi Mesias wenena.”
42023036	Sig yin yagnang nisin di babe Alag derelameg; di signa anggur sigmag Alag dimbayeg,
42023037	di lemeg di na: “Anna Yahudi nimi di borobne wenena, Andama´ di blebdanggulom!”
42023038	Eildi ousa´ eilib mome doroba´ dogne od: “Anena Yahudi nimi borobne.”
42023039	Meili una´ nimi aga glabamsieg nimi abenege aga nimi dogne di Al meili yubu dolbalag nemboga lebog di na: “Anna Kristus gom de? An babe blebdanggalem di nun babe blebsulom!”
42023040	Bog nenge dogne di alag delagoga lebog di na: “Anna Eimayong log gom de? An babe na iginne neigdigum domab gom de?
42023041	Nunna iginne urubub domnam, anese nunna nundi ununa´ ag sumbuga degna´ urubub, bog nimi nene na moga´ mednena´ dogne urubgom nimi.”
42023042	Anda eildi lebog di na: “Yesus lei, Anna borobne dangalyanggalem sum nenege na nana sembibnulom.”
42023043	Ba Yesus di alag lebog di na: “Nana an ag lebnun, odseig sum nene babe na anna Nayab nason eim Firdaus ag umnam.”
42023044	Wenege na jam 12 bog mogsogo nenege nisin na gunu danggamog murub uboga jam 3 dangalbiog,
42023045	anese eseng na dinggamog gom. Anda Eimayong Ee ag bagsum wilniruba´ anege na ereboga besene danggayog.
42023046	Ba Yesus na yubu migiba´ biaboga lebog di na: “Yo Na´neyong Neri gange na Eindi see ag dodgen.” Anda Alna gigib wenabog di Eildi gange dagdobog.
42023047	Yin yagnang di ousa´ne na danggayogne nenege eibog wenege na, alna Eimayong bebnag deiya´ eildi lebog di na: “Odseig nimi nene na sirig nimi!”
42023048	Nimi dina´ ngalagugob aboga gigib ya´ilameg nimi danege na danggayogne nenege nisin eibeg wenena, signa goradagdangden bieg.
42023049	Yesus ag ologdob nimi nisin babe, sig Galilea uboga Al eimig dobolbieg gelabo danege ab na, mog segoga nisin eibgasabayeg.
42023050	Nimi dogne si na Yusuf. Alna Majelis Weigne darange, anda alna besarob sirigne.
42023051	Alna sig Majelis nang di ununne ab garerob yubu ab na yogom umog. Alna Arimatea nimi weig ad na Yahudi ab anda alna Eimayong damag una´se dira ulamogne.
42023052	Alna Pilatus ag biog di Yesus somagdoba´ boga´ molbayog.
42023053	Anda somagdoba´ boga´ anege gigib doblenggia, alna bagsum lenan di wamleboga, girig addame logamoga´ ag deililbiog, yog nimi somagdoba´ boga´ babe deirub goma´ ag.
42023054	Sum nenege na gednen sum anda besen sum eilnina´ beram danggayog.
42023055	Galilea uboga Yesus ab nason bilameg gelabo danege babe na Yusuf eimig dobolbieg signa addame ab Al somagdoba´ boga´ anegab na sa´ura deibnubul do aboga.
42023056	Anda gigib bindoga wenena, signa song besarob unne ab mur mag ab gednelameg.
42024001	Bog Minggu nenege oumunggun na gwelegna´ luguna´ abenege signa besarob song mag gedneboga deiyamega´ anege bobeg di wangaroba´ ag bobieg.
42024002	Signa wangaroba´ ag girig isigin deneroba´ anege na demega bilamog ba eibeg,
42024003	anda signa gigib wa´iyeg di Ayong Yesus di somagdoba´ boga´ anege na eibeg gom.
42024004	Signa unamogne nenege se seinidagda segameg sabseibi, nengabo besene meleg bagsum onggamdeg di oloboga sig beram segamdeg.
42024005	Signa yaga´ log ubsiog ba eisa´ oumbayeg, bog benese nang abenege di sigag lebdeg di na: “A´unna sa´ase somagdob nimi gan-gan ag ane Al gamyagne se elamlom do?
42024006	Alna ane ag odgom, Alna gigib gamyag bugogo. Alna Galilea ulamog di a´un ag lemog yubu nenege sembiblulum,
42024007	nenege na Sogo Nimi di Me na meili nimi di see ag dodsieg ba glabgonga´, anda weneli sum nenegag na gamyag bugoglula´.”
42024008	Ba signa Yesus di lemog yubu nenege sembibeg.
42024009	Anda signa nimi deilinag uboga gigib yayeg, di signa dirigoga bana´ nang ga´lom bare ab siggabo yog nimi ab ag nenege nisin nebeg.
42024010	Gelabo danege na Maria aga Magdala ab, Yohana ab, Yakobus eilin Maria ab. Anda yog gelabo dara di babe nason isiboga lerabana´ nang ag ombadsieg.
42024011	Bog sigdi na lemeg yubu nenege na garen yubu lemang aboga gelabo danegag na odseig sembibeg gom.
42024012	Odseig aneso sembiameg dog Petrus na segogog di nimi deilinag anege berera biog. Alna lomag gembonggibog wenege na, alna bagsum geseroba´ anegog eibog. Ba alna biog, di sa ´asonge danggal do aboga gange lomag og isidayog.
42024013	Sum nenege babe na Yesus ag dirigoga bana´ nang besene ad dogne si na Emaus asag balamdeg, Yerusalem asag uboga yanggana´ wenena tujuh mil so bana´,
42024014	anda signa yogne-yogne nisin gigib danggamogne nenege se seleroro balamdeg.
42024015	Signa yubu anam sele-sele sigdi seinilina´ bogdanggden balamdeg wenege ab, Yesus og sig beram yayog di, sigab nason isiboga balameg.
42024016	Bog sigdi ising ag na yoga´ di einib-einib eiyamsiog ba signa Al eel umdeg gom.
42024017	Sigag Yesus di lebog di na: “Bisig ag a´unna sa´a yubu leble balamdom do?” Ba signa a´osing siboga seglobdeg.
42024018	Signang aga nimi dogne eildi si na Kleopas, di yubu degna´ Alag lebog di na: “Od Anna nimi ba´ne dognog Yerusalem asag uboga yalam, anda wene salag anegag umlange na wangan de?”
42024019	Eildi sigag lebog di na: “Anege na sa´a do?” ba sigdi yubu degna´ na: “Sa´asonge Yesus Nazaretne benegag danggayonge. Alna nabinge, Eimayong a´osing ag ab nundi ad nene nimi a´osing ag ab wee wena´ lomag babe yubu lena´ babe salerobne.
42024020	Bog imam ousa´ nang nisin ab nundi bo mengesin nang di Alna obgong aboga dodsiong ba sigdi Alna gigib gal ag glabong.
42024021	Bog nundi damen nebom arobne na, Al ya´indoga Israel nimi lobloubsulul aboga ulamab. Bog nene unuboga danggayo salag na weneli sum ubla.
42024022	Bog nun nimi aga edbare di logoldana´ umsiang: Gwelegna´ lugun abenege signa nimi deilinag gigib bilamang,
42024023	ba Eildi somagdoba´ boga´ anege signa eibang gom. Di signa yubu lerayayang, di eimnang aga sig a´osing ag lag eibang di Alna gamyag umla abdang.
42024024	Anda nunggabo edbare nimi na nimi deilinag gigib bindoga eibong, ba gelabo di lemong yubu nenege odseig lemong, bog sigdi Alna eibang gom.”
42024025	Ba Eildi sigag lebog di na: “A´un loba´ nimi lei, a´undi gange na yaga´ berera eel ubnemen gom, ba nabi nang nisin di lemeldong yubu nenege a´unna odseig seinilimlom gom!
42024026	Mesias na igin-iginne nisin doble di Eildi bebnagne lomag wa´ulul goma´ de?”
42024027	Di Alna Weig Yubu lomag Alse mome dorobne sigag besa, Musa di dorob buku ag eilniboga nabi nang nisin di dorob buku ag ab leleboga ombadsiog.
42024028	Signa sigdi bunom sembiamdeg ad beram bareg ba, Alna muruboga balamna songe ulbiog.
42024029	Bog signa yaga´ bebegoga Alag lebdeg di na: “Nun ab nason ulamgob, anese ee na gigib sin danggoga eseng dombal di einina´ beram ubla.” Ba Alna sigab nason ulamgob aboga wa´iyog.
42024030	Alna sig ab nason bugoga dena´ deldogeg wenege na, Alna roti gwaneng dobog di, gibna´ yubu lebog di gesebseigibog di sigag dodsiog.
42024031	Wenegaga na sigdi ising gwelegesiog ba signa Al besa eel ubdeg, bog Alna sigag anege uboga wenege sabseibi angamsei ablobog.
42024032	Ba sig moumun lebongdanggareg di na: “Bisig urugag yalamab di Eildi nunag lebla yubu ab Eildi Weig Yubu ag uboga lag neblange ab di na nundi gange bobo gwirid absil gom de?”
42024033	Ba signa segogdeg di on Yerusalem sig bireg. Anegag ab na dirigoga bana´ nang ga´lombara´ anege eibsireg. Signa siggabo ab nason neiga´ ag longolameg.
42024034	Sigdi lemeg di na: “Odseig Ayong Weigne na gigib gamyag bugogo di Simon ag gigib omoldalyayo.”
42024035	Wera nimi besena´ abenege di babe na sa´asonge bisig ag ab ubogne babe Eildi gwaneng roti geseboga sigag dodsiog ba eel ubdegne babe nebdeg.
42024036	Anda signa ununa´ nenege nisin se yubu selelameg bog, Yesus na oloboga sig gan-gan ag segelwa´iog di sigag lebog di na: “A´unna isiboga mon angarob gange ulamlulum!”
42024037	Ba signa langom aboga log ubsiog di sigdi sembia na bisa´ eibab sembibeg.
42024038	Aneso ubeg bog Eildi sigag lebog di na: “A´unna sa´ase langom ablom di gange gadgeira´ ulamlom do?
42024039	Neri see ab Neri yan ab ag gedlulum: Anena Na nong, Nayag salbonggia gednululum, anese bisa´ na sob ab youa´ ab na odgoma´, a´undi Nayag eibnelom songe na.”
42024040	Aneso lera, Alna Eildi see ab yan ab sig ag ombesiog.
42024041	Anda wenege signa ngingyang ab budna´ arob gange ab di aro odseig sembiameg gom, ba Eildi sigag lebog di na: “A´unna dena´ dogne od de?”
42024042	Ba signa Alag ikan yoroba´ gareroba´ dogne doreg.
42024043	Alna dobog di sig ising ag deog.
42024044	Sigag Eildi lebog di na: “Anena Neri lerob yubu, a´un ab nason ulamub wenegab Neri a´un ag lemsi di na, Nase yubu aga Musa di Damen Wenena´ Yubu lomag dorobne ab nabi nang di dorob buku nisin ab Buku Mos ag dorobne ab na sunum urubub danggulul aroba´ anda.”
42024045	Wera Alna sigdi gange isigin gubsiog, ba signa Weig Yubu doroba´ anege besa eel ubeg.
42024046	Eildi sig ag lebog di na: “Mome aneso dorob di na: Mesias na igin-iginne doble di weneli sum nenege na somagdob nimi gan-gan ag uboga gamyag bugoglula´,
42024047	anda on lerob di na: Eildi si ag uboga meilinge loldogna´ yubu ab meilinge lubilisina´ yubu ab na Yerusalem asag uboga yog sogo-yog sogo nimi ag ombadsugonga´.
42024048	A´unna ununa´ nene nisin se lag len nimi.
42024049	Anda Na´neyong di leibloubogne nenege na Neri a´un ag doldogolyusununa´. Bog a´unna weig ad nenag umlulum bog bebnag ouling ag migib a´un ag deibsile wenegaga.”
42024050	Gigib wenena Yesus na sig bobsiog di weig asag langgindoga Betania beram bieg. Anegag ab na Eildi see dobwanenggia sigag besibsiog.
42024051	Anda Alna sigag anam besilisiog sabseibi, Alna sigag ubogamog danggoga eimasag bowinggiog.
42024052	Signa gosam oglumugunggia Alag meiboga gibeg, di signa ngingyang eisa Yerusalem asag yayeg.
42024053	Signa Eimayong di Ee ag sob-sob ulameg di Eimayong bebnag deilimeg.
43001001	Oumunggun eilnina´ ag danege na, Yubu ulamog; Yubu nenegena Eimayong ab nason ulamdeg, anda Yubu nenege na Eimayong.
43001002	Oumunggun eilina´ ag danege ab Alna, Eimayong ab nason ulamdeg.
43001003	Yogne-yogne nisin na Al bisig uboga ubog, ba yogne-yogne odne nisin na Eildi ubog gomne dogne od gom.
43001004	Al lomag na gamyag deiya´ od, anda gamyag deiya´ nenege di, nimi ag diman waralamsil.
43001005	Diman nenege di gunu lomag diman warelamla, ba gunu di na sablul goma´.
43001006	Eimayong di bogdobne dogne yayog, eildi si na Yohanes;
43001007	alna yayog di, diman meleg se yubu nenege lag lemog, ba al bisig uboga nimi nisin odseig sembibgong aboga lemog.
43001008	Alna, dimanne gom, bog alna diman se yubu lag lena´ se lemog.
43001009	Diman sirigne di, nimi nisin diman waralamsulul aboga sogo ag yayog.
43001010	Alna sogo ag od, anda sogo na Al bisig uboga ubog, bog sogo nimi na al eel ulameg gom.
43001011	Alna eildi nimi ag yayog, bog Eildi nimi di na, Al dona´ gom.
43001012	Bog Al dolameg nimi nisin ag na, Eimayong mabo danggugong aboga Eildi migib dodsiog, nenege na Eildi si ag uboga sig odseig seinilimeg nimi nenege,
43001013	eneng di goma nong di yonge di goma nengabo di yonge di mangarobne gom, bog Eimayong ag uboga.
43001014	Yubu nenege na gigib nimi danggayog, di nun gan-gan ag ulamla, ba Eildi bebnag una´ nunna gigib eibub, weig bebnagne nenege na Eimayong Al mamne yandonge ag deibog songe, sirigne ab glagia doladsina´ ab degneboga.
43001015	Yohanes na Yesus se yubu lag lena´ne yayog, eildi lemog di na: “Neri lebsinge nenege na, Al ane: Alna na beilag yulula´, bog weig bebnagne, na songe gom; anese nana aro od gom bog Al damen od ulamog.”
43001016	Anese Eildi degnerobne di nun nisin ag glagia doladsina´ on glagia doladsina´ dolamab,
43001017	anese Damen Wenena´ Yubu na Musa bisig uboga dobub, bog glagia doladsina´ ab sirigne ab na Yesus Kristus bisig uboga yalamla.
43001018	Nimi dognog babe Eimayong ising eilina´ gom; bog Eimayong di yando Me aga, Aleyong nong ag ulamla, anda Al aga Eildi lag nenelamla.
43001019	Anda nene aga Yohanes di lag lemog, alag: “An na edne do?” isibugob aboga Yahudi nimi aga imam nang ab Lewi nang ab edbare so Yerusalem uboga bogoldogolyesiyig nimi ag.
43001020	Alna sonda´ yubu lena´ gom gom lag lebog di na: “Nana Mesias gom.”
43001021	Wera, signa alag isibayeg di na: “Aneso wenena, anna edne? Elia de?” ba, eildi degna´ na: “Gom” abog ba, “Anna nabi nang eimig yulul arobne benege de?” seyeg ba, eildi yubu degna´ na: “Gom.”
43001022	Ba sigdi alag lebeg di na: “An na edne do? Anese nun bogiamsiang nimi ag lera bugoba´ se. Anda an dama´ se yubu na, sa´a ablam do?”
43001023	Eildi yubu degna´ na: “Nana yubu bubsa´ ag lera ulamlul arobne benege, ‘Ayong Weigne se bisig wes yarebululum’, nabi Yesaya di lemog songe.”
43001024	Anda sig bogdabelya´ilamsiyig nimi danege na Farisi nimi.
43001025	Sigdi alag isibayeg di na: “Wera anna Elia gom, nabi nang eimig yulul arobne gom, Mesias gom dog wenena, sa´ase mag dolonglamsilam do?”
43001026	Yohanes di yubu degna´ na: “Nana mag sirig ag dolonglamsin, bog a´un gan-gan ag Alna a´un eel gomne dogne od seglamla,
43001027	nenege na Alna beilag yulula´. Eildi yan ongona´ wed babe nana sunum lobeganmen gom.”
43001028	Ununa´ nene na, Betania asag mag Yordan darasig ab unulamog, Yohanes mag dolonglamsioga´ ag.
43001029	Gwelegnag sum nenege Yohanes na, Yesus alag yanggayog ba eibog, di Eildi lebog di na: “Gedsu, Eimayong di Domba Me sogo nimi di meilinge lubsinne!
43001030	Neri lemsinge nong na Al se: ‘Na damen bog nimi dogne na beilag sig yulula´’ anese, Alna weigne nana aro bog Alna damen ab odne amsa´ anege na.
43001031	Oumunggun danege, na babe Alna eel gom, bog anese aga na yesi, di mag sirig ag dolonglamsin, ba Alna Israel nimi ag lag danggulul aboga.”
43001032	Anda Yohanes di lag lena´ na lemog di: “Winang merpati songe, eim ag uboga Geid Gange yonggal, di Alna Al eilib umla ba nana gigib eibno.
43001033	Anda na babe Al eel gom, bog nana mag sirig dolonglamsulul aboga Eildi bogdebelyaneog, di nayag lebog di na: ‘An na, gemelem ba Geid Gange yunggile di, nimi dogne eilib ulamle wenena, Eildi aga Geid Gange di dobonggibsulula´.’
43001034	Anda nana gigib Al eibsi, di lag lemna di na, Al ane na Eimayong di Me.”
43001035	Gwelegnag sum nenege na, Yohanes ab eildi dirigoga bana´ nang besene ab, anegag segameg,
43001036	anda, alna, Yesus yabayoga´ eiya eildi lebog di na: “Gedlulum, Eimayong di Domba Me.”
43001037	Dirigoga bana´ nang besena´ abenege na, eildi lebog yubu nenege gegbareg, di signa Yesus eimig dobda bireg.
43001038	Bog Yesus na weilag sig gemesombayog, di sig besene na, Al eimig balamdega´ eibsiog, di sigag Eildi lebog di na: “A´un na sa´a elamdom do?” ba sigdi Alag yubu degna´ na: “Rabi lei, Anna asa ulamlam do?” (Rabi yubu nong na omoladsina´ne ana´ se.)
43001039	Eildi sigag lebog di na: “Yururum di eibduruma´”, ba signa yareg di Al ulamoga´ ag eibdeg, anda sum nenegab na, Al ab nason ulameg, jam empat so sinag ab.
43001040	Nimi besene abenege aga Yohanes di lebog yubu nenege gigib gegboga, Yesus eimig dobolbireg nang abenege na, nenge dogne na Andreas anda, alna Simon Petrus alga.
43001041	Andreas na berera alga Simon eibog di, alag lebog di na: “Nun na gigib Mesias ebbisidanggayab!” (Mesias: yubu nong na Kristus ana´ se.)
43001042	Alna eildi Yesus ag beyayog. Ba Yesus na Alag gembara lebog di na: “Anna Simon Yona mamne, eindi len si na Kefas.” (Kefas yubu nong na Petrus ana´ se.)
43001043	Gwelegnag sum nenege Yesus na, Galilea bunun aboga, gareboga sembibog. Alna Filipus ab ebbisidanggareg, di alag lebog di na: “Anna Na eimig yulom.”
43001044	Filipus na Betsaida asagne, Andreas ab Petrus ab di asag.
43001045	Filipus na Natanael ab ebbisidanggareg di alag lebog di na: “Musa di Damen Wenena´ Yubu ab, nabi nang di lerobne ab na, nun na gigib ebbisidanggayab, nenege na Yesus, Yusup Nazaretne di me.”
43001046	Bog, Natanael di alag lebog di na: “Yog besarobne dogne Nazaret uboga yanmen de?” ba Filipus di samboga lebog di na: “An babe yalem di gedlom.”
43001047	Yesus na Natanael yayog ba eibog wenena, al se yubu alag lebog di na: “Gedlom, ane na Israel nimi sirigne, eildi nong ag na sonda´ne od gom.”
43001048	Natanael di Alag lebog di na: “Sa´a ura Anna, na eel ubnulum do?” ba alag Yesus di yubu degna´ na: “Filipus di an biagena´ aro, bog Na damen gal ara damag anege gigib eibgisi.”
43001049	Natanael di Alag lebog di na: “Rabi An na Eimayong di Me, Israel nimi Borobne.”
43001050	Yesus di yubu degna´ na: “An ag Neri lebna di, ‘Anna gal ara damag eibgisa´’ anege se, odseig sembiblam de? Anna on weig ununa´ weiga´ uldogle ba eibloma´ nene songe gom.”
43001051	Ba Yesus di alag lebog di na: “Na na sirig yubu an ag lemna, eim gable ba, Eimayong di eim nang na, Sogo Nimi di Me ag yunggina winggina ulamig ba, eibloma´.”
43002001	Ig besene gigib uboga sogo si Galilea ad na Kana, gel dona´ se seni yolamega´ ag na, Yesus eilin babe anegag umog,
43002002	Yesus ab Eildi dirigoga bana´ nang ab babe, gelabo dona´ se yululum aboga, leiyameg.
43002003	Anda, wenege, signa anggur mag gom ubog, ba Yesus eilin na Alag lebog: “Sigdi anggur mag na, gom urubla.”
43002004	Yesus di alag lebog di: “In lei, eindi Nayag yonge na sa´a do? Neri sum na, aro danggang gom.”
43002005	Bog Yesus eilin na sig welameg nimi ag lebog di na: “Eildi a´un ag sa´aso leblenge ag unubululum.”
43002006	Anegag na, ma´i na´ab bare gedneboga deiyameg; Yahudi nimi di sob ununa´ sumboga mag legna´ se, anda ma´i nisin eleb-eleb na delapan puluh goma seratus dua puluh liter so delongna´.
43002007	Yesus di welameg nimi ag anege lebog di na: “Ma´i ane nisin na mag yegonggiblulum”, ba signa nisin degneboga deibeg.
43002008	Ba Yesus na sig ag lebog di na: “Wene mag moga´ doblulum di al seni deiya´ nimi ag bobululum”, ba sig babe na bobieg.
43002009	Alna debyambayog ba mag sirig bog anggur mag danggayog, anda alna wangan di asa uboga yal sembibog (bog sig welameg, di mag debyambayeg nimi nenege og na eel ubeg), anda alna geldobnebne ag biabog.
43002010	Anda alag lebog di na: “Nimi na soba´ una´ na, besarob anggur mag damen nimi ba´ nimi nisin dodsin, ba gigib den wenena, anggur soba´ne doladsina´ bog, an na besarob anggur mag na deiyamlama´ anda wene doblam.”
43002011	Ane na oumunggun nong Yesus di ningginge ubog, sogo si na Galilea ad na Kana ab Eildi bebnag una´ lag danggibog, ba Eildi dirigoga bana´ nimi na Alag odseig sembibeg.
43002012	Gigib ba, Yesus na eilin ab, alggabo ab, Eildi dirigoga bana´ nimi ab nason Kapernaum bieg di, li ed bare sum ulameg.
43002013	Wenege na, Yahudi nimi di Paskah sum gigib beram ubog, ba Yesus na Yerusalem asag biog.
43002014	Alna Yerusalem Eimayong yubu dona´ ee ag, sapi ab, domba ab, winang gare ab, rupiah lelegoga bulamega´ eibsiog.
43002015	Alna, seleng soubu legemna´ dogne membayog, di signa Eimayong di ee ag uboga yaglambesiog, sigdi domba ab sapi ab nisin babe, wase leleglamega´ na sogo ag yamoublenggibsiog di sigda´ yangana´ gal babe samobwaninggibsiog.
43002016	Di winang gare deglameg nimi ag na lebog di: “Nisin doboga bobululum, Na´neyong di ee ag degna´ ee dangaling gom.”
43002017	Eildi dirigoga bana´ nimi na damen dorob mome ag sembibeg: “Eindi ee se wana´ ulamna, ba Neri gange ug delamnel.”
43002018	Yahudi nimi nisin di Yesus ag byabna´ yubu lebeg di na: “Eindinge ane so unulamlom aboga nun se ningginge gednebne dogne sa´a songe ublom do?”
43002019	Yesus di sigag yubu degna´ na: “Eimayong di Ee ane na goboga deiya, Nana li weneli sum og sobnuna´.”
43002020	Ba Yahudi nang di Alag lebeg di na: “Eimayong di ee nene na empat puluh enam tahun solameldong, bog Anna li weneli sum og sobloma´ de?”
43002021	Bog Eimayong di ee ag sumbamogne na, Eildi nong se lemog.
43002022	Anda Yesus somagdob nimi gan-gan ag uboga gigib gamyag bugibog wenena, Eildi dirigoga bana´ nimi na Eildi gigib lerob yubu ag sembibeg, di sig babe na Weig Yubu ag dorobne ab Yesus di lerobne ab ag odseig sembibeg.
43002023	Yesus na Yerusalem asag seni Paskah se sum od umog wenege na, Alna gedneb-gednebne ubog, ba nimi dina´ Eildi si ag odseig sembibeg.
43002024	Bog Yesus Alna nong sig ag odseig sembibsiog gom. Alna nimi di una´ nisin eel se.
43002025	Alna nimi dogne di nimi se yubu Alag lag ombadnemen gom, anese Alna nimi di gange lomag nisin eelne.
43003001	Farisi nimi dogne si na, Nikodemus Yahudi nimi di bo mengesinne.
43003002	Alna einimnag sum Yesus ag ya´ina lebog di na: “Rabi lei, nun eel Anna Eimayong di omoladsina´ne bogdebelyageog; anda Eimayong di bo ulamgeso gom wenena, nimi di unubanmen gom ununa´ gedneb-gednebne Eindi unulamlamne nene na unubasom goma´.”
43003003	Yesus di yubu degna´ lebog di na: “Nana sirig yubu an ag lebnun, nimi dogne on wenogne mangarob gom wenena, alna Eimayong damag una´ ag eiblul goma.”
43003004	Alag Nikodemus di lebog di na: “Nimi na gigib noubu bog wenena, on ouyag mangganmen de? Alna on eilin me eilina´ lomag wa´iso ba, on ouyag mangganmen de?”
43003005	Yesus di yubu degna´ na: “Nana sirig yubu anag lemna, nimi dogne na mag ab Geid Gange ab di mangana´ gom wenena, Eimayong damag una´ ag wa´inmen gom.
43003006	Nimi nong na, nong di mangarob, bog gange mangana´ wenena, Geid Gange di mangarob.
43003007	Neri anag lebna yubu nene se anna logoldang gom, ‘A´un na on wenogne manggululum.’
43003008	Om asa sig ban di gwi aldogna´ na anna lilim gegelamlam, bog anna wangan asasig uboga yal di asasig bal anege na. Nimi eleb-eleb Geid Gange di wenogne manggana´ ununa´ babe neigne.”
43003009	Nikodemus di yubu degna´ lebog di na: “Ununa´ nene na sa´a ura unubanmen do?”
43003010	Yesus di yubu degna´ na: “Anna Israel nimi ag omoladsina´ne, bog anna ununa´ nene besa eel ulamlam gom de?
43003011	Nana sirig yubu anag lebnun, nundi lemabne na nundi eel ubabne ab, nundi gigib eibabne ab nenegaga nun na lag lemab, bog anna nundi lag lemab yubu na dona´ yo gom.
43003012	Nana sogo ag ununa´ yubu an ag nebsene, ba anna odseig sembibsom gom dog, Nana Eim asag ununa´ se yubu anag nebsene wenena, anna sa´ura odseig sembibsoma´ do?
43003013	Nimi dognog sirig babe eim asag winggiog gom, alna Al eim asag uboga yunggiogne og, nenege na Sogo Nimi di Me.
43003014	Musa di, bubsa´ ag baga´ doboga bebnag deilimog songe, Sogo Nimi di Me babe bebnag deibgonga´;
43003015	ba Alag odseig seinilimig nimi nisin na, unum gamyagne dobgonga´.
43003016	Eimayong na sogo nimi nisin wana´ nonggela´ ulamsiog, di Eildi Me dognogne dodsiog, ba nimi nisin Alag odseig seinilimig wenena, somagdobgong goma´, bog unum gamyagne dobgonga´.
43003017	Anese Eimayong na Eildi Me doldogolyayoga´ na, sogo nimi sunulamsulul aboga gom, bog Eildi blebsulul aboga se.
43003018	Edne na Alag odseig seinilimang wenena, alna iginne dodlul gom, bog edne na Alag odseig seinilina´ gom wenena, alna gigib iginne damag ulamla, anese alna Eimayong di Me Yandonge di si ag odseig seinilina´ gom se.
43003019	Anda iginne nenege na ane: Diman na, gigib sogo ag yayog, bog nimi na diman ag loboga, gununge og yo ulamang, anese sig di ununa´ meili di.
43003020	Anese edne na meili ununa´ unulamla wenena, alna dimanne ag goroglamla, di dimanne ag na yalamla gom, ba eildi meili ununa´ nenege lag danggulul gom aboga;
43003021	Bog edne na sirig ununa´ unulamla wenena, alna dimanne ag yalamla, ba eildi ununa´ nisin na Eimayong lomag ulamlange lag danggulul aboga.”
43003022	Gigib ba, Yesus ab eildi dirigoga bana´ nang ab na Yudea sogo bieg, di Alna sigab nason anegag ulameg, di mag dolonglamsiog.
43003023	Aneso bogna Yohanes babe mag Ainon ag dolonglamsiog Salim beram anegena mag dina´ od se, ba nimi na mag dobonggibsulul aboga anegag yalameg.
43003024	Anese sum nenege na Yohanes na dolongnsina´ ag dolongna´ aro bog.
43003025	Yohanes di dirigoga bana´ nang edbare ab, Yahudi nang dogne ab, legna´ ununa´ se elnibonggia leldalameg.
43003026	Wera signa Yohanes ag yayeg di alag lebeg di na: “Rabi lei, nimi anab nason mag Yordan dara sig ulamdum, di Al se yubu gigib lag leblum nimi nenege di, eildi mag dolonglamsil ba nimi nisin na alag balamang.”
43003027	Yohanes di yubu degna´ na: “Nimi dogne al dama´ se yogne dogne dobnemen gom, eim asag uboga eildi doladsina´ gom bog wenena.”
43003028	“A´un dama´ di lag lena´ lemlulum, nana gigib lebsi di na: ‘Nana Mesias gom, bog nana al se mengena´ne bogdebelyaneog.’
43003029	Al nengabo ag dobnun aboga ubna gel di dona´ na gelabo dobnun aboga ubnange; bog gelabo dobnun aboga ubnange alga na, al beram seglamna´ anda eildi yubu gegban wenena, yaga´ ngingyang sirig ulameldo. Nene na neri ngingyang babe, anda neri ngingyang nenege na degnerob ulamna.”
43003030	“Alna wiega´ ma´alamlula, bog nana moga´ danggununa´.
43003031	Bebnag uboga yayogne na nisin se bebnag ulamlula´. Sogo ag ulamlange na, sogo agne ulamla, di yubu babe sogo ag yubu lena´ lemla. Al eim asag uboga yayogne na nisin se bebnag ulamla.
43003032	Alna Eildi eirubne ab, gegerobne ab se yubu Eildi lag lemla, bog nimi dognog di babe Eildi lag lena´ yubu odseig seinilina´ gom.
43003033	Nimi na Eildi lag lena´ yubu doble di, Eimayong na od sirigne aboga, lag lemlula.
43003034	Anese, Eimayong di bogdebelyayog nimi na Eimayong di yubu lemlula´, anese Eimayong di Eildi Gange doroa´ na garena´ gom.
43003035	Alayong di Eildi Me wana´ sembibog di, nisina´ mesina´ nisin na Alag dorog.
43003036	Almamne ag odseig seinilimig nimi na, unum gamyag sirigne dobgonga´, bog Almamne ag dagom ana´ gom nimi na, gamyagne dobgong goma´, bog Eimayong di gorogna´ na unum se alag ulamlula´.”
43004001	Yesus na dirigoga bana´ nimi dina´ mag dolonglamsil, Yohanes di songe gom aboga Farisi nang di gegbayang arob yubu nenege gegbayog wenena,
43004002	(mag na Yesus di dolonglamsiog gom, bog Eildi dirigoga bana´ nang di dolonglamsieg.)
43004003	Alna Yudea asag loboga, Galilea somboga biog.
43004004	Alna Samaria ad bisig nag biog.
43004005	Wera Alna Samaria ab weig ad dogne si na Sikhar biog, damen Yakub di al mamne Yusuf ag doaramog sogo beram.
43004006	Anege na mag Yakub di logdoba´ od. Yesus na bisig bioga´ di mesang ubog, ba Alna mag logdoba´ abomag bulamog, jam 12 ugag so abenege.
43004007	Samaria gel dogne mag debnun aboga yayog. Ba Yesus di alag lebog di na: “Na mag debadnulom.”
43004008	Anese Eildi dirigoga bana´ nang na weig asag gwaneng degelbilameg.
43004009	Ba Samaria gel genege di Alag lebog di na: “Anna Yahudinge dog, nana Samaria gel ag mag molbanelam ba?” Anese, Yahudi nimi ab Samaria nimi ab nason dirigoga unggoma´ di.
43004010	Yesus di yubu degna´ alag na: “Eimayong di doladsina´ ab, Alna edne di an ag lemla´ eel wenena: ‘Na mag debadnulom’, anna Alag molbalem wenena, Alna mag gamyagne debadgulula.”
43004011	Genege di Alag lebog di na, “Ayong Weigne lei, Anna gwen ma´i od gom, logdob mag nene na yaga´ lom nong ag, Anna gamyag mag nenege na asa uboga dobloma´ do?
43004012	Anna weigne, nundi ayong Yakub nun ag logdob mag nene dodsiog, di lomag uboga al dama´ di deboga deroga eilda´ mabo babe eilda´ weininne babe nenege songe na moga´ sembiblam de?”
43004013	Yesus di yubu degna´ alag na: “Mag nene delelamig nimi na, on mag yo ulamsulula´,
43004014	bog Neri dodsine mag delamig nimi na, alna unum unum se mag yo ulamlul goma´. Samboga alag Neri dodne mag nenege na, eildi nong ag mag lu songe oboga langgalamlula´, unum gamyag una´ se sob-sob ollanalamlula´.”
43004015	Alag genege di lebog di na: “Ayong Weigne lei, mag nenege na nayag dodnulom, ba nana on mag yo ubnulul gom, di logdob mag nene ag delyalamnun gom.”
43004016	Yesus di alag lebog di na: “Bilem di, eindi nengabo ag biablem di ane yulom.”
43004017	Genege di lebog di na: “Nana, nenge gom gel”, ba Yesus di alag lebog di: “Eindi leblam yubu na sunum, anna nenge gom gel,
43004018	anese anna nengabo lambare gigib dorob, bog wene an abne na, eindi nengabo gom: ununa´ nenena anna sirig leblam bog.”
43004019	Genege di Alag lebog di na: “Ayong Weigne lei, wene nayag lag danggal, Anna nabinge.
43004020	Nundi eisang yabo na mein nene eilib ag ane giblameg, bog Eindi na gibna´ ouling na Yerusalem ablam.”
43004021	Yesus di alag lebog di na: “Gele lei, Nayag odseig sembiblom, yogsum dogne danggale wenena, a´unna Ayong giblamlulum wenena, mein nene ag ab Yerusalem ab ag gom.
43004022	A´un na a´undi eel gomne ag giblamlom, nunna nundi eelne ag giblamab, anese blebsina´ na Yahudi nimi ag uboga yulula.
43004023	Bog yogsum dogne danggululne na wene gigib yal, ba gibna´ sirigne na Ayong lomag sirigne ab gange ab di giblamgong´; anese Ayong di na ane so gibna nimi aga elamsil.
43004024	Eimayong na Gangenge, nimi na Alag giblamang wenena, Gange ab sirigne ab di giblamgong.”
43004025	Genege di Alag lebog di na: “Nana eel yogsum Mesias yaneba´ anege na, len si babe na Kristus: Al yale wenena, Eildi yogne-yogne nisin nun ag ombadsulula´.”
43004026	Yesus di alag lebog di na: “Nana Al, an ag yubu lemnama´ ane.”
43004027	Sum nenege na, dirigoga bana´ nimi yayeg, di budna´ irei Alna gelabo ab yubu selelamdang alameg. Bog dognog nimi di babe yubu lena´ gom di na: “Eindi yonge na sa´a do?” goma “Anna sa´a aga alag lemlam do?”
43004028	Ba genege na ma´i anegag beiblobog, di bologa weig asag nimi danegag lera biog:
43004029	“Nimi dogne nayag yogne yogne neri unurubne nisin lebla, ba yululum gemelbugob. Alna Kristus dore?”
43004030	Ba nimi na weig asag uboga langgindoga Alag bieg.
43004031	Wenabenege na, Eildi dirigoga bana´ nimi di Alag lebeg di na: “Rabi lei, gwaneng dulom.”
43004032	Bog Eildi sigag lebog di na: “A´un eel gom dena´ Nayag od.”
43004033	Ba dirigoga bana´ nang na lelongoldalameg di na: “Nimi na Al se dena´ dogne beya´ilamang de?”
43004034	Yesus di sigag lebog di na: “Neri dena´ na Al Na webneogne di yonge dirigoga unulamne di Eildi wee sunum webnuna´ anege.
43004035	A´undi lemlom di na: ‘Wal dombare uboga gwaneng deng ublula´ alameldom gom de?’ Bog neri a´un ag lebnange na: a´un beram gedlulum, di wee sogo ninggi na gigib wisirub se dagneba´ aboga gemereblulum.
43004036	Do garen nimi na, wene gigib eildi degna´ dobla, di alna na unum gamyag una´ se do mamogoga deilimla, ba do dognange babe, do garenne babe neigdigum ngingyang ulamdang.
43004037	Anese ununa´ nene se gesen yubu ane na sirig: ‘Dognog nimi na do doglamla, dognog nimi na do garelamla.’
43004038	Nana a´undi wee werob goma´ ag do garelbululum aboga bogdebsin; yog nimi di wee weroba´ ag a´unna sigdi weroba´ do og dagalyululum.”
43004039	Anda Samaria weig as nenegag nimi dina´ na Alag odseig sembibeg, anese genege di lag lena´ yubu lebog di na: “Alna neri yogne-yogne unurubne nisin lebla.”
43004040	Wenege Samaria nimi na Yesus ag yayeg, di signa Alag nason ulamgob aboga molbayeg; ba Alna anege ag li besene sum ulamog.
43004041	Anda anese Eildi lemog yubu di nimi dina´ babe odseig sembibeg;
43004042	signa, genege ag lebeg di na: “Nundi odseig sembibaba´ na eindi nun ag leblam yubu gegboga gom, bog nunna Eildi yubu gigib gegboga eel ubab di, anda Alna odseig sogo nimi Blebsinne.”
43004043	Anda Yesus na li besene gigib ubog di wenena, on Galilea asag biog
43004044	Anese Yesus di lag lena´ yubu lebog di na: “Nabi nang dogne na eildi sogo ag nimi di na giblameldong gom.”
43004045	Wera Alna Galilea asag biog, ba Galilea nimi di Al giboga´ dobeg, anese signa Yerusalem asag seni sum ab Eildi yogne-yogne wemog ba eiyameg di, anese sig nong babe na seni nenege ag umeg di.
43004046	Wera Yesus na Galilea ab Kana asag biog, mag sirig aga Eildi anggur mag danggiyamoga´ ag. Bog borob asag wee wenne di me Kapernaum asag neiglamog.
43004047	Wenege alna gegbayog, ba Yesus na Yudea uboga Galilea asag gigib yayog wenena, alna Alag biog di molbayog, ba Alna ya´indoga eildi me wesiblul aboga, anese eildi me na somagna´ beram ulamog.
43004048	Yesus di alag lebog di na: “Anna ningginge ubnemen gomne ab gednebne ab eilina´ gom wenena, anna odseig sembibsom goma´.”
43004049	Borob asag wee wenne benege di Alag lebog di na: “Ayong Weigne lei, neri me somagna´ aro wenaga yulom.”
43004050	Yesus di alag lebog di na: “Eindi me na egdanggal balamlom”, ba nimi nenege na Yesus di alag lebog yubu nenege odseig sembia biog.
43004051	Alna bisig ag anam balamog, bog eildi ouragna´ nimi na alag eindi me na egdanggayo arob yubu lera yayeg.
43004052	Alna sigag isibesiog di na, jam edbare ag egdanggayo. Ba sigdi yubu degna´ na: “Ambusum ugag jam satu ab eildi boba´ na gom ubo.”
43004053	Ba, alayong na sembibog Yesus di alag: “Eindi me na, egdanggal” amog sum nenege ag. Anda al ab eildi eelom nimi nisin ab na odseig sembibeg.
43004054	Ane nene na ubnemen gomne gednebne Yesus di besenenge ubogne, Alna Yudea uboga Galilea asag yayog di.
43005001	Gigib ba Yahudi nimi di weig suma´ anda, Yesus na Yerusalem asag biog.
43005002	Yerusalem asag isigin si “Domba” beram, mag sein dogne od. Ibrani yubu da´ib na Betesda aboga singirub. Aneg ag na wa´aselang lambare od.
43005003	Wa´aselang ag anege na neigna´ nimi dina´ malameg: nimi danege na ising urub nimi, yan murugdob nimi, inga´ dangdob nimi ab, mag losamona´ se dira malameg.
43005004	Anese li dognog dognog Ayong Weigne di eim nang mag lomag anege yunggin, di mag losamoldogna ba, mag sein ag damen wa´in nimi na mag samoldogna wenege na, eildi sa´aso neigna´ anda babe na egeldalamog.
43005005	Anegag nenge dogne gigib eseng yala´ deng dogne di ebna ga´lombare neiglamogne od.
43005006	Yesus na, al malamoga´ anege eibog, di alna damen danegab neiglamoga´ eel uboga, anda Yesus di alag lebog di na: “Anna egeldana´ yo de?”
43005007	Neigna´ nimi nenege di Alag lebog di na: “Ayong Weigne lei, mag losamoldogna wenege na, doboga mag sein ag dolongnen nimi ane ag od gom, di nana mag ag ban bog yog nimi damen gigib wa´lamang.”
43005008	Yesus di alag lebog di na: “Bugoga einda´ mana´ doblem di balamlom.”
43005009	Wenege babe nimi nenege na egdanggoga eilda´ mana´ dobog di balamog. Bog sum nenege na Sabat sum ab.
43005010	Anese Yahudi nang nisin na al wenog egdanggayog nimi ag anege lebeg di na: “Sum nene na Sabat sum, anna eindi mana´ dora bobang gom.”
43005011	Bog eildi yubu degna´ sigag na: “Na wesibnel nimi nenege di, Eildi nayag lebla di na: ‘Einda´ mana´ doblem di balamlom.’ ”
43005012	Signa alag isibayeg di na: “Anag ‘Einda´ mana´ doblem di balamlom’ abla nimi nenege na edne di do?”
43005013	Bog wenog egdanggayog nimi nenege na wangan ubog, edne di do aboga, anese Yesus na nimi dina´ gan-gan ag anege gigib deng deng abog ba.
43005014	Gigib ba Yesus na nimi nenege Eimayong di Ee ag ebbisidanggareg, di alag lebog di na: “Anna gigib egdanggalam; on meilinge ung gom, ba anna on neigna´ nonggela´ danggalemag.”
43005015	Nimi nenege na langgiog di, Yahudi nang ag alna Yesus di wesibnel aboga, nebelbiog.
43005016	Anda anese, Yahudi nang di Yesus ag erigal ubeilnibayeg, ununa´ nene na Alna Sabat sum ab unubayoga´ se.
43005017	Bog Eildi sigag lebog di na: “Na´neyong na welameldo murub wene, Na babe welamna.”
43005018	Yubu nene se Yahudi nang na Yesus obgob aboga on yoyabeg, Eildi Sabat sum gom uboga´ se gom, bog Eildi lebog di: Eimayong Na´neyong nong aboga se, aneso wenena Alna Eimayong ab neigdigum neneral aboga.
43005019	Yesus di sigag Eildi yubu degna´ na lebog di: “Nana odseig yubu a´un ag lebnun, Me na Eildi migib di og yogne-yogne unulameldo gom, Alna Ayong di welamnange eibna di wenena, anese Aleyong di welamnange nenegaga na, Al mamne di babe welameldo.
43005020	Anese Alayong na Almamne wana´ sembia Eildi yogne yogne wenne nisin omoladlameldo, bog eimig on weig ununa´ babe Alag omoladlamle ba, a´un na logoldalamluluma´.
43005021	Ayong na somagdob nimi gamyag bugia unum gamyagne doladlamsil songe babe, Almamne di na sig unum gamyagne dodsunun sembibna nimi ag doladlamsil.
43005022	Ayong di nimi dognog babe lelegusulul gom, bog lelegsina´ deiya´ nenege na gigib nisin Eildi Me ag dorog,
43005023	ba nimi nisin Aleyong giblamang songe na Almamne ag neigne giblamgonga´. Nimi na Almamne ag giblamang gom wenena, Aleyong Al webogne ag giblamang gom.
43005024	Nana a´un ag sirig yubu lemna: nimi na Neri yubu besa gegboga, Al Na webneogne ag odseig seinilimang nimi na, unum gamyag deiya´ bon nimi ulamla, ba iginne doblul goma´, anese alna somagna´ne ag gigib yongo louya gamyagne dorob.
43005025	Nana a´un ag sirig yubu lemna: yog sum dogne yululne nenege na, gigib yal, ba somagdob nimi na Ayong di Me di yubu gegelamgonga´; anda sig gegelameg nimi nenege na gamyag ulamgonga´
43005026	Anese Ayong na Eildi nong ag gamyagne odne songe nenege na, Eildi Me babe Eildi nong ag gamyagne Eildi dorog;
43005027	Anda Eildi leleglamsulul aboga migib Alag gigib dorog, anese Alna Sogo Nimi di Me.
43005028	Ununa´ nene se a´un na logoldang gom, anese yog sum dogne yanggale wenena, sogo ongosina´ lomag wangarob nimi nisin na, Eildi yubu gegelamgonga´,
43005029	anda sig besarob ununa´ urub nimi na, langgindoga unum gamyag una´ se bugibsulula, bog sig meili ununa´ urub nimi na iginne deibsulula´ se bugibsulula´.
43005030	Nana yogne-yogne unulamna´ na Neri og gom; Neri sumbusununa´ na Neri gegbesinge nenege ag dirigoga, anda Neri sunusina´ na sirig urububne, anese Nana Neri yonge di og unulamna gom, bog Al Na bogdebelyaneogne di yonge ag dirigoga.
43005031	Nana Na damneng se yubu lag lemsene wenena, Neri lag lena´ yubu nenege na sirig gom,
43005032	Bog yog nimi dogne na Nase yubu lag lemla, ba Nana eel, anda Eildi Nase yubu lag lena´ Eildi dorogne nenege na sirigne.
43005033	A´un na Yohanes ag nimi gigib bogdebsulum, ba alna sirigne yubu gigib lag lemog;
43005034	bog Nana nimi di lag lena´ yubu yo gom, bog Nana ununa´ nene se lemna, ba a´unna blebsulul aboga.
43005035	Yohanes na diman meleg, ba melega´ waralamog, ba a´unna melega´ warana´ anege wenege se og ngingyang ulamlum.
43005036	Bog Neri lag lena´ yubu na weig bebnagne, Yohanes di songe gom, nenege na wee nisin Ayong di Nayag dodneog, ba Neri unulamna. Wee nenege babe na wene Neri welamna, anda nenege di aga Nase yubu lag lemla, ba Nana Ayong di bogdebelyaneog.
43005037	Ayong di Na bogdebelyaneog di Eildi Nase yubu lag lemla. A´un na Eildi yubu gegena´ gom, Eildi a´osing babe a´un eilina´ gom,
43005038	Eildi yubu a´undi gange ag unum ulamla gom, anese a´un na, Eildi bogdebelyayogne ag odseig seinilina´ gom di.
43005039	A´unna Weig Yubu ag besa gemelamlom, anese a´undi sembia na al bisig uboga a´un na unum unum gamyag ulamgoba´ arobne di, bog Weig Yubu di na, Nase yubu lag lemla,
43005040	bog a´unna Na ag yalamlom gom, unum gamyagne dona´ se na.
43005041	Nana, nimi di bebnagne yo ulamna gom.
43005042	Bog a´un se yubu na Nana eel, a´undi gange ag na Eimayong ag wana´ gange od gom.
43005043	Nana Na´neyong di si ag ab yesi, bog a´unna Na dolamnelom gom; yog nimi wenena, eildi si ag yalameldo bog, a´un na al dona´ yo ulameldom.
43005044	A´unna sa´ura odseig sembiblulum, a´unna a´un dam nimi di bebnag deildana´ dolamlom dog, Eimayong dognogne ag uboga bebnagne agna elamlom goma´ na?
43005045	A´undi sembia Ayong a´osing agna Neri sumbusulula´ seiniling gom, a´un sumbusululne na Musa, a´undi nebom arobne deilimlumne di.
43005046	Anese a´unna Musa ag odseig sembiblum wenena, Nayag babe odseig sembibselom; Alna Nase yubu mome domog.
43005047	Bog a´un na eildi dorob yubu odseig seinilina´ gom wenena, sa´a di a´un na Neri lemnange ag odseig sembibselom do?”
43006001	Li edbare so uboga gigib ba Yesus na mag Galilea darasig biog, anege na Tiberias sein ag.
43006002	Nimi dina´ log Al eimig dobda balameg, anese signa ubnemen gomne wesilimsiog ba eibeg di, neigna´ nimi ag Eildi unulamogne se.
43006003	Yesus na mein ag winggiog, di Eildi dirigoga bana´ nimi ab anegag bulameg.
43006004	Sum nenege na Yahudi nimi di weig sum, Hari Paskah beram.
43006005	Wenege Yesus na nimi dina´ Alag yalameg ba eibsiog, di Alna Filipus ag lebog: “Nimi nisin gwaneng dugong aboga, asa ag deggob do?”
43006006	Eildi lebog yubu nene na alag isina´ se, anese Alna Eildi sa´aso unubanebne na eel bog.
43006007	Filipus di Alag yubu degna´na: “Roti degna´ dua ratus perak ane na sig se sunum gom, nimi eleb-eleb moga´moga´ dobgonga´ anda babe na.”
43006008	Eildi dirigoga bana´ nimi dogne, Andreas, Simon Petrus alga di Alag lebog di na:
43006009	“Ane na me dogne di roti lambare ab, ikan besene ab od, bog nimi dina´ ane so wenena, sunum ubnemen de?”
43006010	Yesus di lebog di na: “Nimi dina´ ane, buglulum sululum.” Anegag na mal meila´ dina´ babe od. Ba nimi danege na bugeg, nengabo og isiruba´ na lima ribu so.
43006011	Ba Yesus na roti gwaneng anege dobog, di Eimayong ag na´e abog di sig bulameg nimi danegag bogsiog; di ikan abenege babe Eildi neig songe unubayog, sigdi dina´ yo ubegne ag sumboga.
43006012	Signa gigib mon og ubsiog, ba Eildi dirigoga bana´ nang ag Eildi lebog di na: “Deroga lelegloroba´ dara na bolbululum, ba borebgong gom aboga.”
43006013	Ba signa nimi di roti gwaneng lambare di gigib deroga leleglobigne na signa boloboga sowad gou obare libeg.
43006014	Nimi danege na ningginge ubnemen gomne aga Eildi ubogne eibig wenege na, sigdi lebeg di: “Alna sirig nabinge yog sum sogo ag yulul arobne benege.”
43006015	Anese sig na Yesus ag ya´indoga ouragoga Alna borobne sigibgob alamega´ anege, Yesus na eel ubsiog, di Alna mein ag Al og biog.
43006016	Anda ee einina´ beram uldogog abenege, sig Yesus ag dirigoga bana´ nang na mag Galilea sein ag bieg di perahu ag winggieg,
43006017	di mag guboga Kapernaum balameg. Wenege Yesus na sigag ya´indub gom bog ee gigib gunu danggayog,
43006018	ba weig mag laut na om migib di losamolamog.
43006019	Sig na mag gare-gare balameg di besene goma weneli kilometer mog so balameg, di signa Yesus mag eilib perahu beram yalamoga´ eibeg, di sig na log nong sirig ulameg.
43006020	Bog Alna sigag lebog di: “Anena Na, log ung gom.”
43006021	Signa Al perahu lomag dobwanenggibgob aboga ulameg, sabseibi perahu anege babe na mag walag, sig bugob aroba´ ag anege deililbisiog.
43006022	Gwelegnag sum na sig nimi mag dara sig ulamega´ ag anege na, yog perahu na eibeg gom, bogna, dognog perahu Yesus ag dirigoga bana´ nang og bieg, di Yesus na sig ab nason bieg goma´ eibeg.
43006023	Bog wenege sabseibi ed bare perahu Tiberias uboga yayeg, Ayong Weigne di Eimayong ag gibog wenege, sigdi gwaneng roti demega´ beram anege ag.
43006024	Anda nimi gedsieg ba, Yesus babe Eildi dirigoga bana´ nang babe na anege ag na od gom wenena, signa perahu ag winggina Yesus Kapernaum asag elbieg.
43006025	Signa Yesus weig mag laut darasig anege ebbisidayeg, di signa Alag lebeg di na: “Rabi lei, Anna edsum ab ane yayom do?”
43006026	Yesus di yubu degna´ sigag lebog di: “Nana sirig yubu a´un ag lemna, a´unna Na elamneloma´ na Neri gednebgednebne ulamnange nenege elimloma´ di gom, bog a´un na gwaneng roti gigib deroga mon og ubluma´ anege se.
43006027	Yog sum gom urublul dena´ se weblulum gom, bog unum sob-sob gamyag sirig dodsulul dena´ se weblulum, Sogo Nimi di Me a´un ag dodsulula´, anda Ayong Eimayong di ‘Neri Me aboga,’ se Eildi gednebne deirub.”
43006028	Signa Alag lebeg di: “Nunna Eimayong di yonge unubugob aboga sa´a so wee aga webgob do?”
43006029	Yesus di yubu degna´ sigag lebog di na: “Eimayong di yonge na ane, nenege na a´unna Al Eimayong di bogdebelyayogne ag odseig sembiblulum.”
43006030	Ba signa Alag lebeg di na: “Anna nun eibeb di, Anag odseig sembibgob aboga gednebne sa´a ublom do? Sa´a so wee aga Eindi unubulom do?
43006031	Nunisang yabo na bubsa´ ag Mana gwaneng gigib delamegne nenege na damen Weig Yubu ag mome dorob songe: Signa Eildi eim asag gwaneng dodsile ba delamgonga´.”
43006032	Ba Yesus di sigag lebog di na: “Nana sirig yubu a´un ag lebnun, eim asag gwaneng na Musa di doladlamsiog gom, bog a´un ag eim asag gwaneng sirigne na Na´neyong di doladlamsiog.
43006033	Anese Eimayong ag uboga gwaneng roti na, eim asag uboga yunggiog, di sogo nimi ag gamyagne doladlamsil.”
43006034	Ba sigdi Alag lebeg di na: “Ayong Weigne lei, nun ag gwaneng roti nenege sob-sob doladlamsulom.”
43006035	Yesus di yubu sigag na: “Nana gamyag gwaneng roti; edne na Nayag yale wenena, alna on gwaneng yo ulamlul goma´, edne na Nayag odseig seinilimle wenena, alna on mag yo ulamlul goma´.
43006036	Bog Nana a´un ag gigib lebna: A´un babe Nana gigib eibnelom dog, a´un na odseig seinilina´ gom.
43006037	Na´neyong di Nayag dodneyogne nisin na Nayag yalamgonga´, anda edne na Nayag yulul wenena, Nana alna lobognun goma´.
43006038	Anese Nana eim asag uboga gigib sogo ag yunggisi wenena, Neri yonge aga unubunun aboga gom, bog Al Na bogdebelyaneogne di yonge aga unubunun aboga.
43006039	Anda nene na Al Na bogdebelyaneogne di yonge, nenege na Nayag dodneogne nisin na dognog babe derong aroblag aboga, bog sogo goggobdagna´ sum nenege Neri gamyag bugibnun aboga.
43006040	Anese Na´neyong di yonge na ane, nenege na nimi nisin Almamne eiya Alag odseig seinilimig wenena, unum gamyagne dobgonga´, anda sogo goggobdagna´ sum na, Neri gamyag bugibsununa´.”
43006041	Eildi Nana gamyag gwaneng eim asag uboga yunggisi seog yubu nenege se, Yahudi nang na Al se budna lebla aboga lemeg.
43006042	Sigdi yubu na: “Alna Yesus, Yusuf mamne, eilin aleyong na nun eelne benege gom de? Eildi lemla di na, Nana eim asag uboga yunggisi alamla na, sa´ura do?”
43006043	Yesus di sigag yubu degna´ na: “A´un na budna leblam aboga solong gom.
43006044	Na´neyong Na bogdebelya´neogne benege di nimi Nayag yugong aboga gange glina´ gom wenena, nimi dogne Nayag yulul goma´, anda sogo goggobdagna´ sum na, alna Neri gamyag bugibnuna´.
43006045	Weig Yubu lomag nabi nang di mome dorob di na: ‘Sig nisin na Eimayong di omoladlamsulula´’. Anda nimi nisin na Na´neyong di omoladsina´ ag gegboga dolamig wenena, Nayag babe yalamgonga´.
43006046	Nimi dogne na Ayong eirubne na od gom, bog alna Al Eimayong ag uboga yayogne aga, Al aga na gigib Ayong eirub.
43006047	Nana sirig yubu a´un ag lemna: Edne na odseig seinilimle wenena, alna unum gamyag dorob.
43006048	Nana gwaneng roti gamyagne.
43006049	A´un eisang yabo na bubsa´ ag Mana gwaneng delameg di signa somagdobeg.
43006050	Nene na eim asag uboga yunggiog gwaneng roti: edne na gwaneng nene delamlul wenena, alna somagdoblul goma´.
43006051	Nana gamyag gwaneng roti eim asag uboga yunggisi, nimi dogne gwaneng roti nene delamlul wenena, alna unum-unum gamyag ulamlula´, anda Neri doladlamsin gwaneng roti nenege na Neri sob aga, sogo nimi gamyag una´ se Neri doladlamsin.”
43006052	Sig Yahudi nang moumun leldalameg, di lemeg di na: “Alna sa´ura Eildi sob nun ag dodsile ba, dugob do?”
43006053	Ba Yesus di sigag lebog di na: “Nana sirig yubu a´un ag lebnun, a´unna Sogo Nimi di Me di sob ab eneng ab dululum gom wenena, a´unna gamyag una´ dorob gom.
43006054	Edne na Neri sob ab Neri eneng ab delamlul wenena, alna unum gamyag una´ dorob, anda Nana sogo goggobdagna´ sum na Neri gamyag bugibnuna´.
43006055	Anese Neri sob na dena´ sirigne, Neri eneng na mag sirigne.
43006056	Edne na Neri sob ab Neri eneng ab delamlul wenena, alna Neri nong lomag ulamla, ba Nana eildi nong lomag ulamna.
43006057	Ayong gamyagne di Na bogdebelyaneog, ba Na babe Ayong migib di gamyag ulamna, neig songe babe, Neri sob delamle nimi na Neri migib di gamyag ulamlula´.
43006058	Anena eim asag uboga yunggiog gwaneng roti; A´un eisang yabo di delameg di somagdobeg songe gom. Anda edne na gwaneng roti nene delamlul wenena, alna unum-unum gamyag ulamlula´.”
43006059	Yubu ane nisin na Kapernaum Weig Yubu dona´ ee ag ab Eildi omoladlamsiog di lebog yubu.
43006060	Yubu nene gigib gegboga, Yesus ag dirigoga bana´ nang di lebeg di na: “Yubu nene na gad nong deleglamla ba, edne di sunum gegbaso do?”
43006061	Bog Yesus na gange lomag eel ubsiog, ba Alag dirigoga bana´ nang na yubu nenege se budna lebla arob gange ulameg, ba sigag lebog di: “Yubu nene di a´un ag gwaregna´ ubla de?
43006062	Yog sum Sogo Nimi di Me na damen ulamog ag winggile ba, eiblulum wenena, sa´a songe ublul do?
43006063	Nimi gamyag ulimsila´ na Gange di, nimi nong di na obbil arob gom. Neri a´un ag lemna yubu nene na, gange ab gamyagne ab se.
43006064	Bog a´un gan-gan ag ane nimi dara na odseig seinilimang gom.” Anese Yesus na damen ab eel, edne na odseig sembiblul goma´ anege babe, edne na Al widnibaneba´anege babe.
43006065	Wera Eildi lebog di na: “Anese aboga Nana a´un ag gigib lemna: Nimi dognog babe Na´neyong di doladna´ gom wenena, Nayag yulul goma´.”
43006066	Sum nenege eilnibonggia Eildi dirigoga bana´ nang dina´ na Al eimig dobda bana´ na loboga bindibeg.
43006067	Ba Yesus na Eildi dirigoga bana´ nang oo bare ag lebog di na: “A´un babe loboga bululuma´ de?”
43006068	Simon Petrus di yubu degna´ Alag na: “Ayong Weigne lei, nunna edne ag bugoba´ do? Eindi lemlam yubu na unum gamyag yubu,
43006069	anda nunna gigib odseig seinilimab, di eel ulamab, Anna Eimayong ag uboga yaga´ Geid Legdobne.”
43006070	Yesus di yubu degna´ sig ag na: “A´un oo bare nang ane na Neri og websisi gom de? Bog a´un gan-gan ag nimi dogne na Iblis.”
43006071	Eildi wenaboga anege nong na, Yudas, Simon Iskariot mamne se. Eildi Yesus widnibaneba´ anege se, Alna na dirigoga bana´ nang oo bara´ abenegaga nenge dogne.
43007001	Gigib ba Yesus na Galilea sogo nisin ag yabalamog, anese Alna Yudea sogo ag uldabna´ yo gom se, anegag na Yahudi nimi di obgob aboga ulameg ba.
43007002	Sum nenege na Yahudi nimi di weig sum gigib beram danggayog, nenege na Pondok Daun sum.
43007003	Wera Yesus algabo na Alag lebeg di na: “Ane ag loboga Yudea bulom, ba Eindi dirigoga bana´ nang babe Eindi unulamlamne eibgong aboga.
43007004	Anese nimi nisin eel danggugong aboga wenena, aneso nimi dogne eildi ununa´ na dognoboga unulameldo gom. Anna yogne yogne ane songe unulamlom wenena, nimi nisin eibnugong aboga unulamlom.”
43007005	Anese algabo sirig di babe, Alag odseig seinilina´ gom.
43007006	Yesus di yubu degna´ sig ag na: “Neri sum na yanggana´ aro, bog a´un se na sob-sob sum od.
43007007	Sogo nimi na, a´un ag erigal sembibsugong gom, bog Nayaga eildi erigal seinilimnel, anese Nana alse yubu lag lemna, di eildi wee na meili una´ wee.
43007008	A´un og weig sum una´ nenege ag bululum. Nana bunun gom. Neri una´ sum na aro danggdob gom se.”
43007009	Alna sigag aneso lebog, di Alna Galilea ulamog.
43007010	Bog algabo na gigib weig sum una´ nenegag biyig, bog Al babe na anegag yubu goma´ gelelenga Al biog.
43007011	Weig sum nenege na Yahudi nimi na Al elameg, di lebeg di na: “Alna asa do?”
43007012	Nimi dina´ na Alse yubu lelongoldalameg, di nen nimi di lemeg di na: “Alna besarob nimi.” Bog nen nimi di lemeg di na: “Gom, Alna nimi dina´ ag mednena´ omoladsina´ di yamnegoga bolamsilne.”
43007013	Bog nimi dognog babe Alse yubu lag lebeg gom, signa Yahudi nang log se.
43007014	Weig sum gan-gan ag anege, Yesus na Eimayong di Ee ag wa´indoga omoladlamsiog.
43007015	Ba Yahudi nimi na budna´ aboga ngalagoga lemeg di na: “Nimi nene na sekolah dorob gom nimi, bog sa´ura gerem eel ulamla do?”
43007016	Yesus di yubu degna´ sigag na: “Neri omoladlamsin yubu nene na Neri yubu gom, bog Al Na bogdebelyaneogne ag uboga.
43007017	Edne na Eildi yonge ag dirigoga unulamla nimi na, Neri omoladlamsinne nene na alna eel ublula´, Eimayong ag uboga goma Neri og omoladlamsin gom anege na.
43007018	Edne na eildi yubu aga omoladlamsil nimi na, al dama´ bebnag deildana´ se elamla, bog edne na Al bogdebelyayogne ag bebnag deilina´ se elamle wenena, alna sirigne, eildi nong ag na, sonda´ne od gom.
43007019	Musa na Damen Wenena´ Yubu a´un ag dodsiog gom de? Bog a´un gan-gan ag nimi dogne di babe Damen Wenena´ Yubu nenege dirigoga ununa´ gom. A´unna sa´a se Na obneneb yoyablamlom do?”
43007020	Nimi dina´ anege di yubu degna´ na: “Anna meili gange nang wa´indubne! Edne di An obgeneb yoyablamla do?”
43007021	Yesus di yubu degna´ sigag: “Nana dognog ununa´ og ubna se, a´un na log oldalamlom.
43007022	Wera Musa di bog garena´ ununa´ a´un ag garerobne dodsiog, sirigne na bog garena´ nenege na Musa ag uboga gom, bog nunisang yabo di, anda a´unna Sabat sum ab nimi bog garelamsilom.
43007023	Nimi dogne Sabat sum ab bog garena dolamla wenena, Musa di Damen Wenena´ Yubu ag mednebayebag aboga, bog a´unna sa´a se Nayag lemnelom, Nana Sabat sum ab nimi dogne eildi nong nisin weselamna´ anese de?
43007024	Nimi di lag eiyange nenege ag deiya sunising gom, bog sirig doumdigumne og sumbusululum.”
43007025	Yerusalem nimi edbare di lebeg di na: “Al ane na obgob aboga elamang nimi nenege gom de?
43007026	Anda gemelamlulum, Alna yubu leble balamla, ba signa Alag yubu dogne lena´ babe gom. Nundi bo mengesin nang na, Alna Kristus aboga odseig gigib eel ubong goma´?
43007027	Bog nimi nene se yubu Eildi ad deiya´ na nunna eel, bog Kristus na ed sum yulula´ Eildi ad deiya´ na asayab anege na nimi dognog babe eel gom.”
43007028	Yesus na Eimayong di Ee ag omoladlamsiog sum Eildi yubu migiba´ lebog di na: “Odseig a´unna Na eel, di a´unna Neri ad deiya´ eel, bog Nana Neri yonge di og yesi gom, bog sirigne a´un eel gomne Eildi Na bogneog.
43007029	Nana Al eel, anese Nana Alag uboga yesi. Anda Nana Eildi bogdebelyaneog.”
43007030	Signa Al salbugob aboga yoyabeg, bog nimi dognog di babe Alag beldogna´ ubog gom, Eildi sum aro dangdob gom se.
43007031	Bog sig gan-gan ag anege nimi dina´ babe Yesus ag odseig seinilimeg, di sigdi lemeg di na: “Kristus yale wenege na Alna budna´ ubnemen gomne dina´ ublula´ Eildi ulamla so gom dore?”
43007032	Nimi dina´ danege di Alse yubu lelongoldalameg, ba Farisi nang di gegbayeg; anda anese Farisi nang ab imam imam weig nang ab di Eimayong di Ee ag wen nang ag Al salbululum abeg.
43007033	Ba Yesus di lebog di na: “Nana wene se-se og a´un ab nason ulamab; ane gigib ba Nana Al bogdebelyaneogne ag bununa´.
43007034	Eimig a´unna Na elamnululuma´, bog Nana eibnululum goma´; anese, a´unna Na od ouling ag yanmen goma´ se.”
43007035	Yahudi nang na sig moumun lelongoldalameg di na: “Alna asa bile ba nunna eibgob goma´ se lebla do? Eildi lebla yubu nong na sig langsanarob nimi, Yunani nimi gan-gan ag bindoga on Yunani nimi omoladlamsineb se de?”
43007036	Eildi lebla di: ‘Eimig a´unna Na elamnululuma´, bog Nana eibnululum goma´, anese a´unna Na od ouling ag yanmen goma´ se.’ Wenabla yubu nong na sa´a se do?”
43007037	Weig sum goggobdagna´ sum nenege na yaga weig nong sum, anda Yesus segoga lebog di na: “Edne na mag yo wenena, alna Nayag delyalamlul.
43007038	Nayag odseig seinilimeg nimi na, Weig Yubu ag mome dorob songe, mag gamyagne na lu songe eildi gange lomag uboga lanalamlula´.”
43007039	Eildi lemoga´ yubu nong na Alag odseig seinilina´ nimi Geid Gange dobneba´ se, anese Yesus bebnag deilina´ aro ba Geid Gange doladsina´ anam se.
43007040	Nimi dina´ gan-gan ag ab lemog yubu nenege, edbare nimi na gegbayeg, di lebeg di na: “Alna sirig nabinge.”
43007041	On nen nimi di lemeg di na: “Alna Mesias”, ba dara nimi di lemeg di na: “Gom, Mesias na Galilea uboga yanmen de?
43007042	Anese Weig Yubu ag ab na, Mesias na Daud di mangadangdobne Bedlehem asag uboga, damen Daud ulamog ouling ag ab yulula´ arob gom de?”
43007043	Nimi dina´ danege na, Alse aboga delegeldalameg.
43007044	Sig gan-gan ag edbare nimi di Al salbugob aboga yo ubeg, bog nimi dognog di babe bosa´ goma´ Alag salbonggayog gom.
43007045	Wera sig wennang nenege na, imam ousa´ nang ab, Farisi nang ab ag bieg, ba sigag lebeg di na: “Sa´ase a´unna Al salbayalom gom do?”
43007046	Wennang nenege di yubu degna´ na: “Nimi dognog di babe Eildi lena´ songe lemeldo gom.”
43007047	Farisi nang di yubu degna´ sigag na: “A´un babe medneboga yamnebdob ubsio de?
43007048	Od nun bo mengesin nang goma, Farisi nimi gom na, Alag odseig seinilimab de?
43007049	Bog nimi dina´ dane na, Damen Wenena´ Yubu besa eel gom, ba sig na wemdarob.”
43007050	Nimi dogne Farisi nang gan-gan ag anege, alna Nikodemus damen Yesus ag ya´ilamogne; eildi sigag lebog:
43007051	“Nundi Damen Wenena´ Yubu ag na, nimi dogne eildi ununa´ eel dangana´ aro di, eildi yubu gegena´ gom bogna, iginne deiblulum arob de?”
43007052	Sigdi yubu degna´ na: “An babe na Galileange de? Anna Weig Yubu ag besa gembonggiblom, di eel ublom, nabi nang na Galilea uboga yanmen gom.”
43007053	[Gigib ba, nimi nisin na sigdi ee ag eleb-eleb bildibeg.
43008001	Bog Yesus na Zaitun unang ag biog.
43008002	Gwelegnag lugun Alna Eimayong di Ee ag umog, ba nimi dina´ Alag yalameg. Ba Alna bugoga sigag omoladlamsiog.
43008003	Ba Damen Wenena´ Yubu omoladsina´ gerem nang ab Farisi nang ab di, nimi di yolameg, ba eibeg gel dogne doboga Alag beyayeg.
43008004	Sigdi genege na urugag segibeg di Yesus ag lebeg di na: “Rabi lei, gelabo ane na asoga´ yolamang ba wene eiya salbayab.
43008005	Musa di Damen Wenena´ Yubu ag na, ane so gelabo wenena, girig di nagoga oblulum aboga nun ag lerob. Ba ununa´ nene se Eindi sembia na sa´a so do?”
43008006	Signa Eildi gange isina´ se lebeg, di Alag mednena´ ubla arobne dobgob aboga, bog Yesus na oumbonggia serom di sogo ag mome dolamog.
43008007	Anda signa Alag bin-bin isilameg, ba Alna segoga sigag lebog di na: “A´un gan-gan ag ane meilinge gomne benege di, eildi damen gelabo ane girig nagoga oblul.”
43008008	Di on Alna oumbayog di sogo ag mome dolamog.
43008009	Bog signa lebog yubu nenege gegbayeg, di weig nang ag eilnibonggia nimi dognogdognog balameg di bindageg. Goggobag na Yesus nong og lubeg, gelabo ouling nenege ag seglamoga´ anege ab.
43008010	Ba Yesus na segoga alag lebog di na: “Gele lei, sig nisin na asa do? Nimi dognog di babe anag iginne deibgel gom de?”
43008011	Eildi yubu degna´ na: “Ayong Weigne lei, od gom.” Ba Yesus di legog di na: “Na babe iginne anag deibgunun gom. Baldomlom, anda wene uboga on meilinge ouyag ublom gom.”]
43008012	Wera Yesus na nimi dina´ ag Eildi lebog di na: “Nana sogo ag Dimanne: edne na Nayag eimig dobda yalamlul wenena, alna gunu lomag balamlul goma´, bog alna gamyag diman dorob.”
43008013	Farisi nang di Alag lebeg di na: “Anna An dama´ se lag lena´ lemlam, ba Eindi lag lena´ na sirig gom.”
43008014	Yesus di sigag yubu degna´ na, Eildi lebog di na: “Od Neri lag lena´ na Na dama´ se lemnun, bog Neri lag lena´ na sirigne, anese Nana eel, Nana asa uboga yesi, di Nana asa bununa´ anege na, bog a´unna eel gom Nana asa uboga yesi di, Nana asa seig bununa´.
43008015	A´un na nimi di sununa´ ag dirigoga sunulamsilom; Nana nimi dognog babe sumbusunun gom,
43008016	anda Neri sunulamsinne wenena, Neri sunusina´ nenege na sirigne, anese Nana Nayog gom, bog Nana Al bogdebelyaneogne ab nason isiboga.
43008017	Anda Damen Wenena´ Yubu ag mome dorob di, nimi besene di lag lena´ na sirig yubu;
43008018	Nana Na damneng se yubu lag leldalamna, ba Na´neyong Na bogdebelyaneogne babe Na se yubu lag lemla.”
43008019	Sigdi Alag lebeg di na: “Anayong na asa do?” Yesus di yubu degna´ na: “Nayab Na´neyong ab babe na a´un na eel gom. A´unna Na eel wenena, a´unna Na´neyong babe eel ulamlom.”
43008020	Eimayong di Ee ag wase deilina´ beram ab Eildi omoladlamsiog di lebog yubu. Anda nimi dognog di babe Al salbayeg gom, anese Eildi sum na aro dangdob gom se.
43008021	Wera Yesus na on dognab sigag lebog di na: “Nana bunun, bog a´unna Nase elamnululuma´, bog a´unna a´undi meilinge lomag somagdobluluma´; Na bine ouling nenegag na, a´un na yanmen goma´ ag.”
43008022	Ba Yahudi nang di lebeg di na: “Alna obdanggunun aboga, yubu Eildi lemla di na: ‘Na bine ouling nenegag na, a´un na yanmen goma´ ag’ alamla de?”
43008023	Ba Eildi sigag lebog di na: “A´unna damag uboga, Nana bebnag einigi uboga, a´unna sogo ag ane uboga, Nana sogo ag ane uboga gom.
43008024	Anese aboga, ousa Neri a´un ag lemna di, a´unna a´undi meilinge lomag somagdobluluma´; anese a´unna Nana Al aboga odseig seinilina´ gom wenena, a´unna a´undi meilinge lomag somagdobluluma´.”
43008025	Ba sigdi Alag lebeg di na: “Anna edne do?” Yesus di yubu degna´ sigag na: “Damen Nana a´un ag na sa´a songe lebsi do?
43008026	Nana a´un se yubu dina´ leboga sunulamsunun, bog Al Na bogdebelyaneogne na sirigne, anda Alag uboga Neri gegbesinge nenegaga Nana sogo nimi ag lemna.”
43008027	Alna Ayong se yubu sigag lemog, bog signa besa sembibeg gom.
43008028	Ba Yesus di yubu na: “A´unna Sogo Nimi di Me bebnag deiblulum sum nenege aga, Nana Al aboga, a´unna eel ubluluma´, anda Nana Neri og yogne-yogne unulamna gom, bog Na´neyong di Nayag ombaddobne nenege se yubu aga lemna.
43008029	Anda Al, Na bogdebelyaneogne, Alna Na bo ulamnel. Alna, Nayog deibloubnulul goma´, anese Nana sob-sob Eildi ngingyangne ag unulamna se.”
43008030	Yesus na nene nisin gigib lebog, ba nimi dina´ Alag odseig sembibeg.
43008031	Ba Yesus na sig Yahudi nimi aga Alag odseig sembibeg nimi ag lebog di: “A´unna Neri yubu lomag ulamlulum wenena, a´unna odseig Nayag dirigoga bana´ nimi,
43008032	anda a´unna sirigne eel ubluluma´, ba sirigne nenege di a´unna lobibsulula´.”
43008033	Sigdi yubu degna´ na: “Nunna Abraham di mangadangden ya´indub nimi, nimi di ouragna´ nimi dangdob gom; Anna sa´ura: ‘A´unna yog sum lobdob ulamluluma´’ alamlam do?”
43008034	Yesus di sigag lebog di na: “Nana sirig yubu a´un ag lemna, meilinge unulamla nimi na meilinge di ouragna´ nimi ulamla.
43008035	Anda ouragna´ nimi na ee ag unum ulamlul goma´, bog me ogna ee ag unum ulamlula´.
43008036	Wera Me anege di lobdob ubsile wenena, a´unna sirig lobdob nimi ulamluluma´.”
43008037	“Nana eel, a´un na Abraham di mangadangden nimi, bog a´unna Na obneneb yoyablamlom, anese Neri yubu na a´undi nong lomag ouling od gom di.
43008038	Sa´a songe Neri Ayong ag eirubne nenegaga Neri lemna; neig songe a´un babe a´un ayong di yubu gegboga unulamlom songe.”
43008039	Sigdi yubu degna´ Alag na: “Nundi Ayong na Abraham,” ba Yesus di sigag lebog di na: “Wera, a´un na Abraham di mabo wenena, a´un na Abraham di welamog wee nenege sunum welamseloma´.
43008040	Bog a´un na Nayag obnenebne aga yoyaboga welamlom, sirigne a´un ag lemlange ag, nenege sirigne na Neri Eimayong ag uboga gegbesinge; Abraham na ane so wee welamog gom.
43008041	A´unna a´undi ayong di wee nenegaga welamlom.” Ba, sigdi yubu degna´ na: “Nunna yolsagaldana´ di mangarob nimi gom. Nundi Ayong na dognog, Alna Eimayong.”
43008042	Yesus di sigag lebog di na: “Eimayong na a´undi Ayong wenena, a´unna Nayag wana´ ulamneselom; anese Nana Eimayong ag uboga langgindoga yesi. Anda Na yeisa´ na Neri miboga gom, bog Eildi Na bogdebelyaneog.
43008043	Sa´a di a´unna Neri yubu besa seinilimlom gom do? Anese A´unna Neri yubu besa gegena´ gom di.
43008044	Iblis na a´un eyong, ba a´unna a´un eyong di yonge ag dirigoga unulamlom. Alna oumunggun danegab nimi osinne, di sirigne ag lomag ulamla gomne; anese eildi nong ag na sirigne od gom se. Alna sonda´ yubu lemeldo wenena, alna eildi yonge di og, anese alna sonda´ne, nisin di ayong.
43008045	Bog anese Nana sirigne a´un ag lemna, ba a´unna Nayag odseig seinilimnelom gom.
43008046	A´un gan-gan ag ab edne di Nana meilinge od aboga lag deiblul do? Nana sirigne lemna wenena, sa´ase a´un na Nayag odseig seinilimnelom gom do?
43008047	Edne na Eimayong ag uboga wenena, alna Eimayong di yubu gegelamla; anese aboga a´un na gegena´ yo gom, a´unna Eimayong ag uboga gom se.”
43008048	Yahudi nimi di Yesus ag yubu degna´ na: “Anna Samariange aga meili gange nang wa´indubne, amaba´ anege na sirig gom de?”
43008049	Yesus di yubu degna´ na: “Nana meili gange nang wa´ilamnel gom, bog Nana Na´neyong giblamna, ba a´unna Nayag giblamnelom gom.
43008050	Bog Nana, Na damneng se bebnag deildalamna gom: anda al elamlange dogne od, anda Eildi sumbusulula´.
43008051	Nana sirig yubu a´un ag lemna: edne na Neri yubu sumboga unulamle wenena, alna unum-unum se somagna´ne eiblul goma´.”
43008052	Yahudi nimi di Alag lebeg di na: “Wene nunna eel, Anna meili gange nang wa´indub. Anese Abraham na gigib somagdobog, ane songe neigne nabi nang babe, bog eindi lemlam di na: ‘Edne na Neri yubu sumboga unulamle wenena, alna unum unum se somagna´ne eiblul goma´,’ alamlam.
43008053	Anna weig bebnag di nuneyong Abraham gigib somagdobogne ab so gom de? Nabi nang babe gigib somagdobeg, Anna edne ab neigso sunudangganmen do?”
43008054	Yesus di yubu degna´ na: “Nana Na dama´ se bebnag deildalamsene wenena, Neri bebnagne na nong obne od gom. Nana Na´neyong di aga bebnag deilimnel, edne se aga a´undi na: ‘Alna nundi Eimayong,’ alamlom,
43008055	a´unna Al wangan dog, bog Nana, Al eel ulamna. Anda Neri lebne di na: Nana Al wangan absene wenena, Nana a´un songe sonda´ne, bog Nana Al eel ulamna, di Eildi yubu ag dagom alamna.
43008056	A´uneyong Abraham na, Neri sum na yog sum eibnuna´ aboga ngingyang ulamog, anda Alna gigib eibog di ngingyang ulamla´.”
43008057	Ba Yahudi nimi di Alag lebeg di na: “Eindi mangana´ salag na lima puluh tahun una´ anam aro bogna, Anna Abraham gigib eiblum de?”
43008058	Yesus di sigag lebog di na: “Nana a´un ag sirig yubu lebnun, Abraham mangana´ aro bog danegab na, Na od.”
43008059	Ba signa Alag nagoga obgob aboga girig dobeg: bog Yesus na derong abog di, Eimayong di Ee ag loboga biog.
43009001	Yesus na bisig ag yabayog, di Al na mangalengna´ ag danegag murub ising urubne dogne eibog.
43009002	Eildi dirigoga bana´ nang di Alag isibayeg di na: “Rabi lei, nimi ane na eildi meilinge di goma eilin aleyong di meilinge di gom, edne di meilinge di ising uruba´ mangarob do?”
43009003	Yesus di yubu degna´ na: “Al ising uruba´ ane na eildi meilinge di gom, eilin aleyong di meilinge di gom, bog Eimayong di wee welamlange na al nong ag lag danggiblul aboga.
43009004	Nunna aro ugag wenaga, Al Na bogdebelyaneogne di wee welamgob; ee einildogle wenege na, nimi dognog babe wee weblul goma´.
43009005	Nana sogo ag ane ulamna wenena, sogo ag Dimanne ulamna.”
43009006	Alna nene nisin gigib ane so lebog, di Alna sogo ag gamola´ solbonggia; Eildi gamola´ nenege na sogo ab isiboga lelbayog, di ising urubne di ising ag sogo leleroba´ anege ligog,
43009007	di alag lebog di na: “Bilem di mag sein Siloam ag leglom” (Siloam yubu nong na bogdebdobne ana´ se). Ba nimi nenege na biog, di al nong mag legog di, yangganag signa ising gwelegdoba´ yayog.
43009008	Bog al beram nimi ab, damen alna mololamsiog, ba eel nimi ab, sigdi lebeg di na: “Soba´ bugoga mololamsildo nimi nenege na al ane gom de?”
43009009	Dara nimi di lebeg di na: “Odseig al,” bog on nen nimi di lebeg di na: “Al gom, alna nimi nenege a´osing songe.” Bog nimi nenege nong di lebog di na: “Sirig nana al.”
43009010	Sigdi yubu alag na: “Eindi ising na sa´ura gwelegagel do?”
43009011	Eildi yubu degna´ na: “Nimi di Yesus alamangne benege di sogo lelboga leleroba´ na neri ising ag lignel, di nayag lebla di na: ‘Mag sein Siloam ag legelbulom.’ Ba nana bin, di gigib mag legna´, di nana eibna´.”
43009012	Ba sigdi Alag lebeg di na: “Alna na asa ag do?” Ba eildi yubu degna´ na: “Nana wangan.”
43009013	Wera nimi ising urubne benege na, Farisi nang ag bobieg.
43009014	Yesus na sogo lelboga nimi nenege di ising gweligibog sum nenege na, Sabat sum ab.
43009015	Anese Farisi nang na on alag isibayeg: eildi ising na sa´ura gwelegal aboga. Eildi yubu degna´ na: “Alna sogo leleroba´ neri ising ag lignel, ba nana mag legelbin, anda wene nana eibna.”
43009016	Ba Farisi nang dara di lebeg di na: “Nimi nene na Eimayong ag uboga yayogne gom, anese, Alna Sabat sum ag besa welamla gom.” Bog on nen nimi di lemeg di na: “Meili una´ nimi di ubnemen gomne ningginge ane unubaso de?” Ba sig moumun delegeldana´ danggayeg.
43009017	Wera sigdi ising urub nimi nenege ag on dogne ab isibayeg di na: “Eindi ising gweligibgela´ se, eindi Alse yubu na sa´ablom do?” Eildi yubu degna´ na: “Alna nabinge.”
43009018	Bog Yahudi nang nenege na, al damen ising urub bog wene eibla aboga, odseig sembibeg gom di, eilin aleyong ag biyabeg,
43009019	di sigag isibesieg di na: “Ane na a´undi me mangalengna´ ag murub ising urub alameldoma´ anege de? Aneso wenena, sa´ura alna wene eibla do?”
43009020	Eilin aleyong di yubu degna´ na: “Nundi eelne na, me nenena nundi me, alna mangalengna´ danegab ising urub,
43009021	bog sa´ura ising gwelegamla nun babe wangan, edne di eildi ising gwelegibo, ane babe nunna wangan. Alag di eildi ising gwelegibo ane babe nun na wangan. Alag isablulum; alna weigne, anda alna yubu degna´ leblula´.”
43009022	Eilin aleyong di aneso lebdega´ na, anese signa Yahudi nimi log se; anese Yahudi nimi na gigib garerob yubu lebeg di, nimi na Alna Mesias aboga sirig sembibgong nimi na, Weig Yubu dona´ ag na doblambibsugong aroba´ anege se.
43009023	Anese aboga nimi nenege eilin aleyong di lebdeg di na: “Alna weigne, alag isibululum.”
43009024	Ba signa ising urub nimi nenege on biabeg, di alag lebeg di na: “Anna Eimayong a´osing ag sirig yubu leblom, nunna eel nimi nenege na meili una´ nimi.”
43009025	Eildi yubu degna´ na: “Alna meili una´ nimi goma gom-gom, nana wangan, bog nana ununa´ dognog na eel, nenege na damen nana ising urubne ulamno, bog wene na eilimna.”
43009026	Sigdi alag lebeg di na: “Alna anag sa´a ubgeyo do? Alna sa´a songe ubgeyo ba ising gwelegagayo do?”
43009027	Eildi yubu degna´ na: “Nana gigib a´un ag nebno, bog a´un na gegena´ gom; a´un na sa´a se on gegena´ yo do? A´un na Alag dirigoga bana´ nimi dangganeb de?”
43009028	Signa alag meili yubu lerobog lebeg di na: “Anna Alag dirigoga bana´ne; bog nunna Musa ag dirigoga bana´ nang.
43009029	Nunna eel Eimayong di yubu Musa ag gigib lebog; bog Alse yubu nunna wangan, Alna asa´ uboga yayogne.”
43009030	Nimi nenege di yubu degna´ sigag na: “Na´nini Al yayoga´ na a´unna wangana´ anesa´, bog Alna neri ising gigib gwelegiamnel.”
43009031	Nun na eel, Eimayong na meili una´ nimi ag gegelamla gom, bog Eimayong ag log ulamang nimi ab, Eildi yonge unulamang nimi ab ag gegelamla.
43009032	Damen danege uboga wene, ising uruba´ murub mangarob nimi ising gwelegibla alameldongne na gegena gom.
43009033	Nimi nenege na Eimayong ag uboga ya´ilamso gom wenena, Alna yogne yogne unubaso goma´.”
43009034	Sigdi yubu degna´ na: “Anna meilinge degneboga mangarobne, anna nunag wene ombadsineb de?” Di signa al doblambayeg.
43009035	Yesus na gegbayog, ba alna sigdi doblambayang abeg. Gigib wenena Alna al eboga ebbisidanggareg di lebog di na: “Anna Sogo Nimi di Me ag odseig seinilimlam de?”
43009036	Eildi yubu degna´ na: “Ayong Weigne lei, Alna edne do? Ba nana Alag odseig sembibnun aboga.”
43009037	Yesus di alag lebog di na: “Anna Al eilina´ se og gom, bog Al anab yubu selelamdomne, aga na Al.”
43009038	Eildi lebog di na: “Eimayong Weigne lei, nana odseig sembibna.” Di alna Yesus ag gosam oglumugunggia meiboga gibog.
43009039	Yesus di lebog di na: “Nana sunulamsunun aboga sogo ag ane yesi, ba ising eilina´ gom nimi na eilimgonga´, ba eilimang nimi na ising urub danggugonga´.”
43009040	Yubu nene na Farisi nang edbare anegag umeg nimi na gegbayeg, di sigdi Alag lebeg di na: “Nun babe ising urub nang de?”
43009041	Yesus di yubu degna´ sigag na: “A´undi ising urub wenena, a´unna meilinge una´ gom, bog anese a´undi leblom di na: ‘Nunna eilimab’ selom wenena, a´undi meilinge od ulamla.”
43010001	“Nana sirig yubu a´un ag lemna, nimi dogne domba deilin ee ag isigin bisig wa´na gom, bog lega´ bisig winggina wa´ile wenena; alna asoga´ne, di nimi oboga lalasinne,
43010002	bog edne na isigin bisig wa´ulul wenena, alna domba wenne.
43010003	Domba ee ag wenne na, isigin al se gubna´, ba domba na eildi yubu gegelameldong, ba Alna domba si eleb-eleb siboga biaboga bo langgalamsildo.
43010004	Domba nenege gigib bo langgisin di wenena, alna sig a´osing ag menggoga balamna, ba domba na al eimig dobda balameldong, anese signa eildi yubu eel se.
43010005	Bog yog nimi wenena, signa al eimig dobda bugong goma´, di signa alag uboga seya´ dangugonga´, anese signa yog nimi di yubu eel gom se.”
43010006	Nene na sigag Yesus di sununa´ yubu lebog, bog signa Eildi yubu nong sigag leboga´ na besa sembibeg gom.
43010007	Wera Yesus na on dogne ab lebog di na: “Nana sirig yubu a´un ag lemna; Nana domba isigin.
43010008	Na arobog yayeg nimi nisin na asoga´ nimi, di oboga lalasin nimi, anda domba na sig di yubu gegbayeg gom.
43010009	Nana isigin; edne na, Na bisig wa´ulul wenena alna blebdob, anda alna wa´ina langgina ulamle di maneng bubig eiblula´.
43010010	Asoga´ nimi na asoga dona´ ab, osina´ ab, oboga gom ulisina´ ab se og yalamla; Na yalamna´ na signa gamyagne ma´abonggia dobgong aboga.
43010011	Domba gemera dira unne besarobne na, Na. Domba gemera dira una´ besarobne na eildi gange gamyaga´ na, eildi domba ag doladlamsil.
43010012	Domba gemera dira un nimi aga alna degna´ dona´ se og ulamla nimi na, bei gam yanggale ba, eible di, domba loboga bologa bildiblula´, ba bei gam di domba anege si saboga yagsambesil.
43010013	Degna´ don nimi nenege na, degna´ se welamla´, anda alna domba sembibnang gom gom loboga bisil.
43010014	Nana domba gemera dira una´ besarobne, anda Nana Neri domba eel ulamsin, ba Neri domba Na eel ulamneang,
43010015	neig songe na Ayong na Na eel ulamnel, ba Nana Ayong eel ulamna. Neri gange gamyaga´ na, domba se doladlamsin.
43010016	Yog domba Neringe ee ag ane gomne babe od, domba danege babe na Neri bo ulamsununa´, anda signa Neri yubu gegelamgonga´, ba signa dognog domba gong ubig, di dognog gemera dira unne ag danggugonga´.
43010017	On dobnuna´ aboga, Neri gange gamyaga´ doladsina´ se Ayong Na wana´ ulamnel.
43010018	Nimi dognog di babe Nayag uboga doblul goma´, bog Nana Neri yonge ag dirigoga dodsunun. Nana doladsina´ se migib ab, dona´ se migib ab ane na, Na damag, nene na Neri Na´neyong ag uboga dobsi.”
43010019	Yubu nene se Yahudi nimi gan-gan ag delegeldana´ danggayog.
43010020	Nimi dina´ sig gan-gan ag ab lemeg di na: “Alna meili gange nang wa´ilamla, ba serem seblamla! A´unna sa´ase Alag gegelamlom do?”
43010021	Dara nimi di lemeg di na: “Ane na meili gange nang wa´indub nimi di lena´ so gom. Ising urub nimi na meili gange nang di gweligibnemen de?”
43010022	Sum nenege na muru wala´, anda Yerusalem asag nimi na, Eimayong di Ee Isigin Gubna´ se weig sum aboga, seni yolameg.
43010023	Yesus na Eimayong di Ee lomag Salomo di isigin wa´aselang ag yabalamog.
43010024	Ba Yahudi nimi na Yesus beram longolganeglameg, di Alag lebeg di na: “Nunna gange gadgeira´ ulameb salag na edbare so salag loubsuloma´ do? Anna Kristus wenena, nun ag lag leblom.”
43010025	Yesus di yubu degna´ sigag na: “Nana gigib a´un ag lemna, bog a´unna odseig seinilina´ gom, Na´neyong di si ag uboga Neri unulamna wee nenege di Na se yubu lag lemla,
43010026	bog a´unna odseig seinilina´ gom, anese a´unna Neri domba gom se.
43010027	Neri domba na Neri yubu gegelamang; Na na sig eel, ba signa Na eimig yalamgong;
43010028	Ba Nana sigag unum gamyagne dodsunun, ba signa unum-unum se somagdobgong goma´; anda nimi dognog di babe Neri see ag uboga bleblul gom.
43010029	Na´neyong di signa Nayag dodneogne nenege na, yogne yogne se bebnagne aboga, anda nimi dognog di babe Ayong di see ag bleblul goma´.
43010030	Nayab Na´neyong ab na dognog.”
43010031	Yahudi nimi na Yesus nagoga obgob aboga, on girig dobeg.
43010032	Yesus di sigag lebog di na, “Besarob wee dina´ Na´neyong ag uboga Nana a´un ag lag dangelimna, wee nesa gan-gan ag ab mednena se, a´unna Na obnubulamnelom do?”
43010033	Yahudi nang nenege di yubu degna´ na: “Eindi besarob wee nenege se girig di obnubulamgeyab gom, bog Anna Eimayong ag meili derelamlama´ se; Anna nimi sirig, bog An dama´ di Eimayong ab neigne dangaldalamlama´ se!”
43010034	Yesus di sigag lebog di na: “A´undi Damen Wenena´ Yubu ag mome dorob di, ‘Neri yubu na a´unna eimayong’ arob gom de?
43010035	Wera sig Eimayong di yubu dobeg nimi ag na Eildi ‘Eimayong’ sibsiog, ba Weig Yubu mome doroba´ gadbal gom,
43010036	a´unna Ayong di geid legdobne sogo ag doldabelyayogne ag anam lemlom di: ‘Anna Eimayong ag meili derelamlam!’ ablom, Neri Nana Eimayong di Me abna´ anege se de?
43010037	Ayong di dodneog wee nenege unulamna gom wenena, Nayag odseig seiniling gom;
43010038	bog Nana wee nenege unulamna wenena, a´unna Nayag odseig seinilina´ yo gom, ba a´unna wee nenege ag odseig sembiblulum, ba a´unna eel uboga besa sembiblulum, Ayong na Neri nong lomag ulamla, ba Nana Ayong di nong lomag ulamna.”
43010039	Signa on Yesus salbugob aboga ubeg, bog Alna sig gan-gan ag uboga olobayog.
43010040	Gigib wenena, Yesus na on mag Yordan gouboga darasig biog, Yohanes di damen mag dolonglamsioga´ ag, di Alna anege ag ulamog.
43010041	Nimi dina´ Alag ya´indoga lemeg di na: “Yohanes na ubnemen gomne dognog babe unulamog gom, bog Yohanes di nimi nene se lemogne nenege nisin na sirig.”
43010042	Anege nimi dina’ na Al ag odseig sembibeg.
43011001	Neiglamog nimi dogne si na Lazarus Betania asagne, Maria ab elibsa Marta ab di asag.
43011002	Maria na Ayong Weigne di yan ag minyak mur mag yegonggia osong di lubamog gel, Lazarus neiglamoga´ anege na alga.
43011003	Gelabo besene abenege di: “Ayong Weigne lei, eindi wana´ sembirubne na neiglamla,” aboga Yesus ag yubu leibdeg.
43011004	Wenege Yesus na yubu nenege gegbayog di, Eildi lebog di na: “Neigna´ nene di somagdoblul goma´, bog Eimayong di bebnagne lag danggulula´ se, neigna´ nene di Eimayong di Me bebnag deilina´ se.”
43011005	Yesus na Marta ab, algagal ab Lazarus ab wana´ sembibsiog.
43011006	Bog Yesus na Lazarus neiglamla seyeg, ba gegbayog, di Alna Eildi semboga Al ulamogag anege li besene umog.
43011007	Gigib ba, Alna Eildi dirigoga bana´ nang ag lebog di na: “Yululum, ba nunna Yudea asag on losomba bugob.”
43011008	Dirigoga bana´ nang di Alag lebeg di na: “Rabi lei, wenog ane Yahudi nang na girig di nagoga obgugob aboga ubgeong, bog Anna on aneged bulom de?”
43011009	Yesus di yubu degna´ na: “Dognog sum na dua belas jam gom de? Edne na ugag yabalamlul wenena, yan olug diglul goma´; anese alna sogo ag diman di eiyamla´ se.
43011010	Bog nimi dogne na enimnag yabalamlul wenena olug diglula´; eildi nong ag diman deiya´ od gom se.”
43011011	Yesus na ane so gigib lebog di, on dogne ab lebog, “Nungga Lazarus na a´osing malamla; bog Nana al malamla´ gambibnun aboga aneged bunun.”
43011012	Ba dirigoga bana´ nang di Alag lebeg di na: “Ayong Weigne lei, alna malamla wenena, alna od egdanggulula´,”
43011013	Bog Yesus di malamla amoga´ anege nong na somagdamoga´ se, bog sigdi sembia na a´osing soba´ malamla´ se lebla sembibeg.
43011014	Anese Yesus na sigag lag lebog: “Lazarus na gigib somagdobo.
43011015	Bog sum nenege Nana bisi goma´ na besarob, anese a´un se aneso ununa´ na seleb, ba a´unna odseig seinilina´ doblulum aboga. Wene yululum nunna alag bugob.”
43011016	Tomas di si len si na Didimus, di alggabo dirigoga bana´ nang dara ag lebog di na: “Yululum, nunna Alab nason somagdobneba´ se bugob.”
43011017	Yesus yayog wenege Lazarus na li dombare sogo wangasina´ ag deiyamega´ ag gemera yayog.
43011018	Betania asag na Yerusalem beram, mog so sununa´ na tiga kilometer so;
43011019	anegag na Yahudi nimi dina´ Marta ab Maria ab sigga somagdamoga´ se gange iga´ dibda gemelya´ilamsieg.
43011020	Wenege Marta na gegbayog, ba Yesus yal abeg wenena, alna bindoga Al dolbiog. Bog Maria na ee ag ulamog.
43011021	Marta di Yesus ag lebog di na: “Ayong Weigne lei, Anna ane ag od wenena, na´e na somagdobso goma´.
43011022	Bog wene babe nana eel, Anna yogne yogne Eimayong ag molbalem wenena, Alna Anag dodgulula´.”
43011023	Yesus di Marta ag lebog di na: “Angga na on bugoglula´.”
43011024	Marta di Alag lebog di na: “Nana eel goggobdagna´ sum nenege somagdob nimi gamyag bulisili, ba al babe gamyag bugoglula´.”
43011025	Yesus di yubu degna´ na: “Nana gamyag bulisina´ ab gamyag una´ ab; edne na Nayag odseig seinilimlul wenena, alna gigib somagdob bog gamyag ulamlula,´
43011026	anda gamyag ulamang nimi ab Nayag odseig seinilimang nimi ab na unum-unum se somagdobgong goma´. Anna yubu nene odseig sembiblam de?”
43011027	Marta di yubu degna´ na: “Yo, Ayong Weigne Anna Eimayong di Me Kristus, Alna sogo ag yulula´ alameldongne nenege nana odseig sembibna.”
43011028	Alna gigib aneso wenabog, di alga Maria ag bialbina, alga di oo ag lebonggibog di na: “Omoladsina´ne na ono od, anda Alna anag biabgel.”
43011029	Maria na gegbayog di berera bugoga, Alag yalamog.
43011030	Sum nenege na, Yesus na aro asag anege wa´ing gom, Alna Marta ab ebbisidanggamdeg ouling ag ulamog.
43011031	Yahudi nimi Maria di ee ag gange iga´ dibna´ se ya´ilamyeg nimi nenege na, Maria bugoga berera langgioga´ eibeg di, al eimig biyig; sigdi sembia na, alna deiruba´ ag engelbil dore sembibeg di.
43011032	Sum nenege Maria na Yesus ulamoga´ ag biog. Al eibog di Maria na Al eiba´ ag gosam oglumugunggia lebog di na: “Ayong Weigne lei, An ane ag od wenena, na´e na somagdobso goma´.”
43011033	Sum nenege Maria ab, Yahudi nimi alab nason yayeg nimi nenege ab engeldogeg, ba eibsiog di, Yesus na ongei arob gange weiga´ sembibog, di lebog di na:
43011034	“Alna asa´ ag deiyamlom do?” Ba sigdi yubu degna´ na: “Ayong Weigne lei, yalem di gedlom.”
43011035	Yesus na enggayog.
43011036	Yahudi nimi di lebeg di na: “Gedlulum, Alna alse wana´ nonggela´ sembibla.”
43011037	Bog sig dara nimi di lebeg di na: “Alna ising urub nimi gweleglamsilne, anda nimi nene somagalag aboga Eildi sunum unubaso gom de?”
43011038	Yesus na ongei arob gange on weiga´ ubog, di sogo wangaroba´ ag biog. Wangasina´ anege na addame ag, anda girig di seregdob.
43011039	Yesus di lebog di na: “Girig nene gyablulum,” somagdob nimi nenege alga Marta di Alag lebog dina: “Bog Ayong Weigne lei, alna li dombare mabo, ba gigib song ubog.”
43011040	Yesus di yubu degna´ na: “Nana anag gigib lebno di, anna odseig seinilimlem wenena, Eimayong di bebnag una´ eibloma´, abno gom de?”
43011041	Signa girig nenege gyabsalbayeg. Ba Yesus na eimag gemewanenggia lebog di na: “Na´neyong, Nana Anag na´e alamna, anese Anna Nayag gigib gegbalama´ se.
43011042	Nana eel, Anna sob-sob Nayag gegelamlam, bog Na beram longolganeglamang nimi se lebnun, ba signa odseig sembibgong Nana Eindi bogdeblyunulum aboga.”
43011043	Anda gigib aneso lebog di, Alna yubu migiba´ biaboga lebog di na: “Lazarus lei, langgina yulom.”
43011044	Wera gigib somagdob nimi nenege na langgiog, yan ab see ab na bagsum di geseroba´ murub, a´osing babe bagsum di geseroba´. Yesus di sigag lebog di na: “Bagsum ane loblulum, ba alna yibulul.”
43011045	Yahudi nimi dina´ na Maria gemelya´ilamega´, anda Yesus di ununa´ nenege sig nong di eibeg, di Alag odseig sembibeg.
43011046	Bog sig dara nimi na Yesus di gigib unubayogne nenege na, sig Farisi nang ag lelbieg.
43011047	Imam imam ousa´ nang ab, Farisi nang ab, di longganeb Weig Yubu omoladsina´ deiya´ nang biabsieg, di sigdi lebeg di na: “Nimi nene na ubnemen gomne dina´ unulamla, ba nunna sa´a ubgob do?
43011048	Nunna Alag dibloubgob wenena, nimi nisin Alag odseig sembibgonga´, ba Roma nimi ya´indoga nundi as ab geid legdob ouling ab lalarobsiegag.”
43011049	Bog sig nang dogne eildi si na Kayafas, eseng yala´ nenege se Imam Weigne ulamoga´, anda sigag lebog di na: “Yogne-yogne a´unna eel gom,
43011050	di a´unna besa sembiamlom gom, nundi nimi se nimi dognog somagdoblul wenena nong obne, nundi sisa´ nimi nisin oboga gom uldona´ andababa´.”
43011051	Eildi lebog yubu nene na, eildi sembia di lebog gom, bog alna eseng yala´ nenege se Imam Weigne umogag ab eimig dangganebne se, anege na nimi sisa´ nenege se Yesus eimig somagdobneba´ se lemog;
43011052	anda Yahudi nimi se og gom, bog Eimayong mabo langsanaroba´ anege boloboga dognog deibsineba´ se.
43011053	Signa sum nenege ab eilnibonggia Al obgob aboga, yubu selbayeg.
43011054	Anese Yesus na sig Yahudi nang a´osing ag na yibiog gom, Alna anege uboga bubsa´ beram asag biog, weig as dogne si na Efraim, anda Alna Eildi dirigoga bana´ nang ab nason anege ag ulameg.
43011055	Sum nenege na Yahudi nang di Paskah weig sum gigib beram, anda nimi dina´ yog as-yog as di gigib Yerusalem asag bieg, weig sum Paskah aro bog, geid legdanggugob aboga.
43011056	Signa Yesus elameg. Eimayong di ee ag seglameg di sig moumun lelongoldalameg di na: “A´undi sembia na sa´a songe: Al na seni yona´ ag ane yulula´ de?”
43011057	Wera sig imam ousa´ nang ab, Farisi nang ab di, Yesus ulamla´ ag eel nimi na lerayululum, ba Al salbugob aboga signa ane so lebeg.
43012001	Seni Paskah weig sum na li na´ab bare arobog, Yesus na Betania asag Lazarus somagdoba´ ag uboga Eildi gigib gamyag bugiamogne ulamog ag yayog.
43012002	Anege ag na Yesus se gwaneng membayeg, di Marta na bogsiog, ba Yesus ab gwaneng bugoga delamega´ ag anege na Lazarus babe umog.
43012003	Anda Maria na minyak wangi narwastu lelegdoba´ degna´ nonggela´ aga doboga beyayog, di Yesus di yan sang ag ligoga eilda´ osong di gebog; ba minyak wangi nenege di ee nisin song degnebayog.
43012004	Bog Yudas Iskariot, Yesus ag dirigoga bana´ne aga; Al widnibanebne benege di lebog di na:
43012005	“Sa´ase minyak narwastu ane na degna´ tiga ratus perak degoga, wase na see gom nimi ag dodsiang gom do?”
43012006	Eildi yubu nene leboga´ anege na, see gom nimi sembibsineb se gom, bog alna asoga´ne se; alna wase isiboga deiruba´ bonne anda soba´ dolamog.
43012007	Yesus di lebog di na: “Alna od unubulul aboga deibloublulum, ununa´ nene na, Na wanggunugong sum nenege se.
43012008	Anese see gom nimi na sob-sob a´un ab nason ulamang, bog Nana a´un ag sob-sob ulamna gom.”
43012009	Yahudi nimi dina´ na, Alna asag anege od, ba gegbayeg di sig na anege yayeg, anegena Yesus se og gom, bog Lazarus somagdoba´ ag uboga Eildi gamyag bugibogne nenege se babe gedgob aboga.
43012010	Bog imam imam ousa´ nang na Lazarus babe obgob aboga yubu selbayeg.
43012011	Anese Eildi ununa´ di Yahudi nimi dina´ na sigag loboga, Yesus ag odseig sembibega´ se.
43012012	Gwelegnag sum nenege na, nimi dina´ na Paskah weig sum se aboga gigib ya´ilameg nimi na gegbayeg, ba Yesus na Yerusalem asag bisig urugag yalamla aboga,
43012013	ba signa lua´ ba´ doboga Al dilbiyig, di yubu migiba´ leble balameg di na: “Hosana! Alna besirub Ayong Weigne si ag yalamlange na, Israel nimi Borobne!”
43012014	Yesus na keledai goubininge dogne eibog, di eilibag bulwinggiog; Weig Yubu mome dorob songe:
43012015	“Log ung gom Sion gelme lei, gedlom eindi Borobne na yalamla, keledai me dogne eilib bugoga yalamla.”
43012016	Yesus di dirigoga bana´ nang na oumunggun na, yubu nenege nisin besa sembiameg gom, bog Yesus na gigib bebnag deibog wenegaga, nimi di Alag umegne na, Alse mome dorob yubu aboga signa besa sembibeg.
43012017	Yesus na Lazarus deiruba´ ag ab, somagdoba´ ag uboga langgulom aboga biabog sum nenege na, nimi dina´ Al ab nason umeg, anda Alse yubu nenege na lag lemeg.
43012018	Anese aboga nimi dina´ na, Alag dilbieg, anese signa ubnemen gomne nenege na Eildi unubayog arob yubu gegbayeg di.
43012019	Ba Farisi nimi na, sig moumun lelongoldalameg di na: “A´unna eilimlom, a´unna yogne-yogne ubnemen gom ubla, gedlulum nisin sogo nimi na ya´indoga Al eimig balamang.”
43012020	Weig Sum gibna´ se biyig nimi gan-gan ag anege na, Yunani nimi ed bare babe od.
43012021	Nimi danege na Filipus, Galilea ab Betsaida asagne ag bieg, di alag lebeg di na: “Ayong lei, nunna Yesus ab elbisildana´ yo.”
43012022	Filipus na Andreas ag omoladbiog, ba Andreas ab Filipus ab di Yesus ag lelbireg.
43012023	Bog Yesus di yubu degna´ sigag, Eildi lebog di na: “Sogo Nimi di Me bebnag deibneb sum na gigib danggal.
43012024	Nana sirig yubu a´un ag lemna, gandum do dogne sogo ag malyunggindoga somagdob gom wenena, alna sob do dognog ulameldo; bog alna somagdobna wenena, alna do dina´ dangilimeldo.
43012025	Nimi dogne eildi gamyaga´ se wana´ ulamle wenena, eildi gamyaga´ wanenggiblula´, bog sogo ag ane gamyaga´ se wana´ sembible gom nimi na, alna unum gamyagne se welamlula´.
43012026	Nayag arona´ yo nimi na, alna Nayag dobda yalamlul, di Na ulamna´ ag anege na Neri arona´ nimi nenege babe ulamlula´, Nayag arolamnele nimi na Na´neyong di bebnag deiblula´.
43012027	Wene Neri gange na ongei arob ulamna, di Nana sa´a aga lebnun do? Ayong lei, sum nene ab uboga Nayag blebnulom absene de? Gom, anese sum nene Nana anese aboga yesi.
43012028	Ayong Eindi si bebnag deilimlom!” Wera eim ag uboga yubu dogne leldogog di: “Nana gigib bebnag deibna, di on dogne ab bebnag deilimnuna´!”
43012029	Nimi dina´ anege ag seglameg nimi, yubu anege gegboga, ane na limang yubu alameg. Bog nimi dara di lemeg di na: “Eim nang dogne Alag yubu lemla.”
43012030	Yesus di yubu degna´ na: “Yubu gegbaloma´ anege na, a´un se, Nase aboga gom.
43012031	Sogo ag sumbaneb sum na wene gigib ubla; wene sogo ag salerobne ane na doblambulula´,
43012032	anda Nana sogo ag ane uboga bebnag deibnele wenena, Nana nimi nisin Nayag glibsununa´.”
43012033	Ane nisin Eildi leboga na, Al sa´ura somagdobneba´ se lag deibog.
43012034	Nimi dina´ anege di yubu degna´na: “Nundi Damen Wenena´ Yubu ag uboga gegerobne na, Kristus na unum-unum ulamlul arob; eindi na sa´ura: ‘Sogo Nimi di Me na bebnag deibgonga´’ alamlam do? Sogo Nimi di Me na edne do?”
43012035	Yesus di sigag lebog di na, “Diman nenege na se-se a´un gan-gan ag ulamla. Diman nenege a´un ag od wenaga, a´unna diman ag yabalamlulum, ba gunu na a´un ag danggesilag aboga; edne na gunu lomag yabalamla wenena, asa balamla´ anege na alna eel gom.
43012036	Diman nenege a´un gan-gan ag ulamla wenaga, diman ag odseig sembiblulum, ba a´un na diman di mabo danggululum aboga.” Yesus na gigib aneso lebog, di sig gan-gan ag uboga dognolbiog.
43012037	Yesus na ubnemen gomne dina´ gigib sig a´osing ag unulamog, bog signa Alag odseig seinilimeg gom.
43012038	Wera nabi Yesaya di ombaramsiog yubu nenege na, sunum unubulul aboga: “Ayong Weigne edne aga nundi yubu odseig sembibog do? Eimayong Weigne di see migib edne ag lag danggayog do?”
43012039	Anese aboga sig na odseig sembibeg gom, anese Yesaya di babe lemog di na:
43012040	“Alna sigdi ising uboga sigdi gange gad ubsiog, ising eiya gange ag sembibgong gom aboga, di signa noroldana´ gange di samboga yugong wenena, signa Neri egdanggibsununa´.”
43012041	Nene na Yesaya di lemog, anese alna Eildi bebnagne gigib eiya, di Alse yubu lemog.
43012042	Bog bo mengesin nang dina´ dara babe Alag odseig sembibeg, bog signa Farisi nang se lag lebeg gom, sigdi Weig Yubu yubu dona´ ee ag wa´ululum gom abigag aboga.
43012043	Anese signa nimi di meibsina´ yubu ngingyang uboga, Eimayong di meibna´ yubu na gom.
43012044	Bog Yesus na yubu migiba´ Eildi lebog di na: “Edne Nayag odseig seinilimle wenena, alna Nayag odseig seinilimla gom, bog Al Na bogdebelyaneogne ag odseig seinilimla,
43012045	anda edne na Na eilimnel wenena, alna Al Na bogdebelyaneogne ag eilimla.
43012046	Nana sogo ag ane dimanne yesi, ba Nayag odseig seinilimeg nimi nisin na, gunu ag ulamgong gom aboga.
43012047	Nimi na Neri yubu gegeglamla, bog alna ununa´ gom wenena, Nana alag sumbunun gom, anese Nana sogo nimi sunusina´ se yesi gom, bog blebsunun aboga.
43012048	Edne na Nayag loboga Neri yubu gegelamlul gom nimi na, sunusinne na gigib od, nenege na Neri lemna yubu, di goggobdagna´ sum na sumbulula´.
43012049	Anese Neri lemna yubu na Neri og miboga gom, bog Ayong di na bogdebelyaneogne ag uboga, anda Eildi Nayag unubulom arobne nenegaga, Neri lemnange na Neri lebnun arobne aga.
43012050	Anda Nana eel, Eildi lerob yubu nenege na unum gamyagne. Anese Neri lemnange na Na´neyong di yubu Nayag lerob songe lemna.”
43013001	Wenege na weigsum seni Paskah yona´ eilnina´ arobog, Yesus na Eildi sum sogo ag ane uboga Aleyong ag winggineba´ anege na eel ubog. Alna sogo ag ane Eildi nimi ag wana´ ulamsiog, anda Alna sigag wana´ ulamsile murub goggob daglula´.
43013002	Signa gwaneng na delameg, bog Iblis na Simon mamne Yudas Iskariot di gange ag Yesus malbana´ deneb seinilina´ deibog.
43013003	Yesus na eel, yogne-yogne nisin se migib na Aleyong di gigib Alag dorog, anda Alna Eimayong ag uboga yayoga´ anda on Eimayong ag bulula´.
43013004	Wera Yesus na segogog di eilda´ weig bagsum yonggayog, di Alna mag gebna´ bagsum masa´ ag wegbayog,
43013005	Gigib ba, Alna ma´i dogne lomag mag yegonggayog, di Eildi dirigoga bana´ nang yan sang ag mag legsiog, di Eilda´ masa´ ag wegbamog mag gebna´ bagsum nenege di gebsiog.
43013006	Alna Simon Petrus bareb ubog, ba Petrus di Alag lebog di na: “Ayong Weigne lei, Eindi neri yan sang mag legnesom de?”
43013007	Yesus di alag yubu degna´ na: “Wene Neri ubnange nene na anna eel ublam gom, bog yogsum na sembibloma´.”
43013008	Petrus di Alag lebog di na: “Anna unum-unum neri yan sang legnulom gom!” Yesus di yubu degna´ na: “Nana an leggunun gom wenena, anna Nayab dirigdob gom.”
43013009	Simon Petrus di Alag lebog di na: “Ayong Weigne lei, aneso wenena neri yan sang og gom, bog see ab neri ousa´ ag babe legnulom!”
43013010	Yesus di alag lebog di na: “Edne na mag gigib legdob wenena, alna on mag legnemen gom alna yan sang og, anese alna eildi nong nisin legdob. A´un babe na gigib legdob, bog a´un nisin gom.”
43013011	Anese Alna eel, yogsum Alag edne di mal widnibaneba´ anege na´. Anese Eildi lebog di na: “A´un nisin legdob gom.”
43013012	Alna sigdi yan sang mag gigib legsiog, di Alna eilda´ weig bagsum nenege dora onggayog di on Eildi ouling ag biog. Di Alna sigag lebog di na: “Neri a´un ag unubanne nenen na besa sembiblom de?
43013013	A´undi Nana Ayong Weigne ab Omoladsina´ne ab aboga silamneloma´ na sirig lemlom; anese Nana al ane.
43013014	Wera, Nana a´undi Ayong Weigne ab Omoladsina´ne ab di a´undi yan sang mag leglamsin wenena, a´un moumun babe legeldalamlulum,
43013015	anese Nana sununa´ ane a´un ag dodsin, ba Neri a´un ag ubna songe a´un babe unulamlulum aboga.
43013016	Nana sirig yubu a´un ag lemna: ouragna´ nimi dogne na aleyong bisiboga weig bebnag ubnemen gom, goma al bogdebelya´indub nimi dogne na al bogdobne bisiboga bebnag ubnemen gom.
43013017	Wera a´unna nene nisin eel wenena, a´unna ngingyang, a´unna unulamlulum wenena.
43013018	Neri lebnange nene na a´un nisin se og gom. Nana eel, edne na Neri gigib webdob. Bog weig yubu nene sunum danggulul aboga: Neri gwaneng roti delamle nimi nenege di Na dolbalag nembunulula´.
43013019	Yubu nenege dangana´ arobog wene Nana a´un ag lemnun, ba yubu nenege dangaldogle wenena, Nana Al aboga, a´unna odseig sembiblulum.
43013020	Nana sirig yubu a´un ag lemna: Edne na Neri bogdebne nimi doblul wenena, alna Na dolamnel, anda edne na Na dolamnel wenena, alna Na bogdebelyaneogne ag dolamla.”
43013021	Gigib ba Yesus ane so lebog di, Alna ongei arob gange weiga´ ubog, ba lag lena´ lebog di na: “Nana sirig yubu a´un ag lemna, a´un gan-gan agne dogne di Na malbana´ widnibunulula´.”
43013022	Dirigoga bana´ nang na sig moumun gemelongoldalameg, signa gadgeira ulamsiog Eildi lebla yubu nong na ednese lebla aboga.
43013023	Yesus ag dirigoga bana´ nang aga nimi dogne Eildi yaga´ wana´ sembirubne na, Al beram Eildi sirig see agsig lingnamog.
43013024	Dirigoga bana´ne ag anege Simon Petrus na see sumboga alag lebog di na: “Isablom Eildi lebla yubu nong na ednese lebla!”
43013025	Dirigoga bana´ne aga Yesus beram bulamogne na samboga Al lebog di na: “Ayong Weigne lei, anena ednese do?”
43013026	Yesus di yubu degna´ na: “Neri gwaneng roti ma´i lomag soumbonggia doladne nimi nenege na al.” Gigib aneso lebog di Alna gwaneng roti doboga ma´i ag soumbonggia Simon Iskariot mamne Yudas ag dorog.
43013027	Yudas na gwaneng roti anege gigib dobog, ba Iblis na alag wa´iyog. Ba Yesus di alag lebog di na: “Eindi unubunun yo sembiamlemne na berera unubulom.”
43013028	Bog sig gwaneng bugoga delameg nang danege na, nimi dognog babe besa sembiamog gom, Yesus na sa´ase Yudas ag aneso lebla arob seilina´ nong na.
43013029	Anese Yudas na sigdi wase bonne, anda nennang di sembia na Yesus di alna seni yona´se yogne-yogne degelbulom abla, goma sig see gom nimi ag wase moga´ doladbisil gom sembibeg.
43013030	Yudas na gwaneng roti anege dobog di berera biog. Sum nenege ee na gigib eimbamog.
43013031	Yudas na gigib biog, ba Yesus di lebog di na: “Wene Sogo Nimi di Me na bebnag deibla, ba Eimayong na Al bisig uboga bebnag dangalamla.
43013032	Eimayong na Al bisig uboga bebnag danggulul wenena, Al babe Eimayong di og bebnag danggiblula´, anda Alna berera bebnag deiblula´.
43013033	Neri mabo lei, Nana a´un ab na li moga´ og umnun. A´unna Nase elamnululuma´, Neri Yahudi nang ag gigib lemsi songe: wene babe Nana a´un ag lebnun, Na bine ouling ag anege na a´un na yululum goma´.
43013034	Nana Wenog lerob yubu a´un ag dodsunun, nenege na a´un moumun wana´ uldalamlulum, Neri a´un ag wana´ ulamsin songe a´un moumun babe wana´ uldalamlulum.
43013035	Aneso unulamlulum wenena nimi nisin babe eel danggugonga´, a´unna Nayag dirigoga bana´ nimi aboga, nenege na a´un moumun wana´ uldalamlulum wenena.”
43013036	Simon Petrus di Yesus ag lebog di na: “Ayong Weig lei, Anna asa buloma´ do?” Yesus di yubu degna´ na: “Wene Na bina ag anege na yulom goma´, bog anna eimig aga Na eimig dobda yuloma´.”
43013037	Petrus di Alag lebog di na: “Ayong Weigne lei, sa´ase wene Nana An eimig dobda yanmen gom do? Neri gamyaga´ na Ayong Anse deibnun!”
43013038	Yesus di yubu degna´ na: “Eindi gange gamyaga´ na Nase dodnulom de? Nana sirig yubu an ag lebnun: Ayam ngoubna´ arobog li weneli anna Nase ebyagnuloma´.”
43014001	“A´undi gange gweseboga seiniling gom, Eimayong ag odseig seinilimlulum, di Nayag babe odseig sembiblulum.
43014002	Na´neyong di ee ag na garen dina´ od ulamla. Aneso gom wenena, Nana a´un ag lebsene. Anese Nana a´unse ouling gednena´ se bunun.
43014003	Anda Nana anegag gigib bine wenena, a´unse ouling gigib gednebane di wenena, Nana on yane di a´unna Neri ouling nenegag bo busununa´, ba Na ulamnun ouling nenegag na a´un babe ulamlulum aboga.
43014004	Anda Nana asa bununa´ ag anegese bisig nenege na a´unna eel.”
43014005	Tomas di Alag lebog di na: “Ayong Weigne lei, An buloma´ ag anege na nunna eel gom; wera nunna bisig nenege na sa´ura eel ubgob do?”
43014006	Yesus di alag lebog di na: “Nana bisig ab, sirigne ab, gamyaga´ ab. Na bisig uboga gomdog na nimi dognog babe Na´neyong ag yulul goma´.
43014007	A´unna Na eel wenena, Na´neyong babe eel ulamlom. Wene a´unna Al besa eel uboga a´unna Al gigib eirub.”
43014008	Filipus di Alag lebog di na: “Ayong Wiegne lei, Ayong anegaga nun ag ombadsulom, ba nene nunna sunum urubub.”
43014009	Yesus di alag lebog di na: “Nana gigib damen danegab a´un ab nason ulameldob, Filipus lei, bog anna Na eel unena´ gom de? Edne na Na gigib eirub wenena, alna Na´neyong babe gigib eirub; anna sa´ura lemlam di na: Ayong anege nun ag ombadsulom selam.
43014010	Nana Ayong lomag ulamna, ba Ayong Neri nong lomag ulamla´ anege na anna odseig seinilina´ gom de? Nana sa´a aga an ag lebnun, Neri nong di og lemna gom, bog Ayong Neri nong lomag ulamla´ di, Eildi wee na Eildi welamla.
43014011	Nayag odseig sembiblom, Ayong na Neri nong lomag ulamla, ba Nana Ayong di nong lomag ulamna; gom wenena, wee nenege se og odseig sembiblom.
43014012	Nana sirig yubu a´un ag lemna: edne na Nayag odseig seinilimle wenena, Neri unulamna wee nenege al babe unulamlula´, anda ane og gom, on weig wee babe unulamlula´. Anese Nana Ayong ag bununa´se;
43014013	anda a´unna yogne-yogne Neri si ag mololamlulumne na Nana unibsununa´, ba Almamne bisig uboga Ayong bebnag deilimlul aboga.
43014014	A´unna yogne-yogne Neri si ag mololamlulum wenena, Nana unibsununa´.”
43014015	“A´unna Nayag wana´ ulamnululum wenena, Neri lerob yubu nisin a´unnna dagoma unulamlulum.
43014016	Nana Ayong ag molbane, ba Alna a´un ag Arosinne yogne dogne dodsulul, ba Alna a´un ag unum ulamlula´,
43014017	nenege na Geid Gange Sirigne. Sogo nimi na Al dobgong goma´, anese Alna sogo nimi di babe Al eiya eel ubgong goma´ se. Bog a´unna Al eel, anese Alna a´un bo ulamsile di a´undi nong lomag ulamlula´.
43014018	Nana a´unna ogna mabo songe lobogsunun gom. Nana a´un ag on yununa´.
43014019	Li moga´ og ubla sogo nimi di on eibnugong goma´ na, bog a´unna Na eibnululuma´, anese Na gamyag ulamna´ se a´un babe gamyag ulamluluma´.
43014020	Sum nenegaga a´unna eel ubluluma´, anda Nana Ayong nong lomag ulamna, a´unna Neri nong lomag ulamlom, Nana a´undi nong ag ulamna.
43014021	Edne na Neri lerob yubu doboga unulamla wenena, alna Na ag wana´ ulamnel. Anda edne na Nayag wana´ ulamnel wenena, al babe Na´neyong di wana´ ulamla, ba Neri babe alag wana´ ulamnuna´, anda Neri nong babe alag lag danggibnuna´.”
43014022	Yudas Iskariot gom yog Yudas di Alag lebog di na: “Ayong Weigne lei, sa´ase aboga nun ag lag danggulom di sig sogo nimi ag na gom do?”
43014023	Yesus di yubu degna´ na: “Nayag wana´ seinilimla nimi wenena, Neri lerob yubu ag lebda unulamlul; ba Na´neyong na alag wana´ ulamlula´, ba Nunna alag yanem di al ab nason isiboga ulamgoba´.
43014024	Edne na Nayag wana´ gom wenena, alna Neri lerob yubu ag lebda unulamlul goma´; a´undi gegbalom yubu nenege na, Neringe gom, bog Ayong Na bogdebelyaneog di yubu.
43014025	Nana a´un ab nason ulamab wenaga nene nisin Nana a´un ag lebna,
43014026	bog gange iga´ dibsinne, nenege na Geid Gange, Ayong di Neri si ag uboga bogdebelyulula´, Eildi aga a´un ag yogne-yogne nisin omoladlamsile di, Neri a´un ag gigib lebsinge nenege nisin a´unna besa sembibgong arobne ulimsulula´.
43014027	Nana isiboga mon angarob una´ a´un ag deibsununa´. Neri isiboga mon angarob una´ na a´un ag dodsununa´, anda Neri a´un ag dodsinenge nenege na sogo nimi di a´un ag doladsina´ songe gom. A´unna gange gweseboga log warebom anggom.
43014028	Neri lebna yubu a´un na gigib gegbalom: Nana bunun, bog on a´un ag yununa´. A´unna Nayag wana´ ulamnululum wenena, Na´neyong ag bini sum nenege ngingyang ubsulula´, anese Ayong na weig bebnagne Na songe gom.
43014029	Anda Nana on wene babe a´un ag lebnun, ununa´ nenege nisin dangana´ arobog, ba ununa´ nenege dangaldogle wenege a´unna odseig sembiblulum aboga.
43014030	Nana on dina´ a´un ag lebnun goma´, anese sogo ag migibne di sum na gigib ane yala´ se, anda eildi migib di na Nayag unubanmen gom.
43014031	Bog sogo nimi eel ubgong aboga, Nana Ayong wana´ ulamna di, yogne-yogne nisin Ayong di Nayag ombadneogne unulamna. Bugoglulum, ba nunna ane ag lobugob.”
43015001	“Nana anggur go sirigne, ba Na´neyong na wee wenne.
43015002	See nisin nong ag dirigoga do mouna´ gomne na Eildi gareboga boreblula´, ba do mulamle see nisin na Eildi besa geboga membulula´, ba on do dina´ moulamlul aboga.
43015003	Neri a´un ag lebsi yubu nenege di odseig a´unna gigib geboga memerob.
43015004	Neri nong lomag ulamlulum ba Nana a´undi nong lomag ulamnuna´. Neig songe gal see di og do mubnemen gom alna anggur go nong ag dirigoga ulamla gom wenena, neig songe na a´un babe Neri nong lomag ulamlulum gom wenena, a´un babe do mublulum goma´.
43015005	Nana anggur go, a´unna see ba´. Edne na Neri nong lomag ulamle ba Nana eildi nong lomag ulamnun wenena, alna do dina´ moulamlula´, anese a´unna Neri nong lomag una´ gomdog na yogne-yogne unubanmen gom.
43015006	Edne na Neri nong lomag ulamla gom wenena, alna gal see songe borebna ba elem danggan wenena, nimi di boloboga deiya ug dana´ se boreblamang songe ubsulula´.
43015007	A´unna Neri nong lomag ulamlulum, di Neri yubu a´undi nong lomag ulamle wenena, a´undi yonge molbululumne nisin na, a´unna dobluluma´.
43015008	Ununa´ nene lomag ab Na´neyong bebnag dangalamla, nenege na a´unna do dina´ mulamlulum wenena, aneso ununa´ di a´unna Neri dirigoga bana´ nang ulamlom.”
43015009	“Ayong di Na wana´ seinilimnel songe, Na babe a´un wana´ ulamsin. Neri wana´ nenege lomag ulamlulum.
43015010	A´unna Neri lerob yubu ag lebda unulamlom wenena, a´unna Neri wana´ nenege lomag ulamlom, Na´neyong ag Neri dagom alamna di Eildi wana´ lomag ulamna songe.
43015011	Nana nene nisin na a´un ag lebsi, ba Neri ngingyang na a´undi nong lomag ulamle, di a´undi ngingyang na degnerob ulamlul aboga.
43015012	Neri lerob yubu na ane, nenege na a´un moumun wana´ uldalamlulum aboga, Neri a´un ag wana´ ulamsin songe.
43015013	Yog weig wana´ dogne odgom, alna nimi dogne eildi gamyagne na algabo se doladlamsildonge aga weiga´.
43015014	A´unna Neri a´un ag lerob yubu nene sumboga unulamlulum wenena a´unna na´abo.
43015015	A´unna wene Neri ouragna´ nang absunun gom, anese ouragna´ nimi na aleyong di unubunun arobne nenege wangan se, bog a´un ag Neri na´abo abna´ na, anese Nana Ayong ag uboga gegbesinge nenege na nisin a´un ag gigib ombadsisa´ se.
43015016	A´undi Na webnulum gom, bog Neri a´un websisi. Di Neri a´un gigib gareboga deibsisi, ba a´unna bildoga do unumne mulamlulum aboga, ba a´unna Ayong ag Neri si ag uboga molbululumne na Eildi a´un ag dodsulul aboga.
43015017	Neri a´un ag lerob yubu nenege na ane: A´un moumun wana´ uldalamlulum.”
43015018	“Sogo nimi na a´un ag goroglamsugong wenena, signa Nayag damen goroglamneyega´ anege sembiblulum.
43015019	A´unna sogo ag uboga wenena sogo agne di a´unna wana´ ulamsisoa´ neringe aboga. Bog a´unna sogo ag ane ab uboga gom, bog a´unna sogo ag ane ab Neri websin, anese aboga sogo nimi na a´un ag goroglamsugonga´.
43015020	Neri a´un ag gigib lebnange nenege besa sembiblulum: ouragna´ nimi dogne na aleyong so weigne ulameldo gom. Signa Nayag erigal neneboga olamneanga´ anda yogsum a´un ag babe erigal nemboga olamsugonga´; anda signa Neri yubu ag dagom alamgong wenena, signa a´undi yubu babe gegelamgonga´.
43015021	Bog Neri si se aboga ane nisin na, sigdi a´un ag unubugonga´, anese signa Al Na bogdebelyaneogne eel gom se.
43015022	Nana yanggana´ gom di sigag anesonge lena´ gom wenena, signa meilinge od gom. Bog wene signa sigdi meilinge se yogne lebnemen gom.
43015023	Edne na Nayag goroglamnele wenena, alna Na´neyong ag babe goroglamla.
43015024	Nana sig gan-gan ag yog nimi di ununa´ gomne unubasene gom wenena, signa meilinge odgom. Bog wene signa Neri unulamnange nisin gigib eirub, bog signa Nayag babe Na´neyong ag babe goroglamsiang.
43015025	Bog Damen Wenena´ Yubu ag damen sigdi gigib mome dorob yubu na sunum danggulula´: Signa Nayag deiya´ nong na ogoga gom bog goroglamneang.
43015026	Iga´ dibsinne Neri Ayong ag uboga a´un ag bogdebelyunun, anege na geid gange Sirigne Na´neyong ag uboga langgile di Alna Nase yubu lag lemlula´.
43015027	Bog a´undi babe lag lemlulum, anese a´unna oumunggun danegab Nayab nason ulameldoba´ se.”
43016001	“Ane nisin Nana a´un ag lebsi; ba a´unna ongei arob gange Nayag losombululum gom aboga.
43016002	Yogsum a´unna Weig Yubu dona´ ee ag uboga doblambusugonga´, di yogsum dogne na nimi di a´un ag obsugong sum yulula´, anda eildi sembia nana Eimayong ag giblamna arob gange di.
43016003	Sigdi a´un ag aneso unulamsugonga´ anege na, anese Nayab Na´neyong ab ag besa eel gom di.
43016004	Bog ane nisin na Nana a´un ag lebna, ba yogsum unulamle wenege na Neri a´un gigib lerobne nene sembiblulum aboga, anda Nana a´un ag gigib lebna.” “Yubu nene na oumunggun a´un ag ombadsisi gom, a´un ab nason ulamuba´ se,
43016005	bog wene Nana Al Na bogdebelyaneogne ag balamna, anda a´un gan-gan ag ab dognog nimi di babe Nayag isibaneselom di na: Anna asa bulom do? Abnemen gom.
43016006	Bog anese Nana yubu nene a´un ag lebna, ba a´unna ongei arob gange seinililom.
43016007	Bog Neri a´un ag lebna yubu nene na odseig: Nene na Na bunun wenena a´unse nongobne. Anese Na bunun gom wenena a´undi gange iga´ dibsinne na a´un ag na yanmen gom, bog Na bunun wenena, Neri a´un ag bogdebelyununa´.
43016008	Anda Al yale wenena, Eildi sogo nimi di meilinge ab, sirigne ab, sunusina´ ab besa omoldalamsulula´;
43016009	Meilinge ununa´ na, anese signa Nayag odseig seinilimang goma´ di.
43016010	Sirigne na, anese Nana Ayong ag bunun ba a´unna Na on eibnululum goma´.
43016011	Sunusina´ na, sogo ag ane salerobne na gigib iginne deirub.
43016012	Nana yubu dina´ a´un ag lebsene, bog wene a´unna sunum ubuma dobnemen gom,
43016013	Bog Al yale wenegaga, anege na Geid Gange Sirigne, Eildi sirigne nisin lomag bomengelamsulula´; anese Alna Eildi og yubu lemlul goma´, bog yogne-yogne nisin Eildi gegbayogne nenegaga Eildi lemlula´, anda Alna eimig dangganeb yubu babe a´un ag omoladlamsulula´.
43016014	Nana Eildi bebnag deilimnulula´, anese Alna Na´neyong ag uboga Eildi dorobne nenege na a´un ag omoladlamsila´ di.
43016015	Yogne-yogne nisin Ayong dinge na Neringe; anese aboga Neri lebna di na: Alna Na´neyong ag uboga Eildi dorobne nenege na a´un ag omoladlamsulula´.”
43016016	“Sum moga´ og ubla a´undi Nayag eibnululum goma´ na, di on sum moga´ og ubla a´undi Nayag eibnululuma´ na.”
43016017	Eildi dirigoga bana´ nang na sig moumun lelongoldalameg di lemeg di na: “Eildi yubu nong nun ag lebla di na: Sum moga´ og ubla a´undi Nayag eibnululum goma´ na, di on sum moga´ og ubla a´undi Nayag eibnululuma´ na sela´ na sa´se do? Di on sa ´ase Nana Ayong ag bunun sel do?”
43016018	Anda sigdi lebeg di na: “Eildi lebla yubu nong na sa´ase: Sum moga´ og abla´ na sa´ase do? Eildi lebla yubu nong na nunna eel gom.”
43016019	Yesus na eel ubsiog sigdi Alag isibaneb ubega´ anege na, di sigag Eildi lebog di na: “Ousa Neri lebna di Sum moga´ og ubla, ba a´undi Nayag eibnululum goma´, di on sum moga´ ubla, ba a´undi Nayag eibnululuma´ sena´ anese lelongoldalamlom de?
43016020	Nana sirig yubu a´un ag lebnun: yogsum a´unna enggoga igilina´ daglamlulum, bog sogo ane na ngingyang ulamlula´; a´unna ongei arob gange ulamluluma´, bog ongei arob gange nenege na samboga ngingyang gange danggusulula´.
43016021	Gel dogne me manggunun aboga deiya´ leglamna sum na ingmun gweselameldo, bog gigib manggan wenena, ingmun gwesamnange nenege na ibildoglameldo; anese alna me dogne sogo ag gigib manggoga ngingyang uldogna di.
43016022	Neig songe na, wene a´un babe ongei arob gange ulamsulul, bog Nana a´un ab ebbisildayeb sum nenege na, a´undi gange ngingyang ubsulula´, anda a´undi ngingyang nenege na nimi dognog di babe lalarobsulul goma´.
43016023	Anda sum nenege a´unna Nayag isibunululum goma´. Nana sirig yubu a´un ag lemna: yogne-yogne Ayong ag molbululumne na, Al na Neri si ag uboga a´un ag dodsulula´.
43016024	Wene uboga a´unna Neri si ag uboga yogne-yogne molona´ na aro. Mololamlulum wenena, a´unna dobluluma´, ba a´undi ngingyang sunum danggusulul aboga.
43016025	Nene nisin Nana sununa´ yubu di a´un ag lemna. Anda yogsum dogne yanggale wenena Nana sununa´ yubu di lebnun goma´, bog Ayong se yubu a´un ag lag bangoma lebnuna´.
43016026	Sum nenege na a´unna Neri si ag uboga mololamluluma´. Anda Nana a´un senge Ayong ag molbunun sunun goma´,
43016027	anese Ayong na a´un ag gigib wana´ ubsiog, anese a´unna Nayag wana´ ulamnelom di Nana Eimayong ag uboga yesi aboga odseig seinilimloma´ se.
43016028	Nana Ayong ag uboga ya´ina gigib sogo ag ane yesi; anda Nana sogo ag ane loboga on Ayong ag balamna.”
43016029	Eildi dirigoga bana´ nang di lebeg di na: “Wene Anna lag bangoma lemlam, sununa´ yubu ag doboga lemlam gom.
43016030	Wene nunna eel ulamab, ba Anna yogne-yogne nisin eelne nimi dognog di babe An ag isibanmen gom. Anese aboga Anna Eimayong ag uboga yayog aboga odseig seinilimgeyab.”
43016031	Yesus di yubu degna´ sigag na: “Wene a´unna odseig sembiblom de?
43016032	Gedsu, yogsum yulul arobne na, wene gigib yal, a´unna yagsambusugong ba a´undi ulamluma´ ag bildiblulum di Nayog lobognululuma´. Bog Nana Nayog gom, anese Ayong na Nayab nason bo ulamnulula´.
43016033	Nene nisin Nana a´un ag lemna, ba a´unna Neri nong lomag ag isiboga mon angarob una´ doblulum aboga. Sogo ag ane na a´unna oboga iginne ulamsugonga´, bog a´undi gange migib ulimlulum, sogo agne Neri gigib dolbalag nembisi.”
43017001	Yesus na gigib aneso lebog. Di Alna eimag gemewanenggia lebog di na: “Ayong lei, sum na gigib ubla, ba Eindi Me bebnag deilimlom, ba An mamne di babe Ayong ag bebnag deiblul aboga.
43017002	Eindi nimi nisin se migib na Alag gigib dodlum songe neigne, Eildi unum gamyagne na Alag dodlum nimi nisin ag doladlamsulul aboga.
43017003	Anena unum gamyagne nenege, nenege na signa An besa eel Anna Eimayong dognog sirigne, di Yesus Kristus Eindi bogdebelyulumne babe besa eel ulamang.
43017004	Nana sogo ag ane babe Eindi si bebnag deibsi, di Eindi Nayag unubulul aboga dodnulum wee babe na gigib webno.
43017005	Anese aboga, wene Ayong Eindi nong ag bebnag deibnulom, sogo ulina arobog An eiba´ ag uboga dorobne nenege di bebnag deilina´ deibnulom.
43017006	Eindi si na Nana gigib sogo ag ane uboga Eindi dodnulum nimi nisin ag Eindi si gigib ombadsisi. Signa Eindinge, anda signa Eindi gigib Nayag dodnulum, ba signa Eindi yubu ag gigib dirigoga unulamang.
43017007	Wene signa eel, anda Eindi Nayag dodnulumne nisin na deiya´ na An ag uboga.
43017008	Anese Eindi Nayag dodnulum yubu nisin na gigib sigag ombadsisi, ba signa gigib dobeg. Signa besa eel ulamang Nana An ag uboga yesi aboga, anda signa Nana Eindi bogdebelyayog aboga odseig seinilimang.
43017009	Nana sigse doa yubu lemna. Nana sogo se doa yubu lemna gom, bog sig Eindi Nayag dodnulum nimi se, anese signa Eindinge aboga,
43017010	anda yogne-yogne nisin Neringe na Eindinge; Eindinge na Neringe, anda Nana sig bisig uboga bebnag danggan.
43017011	Anda Nana sogo ag ane ulamnun goma´, bog signa sogo ag ane ulamgonga´, ba Nana An ag yalamna. Yo Na´neyong geid legdobne, Eindi si ag uboga welamsulom, nenege Eindi si Nayag dodnulumne nenege di, ba signa Nun songe neigne nong dognog ulamgong aboga.
43017012	Nana sig ab nason ulamab wenena, Eindi si ag uboga sig welamsin; nenege na Eindi Nayag gigib dodnulum si nenege di; Nana sig ag welamsin signa nimi dognog babe somagdobgong gom aboga, alna somagna´ se gednerob nimi nenege og na, ba Weig Yubu ag mome dorobne sunum ublul aboga.
43017013	Bog wene Nana An ag yalamna, di Nana ane nisin lemna´ na, Nana sogo ag ane umnagab, ba Neri ngingyang na sig nisin ag degneboga unulamgong aboga.
43017014	Eindi yubu na Nana sigag gigib dodsisi, ba sogo ane na sigag goroglamsulula´, anese signa sogo ag ane ab uboga gom se, neigsonge Na babe sogo ag ane ab gom.
43017015	Nana An ag signa sogo ag ane na dobsulom aboga An ag molbagen gom, bog Anna sig meili gangenge a´osing ag na welamsulom aboga.
43017016	Signa sogo ag ane ab uboga gom, neigsonge Na babe sogo ag ane ab uboga gom songe.
43017017	Sirigne lomag ab sigag geid legdob ubsulom; Eindi yubu nenege na sirigne.
43017018	Eindi Na sogo ag ane bogdebelyunulum songe na, Neri babe signa sogo ag ane bogdebsisi,
43017019	anda Nana sigse aboga geid legdob ulamna, ba sig babe sirigne lomag geid legdob ulamgong aboga.
43017020	Anda Nana sigse og doa yubu lemna gom, bog sigdi omoladlamsiyig bisig uboga Nayag odseig sembibgong nimi se babe doa yubu lemsin;
43017021	ba sig nisin dognog danggugong aboga, Ayong Anna Neri nong lomag ulamlam, ba Nana Eindi nong lomag ulamna, Nundi ulamnam songe neigne danggugong, ba sogo nimi na Nana Eindi bogdebelyunulum aboga odseig seinilimgong.
43017022	Eindi bebnag deilina´ Nayag dodnulumne nenege na, Nana gigib sigag dodsisi, ba Nun nong dognog ulamnam songe, sig babe nong dognog ulamgong aboga.
43017023	Nana sigdi nong lomag ulamne ba Anna Neri nong lomag ulameb ba signa nong dognog besa urubub danggugong aboga, ba sogo nimi na Eindi Na bogdebelyunulum aboga eel ulamgong, anda Anna Nayag wana´ sembibnulum songe sig babe wana´ sembibsulum.
43017024	Ayong lei, Nayag dodnulum nimi na, Na ulamna ag sig babe nason ulamgob aboga yo ulamna, ba Neri bebnagne eindi Nayag dodnulumne nenege sig eibgong aboga, anese sogo ulina´ arobog danegab Eindi Na wana´ sembibnulum.
43017025	Yo Ayong sunum urububne, odseig sogo nimi na An ag eel gom, bog Nayog eel ulamgen, anda sig ane na Eindi Na gigib bogdebelyunulum aboga eel ulamang,
43017026	anda Nana Eindi si gigib sigag ombadsisi, di Nana on omoladlamsununa´, ba Eindi Nayag dodnulum wana´ na, sigag ulamle ba Nana sig lomag ulamnun.”
43018001	Yesus na nene nisin gigib lebog di wenena, Al ab Eildi dirigoga bana´ nang ab na, mag Kidron goboga darasamo bieg. Anege ag na wee besa memeroba´ dogne od, anda Al ab Eildi dirigoga bana´ nang ab na wee nenegag wa´iyeg.
43018002	Yudas, Yesus widnilamogne babe na, ouling nenege na eel, anese Yesus ab Eildi dirigoga bana´ nang ab na soba´ ouling nenegag wa´lamega´ anda.
43018003	Wera Yudas babe na yin yag nang gong dognab Eimayong di Ee ag wennang nang aga imam imam nang di uragamsiyig nang ab Farisi nang ab na yin ab wesa´ ab gigib gedneboga boyayeg.
43018004	Yesus na Eildi nong ag ubnebne na eela´, anda Alna sig a´osing ag bindoga sigag lebog di na: “A´unna ednese elamlom do?”
43018005	Sigdi yubu degna´ na: “Yesus Nazaretne se.” Ba Eildi sigag lebog di na: “Nana Al.” Ba Yudas Alag widnilamogne babe na sigab nason anegag segameg.
43018006	Eildi sigag: “Nana Al”, aldogog wenege na signa murugayeg di sogo ag malyunggieg.
43018007	Ba Al na on sigag isibesiog di na: “A´unna ednese elamlom do?” Ba sigdi yubu na: “Yesus Nazaretne se.”
43018008	Yesus di yubu degna´ na: “Nana a´un ag gigib lemna di na, Nana Al. A´un od seig Na se elamnululum wenena, signa loubsululum ba bildibgong.”
43018009	Aneso uboga Eildi lerob yubu nenege sunum dangana´ se aboga: “Eindi Nayag dodnulum nimi na dognog babe derong ablul gom aboga Nana deibloubnun goma´.”
43018010	Simon Petrus na parang boroba dobog, di Imam Weigne di ouragna´ne dogne di sirigagsig oo bleglenggayog. Ouragna´ nimi nenege di si na Malkhus.
43018011	Yesus di Petrus ag lebog di na: “Eindi parang na eya´ ag dobonggulom; Ayong di mag ma´i Nayag dodneyogne nenege Nana dunun gom de?”
43018012	Ba yin yagnang gong nenege ab, sigdi ousa´ne ab, wee wennang aga Yahudi nang di uragiamsiyig nang danegab di Yesus salboga soubu gubig.
43018013	Oumunggun nong Alna Hanas ag bobieg, anese Hanas na Kayafas al yamal, ba eseng yala´ nenege se Imam Weigne umog wilman ab,
43018014	anda Kayafas di aga Yahudi nang ag wembesiog di na: “Nimi dognog somagdoblul wenena nongobne, nundi sisa´ nimi derong aldona´ andababa´.”
43018015	Simon Petrus ab yog dirigoga bana´ nimi dogne ab na, Yesus eimig dobda balamdeg. Dirigoga bana´ nimi dogne nenege na Imam Weigne na eel, ba alna Yesus ab nason Imam Weigne di wee asag eriga´ ag wa´ireg,
43018016	bog Petrus na beiyagsig isigin beram ulamog. Ba dirigoga bana´ne Imam weigne eelne benege na, alna on langgiog di, isigin ag wen gel ab yubu seleboga Petrus bowa´iyog.
43018017	Ba isigin ag wen gel genege di Petrus ag lebog di na: “An babe na nimi nenege ag dirigoga bana´ne gom de?” Ba Petrus di yubu degna´ na: “Na gom!” abog.
43018018	Wenege sabseibi na ouragna´ nimi ab Eimayong di Ee ag wen nimi ab na ug magola´ daboga walegen umoga´ se legda anegag seglameg. Ba Petrus babe na sig ab nason ug legda seglamog.
43018019	Ba Imam Weigne na, eilnibonggia Yesus ag, Alag dirigoga bana´ nimi ab, Eildi omoladsina´ yubu ab se isilamog.
43018020	Yesus di yubu degna´ alag na: “Nana sig sogo nimi ag na lag lemneldo: di Nana sob-sob weig yubu dona´ ee ag babe, Eimayong di Ee ag babe, Yahudi nimi ab nason longona´ ag babe soba´ omoladlamsineldo; Nana gelelenga lemneldo gom.
43018021	Anna sa´ase Nayag isibanelam do? Sig ombadsisi ba gegbayeg nimi ag isibusulom; odseig Neri lerob yubu signa eel.”
43018022	Al na yubu nene lebog wenege na, anegag wenne dogne segamog di Eildi a´osing ag bonggayog, di lebog di na: “Eindi yubu degna´ Imam Weigne ag na aneso lebsom de?”
43018023	Yesus di yubu degna´ alag na: “Neri yubu mednena´ lebna wenena, mednena´ne nenege na lag ombadnulom, bog Neri yubu na sirig lebna wenena, anna sa´ase Nayag bongganelam do?”
43018024	Ba Hanas di Al soubu gouboga Imam Weigne Kayafas ag dorebog.
43018025	Simon Petrus na od anegag ug legda seglamog. Ba anegag umeg nimi di alag lebeg di na: “An babe na Eildi dirigoga bana´ne gom de?” Ba eildi na: “Na gom.”
43018026	Imam Weigne di ouragna´ne dogne Petrus oo bleglenggiamogne di eelom nimi di lebog di na: “Anna wee ag anege Al ab nason umlum ba eibgisinge benege gom de?”
43018027	Ba Petrus na on gom aldogog wenege na, ayam ngoubna´ li wenelinge ngoubog.
43018028	Wera signa Yesus Kayafas ag uboga, ee aro gwelegna´ lugun abenege na, sunusin ee ag bobieg. Sig nong na sunusin ee nenegag na wa´iyeg gom, anese signa seni Paskah dena´ yo se meili ubgob gom aboga.
43018029	Anese Pilatus na sigag langgindoga biog di lebog di na: “Nimi nene di mednena´ na sa´a aga eiyamlom do?”
43018030	Sigdi yubu degna´ alag na: “Nimi nene na meilinge odgom wenena, nunna Al na an ag beyaseb goma´!”
43018031	Pilatus na sig ag lebog di: “Al doblulum di, a´undi Damen Wenena´ Yubu ag lebda sumbululum.” Ba Yahudi nimi di lebeg di na: “Nundi nimi dogne unuboga obgob arobne na odgom.”
43018032	Aneso ura Yesus na Al somagna´ ununa´se yubu lemogne nenege sunum danggulul aboga.
43018033	Ba Pilatus na on sunusin ee ag wa´iyog, di Yesus ag biabog di Alag isibayog di na: “Anna Yahudi nimi di borobne de?”
43018034	Yesus di yubu degna´ na: “Yubu nene na eindi gange di miboga leblam goma, nimi di Nase yubu ombadgeang ba leblam de?”
43018035	Pilatus di lebog di na: “Nana Yahudi nimi de? Anna Eindi asag sisa´ nimi ab imam imam ousa´ nang ab di nayag dodneyong; Eindi na sa´a ubluma´ se do?”
43018036	Yesus di yubu degna´ na: “Neri Borobne damag una´ ag na sogo ag ane di gom, Neri Borobne damag una´ na sogo ag ane ab di wenena, neri ouragna´ nimi di gigib obsising; ba Nana sig Yahudi nimi ag dodsiseng gom aboga, bogna Neri Borobne damag una´ ag na sogo ane ab di gom.”
43018037	Ba Pilatus di Alag lebog di na: “Wera Anna borobne de?” Ba Yesus di yubu degna´ na: “Eindi aga Nana borobne ablam. Anese aboga Na mangganeyeg, di anese aboga Nana sogo ag ane yesi, ba Nana sirigne se yubu lag lebnun aboga, anda sirigne ag uboga nimi nisin na Neri yubu gegelamgonga´.”
43018038	Pilatus di Alag lebog di na: “Sirigne nenege nong na sa´a do?” Gigib aneso leboga, Pilatus na sig Yahudi nimi ag on langgiog di sigag lebog di na: “Nana Eildi nong ag mednena´ne dogne eibna gom.
43018039	Bog a´undi sob ununa´ ag lebda, neri dobonggirub nimi na, a´unse Paskah weig sum wenena lobollanalamsinildo. Anda a´unna Yahudi nimi borobne a´unse loblambibsunun aboga, ba a´unna yo de?”
43018040	Signa yubu migiba´ biaboga lemeg di na: “Alna gom, bog Barabas aga!” Alameg. Anda Barabas na asoga´ne.
43019001	Wera Pilatus na Yesus dobog, di Al obgong aboga nimi ag dodsiog.
43019002	Yin yag nang di olameg di seleng kawat dogne memboga Eildi ousa´ eilib deibeg. Di sigdi Alag ungu bagsum onggibeg,
43019003	di a´osing ag yanggan wenena sigdi lemeg di na: “Na´e Yahudi nimi borobne!” Signa wenaboga Eildi a´osing ag bongolameg.
43019004	Ba Pilatus na on langgiog, di sigag lebog di na: “Gedlulum, nana Al a´un ag bolanggunun, ba a´un eel ublulum, anda nana Eildi mednena´ne dogne eibna gom.”
43019005	Wera Yesus na seleng kawat ab ungu bagsum ab ongoroba´ langgiog. Ba Pilatus di sigag lebog di na: “Nimi nene gedlulum!”
43019006	Wenege na imam imam ousa´ nang ab wennang danegab na Alag eibeg, di yubu migiba´ biaboga lemeg di na: “Alna glablulum, Alna glablulum!” Alameg ba Pilatus di sigag lebog di na: “Nana Alag mednena´ne dogne eibna gom wenena, a´undi doboga Al glablulum.”
43019007	Yahudi nimi di yubu degna´ alag na: “Nundi garerob yubu ag od, anda garerob yubu ag odne na Alna somagdoblul arob, anese Alna Aldama´ di Nana Eimayong Mamne aldalamla´ se.”
43019008	Pilatus na yubu nenege gegbayog wenena, alna yaga´ log ubog,
43019009	Ba alna on sunusin ee ag wa´iyog, di Yesus ag lebog di na: “Anna asa sisa´ nimi do?” Bog Yesus na alag yubu degna´ babe lebog gom.
43019010	Ba Pilatus di on Alag lebog di na: “Anna nayab yubu lena´ yo gom de? Anna eel ublom nana An soubu lobgena´ ab gal ag glabgena´ab na neri migib di salerob gom de?”
43019011	Yesus di yubu degna´ na: “Eindi migib di Nayag unubunun arob migib yogne dogne od gom, migib nenena enigi uboga an ag doladgena´ gom wenena. Anese aboga: al Na an ag widnibaneyogne aga na meilinge nonggela´.”
43019012	Wenege na Pilatus na Al loblambunun aboga migiba´ yoyablamog, bog Yahudi nimi di migiba´ biaboga lemeg di na: “Anna Al loblambalem wenena, anna Kaisar alga gom. Nimi na nana borobne alamang nimi nisin na, Kaisar ag dolbalag nenenne.”
43019013	Pilatus na yubu nenege gegbayog wenege na, alna Yesus bolanggululum abog, di alna sunusina´ se bun buna´ ag bugog, ouling nenege di si na Litostrotos, Ibrani yubu da´ib wenena Gabata.
43019014	Sum nenege na Paskah se gednenena´ sum, anda ee na ugag jam dua belas so abenege. Pilatus di Yahudi nang ag lebog di na: “Ane na a´undi borobne!”
43019015	Ba signa migiba´ biaboga lemeg di na: “Al bobululum, Al bobululum, Al glablulum!” Ba Pilatus di sigag lebog di na: “A´undi borobne na neri glabnun de?” Ba imam imam ousa´ nang di lebeg di na: “Yogne na gom Kaisar dognog nundi borobne!”
43019016	Wera Pilatus na sigag Yesus glabgong aboga dodsiog. Ba signa Yesus doboga bobiyig.
43019017	Al na glabna gal ab sa´aboga bolanggiog, di ouling dogne si na Tengkorak; Ibrani yubu da´ib na Golgota bobiog.
43019018	Anda Al na sigdi anegag glabeg yog nimi besene ab nason isiboga, nimi abenege na dara dara, ba Yesus na urugag glabsieg.
43019019	Anda Pilatus na mome doroba´ membayog, di glabna gal eilibagsig deibog, di leradorob di na: “Yesus Nazaretne, Yahudi nimi borobne.”
43019020	Yahudi nimi dina´ na mome doroba´ anege eildilameg, anese Yesus gal ag glabamega´ anege na weig ad beram se, anda mome doroba´ anege na Ibrani yubu ab, Latin yubu ab, Yunani yubu ab di dorob.
43019021	Imam imam ousa´ nang ab Yahudi nimi ab di Pilatus ag lebeg di na: “Anna Yahudi nimi borobne arob mome dong gom, bog Alna Nana Yahudi nimi Borobne aldalamla arob mome doblom.”
43019022	Pilatus di yubu degna´ na: “Neri sa´aso dobnange na unumse dobna.”
43019023	Yin yag nang nenege na, Yesus gal ag gigib glabeg di signa Eildi bagsum dobeg. Bagsum nenege na dombare bogoga eleb-eleb dobeg, di on Eilda´ weig bagsum babe dobeg. Anda weig bagsum nenege na gareboga wirub goma´ bog weya´ doblenggirub muruba´.
43019024	Anese aboga signa sig moumun lelongoldalameg di na: “Nunna bagsum nene na gareboga dara dara danggibgob gom, bog sununa´ sumbayeb ba danggale nimi nenege doblul.” Anda aneso uboga weig yubu ag dorob mome nenege sunum ublul aboga, anege na lerob di: “Signa Neri bagsum sig gan-gan ag ab bogdanggayeg, di Neri weig bagsum se signa sununa´ sumboga dobgonga´ arob.” Ununa´ nene na yin yagnang di aneso unubayeg.
43019025	Anda Yesus gal ag glabdoba´ beram anege na, Yesus eilin ab, eilin algagal ab, Maria Klopas algel ab, Maria Magdalena ab seglameg.
43019026	Wenege Yesus na eilin ab Eildi dirigoga bana´ne aga yaga´ wana´ sembirubne ab seglamega´ eibsiog, di Alna Eilin ag lebog di na: “In ane na eindi me!”
43019027	Gigib ba, Eildi dirigoga bana´ne ag Eildi lebog di na: “Ane na einin!” Ba al sum nenege ab alna eilin di doboga eildi ee ag ulamog.
43019028	Nenege gigib ba, Yesus na yogne-yogne nisin gigib aboga eel ubog, di weig yubu ag mome dorobne nenege sunum ublul aboga, Eildi lebog di, “Nana mag yo!”
43019029	Anegag na anggur sig mag ma´i degneroba´ dogne od. Ba signa bunga karang dogne gal ba´ hisop ag gouboga anggur mag ag sumbonggayeg di, Yesus bam ag deibeg.
43019030	Yesus na sig mag anggur nenege gigib deog wenena, Eildi lebog di na: “Gigib goggob lesebal.” Di Alna ousa´ lugnubayog di Eildi gamyaga´ na dorog.
43019031	Sum nenege na sigdi Sabat sum se gednen sum, anda on ambusum weig sum se aboga, glabsieg nimi abenenege na, sigdi nong somagdoba´ boga´ anege na glabdoba´ ag ulamgong gom aboga, Yahudi nimi na sig di youa´ gogoga, nong na dobsugong aboga Pilatus ag mololyayeg.
43019032	Ba yin yagnang na yayeg, di Yesus ab nason glabamsieg nimi abenege nenge dogne damen gogeg, di nenge dogne na beilagsig gogeg;
43019033	bog signa Yesus ag ya´ina gereg ba Alna gigib somagdamog wenena, signa Eildi yan gogeg gom,
43019034	Bog yin yagne dogne di aga Eildi baro ag lusuge di lumbayog, ba eneng ab mag ab berera langgiog.
43019035	Anda ununa´ nenege eibeg nimi di, lag lena´ yubu nene na sirig aboga dodsiyig, anda alna eel, lag lena´ nene na sirigne lemog ba a´unna odseig sembiblulum aboga.
43019036	Anese ununa´ nene danggale wenena, weig yubu ag mome dorobne sunum danggulul aboga: “Eildi youa´ dognog babe goggong goma´.”
43019037	Anda on weig yubu ag babe lerob di na: “Sig Al lumbayeg nimi nenege na signa Alag gemelamgonga´.”
43019038	Gigib ba, Yusuf Arimatea alna Yesus ag dirigoga bana´ne, bog Yahudi nang logse gelelenga Yesus somagdoba´ boga´ dobnun aboga Pilatus ag mololyayog od doblom ablul aboga. Ba Pilatus na doblom seog wenena, alna Yesus somagdoba´ boga´ anege ya´ina doblenggia dobog.
43019039	Nikodemus damen enimnag Yesus ag ya´ilamogne babe na Yusuf ab nason anegag yareg. Di alna mur mag ab gaharu mag ab isiruba´ ab bobiog, anda igin sununa´ na tiga puluh kilo so.
43019040	Sig besene na, Yesus somagdoba´ boga´ dobdeg di, Yahudi nimi di somagdob nimi deilin di sob ununa´ ag lebda; besarob gad bagsum di geseboga, song besarob una´ se mag anegab di ligdeg.
43019041	Yesus glabdoba´ beram anege na, wee dogne od, anda wee nenege agna addame wenogne od, nimi dogne babe deirub gom addame.
43019042	Anese sum nenege na Yahudi nimi di gednen sum, anda addame babe beram, ba Yesus di somagdoba´ boga´ na anegag deibeg.
43020001	Minggu nenegag oumunggun sum na, gwelegna´ lugun abenege aro gunu bog, Maria Magdalena na deiruba´ ag gemelbiog, ba deiruba´ ag seregdob girig nenege na domeg ba eibog.
43020002	Di alna bologa Simon Petrus ab, Yesus di wana´ sembirub nimi ab ag yayog, di sigag lebog di na: “Ayong Weigne deiruba´ ag na nimi di dobong, Alna asayag deiruba´ ag anege na nunna wangan.”
43020003	Ba Petrus ab yog dirigoga bana´ nimi nenege ab na, deiruba´ ag bireg.
43020004	Sig besene na bologa bireg, bog Petrus nem so, ba al dirigoga bana´ nimi nenege damen berera deiruba´ ag yayog.
43020005	Alna addame ag gembonggia gerog, ba bagsum geseroba´ og sogo ag mamoga´ eibog, bog alna lomag wa´iyog gom.
43020006	Simon Petrus na eimig yayog di, alna addame ag wa´iyog, di bagsum geseroba´ og sogo ag mamoga´ eibog,
43020007	bog Yesus di ousa´ ag geserob bagsum nenege na, beram anege na od gom, bog wamleboga yog ouling albayog mamog.
43020008	Gigib ba, yog dirigoga bana´ nimi aga al damen deiruba´ ag yayog nimi nenege babe, wa´indoga eibog di odseig sembibog.
43020009	Wenege signa Alna somagdoble di gamyag bugoglula´ aboga dorob mome nenege na sembiyamdeg gom.
43020010	Gigib wenena dirigoga bana´ nimi besena´ abenege na ee ag bireg.
43020011	Bog Maria Magdalena na deiruba´ ag beram anege engera seglamog. Alna engerobog deiruba´ ag anege gemelonglamog,
43020012	ba eimnang besene geid bagsum ongoroba´ lag danggareg, di signa Yesus nong deiruba´ ag anege, nimi dogne na ousa´ agsig, nimi dogne na yan agsig bulamdeg ba eibsiog.
43020013	Eimnang abenege di alag lebdeg di na: “Gele lei, anna sa´ase engelamlam do?” Maria di yubu degna´ sigag na: “Neri Ayong Weigne na gigib nimi di dobong, Al deiruba´ ag na nana eel gom.”
43020014	Gigib aneso lebog di, alna samboga gemeog ba Yesus na anege segamoga´ eibog, bog anena Yesus aboga alna eel ubog gom.
43020015	Yesus di alag lebog di na: “Gele lei, anna sa´ase engelamlam do? Anna ednese elamlam do?” Maria di sembia na, alna wee anege wenne sembibog, di Alag lebog di na: “Ayong lei, eindi Al doboga yoga´ ag lobonggiamlem wenena, nayag leblom, eindi deiyamlema´ ag anege, ba nana dobnun aboga.”
43020016	Yesus di alag lebog di na: “Maria!” Ba Maria na gemesamboga Alag Ibrani yubu da´ib lebog di na: “Rabuni!” Yubu nong na “Omoladsina´ne” anobse.
43020017	Yesus di alag lebog di na: “Nana Ayong ag wenggana´ aro, ba anna Nayag saleneng gom, bog Na´abo ag bilem, di sigag leblom, wene Nana Neri Ayong ab a´undi Ayong ab, Neri Eimayong ab, a´undi Eimayong ab, ag balamna.”
43020018	Maria Magdalena na biog di dirigoga bana´ nang ag lebog di na: “Nana gigib Ayong Weigne eibna!” Anda Alna nenege nisin nayag lebla aboga lebog.
43020019	Minggu nenegag oumunggun sum nenege na gigib enimnag danggayog, ba Yesus ag dirigoga bana´ nimi na Yahudi nimi logse, ouling dognag dognog ee ag isigin gad deiya longolameg. Sum nenege Yesus na oloboga yayog di sig gan-gan ag segelya´ina lebog di na: “A´un ag isiboga mon angarob una´ ulamsulul!”
43020020	Anda gigib aneso lebog di, Alna Eildi see ab baro ab sigag ombesiog. Ba dirigoga bana´ nimi danege na Ayong Weigne eibeg di ngingyang ubsiog.
43020021	Ba Yesus on dogne ab lebog di na: “A´un ag isiboga mon angarob una´ ulamsulul! Ayong di Na bogdebelyaneog songe wene Neri babe a´un bogdebsin.”
43020022	Al na aneso gigib lebog di, sigag busu bo abonggibsiog di lebog di na: “Geid Gange doblulum.
43020023	Wera a´unna sigdi meilinge lubibsululum wenena, sigdi meilinge gigib lubdub; a´unna sigdi meilinge lubilisina´ gom di od wenena, sigdi meilinge lubdub gom.”
43020024	Bog Tomas aga len si na Didimus arobne na, dirigoga bana´ nang oo bara´ danegaga nenge dogne, anda alna Yesus anegag yayog sum nenege na sigab nason umeg gom.
43020025	Ba nen dirigoga bana´ nang di alag lebeg di na: “Nunna Ayong Weigne gigib eibab!” Bog Tomas di sigag lebog di na: “Nana Eildi see paku diliga´ ag eilina´ gom ab, neri see ba´ paku diliga´ ag dolongna´ gom ab, Eildi baro ag neri see deilina´ gom ab wenena, odseig sembibnun gom.”
43020026	Li lin bare gigib uboga, Yesus ag dirigoga bana´ nimi na ee nenegag ya´indoga ulameg Tomas ab nason isiboga od. Isigin nisin babe na gad deiyameg, bog Yesus na yayog di sig gan-gan ag segelwa´ina sigag lebog di na: “A´un ag isiboga mon angarob una´ ulamsulul!”
43020027	Gigib ba Eildi Tomas ag lebog di na: “Eindi see ba´ ane deiblem, di Neri see ag gedlom, eindi see dobonggalem di Neri baro ag babe see deiblom, di on anna odseig seinilina´ na odseig gom sembiblom gom, bog odseig sembiblom.”
43020028	Tomas di yubu degna´ Alag na: “Neri Ayong Weigne, Na´neyong Eimayong!”
43020029	Yesus di alag lebog di na: “Anese anna Na gigib eibnelam di odseig sembiblam de? Na eibnang gom gom odseig seinilimig nimi na ngingyang ulamgong.”
43020030	Yesus di ubnemen gomne ningginge dina´ Eildi dirigoga bana´ nimi ising ag unubayog, bog buku nene ag na nisin dobeg gom,
43020031	bog nene nisin gigib dorobne na, a´undi Yesus na, Eimayong di Me, Kristus aboga odseig sembiblulum, ba a´unna Alag odseig seinilina´ di Eildi si ag uboga gamyag una´ ulamlulum.
43021001	Gigib ba Yesus na on Eildi dirigoga bana´ nang ag mag sein Tiberias dalag ab omolyesiog, anda Eildi omoldalyanggana´ na aneso ura.
43021002	Mag dalag anege na Simon Petrus ab, Tomas di len si na Didimus ab, Natanael Kana asag nimi Galileange ab, Zebedeus mabo ab, yog dirigoga bana´ nimi besene ab nason longolameg.
43021003	Simon Petrus di sigag lebog di na: “Nana ikan dolbunun.” Ba sigdi alag lebeg di na: “Nun babe an ab nason bugob.” Di signa bindoga perahu ag winggieg, bog sum nenege einimnag babe na moga´ dognog sirig babe domeg gom.
43021004	Ee eseng dingimnag wenege na, Yesus na mag dalag segamog, bog signa ane na Yesus segamla aboga eel ubeg gom.
43021005	Yesus di sigag lebog di na: “Maborale lei, a´unna ikan dogne od de?” Sigdi yubu degna´ na: “Gom.”
43021006	Ba Yesus di sigag lebog di na: “A´unna ikan don agleng nene na Perahu sirigagsig dobonggiblulum di ikan dobluluma´.” Ba sig ikan don agleng dobonggibeg di ubuma glibnemen gom ubsiog ikan dina´ di.
43021007	Ba dirigoga bana´ne aga Yesus di wana´ sembirubne benege di Petrus ag lebog di na: “Ane na Ayong Weigne.” Ba Petrus na, ane na Ayong Weigne aboga gegbayog, di alna bagsum onggayog, anese alna bagsum ongorob gom gom mag lomag yunggilamog.
43021008	Yog dirigoga bana´ nimi na perahu ag uboga yayeg, signa sogo laga´ ag na mog so gom ba, mog so sununa´ na seratus meter so; anda signa ikan don agleng degneroba´ anege gliyayeg.
43021009	Signa sogo laga´ ag yayeg wenege na, ug magola´ eileb ikan ab, roti ab, od umog ba eibeg.
43021010	Yesus di sigag lebog di na: “Wenog doblom ikan abenege edbare so beyululum.”
43021011	Simon Petrus na, perahu ag winggiog, di ikan don agleng gliruba´ gedman sogo laga´ ag beyayog. Agleng lomag na nonggela ikan og degnerob, nisin isiboga na 153, anda ikan dina´ aneso bog agleng na delegna´ gom.
43021012	Yesus di sigag lebog di na: “Yululum di gwaneng sibong doblulum.” Ba sig gan-gan ag dirigoga bana´ nang dognog di babe bosa´ goma´ Alag: “Anna edne do?” aboga isibanmen gom ubsiog. Anese signa, Alna Ayong Weigne aboga eel ubeg di.
43021013	Gigib ba Yesus na sig beram yayog di, roti doboga sig ag dodsiog, di ikan babe aneso ubog.
43021014	Al na somagoga´ gamyag bugogog, di Eildi dirigoga bana´ nimi ag omolyesiog, anda nene na li wenelinge.
43021015	Signa gwaneng sibong gigib dageg di, Yesus di Simon Petrus ag lebog di: “Simon Yona mamne lei, anna sig ag so gom bogna Nase aga wana´ nonggela´ ulamnelam de?” Petrus di yubu degna´ Alag na: “Yo, odseig Ayong Weigne, Anna eel nana Anse wana´ ulamgen.” Ba Yesus di alag lebog di na: “Neri domba ane gemera dira ulamsulom.”
43021016	Yesus na li besenenge babe alag lebog di na: “Simon Yona mamne lei, anna Nase wana´ nonggela´ ulamnelam de?” Ba Petrus di yubu degna´ Alag na: “Yo, Ayong Weigne odseig, Anna eel nana An ag wana´ ulamgen.” Ba Yesus di alag lebog di na: “Neri domba ane gemera dira ulamlom.”
43021017	Yesus na li wenelinge alag lebog di na: “Simon Yona mamne lei, anna Na wana´ ulamnelam de?” Ba Petrus na ongei arob gange ubog, anese Yesus na li wenelinge alag lebog di na: “Anna Nayag wana´ ulamnelam de?” aboga´ se. Anda alna Alag lebog di na: “Ayong Weigne lei, Anna yogne-yogne eel, Anna eel nana An ag wana´ ulamgen.” Ba Yesus di alag lebog di na: “Neri domba ane gemera dira ulamlom.
43021018	Nana sirig yubu an ag lebnun: anna goubini wenena saba´ wegena´ na ansamog wegeboga, eindi bunun sembiblema´ ag anege na ansamog balamloma´, bog nobu danggalem wenege na, see edbalem ba yog nimi di saba´ wegbibgiyig, di eindi bunun sembirub goma´ ag bo bugugonga´.”
43021019	Anda yubu nene na yog sum Petrus na, sa´a so somagdobneba´ ab Eimayong di bebnag deibneba´ anege se Eildi yubu nene lebog. Anda gigib aneso leboga Petrus ag Eildi lebog di na: “Na eimig dobda yulom.”
43021020	Petrus na gemesombayog ba, dirigoga bana´ nimi dogne, Yesus di wana´ nong sembirubne na, sig eimig yalamog ba eibog, alna sig gwaneng deldogeg sum nenege na, Yesus eiba´ ag lingnebonggia bulamog, di lemog di na: “Ayong Weigne lei, Anna edne di widnibaneb ulamgel do?” aboga isamogne benege.
43021021	Petrus na dirigoga bana´ne benege eibog di Yesus ag eildi lebog di na: “Ayong Weigne lei, al ab na sa´a ubneb ulamdom do?”
43021022	Yesus di yubu degna´ na: “Alna gamyag ulamle murub uboga Na yunun sembibne wenena, nene na eindinge gom. Bog anna Na eimig dobda yulom.”
43021023	Wera dirigoga bana´ nimi nene na somagdoblul goma´ aboga yubu nene algabo di lera yabalameg. Bog Yesus na Petrus ag nimi nene somagdoblul gom aboga se lebog gom, bogna: “Neri alna gamyag ulamle murub uboga Na yunun yo sembibne wenege se nene na eindinge gom,” amog yubu nenege se.
43021024	Anena dirigoga bana´ne di nene nisin lag leboga mome dobog, ba nunna eel ulamab di na, eildi lag lerobne nenena sirigne aboga.
43021025	On yogne-yogne dina´ Yesus di unubayog, bog nenege nisin dognog-dognog mome ag ane dolamseng wenena, sogo nisin se buku nenege deilina´ na sumbanmen gom.
44001001	Teofilus lei, neri buku ag damen gigib dobsi mome nenege na, Yesus di yogne yogne nisin welamog di omoladlamsiogne nenegaga mome dobsi,
44001002	Anege uboga Al nong bo wenggana´ sum. Aro bog wenege Alna Geid Gange di Eildi weboga doldogna´ nang ag ombaramsiog.
44001003	Alna igin-iginne gigib dobog di wenege na sigag Eildi nong omoranggayog di, gedneb-gednebne dina´ babe Eildi lag deibog, Alna gamyag ulamla aboga. Anese empat puluh sum ulamog wenege na on ouyag ouyag omoldalya´ina sigag Eimayong damag una´se yubu lemog.
44001004	Ig dogne sum na, Alna sigab gwaneng nason delameg wenege na, Eildi sigag Yerusalem asag na loboga banggom aboga lemog di, signa “Ayong di leiblouyamogne nenege nang-nangabda ulamlulum” amog, anda Eildi lemog yubu nenege na: “A´unna Nayag uboga gigib gegbulumne nenege.
44001005	Anese, Yohanes na mag sirig ag dobonggibsiog bog, a´un na li abene so uboga Geid Gange di dobonggibsulula´.”
44001006	Wera sig anegag longolameg nimi di isibayeg di na: “Ayong Weigne lei, Israel nimi se borob as memena´ na wene wilman ab membanmen de?”
44001007	Ba Eildi yubu degna´ na: “Anna li wilman ab jam ab eel dangana´ na eel dangganmen gom, garelgogona´ na Ayong di og Eildi migib ag dirigoga ublula´.
44001008	Bog a´un na eimig Geid Gange a´un ag yunggile ba migib doblulum di, a´un na Yerusalem asag babe, Yudea sogo nisin ag babe, Samaria sogo ag uboga mog sogo nisin ag Nase lag len nimi danggoululum.”
44001009	Alna aneso gigib lebog di, Al bo wenggayoga´ na sig ising eibeg, bog sigdi ising gemena´ ab deb denerobog di lilibayog.
44001010	Al bora wenggayog wenege na eimag geme wanengda segameg bog, geid bagsum ongorob nang besene oloboga sig beram segamdeg.
44001011	Sig ag lebdeg di na: “A´un Galilea nimi lei, a´unna sa´a se eim ag geme wanengda seglamlom do? Yesus na a´un deiblouya winggil, anda Al eimasag wenggal ba ising eiblom songe eimig babe ane songe neigne yunggulula´.”
44001012	Wera signa Zaitun alameldong mein ag uboga Yerusalem yunggieg, anda Yerusalem uboga Sabat sum bisig bana´ na od beramso.
44001013	Signa weig asag gigib yayeg wenena, signa sig umeg ouling bebnag labna´ ee ag winggieg. Sig nimi abenege na Petrus ab Yohanes ab, Yakobus ab Andreas ab, Filipus ab Tomas ab, Bartolomeus ab Matius ab, Alfeus mamne Yakobus ab, Zelot nimi Simon ab, Yakobus mamne Yudas ab.
44001014	Sig nisin na yaga´ dognog gange di, doa yubu isiboga lemeg, anda edbare gelabo babe Yesus eilin Maria ab, Yesus algabo ab isiboga.
44001015	Li abenege sum na Petrus na algabo gan-gan ag segoga omoladlamsiog anda, anegag longolameg nimi na seratus dua puluh nimi, lebog di na:
44001016	“Na´abo lei, Geid Gange di damen Daud ag uboga lemog ba Yudas se yubu weig yubu ag mome doroba´ anege sunum danggoulul aboga anda Yesus obneb nimi bo mengesinne.
44001017	Damen al babe na nun ab isiboga eildirubne anda wee nene ag babe na doboga welamubne.”
44001018	Yudas ane na eildi meili una´ nenege se alag degamegne nenege di sogo dogne gigib degamog anda, alna gwaregoga a´osing samboga malyunggiog ba mon erebayog di aso nisin geleboga yambayog.
44001019	Unubayog ununa´ nenege nisin na sig Yerusalem asag ulameg nimi nisin eel danggayeg di, sogo nenege si na sigdi yubu da´ib na “Hakal-Dama” alameldong bog yubu nong na Eneng Sogo anob se.
44001020	“Anese Gibna´ Mos buku ag na mome ane so dorob: ‘Od eildi sorob ee na nimi yubu goma´ ag danggale di, ee lomag na nimi una´ babe od ulamgong goma´: od eildi wee boroba´ na yog nimi di dorobgonga´.’
44001021	Wera nimi dogne nun ab longona´ ag Ayong Weigne Yesus nun ab nason ulamub wenege sob-sob yalamog nimi dogne ma´abugob.
44001022	Nenege na Yohanes mag dolongsina´ne ag murub Yesus na nun deiblouya eimasag bowinggiog sum nenege uboga, Al gamyag bugogoga´ anege se nun ab lag lenne danggoulul aboga.”
44001023	Ba signa nimi besene sisiboga websieg: Yusuf aga Barsabas alameldongne aga on eildi si sisya´ na Yustus ab Matias ab.
44001024	Sig nisin na doa yubu leboga lemeg di na: “Yo Ayong Weigne lei, nimi nisin di gange ag na Eindi og eel ulamsilam, anda nimi besena´ abene aga Eindi og weboga nimi nene sulom,
44001025	Ba wee aroldana´ wee nene doblula´ se, anda anege na lerabana´ wee aga Yudas di beibloubo di alna alse sunum urububne ag gigib malyunggiyoa´ ouling ag se.
44001026	Gigib wenena, signa undi obeg sig besene na edne aga danggulul aboga, anda Matias ag danggayog ba aneso uboga lerabana´ nang ga´lom bare eildiruba´ ag anege ma´alyayog.
44002001	Seni Pentakosta yona´ sum gigib dayog wenege na, odseig seinilina´ nimi nisin dognog ouling ag wa´indoga longolameg.
44002002	Eim ag uboga al wenege sabseibi om yubu gwi nguggum alamla songe yunggiog di sig bulameg ee nenege nisin degnelwa´iog.
44002003	Ba sigag nimi ising gemesina´ na ugbog silamu songe lolang-lolang alamog di sig nisin eleb-eleb gwegoga bulamsiog.
44002004	Wera sig nisin na Geid Gange degnebesiog di, Geid Gange di lebgong arobne sigdi gange dodsiog ba, yog yubu da´ib yog yubu da´ib lemeg.
44002005	Sum nenege na Yerusalem asag Yahudi nimi aga Eimayong ag dirigdub nimi yog sogo yog sogo nisin ag uboga ulameg.
44002006	Nimi danege na, yubu anege oo gegbayeg wenena, neiga´ ag longolameg. Signa ingmun ulamega´ na anese, doldogna´ nang nenege na sigdi yubu da´ib eleb-eleb lemega´ gegelameg di.
44002007	Sig na log ubsiog ba budna´ irei aboga lemeg di na: “Sigdi yubu ane so lemang nang nene na Galilea nimi gom de?
44002008	Sa´a songe ura sig na nundi sogo ag yubu da´ib nong aga lemang ba, lag gegelamab do?
44002009	Nun nisin ane na Partia nimi ab, Media nimi ab, Elam nimi ab, Mesopotamia sogo nimi ab, Yudea nimi ab, Kapadokia nimi ab, Pontus nimi ab, Asia nimi ab,
44002010	Frigia nimi ab, Pamfilia nimi ab, Mesir nimi ab, Kirene beram sogo ag Libia asag nimi ab, Roma asag uboga segelyanggan nimi ab,
44002011	Yahudi nimi babe, Yahudi nimi ag dangdob nimi ab, Kreta nimi ab Arab nimi ab, nun nisin na, nundi yubu da´ib eleb-eleb Eimayong di yaga´ weig ununa´ ulamlange nenegaga gegelamab.”
44002012	Sig nisin na gange log uboga yubu lebnemen gom ulamsiog ba nimi dogne di nimi dogne ag uboga lelongoldalameg di na: “Ane nong na sa´a do?”
44002013	Bog yog nimi dara di lemeg di na: “Sig na anggur mag wenogne di serem seblamang” alameg.
44002014	Gigib wenena, Petrus na algabo ga´lom bare lerabana´ nang ab nason isiboga segogeg di, alna yubu migiba´ biaboga sigag lebog di: “A´un Yahudi nimi ab a´un Yerusalem asag ulamlom nimi lei, neri lemna yubu nene na besa eel ublulum di seinimubiblulum:
44002015	Nimi dane na a´undi sembiamsilom songe, serem so ulamang gom. Anese ee na wenog jam 9 ulamla.
44002016	Bog nene na damen omoladsina´ne Yoel bisig uboga lemogne nenege:
44002017	Eimayong di yubu lemog di na, Ee goggobdagna´ sum nenege na aneso danggulula´ amog, ‘Neri Geid Gange na nimi nisin ag dodsine, ba a´undi mabo nengmabo babe gelmabo babe eimig dangganebne se unubulula´ aboga lemgonga´, anda a´undi mabo na seig da´ib aga lenda songe eibgonga´, ba a´undi noubu nang na lenda mabgonga´.
44002018	Neri ouragna´ nimi nisin gelabo nengabo ag babe, Neri Geid Gange dodsine, ba sum nenegaga signa eimig dangganebne unulamgonga´.
44002019	Anda Neri ubnemen gomne ningginge babe eimag enigi ubneri, gedneb-gednebne babe sogo ag ounugu ubnuna´: eneng ab ug ab solom loloburuba´ ab ubnuna´.
44002020	Ayong Weigne di, weig sum yaga´ bebnag sum nenege yanggana´ aro bog, Eseng na sambale di gunu senda moundu able, ba wal na eneng bi warabulula´.
44002021	Anda nimi edne na Ayong Weigne di si ag leboga bialamle wenena alna bleblula´.
44002022	Israel nimi lei, lerob yubu nene besa gegbululum: Yesus Nazaretne benege se, nimi nenege na Eimayong di weboga deirubne anda a´un ag lag danggia migib nisin ab ubnemen gomne aga ununa´ ab gedneb-gednebne una´ ab nisin Eimayong di Al bisig uboga a´un gan-gan ag unulamla, ba a´un eel ulamlom songe:
44002023	Al Eimayong di yubu nong ab Eildi unubunun aboga bogdobne ab gigib dorog ba, a´undi gal ag glablum di a´un meili una´ mog sogo nimi see di oblum.
44002024	Bog Alna Eimayong di somagna´ lomag ogse dolamoga´ ag uboga see loblouya bugibog, anese Alna somagna´ne di migib lomag anege na unum ubdamnemen goma´ anda.
44002025	Anese Alse yubu na Daud di lemog dibna: Nana sob-sob Ayong Weigne ag gemelamnuna´, anese Alna na beram sirig see ag sig seglamle wenena, nana warebom abnun goma´.
44002026	Anese aboga neri gange ngingyang ulamnel di neri silamu eii dolamna, anda neri nong babe besa so aroba´ ulamna.
44002027	Anese Eindi nana somagdob nimi una´ ag lobognelam gom, di Eindi Geis Legdobne babe somagna´ne ag meili urublul arob una´ ulamnelam gom.
44002028	Eindi na ag gamyag bisig omoladlamnelam; Eindi na ag ngingyang gange una´ An a´osing ag on dogne ab ma´aboga doladlamnulom.
44002029	Na´abo lei, nana nuneyong Daud se yubu lag deiya a´unag lebnun. Alna gigib somagdobog ba gigib sogag wanggayeg, anda al sogo wangaroba´ anege na od ulamla´ muruba´ anda sum nene babe od.
44002030	Bog alna nabinge anda alna eel, Eimayong di gigib leiblouyamogne nenege na, anda Alna Daud yena´ di mangadangdob sisya´ nimi di aga eildi weig buna´ eilib buglula´ arob.
44002031	Anese aboga alna eimig Kristus gamyag bugognebne nenege se gigib eiyamog di wenege eildi lemog di na, Alna somagdob nimi ouling ag beibloublul goma´ amog, anda Eildi nong babe somagna´ne ag gom urublul goma´ aboga lemog.
44002032	Yesus ane aga somagdoba´ ag uboga Eimayong di gamyag bugibog, anda ununa´ nene se nun nisin na lag lenne ulamab.
44002033	Alna gigib Eimayong di sirig see ag bebnag deibog di, Geid Gange dodsununa´ aboga leiyamogne nenege Alayong ag dobog di, Eildi doblenggesio ba, a´un babe ising eiya oo gegelamloma´ ane.
44002034	Anese al Daud aga eim asag winggiog gom, bog Daud di og na lemog di: Ayong Weigne di yubu gigib neri weigne ag lemog di na:
44002035	Neri sirig see agsig bulyalem, ba Eindi mal borob nimi nisin na Neri Eindi yan deilina´ danggibsununa´.
44002036	Wera, Israel sisya´ nimi nisin yaga´ sirig besa eel ublulum, Yesus a´undi gal ag glablumne benege na, Eimayong di a´undi Ayong Weigne Kristus danggibog.”
44002037	Wera signa yubu nene gigib gegbayeg wenege na sigdi gange na ongei arob gange ubeg di, signa Petrus ab on yog lerabana´ nimi ab ag isilamsieg: “Na´abo lei, ane so wenena, nun babe na sa´a ubgob, do?”
44002038	Petrus di yubu degna´ na: “A´un nisin na eleb-eleb noroldana´ gange di meilinge loboglulum di, Yesus Kristus si di mag dobonggibsugong wenena, a´undi meilinge na gigib lubibsulula´, anda a´unna Geid Gange dona´ dobluluma´.
44002039	Anese leiblourubne nenege na a´un se, a´undi mabo se babe, eimig-eimig nimi nonogo se babe, nenege na Nuneyong Weigne Eimayong di biabsile nimi nenege nisin se.”
44002040	Anda on yog yubu dina´ babe lag lena´ se sirig aboga dodsiog di sigag wemboga garena´ yubu babe lebog di na: “Wene wilman meilinge ulamlom nimi nene na blebdanggugob aboga a´un dam nimi di dowaddanggululum.”
44002041	Lebog yubu nenege dobeg nimi na mag dobonggibsieg di, sum nenege ab sig isiruba´ nisin isiboga na tiga ribu nimi so ma´abayeg.
44002042	Signa lerabana´ nimi di omoladlamsieg yubu ag besa dolameg di, sob-sob longgoga roti gwaneng gesedanggoga doa yubu leboga ulameg.
44002043	Anda lerabana´ nimi di ubnemen gomne ningginge ab gedneb-gednebne ab ulameg ba nimi nisin na log ulameg.
44002044	Wera sig odseig sembibeg nimi nenege nisin na isiboga dognog nong ulameg di, sigdinge nisin babe isiruba´ ulameg.
44002045	Di sigdi na sigdi damnang oboga degna di wenena, sig nisin di yonge eleb-elebne ag lebda bogoldalameg.
44002046	Sig na yeng uboga dognog gange di sob-sob sum Eimayong di ee ag longolameg. Sig na besarob doumdigum gange di ngingyang se sigdi ee eleb-eleb ag bindoga roti gwaneng nason wabdanggoga den di ulameg.
44002047	Unura Eimayong meiboga giblameg. Ba yog nimi nisin di sigag ngingyang ulamsieg. Anda sob-sob sum bleblsin nimi na Ayong Weigne di on ma´alyalamsiog.
44003001	Dognog sum doa yubu lena´ jam danggayog, jam tiga sinag ubog wenena, Petrus ab Yohanes ab na Eimayong di ee ag winggireg.
44003002	Anege ag na nenge dogne mangalengna´ danegab gosam ebdenerob ba, alna nimi di gal golaya´ oboga bolamegne dogne umog. Sob-sob sum alna nimi di doboga Eimayong di ee isigin beram deilyalameg, isigin nenege di si na Gemerob Isigin alameldonga´ ag, ba Eimayong di ee ag wa´aldogig nimi ag moloboga dolamlul aboga.
44003003	Anda benege na gemeog ba Petrus ab Yohanes ab na Eimayong di ee ag wa´unom aboga wa´aldogdeg, bog alna sigag dobnun aboga molbesiog.
44003004	Ba signa al nong ag ising gereg di, Petrus di lebog di na: “Nun ag gedsulom.”
44003005	Ba benege na sigag gemesiog, sigdi yogne dogne dodnubunerang aboga.
44003006	Bog Petrus di lebog di: “Na na Emas ab Perak ab babe od gom, bog neringe sa´asonge nayag odne aga nana an ag dodgunun: Yesus Kristus, Nazaretne si ag uboga segoga balamlom!”
44003007	Wera benege di sirig see ag glibsalbayog di aroboga segibog. Ba al wenege sabseibi benege di yan gongal ising babe migib dayog.
44003008	Ba alna sa´deboga segogog di onosig bina anesig ya´ina ulamog di, sig eimig Eimayong di ee lomag dobda bisiog, sa´debog-sa´debog balamog di Eimayong meiboga giblamog.
44003009	Eildi Eimayong ag meiboga gibgi bayoga´ anege nimi nisin babe ising eibeg.
44003010	Anda signa nimi nene na molona´ di donne, soba´ na Eimayong di ee Gemerob isigin abomag bugoga molosina´ne benege aboga eel ulameg, di signa alag ubogne nenege se budna´ ubla aboga ngalaglameg.
44003011	Anese nimi nenege na Petrus ab Yohanes ab ag unum gwanegoga dobda balamsiog, ba nimi dina´ di yaga´ budna´ aboga lemeg, nimi danege na Salomo di Isigin wa´na´ ag alameldonga´ ag anege berera ya´ina longolganeglameg.
44003012	Petrus na nimi dina´ eibsiog wenena lebog di: “Israel nimi lei, a´un na sa´a se ununa´ nene ag ngalagoga nun ag gemelamsilom, nimi nenena nundi yibulul arob una´ uruba´ songe nundi migib ab nundi besarob geis una´ ab di wesamdang aboga de?
44003013	Abraham ab, Ishak ab, Yakub ab di Eimayong na, nunisang yabo di Eimayong di eildi Ouragna´ne Yesus gigib bebnag deibog, Pilatus di sembia Alna see loblubnun aboga ubog bog, A´undi Pilatus a´osing ag loboga dodlumne benege.
44003014	Bog a´un na, yaga Geis Legdobne ab Sirigne ab loboglum, di nimi osinne aga a´un ag dodsulul aboga yo ublum.
44003015	Gamyagne ag Bo Mengesinne na a´undi gigib oblum, bog Al na Eimayong di gigib gamyag bugibog somagdob nimi gan-gan ag uboga, anda ununa´ nenese nunna lag len nimi.
44003016	Anda anese Yesus si ag uboga odseig seinilina´ di, nimi nene na, a´un nisin eirub di eelne benegaga Si nenege di migib danggibo. Anda odseig seinilina´ di a´un nisin a´osing ag nimi nene egdanggibo.
44003017	Wera na´abo lei, a´undi aneso unulamlomne nene na a´un wangan di ulamlom ba nana eel umna, anda a´undi bo mengesin nang nisin di ulameg songe.
44003018	Bog aneso bisig uboga Eimayong na damen ab Eildi nabi nang bisig uboga lemog yubu nenege gigib sunum dangalamla, anda nenege na Eildi Mesias weboga bogdebelyale ba yaga´ igin-iginne doblula´ amog.
44003019	Anese gange amoma´ uboga noroldana´ gange di meilinge loboglulum, ba a´undi meilinge lubibsulul aboga.
44003020	Ba Ayong Weigne di gyagman gange una´ sum dorabelyusulula´, di Yesus bogdebelyusulula´, damen danegab Kristus a´unse deibsioga´ anda.
44003021	Kristus na eim asag ulamle murub uboga yogne-yogne nisin bugible sum nenegaga, Eildi geis nabi nang bisig uboga damen danegab lemog yubu songe danggulula´.
44003022	Musa di lebog yubu na gom de: “Ayong Weigne Eimayong di a´unse a´un algabo gan-gan ag uboga nabinge dogne segiblula´, na segibneog songe; anda eildi yogne-yogne a´un ag lemlenge nenege na alag gegelamlulum.
44003023	Anda yogsum danggulula´, anege na nabi nang di yubu ag gegelamig gom nimi na, nimi gan-gan ag uboga oboga gom ubsulula´.
44003024	Nabi nang sig lemeg nang nisin na, Samuel ag ab uboga eilnibonggia, al gigib dangalbayoga´ ag babe, wene wilman se eimig unubulula´ arob yubu lemeg.
44003025	Anda a´un aga na eimig unubulula´ aboga lerob yubu nenege meisa´ dolamlom, di nunisang yabo ag Eimayong leiblouyamogne nenege ag ulamlom, anda Eildi Abraham ag lemog di wenege na: Eindi yena´ doroba´ di yog sogo-yog sogo nimi nisin besibsulula´ amog.
44003026	Anda a´unse aga oumunggun Eimayong di, Eildi Ouragna´ne dogne weboga segibog di a´un ag Al doldogolyayog, anege na Eildi a´un beisilimsile di a´un eleb-eleb a´undi meilinge ag uboga loboga bobalamsulul aboga.”
44004001	Petrus ab Yohanes ab na nimi dina´ danegag yubu anam lemdeg wenege na, sigag imam weignang ab Eimayong di Ee ag wena´se weignang ab Saduki sisa´ nang ab sigag oloboga yesieg.
44004002	Nimi danege di yaga´ gorogoga lemsieg, anese signa nimi dina´ ag omoladlamsireg di na, Yesus lomag na somagdob nimi gan-gan ag uboga gamyag buldogna´ aboga omoladlamsirega´ se.
44004003	Anda signa gigib salbesieg di, soubu gouboga deilisina´ lomag dodsieg, ba dobonggiamsieg murub ambusum sig ulbiog, ee gigib eimbayoga´ se.
44004004	Bog sig gan-gan ag ab omoladlamsireg yubu nenege gegbayeg nimi dina´ babe odseig seinilimeg, ba sig nisin isiruba´ nengabo og na lima ribu nang so danggayeg.
44004005	Ambusum sig na Yahudi nimi di bomengesin nang ab, weignang nisin ab, Damen Wenena´ Yubu omoladsina´ gerem nang ab Yerusalem asag wa´indoga weig yubu selelameg.
44004006	Imam Weignang Hanas ab Kayafas ab, Yohanes ab Aleksander ab imam Weignang sisya´ nimi nisin ab.
44004007	Anda Petrus ab Yohanes ab na yubu selelameg nang ag bobisieg di sigdi gange elamsieg di isina´ yubu ane isilamsieg: “A´unna migib nesa di goma edne di si ag uboga ununa´ nene unulamdom do?”
44004008	Wera Petrus na Geid Gange di degneboga yubu degna´ na lebog di: “Nimi bo mengesin nimi ab weig nang ab lei,
44004009	Wene nun elamsiloma´ anena neigna´ nimi nene ag besarobne ulina´ anese, anda nimi nene na sa´a migib di wesibla arobne nenege lag lena´ se,
44004010	a´un nisin eel ublulum Israel nimi nisin babe, wera Yesus Kristus Nazaretne, a´undi gigib gal glablumne aga, somagdob nimi gan-gan ag uboga Eimayong di gamyag bugibogne benege di si ag uboga, anda anese Yesus di aga nimi nene a´un a´osing ag egdanggoga segamla.
44004011	Yesus na girig diga´ aga a´un ee son nang di boreblum, bog Al na gigib girig diga´ yangadanggayog.
44004012	Anda blebsina´ na nimi dognog di see ag babe bomla gom bog, Eildi see ag og umla, anese eim damag sogo ag ane dognog nimi di si ag uboga nun blebsulul aboga nimi ag doladsina´ na od gom.”
44004013	Sig nang nenege nisin di Petrus ab Yohanes ab di bosa´ goma´ lemdeg wenege na, sig besene na od nimi soba´ sekolah dorob gom nang bog aboga eiya eel ubsieg di, signa budna´ aboga ngalaglameg, anda signa sig besene na Yesus ag dobda ban nang aboga eel ulameg.
44004014	Bog anese signa sigdi wesiamdeg nimi nenege na, sig lerabana´ nang beram seglamog wenena, sigdi babe na yog yubu dogne lebnemen gom.
44004015	Anda sig lerabana´ nang abenege yubu selelamega´ ag anege uboga langgururum abeg di, signa on yubu selelameg.
44004016	Anda lebeg di na: “Sig nang abenag na sa´aso aga ubsugob do? Anese Yerusalem nimi nisin ag na gigib lag dangalamla, ba signa budna´ ubnemen gomne ulamdang ba, nunna sirigne gom abnemen gom.
44004017	Bog ununa´ nene nimi nisin ag weglag aboga, sig ag, mem aboga lebsugob, di nimi nenege di si ag siboga on ombadsururum gom aboga.”
44004018	Anda gigib wenena sig besene wa´ururum abeg di, sigdi sigag lebeg di na, Yesus di si ag uboga on leboga ombadsururum gom aboga lebeg.
44004019	Bog Petrus ab Yohanes ab di sigag yubu degna´ na: “Od seleb a´undi og garerob yubu leblulum Eimayong a´osing ag na nesa aga sirigne, a´un ag dagom abnom goma Eimayong ag dagom abnom gom.
44004020	Anese nunna nundi ising eibubne ab, nundi oo gegbuyubne ab len yubu na dagloubnemen gom.”
44004021	Signa yaga´ yoyaboga lerabana´ nang abenegag lemsieg, bog on goggobag na see loblubsieg, anda signa sigag iginne deibsugob arobne eibeg gom di, anese nimi dina´ Eimayong di si bebnag deilimeg bisig uboga sa´asonge dangalamoga´ anege se.
44004022	Anese ubnemen gomne ningginge ag uboga wesiamogne benege na mangaroba´ salag na eseng yala´ na empat puluh ulamogne.
44004023	Gigib doblambibsieg wenena Petrus ab Yohanes ab na siggabo ag bireg di, imam ousa´ nang ab, weignang ab di leboga unubayegne nenege nisin sig ag nebdeg.
44004024	Siggabo na yubu nenege gigib gegbayeg di wenege na, sig nisin isiboga Eimayong ag biaboga lemeg di na: “Yo Ayong Weigne lei, eim ab sogo ab, weigmag laut ab, yogne-yogne nisin lomagne babe Eindi og ublum:
44004025	Anda Geid Gange di aga Eindi ouragna´ne nunayong Daud bisig uboga Eindi lemlum yubu na: ‘Sa´ase yog as-yog as nimi na oldalamgonga´, sa´ase yog sisya´ yog sogo nimi na gilarobne og ulamgonga´ do?
44004026	Sogo ag borob nang nisin ab weignang-weignang nisin ab di, Ayong Weigne Eildi Kristus ag obgob aboga gedneboga longolameg.’
44004027	Anese sirig as nene ag ab na Herodes ab Pontius Pilatus ab as nene nimi ab, Israel nimi sisya´ as ab di, Yesus obgob aboga longolameg, Eindi Ouragna´ne Geisne Eindi see mag deirubne ag,
44004028	Eindi migib ab Eindi yonge, ab di yogne-yogne nisin ununa´ se Eindi oumunggun danegab gigib gedneboga deiblumne nenege di.
44004029	Anda wene na, yo Ayong Weigne lei, sa´asonge uboga nun ag olamsiangne babe gedsilem di, Eindi ouragna´ nimi ag ane na bosa´ goma´ uboga Eindi yubu omoladlamsugong arobne dodsulom.
44004030	Eindi see doblenggalem di nimi wesibsulom, Eindi Ouragna´ne Geisne Yesus si ag uboga gedneb-gednebne ab, ubnemen gomne ningginge ab unulamlem di.”
44004031	Signa doa yubu lemeg salag wenegab, sig longolameg ouling nenege na wareldogog di sig nisin ag Geid Gange degnebesiog, ba signa Eimayong di yubu bosa´ goma´ omoladlamsieg.
44004032	Sig gigib odseig sembibeg nimi nenege nisin na, dognog gange ab, dognog seinilina´ ab di, yogne-yogne nisin sigdi see ag odne na, nene na eildinge ana´ gom-gom od nene nisin na nundinge isiruba alameg.
44004033	Anda sig lerabana´ nang nenege na migiba´ Ayong Weigne Yesus gamyag buldogna´ yubu nenege lag lera yabalameg, di sig nisin na glagia doladsina´ nenege lomag on ma´aboga ulameg.
44004034	Anese sig gan-gan ag ab nimi dogne segomne ulamog gom, anese sig nisin na sogo babe ee babe od di, sigdinge nenege oboga degna di, degdoba´ anege signa beyalameg,
44004035	Anda signa lerabana´ nang yan damag deibna di wenena, nimi eleb-eleb sigdi yonge ag lebda bogoldalameg.
44004036	Ane songe neigne Yusuf babe na lerabana´ nimi di na Barnabas alameldongne, yubu nongna gange iga´ dibsinne anobse, alna Siprus asag ab Lewinge.
44004037	Al babe eildi sogo degog di, wase na beya´ina lerabana´ nimi yan damag deilyayog.
44005001	Yog nimi dogne eildi si na Ananias. Eildi gel Safira ab isiboga sigdi sogo dogne degdeg.
44005002	Anda degamdeg sogo nenege di wase doroba´ aga eildi gel babe eel bog wase dara na lelegoga deirubna di darasig og lerabana´ nimi yan damag deilyalamog.
44005003	Bog Petrus di lebog di na: “Ananias lei, sa´ase eindi gange ag na Iblis degnerob di, anna Geid Gange ag sonda´ yubu lemlam di einda´ sogo deglamlama´ dara na lignelonglamlam do?
44005004	Sogo ane aro degdob gom wenege na, eindinge ulamo gom de? Anda sogo nenege gigib oboga degom wenege babe na eindinge gom de? Sa´ase anna eindi gange ag aneso unubunun aboga boglamom do? Anna nimi ag sonda´ yubu lemlam gom, bog Eimayong ag sonda´ yubu lemlam.”
44005005	Lebog yubu nenege Ananias na gegbayog di al wenegab malyunggiog di eilda´ gange asema´ babe dagdobog. Ba yubu nene gegbayeg nimi nisin na yaga´ log ulameg.
44005006	Gigib wenena, goubini nang edbare ya´indoga nong somagdoba´ boga´ anege gyabeg di sogo ongolbieg.
44005007	Wera jam weneli so uboga beilagsig na, Ananias algel babe wa´iyog, bog alna sa´a songe gigib umogne nenege na eel umog gom.
44005008	Alag Petrus di lebog di na: “Nayag leblom, a´unna sogo obdoma´ anege na wase na abeneso degdom de?” Ba genege di yubu degna´ na: “Odseig abeneso degnom.”
44005009	Petrus di lebog di na: “Sa´ase a´un besene na yubu neigdigum selbia Ayong Weigne di Gange ag sunulamdom do? Gedlom, anegne wenog sogo ongolbiyang nimi na od isigin ag ane seglamanga´, anda an babe sigdi gal golaya´ oboga bolanggugonga´.”
44005010	Anda al wenege sabseibi genege babe Petrus di yan eiba´ ag malyunggina eilda´ gange asema´ babe dagdobog. Ba al wenege goubini nang wa´ina gereg ba ising dagdobog wenena, signa gal golaya´ obeg di bolanggina alegne sogo onggamega´ abomag ongolbieg.
44005011	Ba jemaat nisin ab yubu nene gegbayeg nimi nisin ab na yaga´ log ulameg.
44005012	Sig lerabana´ nimi nisin di nimi dina´ gan-gan ag gedneb-gednebne ab ubnemen gomne ningginge ab ulameg. Ba odseig seinilimeg nimi nisin na Salomo di Isigin ag sob-sob dognog gange di neiga´ ag longolameg.
44005013	Sig yog nimi babe sig ab isirub una´ na bosa´ goma´ isiboga abnemen gom ulameg. Bog signa nimi dina´ di babe giblamsieg.
44005014	Ubdabda balameg di wenena Ayong Weigne ag odseig seinilimeg nimi dina´ dognab-dognab ma´alameg, gelabo babe nengabo babe.
44005015	Di signa neigna´ nimi nisin babe bo langgindoga beyalameg, weig bisig ag di ona´ eldes yanggoga eilibag meilimsieg, anda Petrus yabale di wenege eimange sig ag obsile ba wesibsila´abmen aboga.
44005016	Yerusalem as beramsig yog asag-yog asag nimi dina´ babe ya´indoga longolameg di neigna´ nimi nisin babe meili gange nang di sagirub nimi babe boyalamsieg. Ba sig nisin na wesilimsiog.
44005017	Wera, Imam Weigne ab eildi dirigoga bana´ nimi ab, Saduki sisya´ nimi nisin ab na signa ongei arob gange weiga´ ubeg.
44005018	Signa lerabana´ nang nenege salbesieg di weig asag ag dolongsina´ lomag dobonggibsieg.
44005019	Bog sum nenege einimnag na, Ayong Weigne di eimnang dogne di dolongsin ee isigin nisin gubog di sig doboga bolanggina, eildi lebog di:
44005020	“Bildiblulum di, Eimayong di ee ag segoga gamyag yubu nene nisin nimi dina´ ag ombadsululum.”
44005021	Signa yubu nenege gegboga dagom abeg, anda gwelegna yangman wenege, signa Eimayong di ee ag wa´ildoga, anegag eilniboga omoladlamsieg. Anda wenegab Imam Weigne di eildi dirigoga bana´ nang ag bogibsiog, Weig Yubu omoladsina´se deiya´ nang longolamgong aboga, anda nang nenege na Israel nimi di majelis weignang nisin ag, anda signa lerabana´ nang abenege dolongsina´ lomag uboga dolbululum aboga.
44005022	Bog wee borobnang danege dolongsina´ ag anege yayeg bog, signa lerabana´ nang abenege anegag na eibsieg gom. Ba signa on losomba yayeg di ombadsieg.
44005023	Lebeg di na: “Nunna gerab ba dolongsina´ ag na isigin gad deirub di yaga´ besa memerob di, wennang nisin babe na od isigin ag anege nisin welamang, bog nunna isigin guboga gerab wenena nimi dognog lomag babe eibab gom.”
44005024	Eimayong di Ee wena´ se ousa´ne ab Imam-imam ousa´ nang ab lerayayeg yubu nenege gegbayeg wenege na, sigdi gange bobnebsiog di, nang danege na sa´asonge danggal do aboga isildalameg.
44005025	Bog nimi dogne sigag yubu dogne beya´ina lebog di: “Gedsu, a´undi dolongsin eyag dobonggibsilom nimi abenege na Eimayong di ee lomag umang di nimi dina´ ag omoladlamsiang.”
44005026	Wera wena´se weigne ab eildi nimi ab na Eimayong di ee ag bieg di, sig lerabana´ nang abenege dobsieg, bog yaga´ migiba´ yoyaboga so gom, anese signa nimi di girig nagoga obsiyigag aboga logse.
44005027	Sig nang nenege na sig dora bobsiyig di, weig yubu omoladsina´ se deiya´ nang ag bobisieg. Ba Imam Weigne na sigag isibelnibesiog,
44005028	Eildi lebog di na: “Nunna a´un ag yaga´ yoyaboga Si nene ag uboga omoladsinggom alamab bog, wene a´unna a´undi omoladsina´ di Yerusalem as weglom di, Nimi nenege di eneng na nun ag dora deilyalamsilom.”
44005029	Bog Petrus ab lerabana´ nang ab di yubu degna´ lebeg di: “Nun na Eimayong ag og dagom abgob, nimi ag gom.
44005030	Yesus na a´undi oboga gal ag glablum bog, nunisang yabo di Eimayong di gigib gamyag bugibog.
44005031	Anda Al aga Eimayong di Eildi sirig see di bebnag deibog, Bomengesinne ab Blebsinne ab ulamlul aboga, anda Israel nimi na, noroldana´ gange ab meilinge lubsina´ ab dobgong aboga.
44005032	Nun na ununa´ nenege nisin lag len nimi, neig songe babe na Geid Gange Eimayong di Alag dagom alamang nimi nisin ag dodsiogne nenege ab di.”
44005033	Ane so yubu nene gegbayeg wenena, sigdi gange yoo seg-sega´ ubsiog, ba signa lerabana´ nang anege obsugob arob gange ubeg.
44005034	Bog nimi dogne Farisinge eildi si na Gamaliel, alna Weig Yubu dona´se deiya´ne, anda Damen Wenena´ Yubu omoladsina´ geremne nimi nisin di babe giblamegne, anda nimi danege na od moga´ se langgululum aboga doblambesiog.
44005035	Anda gigib wenena, yubu selelameg nang nenege ag lebog di: “A´un Israel nimi lei, a´unna nang nene ag sa´ubnebne na gange besa sembiblulum di.
44005036	Anese damen danege na Teudas gigib segamog di, aldamneng di nana yaga´ weigne abdanggoga alag dirigoga bana´ nimi na 400 nimi so, bog alna obeg ba alag dirigoga bana´ nimi nenege nisin na langsambayeg di derong arobeg.
44005037	Al gigib wenena, nimi si donsum na, Galileange Yudas segelwinggiog. Alna nimi dina´ ag byaboga gililamsiog, bog al babe somagdobog ba al eimig dirigoga balameg nimi nisin babe na langsambayeg.
44005038	Aneso se nana a´un ag lebnun: Nimi dane ag na aneso usinggom. Sig ag na od deibloubsululum, anese sigdi seinilina´ ab unulamangne ab na nimi di ununa´ wenena, od yogsum na gom urublula´.
44005039	Bog nenege na Eimayong ag uboga wenena, a´undi nimi dane ag na gom danggibsululum goma´; anda od yogsum a´unna Eimayong ag byabna´so una´ lag dangganmen. Ba wembesiog yubu nenege na gegboga dobeg.”
44005040	Signa lerabana´ nang danege biabsieg di, signa obsieg di mem arob yubu leboga, Yesus di si ag uboga omoladsinggom abeg, di gigib wenena signa loblambibsieg.
44005041	Sig lerabana´ nang danege na weig yubu dona´se deiya´ nang ag uboga ngingyang gange di langgieg, anese sigdi sembia na Yesus di si dolbalag nenena´se signa seleb igin-iginne dobdugong aboga.
44005042	Anda sig na sob-sob sum Eimayong di ee ag babe, ee sirig ag babe ombadda ulamsieg di Yesus di Besarob Yubu nenege na Kristus aboga omoladlamsieg.
44006001	Li wilman salag sum nenege dirigoga bana´ nimi dina´ ma´alyalameg, ba sig gan-gan Yahudi nimi aga Yunani yubu len nimi ab Ibrani nimi ab leldana´so ulameg, anese geiriya´ gelabo ag arosina´ gange na dolbalagso ulameg.
44006002	Lerabana´ nang oo bare nang nenege na, sig dirigoga bana´ nimi nisin biabsieg ba longoboga lebeg di na: “Nunna Eimayong di yubu ag ab gwaneng arosina´ deibloubab wenena seleb gom.
44006003	Anese, na´abo lei, a´un gan-gan ag ab segbare nang websululum, signa Geid Gange degnerob di gerem deiya´ babe a´undi eel ulamlom nang aga, ba wee nenese nunna sig segibsugob aboga.
44006004	Ba nunna nundi gange na doa yubu lena´ ab yubu omoladsina´ ab og bebebibgob aboga.”
44006005	Deibeg yubu nenege jemaat nisin na seleb aboga dobeg, di signa Stefanus odseig seinilina´ ab Geid Gange ab degnerobne ab, Filipus ab, Prokhorus ab, Nikanor ab, Timon ab, Parmenas ab, Nikolaus Antiokhia nimi aga Yahudi nimi di gibna´ ag gibnange ab websieg.
44006006	Signa lerabana´ nang eiba´ag deilyesieg wenena, sigdi see sigag salbonggia doa yubu lebsieg.
44006007	Eimayong di yubu na ad weglamog, Yerusalem asag na dirigoga bana´ nimi dina´log ma´alameg, di imam weignang dina´ dara babe na odseig sembia doaddanggayeg.
44006008	Anda Stefanus na glagia doladsina´ ab migib ab degnerob ulamog di, ubnemen gomne ningginge babe gedneb-gednebne babe nimi dina´ gan-gan ag unulamog.
44006009	Bog nimi edbareso jemaat Yahudi nimi aga on delegoga len si na lobdob jemaat arob nimi, nenege na Kirene nimi ab Aleksendria nimi, Yahudi nimi aga Kilikia uboga edbareso ab Asia uboga nimi ab. Anda nimi danege di Stefanus ab isina´ yubu isildalameg,
44006010	Bog signa eildi gerem deiya´ ab Geid Gange degnerob di lemogne na ubuma byabnemen gom ubeg.
44006011	Wera signa nimi edbareso nimi ag eildi wenabla abgob arob yubu lebeg di na: “Nundi gegbayab ba alna Musa ab Eimayong ab ag meili dolbalag nenen yubu lebla.”
44006012	Aneso bisig uboga signa nimi dina´ ag ab, weignang nisin ab, Damen Wenena´ Yubu omoladsina´ gerem nang ab yoo dobonggirigayeg; di signa Stefanus singgayeg, di gilboga bobeg di Weig Yubu omoladsina´ deiya´ nang ag bobieg.
44006013	Bobieg di wenena signa sonda´ yubu leiya lebgong arob nimi dora seigia lebeg di: “Nimi nene na sob-sob geis legdob ouling nenab Damen Wenena´ Yubu nenabse meili dolbalag nenen yubu lemlange,
44006014	Anese nun nisin na gigib gegbayab, ba eildi lemla di na, Yesus Nazaretne di ouling nenena goble di sob nuna´ Musa di nun ag doblenggirubne a´osing sambulula´ alamla.”
44006015	Weig Yubu omoladsina´ deiya´ nang di yubu selena´ ag bulameg nimi nisin di, Stefanus ag ising gemelameg, ba Stefanus di a´osing na eimnang di a´osing songe ulamog.
44007001	Imam Weigne di lebog di na: “Ane songe na sirig de?”
44007002	Ba Stefanus di yubu degna´ lebog di na: “Na´neyong yabo ab, na´abo ab lei, gegbululum! Nunisang Abraham na Haran asag bana´ aro od Mesopotamia umog wenege ab Eimayong yaga´ bebnagne alag gigib omoldalyayog,
44007003	Anda alag lebog di na: ‘Eindi asag ab eindi anggabo nisin ab ag uboga langgilem di, Neri anag ombadgene mogsogo ag bulom.’
44007004	Ba alna Kasdim nimi di sogo ag uboga langgiog, di Haran asag unum ulamog. Anda aleyong gigib somagdobog wenena, Eimayong di alag lebog di: Ane ag uboga sogo nenag lobonggiblom abog, ouling nenege na wene a´un ulamloma´ ane;
44007005	anda anege ag ab na Eimayong di alag eildinge danggoulul arobne dogne dorog gom, sogo moga´ sirig babe gom, bog Eildi leibloubog di sogo nenege na yogsum alag dodneba, ba al ab eildi mangadangden balamig nimi ab di sogo dangganeba´, sum nenege na alna me odgom bog.
44007006	Eimayong di yubu na aneso lebog: ‘Anege na an yena´ di mangadangden nimi na mogsogo as nene ag na segelyanggan nimi ulamgonga´, ba signa nimi di ouragna´ nimi ulamig di eseng yala´ 400 na oga´ wei dolamgonga´.
44007007	Bog Eimayong di yubu na, ‘Sig ag ouragna´ nimi danggiamsugong asag nimi na Neri sigag iginne degna´ deibsununa´, anda gigib wenena signa anegag uboga langgiyig di ouling nene ag uboga Nayag giblamnugonga´.’
44007008	Anda Eimayong di alag bog garena´ leiya dorog; wera aneso ura Abraham eildi me Ishak manggayog wenena, li salag lin sum na boga´ garebayog, anda Ishak di me deiruba´ na Yakub, Yakub di me deiruba´ na nunisang yabo oo bare sisya´ nang nenege.
44007009	Anda anese nuneyong yabo di ongei arob gange di Yusuf na Mesir sogo ag degelbieg, bog Eimayong na al ab nason ulamdeg,
44007010	Anda yog igin-igin deilimsiegne na lobdoba´ ubog di, alna Mesir as borobne Firaun ag biog wenege na alag na glagia doladsina´ ab gerem deiya´ ab dorog. Ba Firaun di alna Mesir sogo ab eildi borob as nisin ab se gubernur segibog.
44007011	Wera Mesir as nisin ag babe Kanaan sogo ag babe, gwaneng yo nonggela´ ab igin-iginne weiga´ ab danggayog ba, nunisang yabo na gwaneng dobnemen gom ulameg.
44007012	Bog Yakub na gegbayog ba, Mesir sogo ag na gandum do od wenena, alna nunisang yabo ag bululum abog ba, oumunggun gemelbiegne;
44007013	Anda sig na li besenenge gemelbayegne ag ab na Yusuf na algabo ag lag ombadsiog, ba Firaun na Yusuf di mangadangdoba´ deiya´ eel ubog.
44007014	Gigib wenena Yusuf di aleyong Yakub ab, algabo nisin ab nisin isiboga na 75 nimi dolbusululum aboga bogibsiog.
44007015	Wera Yakub na Mesir sogo ag bindibog. Di alna anegag ab somagdobog, al ab nunisang yabo ab;
44007016	Sigdi somagdoba´ boga´ na Sikhem samo bobisieg, Abraham di Hemor mabo ag Sikhem ab nimi wangasina´ se wase di degamog sogo ag.
44007017	Bog beram-beram Eimayong di Abraham ag leiblouyamogne nenege sunum dangalamog, ba Mesir asag Israel nimi yaga´ weiga´ dangden balamog,
44007018	Goggobagna Mesir sogo ag Yusuf wanganne aga as borobne wenogne dogne segogog.
44007019	Anda as borobne benege di nundi asag nimi ab nunisang yabo ab ag sonda´ yubu leboga olamsiog di sigdi wenog mangarob mabo na boreblulum alamog, somagdabdobgong aboga.
44007020	Wenege wilman ab Musa manggayog anda alna Eimayong a´osing ag besarob nongme ulamog. Alna wal weneli aleyong di eyag bo ulameg.
44007021	Gigib wenena boldogolbieg, bog Firaun manggel di dorobog di eildi me sirig songe welamlulum aboga uragibsiog.
44007022	Anda Musa na Mesir nimi di gerem deiya´ nisin di omoladlameg, ba alna yubu lena´ babe ununa´ babe eildi salerob ulamog.
44007023	Musa mangaroba´ salag eseng yala´ 40 uldogog wenena, alna eildi gange ag na´abo Israel nimi gemelbusunun aboga yo ubog.
44007024	Wera wenege na Mesirne dogne di nimi dogne olamog ba eibog, di alag arobayog di, benegagsig danggoga Mesirne benege yaga´ obog.
44007025	Musa di sembia na Eimayong di al bisig uboga sig blebsulula´ anege na na´abo na besa eel ubgonga´ sembibog, bog signa besa eel ubeg gom.
44007026	Mamoga´ gwelegnag na gemelamog ba, algabo Israel nang besene barala´ oldalamdega´ eibsiog wenena, isibsunun aboga eildi yubu na: ‘A´un na sa´a se alga alga bog oldalamdom do?’
44007027	‘Bog oumunggun barala´ domogne benege di Musa ag wegdeboga lebog di na: ‘Nun se bomengoga sunusina´ se na anna edne di segibgeog do?
44007028	Anna ambusum Mesir nimi ura obom songe na babe obneneb de?’
44007029	Ba Musa na lebog yubu nenege gegbayog di bologa Midian sogo ag nimi ba´ nang songe bindoga ulamog. Anegab na me nengmabo besene deiyamog.
44007030	Eseng yala´ empat puluh umog bog, Sinai mein ag bubsa´ag seleng gal ag eimnang dogne ug bog milaglamoga´ lomag Musa ag yayog.
44007031	Musa na eibogne nenege se, budna´ aboga beram binidi gednun aboga gemeog ba, Ayong Weigne di yubu alag leldogog di:
44007032	‘Nana Eimayong einisang yabo, Abraham ab, Ishak ab, Yakub ab di Eimayong.’ Abog ba Musa na bed-bed alamog ba, alna bosa´ goma´ gednemen gom ubog.
44007033	Wera Eimayong di yubu alag lebog di na: ‘Anese an seglamlam ouling sogo nene na yaga´ geis ouling ag, eindi yan ag einda´ yan ongona´ anena yonggoga deiblom.
44007034	Neri mabo Mesir ulamang nimi nenege olamsiang ba, Nana gigib eiyamsin. Sigdi dolamangne nenege na, Nana gigib gegbamna, anda wene lobsunun aboga yunggilamna, anese yulom, Neri anna Mesir sogo ag bogdebgununa´.’
44007035	Musa ane na, sigdi loboga lemeg di na: ‘Anna nunse bomengesinne ab sunusinne ab na edne di segibgeyo do?’ amegne bog, Musa ane babe bomengesinne ab blebsinne ab ulamlul aboga seleng gal ag ab omoldalyayog di Eimayong di eimnang ag uboga bogdobne.
44007036	Anda alna sig bolanggalamsiog di wenena Mesir sogo ag babe, Eyang Mag laut ag babe, bubsa´ ag babe ubnemen gomne ningginge ab gedneb-gednebne ab ulamog, di eseng yala´ na empat puluh ulamog.
44007037	Musa ane di babe Israel nimi ag lemog di na: ‘Nabi nang dogne na songe aga Eimayong di a´un gan-gan ag ab uboga a´ungga aga a´unse segibsulula´.’
44007038	Musa ane aga na gan-ganagne ulamog, bubsa´ ag ulameg jemaat ab nunisang yabo bubsa´ ag ulameg nimi ab, eimnang Sinai mein ag alag yubu lerayanggan nang ab se, anda eildi aga gamyag yubu nisin a´unag omoladsina´se domog.
44007039	Bog na nunisang yabo na eildi yubu byaboga dagom alameg gom. Di sigdi gange na on losomboga Mesir sogo ag biseb seinilimeg.
44007040	Sigdi Harun ag lemeg di na: ‘Nunse eimayong sunuruba´ edbareso nun a´osing ag balamlula´ membadsulom, anese Musa nun Mesir asag uboga bolanggisiogne na, alag sa´asonge danggayo nun babe wangan.
44007041	Wera sum nenege signa sapi me so sunuruba´ memboga giblameg di gibna´se deirubne babe deilimeg di, signa sigdi memerobne nenegese ngingyang ulameg.
44007042	Ba Eimayong na sigag beiblobsiog ba signa eim ag ulamlange nisin ag giblameg, damen nabi nang buku ag mome dorob songe: ‘Israel eelom nimi lei, a´unna eseng yala´ empat puluh bubsa´ ag einigi na oboga doladna´ ab gibna´ se doladna´ ab na, Nayag deilimnulum de?’
44007043	Gom sirig, a´unna sunuruba´ Molokh ab gura´ sunuruba´ Refan ab se soroba´ ag bobalamsulum, di a´undi sunuruba´ memeroba´ ag anege giblamlum. Ba Nana a´un bobsini di, Babel as bisiboga borebsina´ lomag bobusununa´.
44007044	Nunisang yabo bubsa´ ag Eimayong nimi ag Lag Dangana´ Ee nenege na Eimayong di Musa ag unubulom aboga sununa´ ombamogne ag dirigoga somog.
44007045	Ee nenege na nunisang yabo di dobeg ba Yosua di bobsiog di sogo nene ag bowa´iyeg, sum nenegena yog asag nimi di dorameg sogo bog, nunisang yabo a´osing ag Eimayong di yagsambeibsiog di dodsiog, wenege murub uboga Daud salag ulyayog.
44007046	Daud na Eimayong a´osing ngingyang deirubne ulamog di, alna molbayog, Yakub di Eimayong ulamlul arob ouling dogne od soblul ablul aboga.
44007047	Bog Salomo di aga Eimayong se ee dogne sobog.
44007048	Bog Yaga´ Bebnag Weigne na nimi se di sorob ee ag ulamla gom, nabi nang di lemeg songe na:
44007049	‘Eim ag na Neri buna´ ag, sogo ag na Neri yan deilina´ ag. A´undi Nase ee na usurub ee aga soblulum, Ayong Weigne di yubu na aneso lebog, Neri deg-deg sen ouling na sa´ayag do?
44007050	Yogne-yogne nisin ane na Neri se di og ubsi gom de?’
44007051	Wisiong gad nong nimi aga gange wedsegdob ab oo garerob gom nimi lei, a´unna sob-sob Geid Gange ag byablamlom, a´unisang yabo di unulamiga´ anda a´undi babe neigne.
44007052	A´unisang yabo di damen nabi nang ag orobgomne dogne od de? Anda signa Sirig Nimi yaneba´ se omoladlamsiyig nang babe olamsiyig, anda wene babe a´undi gigib meili leboga obloma´ ane.
44007053	Damen Wenena´ Yubu eimnang di omoladlamsiyig ba, a´unna gigib dolamlum dog, dagom alamlum gom.”
44007054	“Sig weig yubu omoladsina´ deiya´ nang nisin na yubu nene nisin gegbayeg wenena, sigdi gange ag og ubsiog. Ba signa si glengdereb nororob alameg.
44007055	Bog Stefanus na, Geid Gange degneboga eimag gemewanenggayog, ba Eimayong di bebnagne ab, Yesus Eimayong di sirig see agsig segamoga´ ab eibog.
44007056	Eildi lebog di na: ‘Odseig, eim isigin gubla ba Sogo Nimi di Me na Eimayong di sirig see ag segamla ba eibna!’
44007057	Ba sig na ngengo aboga oo lebdanggayeg di al singgayeg.
44007058	Sig na al nong saleboga ad nene ag gilba langgieg wenena, girig di nagoga olameg. Di sig lag len nimi di weig bagsum nisin na yonggoga goubininge dogne si na Saulus, al eiba´ag deiyameg.
44007059	Stefanus ag girig di olsablameg wenege sabseibi doa yubu lebog, lebog di na: ‘Ayong Weigne Yesus, neri gange doblom!’
44007060	Gosam oglumugunggia alna yubu migiba´ biaboga lebog di: ‘Ayong Weigne lei, meilinge nene na sig ag deibsulom gom!’ Yubu nene wenabog di somagdobog.”
44008001	Saulus di babe na Stefanus somagayoga´ na od seleb abog. Al sum nenege ab uboga Jemaat Yerusalem nimi ob eilnibesieg. Ba sig nisin na Yudea as nisin ab Samaria as nisin ab ag baldaglameg, bog lerabana´ nang og na gom.
44008002	Sig besarob gange nimi di Stefanus sogo wanggayeg di alse engena´ nonggela´ engelameg.
44008003	Bog Saulus na yaga´ jemaat obsineb yoyaboga ee nilag wa´ina langgina ulamog di, nisin nengabo babe gelabo babe gililamsiog di signa dolongsina´ lomag dobonggibsugong aboga doladbalamsiog.
44008004	Sig bindagameg nimi danege na as nisin goggob weglameg di Besarob Yubu babe omoladlamsieg.
44008005	Anda Filipus na Samaria weig as dognag bindoga Blebsina´ne se yubu anege nimi ag omoladlamsiog.
44008006	Anda nimi nisin na al Filipus di omoladlamsiog yubu nenege gegboga eildi sig gan-gan ag ab ubnemen gomne gednebne unulamoga´ anege eibeg wenena, signa eildi ombadsiogne nenege besa gembara dognog gange di dobeg.
44008007	Anese nimi dina´ meili gange nang wa´indob nimi bog meili gange nang nenege na yubu migiba´ biaboga langgalameg, di yan inga´ dangdob nimi babe yan ebdenerob nimi babe wesilimsiog.
44008008	Anda, sig Samaria nimi nisin na ngingyang se eii dolameg.
44008009	Ad nenege ag nimi dogne si na Simon alna soba´ damen danegab gerem gedbese unne ulamog ba Samaria nimi nisin na alag log ulameg, ba alna as nenegag ab weigne songe ulamog.
44008010	Nimi nisin weig nimi babe mog nimi babe alag dirigoga balameg di lemeg di na: “Nimi nene na Eimayong di migib Ningnong Migibne arobne.”
44008011	Anda signa alag dobda balameg, anese signa eildi damen ab gerem gedbese una´ nenege di log ulimsioga´ anege di.
44008012	Bog wene signa Filipus Eimayong damag una´se yubu ab, Besarob Yubu ab Yesus Kristus se yubu ab omoladlamsioga´ ag odseig sembibeg di, signa sigdama´ di mag dobonggibsulul aboga doaddanggayeg, od nengabo babe gelabo babe.
44008013	Al Simon babe na odseig sembibog, ba mag dobonggibog wenena, alna Filipus ab sob-sob nason balamdeg di, ubnemen gomne babe gedneb-gednebne babe ulamogne nenege nisin alna ising eilimog wenena log ulamog.
44008014	Lerabana´ nimi nenege na Yerusalem asag uboga gegbayeg ba, Samaria nimi na Eimayong di lerob yubu nisin dobong arob yubu gegbayeg wenena, signa Petrus ab Yohanes ab Samaria sogo bogdebelyesieg.
44008015	Lerabana´ nang besena´ abenege anegag yareg wenena doa yubu lebdeg, Samaria nimi Geid Gange dobgong aboga.
44008016	Anese Geid Gange nimi dognog ag babe aro yonggana´ gom se, signa Ayong Weigne Yesus si ag og mag dobonggiamsieg.
44008017	Gigib wenena sig besene di sig eilib see mag deibsireg wenena, signa Geid Gange dobeg.
44008018	Sig lerabana´ nang besene di semag deiya Geid Gange doldogega´ anege Simon na ising eibog di alna galba´ sigag degsunun aboga molbesiog.
44008019	Wera lebog di na: “Na babe nimi ag see mag deilisine wenena, al babe Geid Gange doblul arob migib nene nayag dodnururum aboga.”
44008020	Bog Petrus di alag yubu degna´ lebog di na: “Eindi galba´ nene ab an nong ab gom urublom, anese eindi sembiblam di na, Eimayong di glagia doladsina´ nenege na galba´ di degnun sembiblam ba.
44008021	Ununa´ nene na eindi na unubanmen gom, anese eindi Eimayong a´osing ag eindi gange na besa doumdigum gom se.
44008022	Wera eindi meili una´ nene engena´ gange di loboglem di Ayong Weigne ag doa yubu leblom, ba Eildi eindi gange ag unubunun sembiblamne na lubibgulul aboga.
44008023	Anese neri eibgena´ na eindi gange na meso sig ab meilinge lomag orangdoba´ ab eibgen.”
44008024	Ba Simon di yubu degna´ lebog di na: “A´undi lebdomne nenege nisin na nayag danggalag aboga a´undi nase Ayong Weigne ag doa yubu lebnururum.”
44008025	Sig besene na lag lera Ayong Weigne di yubu ombadda yabalamsirega´ anda, on signa Yerusalem yalamdeg di bisig balamdega´ ag Samaria sogo as dina´ ag babe signa Besarob Yubu ombad-ombad balamsireg.
44008026	Gigib ba Ayong Weigne di eimnang dogne di Filipus ag lebog di na: “Bugoglem di dabora samo bulom, Yerusalem uboga Gaza ban bisig yunggulom.” Bisig nene na deso arob bisig.
44008027	Gigib wenena Filipus na bindibog. Etiopia weigne dogne na alna Etiopia sogo borob gel Sri Kandage di wase bona´se ousa´ne yubu dona´se Yerusalem bilamog.
44008028	Anda wene nimi nenege na bildibnun aboga eilda´ kereta ag bulwinggindoga bisig ag balamog di nabi Yesaya di dorob buku eildi-eildi balamog.
44008029	Wera Geid Gange di Filipus ag lebog di na: “Ane ag bilem di kereta beram ane segelbulom.”
44008030	Ba Filipus na berera anegag biog di gegbayog ba weigne benege na nabi Yesaya di dorob buku nenege od eildilamog. Ba Filipus di lebog di na: “Ayong lei, eindi eildilamlama´ anena ayong anna besa sembiamlam de?”
44008031	Eildi yubu degna´ di na: “Na bomengenenne gom wenena, nana sa´a songe ura sembibsene do?” Di alna Filipus molboga al abomag bulilwinggiog.
44008032	Mome doroba´ aga eildilamoga´ nong anege na aneso lerob: Alna Domba obneba´ ag bobalameldong songe, ab domba me osong garebaneb nimi a´osing ag dolameldo gom songe, neigne na Al na Eildi bam gublul goma´.
44008033	Alag meili uya igin-iginne deibgonga´; edne di aga Al mangaroba´ sisya´ as lelbanmen do? Anese Eildi gamyaga´ na sogo ag ab uboga dobgonga´.
44008034	Wera weigne benege di Filipus ag lebog di: “Nana an ag isibougunun, nabinge lebog yubu nene na ednese lebog do? Aldamnang se lebdanggayog goma yog nimi se lebog gom?”
44008035	Wenabog ba Filipus na yubu eilniboga leldogog di mome doroba´ ag anege ag dirigoga Yesus di Besarob Yubu alag ombarog.
44008036	Signa bisig ag balamdeg, di signa mag beram mog sogo dognag bireg. Di weigne benege di lebog di: “Gere, ane na mag od, mag nene ag na mag dobonggibnesom gom de?”
44008037	[Ba Filipus di yubu degna´ lebog di na: “Ayong eindi gange seinilina´ nisin di odseig sembiblem wenena od seleb.” Ba eildi yubu degna´ na: “Yesus Kristus na Eimayong di me, odseig seinilimna.”]
44008038	Ba Etiopia nimi nenege di kereta anege na seglom seog, di sig besene mag lomag yunggireg Filipus babe weigne benege babe, di Filipus na al mag dobonggibog.
44008039	Anda gigib mag lomag uboga langgareg wenena, Ayong Weigne di Geid Gange di Filipus yoga´agsig dora deibog, ba weigne benege na al eibog gom. Di alna ngingyang eisa´ bildibog.
44008040	Bog Filipus na Asdod asag anege segamog. Al na as nenege ag uboga Besarob Yubu ad nisin ag ombad-ombad Kaisarea wa´iog.
44009001	Al wenege Saulus di gange na yaga´ bobo gwirid aboga Ayong Weigne ag dirigoga bana´ nang nenege obsunun aboga ulamog di. Alna Imam Weigne ag biog,
44009002	anda mome dogne dodnulul aboga biog, di Damsyik asag Yahudi majelis ag bobana´ se, anda alna Ayong Weigne Bisig bana´ nimi nengabo babe gelabo babe eibsine wenena salebesine di Yerusalem asag beyusunun aboga.
44009003	Damsyik bisig ag anam as beram bayog bog, oloboga eimag uboga melega´ alnong ag dinggonggayog.
44009004	Alna sogo ag malyunggiog di gegeldogog ba yubu dogne alag leldogog di na: “Saulus, Saulus lei, anna sa´ase Nayag erigal nemboga olamnelam do?”
44009005	Saulus di yubu degna´ na: “Ayong Weigne Anna edne do?” Eildi lebog di na: “Nana Yesus Eindi erigal nemboga olamnelamne benege.
44009006	Bog bugoglem di weig asag bulom, ba eindi eimig unubulomne nenege na onogab anag lebgonga´.”
44009007	Ba algabo nason balameg nimi danege na yubu gegbayeg bog nimi nong na moga´ eilina´ gom ba yubu lena´ gom-gom digi-digia seglameg.
44009008	Saulus na segoga ising gwelegayog bog yogne-yogne eibnemen gom ubog, ba signa al se salba Damsyik asag bobieg.
44009009	Alna li salag weneli ising eilina´ gom di gwaneng ab mag ab dena´ gom gom ulamog.
44009010	Damsyik asag Ayong Weigne ag dirigoga bana´ne dogne umog eildi si na Ananias. Ayong Weigne di yubu seigda´ib ab lenda songe alag ombarog di na: “Ananias!” Abog ba eildi yubu degna´ lebog di: “Ayong Weigne, nana od ane!”
44009011	Ba Ayong Weigne di yubu lebog di na: “Yulom, bisig dogne si na Wes bisig anda bisig nenegag bulom, di Yudas di ee ag Tarsus nimi dogne eildi si na Saulus al elbulom. Wene alna doa yubu lemla,
44009012	Alna seigda´ib ab lenda songe eibo, ba nimi dogne eildi si na Ananias ee ag wa´indoga al eilib sesalbonggia uldogla, di alna eildi ising on gwelegoga eiyamla.”
44009013	Ananias di yubu degna´ na: “Ayong Weigne, benese nimi dina´ di lemang yubu na gegelamna ba Eindi geid legdob nimi Yerusalem asag na sig ag meilinge dina´ ulamsil alamang ba.
44009014	Anda al ane ya´ilamla´ na Eindi si ag silamang nimi nisin salbusunun aboga imam imam nang ag yubu migib domla di.”
44009015	Bog Ayong Weigne di alag lebog di: “Od bulom, anese nimi nenena Neri webdob nimi Neri si yog sogo nimi ab yog borob nimi nisin ab Israel nimi nisin ab ag ombadsulula´se.
44009016	Alna Neri og alag ombadnuna´, Neri si se aboga igin-iginne yaga´ nonggela´ doblula´ anege na.”
44009017	Wera Ananias na anegag bindoga ee nenegag wa´iyog. Di Saulus ousa´ ag see salbonggia lebog di: “Saulus na´e, Ayong Weigne Yesus an bisig ag yalamom di eibomne benege di nana an ag bulul aboga bogibnel, ba anna eindi ising gwelegagale ba ising eiblem, di Geid Gange na anag degneboga ulamgulula´.”
44009018	Al wenege sabseibi ising ag merigamoga´ anege na ising geila´ songe yongoboga malyunggiog, ba alna ising gwelegayog, ba ising eibog. Alna bugogog wenena mag dobonggibog.
44009019	Anda alna dena´ deog wenena, eildi nong babe on migib ubog. Saulus na li edbareso na Damasyik asag dirigoga bana´ nimi ab umeg.
44009020	Anda al wenege murub uboga weig yubu dona´ ee ag Yesus se yubu ombadda yabalamsiog, di Yesus na Eimayong Mamne aboga.
44009021	Yubu nenege gegelameg nimi nisin na irei aboga lemeg di na: “Nimi nene na Yesus di si ag leldogna nimi nisin Yerusalem asag olamsionge benege gom de? Di al anege yayoa´ anege na nimi salboga imam weignang nisin ag bobusunun aboga gom de?”
44009022	Aneso bog Saulus di omoladsina´ yubu na nimi nisin log ulameg di Yahudi nimi aga Damasyik ulameg nimi gange gadgeira´ ulimsiog, anese eildi na Yesus na Blebsinne aboga gedneba´ lemoga´se.
44009023	Li edbareso sum gigib uboga Yahudi nang na Saulus obgob aboga malbana´ yubu selbayeg.
44009024	Bog meili malbana´ yubu nenege na Saulus eel ubog. Ugag einimnag isigin wa´aselang igduba´ urubub welgweleglameg, al obgob aboga.
44009025	Odseig aneso unulameg bog ig dogne einimnag ab eildi dirigoga bana´ nang di doboga sowad gou weig lomag libonggia weig as lega´ weilagsig doblenggayeg.
44009026	Al Saulus na Yerusalem asag biog di wenege na dirigoga bana´ nang nenege ab nason isiranggugob aboga ubog, bog sig nisin na alag log ubeg, anese signa al babe dirigoga bana´ne sirig sembibeg gom di.
44009027	Bog Barnabas di og al dobog di sig lerabana´ nimi ag bobiog di sig ag nebog, sa´asonge uboga bisig ag ab Saulus di Ayong Weigne eiyamoga´ ab Ayong Weigne di alag yubu lemoga´ ab Yesus di si Damasyik nimi ag bosa´ goma´ omoladlamsioga´ anegab.
44009028	Anda Saulus na unum sig ab nason Yerusalem ulameg, di bosa´ goma´ Ayong Weigne di si omoladlamsiog.
44009029	Alna sig Yahudi nang bog Yunani yubu da´ib len nimi ab nason yubu seleboga isina´ yubu babe isildalameg, bog signa yaga´ al obgob aboga yoyablameg.
44009030	Aneso unulameg bog yubu nenege jemaat na gigib eel ubeg di, signa al dora Kaisarea bobieg di anege ab na al arobayeg ba Tarsus biog.
44009031	Li salag edbare na jemaat nisin Yudea babe, Galilea babe Samaria babe nisin besa isiruba´ ulameg. Jemaat abenege Ayong Weigne ag log gange di sobong-sobong wenggalameg. Geid Gange di aroboga gange iga´ diblamsiog ba ma´alameg nimi isiboga na dina´ log dangalameg.
44009032	Sum nenege Petrus na yoga´ag-yoga´ag gemera yabalamoga´ anda ig dogne sum na odseig seinilina´ nimi Lida asag gemelyesiog.
44009033	Ad nenegag ab nenge dogne si na Eneas ebbisibdareg, alna yan gosam inga´ dangdob ba eseng yala´ lin bare eilda´ mana´ ouling ag og mara ulamogne.
44009034	Petrus di alag lebog di na: “Eneas lei, anna Yesus Kristus di wesibgel; anda bugoglem di einda´ mana´ memegogobulom!” Al wenege murub nimi nenege na segogog.
44009035	Lida ad sob nimi babe Saron asag sob nimi babe alag gembara, signa somboga Ayong Weigne ag yalameg.
44009036	Yope asag dirigoga bana´ gel dogne si na Tabita – Yunani yubu da´ib wenena Dorkas. Al genege na besarob ununa´ babe dina´ log ulamog di segom nimi ag wana´ se doladlamsiog.
44009037	Bog sum nenege na alna neigna´ di somagdamog. Ba boga´ na gigib mag legoga labna´ ag meiyameg.
44009038	Lida asag na Yope beram as. Wenege dirigoga bana´ nimi na gegbayeg ba Petrus na Lida umla abeg wenena, signa nimi besene bogoldogolyayeg di lebeg di na: “Nun ag berera yulom.” Abeg.
44009039	Ba Petrus na berera bugogog di sigab nason isiboga bieg. Anege gigib bieg wenena, labna´ ag einigi bowinggiyig di sig geiriya´ gelabo babe beram engera seglameg di Dorkas gamyag ulamo wenena eildi wilamo bagsum nong babe walegen bagsum babe ane aboga ombara engelameg.
44009040	Bog Petrus di sig nisin langgululum abog, di alna gosam oglumugunggia doa yubu lebog. Gigib wenena alna nimi somagdoba´ boga´ deiyamega´ agsig gembara lebog di: “Tabita lei, bugoglom!” Ba Tabita na ising gwelegayog di Petrus eibog wenege na alna bugogog di bugog.
44009041	Petrus di eildi see salbonggia al aroboga segibog. Gigib wenena alna odseig seinilina´ nimi ab geiriya´ gelabo ab biabsiog, di sigag ombesiog genege na gamyag bugogla aboga.
44009042	Unubayog ununa´ nene na Yope as nisin ag wegeldogeg di nimi dina´ Ayong Weigne ag odseig sembibeg.
44009043	Gigib wenena Petrus na li edbareso Yope asag nimi dogne eildi si na Simon di ee ag ulamog, alna boga´ logoga memenne.
44010001	Kaisarea asag nimi dogne eildi si na Kornelius, alna yin bona´ se weigne eildi gong si na Italia.
44010002	Alna gange wes doumdigumne, al ab eildi eelom nimi nisin babe Eimayong ag log ulameg di alna Yahudi segom nimi ag doladlamsiog di sob-sob sum Eimayong ag doa yubu lemog.
44010003	Dognog sum na sinag ee jam 3 so abenege Eimayong di eimnang dogne seigda´ib ab eildi ee ag wa´iyog ba eibog di alag lebog di: “Kornelius!”
44010004	Ba Kornelius na eimnang a´osing ag gemena´ na log eisa´ gembara eildi lebog di na: “Ayong Weigne, sa´a?” Ba eimnang anege di yubu degna´ lebog di na: “Mele eindi see gom nimi ag arosina´ babe doa yubu lemlama´ babe na Eimayong ag gigib winggiyo ba Eimayong na anse seinilimgel.
44010005	Anda wene anna nimi edbare Yope asag bogibsulom nimi dogne eildi si na Simon on yog si na Petrus arobne al elbululum aboga bogibsulom.
44010006	Alna boga´ logoga memenne si na Simon eildi ee na weigmag laut abomag ulamla´.”
44010007	Eimnang nenege na yubu gigib lebog di baldeog wenena, alna eildi ouragna´ nimi besene ab yin yagne aga besarob gangenge dogne al ab nason unne ab biabsiog.
44010008	Anda alna nisin leleboga sigag gigib ombadsiog di wenena, signa Yope bululum aboga uragibsiog.
44010009	Ambusum gwelegnagsig na ugdigag abenege signa Yope as beramso bayeg bog al Petrus na doa yubu lebnun aboga ee eilibagsig winggiog.
44010010	Alna gwaneng yo ubog ba gwaneng desene sembibog, bog gwaneng anam gednelameg, bog oloboga eildi ising gemena´ yogne sambayog.
44010011	Eildi gemena´ na eim isigin gubog di yog bagsum saba´ soa´ dogne yonggayog goggob dara-dara wamle saleboga, di sogo ag dolengog.
44010012	Di lomag anege na nisina´ mesina´ yan dom barenge ab sogo ag lesega yabalamangne ab winang ab od.
44010013	Yubu dogne gegeldogog ba leldogog di na: “Petrus lei, bugoglem di, oboga dulom!”
44010014	Bog Petrus di yubu degna´ lebog di na: “Gom, Ayong Weigne lei gom, anese nana denggom mem arob dena´ ab besa memerob gom dena´ ab na delamneldo gomne.”
44010015	On gegbamog yubu nenege li salag besenenge alag leldogog di na: “Sa´asonge aga Eimayong di od dena´se aboga lag deirubne na, eindi na denggom mem arobne dangiling gom.”
44010016	Ununa´ nene na li salag weneli dayog di gigib wenena, bagsum saba´ geseroba´ anege na on eim ag bowinggiog.
44010017	Petrus na seigda´ib ab lenda songe eiboga´ anegese sa´a songe aga eibna do aboga gange isilamog. Al wenege sabseibi Kornelius di bogdebelya´ilamsiog nang danege isigin beram segelyayeg di Petrus di ee na asa do eel ubgob aboga uldogeg.
44010018	Signa yog nimi ag biaboga isibesieg di na, Simon aga Petrus alamangne na ee nene ag umla de abeg.
44010019	Al Petrus na seigda´ib ab lenda songe eiyamoga´ anege se seinira segamog bog, Gange di lebog di: “Nimi weneli di anse elamgeyang.
44010020	Bugoglem di, oumbulung ag yunggilem ba sig ab nason balamlulum, gange gadgeira´ unggom, anese signa Neri ane yugong aboga lemna.”
44010021	Wera Petrus na oumbulung ag yunggiog di nang danegag lebog di na: “Elamdom nimi nenege na, na ane; a´undi yaloma´ nong na sa´ase?”
44010022	Sigdi yubu degna´ na: “Kornelius yin yag nang sigleyong weigne aga Eimayong ag log seinilimlange di Yahudi nimi nisin di eel ulamangne alna Eimayong di lag dangilina´ besarob eimnang bisig deibog, ba gigib dobo di anna eildi ee ag yulul aboga nun bogoldogolyesio, ba alna eindi leblem yubu gegbunun aboga.”
44010023	Eildi sig ag od wa´ululum seog, ba wa´ieg di anegag mabeg. Ambusum gwelegnagsig alna bugogog wenena sig ab nason isidangga bieg, anda algabo Yope nimi edbare ab nason bieg.
44010024	Li dogne uboga gwelegnagsig na signa Kaisarea asag bieg. Kornelius na sigse dira algabo ab al yena´ nimi nisin biamsiog, ba longolameg.
44010025	Petrus wa´ aldogog wenege na Kornelius al dobog, di yan damag malbina alna Petrus meiboga gibog.
44010026	Bog Petrus di al dora segia, alag lebog di na: “Bugoglom, nana od nimi sirig.”
44010027	Anda al ab yubu leble alna eyag wa´lamog ba nimi dina´ log longolamega´ ag wa´iyog.
44010028	Eildi sigag lebog di na: “A´unna eela´, Yahudi nimi aga Yahudi gom nimi ab oronbugdanggoga sigdi eyag wa´na´ na yaga´ mem aroba´ anege na. Bog Eimayong di nayag ombadnel, ba neri na meili nimi goma legdob nimi gom abnun goma´.
44010029	Anese aboga nana igin gom biabneyoma´ anegese na, nana ane yan. Wene nana eel ubnun, sa´ase aboga na biabneyom.”
44010030	Ba Kornelius di yubu degna´ na: “Li dombare uboba´ agsig onogab na al wene soa´ag ab jam 3 sinag na nana eyag doa yubu lemsi. Bog oloboga nimi dogne geid meleg bagsum onggamogne dogne na eiba´ ag segelyayog
44010031	Di eildi lebog di na: “Kornelius lei, eindi doa yubu lemlama´ babe eindi segom nimi ag arosina´ babe Eimayong na gigib gegbayo di Eildi a´osing ag seinilmubilimgel.
44010032	Anda nimi na Yope asag Simon aga Petrus alamangne elbugong; alna Simon di eyag umla, boga´ memboga winne eildi ee na weigmag laut abomag ulamla´.
44010033	Anese aboga nana berera an ag bialbululum aboga nimi bogdebelyesino, anda anna ngingyang gange di gigib yalam. Wene nun nisin na ane od longolamab Eimayong damag Eimayong di anag lerobne nenege nun nisin gegbugob aboga.”
44010034	Ba Petrus na yubu eilniboga lebog di na: “Odseig nana gigib eel ulamna, anda Eimayong na nimi mibsing gomne.
44010035	Yog mog sogo nimi nisin Eimayong ag log sembia sirigne ag besa dolamla nimi wenena Alna nimi nenegag ngingyang ulamla.
44010036	Anena Eildi yubu Israel nimi ag ombadsulom aboga lerobne, nenege na Eildi yubu Yesus Kristus bisig uboga isiboga mon angarob una´se omoladsina´, anda nimi nisin di Ayong Weigne.
44010037	A´un babe Yudea as sogo nisin ag nisina´ mesina´ danggayoa´ anege na eel, Galilea ab eilniboga, Yohanes di mag dolongsina´ se yubu ombadsioga´ anege na,
44010038	Yesus Nazaretne se yubu nenege na: Eimayong di Al gigib Geid Gange di besibog di Eildi migib ab dorog ba, as nisin ag yabalamo di besarob ununa´ uboga Iblis di bo ulamsiyo nimi wesia ulamsiyo anege, anese Alna Eimayong ab nason ulamo di.
44010039	Anda nunna Eildi yogne-yogne nisin Yahudi nimi di sogo ag ab Yerusalem ab ubogne nisin se lag len nimi ulamab, anda sigdi Alna gigib obeg di Alna glabna gal ag glabeg.
44010040	Bog Yesus anege Eimayong di li weneli sum na gamyag bugibog, anda Eimayong di yonge na Alna on lag omoldalbulul sembibog,
44010041	Yog as-yog as nimi nisin ag gom, bog nun damen Eimayong di lag len nimi aboga ombadsiog nimi ag, anda nimi nenege na nun Al ab gwaneng mag nason derob nimi nenege, Al somagdob nimi gan-gan ag ab gigib gamyag bugogog wenege na.
44010042	Anda Eildi nun ag yog as-yog as nimi ombadda lag lerayabalamgong aboga uragibsiog nimi, anda Eildi aga nimi nisin gamyag ulamang nimi ag babe somagdob nimi ag babe sumbusulul aboga Eimayong di gigib gedneboga deibog.
44010043	Alse na damen nabi nimi nisin di lag lemeg, anda nimi dogne Alag odseig seinilimlul wenena, alna eildi meilinge lubiblula´ Eildi si ag uboga.”
44010044	Petrus na yubu aro lemog wenege Geid Gange na sig omoladlamsiog ba gegelameg nimi nisin ag yunggiog.
44010045	Ba sig boga´ garerob nimi sisya´ aga Petrus ab isiboga bilameg nimi nisin na, anese eibeg wenena budna´ aboga ngalaglameg, sig Yahudi gom nimi ag Geid Gange dodsioga´ anege eibeg wenena,
44010046	Anese signa gegbayeg ba nimi danege na gange di lena´ yubu leboga Eimayong bebnag deilimeg. Ba Petrus di lebog di na:
44010047	“Nimi dane na mag dolongsina´ na od mem aboga garebanmen de? Sig babe nun songe neigne Geid Gange gigib dobang wenena.”
44010048	Wera eildi sigag Yesus Kristus si ag uboga mag dobonggibsineba´ abog ba, signa Petrus na nason ulamgob aboga molbayeg ba li edbare sum so na sigab nason ulameg.
44011001	Lerabana´ nimi ab nunggabo Yudea nimi ab na, Yahudi gom nimi babe Eimayong di yubu dolamang arob yubu gegbayeg.
44011002	Wera Petrus na Yerusalem asag yayog wenege na, sig bog garerob sisya´ nimi di alag mednena´ ulamla alameg.
44011003	Sigdi lebeg di na: “Anna sig boga´ garerob gom nang di ee ag wa´indoga sig ab nason isiboga dena´ delamlum.”
44011004	Bog Petrus na yaga´ bin-bin yogne-yogne nisin neboga, eildi lebog di na:
44011005	“Nana Yope asag doa yubu lemsi wenena, oloboga neri ising gemena´ na yogne sambayog, ba nana seigda´ib ab lenda songe eibsi: Yogne dogne bagsum saba´ soa´ aga dogne goggob dara-dara dobsaleboga eimag uboga na eiba´ ag doblenggayog.
44011006	Nana bagsum lomag besa gemelongsi wenena yog yog gamyagne aga yan dombarenge ab, beiyag gamyag ulamangne ab, sogo ag lesega yabalamang gamyagne ab winang nisin ab eibsi.
44011007	Wera nana gegeldogsi ba yubu dogne di nayag leldogog di: Petrus lei, bugoglem di, oboga dulom!
44011008	Bog neri lebsi di na: Gom, Ayong Weigne lei gom nong, anese neri si ag na denggom mem arobne ab legoga memerob gomne ab dolonglamneldo gom.
44011009	Wenabsi bog on yubu nenege di eim ag uboga nayag leldogog di na: Sa´asonge aga Eimayong di dena´ arobne na eindi denggom mem arobne dangiling gom!
44011010	Aneso ununa´ nenege nisin na li salag weneli ubog di, nenege nisin na on eim ag glira dobog.
44011011	Anda al wenege sabseibi nimi weneli ee isigin ag segameg, di na umsa´ ag; signa Kaisarea ab nayag bogdebelya´ilamsieg nang.
44011012	Wera Gange di nayag lebog di na: ‘Sigab nason bululum gange saram unggom!’ Anda sig na´abo na´ab bara´ abenege nayab nason buyub. Di nunna nimi nenege di eyag wa´uyub.
44011013	Anda alna nun ag neblamog, sa´asonge eildi eiyamogne eimnang dogne eildi eyag wa´indoga segamog di alag lebog di na: ‘Nimi Yope asag bogibsulom Simon aga len si na Petrus alamangne’ elbugong aboga.
44011014	Alna nun ag yog yubu dogne ombadsulula´, anda yubu nenege na a´un blebsina´ yubu anse babe eindi eelom nimi se babe.
44011015	Anda nana yubu eilniboga lemsi wenege na, sig eilib Geid Gange yunggiog, damen oumunggun nun ag ura doblenggiamsiog songe neigne.
44011016	Wera nana Ayong Weigne di lerob yubu nenege sembibsi: ‘Yohanes mag dolongsina´ne na mag sirig di dolonglamsiog, bog a´unna Geid Gange di dolonglamsulul arobne nenege.’
44011017	Anda Eimayong di Eildi doladsina´ nenege sig ag dodsiog wenege na nundi Yesus Kristus odseig sembibub ba nun ag dodsiog songe neigne, anda sa´asonge ura neri garebasene do?”
44011018	Wenege signa yubu nenege gigib gegbayeg wenena, sig na on yubu goma´ gelegayeg, di Eimayong bebnag deibeg di lemeg di na: “Wera Yahudi gom nimi babe Eimayong di noroldana´ gange di meilinge ag loboga yanggana´ dodsio ba boboga gamyagne ag bobalamsil.”
44011019	Stefanus gigib obeg ba wenege na olamsiyig nunggabo dina´ na eleb-eleb bindageg. Sig dara na balameg di Fenesia bieg, dara na Siprus, dara na Antiokhia bieg; bog signa Besarob Yubu nenege na Yahudi nimi ag og omoladlamsieg.
44011020	Sig odseig seinilina´ nimi danege na dara na Siprus nimi dara na Kirene nimi aga Antiokhia ya´ilameg nimi, anda signa Yunani yubu da´ib babe lemeg di Besarob Yubu omoladlamsieg anege na Yesus na Ayong Weigne aboga.
44011021	Ba Ayong Weigne di see na sigab nason ulamog ba nimi dina´ log odseig seinilimeg di Ayong Weigne ag losomboga yalameg.
44011022	Unulamegne nenege nisin sig jemaat Yerusalem nimi gegbayeg wenena, jemaat di Barnabas na Antiokhia bulom aboga bogdebeg.
44011023	Barnabas na gigib yayog di Eimayong di glagia doladsina´ nenege eibog wenena, alna ngingyang se eii dobog. Di alna sigag wembesiog, sigdi gange nisin na Ayong Weigne ag sob-sob dagom alamgong aboga,
44011024	Anese Barnabas na besarobnea´ anda, odseig seinilina´ne Geid Gange babe degneboga ulamog. Nimi dina´ babe Ayong Weigne ag beyalamsiog.
44011025	Gigib wenena Barnabas na Saulus Tarsus samo elbiog; anda gigib ebbisidareg, di wenena alna Antiokhia beyayog.
44011026	Signa Jemaat nenegag nason ulameg bog na eseng yala´ dogne ubeg, nimi dina´ ag ombadda ulamsieg di. Oumunggun Antiokhia ane ab dobeg nimi nenege na odseig seinilina´ nimi alameg.
44011027	Sum nenege ab na damen omoladsina´ nang edbare Yerusalem uboga Antiokhia yayeg.
44011028	Sig gan-gan ag ab nenge dogne si na Agabus Geid Gange migib di oloboga segogo di lemog di na, yog sogo-yog sogo nimi nisin yogsum gwaneng yo nonggela´ eibgonga´ abog. Anda ununa´ nenege na Klaudius ulamog wilman ab gigib danggayog.
44011029	Wera sig don nimi na garerob yubu dogne lebeg di na yogne-yogne boloboga deibgob, od sigdi seyag ublenge ag dirigoga di nunggabo Yudea nimi se deibsugob abeg.
44011030	Ununa´ nene signa gigib unubayeg di domba dira gemera un nang se Barnabas ab Saulus ab ag boburugong aboga deibeg.
44012001	Sum nenege ab eilnibonggia borobne Herodes na yaga´ migiba´ jemaat ag yoo migib dobog.
44012002	Yohanes alga Yakobus na parang di oblulum aboga eildi uragibsiog.
44012003	Unubayog ununa´ nenege na sig Yahudi nimi nisin di gange ngingyang ubeg wenena, on Petrus babe salbululum aboga uragibsiog. Sum nenege na weigsum Bigna´ Gom Roti se weig sum.
44012004	Petrus gigib salerobeg di wenena dolongsina´ ag dobonggia sig yin yag nang na gong dombare weblulum aboga uragibsiog. Nongna anese, seni Paskah gigib wenege na nimi a´osing ag deilbununa´ aboga.
44012005	Wera aneso uboga Petrus na dolongsina´ ag salboga dobonggibeg. Bog jemaat na Eimayong ag doa yubu buggasabonggia lemeg.
44012006	Sum nenege enimnag Herodes na Petrus nimi dina´ a´osing ag beyanggana´ aro bog, Petrus na yin yagnang besene gan-gan ag bosi soubu besene di noroboga geregonggiameg ba mamog. Ba on yog yin yagnang dara babe bisig isigin ag wera ulameg.
44012007	Bog Ayong Weigne di eimnang dogne oloboga al beram anegag segamog di meleg na ee lomag anege dinggonggayog. Eimnang nenege di Petrus ag se bonggoga gambibog di, lebog di na: “Berera bugoglom!” Aldogog bog Petrus ag bosi soubu se ag goubduba´ anege na loboga malyibiog.
44012008	Wera eimnang nenege di alag lebog di: “Einda´ saba´ wegebalem di yan ongona´ onggulom!” Wenabog ba, alna aneso unubayog. Gigib wenena eimnang anege di alag lebog di na: “Einda´ weig bagsum ane babe onggalem di na eimig yulom.”
44012009	Wera alna eimne benege eimig dobda langgiog bog eimne benege unulamogne nenege alna sirig besa eel umog gom, eildi sembia na seigda´ib ab lenda songe eiyamna sembiamog.
44012010	Signa wen nang nenege wemega´ oumunggunne bisibareg di beilagne bisiboga gigib bireg di wenena weig as bisig isigin wa´na besi di doroba´ ag segelbireg. Ba isigin nenege na alsamog yog wagoga mabog. Asagsig gigib segel langgireg wenena, signa bisig ag barega´ anda bisig goggobag so bareg di, eimne benege na oloboga alog loubog.
44012011	Petrus na gange sirig ubog ba eildi lebog di: “Wene nana besa sirig eel ubna, ba Ayong Weigne di Herodes seyag ab yogne-yogne nisin Yahudi nimi a´osing ag unubunun aboga ulamlange ag uboga bleblul aboga Eildi eimnang bogibla.”
44012012	Anda alna gigib aneso sembibog di wenege na, Yohanes aga len si na Markus arobne eilin Maria di eyag biog. Anegag na nimi dina´ longgoga doa yubu lemega´.
44012013	Anda alna isigin ag bindoga gounggayog, ba ouragna´ gelme dogne eildi si na Rode edne di isigin goungulamla eel ubnun aboga gemelyayog.
44012014	Alna Petrus di yubu gedneb gegbayog di wenena ngingyang se isigin na gubog gom di berera eyag omoladwa´isiog, Petrus na od isigin ag od ono seglamla aboga.
44012015	Gelmenegag sigdi lebeg di na: “Anna onona´ lemlam!” Wenabeg bog alna od wenalamog, odseig ya´ilamla alamog. Ba sigdi lebeg di na: “Anena eildi eimnang.”
44012016	Bog Petrus na od isigin goungum goungum alamog ba sig na isigin guboga gemelameg ba al eibeg di signa budna´ aboga ngalaglameg.
44012017	Bog Petrus na see di og gwa´doboga lebog, signa yubu gelegugong aboga, anda alna Ayong Weigne di sa´asonge uboga dolongsina´ ag ab bolanggilamoga´ anege nisin sigag neblamog. Anda lebog di na: “Yubu nene na Yakobus ab nunggabo yog nang ab ag babe ombadsululum.” Di alna yog ouling ag biog.
44012018	Ambusum gwelegnagsig yin yag nang na sig moumun gongoldalameg. Signa isildalameg Petrus ag na sa´asonge danggayo do aboga.
44012019	Herodes na Petrus eblulum aboga ouragibsiog ba elameg bog eibnemen gom ubsiog. Ba sig yin yag nang wen nang nenege nisin ag delegoga ebsululum di obsululum aboga uragibsiog. Gigib wenena alna Yudea uboga Kaisarea bindoga anegag ulamog.
44012020	Herodes na sig Tirus nimi ab Sidon nimi ab ag yaga´ gorogoga lebsiog. Sig nisin di nason isiboga unubugob aboga selbayeg yubu ag dirigoga alag bieg. Signa sigabne aga as borobne di wee wena´ne Blastus ag unubugob aboga wembaeg ne na sunum ubog, di signa isiboga mon angarob ulamgob aboga molbayeg, anese sigdi asag na as borobne di mogsogo ag gwaneng delameg di.
44012021	Anda ig dogne webdob sum, Herodes na eilda´ borob bagsum onggoga eilda´ weig buna´ eilib bugoga sigag Damen Wenena´ Yubu lemog.
44012022	Ba nimi yubu degna´ degna´ migiba´ lemeg di na: “Yubu ane na eimayong di yubu lemla nimi di yubu gom!”
44012023	Al wenege sabseibi Ayong weigne di eimnang di alag bongoselebayog Eimayong ag gibna´ gom se; ba alna bese di delameg ba somagayog.
44012024	Wera Ayong Weigne di yubu na ad nisin weglamog di nimi dina´ gegboga dolameg.
44012025	Barnabas ab Saulus ab babe na sigdi wee gigib wenena Yerusalem uboga on yareg. Signa Yohanes ab beyareg di len si na Markus.
44013001	Sum nenege Antiokhia jemaat lomag ab na nimi edbare na nabi nang ab omoladsina´ nimi ab umeg, anege na: Barnabas ab Simeon aga len si na Niger ab Lukius Kirene nimi ab, Menahem Herodes as borobne di wee wenne ab, Saulus ab umeg.
44013002	Anda ig dogne sum signa gwaneng derog gom gom Ayong Weigne ag giblameg wenena, Geid Gange di sig ag lebog di: “Barnabas ab Saulus ab na Nase wee welamdugong aboga deibsino wee ag deibsululum.”
44013003	Wera signa gwaneng derog gom gom doa yubu og lemeg, di sig besene ag see ousa´ ag salbonggia loubsieg ba signa bireg.
44013004	Anese aboga Barnabas ab Saulus ab na Geid Gange di bururum aboga´se Seleukia bireg, anda anege uboga na Siprus perahu ag bireg.
44013005	Sig na Salamis asag bireg wenena, Eimayong di yubu na Yahudi nimi di dona´ ee ag omoladlamsireg. Ba Yohanes na sig ab nason sigdi arona´ ulamog.
44013006	Signa mag dom-domag as nenege nisin ag samolganeglameg di Pafos asag babe bieg. As nenegag ab signa Yahudi nimi dogne si na Baryesus ab ebbisidanggayeg. Alna nimi ged dosinne anda sonda´ nabinge ulamog.
44013007	Alna mogsogo mag dom-dom nenegagse gubernur weigne si na Sergius Paulus di alga ulamog. Gubernur nenege di Barnabas ab Saulus ab biabsiog, anese alna Eimayong di yubu gegena´ yo ubog ba.
44013008	Bog Elimas – eildi si na Yunani yubu da´ib aneso ura singirub, ged dosinne, di sig ag basa´ irigna´ una´ ulamog Gubernur nenege odseig sembiblag aboga.
44013009	Bog Saulus aga len si na Paulus na Geid Gange degneboga migib di alag diblugoga,
44013010	Lebog di na: “Iblis mamne lei, anna sonda´ yubu lena´ ab meilinge ab og a´osing ag degnewabdob, di anna sirigne ag malborobne, Ayong Weigne di wed Bisig ag yamnegoga deilina´ nenege na anna dagloubnemen gom de?
44013011	Wene gedlom, Ayong Weigne di see an ag deibgele ba anna ising ubgulula´, anda li edbare na anna eseng eiblom goma´.” Al wenege sabseibi eildi ising ag deb ma´ud songe gunu einib-einib abog, ba alna see salegera nimi elamog al bobunugong aboga.
44013012	Sa´asonge gigib danggayog ba eibog wenena, Gubernur nenege na odseig sembibog, di alna Ayong Weigne di omoladsina´ se budna´ seinilimog.
44013013	Wera Paulus ab algabo ab na Pafos asag loboga Pamfilia samo Perga asag bieg perahu ag uboga; bog Yohanes na sig deiblobogsiog di on Yerusalem yayog.
44013014	Perga uboga signa bisig balameg di Antiokhia segelbieg Pisidia asag. Anda Sabat sum na sig dona´ eyag bieg, di anegag bulameg.
44013015	Damen Wenena´ Yubu ab nabi nang di dorob yubu ab gigib eildira dageg wenena, dona´ eyag anege wee wennang di sigag isibesieg: “Na´abo lei, a´unna nimi ag nona´ ab gange iga´ dibsina´ yubu od wenena leblulum!”
44013016	Ba Paulus na segogog. Di alna see di og gwa´doboga lebog di na: “Israel nimi nisin Eimayong ag log ulamlom nimi lei, gegbululum!
44013017	Israel nimi di Eimayong ane di na nunisang yabo gigib websiog di nimi dina´ danggibsiog, signa Mesir sogo ag segelyanggan nimi songe ulameg wenege na. Anda Eildi se besarobne di mogsogo nenegag uboga Eildi gigib bolanggisiog.
44013018	Eseng yala´ empat puluh bubsya´ag ulameg di Alna sigdi ununa´ ag na lignibonggia bo ulamsiog.
44013019	Anda Kanaan sogo ag as segbare gigib obsiog di, sogo nenege na sigdi sogo meisa´ danggulul aboga Eildi sigag bogia dodsiog
44013020	Anege na eseng yala´ na empat ratus lima puluh so danegab. Nene gigib wenena Alna nimi lelegsin nang dodsioga´ murub uboga nabi Samuel wilman ulamog.
44013021	Gigib wenena signa as borobne dogne ulamlul aboga molbayeg ba Eimayong na sigag Saul na Kish mamne Benyamin sisya´ne aga dodsiog, ba eseng yala´ empat puluh ulamog.
44013022	Anda Saul gigib sogag doblenggia, Eimayong di Daud segibog sigse borobne ulamlul aboga. Daud se yubu na Eimayong di lag deibog: Nana gigib Daud dobna Esai mamne, Neri gange ag ngingyang ulamnelne anda alna Neri yonge nisin unulamlange.
44013023	Anda eildi mangadangdob sisya´ nang di yena´ di aga Eimayong di leiblourubne ag sumboga Israel nimi blebsina´ne bugibog, nenege na Yesus.
44013024	Al yanggana´ beram ulamog wenena Yohanes na Israel nimi nisin ag gigib lerayabalamog signa noroldana´ gange di meilinge ag loboga mag dolongsina´se doaddanggugong aboga.
44013025	Anda Yohanes na eildi wee gigib dagaldogog wenena, eildi lebog di na: Nana a´undi sembiamlomne benege gom, bog Alna na eimig yulula´. Eilda´ yan ongona´ wed babe na neri ubuma lobeganmen gom.
44013026	Wera na´abo, a´un Abraham di mangadangdob sisya´ nimi babe od Eimayong ag log seinilimlom nimi babe, blebsina´ yubu nenege na nun ag gigib ombaddob.
44013027	Anese Yerusalem asag ulamang nimi babe bomengesin nang babe Yesus besa odseig seinilimang gom. Di Alag somagna´ne deibeg, signa damen nabi nang di Sabat sum ab eildilameldong yubu nenege sunum danggayog.
44013028	Anda sigdi gongala´ na anese obgeyab arobne odgom bog yog iginne degna´ deibeg, bog signa Pilatus ag Al oblul aboga molbayeg.
44013029	Anda signa gigib Alse yogne-yogne nisin unubulula´ aboga mome dorobne nenege nisin sunum dayog wenena, signa Al glabna gal ag uboga doblenggayeg di, Alna nimi wangasina´ ag wanggayeg.
44013030	Bog Al na somagdob nimi gan-gan ag uboga Eimayong di gamyag bugibog.
44013031	Anda li salag edbare sum na Alag dirigoga bana´ nimi Yerusalem uboga Galilea balameg nimi Alnong lag omoldalyayog. Sig aga na wene Alse nimi dane ag lag len nimi ulamab.
44013032	Anda wene babe nun na a´un ag Besarob Yubu omoladlamsiab, nenege na nunisang yabo ag leiblouyamogne nenege,
44013033	Eimayong di gigib nunse sunum ubog, sig yena´ di mangadangdobne aga Yesus segogog, Gibna´ Mos buku besenenge ag mome dorob songe: ‘Anna Neri Me! Anna sum nene ab Neri Me mangadangdob.’
44013034	Eimayong di Alna somagdob nimi gan-gan ag uboga gamyag bugibog di Alna on somagna´ne ag dodlul goma´. Ununa´ nenena Ayong Weigne di yubu ag lag deirub di na: ‘Nana a´un ag geis legdobne leiblourubne nenege sirig seinilina´se dodsununa´, Neri gigib Daud ag dodsinge.’
44013035	Anese aboga on yog Gibna´ Mos buku lomag ab lerob di na: Anna Eindi Geisne na somagna´ ag eiblublom goma´.
44013036	Anese Daud na al ulamog wilman salag na Eimayong di yonge og unulamog, anda somagdobog wenena boga´ na eilisang yabo wangaroba´ abomag wanggayeg, bog eilda´ boga´ na yaga´ gom uboga blorobog.
44013037	Bog Eimayong di gamyag bugibogne na boga´ na blobog gom.
44013038	Wera na´abo lei, eel ublulum, anese aboga Alse aga a´undi meilinge lubilisina´ yubu omoladlamsiab.
44013039	Eildi og na nimi odseig seinilina´ nimi nisin di meilinge gom ulimsil, Musa di garerob yubu ag a´undi dobnemen gomne ag na.
44013040	Anese aboga a´unna gen eisa´ weldalamlulum, nabi nang di buku ag lerobne nenege a´un ag danggalag aboga:
44013041	A´unna besa sembiblulum meili nenen nimi lei, ngalagamlulum di derong arobluluma´, anese Nana a´un ulamlulum wilman ab wee dogne webnuna´, wee nenege a´unna sirig sembiblulum goma´, a´un ag neblamsugong bog.”
44013042	Paulus ab Barnabas ab langgareg wenege na, yubu nene on yog Sabat sum dogne ombadsurugong aboga molbayeg.
44013043	Signa weig yubu gigib dobeg di wenege na Yahudi nimi dina´ ab Yahudi nimi di gibna´ ag don nimi aga Eimayong ag log ulameg nimi nisin na Paulus ab Barnabas ab ag dobolbisiyig; ba lerabana´ nang besena´ abenege na sigag ombara wembesireg, di signa Eimayong di glagia doladsina´ lomag unum-unum ulamlulum aboga.
44013044	On beilag Sabat sum na as nenege nimi nisin na Eimayong di yubu gegbugob aboga yalameg.
44013045	Aneso unulameg bog, sig Yahudi nimi na nimi dina´ anege eibsieg wenena, erigal seinilisina´ ab yoo gange ab di Paulus di lemog yubu nenege na byablameg.
44013046	Bog Paulus ab Barnabas ab na bosa´ goma´ lebdeg di na: “Odseig Eimayong di yubu na a´un ag damen omoladsina´ bog a´unna loldoglamlom di a´undi sembia na nunna unum gamyag una´ dobnemen gom seinilimlom. Anese aga nunna yog asag nimi agsig a´osing deilimnam.
44013047	Anese aga nene na nun ag lebog di na: Anna yog asag Eimayong wangan nimi nisin se diman dangilimsulom aboga Neri gednerobne, anda anna blebsina´ boblem di mogsogo goggob-goggobag bobulom aboga gigib webdob nimi.”
44013048	Sig Yahudi gom nimi aga wenabog yubu nenege gigib gegbayeg wenena, signa Ayong Weigne di yubu bebnag deilimeg; anda nimi nisin Eimayong di gednerob nimi na unum gamyag sirig ulamgonga´, anda nimi nenege na odseig seinilimeg.
44013049	Wera Ayong Weigne di yubu na as danege nisin ag lera weglameg.
44013050	Yahudi nimi nisin di as salerob gelabo aga Eimayong ag log ulameg gelabo ab as nenegag weignang ab ag malboboga basa´ seregayeg di signa Paulus ab Barnabas ab ag oboga as nenegag na yagsambesieg.
44013051	Yaglambibsieg bog Paulus ab Barnabas ab sigdi yan ag lenga´ anege nimi danegag wenesina´ songe se boloblenggia Ikonium bireg.
44013052	Anda Antiokhia asag ab dirigoga bana´ nimi yaga´ ngingyang nong ulameg Geid Gange ab di degneboga.
44014001	Ikonium asag anege babe na lerabana´ nang besena´ abenege na Yahudi nimi di weig yubu dona´ eyag wa´ireg di aneso ura omoladlamsireg, ba Yahudi nimi babe Yunani nimi babe odseig seinilimeg.
44014002	Bog sig Yahudi nimi na sigdi omoladlamsiregne na lobogeg, Eimayong wangan nimi di gange ag gegbugong gom arob una´ ab nunggabo ag anege erigal nembusugong arobne yong-yongobesieg.
44014003	Paulus ab Barnabas ab na ad nenegag uldablamdeg. Di signa bosa´ goma´ omoladlamsireg, anese signa Ayong Weigne ag odseig seinilina´ di. Anda Ayong Weigne di glagia doladsina´ se yubu nenege migib danggia dodsiog, anda eildi migib sig ag dodsiogne nenege di signa budna´ ubnemen gomne babe gedneb-gednebne babe unulamdeg.
44014004	Bog ad nenege nimi na urugag wageg di: dara nimi na Yahudi nimi ag danggayeg, ba dara nimi na lerabana´ nang agsig danggayeg.
44014005	Wera Yahudi gom nimi ab Yahudi nimi ab sigdi bomengesin nang ab isirubeg, di yubu selboga lerabana´ nang besena´ abenege na doraneboga girig di obsugob aboga selbayeg.
44014006	Bog sig lerabana´ nang besena´ abenege gigib gegbareg wenena, signa Likaonia as bisig bireg, anege na Listra ab Derbe ab beram-beram adnag.
44014007	Signa anege ag babe Besarob Yubu nenege omoladlamsireg.
44014008	Listra asag ab nenge dogne buna´ og ulamog, anese eildi yan mesang di yan inga´ dangdobne mangalengna´ ag danegab anda yabana´ babe yabalamog gomne.
44014009	Anegag bulamog di Paulus di lemog yubu nenege gegelamog. Anda Paulus na alag gemelamog ba eildi odseig seinilina´ eibog di wesibog.
44014010	Wera Paulus na yubu migiba´ lebog di na: “Eindi yan ane nginigia segoglom!” Ba nimi nenege na sa´wanenggia segogog di bina ya´ina ulamog.
44014011	Nimi dina´ na Paulus di unubayog ununa´ nenege eibeg wenege, signa Likaonia yubu da´ib lemeg di na: “Sunuruba´ gibna´ oubu aga nimi sirig a´osing danggoga yunggilamdang.”
44014012	Di Barnabas na Zeus singgayeg di Paulus na yubu lemoga´ se Hermes aboga singgameg.
44014013	Sunuruba´ gibna´ oubu Zeus deiya´ne eildi ee na ad nenege eiba´ ag sig soroba´, anda sapi yem ab eisa´ eisa´ ab boboga ad nenege bana´ isigin ag anege beyayeg, di nason isiboga nimi nisin ab di sig dinge boboga oboga lerabana´ nang ag gibna´ se doladyesieg.
44014014	Barnabas ab Paulus ab na ununa´ nenege gegbareg wenena signa bagsum gweldegoga yongodabdeg di nimi dina´ gan-gan ag yunggindoga yubu biaboga lemdeg.
44014015	“A´unna sa´ase anesonge unulamlom do? Nunna od nimi soba´ a´un songe neigne. Nun ane ag ulamnama´ ane na Besarob Yubu nenege a´un ag ombadsineb, ba a´unna a´undi yog gilaboga ununa´ nene loboglulum di Eimayong gamyagne eim ab sogo ab weigmag laut ab nisina´ mesina´ nisin ubogne ag losomba yululum aboga.
44014016	Minin menen danege na yog sogo-yog sogo nimi nisin sigdi yonge ag unura balamgong aboga Eimayong na ising diblouyamsiog.
44014017	Bog Alna Eildi besarob una´ lag deilina´ deibnun gom aboga gom, nenege na eimag uboga mog doblenggia a´un ag besarob deng li doladlamsiog. Alna a´undi gange ag gwaneng di aa arobne ab ngingyang einge ab ubsiog.”
44014018	Lerabana´ nang abenege na aneso yubu lemdeg bog nimi nisin di sig gibna´se oboga doladsina´ anege na garebanmen gom so ulameg.
44014019	Bog Yahudi nimi aga Antiokhia ab Ikonium nimi ab yayeg di sigag wembesieg ba nimi dina´ na sigag danggayeg. Di signa Paulus girig di nagoga obeg di giliboga ad weilagsig bolanggieg, anese sigdi sembia na alna gigib somagdobla aboga.
44014020	Aneso unubayeg bog sig dirigoga bana´ nimi nisin na alag longgoga adnaganegayeg wenege na, alna bugogog di ad lomag wa´iog. Ambusum gwelegnag samo na Barnabas ab nason Derbe asag bireg.
44014021	Paulus ab Barnabas ab na Derbe asag ya´indoga Besarob Yubu nenege omoladlamsireg ba nimi dina´ log dirigoga bana´ nimi danggan ba dolamdeg. Di signa on somboga Listra uboga Ikonium uboga Antiokhia yareg.
44014022	Ad danegag na dirigoga bana´ nimi di gange wemboga migib danggia odseig seinilina´ ag migib gad seglamgong aboga, lebdeg di na Eimayong damag una´ ag wa´na´ na igin-iginne damen bobna di wenegaga wa´inmen aboga wembesireg.
44014023	Jemaat nisin eleb-eleb domba dira gemera unnang jemaat nenege eleb-eleb segibsireg, di gwaneng dena´ gom gom doa yubu og leboga gigib wenena domba dira gemera un nimi danege Ayong Weigne ag doreg, nenege na sigdi odseig seinilina´ diga´ne ag.
44014024	Signa Pisidia mogsogo nisin gemera yabalamdega´ anda Pamfilia asag yareg.
44014025	Perga asag anege babe signa weig yubu omoladlamsireg, anda weigmag abomag asag Atalia bireg.
44014026	Ad nenegag uboga perahu ag bulwinggina Antiokhia asag yareg; ad nenege na damen Eimayong di wana´ weradona´ wee eilniboga webdugong aboga doaramsioga´ ag, anda signa gigib webdeg di.
44014027	Signa anegag gigib wa´ireg di jemaat nisin biabsireg ba longgayeg wenena, signa Eimayong di sig bisig uboga unulamogne nisin sigag negdeg, anda yog sogo-yog sogo nimi nisin se odseig seinilina´ Eildi gigib isigin gubog aboga.
44014028	Ad nenegag signa dirigoga bana´ nimi ab nason uldablameg.
44015001	Edbare nimi na Yudea uboga Antiokhia ya´ilameg di nunggabo ag anege omoladlamsieg di na: “A´unna Musa di damen sob ununa´ aga doblenggirubne bog garena´ gom wenena a´unna blebsulul goma´ aboga omoladlamsieg”.
44015002	Bog Paulus ab Barnabas ab di na ununa´ nene na yaga´ byaboga´ ununa´ nene na mem aboga lebdeg. Di goggobagna gererob yubu lebeg, ba Paulus ab Barnabas ab jemaat nenege di nimi dara ab na Yerusalem asag lerabana´ nang ab, domba gemera dira un nang ab ag yubu nene selbugob aboga bieg.
44015003	Signa jemaat di boboga as weilagsig bogolbisieg, ba signa Fenesia bisig uboga Samaria nag bireg, mogsogo danegag ab na noroldana´ gange di meilinge loldogna´ yubu Yahudi gom nimi ag ombad-ombad balamsireg. Yubu nene na nunggabo as nenegag nimi nisin babe ngingyang ulamsiog.
44015004	Signa Yerusalem asag wa´ieg wenege na Jemaat ab lerabana´ nang ab domba gemera dira un nimi ab di dobsieg, ba signa yogne-yogne nisin Eimayong di sig bisig unulamogne nenege nisin nebeg.
44015005	Bog Farisi sisya´ nimi babe edbareso nimi gigib odseig sembibeg di yayeg di lebeg di na: “Yahudi gom nimi babe na bog garebusugong di Musa di garerob yubu ag dirigoga unulamgong abneba´.”
44015006	Ba lerabana´ nimi ab domba gemera dira un nimi ab na yubu nenegese yubu selelameg.
44015007	Li salag edbare sum na yubu nenegese gigib selboga yubu amoma´ deibeg di, Petrus na segogog di lebog di na: “Na´aborale lei, a´un nisin babe eel, a´un gan-gan ag ab damen danegab Eimayong di webneog, nenege na neri bam bisig uboga yog sogo-yog sogo nimi nisin Besarob Yubu nenege gegbayig di odseig sembibgong aboga.
44015008	Eimayong di og nimi gange nisin eel ulamsil sig dosina´se Eildi yonge na gigib lag danggibog, anese Alna Geid Gange babe sigag dodsiog nun ag dodsiog songe neigne,
44015009	Anda Alna nun ab sig ab eleb-eleb delegdoba´ dogne od ulamla gom, odseig seinilina´ di sigdi gange ag gigib Eildi legsiog.
44015010	Wera aneso wenena, a´unna sa´a se Eimayong ag isisina´ songe iginne dirigoga bana´ nimi ag deibsugob sigdi ubuma gyabnemen gomne aga na, od nunisang yabo di babe nundi babe iginne deibsinmen de?
44015011	Samboga na nunna odseig sembibgob, Ayong Weigne Yesus Kristus di glagia doladsina´ nunna blebsina´ doubub songe sig babe neigne.”
44015012	Wenabog ba nimi danege nisin na yubu gelegayeg, di signa Paulus ab Barnabas ab bisig uboga Eimayong di unulamogne yog Yahudi gom nimi ag budna´ ningginge ab gedneb-gednebne ab neblamdeg ba gegelameg.
44015013	Paulus ab Barnabas ab gigib lebdeg wenena, Yakobus di lebog di na: “Na´abo lei, nayag gegbululum:
44015014	Simon di gigib leleboga nebla, anege na oumunggun danegab Eildi weradona´ gange na yog Yahudi gom nimi se Eimayong di ombadsiog, nenege na Eildi si se aboga sig gan-gan ag ab yog nimi websiog.
44015015	Ununa´ nene na nabi nang di leboga mome dorob songe:
44015016	Yogsum Nana yane di Daud di ee gobdoba´ anege on ouyag sobnuna´, anda douluboga marobne na Neri on sobne di Neri gas segibnuna´,
44015017	Ba nimi nisin na Ayong Weigne elamgonga´, yog sogo-yog sogo Yahudi gom nimi ag na Neri nimi abnuna´ nene nisin unulamlange Ayong Weigne di yubu na aneso lerob,
44015018	Yubu nene na oumunggun danegab gigib eel urub yubu.
44015019	Anese aboga neri seinilina´ na, nunna sig Yahudi gom nimi aga Eimayong ag losomba yugonga´ se na ingmunne deibsugob gom,
44015020	Bog nunna sigse mome dobgob, ba signa sunuruba´ gibna´se deirub dena´ aga meili urub dena´ ab, yolsagaldana´ ab, yog boga´ golarob ba somagdobne sob ab eneng ab dena´ na geblamgong.
44015021	Anese damen danege murub Musa di garerob yubu na nisin asag omoladlamsildong, anda wene babe sob-sob Sabat Sum dona´ ee ag eildilamang.”
44015022	Sig lerabana´ nang ab domba dira gemera un nang ab jemaat anege nisin ab di garerob yubu doblenggia sig gan-gan ag ab edbare so nimi websieg di Antiokhia bogdebsieg Paulus ab Barnabas ab nason isiboga, anege na Yudas aga len si na Barsabas ab Silas ab. Sig besene na nunggabo gan-gan ag ab bo mengesin nang.
44015023	Sigag na mome doroba´ dogne dodsieg yubu nong na leboga dorob di: “Na´abo Lerabana´ nang ab domba dira gemera un nimi ab a´unggabo Antiokhia nimi ab, Siria nimi ab Kilikia nimi aga yog mogsogo nimi ab di giblamsiab.
44015024	Nunna gegbayob ba abene so nimi nun gan-gan ag uboga a´un ag yayeg di sigdi ununa´ yubu omoladlamsieg ba gange ingmun ab warebom ana´ gange ab ulamsilne nenege na, unulamgong aboga nundi lebubne gom.
44015025	Anese aboga wene og na nun nisin di nimi webgob aboga selbayab di nimi edbare na a´un ag doldogolyesiab nundi wana´ nang Barnabas ab Paulus ab isiboga.
44015026	Nenege na nimi besene sigdi gange gamyaga´ na nundi Ayong Weigne Yesus Kristus se gigib doaddob nang.
44015027	Anda nunna Yudas ab Silas ab ane gigib doldogolyesiab, a´un ag yubu sirig di ombadsugonga´ bog mome ane di babe dobab.
44015028	Anese nene Geid Gange di garerob yubu ab nundi garerob yubu ab, anda a´un ag na igin saram lamagonggibsinmen gom bog nene songe aga:
44015029	A´unna sunuruba´ gibna´se deirub dena´ aga meili urub dena´ ab, yolsagaldana´ ab, yog boga´ golarob ba somagdobne sob ab eneng ab dena´ na geblulum. Wera a´unna ununa´ nene ag weldalamlulum wenena, a´unna besarob ununa´ unulamluluma´. Wera gigib, na´abo.”
44015030	Gigib gibgogodanggoga wenena, Yudas ab Silas ab na Antiokhia bildibdeg. Anegag bireg di jemaat nisin biabdeg ba longgayeg wenena mome doroba´ anege sigag dodsireg.
44015031	Mome doroba´ anege gigib eildibayeg wenena jemaat na ngingyang se eii dolameg, anese mome doroba´ nong anege na gange iga´ dibsina´ se.
44015032	Sig Yudas ab Silas ab babe na nabi nang, anda signa soba´ nunggabo anege wemboga ombara sigdi gange migib danggia ulamsireg.
44015033	Anda sig besene na anegag ulamdeg bog edbare salag ubdeg di wenege na, nunggabo danege di ngingyang isirub gange di se loubsieg ba signa on bogiamsieg nimi ag yareg.
44015034	[Bog Silas og na ad nenegag ulamnun aboga gareboga lebog.]
44015035	Paulus ab Barnabas ab na Antiokhia asag ulamdeg di edbare salag so ulamdeg. Sig ab yog nimi dina´ ab nason Ayong Weigne di yubu yog nimi ag omoladlamsieg.
44015036	Bog edbare salag gigib ubdeg di Barnabas ag Paulus di lebog di na: “Nunna on nunggabo ag as eleb-eleb gemera yabalamnom, damen nundi Ayong Weigne di yubu gigib ombaddoba´ ag wene signa sa´aso umang aboga sigag gemera yabalamnom.”
44015037	Barnabas na Yohanes len si na Markus ab bobunun aboga ubog;
44015038	Bog Paulus na migiba´ lebog di na, Pamfilia bana´ erigal aboga lobogog nimi aga al ab bana´ wenena meili so sigab nason wee neigdigum wena´ gomne wenena.
44015039	Yubu nene di yaboga leldana´ so danggasiog, ba signa eleb-eleb danggareg di Barnabas na Markus ab bobog di perahu ag uboga Siprus sig bireg.
44015040	Bog Paulus na Silas webog, di nunggabo Antiokhia nimi di Ayong Weigne di glagia doladsina´ nenege gigib dodsieg wenena bireg di,
44015041	Signa Siria uboga Kilikia yabalamdeg wenena, jemaat nisin di gange migib dangiroro yabalamsireg.
44016001	Paulus na Derbe asag yayog di Listra asag babe yayog. As nenegag ab dirigoga bana´ne dogne si na Timotius umog; eilin na Yahudi sisya´ gel bog gigib odseig seinilina´ gel, bog aleyong na Yunaninge.
44016002	Timotius anena nunggabo Listra nimi ab Ikonium nimi ab di besarobne aboga eel ulamegne,
44016003	Anda Paulus di yonge na al ab nason bunom aboga ubog. Paulus di na al bog garebayog, mogsogo nenegag na Yahudi nimi dina´ logse, anese nimi nisin na eel ba aleyong na Yunaninge.
44016004	Ad danegag samom-samoma´ Paulus ab Silas ab na lerabana´ nang ab domba gemera dira un nang ab di Yerusalem asag ab garerob yubu nenegaga ombadda yabalamsireg, ba jemaat nisin babe dagom alamgong aboga.
44016005	Jemaat nisin di odseig seinilina´ migib danggia ulamsireg ba nimi dina´ ma´alyalameg.
44016006	Geid Gange di signa Besarob Yubu Asia sogo ag ombadsugong aboga basa´ erigayog, ba signa Frigia sogo ab Galatia sogo ab ag bieg.
44016007	Anda Misia asag bireg signa Bitinia mogsogag wa´unom aboga sumbareg bog signa Yesus di Gange di bang gom abog.
44016008	Anda Misia sogo nag balamdeg di wenena, signa Troas asag segelbireg.
44016009	Einimnag na Paulus a´osing ag lenda songe seigda´ib ab eibog di na: Makedonia nimi dogne anegag segamog di alag biaboga lebog di na: “Anesig gouboga yalem di nun arobusulom!”
44016010	Paulus na lenda songe seigda´ib ab eibogne nenege gigib eibog wenena, nunna Makedonia berera bugob aboga garen dogne elamub, anese lenda songe seigda´ib ab eirubne nenege gareboga sembia na Besarob Yubu nenege nimi donogag ombadsugong aboga Eimayong di nun bialamsil sembibub.
44016011	Wera nunna al wenege murub Troas uboga balamub di Samotrake asag perahu ag buyub, anda ambusum gwelegnagsig na nunna Neapolis asag segelbiyub;
44016012	Anege uboga nunna Filipi asag buyub, Makedonia asag ab oumunggun as nenege ag, Roma ab segelyanggan nimi ulameldong asag. Ad nenegag na nunna li salag edbareso ulamub.
44016013	Sabat sum nenege na nunna ad nenege isigin ag uboga langguyub, di weig mag abom ag buyub di nundi sembia na anena Yahudi nimi di doa yubu lelyanggana´ ag na ane sembibub; gigib bugub di nunna anegag ulameg gelabo ag anege yubu selbuyub.
44016014	Sig gan-gan ag anege gel dogne si na Lidia alna dagoma gegelamog. Alna Tiatira gel aga younggabun so saba´ bagsum degoga obnagel, Eimayong ag gibna gel ulamog. Ayong Weigne di eildi gange isigin gubog ba, alna Paulus di lemog yubu ag besa gegboga dolamog.
44016015	Lidia ab eildi eelom nimi ab gigib mag dobonggibub, ba alna nun ebsiog di lebog di na: “A´undi sembia nana gigib Ayong Weigne ag odseig sembibla sembiblom wenena, yululum di neri ee ag ulamlulum.” Alna wenaboga bebeglamog wenena nunna od seleb aboga dogom abub.
44016016	On ig dognog sum nunna doa yubu lena´ ag biyub, di nunna ouragna´ gel dogne alna meili gangenge migib di eimigsig dangganebne se obnagel dogne eildi wenaboga obna´ di al salerob nimi na damnang weiga´ dolameg gel genege ebbisidangguyub.
44016017	Genege na Paulus ab nun weilagsig dobda ngebda yalamog di lemog di na: “Nimi dane na Eimayong Yaga´ Bebnagne di ouragna´ nang. Anda signa blebsina´ bisig yubu ombadda yabalamsiang.”
44016018	Ununa´ nene na li salag edbare so unura lerayabalamog. Bog Paulus na genege di saglamsioga´ anege lignibonggibnemen gom ubog ba, alna gemesombayog di meili gange nang ag anege lebog di na: “Nana Yesus Kristus si ag uboga lebna anna gene ag uboga langgulom.” Abog ba al wenege sabseibi meili gange nang nenege na langgiog.
44016019	Genege salerob nang nenege na gereg ba signa damnang dobgoba´ arobne nenege gereg, ba gigib derong arobog wenege na, signa Paulus ab Silas ab salbesieg di oboga degna´ ag giliboga bolanggiyig di weignang a´osing ag bobisiyig.
44016020	Signa gigib salbesieg di as nenege weignang a´osing ag bobina sigdi lebeg di na: “Nimi dane na Yahudi nimi anda nundi as nene na sigdi gwildi-gwildi alamang,
44016021	Di signa sigdi sob ununa´ omoladlamsiang, nun Rum nimi na doboga goma dagoma unubanmen gom ununa´ aga.”
44016022	Nimi dina´ di babe longgoga olsablamsieg. Di ad nenegag weignang nisin di na sigdi nong bagsum weldegoga sig giliboga bobsululum aboga lebeg.
44016023	Signa nilaga´ di yasoboga li dina´ obsieg di wenena, gouboga dolongsina´ ag dolongolbisieg. Dolongsina´ lomag wena´se weigne di signa yaga´ besa websululum aboga lebog.
44016024	Lebeg yubu nenegag dirigoga, dolongsina´ lomag wena´ se deiya´ne di signa yaga´ urug nong ag dobonggibsiog di bosi soubu sigdi yan ag yaga´ migiba´ daraboga nobsiog.
44016025	Bog einimnag dug-dugana´ abenege Paulus ab Silas ab na Eimayong ag doa yubu ab gibna´ mos ab lemdeg ba on yog dolongsina´ ag dobonggirub nimi babe gegelameg.
44016026	Al wenege sabseibi oloboga ningnong sa´uma´ nenegaga wareldogolyayog, ba dolongsina´ eyag seilin degdoba´ danege nisin babe wareldogog; anda al wenege sabseibi ab isigin nisin gubog di sigag bosi soubu nisin dadbamsiega´ babe gomboga malyibiog.
44016027	Dolongsina´ lomag wena´se weigne na buglala´oga gemelamog ba dolongsina´ ee nenege isigin nisin gubduba´ eibog, di alna parang gilisalboga obdangdobnun aboga uldogog, eildi sembia na dolongsina´ ag dobonggirub nimi nisin na gigib berera bildibanga´ aboga.
44016028	Bog Paulus na yubu migiba´ biaboga, leldogog di na: “Nun nisin na od ane umab, anna oldanggom!”
44016029	Dolongsina´ ag wena´se deiya´ ne benegag wesa´ beyugong abog, ba alna bedbed aboga bologa wa´iyog di Paulus ab Silas ab di yan damag oglumugoga malyayog.
44016030	Di alna sig asagsig bolanggeisiog di lebog di na: “Ayong yabo lei, na blebnulul aboga nana sa´a ubnun, do?”
44016031	Sigdi yubu degna´ lebdeg di na: “Anna Yesus Kristus ag odseig sembiblem wenena, an blebgele di, an ab eindi eelom nimi nisin ab babe.”
44016032	Wera signa Ayong Weigne di yubu al ab eildi ee lomag nimi nisin ab ag ombadsireg.
44016033	Al jam nenegag ab dolongsina´ ee ag wena´ se weigne benege na sig bobisiog di sigda´ eneng susu babe mag leggeglebesiog. Wenege sabseibi babe na al ab eildi eelom nimi ab babe mag dobonggibsireg.
44016034	Anda alna sig dorabobsiog di eildi bobina gwaneng babe sigse yobsiog. Anda alna yaga´ ngingyang sirig ulamog, di al ab eildi eelom nimi nisin ab babe na Eimayong ag odseig sembibeg.
44016035	Ee gigib gwelegayog wenena as nenege salerob nang di as nenegag wee wen nang ag uragibsiog di dolongsina´ eyag wena´se weigne ag bululum di leblulum di na: “Besene nang abenege na doblambibsulul ablulum aboga bogibsiog!”
44016036	Dolongsina´ eyag wena´se weigne benege na leibeg yubu nenege Paulus ag lebog di na: “Ad nene ag weignang di lebang di na a´un se loblubsulom seyang; ba wene a´unna langgindibdurum di besaroba´ baldomdurum.”
44016037	Bog Paulus di nang danegag lebog di na: “Nun babe nongna anese aboga isisina´ gomdog seila´ obsiong Rum nimi bog dolongsina´ ag dobonggibsiong. Dog wenena nunna yog yubu goma´ doblambusugong de? Aneso unubanmen gom! Od sigdi ya´indoga nun bolanggusugong.”
44016038	Wennang danege na lebog yubu nenege ad nenegag weignang nisin ag ombadsieg. Wera signa gegbayeg ba Paulus ab Silas ab na Rum nang abeg ba signa log ubsiog.
44016039	Ba signa na´abo ongei mednebayab arob gange lebeg di lerabana´ nang besena´ abenege dora bobsieg di ad weilagsig langgindoga, ad nenag loboga balamdurum aboga molbayeg.
44016040	Ba signa dolongsina´ eyag anege loboga Lidia di eyag bireg; anda nunggabo anege ab gigib ebbisidanggayeg di sigdi gange iga´ dibibsireg di wenena signa bindibdeg.
44017001	Paulus ab Silas ab na Amfipolis asag uboga Apolonia asag uboga Tesalonika asag bireg wenena, anegag na sig Yahudi nimi di dona´ ee dogne od.
44017002	Paulus na dona´ eeyag eanege sob unob wa´iog. Sabat sum weneli urubub alna weig yubu ag uboga dara sob-sob neglamog.
44017003	Al na sigag besa delegoga neblamog di omoladlamsiog, di Mesias na yaga´ iginne dobog di somagdob nimi gan-gan ag uboga gamyag bugogog, wenaboga eildi lebog di na: “Anena Mesias, anege na Yesus, aga neri a´un ag omoladlamsin.”
44017004	Sig edbareso nimi na odseig sembibeg di Paulus ab Silas ab ag danggayeg, anda Yunani nimi babe dina´log Eimayong ag log ulameg, di a´osing ag gelabo babe dina´log ulameg.
44017005	Bog Yahudi nimi na yoo gange ubsiog ba, yoonang edbareso nang oboga degna´ ag yaban nang di adbesieg ba signa yubu dina´ leboga ad nenegag gwildi-gwildi alameg. Signa Yason di eyag adnabayeg Paulus ab Silas ab dobsiyeb di nimi a´osing ag yubu selena´ ag bobusugob aboga.
44017006	Bog signa sig besene eibsieg gom wenege na, signa Yason ab algabo edbareso nang ab aga giliboga bobsieg di ad nenege weignang ag bobisieg, yubu biaboga leble balameg di na: “Nimi abene na ad nisin douluboga bolamsirang di wene nundi ad nene ag babe gigib ya´ilamdang.
44017007	Anda signa Yason di ee ag gigib dobsio ba eildi ee ag umdang. Sig nisin na Kaisar di garerobne ag babe byablamdang di lemdang di na, on yog borobne dogne od, anege na Yesus.”
44017008	Wera nimi nisin ab ad nenege weignang nisin ab yubu nene nisin gigib egbayeg di signa ee bugnemen gom ulameg.
44017009	Bog signa Yason ab algabo yog nimi dara ab ag lingnibayeg di signa see loubsieg.
44017010	Sum nenege enimnag na nunggabo ad nenegag nimi di Paulus ab Silas ab na Berea asag bururum abeg. Signa ad nenegag gigib bireg di wenege na Yahudi nimi di dona´ ee ag bireg.
44017011	Yahudi nimi aga ad nenegag ulameg nimi di gange na od besarob, bog Yahudi nimi aga Tesalonika ulameg nimi di gange na besarob gom, anese signa yongon gange di yubu besa dolameg di signa sob-sob sum Weig Yubu gembara eildilameg eel ubgob aboga se, nene nisin na sirig odseig goma aboga.
44017012	Sig gan-gan ag ab nimi dina´ odseig seinilimeg. Sig Yunani nimi weig gelabo nengabo dina´ babe odseig seinilimeg.
44017013	Bog sig Yahudi nimi aga Tesalonika ulameg nimi eel ubeg di na Berea asag Paulus na Eimayong di yubu nenege omoladlamsil abeg, ba gegbayeg wenena, signa ad nenegag yayeg di nimi nisin ag sigdi yubu gegenggom aboga bebegayeg, sigdi gange ag ee bugnemen gomso danggibsieg.
44017014	Bog nunggabo anege nimi di Paulus na berera weigmag laut abomnag bulom abeg, bog Silas ab Timotius ab na od Berea ulamdeg.
44017015	Anda Paulus ag dobda balameg nimi na alag adbamega´ murub Atena asag bieg, di on somba yanggayega´ ag na Silas ab Timotius abse yubu leboga´ ab beyayeg, di signa berera alag burugong aboga.
44017016	Paulus na Atena asag sigse dira ulamsiog wenege na, ad nenege na sunuruba´ gibna´se sunuruba´ memeroba´ og eilimog wenena eildi gange ag ongei arob gange ulamog.
44017017	Anese aboga alna weig yubu dona´ ee ag Yahudi nimi ag babe Eimayong se log ulameg nimi ag babe yubu amoma´ selelameg, di oboga´degna´ ag ebbisidan nimi ag babe lemog.
44017018	Anda Epikuros sisya´ nimi aga gerem deiya´ nimi edbare ab Stoa ab alab yubu isidanggoga selelameg di nimi dogne di lebog di na: “Nimi nene sa´a yubu aga lebnun aboga ulamla do?” Bog on yog nimi di lemeg di na: “Al a´osing mag na nimi asag nang di sunuruba´ gibna´ oubu yubu omoladsilongso lemla.” Anese alna Yesus se Besarob Yubu ab Al gamyag buldogna´ yubu ab omoladlamsiog ba.
44017019	Wera signa yubu selena´ ag Areopagus ag bobieg di lebeg di na: “Mele eindi wenog ununa´ yubu omoladlamsilamne nene nun babe od seleb eel ubgob de?
44017020	Eindi leboga omoladlamsilam yubu nene na wenog sirig so yubu. Anese nunna eel dangana´ yo ulamsil, yubu nene nong nisin na sa´a aboga eel ubgob.”
44017021	Anda Atena nimi babe nimi asag nimi aga asag anege ulameg nimi babe yogne nisin una´ gom gom yogne-yogne wenogne nenege og lera goma gegera ulameg.
44017022	Paulus na yubu selena´ ag Areopagus eilib segelwinggiog di lebog di na: “A´un Atena nimi lei, nana eiyamsin, ba a´unna a´undi sunuruba´ oubu yogne-yogne nisin ag giblamlom.
44017023	Anese nana a´undi asag gemera yabalamna wenena a´undi gibna´ne ag eilimna di oboga doladna´ ouling ag mome doroba´ dogne eibno di na: Eel gom Eimayong ag. Anda a´un wangan bog giblamlomne nenege aga nana a´un ag omoladlamsin.
44017024	Eimayong mogsogo ab yogne-yogne nisin gigib ubogne, Alna eim ab sogo ab se Ayong Weigne ulamla, nimi see di sorob gibna´ ee ag ulamla gom.
44017025	Anda nimi see di babe weboga arolamang gomne, Alna yogne-yogne moga´ gomne dogne goma´ na od gom, anda Eildi aga gange busu ab gamyaga´ ab yogne-yogne nisin nimi ag dodsiog.
44017026	Dognog nimi di aga yog as-yog as nisin ab sogag ane ulamgong aboga nimi ab ubsiog, di Eildi li ab sum ab gedneboga deibsiog di sig ulamneba´ wilnib-wilnib babe gadbayog.
44017027	Ba signa Al elamig di eiya salbonggibgong, Alna nun eleb-eleb beram nong ag od ulamla bog.
44017028	Anese nunna Eildi nong lomag gamyag ulamab, elebom alamab, nunna od ulamab, a´undi nebna´ yubu nebna nimi di lemeldong songe: Anese nun nisin babe Eildi mangadangdob nimi.
44017029	Anese nun mangadangdoba´ na Eimayong ag uboga, anda Eimayong di memerobne nenege na emas ab perak ab girig ab nimi gerem di dogleboga memelameldong songe seiniling gom.
44017030	Damen loba´ wilmanne ag na gemelamog gom, bog wene Eimayong na nimi nisin ag meilinge ag noroldana´ gange di loboggong arobne lemla.
44017031	Anese Alna li gigib weboga dognog sum gareboga deibog, anda Eildi gedneboga webog nimi di sogo nimi sirig sunum sununa´ di sumbousulula´, Eildi gednebne nimi nisin ag gigib dodsiogne nenege senge na somagdob nimi gan-gan ag uboga Al gamyag bugibog.”
44017032	Signa somagdob nimi gamyag buldogna´ yubu gegbayeg wenege na, dara nimi di na derelimeg, ba on dara nimi di lemeg di na: “Eindi lemlam yubu nenese na nunna yogsum aga gegbugob.”
44017033	Ba Paulus na sig lobogsiog di langgiog.
44017034	Bog sig nengabo dara na al ab isirobeg di odseig sembibeg, sig nang danege gan-gan ag ab na Dionisius alna Areopagus sisya´ne ab, gel dogne si na Damaris ab, sig ab nason on yog nimi babe odseig sembibeg.
44018001	Gigib wenena Paulus na Atena asag loboga Korintus biog.
44018002	Korintus ab na Yahudi nimi dogne si na Akwila ab ebbisidareg, alna Pontus asagne. Alna wenog Italia uboga ya´ilamog eildi gel Priskila ab, anese Kaisar Klaudius di na Yahudi nimi nisin Roma asag na langgululum amog ba. Paulus babe sigdi ee ag gemelbisiog.
44018003	Anda signa wee neigdigum besa welamdeg wenena alna sig ab nason ulameg. Anese sig babe na ee sona´ gerem nimi, ba signa wee neigdigum welameg,
44018004	Anda sob-sob Sabat sum dona´ ee ag Paulus na yaga´ yoyaboga sig Yahudi nimi ag babe Yunani nimi ag babe odseig sembibgong arobne omoladlamsiog.
44018005	Bog Silas ab Timotius ab Makedonia uboga yareg wenege, Paulus na yoyaboga weig yubu omoladlamsiog, anda alna Yahudi nimi ag lag lebog, Yesus na Mesias aboga.
44018006	Bog sig nimi danege na al malboboga meili dolbalag nenelameg, ba alna eilda´ bagsum ag lenga´ boloblenggia lebog di na: “A´undi eneng na a´un damnang see ag od ulamla; nana mednena´ na gom, nana geis legdob. Wene murub uboga nana Yahudi gom nimi ag bunun.”
44018007	Wenabog di alna anegag uboga langgiog, di nimi dogne eildi si na Titius Yustus alna Eimayong ag giblamogne eildi ee ag yayog, anda eildi ee babe na dona´ ee eiba´ag.
44018008	Bog Krispus alna dona´ ee nenegese ousa´ne al ab eildi eelom nimi nisin ab na Ayong Weigne ag odseig seinilimeg, Korintus nimi dina´ babe Paulus di omoladlamsiog yubu gegelameg di odseig seinilimeg wenena mag dolongna´ se doaddanggayeg.
44018009	Ig dognog sum einimnag Paulus na lenda songe seigda´ib ab eibog ba Ayong Weigne di yubu leldogog di na: “Log unggom! Yubu gelegnanggom sob-sob omoladlamsulom!
44018010	Anese Nana an ab nason dirigoga ulamnama´ anda nimi di babe salbagaeg di obgugong goma´, anese ad nene ag na Neri nimi dina´log ulamang.”
44018011	Wera Paulus na ad nenegag ulamog bogna eseng yala´ dogne di wal na´ab bare umog di alna sig gan-gan ag ab Eimayong di yubu ombadda ulamsiog.
44018012	Unulamog bog ig dognog sum na Galio na Akhaya nimi se gubernur segogog wenege na, Yahudi nimi nisin ab isiboga Paulus ag byaboga alna sunusina´ ag bobieg.
44018013	Sigdi lebeg di na: “Nimi nene na yaga´ yoyaboga nimi nisin na Eimayong ag odseig sembia giblamgong arob una´ ulamsil di Damen Wenena´ Yubu ag byabna´ ununa´ ulamla.”
44018014	Anda Paulus na yubu lebnun aboga uldogog wenege na, Galio di Yahudi nimi ag lebog di na: “A´un Yahudi nimi lei, alna odseig mednena´ una´se goma meilinge se isibugob aboga wenena, a´undi leblomne od nana dobnun,
44018015	Bog ununa´ nene na yubu di leldana´ se goma si se goma a´un gan-gan ag ab garerob yubu se wenena a´undama´ di og membululum; nana aneso ununa´ se sunusina´ na yo gom.”
44018016	Wenaboga signa yubu selena´ lomag uboga yaglambesiog.
44018017	Ba sig nisin di Sostenes dona´ ee ag ousa´ne ag adnaboga yubu selelwa´na ee eriga´ ag anege oldogeg; bog Galio na yubu goma´ doge-doge abogog.
44018018	Paulus na li edbare sum na Korintus asag ulamog. Anda alna nunggabo anege nimi ag molbayog di Siria samo perahu ag biog, Kangkrea asag ab osong gigib garebayog di, anese alna damen ab leiblouyamoga´ se. Priskila ab Akwila ab na al ab nason bieg.
44018019	Anda signa Efesus asag segelbieg. Paulus na Priskila ab Akwila ab na anegag deibloubsiog. Di alna al og dona´ ee ag wa´indoga Yahudi nimi ab yubu amoma´ selelameg.
44018020	Signa alag ane ag ulamgob aboga molbayeg, bog alna od dagom abog gom.
44018021	Alna bindibnun aboga molbayog di lebog di na: “Eimayong di a´un ag ane on yulul sembible wenena, nana on yogsum yunun.” Di alna Efesus uboga perahu ag bildibog.
44018022	Alna Kaisarea yayog di sogag winggiog wenena jemaat ag na´abo aboga gibsiog di, alna on Antiokhia samo yunggiog.
44018023	Alna li salag edbare anegag ulamog, di alna on yog asagsig biog, anda Galilea sogo nisin gemera yabalamog di Frigia biog dirigoga bana´ nimi di gange migib dangilisina´se.
44018024	Al wenege ab Yahudi nimi dogne eildi si na Apolos alna Efesus asag yayog, alna Aleksandriange. Anda Weig Yubu eildiboga lena´ babe yaga´ gerem sirigne.
44018025	Alna Ayong Weigne se bisig yubu babe gigib ombaddob ba dorobne. Anda gange bobo gwirid aboga Yesus se yubu besa gembara lemog, bog alna Yohanes di mag dolonglamsiogne og eel.
44018026	Alna bosa´ goma dona´ ee ag omoladlamsiog. Bog Priskila ab Akwila ab na alag gegbareg di, signa al dorabobdeg di ee ag bindoga yaga´ besa delegoga Eimayong bisig alag omoladlamdeg.
44018027	Anese Apolos na Akhaya samo garelyibunun aboga ubog wenena, nunggabo Efesus nimi na mome doboga dirigoga bana´ nimi se dora deibeg, ba signa al besa dobgong aboga. Alna Akhaya biog wenege na, alna Eimayong di glagia doladsina´ di odseig seinilina´ nimi se nongobne danggayog.
44018028	Anese Yahudi nimi a´osing ag log eisa´ gom-gom byaboga nimi dina´ a´osing ag Weig Yubu ag uboga gednebne deiya Yesus na Mesias aboga omoladlamsiog.
44019001	Apolos Korintus asag umog wenege na, Paulus na mein ag ad nisin ag gemera yabalamoga´ anda Efesus asag segelyayog. Ad nenegag ab na dirigoga bana´ nimi edbare nimi ab eibbisidayeg.
44019002	Eildi sig ag lebog di na: “A´unna odseig sembiblum di wenege na, Geid Gange doblum de?” Bog sigdi yubu degna´: “Aro, di Geid Gange od ana´ babe na aro gegena´ gom.”
44019003	Ba Paulus di sigag lebog di na: “Aneso wenena a´unna edne di mag dolongna´ songe mag dobonggibsieg do?” Sigdi yubu degna´ na: “Yohanes di mag dolongsina´.”
44019004	Ba Paulus di lebog di na: “Yohanes di mag dolongsina´ na noroldana´ gange di meilinge ag lobogdob nimi aga, anda eildi nimi dina´ ag lemog di na, signa Alna eimig yululne ag odseig sembiblulum alamog, anege na Yesus.”
44019005	Signa wenabog yubu nene gegbayeg wenege na, signa Yesus si di mag dobonggibsulul aboga doaddanggayeg.
44019006	Anda Paulus di sigdi ousa´ ag salebonggibsiog ba sig ag Geid Gange doblenggibsiog, ba signa gange di yubu lemeg di eimig dangganebne babe lemeg.
44019007	Sig nisin isiboga wenena oo bare nimi so.
44019008	Paulus na anegag wal weneli ulamog di dona´ ee ag gemelbindoga anegag bosa´ goma´ omoladlamsiog. Eildi omoladlamsiog yubu nenege na Eimayong damag una´ se yubu aga yaga´ sirig sembibgong arob yubu omoladlamsiog.
44019009	Bog edbare nimi so na gange gas ulameg. Signa sirig sembibgong arob usina´ yo gom, di nimi dina´ a´osing ag Ayong Weigne di Bisig lebna´so ulameg. Anese Paulus na sigag lobogsiog di dirigoga bana´ nimi babe sigag na delegoga eleb-eleb deibsiog, di sob-sob sum na weig sekolah Tiranus dona´ ee lomag omoladlamsiog.
44019010	Ununa´ nene na eseng yala´ besene ulamog, ba Asia nimi nisin na Ayong Weigne di yubu gegelameg, od Yahudi nimi babe Yunani nimi babe isiboga.
44019011	Paulus bisig uboga Eimayong di budna´ ubnemen gomne unulamog.
44019012	Anda nimi na Paulus di bagsum see lubna´ goma bagsum boroba´ gom bobina neigna´ nimi ag deibna wenena sigdi neigna´ babe derong aldomog di meili gange nang wa´indub nimi babe langgalameg.
44019013	Di babe Yahudi nimi aga mogwesena´ gerem nang edbare babe na, signa yog as-yog as yibindoga nimi gange ag meili gange nang wa´indob nimi ag na Ayong Weigne Yesus si di yaglambugob aboga sunulameg di lemeg di na: “Paulus di lemlange Yesus di si ag uboga yaglambesin.”
44019014	Sig ununa´ nene unulameg nang nenege na Yahudi Imam Weigne eildi si na Skewa eildi mabo segbare nang di unulameg.
44019015	Bog meili gange nang anege di yubu degna´ lebog di na: “Yesus na nana eel, Paulus babe nana eel ulamna, bog a´unna ednang do?”
44019016	Anda meili gange nang wa´ilamogne benege di sigag singirubsiog di sig nisin dolbalag nemboga olamsiog, ba signa nimi nenege di ee ag uboga nongbaneng bologa susu oroba´ bieg.
44019017	Sig Efesus asag nimi nisin Yahudi nimi babe Yunani nimi babe unubayog ununa´ nenege nisin gegbayeg wenena, sig nisin na log ubsiog di Ayong Weigne Yesus di si bebnag aboga meiblameg.
44019018	Sig gan-gan ag ab nimi gigib odseig sembibeg di nimi dina´ a´osing ag ya´indoga lag lemeg, anda sig babe ununa´ aneso gigib unurub aboga lag deilimeg.
44019019	Sig gan-gan ag ab nimi dina´ babe mogwesena´ una´ nene unulameg nimi, sigdi buku mome doroba´ neiga´ag mamogoga nimi nisin a´osing ag ug dabeg. Buku mome doroba´ anege degna´ girig wase na lima puluh ribu perak degdoba´ aga.
44019020	Ununa´ nene bisig uboga Ayong Weigne di yubu nenege na ad nisin ag weglamog di migib ulamog.
44019021	Ununa´ nene nisin gigib unuboga wenena Paulus na Makedonia uboga Akhaya ad bisig bisene sembibog wenena. Eildi lebog di na: “Ad nenegag gemelbisine di gigib yaga´ Roma babe gednun.”
44019022	Anda alna eildi arona´ nang besene Timotius ab Erastus ab damen Makedonia asag bogdebsiog, bog alnong og Asia sogo ag on li edbare salag so ulamog.
44019023	Sum nenegaga goma Efesus asag na Ayong Weigne Bisig se delegeldana´ weiga´ sirig danggayog.
44019024	Anese ad nenegag nimi dogne eildi si na Demetrius, alna perak memena´ geremne, anda nimi oubu gibna´ sunuruba´ Artemis perak di memelamog. Memelamog wee nene di do na yaga´ degna´ dina´log dolamog eildi wee memen nimi se.
44019025	Anda alna eildi wee wen nang babe neigso wee wen nang babe neiga´ ag boloboga longgia lebog di na: “Na´abo lei, a´unna eel, nun seyag nimi med-medgomob ulamaba´ anena wee nene do di ulamab!
44019026	Wene na a´undi og oo gegbalom di ising eiblom, Paulus na sa´asonge, Efesus asag ane og gom bog Asia sogo nisin ag gigib uragoga nimi nisin mednena´ bisig yamnegoga bobisildoga lemla di na, nimi see di memerobne na oubu gibna´ sunuruba´sirigne gom alamla.
44019027	Aneso uboga una´ bisig na nundi wee wena´ ag na nimi di meili dolbalag nembugonga´, bogna nimi oubu gibna´ Artemis weiga´ babe, nongobne yaga´ gom danggal di ingmun sirig ubla, nimi oubu gibna´ Artemis Asia sogo nimi nisin ab yog sogo-yog sogo nimi nisin ab di giblamanga´ anegaga, eildi weiga´ na yaga´ gom dangdobla.”
44019028	Wenabog yubu nenege gegbayeg wenena signa yaga´ yoo seleng-seleng alameg, di biaboga lemeg di na: “Efesus nimi di oubu Artemis na weigne ulamla!”
44019029	As abenege nisin erigal danggesiog di nimi nisin gwildi-gwildi alameg di signa yogne-yogne memerobne nisin deilin ee ag yayeg di Gayus ab Aristarkhus ab salboga gilbesiyig, sig besene na Makedonia nimi di Paulus ab nason yabalameg nang aboga.
44019030	Nimi danege gan-gan ag Paulus babe bunun aboga ubog, bog dirigoga bana´ nimi nisin di bulom gom mem abeg.
44019031	Di Asia sogo anegag weignang edbareso nang aga Paulus ab nason dirigdangdob ulameg nang di babe yubu na alna memerobne deilin ee ag na wa´ulul gom aboga leibeg.
44019032	Wene abenege na sig ag ee longolameg nimi danege na yubu ngengo aboga bialameg, nen nimi di na ane alamna ba dara nimi di na ane alsiglameg, longolamega´ anege na seila´ gwildi-gwildi aboga ulameg di ba nimi dina´ babe anese longolamang aboga babe eel umeg gom.
44019033	Anda nimi dogne eildi si na Aleksander alna Yahudi nimi di gogoga a´osing ag deibeg. Di nimi dina´ na yubu danggamogne nenege anese aboga nebeg. Ba alna yubu nenege degna´ blebeldana´ yubu lebnun aboga see gwa´doboga nimi a´osing ag lebog.
44019034	Bog alna Yahudinge aboga eel ubeg di signa neigdigum yubu migiba´ ngengo aboga jam besene so lemeg di na: “Efesus nimi di oubu Artemis na weigne ulamla!”
44019035	Aneso unulameg bog ad nenegag ousa´ne dogne di nimi dina´ unulamega´ see lambesiog di lebog di na: “A´un Efesus nimi lei! Sogo ag ane edne aga eel gom ulamla, Efesus asag ab aga nimi oubu Artemis ee soroba´ yaga´ bebnagne, di sunuruba´ memeroba´ na eimag uboga yunggiog gom de?
44019036	Ununa´ nene na nimi di na gom aboga ebyagnemen gom, anese a´unna yubu gelegululum di isin ebna´ so unggom.
44019037	Anese a´unna nimi abane seila´ ane beyalamsilom, nunda´ oubu eya´ ag ane asoga´ dona´ ab eildi si ag meili nemboga dolbalag lena´ gom bog.
44019038	Wera Demetrius ab eildi wee wena´ nang ab di nimi dogne ag yubu lebnun aboga wenena, yubu sunusina´ ag ab Gubernur ab goma´se de? Anda sig besene eleb-eleb isisina´ ag anege yubu bobisiseng.
44019039	Anda yogne dogne a´undi yonge od wenege wenena, a´undi yonge nenege na nimi nisin a´osing ag yubu selboga memboga gom ublulum.
44019040	Anese nunna yubu nene mibda-mibda lena´ di ingmunne doradeibdayab, sum nene nunna yubu byaboga leldana´ di, ane seila´ gwildi-gwildi aboga longolamang nimi nene sirig yubu di garebesinmen gom.”
44019041	Anda yubu nene leboga longolameg nimi danege yaglambesiog.
44020001	Lebdangoga gwildi-gwildi alamega´ anege gigib dagloubeg wenena, Paulus na dirigoga bana´ nimi biabsiog di sigdi gange migib danggibsiog. Anda gigib wenena alna baldon aboga molbayog di Makedonia biog.
44020002	Alna ad danegag gemera yabalamsiog di nunggabo danege di gange wemboga migib danggi-danggi yabalamsiog. Di alna Yunani sogo ag segelbiog.
44020003	Anege ulamog di wal weneli uboga gigib wenena Siria asag perahu ag bunun aboga ubog. Bog sum nenege na Yahudi nimi di al obgob aboga ubeg. Anese on alna losomboga Makedonia adnag bunun aboga gareboga sembibog.
44020004	Al ab nason bieg nang nenege na, Pirus mamne Sopater Berea nimi ab, Aristarkhus ab Sekandus ab sig besene na Tesalonika nang ab, Gayus Derbenge ab, Timotius ab Asia nimi besene signa Tikhikus ab Trofimus ab nason bieg.
44020005	Sig damen Troas asag bindoga nun dira ulamsieg.
44020006	Bog nunna Bigna´ Gom Roti Gwaneng Sum se seni gigib deroga Filipi asag perahu ag balamub, di li dombare uboga Troas asag buyub di sigab nason ebbisidangguyub. Ad nenegag na li segbare sum ulamub.
44020007	Minggu nenegag oumunggun sum na nun nisin longgoga roti gwaneng geseseigia delamub di, Paulus na ambusum bineba´ aboga nunggabo anege nimi ag lemog. Yubu lemoga´ anege na lemog bog ee eimboga dug-dug alamog.
44020008	Bebnag labna´ ag aga nun longolamub ouling nenege na wesa´ dina´log dimbameg.
44020009	Goubininge dogne si na Eutikhus alna ising gemena´ bosoroba´ ag anege bulamog. Anese Paulus na yubu yaga´ weya´ leble balamog, ba goubininge benege na wi dong dang alamog, di manggunug maboga bebnag labna´ wenelinge ag uboga sogag malyunggiog, ba nimi na gigib somagdoba´ gyabsalbayeg.
44020010	Bog Paulus na ounugu yunggindoga benege nong ag abagalyunggiog di lebog di na: “Gange saram unggom, anese alna od gamyag.”
44020011	Gigib wenena on labna´ ee ag winggieg, di Paulus na roti gwaneng wabsegia deyeg, gigib deyeg di wenege na alna od yubu anam lemog bog gweleg-gasabayog. Gigib wenena alna bindibog.
44020012	Goubininge benege na gamyag bog eildi ee ag bobindoga nimi nisin di gange na yaga´ iga´ dibdob ulameg.
44020013	Paulus na al og sogo bisig uboga Asos asag bunun aboga eildi dolyunugong aboga molbamog songe ura, nun damen Asos asag kapal ag uboga bilamub.
44020014	Alna nun Asos asag ebbisidouyub di wenege na, nunna al dorabobub di kapal ag bobuyub di nunna Metilene samo buyub.
44020015	Anegaba´ anda gwelegnag na kapal ag uboga balamuba´ anda mag dom-domag as Khios gemera buyub. Anda gwelegnagsigna nunna Samos asagsig balamub di on ig dogne uboga nunna Miletus asag wa´uyub.
44020016	Paulus na on Efesus asag gemelbusunun arobne na gigib gareboga lobogog, Asia sogo ag og li nisin gareboga delag aboga. Anese alna bered alamog di na weig seni Pentakosta sum na Yerusalem asag umne bog aboga uldogog di.
44020017	Anese aboga alna Miletus asag umog di Miletus nimi Efesus asag bogdebsiog di lebog di na Efesus asag gemera dira unnang Miletus asag yugong aboga yubu deibog.
44020018	Signa gigib alag yayeg wenena, alna sigag lebog di na: “A´unna eel, nana a´un ab nason a´un gan-gan ag Asia sogo ag ane oumunggun yesi sum ab uboga ulamna´ na:
44020019	Sogag gange di Ayong Weigne ag aroboga welamna. Wee welamna´ lomag anege na engesuma´ dina´ ab Yahudi nang di obgob aboga isiyambara ulamneang bog nana welamsi.
44020020	Aneso bog nana a´un se arosina´ yubu nenege nisin na nimi log se dara na dognoboga deibna di dara ombadsin di ulamsi gom, bog lag nimi nisin eiba´ ag babe, a´undi ee ag eleb-eleb babe nisin omoladlamsisi.
44020021	Nana sob-sob Yahudi nimi ag babe Yunani nimi ag babe lag lemsi, ba signa meilinge ag noroldana´ gange di loboga Eimayong ag yugong, di nundi Ayong Weigne Yesus ag odseig sembibgong aboga.
44020022	Bog wene nana Gange di ombadnela´ se Yerusalem asag balamna´ anda Yerusalem onogo nayag sa´a songe ubnugonga´ anege na nana wangan bog balamna.
44020023	On yogne na Geid Gange nayag lag dangilimo ba dognog dognog sum ad nelag ad nelag unulamno, dolongsina´ lomag ab og gweseboga ab na nase dira ulamnel.
44020024	Bog neri nong gamyag una´se wana´ aboga moga´ loldogna´ babe ubsi gom, bog weiga´ na Ayong Weigne Yesus di nayag Eimayong di glagia doladsina´ Besarob Yubu nenege lag lemlul aboga wee dodneyogne nenege aga goggob wera lesebununne nenegaga weiga´.
44020025	Anda wene nana eel ulamna, a´un nisin gemelyeisisi di Eimayong damag una´ yubu ombadsisi nimi nisin yogsum neri a´osing on eibnululum goma´.
44020026	Anese aboga sum nene nana a´un ag lag lemna, nana geis legdob nimi nisin di eneng nayag babe od gom.
44020027	Anese nana Eimayong di sembirubne nenege nisin na a´un ag gigib ombadsisi moga´dara babe na lubsi gom.
44020028	Anese aboga a´unna a´undama´ weldalamlulum di a´unggabo nisin babe welamsululum, anese a´un aga Eimayong di jemaat Eildi Me di eneng di dobsiog nimi nene nisin bomsiyig di welamsugong aboga Geid Gange di weboga segibsiog.
44020029	Nana eel, nana gigib bine wenege na yaga´ bei yoo gam a´un gan-gan ag wa´usugonga´, anda a´unggabo ag wana´ sembibsugong goma´.
44020030	Anda a´un gan-gan ag ane ab edbare nimi na segogig, di signa sonda´ yubu omoladsina´ di yaga´ nimi dina´ sirig bisig ag uboga glibsugonga´, ba sig ag dobda yugong aboga.
44020031	Anese seinimubia besa weldalamlulum, nana eseng yala´ weneli enimnag ugag dagloubnang gom gom engelamsi dog a´un nisin eleb-eleb wenelamsisi.
44020032	Wera wene a´unna Eimayong ag ab Eildi glagia doladsina´yubu ag doladlamna, di a´un ag migiba´ solamle di a´un Eildi geis legdob nimi nisin se meisa´ dodsulula´.
44020033	Nana a´undi perak ab emas ab goma bagsum ab se na yo ulamsi gom.
44020034	A´unna eel ulamlum, anda nana neri yonge nisin ab na´abo nayab yaban nang di yonge nisin ab na neri see di og weboga dolamsi.
44020035	Yogne-yogne nisin neri sununa´ gigib a´un ag dodsisi, anda nunna wee aneso weboga mesang nimi ag arobesiyib di Ayong Weigne Yesus di lebog yubu ag babe sembibgob, anese Al nong di lebog di na: ‘Dona´ ane na moga´ so bog doladsina´ ane og na yaga´ weig.’ ”
44020036	Paulus na yubu wenaboga gigib lebog di gosam oglumugunggia sig nisin ab nason doa yubu lebeg.
44020037	Wera sig nisin na ngegoga engelameg di Paulus ag gweiliboga on ouyag ouyag nos alameg.
44020038	Signa ongei arob gange ulameg, anese eildi lemog di na, yogsum signa eildi a´osing eibgong goma´ amoga´ anegese. Wera signa al kapal ag anege bogolilbieg.
44021001	Gigib bogdangguyub di wenena nunna alwenege kapal uboga Kos buyub. Ambusum gwelegnagsig na Rodos asag segelbuyub di anege uboga nunna Patara buyub.
44021002	Patara ab na nunna Fenesia bunun aboga ubog kapal dogne dobub. Nunna kapal nenegag wingguyub di buyub.
44021003	Balamub di gemerebub ba Siprus as na waneng ag samo gemerebub, bog nunna bisibouyub di Siria asagsig biyub. Balamuba´ anda Tirus asag bulbuyub, anese kapal ag damnang liruba´ nisin na as nenegag yogneba´se.
44021004	Anegag nunna li segbare sum umub di dirigoga bana´ nimi gemera yabalamsuyub. Ba Gange di lebog di dirigoga bana´ nimi di Paulus ag wemboga ombadgob aboga alna Yerusalem bulul gom abeg.
44021005	Bog nun anege ulamuba´ li gigib bisibayog wenena, nunna nundi bisig buyub. Dirigoga bana´ nimi danege na gelabo me gedman ad nenege goggobag nun bogollanggisieg, di mag abomag nunna gosam oglumugunggia doa yubu lebub.
44021006	Gigib wenena nun nisin gibdanggoga nunna kapal ag winggiyub ba signa ee ag bindibeg.
44021007	Tirus uboga nunna Ptolemais asag biyub di kapal ag balamuba´ anege na ane ab goggob dagub. Di nunna nunggabo anege nimi ab gibdangguyub di li dognog sum na sig ab nason ulamub.
44021008	Mamuba´ ambusum gwelegnag na anege uboga yalamuba´ anda Kaisarea asag yuyub. Di nunna Filipus Besarob Yubu omoladsinne di ee ag wa´uyub, anege na segbare Yerusalem asag ab webamsieg nimi abenegaga nenge dogne anda nunna eildi ee ag ulamub.
44021009	Filipus na eildi gelmabo dombara´ anda nengabo ag dona´ gom gelabo signa eimig ubnebne se lena´ doladsina´ doaddob.
44021010	Ad nonogag li edbare so gigib ububalamub bog, nabinge dogne eildi si na Agabus Yudea uboga yayog.
44021011	Alna nun ag yayog di Paulus di saba´ wegena´ yongora dobog. Eilda´ see ab yan ab goubdanggoga leldogog di na: “Geid Gange di yubu aneso lebla: Saba´ wegena´ od nimi na aneso uboga Yahudi nimi di Yerusalem asag ab gouboga Yahudi gom nimi ag dodsiniba´ arob.”
44021012	Wenabog yubu nenege nun ad nenegag ab dirigoga bana´ nimi nisin gegbuyub wenena, Paulus Yerusalem bulom gom aboga molbuyub.
44021013	Bog Paulus di yubu degna´ na: “A´undi enggoga aneso ulamlom bisig nene di sa´ase neri gange og ulamnelom do? Anese nana od seleb unubunugong aboga ulamna soubu goubnena´ og gom, bog Ayong Weigne Yesus di si se aboga na nong Yerusalem ab somagdobnuna´ babe seleb.”
44021014	Anese alna nundi lebab yubu dagoma gegbal gom wenena, nunna od loboggob aboga lebeg di: “Ayong Weigne di yonge di og danggulul!”
44021015	Kaisarea asag anegag na li salag edbareso uboga, nunna damnang gegebuyub di Yerusalem biyub.
44021016	Kaisarea asag dirigoga bana´ nimi edbareso babe nun ab nason buyub. Nunna sigdi bobsiyig di nimi dogne eildi si na Manason di ee ag bobisieg. Al na Siprus nimi damen danegab dirigoga bana´ne dangdobne. Ba nunna eildi ee ag ulamub.
44021017	Nunna Yerusalem asag wa´uyub wenege na nunggabo anege nisin di gange ngingyang eisa´ giboga dobsieg.
44021018	Mamuba´ ambusum gwelegnagsig na Paulus na nun ab nason isiboga Yakobus gemelbuyub; gemera dira unnang nisin babe anegag umeg.
44021019	Paulus na sig ag na´abo aboga gibsiog di alna eildi Yahudi gom nimi nisin se wee welamoga´ lomag ab Eimayong di unulamogne nenege nisin leleboga nebog.
44021020	Signa Paulus di negog yubu nenege gigib gegbayeg wenena, Eimayong si bebnag deia meiblameg. Di sigdi Paulus ag lebeg di na: “Na´e lei, gedlom, Yahudi nimi ane na deng-deng dina´ log gigib odseig seinilimang di sig nisin di Damen Wenena´ Yubu na besa sob-sob welamang.
44021021	Bog signa eindi leblamne gegbayang, ba anna Yahudi nimi aga Yahudi gom nimi gan-gan ag ulamang nimi nisin ag Musa di Damen Wenena´ Yubu loboggong arob yubu omoladlamsilam, anese eindi lebom di na, a´undi mabo bog garena´ ab nun Yahudi nimi di sob ununa´ ab na loboglulum aboga.
44021022	Wera wene sa´asonge do? Signa anna ane gigib yayo arob yubu gegbugong wenege na.
44021023	Anese nundi lebabne nenaga unubulom: Nun gan-gan ag ab nimi dombare Ayong Weigne ag salag legdob.
44021024	Wene anna sig ab nason bobisilem di, sigab nason isiboga mag legna´ ununa´ leglulum, di sigdi ousa´ osong gerebugongne na eindi deglom, ba nimi nisin eel ubgong, ba anse yubu nisin nimi di gegelamongne nenege na sirig gom aboga, bog anna Damen Wenena´ Yubu ag babe welamlam aboga.
44021025	Bog Yahudi gom nimi se na, gigib odseig sembibeg nimi se na nundi gigib garerob yubu mome doboga dobub, nenege na sunuruba´ gibna´se deirub dena´ aga meili urub dena´ ab, yolsagaldana´ ab, yog boga´ golarob ba somagdobne sob ab eneng ab dena´ na geblulum.”
44021026	Ig dogne uboga gwelegnag samo Paulus na nimi danegab bobsiog di nason bindoga nimi danegab mag legna´ ununa´ legeg, di signa Eimayong di Ee ag wa´iyeg ed sum aga goggobdagneba´ anege ombadsugob aboga, anda gibna´ se doladnange eleb-eleb deibneba´ se.
44021027	Goggobdagna´ li segbare mabneb uldogeg sum nenege na Yahudi nimi aga Asia uboga ya´ilameg nimi gereg, ba Paulus na Eimayong di Ee ag umog ba eibeg wenena, nimi dina´ ag yubu dobonggia al salbayeg.
44021028	Yubu migiba´ lemeg di na: “Israel nimi lei, nimi nene na yog as-yog as abenege ombadda yabalamsil di nundi asag nimi nisin ab Damen Wenena´ Yubu ab Ouling nene ab se byablamsilne! Anda wene alna Yunani nimi babe Eimayong Ee ag ane beya´ilamsil di geis ouling ag ane sugilimang!”
44021029	Anese signa Trofimus Efesus asag ab Paulus ab nason ulamdegne signa as nenegag eibeg di, sigdi sembia Paulus na nimi nenege Eimayong di Ee ag gigib bowa´ilamla aboga.
44021030	Ba nimi nisin ad abenege wembayeg di longolameg, di Paulus na Eimayong di Ee ag ab salboga gilboga bolanggieg di al wenege ab uboga Eimayong di Ee ag isigin wa´na´ anege babe seregayeg.
44021031	Wene abenege na al obgob aboga bogeg, ununa´ nenege na yin yag nang di weigne ab babe biog, di Yerusalem asag wegelganeglamog.
44021032	Yin yagnang di ousa´ne benege na eildi yin yagnang nisin ab yin bona´ weignang nisin ab ag lebonggia nimi dina´ longolamanga´ ag bugob abog. Anda signa yin yagnang danege eibsiyig wenena, signa Paulus ona´ na dagloubeg.
44021033	Yin yagnang di weigne na Paulus beram bindoga salboga bosi soubu besene di goublulum abog, di eildi nimi nenena edne alna sa´umla aboga isibesiog.
44021034	Bog nimi dina´ danege di dara nimi di na ane alameg bog dara nimi na anesa´ alameg. Anda yubu dina´ irid alamega´ di sirigne na sa´a di aboga besa eel ubog gom. Anese eildi lebog di Paulus na al una´ ag wee asag bobululum.
44021035	Gigib bindoga moromna´ ag wenggayeg wenege na nimi dina´log gegnem-gegnem alameg ba yin yagnang di Paulus na abagayeg,
44021036	Sig yin yagnang eimig dobda balameg nimi nisin na yubu migiba´ ngengo aboga lemeg di na: “Alna oboga gom ublulum!”
44021037	Paulus na yin yagnang di as wee wena´ ag bowa´aldogeg wenege na, alna yin yagnang di weigne ag anege lebog di na: “Nana yubu moga´ dogne od seleb a´unag lebnun de?” Eildi yubu degna´ lebog di na: “Anna Yunani yubu na eel de?”
44021038	Wera anna Mesir nimi nenege gom semban, wenog danab byabdanggoga oldana´ danggayo di gwildi-gwildi annang empat ribu nimi bubsya´ ag yin ab bobisio nimi nenege gom de?
44021039	Paulus di yubu degna´ lebog di na: “Nana Yahudinge, as na Tarsus ab uboga, Kilikia as nimi nisin di eel ulamang asagne; di nana molbagen, nimi dina´ dane ag yubu lebnun aboga od seleb ablom.”
44021040	Yin yagnang di weigne benege di Paulus ag od seleb leblom abog wenena, alna moromna´ ag segelbindoga nimi nisin ag see di gwa´doboga lebog ba; yubu oo alamega´ gelegayeg wenege na, alna yubu eilniboga Ibrani yubu da´ib lemog, di lebog di na:
44022001	“Na´neyong yabo ab na´abo ab lei, gegbululum, neri a´un ag sa´aso yubu leldogna´ anena gareldaldona´ yubu songe leldogna.”
44022002	Nimi dina´ danege na eildi Ibrani yubu da´ib lemoga´ gegelameg wenege signa yubu nemdeso ablobeg. Ba eildi lebog di na:
44022003	“Nana Yahudinge,” bog “Kilikia sogo ad si na Tarsus ab mangganeyeg bog nana Yerusalem asag ane ab nobsi, di nana Gamaliel di besa wemboga ombara bomengganeog, nunisang yabo di garerob yubu diga´ ag dirigoga, anedi nana Eimayong se wee yaga´ yoyaboga wenne danggesi, wene a´un nisin di sum nene ab ulamlom songe.
44022004	Anda nana sig Ayong Weigne di bisig ag dirigoga ban nimi ag deboga olamsisi ba signa somagaldomeg; nengabo babe gelabo babe salbesin di dolongsina´ lomag dolongolbalamsisi.
44022005	Neri unulamsi ununa´ nenege na imam Weignang babe as nenegag weignang babe signa lag eel. Sigag uboga nana mome dobsi di nunggabo Damsyik nimi aga Ayong Weigne di Bisig ag ban nimi salboga obsunun aboga mome dobsi di gigib bobalamsi, anda anegag dobnenge na signa Yerusalem bobindoga iginne deibsunun aboga.”
44022006	“Bog anege balamsya´ ag anegab, Damsyik ad beram wa´unun aboga uldogsi, ee ugdigi nongag danege ab, oloboga melega´ dogne eimag uboga nanong nisin ag ubyelbongganeog.
44022007	Ba nana sogo ag dounugu malyunggisi di gegeldogsi ba yubu dogne na ag leldogog di na: ‘Saulus, Saulus lei, anna sa´a se Na ag erigal nemboga olamnelam do?’
44022008	Neri yubu degna´ na: ‘Ayong Weigne Anna edne do?’ Absi ba Eildi yubu na: ‘Nana Yesus Nazaretne aga eindi erigal nemboga olamnelamne.’
44022009	Anda sig nayab nason balamub nang danege na diman melega´ anege na eibeg bog, na ag lemog yubu nenege signa gegbameg gom.
44022010	Wera neri lebsi di na: ‘Ayong Weigne lei, nana sa´a ubnun do?’ Absi ba Ayong Weigne di yubu nayag lebog di na: ‘Segoglem di Damsyik asag onogo bulom. Onogab na yogne-yogne nisin an ag ombadgiyig, di eindi unubulom wee anag ombadgugonga´.’
44022011	Anda neri ising ag diman meleg yelbonggiamneoga´ anege di ising eibnemen gom einib-einib abneog, ba na´abo na ab nason balamub nang di neri see salba Damsyik asag bobineyeg.
44022012	Damsyik asag anege nenge dogne si na Ananias, alna Eimayong ag log seinilimogne, di Damen Wenena´ Yubu ag besa dirigoga unulamogne, alna ad nenegag ab Yahudi nimi nisin di eel ulamegne.
44022013	Alna na beram segelyayog di lebog di na: Saulus na´e, eindi ising gwelegagulul ba ising eiblom! Abog ba alwenegab nana ising gwelegoga eibsi di alag gemelamsi.
44022014	Eildi lebog di na: ‘Nunisang yabo di Eimayong di gigib gareboga deibog di na anna Eildi yonge eel ublom aboga, yaga´ Sirigne eiblem di Alnong di bam ag uboga leldogle yubu gegbulom aboga se.
44022015	Anese anna gegbayomne nenege ab ising eibomne nenege ab na nimi nisin ag Alse lag lenne danggulom.
44022016	Anda wene anna sa´ase gadgeira´ ulamlam do? Bugoglem di mag dolongna´ dobongdagalem, di Ayong Weigne di si ag leblem ba eindi meilinge nisin geis leggulula´.’ ”
44022017	“Gigib ba nana on Yerusalem asag yesi wenege na nana Eimayong di Ee ag doa yubu lemsi ba neri ising gemena´ na yogne sambaneog.
44022018	Ba nana Al eibsi, di nayag lebog di na: ‘Yaga´ berera, Yerusalem na al wenege sabseibi loboga bulom, anese Nase yubu eindi lag lemlamne na signa gegelamang goma´se.’
44022019	Neri yubu degna´ na: ‘Ayong Weigne lei, signa na eel ulamneang ba nana dona´ ee nelag uboga on dona´ ee nelag wa´indoga sig An ag odseig seinilina´ nimi doboga dolongsina´ ag dolonglamsisi di sig ag erigal nenelamsisi.
44022020	Anda Stefanus Eindi lag lenne di eneng yunggiyoga´ anege babe nana anegag umsi di ununa´ nenena neri babe od seleb absi di sig al olameg nimi di bagsum na neri boboga welamsi.’
44022021	Bog Ayong Weigne di on ouyag na ag lebog di na: “Balamlom, anese Nana an weboga mog Yahudi gom nimi ag bulom aboga bogununa´.”
44022022	Paulus di lemog yubu nenege sig nimi nisin gegelameg, bog gigib wenena, signa yubu migiba´ leboga lemeg di na: “Nimi nene na sogag ane ab oboga gom ublulum! Alna gamyag ulamnemen gom!”
44022023	Signa yubu migiba´ biaboga sigda´ weig bagsum yonggoga borebna di sogo lenga´ lobwaninggia ulameg.
44022024	Anese aboga yin yagnang di weigne di sigag lebog di, Paulus na nundi as wee wena´ ag bobululum, ba giliboga bolameb di gembadgob, nimi dina´ dane na alag sa´ase yubu migiba´ biaboga lemang eel ubgob aboga.
44022025	Bog Paulus beyayeg di wenege na giliboga obgob aboga nongbanenga´ ubeg, ba eildi yin bonnang di weigne aga anegag welamogne ag anege lebog di: “A´unna Roma nimi dogne isina´ gom dog giliboga obseloma´ na od seleb de?”
44022026	Wenabog yubu nenege gegbayog di yin yagnang di weigne benege eildi bomengesinne ag leraya´ina, eildi lebog di: “Eindi na sa´a ubnun aboga do? Nimi nene na Rum nimi.”
44022027	Wenabog ba yin yagnang di weigne benege na Paulus ag ya´ina lebog di: “Wene leblom, anna odseig Roma asagne de?” Paulus di yubu degna´ na: “Odseig.”
44022028	Wera yin yagnang di weigne di yubu lebog di na: “Na babe Roma as sobne danggunun aboga degna´ dina´ degsi.” Ba Paulus di yubu degna´ na: “Bog nana Roma as sobne danggesa´ na, na mangganeyeg asag aboga.”
44022029	Ba al giliboga obgob aboga ulameg nimi danege na alwenege yan somboga babangom abeg, anda yin yagnang di weigne, eildi Paulus salboga soubu goublulum amogne benege na Roma nimi aboga gigib gegbayog wenena al babe log ubog.
44022030	Bog yin yagnang di weigne benege na Yahudi nimi mednerobne ubla aboga lemeg yubu nenege besa eel ubnun aboga ulamog. Anese aboga ambusum gwelegnag samo na dolongsina´ ag Paulus dobonggiruba´ dolbululum aboga uragibsiog, ba imam weignang nisin babe weig yubu omoladsina´ deiya´ nang nisin babe longolamgong aboga. Anda alna yin yagnang di wee asag uboga Paulus boboga sig a´osing ag bobiog.
44023001	Paulus na sig Weig Yubu omoladsina´ deiya´ nang a´osing nong ag diblugamsiog di, eildi yubu na: “Na´abo lei, damen muruba´ uboga sum nene babe Eimayong a´osing ag od unuma´ yongon besarob gange di ulamna.”
44023002	Bog Imam Weigne Ananias di Paulus beram segameg nimi ag lebog di, Paulus di bam mublulum.
44023003	Obega´ anegese Paulus di yubu degna alag lebog di na: “Odseig anna Eimayong di mubgulula´, lega´ weilagsig go di besarobne lei! Anna ane ag bulamlama´ na nana Damen Wenena´ Yubu ag dirigoga sununa´ sumbunun aboga, bog anna Damen Wenena´ Yubu ag dirigoga ununa´ ublam gom di eindi leblam ba na mubneang.”
44023004	Anda anegag wa´ilameg nimi di lebeg di na: “Anna Eimayong di Imam Weigne ag meili yubu derelamlam de?”
44023005	Paulus di yubu degna´ lebog di na: “Na´abo lei, alna Imam Weigne anege na nana wangan. Odseig mome dorob di: “A´undi asag bomengesin nimi ag anna meili yubu lesing gom mem, arob bog lebna!”
44023006	Anda anese alna eel ubog di, sig nimi dara na Saduki sisya´ nimi on dara nimi na Farisi sisya´ nimi alna eel ubsiog wenena, Weig Yubu omoladsina´ deiya´ nang ag anege eildi yubu migiba´ lebog di na: “Na´abo lei, nana Farisinge, Farisi nimi yena´ sisya´ di mangadangdobne, bog nana weig yubu omoladsina´se yubu selena´ ag ane beya´ilamnelom, nenege na anese nana somagdob nimi gamyag buldogna´ ag nebom arob una´ ulamna´se.”
44023007	Wenabog yubu nenege gegbayeg di wenege na signa urugag gabeg di Farisi nimi dara Saduki nimi dara danggoga lebdanggoga delegdanggayeg.
44023008	Anese sig Saduki nimi di lemeg di na, nimi somagdob nimi na on gamyag bugoggong goma´ eimnang babe goma gange nang babe odgom alameg, bog Farisi nimi na nisin od aboga odseig sembirub.
44023009	Ba delegdanggoga leldana´ weiga´ manggayog. Damen Wenena´ Yubu omoladsina´ gerem nang aga Farisi sisya´ nimi edbare so a´osing ag segelbindoga yubu migiba´ leboga lebeg di: “Nunna nimi nene di mednena´ urubne babe moga´ eiyamab gom! Bog na gange di goma eimnang di gom alag lebeg dore?”
44023010	Wera delegeldana´ weiga´ danggayog, ba yin yagnang di weigne babe log ubog, signa Paulus ereb-ereba obigag aboga. Di alna yin yagnang ag uragibsiog sig gan-gan ag ab uboga Paulus dolyunggululum di nunda´ wee asag bobululum aboga.
44023011	On ig dogne gwelegnagsig enimnag ab Ayong Weigne na Paulus beram segelya´indoga alag lebog di: “Eindi gange migib ublom, anese anna Nase yubu Yerusalem asag bosa´ goma´ lag lemlum songe neigne anna Roma asag babe bindoga lag lemlom.”
44023012	Anda gigib ee ug uldogog wenena Yahudi nimi yubu selbayeg di wem dabdanggoga leibeg di na, signa gwaneng ab mag ab na Paulus ona´ gom wenena dugob gom aboga mema´ leibeg.
44023013	Sig obgob aboga yubu selelameg nang nenege nisin isiruba´ na deng dogne di ebna louwan bare nimi.
44023014	Anda signa imam ousa´ nang nisin ab Yahudi nimi di weignang nisin ab ag bindoga lebeg di na: “Nunna nun moumun leiya gigib wem dabdayab, di nunna Paulus aro orob gom bog wenena gwaneng ab mag ab na dugob goma´.
44023015	Anese aboga anna Weig Yubu omoladsina´ deiya´ nang ab di yin yagnang di weigne ag yong-yongobururum ba alna Paulus a´un ag doldogolyulul aboga, ba a´unna eildi mednena´ne on ouyag delegoga gedgob arob una´ songe ublulum, ba nunna gednameb di alna a´un ag aro yanggale bog obgob aboga.”
44023016	Wenaboga seleldogeg bogna Paulus alma´algel di me gegbayog. Di alna yin yagnang di wee asag yayog di wa´indoga Paulus ag wenaldogang aboga nebog.
44023017	Wera Paulus na yin yagnang aga weigne damagne dogne biabog ba yayog wenena lebog di: “Me nene na yin yagnang di weigne ag bobulom, alna yog yubu dogne alag lebnun aboga ulamla.”
44023018	Yin yagnang di weigne di damagne benege di menege boboga yin yagnang di weigne ag bobina lebog di: “Dolongsina´ ag dobonggirubne Paulus di na biabnel di molbanel nana me nene an ag bobulul aboga, anese alna yog yubu dogne anag negnun aboga ulamla.”
44023019	Ba yin yagnang di weigne benege di goubini me menegag see gerega abomag samo bireg di isibayog: “Anna sa´a yubu aga nayag lebnun aboga yalam do?”
44023020	Eildi yubu degna´ lebog di na: “Sig Yahudi nimi na gigib yubu selbayang di an ag molbugob abang, ba ambusum na eindi Paulus na Weig Yubu omoladsina´ deiya´ nang a´osing ag on bobilem, ba weig yubu selena´ ag anegab sonda´se alna on yubu besa leleboga neblul arob una´ yubu lebang.
44023021	Wenabang bogna sigdi molbeyigne na anna gegenggom, anese signa deng dogne di ebna louwan bare nimi al obgob aboga gigib gedneboga ubang. Signa sigdama´ wem daboga mema´ lebdanggayang di nunna gwaneng ab mag ab dugob gom, al ona´ aro bog wenena aboga signa gigib gednebayang di eindi garerob yubu dolengna´se og dira ubang.”
44023022	Wera yin yagnang di weigne benege di menege ag baldomlom abog di alag lebog di na: “Yaga´ dognog nimi ag babe alag gigib ombadna aboga moga´ ombadsulom gom.”
44023023	Gigib wenena yin yagnang di weigne benege na aldamag nang besene biabsiog di lebog di na: “Sum nene einimnag jam sembilan so uldogle wenege na Kaisarea ag bineba´ anda a´unna yin yagnang dua ratus nang ab kuda ag bulwinggilamig nang tujuh puluh ab senjata yin bomig nang dua ratus nang ab gednebururum.
44023024	Paulus nong bulwinggulul keledai babe edbare so gedneboga deibdurum di alna yaga´ besaroba´ murub boboga Gubernur Feliks di salbamla mogsogag bobululum.”
44023025	Anda alna mome dogne dobog, di mome anege nong na aneso leradobog:
44023026	“Na´e Feliks Gubernur sogo salerobne bebnagne nana Klaudius Lisias di gibgen.
44023027	Nimi nene na Yahudi nimi nisin di saleramang di sigdi obgob aboga ulamang, ba nana neri yin yagnang ab gareboga blebamab di beyalamab, anese nana gegbano ba alna Roma asag nimi abonga´se beyalamna.
44023028	Deiya´ na sa´a se eel ubgob aboga ulamangne nenege na nana Weig Yubu omoladsina´ deiya´ nang a´osing ag deilbino ba signa yubu isibayong.
44023029	Anda alna neri gemena´ na Damen Wenena´ Yubu ag garerob yubu se og isilamong, bog nong na meili una´ nenese obgob arobne na odgom, anda anese obgob goma dolongsina´ ee ag dobonggibgob arob deiya´ babe gom.
44023030	Al obgob aboga malbana´ yubu bogoga seleldogonga´ babe nayag gigib ombadneong. Anese nana an ag berera al bobululum aboga bogibsin, di sig isibugob aboga ulamang nimi ag na yubu ununa´ nene na alag bululum aboga nana gigib sigag ombadsino.”
44023031	Wera yin yagnang danege na Paulus dobeg di sigag ura lemog songe signa Antipatris ag einimnag bobieg.
44023032	Ambusum gwelegnag samo na sig kuda ag bulwinggilameg nang ab Paulus ab na ising deibloubsieg ba sigog balameg, wenena sig yin yagnang na on somboga yin yagnang di wee asag yayeg.
44023033	Sig kuda ag bulwinggina bilameg nang danege na Kaisarea asag gigib wa´iyeg wenena signa mome bomega´ anege ombareg di Paulus ab ad nenege Gubernur ag doreg.
44023034	Anda Gubernur na mome nenege gigib eildibayog wenena alna Paulus ag asa propensinge aboga isibayog. Anda alna Paulus na Kilikiange arob yubu gegbayog,
44023035	Di eildi lebog di na: “Sig anag ma´amna´ yubu leboga isibugugong nimi gigib yeyig wenena, nana anse yubu nene ebne di gembadgununa´.” Wenabog di Paulus na Herodes di weig asag deiya bo umlulum aboga uragibsiog.
44024001	Li lambare maboga gigib wenena Imam Weigne Ananias ab Yahudi nimi di weignang edbare ab yubu bogoga selenne eildi si na Tertulus ab yayeg. Signa ad nenege Gubernur ag wa´ieg di sigdi Paulus di mednena´ urubne na ane aboga isina´ yubu ombareg.
44024002	Sigdi Paulus yulom aboga biabeg di Tertulus na alag isina´ yubu lebeilniboga lemog di na: “Feliks bebnagne, eindi besarob migiba´ welamlama´ di nun nimi nisin na besaroba´ ulamab, anda eindi besa gerem deiya´ di nundi sogo nene nisin besarob danggia memelamlam.
44024003	Yog as-yog as nisin sob-sob unulamlamne nenege na yaga´ bebnag log ulamlama´ se giblamgeab.
44024004	Bog yubu weya´ lemne ba eindi unubunun arobne ee obdelag aboga, nana an ag molbagen anna eindi yongon gange eel ulamgeabne nenege di ousa nundi lebeb yubu gegbulom aboga.
44024005	Nimi nene eildi ununa´ na yaga´ meili nongne, yog sogo-yog sogo Yahudi nimi nisin ulamanga´ ag anege gwildi-gwildi ana´ ulamsilne, anda alna Nazaret ab yog odseig seinilina´ gibna´ se bomengesinne ulamla.
44024006	Di alna Eimayong da´ Geis legdob Ee ag mednena´ne ubnun aboga babe sunulamla. Anese aboga nunna al salbamab di nundi Damen Wenena´ Yubu ag dirigoga sumboga degna´ urubub deibgob aboga ulamab.
44024007	Bog sig yin yagnang di weigne Lisias ya´indoga yubu migiba´ gareboga nundi see ag uboga dobog,
44024008	Di isina´ yubu lebgob arob nimi na an a´osing ag bugong aboga lebog. Al na eindi og gembara isibulom wenena, yogne-yogne nisin eildi mednerobne nisin doboga eel ubloma´.”
44024009	Anda Yahudi nimi nisin di babe isina´ yubu nenegag miliboga lebeg di na, ununa´ yubu nene na yaga´ sirig nong abeg.
44024010	Ba gubernur di Paulus ag yubu leblom aboga ising igum abog, di al yubu leblul aboga glubog. Wera Paulus di lebog di na: “Nana eel, anna ad nene nimi se sob-sob eseng yala´ bo ulamsilam di sumboga isilamsilamne. Anese nana gadgeira´ gom gom an a´osing ag ane neri una´se nene blebdanggunun:
44024011	Eindi sirig sunumne danggibloma´, anda nana li salag oo bare ububa´agsig onogab na nana weig yubu dona´se Yerusalem asag yesi.
44024012	Anda nana nimi dognab oldana´ goma nimi gwildi-gwildi isina´ babe na nimi di eilinena´ na gom, od Eimayong di Ee lomag ab babe weig yubu dona´ ee ag ab babe goma weig as lomag ab babe ununa´na gom.
44024013	Anda sigdi babe sonda´se mibda-mibda nayag lemang yubu nenege na nong na anese aboga gednebne an ag ombadgeang goma´ ane.
44024014	Bog nana an ag lag lebnun, anda nana nunisang yabo di giblameg Eimayong Ayong Weigne di Bisig nenegag giblamnange, bisig nenege na sigdi lebang di yog odseig seinilina´ gibna´ ag giblamlange abanga´ ane. Nana Damen Wenena´ Yubu lomag nisin mome dorobne ab nabi nang di dorob buku ab ag odseig seinilimna.
44024015	Nana Eimayong ag dibum arob gange ulamna, sigdi ulamang songe neigne, anda somagdob nimi aga besarob sirig nimi babe sirig besarob gom nimi babe gamyag buldogna´ yubu na sirig seinilimab.
44024016	Anese aboga nana Eimayong a´osing ag babe nimi a´osing ag babe sob-sob yaga´ besarob yongon gange di ulamnun aboga ulamna.
44024017	Anda edbare eseng yala´ gigib uboga wenena, nana Yerusalem on yalamsi nundi asag nimi se doaddobne bobna di gibna´se oboga doladnange deirubne ab deibnun aboga.
44024018	Alwenege nana nene nisin unulamsi bog, Yahudi nimi Asia uboga ya´ilameg nimi edbare di nana Eimayong di Ee lomag ab eibneyeg, nana nimi yubu goma´ag nayog gange mag gigib legsi di uldogsi bog eibneyeg.
44024019	Anda sirigne na sigdi aga an ag ane sigdi isina´ yubu isilyaseng, wera nayag yubu yogne dogne od wenege na.
44024020	Bog od ane yayang nang nene di lag deibgong, neri meili ununa´ ubno ba eibneyongne nenege na, di nana Weig Yubu omoladsina´ deiya´ nang a´osing ag wenege na.
44024021	Goma neri sig gan-gan ag ab segoga yubu dognog gareboga lebsinge nenege se dore, nenege na: Anese somagdob nimi gamyag buldogna´ yubu nenege se sum nene nana an a´osing ag beya´ilamneang.”
44024022	Bog Feliks alna Ayong Weigne di bisig bana´ na yaga´ besa eela´ anda sigdi yubu nenege nisin na serigibog di eildi lebog di na: “Lisias yin yagnang di weigne ane yale wenena nana a´undi yubu nenese neri garerob yubu doblenggibnun.”
44024023	Wenabog di yin yagnang di weigne damagne dognag ouragibog di na Paulus na od dolongsina´ ag deiyamlulum abog, bog od yongonso dolongsina´ ag di algabo na alag gemelya´ina arobugong wenena odseleb mem anggom.
44024024	Anda li edbareso gigib uboga Feliks na algel Drusila Yahudi gelabo aga doroba´ ab nason yareg; di alna Paulus biablulum aboga uragibsiog di alna Yesus Kristus ag odseig seinilina´ yubu alag uboga gegelamog.
44024025	Bog wenege Paulus na sirigne ab gange lignibonggia unne ab eimig sunusina´ ab se yubu lemog, ba Feliks na log sirig danggayog di lebog di na: “Wera gigib leblam di wene na on bulom; besarob garen uble sum wenena, biabgene di an yulom aboga nimi ag uragibsununa´.”
44024026	Wenege alna Paulus di rupiah dogne dodnulula´ aboga gange dibum alamog. Anese aboga alna ig dogne ig dogne al ab yubu selbunom aboga bialamog.
44024027	Bog eseng yala´ besene gigib ubog wenena, Feliks ouling ag na Perkius Festus sigibeg, anda alna Yahudi nimi di gange ngingyang sembibnugong aboga Paulus na dolongsina´ lomag od unum deiblobogog.
44025001	Festus na Propinsi nenegag sum weneli gigib uboga Kaisarea uboga Yerusalem biog.
44025002	Anegab na imam weignang nisin ab Yahudi weignang nisin ab al eiba´ag yayeg di Paulus ag isina´ yubu nenege lebeg.
44025003	Signa alag eindi besarob gange di dodsulom aboga molbayeg, Paulus ag dolbalag nembaneb, nenege na Paulus na Yerusalem yulul abeg. Anese signa al bisig ag yanggale ba obgob aboga malbana´ bogeg di.
44025004	Bog Festus di yubu degna´ lebog di na, Paulus na Kaisarea asag dolongsina´ ag od ulamlul abog di al babe on onogo berera bunun aboga ubog.
44025005	Eildi lebog di na: “Wera aneso wenena a´un gan-gan ag ab yubu len nimi nayab nason onogo biyeb di isina´ yubu nenege alag isibululum, alna mednena´ne dogne umle wenege na.”
44025006	Festus na Yerusalem asag na li sum lin bare goma sa´o bare gom umeg. Gigib uboga wenena alna on Kaisarea yayog. Maboga ambusum gwelegnag samo na alna yubu isiboga sunusina´ yubu selena´ gubog, di Paulus yale ba isibaneba´ aboga lebog.
44025007	Paulus na anegag gigib yayog wenena, sig Yahudi nang Yerusalem uboga yayeg nang nenege di na al adna ganegayeg di sigdi yubu na aneso unubayog aboga gad nong yubu lebeg, nongna ane aboga lag deilina´ gomdog.
44025008	Bog samboga Paulus na blebeldana´ yubu gareranggoga lebog di na: “Nana Yahudi nimi di Damen Wenena´ Yubu di garerob yubu ag babe, Eimayong di Ee ag babe goma Kaisar ag babe moga´ mednerobne una´ babe od gom.”
44025009	Bog Festus na sig Yahudi nimi di gange ngingyang sembibnugong aboga Paulus ag lebog di na: “Anna Yerusalem asag bilem di, eildi unubayog aboga lemgeyang yubu nene na, na a´osing ag lag leblom aboga anna seleb gednebalam de?”
44025010	Bog Paulus di lebog di na: “Wene nana Kaisar di sunusina´ a´osing ag segamna anda nana wene ab sumbunululum. Anna eindi og eel ulamlam songe, nana Yahudi nimi ag mednena´ne moga´ babe urubgom.
44025011	Wera nana yaga´ od sirig mednena´ne dogne umsene wenena meilinge nenege se degna´ urubub somagna´ne dobsene, nana od somagdobsene, bog sigdi sonda´ se nayag unubayog arob yubu lemangne nenese nimi dogne di sigag nana besarob gange di dodsin aboga dodsinmen gom. Nana on isina´ yubu nene Kaisar ag deilwinggunun!”
44025012	Gigib ba yubu sunusina´ ag wee wennang ab yubu selbayeg di, Festus di yubu degna´ na: “Eindi nana yubu nene na Kaisar deilwinggin selam wenena, wera anna Kaisar ag bulom.”
44025013	Li edbare salag uboga gigib ba ad borobne Agripa ab Bernike ab Kaisarea asag yareg, Festus ag gibda gemelyanggana´ se aboga.
44025014	Anese signa li dina´ anegag ulameg di, Festus Paulus se yubu nenege ad borobne ag anege ombara lebog di na: “Feliks di nimi dogne dolongsina´ ag ane beyayog di dobong lobonggia bioga´ dogne ane ulamla.
44025015	Nana Yerusalem bindoga ulamsi sum nenege na, imam ousa´ nang nisin ab Yahudi weignang nisin ab di, nimi nene se isina´ yubu nayag deiya al iginne deiblom aboga molbaneyeg.
44025016	Ba neri yubu degna´ sigag lebsi di na, nun Roma nang di sob ununa´ na aneso nimi na seila´ besarob gange di dodsil arob una´ unggom nang, alag eildi unubal arob yubu nenege aldama´ yubu gareldana´ arobog wenena dodsinmen gom absi.
44025017	Anese aboga signa nayab isiboga ane yuyub. Di ambusum gwelegnag samo na nana berera sunusina´ se yubu selena´ gubsi di nimi nenege beyululum ba sumbugob absi.
44025018	Bog yubu lebgob arobnang nenege di nimi nenege urugag dobonggia adna ganegayeg di, alag isiboga sumbayeg yubu nenege na meili una´ nene uboma´se arob yubu dogne lebgonga´ sembibsinge nenege babe dogne unubayom abeg gom.
44025019	Bog signa sigda´ gibna´ yubu ab nimi dogne eildi si na Yesus gigib somagdobne ab se yubu di delegdanggoga ulamang, wera Paulus di lemla di Alna gamyag ulamla arob yubu se.
44025020	Anese nana yubu nene na sa´asonge uboga deiya´ eboga membunun aboga gadgeira´ ubneog ba nana alag isibesi, di na anna Yerusalem bilem ba eindi yubu nene na onogab sumbagugong absi.
44025021	Bog Paulus dibna yubu nene nana Kaisar ag deilwinggunun abog. Di alna molbayog di dolongsina´ ag dira ulamla´ murub Kaisar di garerob yubu doblenggiblul aboga dilamla. Anese neri alna od dolongsina´ ag umle murub Kaisar ag dorebneba´ aboga od deilimna.”
44025022	Festus ag Agripa di lebog di na: “Nana nimi nenege al nong di leldogle ba gegbunun.” Festus di yubu degna´ na: “Ambusum aga anna eildi leldogla´ od gegbulom.”
44025023	Ambusum gwelegnag samo na Agripa ab Bernike ab sig yin yagnang di weigne ab, ad nenegag weignang nisin ab, wee bagsum ongona´ gigib ongo goggoboga yubu seleboga sunusin ee ag gigib wa´iyeg di, Festus di Paulus nong ane ag beyululum aboga uragibsiog ba bowa´iyeg.
44025024	Festus di yubu na: “Yo borobne Agripa ab a´un nisin ane wa´ilamabne nene ab na´abo. Nimi nene gedlulum, Yahudi nimi nisin Yerusalem asag di babe asag ane di babe Paulus ag mednena´ ulamla aboga lemang. Di signa nayag gigib yayeg di yubu migiba´ biaboga lemeg di na, alna gamyag uldablamlul gom alemegne.
44025025	Bog nana eildi meili una´se degna´ somagna´ne degna´ sunumne dogne moga´ eibsi gom di wenena alna alse yubu nenege Kaisar ag bowinggiog, ba nana alna Kaisar ag bobineba´ aboga gigib garerob yubu doblenggibsi.
44025026	Bog eildi ununa´se mome dogne Kaisar ag doboga dorebnun arobne odgom. Anese aboga nana a´un a´osing ag al ane deilyan, oumunggun na an ad borobne Agripa ag, ba nunna delegoga eboga gembareb di gigib wenegaga mome dobnun aboga.
44025027	Anese neri sembia na dolongsina´ ag dobonggirub nimi ag nong na anese arob gom dog, alag doldogolbana´ na sunum gom aboga.”
44026001	Agripa di Paulus ag lebog di na: “Anna eindi ununa´ se yubu nenege se blebeldana´ yubu leblom aboga garen dodgeyab.” Ba Paulus na yubu lebnun aboga eildi see gwa´doboga lebog, eildi gareldana´ yubu lebogne na:
44026002	“Sogo Borobne Agripa lei, nana yaga´ ngingyang ulamnel, anese sum nene nana an a´osing ag Yahudi nimi di mibda-mibda sonda´se unubal arob yubu lemneanga´ anege nana yubu lag lebnun aboga,
44026003	Oumunggun nongna anese anna Yahudi nimi di sob ununa´ ab yog yubu yog yubu lena´ ab na sirig eel ulamlamne. Anese anna neri leldogne yubu nene besa daglenggia gegbulom aboga nana an ag mololamna.
44026004	Yahudi nimi nisin na neri bisig yabana´ mogag danegag murub uboga nisin eel, anese nana oumunggun danegab neri asag Yerusalem nimi gan-gan ag ulamsi ba signa eel.
44026005	Damen danege ab signa nana besa eel ulamneldong di sigdi aga nana Farisi sisya´ne aboga nimi ag lag lena´ lebnemen bog, nana nun Farisi sisya´ nimi di gibna´ ag lebda wenena nana yaga´ bisim besem ana´ urubgomne.
44026006	Anda Wene nana sunusina´ ag sumbunugong aboga ulamnange nenege na Eimayong di nunisang yabo ag nebom arobne dodsiogne nenege sunum danggulul aboga se,
44026007	anda nundi sisya´ oo bare sisya´ nimi di dira ulameldongne di signa sinag gwelegnag daglenggia weig yubu giboga dolameldongne nenege. Anda borobne Agripa lei, nebom arobne nenege se aga Yahudi nimi di nayag mednelamla alamang.
44026008	A´undi sembia na sa´ase Eimayong na somagdob nimi ubuma gamyag bugibnemen gom seinilimlom do?
44026009	Na babe damen nana Yesus Nazaretne di si bered aboga gom danggibnun eia yaga´ unulamsi.
44026010	Ununa´ nene na Yerusalem asag neri unulamsi. Odseig seinilina´ nimi na moga´ gom yaga´ dina´log dolongsina´ ag dolonglamsisi, di nana imam ousa´ nang di babe od unulamlom arobne babe domsi, bog sig babe obsugong aboga odseleb alamsi.
44026011	Li dina´ dina´ nana sigdi weig yubu dona´ ee lomag wa´indoga giliboga olamsisi, di sigdi odseig seinilina´ ebyagoga loboggong arob una´ ulamsisi di yaga´ yoo selele gange di na sig dobda nimi asag babe dobda balamsisi.”
44026012	“Anda aneso unura ulamsya´ lomag ab imam ousa´ nang di od unubulom arob una´ dodneyeg ba migib dobsi di Damsyik bisig ag balamsi,
44026013	Bog borobne Agripa lei, ee ugdigag abenegab bisig ag besi di yaga´ diman meleg dogne eibsi eseng songe gom, di melega´ nenege na eimag uboga yunggiog di nayab na´abo nason balamub nang ab nong ag ubselbaneog.
44026014	Ba nun nisin na sogo ag oumboga malyungguyub di yubu dogne gegeldogsi ba Ibrani yubu da´ib nayag leldogog di na: ‘Saulus, Saulus lei, anna sa´ase nayag erigal nemboga olamnelam do? An se legemna´ debna´ yan sibna´ ona´ na gad log.’
44026015	Bog neri yubu degna´ na: ‘Ayong Weigne lei, Anna edne do?’ Absi ba. Ayong Weigne di lebog di na: Nana Yesus, eindi erigal nemboga olamnelamne benege.
44026016	Bog wene bugoglem di segoglom. Nana wene anag lag nenedan anna Neri ouragna´ne ab lag lenne ab deibgen, eindi yogne yogne nisin eiblamne nenege ab, on yogsum Neri anag eibadgununne ab se.
44026017	Yogsum anna Neri ad nene nimi ag ab Yahudi gom nimi ab ag uboga blebgununa´. Anda Neri anna sig ag bogdebgununa´,
44026018	Sigdi ising gwelegibsilem ba signa gunu lomag uboga langgiyig, di diman ag yugong di signa Iblis migib damag uboga Eimayong ag yugong aboga, ba signa Nayag odseig seinilina´ di sigdi meilinge lubibsile, ba signa geis legdob nimi se gedneboga deirub ouling ag wa´ugong aboga.
44026019	Anese aboga, borobne Agripa lei, eimasag uboga seigda´ib ab lenda songe eibsa´ anege na beibloubnemen gom so ulamnel.
44026020	Bog oumunggun nana Yahudi nimi aga Damsyik asag ulameg nimi ag damen ombadsisi, di Yerusalem nimi ag babe Yudea sogo nisin ag babe, on Yahudi gom nimi nisin ag babe, nenege signa meilinge ag engena´ gange di loboga Eimayong damag ya´ina sigdi meilinge ag uboga loldogna´ wee songe sunum welamgong aboga.
44026021	Anese aboga Yahudi nang di Eimayong Ee ag ab salbaneyeg di obgob aboga ulamneang.
44026022	Bog Eimayong di arolamnela´ di nana damen danege muruba´ anda wene ane segamna di weig nimi ag babe mog nimi ag babe lag leboga omoladlamsin. Anda neri omoladlamsin yubu nene na yog yubu aga lemna gom, bog damen nabi nang ab Musa ab di gigib omoladlamsieg yubu nenegaga.
44026023	Nenege na, Mesias na og gweseboga iginne doblula´ arob di Al na somagdob nimi gan-gan ag ab Al damen gamyag bugogle di, Eildi aga ad nene nimi ab Yahudi gom nimi ab ag diman deiya´ doladlamsulula´ arob yubu nenegaga omoladlamsin.”
44026024	Paulus na anam eildi wee yubu se nisin lag omoladlamsiog sabseibi, Festus di yubu migiba´ biaboga lebog di: “Paulus anna seremne! Eindi gerem dina´ ane di anna serem danggulum.”
44026025	Bog Paulus di yubu degna´ lebog di na: “Festus bebnagne lei, nana serem gom! Nana besarob gange seinilina´ di sirigne lemna!
44026026	Sogo Borobne Agripa babe na yubu dane nisin eel ulamla, anese nana bosa´ goma´ alag lag lemna. Nana odseig seinilimna, dane nisin na anam gegerob gomne dogne odgoma´ na odgom, anese ununa´ nene na moga´me asag ab di na dangganmen gom.
44026027	Borobne Agripa lei, anna nabi nang ag na odseig seinilimlam de? Nana eel ulamgen, anna sigag odseig seinilimlam.”
44026028	Ba Agripa di yubu degna´ na: “Lemlam yubu nene di nana odseig seinilina´ nimi danggulul arobob lemlam!”
44026029	Ba Paulus di yubu na: “Nana Eimayong ag doa yubu lebnun, ba berera goma od madeboga gom, anog gom bog ane ag wa´ildoga neri lemna yubu gegbayang nimi nisin babe, na songe danggululum aboga, bogna bosi soubu dane og na unubanmen gom.
44026030	Wera gigib lebog wenena, borobne benege ab yin yagnang di weigne ab Bernike ab sig bulameg nimi nisin isiboga nason segogeg.
44026031	Signa langgalameg sabseibi wenege na, sig moumun lelongoldalameg di na: “Nimi nene na eildi ununa´ se degna´ somagna´ne goma dolongsina´ ee ag dolongna´ na sunum gom so bog aboga lemeg.”
44026032	Agripa di Festus ag lebog di na: “Nimi nene na soubu goubduba´ anege na see loblambibnemen, alna eildi yubu Kaisar ag deilwinggunun arobne nenege na lobogso wenena.”
44027001	Nunna Italia sogo ag bugob aboga gigib garerob yubu lebub di wenena, Paulus ab dolongsina´ ag dobonggirub nimi edbare ab na Kaisar di gong yin yagnang di weigne damagne eildi si na Yulius ag dodsiog.
44027002	Nunna kapal dogne Adramitium uboga yayog di Asia weigmag abomag kapal bulbana´ ag bunun aboga ubog kapal ag bulwinggiyub di balamub. Tesalonika nimi dogne Makedonia uboga ya´ilamogne Aristarkhus na nun ab nason.
44027003	Ambusum gwelegnag samo na nunna Sidon asag buyub. Yulius di Paulus ag besarobob uya algabo ag gemelbusulom aboga odseleb abog, eildi yonge nisin sigdi sunum urubub ubgong aboga.
44027004	Anegaba´ anda om nonggela´ ubog ba kapal ag uboga Siprus as beram mag abomnag buyub.
44027005	Anda weigmag laut bisi-bisi balamub di Kilikia sogo ab Pamfilia sogo ab dira balamub, di Likia sogo ag Mira asag wa´iyub.
44027006	Anegag ab nundi yin yagnang di weigne damagne di kapal dogne Aleksandria uboga Italia bunun aboga ubog kapal dogne eibog. Di nunna eildi kapal nenegag dobwanenggibsiog.
44027007	Kapal ag li salag edbare sum so balamub, bog nunna berera binmen gom so ulamub di dubden Knidus ad beram biyub. Anese om yaga´ meili ulamog, ba nunna Salmone sogo modmosag uboga Kreta sogo ag dabora samo uboga biyub.
44027008	Nunna mogsogo nenege modmosag uboga yaga´ dubdu balamub di gigib buyub, di Lasea ad beram mogsogo dogne si na Kapal Bulbana´se Gemerob Ouling, alameldonga´ ag wa´iyub.
44027009	Nunna balamubag danegab li nisin gigib obdemog. Puasa Sum na gigib bisamog, ba nun kapal bisig bana´ babe na obsilag aboga ulamub. Anese Paulus di sigag wembesiog, di lebog di na:
44027010	“Na´abo lei, nun bugoba´ na nana eibna ba nun kapal ag balamgob wenena ingmunne ab meili ubsululne ab weiga´ yousulula´, damnang kapal bomabne og gom bogna nundi gange gamyaga´se babe.”
44027011	Bog yin yagnang di weigne damagne benege na sig kapal deiya´ne ab bonne ab ag dibonggiamog, di Paulus di lebog yubu na sirig sembibog gom.
44027012	Kapal bulban mogsogo nenegag una´ na muru wal wenena meili so sogo ag, ba nimi dina´ sigdi lebeg di na od balameba´ anda Feniks asag bindoga muru wal na anegag ulamgob abeg. Feniks ad na Kreta asag ab kapal bulwa´na asag, gesengban samo uboga mag yugusigna yaga´ sangalorob as.
44027013	Sum nenege na dabora sig uboga om moga´ gwi alamog. Ba sigdi sembia na nunna gigib ad beram balamab sembibeg. Di signa kapal soubu geregna´ lobegayeg di Kreta ad mag dal beramnag balameg.
44027014	Bog ubdabdob gom bog mogsogo nenegag uboga gaso dogne obleramsig gan yalesig gan-gan ab yayog, di gaso nenege na “Yale samo Om” alameldong.
44027015	Di kapal nenegag olselelamog ba om nenege na lignibonggibnemen gomso ulamog. Ba anese nunna od doge abub ba kapal nenege na om di dingim dongom alamog.
44027016	Wera nunna anege uboga bobalamsiog di mogsogo mag dom-dom moga´ as dogne ag beilbisiog mogsogo nenege si na Kauda, anegab na nunna yaga´ yoyaboga migiba´ kapal eya´ moga´ memeroba´ ag soubu gliboga geregouyub.
44027017	Anda kapal eya´ moga´ memerobne nenege na gigib kapal eilib deilwinggindoga, yogne-yogne nisin memegogoboga kapal soubu babe besa gembara membayeg. Anda signa Sirtis samo mag weneng ag gweglabsilag aboga logse, signa bosi iginne doblenggibeg ba kapal na mag eilib bobalamog.
44027018	Om migib di kapal nenege na yaga´ dingim dongom alamog, ba ambusum gwelegnag samo kapal lomag bomeg damnang nisin yogoga weigmag laut ag borebeg.
44027019	Anda on li dogne maboga gwelegnag weneli sum na kapal ag yogne-yogne nisin odne na sigdi see di doboga mag ag borebeg.
44027020	Li dina´ ububalamub bog eseng babe gura´ babe eilimub gom, om migiba´ og gwi aboga nunag sob-sob olamsiog, wenena nunna od blebdangdobgoba´ aboga dibum arob seinilina´ na gom urubsiog.
44027021	Anda anese signa gwaneng dena´ gom gom li dina´ mabma balameg, di Paulus na sig gan-gan ag segogog di lebog di na: “Na´abo lei, neri lebsi yubu nenege dagomamselom wenena, nunna Kreta ad bisig bilamseb goma´, nunna ingmunne ab meili ulamsilne nene ab na unubesiso gom!
44027022	Bog wene babe ingmun ulamsilne lomag ane ab nana a´un ag wembusunun, ba a´unna a´undi gange daglenggia umlulum, anese a´un gan-gan ag ane ab nimi dogne derong aroblul goma´ bog kapal og na gom urublula´.
44027023	Anese sum nene ousa einimnag na Eimayong di eimnang dogne neri giblamna Eimayong ag uboga, na abom ag segelya´ilamla nana Eildinge aboga,
44027024	anda eimnang nenege di lemla di na: Paulus lei, log unggom! Anna Kaisar a´osing ag buloma´ anda Eimayong di glagia doladsina´ di, an ab kapal nene ag anab nason umlom nimi dane na anab se blebsulula´.
44027025	Anese na´abo lei a´undi gange nisin buggasabonggiblulum! Anese nana Eimayong ag odseig seinilimna, anda nisin na lag nayag deiyamla songe sunum danggulula´.
44027026	Bog nunna kapal nene mag dom-domag mogsogo dognag dibilbugob.”
44027027	Weigmag laut Adria eilib kapal nenege na dingim dongom alamog bog li salag sum megenge gwelegayog. Bog einimnag ugdigag danegab kapal ag wee wen nimi di sembia na wene na mogsogo beram yalamab dore sembibeg.
44027028	Anda mag sumbugob aboga girig dogne dobeg di mag lomag doblenggayeg ba mag lom na empat puluh meter so danggayog. Ba on lobonggia gigib wenena on sumbayeg, ba tiga puluh meter so danggayog.
44027029	Aneso ubog ba eibeg wenena logse girig sildi dognag obsibilbiyub di signa kapal goggob ag bosi iginne dombare doblenggayeg, di nunna berera gwelegaso aboga nebom alamub.
44027030	Bog sig kapal ag wee wen nimi na mog kapal memeroba´ dogne doboga doblambia sigog langgindibgob aboga ulameg, di sigdi semboga edbare kapal soubu geregna´ dollanalamang sembibgong arob una´ uboga.
44027031	Anese aboga Paulus na yin yagnang di weigne ab eildi yin yagnang nisin ab ag lebog di: “Signa kapal ag ane una´ gom wenege na, a´un blebdangganmen gom.”
44027032	Wenabog wenena sig yin yagnang na mog kapal memeroba´ soubu nisin gareboga mag di bobulul aboga mag ag dabonggayeg.
44027033	Sum nenege ee gwelegunun aboga ulamog wenege Paulus na nimi nisin ag gwaneng dugob aboga ebsiog, di eildi lebog di na: “A´un na gwaneng derog gom gom gange log eisa´ li megbare mablom wenena wene gwaneng dululum.
44027034	Anese aboga nana a´un ag wembusunun, a´unna gwaneng dululum aboga. Ane na a´un blebeldana´se. A´un gan-gan ag ane ab nimi dognog sirig babe derong aroblul goma´ od eilda´ ousa´ osong gugu dognog sirig anda babe.”
44027035	Yubu nene gigib wenabog di wenena, alna gwaneng roti dobog, di sig nisin a´osing ag Eimayong ag na´e aboga gibog di, eildi geseseigibog ba delameg.
44027036	Anda sig nisin babe gwaneng delameg wenena sigdi gange babe migib ubsiog.
44027037	Nun kapal nenegag wa´ilamub nimi nisin isiboga na dua ratus tujuh puluh enam nimi wa´ilamub.
44027038	Gwaneng gigib deyeg ba mon og ubsiog wenena, kapal ag gandum liruba´ danege kapal gyagman ublul aboga yogoga mag ag dabeg.
44027039	Anda ee gigib gwelegayog wenena, signa mogsogo goggob mous aga blu soglorob mogsogo dogne eibeg. Signa mogsogo nenege od wangan bog kapal na mogsogo nenegag dibilbugob aboga signa garerob yubu dobeg di anegag bugob abeg.
44027040	Wera signa kapal soubu goubna´ danege nisin geleloubig di soubu danege nisin na weigmag laut ag lobogeg. Di alwenege sabseibi signa kapal u boradeibsulul arob soubu geregayeg di bagsum dogne om gwialamle ba migib di bobalamsulul arob bagsum dogne geregayeg.
44027041	Bog signa medneboga mag weneng girig ag gogolsibilbieg ba kapal nenege na anegag gwaregayog. Di sambanmen gom sirig ubog ba kapal soubu geregna´ nisin babe na yaga´ mag losangoma samolamog di meili ubsigiamog.
44027042	Sum nenege ab sig yin yagnang nisin di sembia na dolongsina´ ag dobonggirub nimi dane na nisin obsugob ba dognog nimi babe mag ya´oga olobulul gom arob gange sembiameg.
44027043	Bog yin yagnang di weigne di damagne di Paulus na blebnun sembibog. Anese alna sigdi sembibegne na loboga gadbibsiog di sigag lebog di na, mag ag ya´abana´ gerem nimi na sig damen mag ag wa´ululum di mogsogo ag samo ya´a bululum,
44027044	di dara nimi na gal saba´ ag goma kapal seleroba´ ag gom salboga eimig bululum abog. Ba signa aneso uboga blebdanggoga mogsogag samo winggieg.
44028001	Nun nisin na gigib blebdanggoga mogsogag winggiyub di wenegaga eel ubub, di nunna mag dom-domag asag Malta mag dalag yayab aboga eel danggouyub.
44028002	Mag dom-domag anege ad sob nimi na nun ag wana´ gange ulamsieg. Deb demboga mog dina´ yalamog di ee walegen ulamog ba signa ug weiga´ dabeg di nunna anegag yululum abeg.
44028003	Paulus na gal bobsengga´ boloboga beya´indoga ug daldogog, ba ug boba´ se baga´ dogne gal ag uboga oloboga Paulus di see ag si singgayog.
44028004	Nimi danege na gereg ba Paulus di see ag baga´ si singgayog wenena, sig moumun lelongoldalameg di na: “Nimi nene na od nimi osinne sirig anese alna weigmag laut ag babe gigib blebdal, di sunum urububne alag loubla gom.”
44028005	Bog Paulus baga´ nenege see di lobsalboga ug ag dabonggayog di al babe neigna´ iginne babe ubog gom.
44028006	Bog sigdi sembia na, alna see noblula´ goma somagdoba´ malyunggunubul gom sembibeg. Bog ubu-ubu alag unuruba´ syoa´ babe dogne una´ gom, ba signa on samboga alna sunuruba´ gibna´ deiya´ oubunge dore sembibeg.
44028007	Mag dom-domag ad nenege se Gubernur eildi sogo dogne na beram anege od eildi si na Publius. Alna nun giboga dobsiog di al ab anegag li weneli umub.
44028008	Sum nenege Publius aleyong na bobo ab dei girim ab di neiglamog di ee ag malamog. Ba Paulus na eildi mana´ ee ag wa´iyog di eildi ousa´ ag see salbonggia doa yubu leboga eildi wesibog.
44028009	Ununa´ nene gigib unubayog ba mag dom-domag ad nenegag neiglameg nimi nisin beyalameg ba sig babe nisin wesilimsiog.
44028010	Signa nunag yaga´ giblamsiyig di on nun baldomub sum nenege signa yogne-yogne nundi yonge nisin gedneboga deiyamsieg.
44028011	Wal weneli gigib ubub di kapal dogne Aleksandria uboga muru wal se mag dom-domag ad nenegag ulamoga´, anda kapal nenegag bindibub. Kapal nenege ag na Dioskuri sunuruba´ memerob.
44028012	Nunna Sirakusa asag bindoga anegag na li weneli ulamub.
44028013	On anege uboga magyangman balamuba´ murub uboga Regium asag lanalbiyub. Ig dogne uboga on balamub ba dabora samo uboga om gwi alamog di eimdi na Putioli asag wa´uyub.
44028014	Ad nenegag ab nunna odseig seinilina´ nimi jemaat ab ebbisidangguyub, di sigdi biaboga ebsieg ba li segbare sum sigab nason ulamub. Gigib wenena nunna Roma asag samo buyub.
44028015	Nunggabo Roma asag nimi na nunse yubu nenege gegbayeg wenena, signa nimi dina´ Apius Tres Taberne ulamega´ ag ya´ina nun dolyesieg. Paulus na sig eibsiog wenege na Eimayong ag na´e aboga gibog di eildi gange migib danggayog.
44028016	Roma asag gigib bindoga wenena, Paulus na albayog ee dognag yin yagne aga al welamogne ab ulamdugong aboga deibeg.
44028017	Li weneli gigib ubeg wenena Paulus na sig Yahudi nimi di weig nang biabsiog ba yayeg wenena, Paulus di lebog di: “Na´abo lei, nana nundi asag nimi ag goma nunisang yabo di sob ununa´ ag mednena´ne una´ gom, bog nana Yerusalem asag ab salbaneyong di Roma nimi ag dodsiong.
44028018	Nana see lobloubgob arob gange di gigib sumboga isibaneyeg, ba neri meili ununa´se degna´ obgob aboga sunumne dogne eibeg gom.
44028019	Bog sig Yahudi nimi na byaboga yaga´ bebeglameg wenena nana ununa´ yubu nene na Kaisar ag deilwinggunun arob gomdog deilwinggisi, bog nenege neri asag nimi delegdanggugong arobne di gom.
44028020	Anese aboga nana a´un gedsine di a´unag lebnun aboga molbano, anese Israel nimi di nebom arob ulamangne nenege se aga nana bosi soubu goubduba´ ulamna.”
44028021	Wenabog bog sigdi alag lebeg di na: “Eindi ununa´se yubu na Yudea nimi di mome doboga doldogolyanggana´ na nunna dona´ gom di nunggabo ya´indoga anse meili len yubu babe lena´ gom.
44028022	Bog nunna eindi leblem yubu aga gegbugob, ba eindi seinilina´ na sa´songe, an ag unugena´ yubu nene na nunna eel ubab, anda alna asa digum yabalamla´ag anege byabaldana´ og dangalamla seyeg.”
44028023	Anda sigdi Paulus na on yogsum dogne ombadsulul aboga gedneboga deibeg. Sigdi gedneboga deiyameg sum nenege na nimi dina´log yubu lena´ ag yayeg. Ba alna Eimayong damag una´se yubu ab; Musa di Damen Wenena´ Yubu ab nabi nang di mome dorob buku ab aga Yesus ag odseig sembibgong arob yubu nisin lag leboga omoladlamsiog. Yubu nenege na gwelegnag uboga sin danggayog.
44028024	Anda dara nimi na eildi lemog yubu ag odseig seinilimeg, bog on dara nimi na od unum odseig seinilimeg gom.
44028025	Sig gan-gan ag ab sunum so ubog gom ba signa wa´ilamega´ ag anege uboga langgindibeg. Bog Paulus na on goggobdagna´ yubu nene dognog lebog di na: “Geid Gange di nunisang nabi Yesaya bisig uboga ombaramsiog yubu nenege na sunum dangalamla:
44028026	Ad nene nimi ag bilem di leblem di: A´unna gegboga yubu gegelamlulum bog besa sembiblulum goma´, a´unna ising eiya eilimlulum bog dona´ na dolamlulum goma´.
44028027	Anese ad nene nimi di gange inga´ bererob, di oo gegena´ na oson lebdob, di ising na ising urub; nenege signa ising di eibigag aboga, gegena´ na oo di gegbeyigag aboga seinilina´ na gange di sembibigag aboga, di signa Nayag losomba yeyig, ba wesibsunun aboga.
44028028	Anese aboga a´unna besa eel ublulum, anda Eimayong di blebsina´ yubu nenena Yahudi gom nimi ag ombadsugob wenena signa besa gegbugonga´.”
44028029	[Anda Paulus na aneso yubu lebog ba sig Yahudi nimi gegbayeg wenena, signa eleb-eleb gange bobeg di bieg.]
44028030	Anda Paulus na al una´se domog ee ag anege ulamog bog eseng yala´ besene ulamog; ba alag yan nimi nisin na giboga dolamsiog.
44028031	Eimayong damag una´se yubu ab Ayong Weigne Yesus Kristus ab se yubu na obdibda gom gom od lag omoladlamsiog.
45001001	Nana Paulus Kristus Yesus di ouragna´ne lera bana´ne danggulul aboga biabneog, di Eimayong di Besarob Yubu omoladsina´ se og omoladlamsulul aboga deibneog.
45001002	Besarob Yubu nenege na aro bog damen danegab Eildi leibloubog, Weig Yubu lomag ab Eildi nabi nang bisig uboga,
45001003	nenege na Eildi Me se, nimi di mangana´ wenena, Daud di mangadangdenne.
45001004	Geid Gange di na, somagdob nimi gan-gan ag uboga Al gamyag buldogna´ di lag danggibog, nenege na Alna migibne Eimayong di Me; nundi Ayong Weigne Yesus Kristus.
45001005	Al bisig uboga, nun babe na glagia doladsina´ ab yog sogo-yog sogo nimi se lera bana´ wee ab dobub, ba signa odseig sembibig di Eildi si ag dobda balamgong aboga.
45001006	A´un babe sig gan-gan ag ab Kristus di nimi danggugong aboga gigib biabsiog.
45001007	A´un Roma asag ulamlom nimi nisin Eimayong di wana´ ab, biasina´ ab, geis legdob nimi dangelisina´ ab di; glagia doladsina´ ab isiboga mon angarob ab na, nundi Ayong Eimayong ab, Ayong Weigne Yesus Kristus ab di, a´un ag bo ulamsulula´.
45001008	Oumunggun nana a´un si ag ab Yesus Kristus bisig uboga, Eimayong ag na´e alamna. Anese a´undi odseig seinilina´ na mog sogo nisin ag weglamanga´ se.
45001009	Eimayong na neri lag lenne nana a´un se sob-sob seinilimsin di doa yubu lemna, nana neri gange nong nisin di Eildi Me di Besarob Yubu ombadda welamsin.
45001010	Nana doa yubu lemna, anda Eimayong di a´un gemelyusulul aboga garen dogne od uble wenena, gemelyusunun.
45001011	Anese, nana a´un gedsine di gange di doladsina´ a´un migib dangana´ se dodsunun aboga yo ulamnel,
45001012	nenege na, nana a´un ab nason ulameb di, a´undi od seig seinilina´ ab neri odseig seinilina´ ab di iga´ dibildalamgob aboga.
45001013	Na´abo lei, neri yonge na a´un eel ublulum; nana a´un ag ig dogne yunun seinilimna, bog soba´ garelamnel, anda a´un gan-gan ag do eibnun aboga ulamna, sig yog Yahudi gom nimi gan-gan ag ab neigne.
45001014	Nana sig Yunani nimi ag babe, yog mog sogo nimi ag babe; sig eel nimi ag babe, wou nimi ag babe gareloroba´ od.
45001015	Anese aboga, nana a´un Roma asag ulamlom nimi ag Besarob Yubu nenege omoladyusunun aboga yo ulamnel.
45001016	Anese nana Besarob Yubu ag na eili od gom, anese Besarob Yubu nenege na Eimayong di migib, anda odseig sembibna nimi blebsina´ se, oumunggun na Yahudi nimi, bog beilag signa Yunani nimi babe.
45001017	Anese al lomag ab na Eimayong di sirigne lag dangalamla, nenege na odseig seinlilina´ ag uboga odseig seinilina´ ag bo balamsil, mome ane dorob songe: “Sirig nimi na odseig seinilina´ di gamyag ulamgonga´.”
45001018	Anese Eimayong di gorogna´ yoo selele na, eim ag uboga lag dangalamla, nimi di meilinge ab, mednena´ne ab, sirigne aga mednena´ne nisin di lignirub ulamang nimi se.
45001019	Anese sigdi Eimayong se yubu eel una´ na, sigag lag dangalamla; anese Eimayong na sigag gigib lag dangdob.
45001020	Anese sa´a songe aga Alag uboga lag dangdob gomne nenegena, Eildi migib unum-unumne ab, Eildi ununa´ ab na sogo uliog wilman wenege uboga wene lag dangalamla, ba sigdi na ebyagnemen gom.
45001021	Anese signa Eimayong eel bog, signa Al Eimayong bebnag deilimang gom goma Alag na´e ana´ babe lemang gom, anda samboga wenena, sigdi seinilina´ na gilaboga seinilimang, ba sigdi gange na loba´ di gunu dangelimsil.
45001022	Signa gerem nimi arob so una´ ulamang bog, signa gigib loba´ dangdob dog,
45001023	signa Eimayong di bebnagne aga gom urublul gomne na lumboga, nimi a´osing sunuruba´ songe gom urublulne ab, winang ab, gamyaga´ yan dombarenge ab, gamyaga´ sogo ag lesega yabalamlange ag lunulamang.
45001024	Anese aboga Eimayong na sigdi meili una´ gange di yonge ag lebda doladlamsil, ba sig dam nimi moumun meili uldalamang.
45001025	Anese signa Eimayong di sirigne na iboga, sigdi sonda´ne aga lumboga oubunge ag giboga dolamang, di Ubsiogne ag yaga´ unum-unum se gibdubne. Amin!
45001026	Anese aboga Eimayong na, sigdi gange busu di yonge eilinge ag lebda deillolimsil. Anese sigdi gelabo na sirig una´ ag na, sirig gomne se lumboga doldalamang.
45001027	Neig songe nengabo babe na, sigdi gelabo sunumne ag na loboga, sig nengabo moumun sigdi busu ag angaldalamang, di signa babee ulamang, nengabo di on nengabo ag, anda anese aboga signa sig dama´ di meilinge degna´ urubub dolamang.
45001028	Anda anese signa Eimayong eel una´ yo ulamang gom wenena, Eimayong na sigag sigdi wemdarobso seinilina´ doladlamsil, ba signa sunum urubub gom ununa´ og unulamang.
45001029	Yog-yog meilinge a´osing og degneboga ulamang di, meili una´ ab, yogne-yogne nisin yo gange di song meilinge ab, gad gange una´ ab, oldana´ ab, leldana´ ab, sonda´ yubu´ gerem lena´ ab, gegen gom una´ ab,
45001030	signa nebelminina´ab, meili yubu deresina´ ab, Eimayong ag malbona´ ab, besarob gom so una´ ab, bebnag gange ab, deng dang ana´ ab, meili una´ se gerem una´ ab, sigleyong yabo ag dagom ana´ gom ab,
45001031	gange seinilina´ gom so una´ ab, yeng dagom ana´ gom ab, wana´ una´ gom ab, wana´ gange eel una´ gom ab, di degneboga ulamsil.
45001032	Anese signa Eimayong di garerob yubu eel ulamang dog, nimi na ununa´ nene unulamang wenena od obsinmen, signa sigdi og unulamang gom bog, sigdi babe na sig unulamang nimi ag na seleb alamang.
45002001	Anese aboga na´abo lei, anna edne anda babe na yog nimi ag sunulamsilam, an babe na mednena´ne lobdob gom dog. Anese yog nimi ab sunuldogsilem wenena, an damneng sunudanggalem di, anese eindi yog nimi ab sumbusulom sununa´ na on neig ununa´ ubloma´.
45002002	Bog nunna eel, Eimayong di iginne degna´ na sunum urubub sig ane so ulamang nimi ag deglamsulula´.
45002003	Anda an nimi lei, eindi sig ane so unulamang nimi ag sunulamsilam, bog eindi babe unulamlam dog, eindi sembia na Eimayong di iginne degsina´ ag na blebdanggununa´ aboga de?
45002004	Anna Eildi seeyag yongon gange usina´ ab, Eildi lamarob gange ab, Eildi gange gubdub una´ ab na a´osing dolbalag nenena´ yo de? Eimayong di seeyag yongon gange usina´ nong na, an doboga engena´ gange di meilinge loboggong aboga beyalamsil ba, anna eel gom de?
45002005	Bog eindi gange gad di, noroldana´ gange di meilinge ag loldogna´ yo gom di; Eimayong di iginne degna´ sunum urubub degsina´ se lag dangaldogle sum nenege na an dama´ di gorogna´ yoo selele dora deildalamlam.
45002006	Alna nimi di ununa´ ag lebda degna´ urubub degsulula´,
45002007	nenege na sig yo yaboga besarob ununa´ ab, bebnagne ab, gom urubneb gomne se ena´ ab, unum-unum gamyag una´ dobgonga´,
45002008	bog sigdi bebnagne se og elamang nimi na, sirigne ag dagom ana´ gom, bog sirig sunum gomne ag dagom alamang nimi na, gorogna´ yoo selele dobgonga´.
45002009	Meili ununa´ unulamang nimi na igin-iginne ab, ingmunne ab bulyusulula´, oumunggun na Yahudi nimi ag bog Yahudi gom nimi ag babe,
45002010	bog bebnagne ab gibna´ ab isiboga mon angarob una´ ab na, besarob ununa´ ulamang nimi nisin di dobgonga´, oumunggun na Yahudi nimi ag, bog Yahudi gom nimi ag babe.
45002011	Anese, Eimayong na nimi a´osing mibsing gomne.
45002012	Anese, Damen Wenena´ Yubu od gom bog meilinge ulameldong nimi nisin na, Damen Wenena´ Yubu ag dirigoga obsulul goma´; bog Damen Wenena´ Yubu od bog, meilinge ulameldong nimi nisin na, Damen Wenena´ Yubu ag dirigoga sumbusulula´.
45002013	Anese nimi na Eimayong a´osing ag Damen Wenena´ Yubu nenege gegena´ di na sirigne ulameldong gom, bog Damen Wenena´ Yubu ag unulameldong nimi nenegaga na sirigne ulameldong.
45002014	Yog adyog ad nimi na, Damen Wenena´ Yubu od gom bog, sig di gange di Damen Wenena´ Yubu ag songe lebda unulameldong wenena, sigdi Damen Wenena Yubu dangilimeldong, signa Damen Wenena´ Yubu od gom bog.
45002015	Anese, aneso ununa´ di signa Damen Wenena´ Yubu nong sigdi gange ag mome doroba lag omoladlamsildo, anda sigdi gange di yubu lag lemeldong, ba sigdi gange seinilina di na, nene na sirigne, nene na mednena´ne beglameldong.
45002016	Ununa nene na Eimayong di gednerob sum nenegab nimi di gange ag gelelenga dognorobne nenege na Kristus Yesus ag uboga sunuldogsile sum nenege ab lag danggulula´, Besarob Yubu neri omoladlamsinne ag sumboga.
45002017	Bog a´undi na nunna Yahudi nimi abdanggoga, Damen Wenena´ Yubu ag lingnilamlom di, Eimayong lomag uboga bebnag deildalamlom,
45002018	Eildi yonge babe eel ulamlom, Damen Wenena´ Yubu ag gigib ombaddoba´ anda; nesa na besarob, nesa na meilinge aboga eel ulamlom;
45002019	anda anna sirig ising urub nimi bomengesinne, di sig gunu ag ulamang nimi ag diman waresinne,
45002020	loba´ nimi ag omoladsinne, gange wisirub gom nimi ag omoladsinne, anese anna Damen Wenena´ Yubu lomag ab yog-yog gerem ab, sirigne ab dorobne.
45002021	Wera anna sa´a songe ura yog nimi ag omoladlamsilam, bog anna an damneng omoldana´ gom de? Eindi omoladlamsilam di na: “Asoga´ dong gom” alamlam dog, anna sa´a se asoga´ dolamlam do?
45002022	Eindi lemlam di na: “Gelabo asoga´ yong gom” alamlam dog, anna sa´a se gelabo asoga´ yolamlam do? Anna sunuruba´gibna´ nisin ag na geblamlam dog, anna sa´a se sunuruba´ ee ag asoga lalalamlam do?
45002023	Anna Damen Wenena´ Yubu ag bebnag deildalamlom dog, sa´ase anna Damen Wenena´ Yubu ag biabna´ di Eimayong ag meili nenelamlom do?
45002024	Mome ane so dorob: “Anese a´undi aga, yog ad-yog ad nimi gan-gan ag Eimayong di si meili nenelamang.”
45002025	A´un na Damen Wenena´ Yubu ag dagomana´ wenena´, a´undi bog garena´ na sirig obne: bog a´unna Damen Wenena´ Yubu ag dagomana´ gom wenena a´undi bog garena´ nenege na obne gom.
45002026	Wera bog garerob gom nimi di aga, Damen Wenena´ Yubu ag lerobne ag dirigoga unulamla wenena´, alna gigib bog garerob nimi sembibnemen gom de?
45002027	Ane so, bog garerob gom nimi bog, Damen Wenena´ Yubu ag dirigoga unulamla anda, eildi a´un garerob yubu mome doroba´ ab bog garena´ ab, se sumbusulula´, bog Damen Wenena´ Yubu ag mednelamang nimi aga.
45002028	Anese, Yahudi nimi sirigne na nong di Yahudi nimi sirig se gom; bog garena´ sirigne na nong di bog garena´ se gom.
45002029	Bog Yahudi nimi sirigne na, eildi gange di aga bog; bog garena´ sirigne na, eildi gange lomag garena´ di, nenege na nong di una´ gom bog gange di ununa´. Ba al se gibna´ na nimi di gom bog, Eimayong di.
45003001	Ane so wenena, Yahudi nimi di weiga´ na sa´a do? Bog garena´ di obne na sa´a do?
45003002	Yaga´ dina´ log, lomag na yog-yog ununa´ od. Oumunggunne na: anese sigag aga Eimayong di yubu dodsiog.
45003003	Wera sa´a songe sig dara na yeng ulamang gom wenena, yeng gom ununa´ nenege di, Eimayong di yeng una´ garebanmen de?
45003004	Unubanmen gom! Samboga na Eimayong na sirigne, nimi nisin na sonda´ yubu nimi; mome na ane so dorob: “Eindi yubu nisin ag na, Anna sirigne, di bebnag dangdob, An ag sunuldoggen wenege na.”
45003005	Bog nundi sirig gomne na, Eimayong di sirigne lag omoladlamsil wenena, nundi na sa´a abgob do? Eimayong di nun ag iginne doladlamsil wenena, Alna sunum gomne di de? (Nana nimi di lena´ songe lebna.)
45003006	Unubanmen gom! Ane so wenena Eimayong di na sa´a songe ura sogo nimi sumbesiso do?
45003007	Bog Eimayong di sirigne na neri sonda´ yubu di Eildi bebnagne on ma´alamla wenena, sa´a se nana meili una´ nimi songe sumbaneso do?
45003008	Sirig gom de? Nimi di deresina´ yubu aga lemang di na, nundi yubu na: “Nun na mednena´ne ulameb ba, ane ab na besarobne danggulul” alamang. Ane so nimi na iginne sunum dobnemen.
45003009	Wera sa´a songe do? Nun aga weig ba, yog nimi na gom de? Ane so gom! Anese nun na enigi gigib lag lebab di na, Yahudi nimi babe Yunani nimi babe sig nisin na meilinge damag bo ulamsildo.
45003010	Mome dorob songe: “Nimi sirigne od gom, yaga´ dognog babe gom.
45003011	Besa seinilin nimi dogne od gom, Eimayong elameg nimi babe od gom.
45003012	Nimi nisin na gigib mednebayeg, sig nisin obne na gom; besarob ununa´ dogne unulameg gom, dognog nimi babe gom.
45003013	Sigdi boga´ na deiruba´ ag songe si a´lorob, sigdi silamu na seig-seiga´ lemeldong. Sigdi bam na baga´ di yoonge og degnerob.
45003014	Sigdi bam na wemdana´ ab osina´ ab degnerob.
45003015	Sigdi yan na nimi eneng lanana´ se bologa balameldong;
45003016	douluboga gobna´ ab, ingmunne ab na sigdi bisigag lolimeldong,
45003017	isiboga mon angarob bisig signa eel gom;
45003018	Eimayong ag log seinilina´na nimi nenegag na od gom.”
45003019	Bog nun na eel, yogne-yogne nisin Damen Wenena´ Yubu ag dorobne na, sig Damen Wenena´ Yubu damag ulamang nimi se lerob, ba sigdi bam lebgong di sogo nimi nisin na Eimayong di Damen Wenena´ Yubu damag ulamgong aboga.
45003020	Anese, Eimayong a´osing ag Damen Wenena´ Yubu ununa´ di nimi dognog babe sirig nimi dangganmen gom; anese Damen Wenena´ Yubu nenege di aga nimi na meilinge eel dangalamang.
45003021	Bog wene Eimayong di sirigne na, Damen Wenena´ Yubu ab gom, bog gigib lag danggayog, Damena Wenena´ Yubu ab nabi nang di dorob buku ab ag lag lerob songe,
45003022	nenege na Eimayong di sirigne na nimi nisin se, Yesus Kristus ag odseig seinilina´ bisig. A´osing amoma´ne od gom,
45003023	anese nimi nisin meilinge ulameldong, ba Eimayong di bebnagne na mog dangalameldo,
45003024	ba glagia dodladsina´ nenege di yog wana´ se sirig nimi danggibsiog, blebsina´ nenege na Kristus Yesus bisig uboga.
45003025	Kristus Yesus na Eimayong di gigib gedneboga deibog, odseig seinilina´ bisig uboga, Eildi eneng di isirub bisig ulamgong aboga. Eildi unubayog ununa´ nene na, Eildi sunum urububne lag omoladsina´ se, anese Alna damen meilinge ubegne na, Alna lignibonggia deibloubsiog.
45003026	Nong na wene bareb Eildi sunum ununa´ lag dangilina´ se anda, Alna sirigne lag danggulul aboga, Yesus ag odseig seinilina´ nimi babe sirig dangilimsil.
45003027	Ane so wenena, sa´a yag dirigoga bebnag deibdangganmen do? Deiya´ od gom! Sa´a yag deiya´ do? Ununa´ ag dirigoga de? Gom! Bog odseig seinilina´ ag dirigoga.
45003028	Anese nundi garerobne na odseig seinilina´ di sirig nimi dangilimsil, Damen Wenena´ Yubu ununa´ di gom.
45003029	Goma, Eimayong na Yahudi nimi di Eimayong og de? Alna yog ad-yog ad nimi di Eimayong gom de? Yo sirig, Alna yog ad-yog ad nimi di Eimayong babe!
45003030	Wera, Eimayong na dognog, di Al bog garerob nimi na odseig seinilina´ di sirig danggibsulula´, anda bog garerob gom nimi babe odseig seinilina´ bisig uboga.
45003031	Wera, ane so wenena, odseig seinilina´ di Damen Wenena´ Yubu nenege garebayab de? Unubanmen gom nong! Samboga na Damen Wenena´ Yubu nenege gad deibab.
45004001	Wera, nun ayong boga´ di mangarobne Abraham di doboga´ na sa´a abgob do?
45004002	Anese, Abraham na eildi ununa´ di sirigne danggiamso wenena, alna ane ag dirigoga bebnag deibdangganmen; bog Eimayong a´osing ag gom.
45004003	Anese Weig Yubu lomag ab na sa´a so lerob do: “Abraham na al Eimayong od seig sembibog, ba eildi ununa´ nenege na alag sirigne eildibayog.”
45004004	Wee wenne dogne na, eildi wee degna´ dona´ na, yog wana´ se doladsina´ songe eildibanmen gom; bog na eildinge.
45004005	Nimi dogne wee wena´ gom bog, gegeng gom nimi Eildi sirigne dangilimsil aboga odseig seinilimla wenena, eildi odseig seinilina´ na eildiboga sirigne dangilimeldo.
45004006	Daud di lebog songe babe na, Eimayong di sirigne danggibog nimi na, ngingyang ulamlul; eildi ununa´ ag dirigiga goma´ anda:
45004007	“Eildi mednena´ne lubia, meilinge serigibog nimi na ngingyang ulamla.
45004008	Ayong Weigne na, nimi di meilinge eildilamla goma´ anda, alna ngingyang ulamla.”
45004009	Ngingyang ulamgong arobne nenege na, bog garerob nimi se og goma, bog garerob gom nimi se babe gom? Anese, nundi gigib lerob di na: “Abraham na eildi odseig seinilina´ na sirigne eildibayog.”
45004010	Ed sum aga ununa´ nenege Eimayong di eildibayog do? Abraham di bog gigib garerob goma, aro bog gom? Bog garena´ gigib bog gom, alna aro bog.
45004011	Al bog garena´ aro bog, eildi odseig seinilina´ ag lebda, bog garena´ nenege na gedneb una´ sirigne dobog. Alna, bog garerob gom nimi odseig seinilimang nimi sigdi ayong danggayog, sirigne sigag eildibusulul aboga.
45004012	Bog garerob nimi se babe sigdi ayong danggayog, nenege na sig bog garerob nimi og gom, bog nundi ayong Abraham na bog garena´ aro bog, eildi odseig seinilina´ bisig ulamang nimi babe.
45004013	Anese Abraham ab eildi mangadangden nimi ab se, sogo ane na sig dinge danggulul aboga, leiblouyamogne nenege na, Damen Wenena´ Yubu ag dagomana´ se gom bog, odseig seinilina´ sirigne ag uboga.
45004014	Sig Damen Wenena´ Yubu ag dagom alamang nimi na, Eimayong di leblourobne na lerabseng wenena, odseig seinilina´ na ob gomne danggaso, di leblourobne na gilarob ubso.
45004015	Damen Wenena´ Yubu ag uboga yoo selele beyalamla, bog Damen Wenena´ Yubu od gom wenena, mednena´ne babe od gom.
45004016	Aneso se odseig seinilina´ ag dirigoga glagia doladsina´ ag lebda leblourobne nenege na, Abraham di mangadangden nimi ag sirigne danggulul aboga. Sig Damen Wenena´ Yubu ag unulamang nimi se og gom bog, Abraham di odseig seinilina´ di ulamang nimi se babe; Abraham alna nun nisin di ayong anda.
45004017	Mome dorob songe: “Yog sogo-yog sogo nimi nisin di ayong deibgen ba danggalam.” Eimayong a´osing ag eildi alag odseig seinilina´ di, nenege na Eimayong, somagdob nimi gamyag bugia, od gomne na Eildi yubu di ulimeldonge.
45004018	Anese, nebom abnemen gom bog, Abraham na neboma´ odseig seinilimog, alna nimi nisin se ayong danggunun aboga; Eimayong di lerob yubu ag lebda: “Eindi mangadangden nimi na dina´ danggugonga´.”
45004019	Eildi odseig seinilina´ na, mesang dangganmen gom, eildi nong na mesang ba eel uldalamog bog, eildi mangana´ eseng yala´ na seratus tahun so, Sara di me eilina´ babe seregdob ulamog.
45004020	Bog Eimayong alag leiblouyamogne na gadgeira ulamog gom, alna unum sirig seinilimog; di eildi odseig seinilina´ na migiba´ dangalamog di, alna Eimayong ag bebnag deilimog.
45004021	Eimayong na migibne anda, Eildi leiblourobne nenege na unubulula´ aboga, sirig seinilimog.
45004022	Anese aboga ununa´ nenege di alag sirigne eildibayog.
45004023	Lerob yubu nene na, “ununa´ nenege alag eildibayog,” Abraham se og mome dorob gom,
45004024	bog nun se babe mome dorob, anda nun babe Eimayong di eildirub, nundi Ayong Weigne Yesus somagdob nimi gan-gan ag uboga gamyag bugibogne ag odseig seinilina´ di,
45004025	nenege na Yesus nundi meilinge se gigib dodsiog, di nun sirig nimi danggibsulul aboga gamyag bugibog.
45005001	Anese nundi odseig seinilina´ bisig, sirig danggibsiog, ba nundi Ayong Weigne Yesus Kristus bisig uboga, nun na Eimayong ab isiboga mon angarob ulamab.
45005002	Nun babe odseig seinilina´ di, glagia doladsina´ nene na Al bisig uboga dolamab. Nun na glagia doladsina´ nenege di seglamab di, Eimayong di bebnagne lerabgob aboga, ngingyang se nebom alamab.
45005003	Nene se og gom bog, nundi iginne babe ngingyang ulamgob; nun na eela´ anda, iginne nenege di gad segna´ dangalameldo.
45005004	Gad segna´ di na, isisina´ab lignibonggia una´ dangalameldo; lignibonggia una´ di nebom ana´ dangalameldo.
45005005	Nebom ana´ nenege na gilalobnemen gom, anese Eimayong di wana´ na nundi gange ag yegongibsioga´ anda, Eimayong di unubayogne nenege bisigna, eildi Geid Gange nun ag glagia dodsiog.
45005006	Anese Eimayong di garerob sum nenege na, nun mesang ulamub, ba Kristus na nun gegeng gom nimi se somagdobog.
45005007	Anese nimi dogne na, sirig nimi se somagna´ yo gom, bog besarob nimi wenena od bosa´ goma´ somagdobnemen.
45005008	Bog Eimayong di wana´ na, nun ag lag danggibsioga´ anda, nun na meili nimi ulamub, bog Kristus nun se somagdobog.
45005009	Anese wene nun na, Eildi eneng di sirig nimi danggibsioga´ anda, nun babe Alag uboga Eimayong di yoo selele agna on yaga´ bleblamsulula´.
45005010	Damen wenege nun na Eimayong ag mal borob ulamub bog, Eildi Me somagna´ di nun na Eimayong ab isibsiog wenena, wene nun na Al ab besa ulamaba´ anda, Kristus di gamyag una´ di nun ag on yaga´ bleblamsulula´.
45005011	Anese og gom bog, nun Eimayong ag ngingyang ulamab nundi Ayong Weigne Yesus Kristus bisig uboga nun na gigib isirub una´ dobub.
45005012	Anese aboga meilinge sogo ag yayoga´ na dognog nimi bisig uboga, anda meilinge nenege di babe na somagna´ne. Ane songe uboga somagna´ne nenege na, nimi nisin ag wegog; ane di nimi nisin na meili ubub.
45005013	Damen Wenena´ Yubu aro bog, meilinge damen gigib sogo ag od ulamog. Bog Damen Wenena´ Yubu od gom wenena, meilinge nenegena eildina´ gom.
45005014	Bog Adam wilnib uboga Musa wilnib, nimi nisin na somagna´ lomag ulameg, Adam di ubog so meilinge ubeg gom nimi nenege babe somagna´ lomag ulameg, nenege na Al yog sum yanebne se sununa´.
45005015	Bog Eimayong di doladsina´ na, Adam di mednena´ ab neig so gom. Anese wera, nimi dognog di mednena´ bisig nimi nisin somagna´ne lomag malyunggieg, ba Eimayong di glagia doladsina´ bebnagne Eildi nimi nisin ag glagia dodsioga´ anda, nimi dognog bisig nenege na Yesus Kristus.
45005016	Glagia doladsina´ nenege na, dognog nimi di meilinge ab sunum so gom, anese dognog mednena´ sumboga degna´ na iginne yayog, bog mednena´ dina´ bisigna glagia doladsina´ anege di sirigne danggayog.
45005017	Ane so wenena, dognog nimi di meilinge di somagna´ damag ulamub, sig yog wana´ se glagdob una´ ab sirigne doladsina´ ab dobeg nimi na, sigdi gamyag una´ ab migib ab na dognog nimi bisig, nimi nenege na Yesus Kristus.
45005018	Anese aboga, dognog nimi di mednena´ di nimi nisin iginne dobeg, neigne babe na dognog nimi di besarob una´ di, nimi nisin di mednena´ne lobibsiog ba gamyagne dobeg.
45005019	Dognog nimi di dagomana´ gom bisigna, nimi dina´ meili nimi danggayeg, neig so babe na nimi dognog di dagomana´ bisig di, nimi dina´ sirig nimi danggayeg.
45005020	Bog Damen Wenena´ Yubu yayog wenena, mednena´ne noblul aboga; anda meilinge nobog, ba anegag na glagia doladsina´ na on wega´ nobog,
45005021	meilinge damag somagna´ne ulamla songe, neigne babe na Ayong Weigne Yesus Kristus di, glagia doladsina´ migib di sirig una´ bisig unum gamyag ulamgonga´.
45006001	Ane so wenena, nun na sa´a abgob do? Eimayong di glagia doladsina´ on nolamlul aboga, nun na meilinge og unura ulamgob de?
45006002	Ane so gomba! Nun na meilinge ag gigib somagdobub bog, sa´a songe ura nun na meilinge lomag ulamgob do?
45006003	Goma a´un na wangan de? Nun nisin na Kristus Yesus di nong lomag gigib dobonggirub wenena, Eildi somagna´ ag babe gigib dobonggibsiog.
45006004	Ane so ura nun na Al ab nason wangguyub di Eildi somagna´ ag dobonggirub, Al Ayong di bebnag una´ di, Kristus somagdob nimi gan-gan ag uboga, gigib gamyag bugibog songe, nun babe neig so wenog gamyag nong ulamgob.
45006005	Anese Eildi somagna´ songe nun na Al ab dognog dangguyub wenena, nun babe Eildi gamyag bulina´ so neigne dognog danggugoba´.
45006006	Nun na eel, damen ununa´ na gigib gal ag glabub, nundi nong ag meilinge di migib na gom ublul aboga, nun na on meilinge ouragna´ danggibsenmen gom.
45006007	Anese, nimi dogne gigib somagdob wenena, alna meilinge ag uboga gigib lobdob.
45006008	Wera nun na Kristus ab nason somagdobub wenena, Al ab nason gamyag ulamgob aboga sirig seinilimab.
45006009	Anese nun na eel, Kristus na somagdob nimi gan-gan ag uboga, gigib gamyag bugogog wenena, Kristus na on somagdoblul gom, Alna somagna´ne damag ulamla gom.
45006010	Anese Eildi somagna´ na meilinge se somagdobog, nenege na unum-unum se li dognog somagdobog, anda Eildi gamyag una´ na Eimayong se ulamla.
45006011	Wene a´un babe na meilinge ag somagdobub sembiblulum, bog a´un na Yesus Kristus bisig uboga Eimayong se gamyag ulamlom.
45006012	Anese a´undi nong na se sea´ anda meilinge di bo ulamsulul gom, ba a´un na eildi yonge ag dagomalamulum gom aboga.
45006013	A´undi nong nisin na mal yoo songe meilinge ag doladnang gom, bog Eimayong ag dodlulum, damen somagdoba´ ag uboga wene na gamyag nimi songe; a´undi nong nisin yoo mal songe, sirigne unulamgob aboga Eimayong ag dodlulum.
45006014	Anese, a´un na meilinge di bo ulamsil gom, a´un na Damen Wenena´ Yubu damag ulamlom goma´ se, bog glagia doladsina´ damag ulamlom.
45006015	Wera sa´a songe do? Nun na Damen Wenena´ Yubu damag ulamab gom, bog glagia doladsina´ damag ulamab wenena, meilinge ulamgob de? Gomba!
45006016	A´un na wangan de? Nimi dogne di ouragna´ne ulamnun aboga, a´undi nong alag dagom alamnun aboga dodlulum wenena, a´undi dagom ablom nimi nenege di ouragna´nimi, a´un na meilinge di somagna´ne ag bomengelamsil goma, dagomana´ di sirigne ag bomengelamsila´ anda babe.
45006017	Bog al Eimayong ag na´e abgob; damen a´un na meilinge di ouragna´ ulamlum, bog wene a´undi gange nisin di, a´un ag ombadsieg yubu ag dagomalamlom.
45006018	A´un na meilinge ag uboga gigib lobibsiog ba sirigne di ouragna´ nimi danggulum.
45006019	Nana nimi di a´undi mesang ununa´ se lebnun. A´undi nong nisin na sugurubne ab, gegeng gom so una´ ab di ouragna´ne ag dodlom songe, neigne na wene a´undi nong nisin na sirigne di ouragna´ dodlulum ba, geidne ag bo balamsulul.
45006020	Anese meilinge di ouragna´ ulamlum wenege na, sirigne ag na lobdob ulamlum.
45006021	Nenege di do a´un na sa´a daglum do? Ununa´ nenege nisin di wene a´un na eili gweselamlom, anese ununa´ nenege di goggob ag na somagna´ne.
45006022	Bog wene a´un na, meilinge ag uboga lobdob di, Eimayong di ouragna´ nimi danggulum, ba a´un na do nenege doboga geidne danggoga goggob ag na unum gamyagne dobluluma´.
45006023	Anese, meilinge degna´ na somagna´, bog Eimayong na nundi Ayong Weigne Kristus Yesus bisig unum gamyag una´ glagia dodsiog.
45007001	Na´abo lei, a´un na wangan de? Nana Damen Wenena´ Yubu eel nimi ag se lemna. Damen Wenena´ Yubu nenege na nimi dogne gamyag ulamla wenege se bo umla gom de?
45007002	Anese, gel dogne na, eildi nenge gamyag od ulamle wenena, alna alegne ag Damen Wenena´ Yubu di soubu gubdob ulamla. Bog alegne somagdoble wenena, alegne ab Damen Wenena´ Yubu di soubu gubduba´ anege na gigib lobdob.
45007003	Nengabo gamyag ulamle bog, yog nenge doble wenena, alna asoga´ gel alamgong, bog nenge gigib somagdoble ba, yog nenge doble wenena, alna Damen Wenena´ Yubu di lobdob se, alna asoga´ gel abnemen gom.
45007004	Na´abo lei, ane so se, a´un na Damen Wenena´ Yubu ag na Kristus di nong di somagdoblum, yog nimi dinge danggugob aboga, nenege na Al somagdob nimi gan-gan ag uboga gamyag bugibogne dinge; anda nun na Eimayong se do moulamgob.
45007005	Damen nun na nimi di ununa´ ag lebda ulamub wenena, meilinge yo seinilina´ Damen Wenena Yubu di mangalamog di, nundi nong ag wee welamog, ba somagna´ne do ag moulamub.
45007006	Bog wene nun na, Damen Wenena´ Yubu ag na lobdob, anese nun na al damag ulamubne na gigib somagdob, ba wene nun na wenog a´osing Geid Gange di welamab, Damen Wenena´ Yubu di lag damen a´osing ag songe gom.
45007007	Ane so wenena, nundi na sa´a abgob do? Damen Wenena´ Yubu nenege na meilinge de? Gom ba! Anese samboga na, Damen Wenena´ Yubu nenege di nana meilinge gigib eel danggan. Anese, Damen Wenena´ Yubu di, “Yonge seiniling gom” abso gom wenena, nana gange di yo seinilinne nenege na wangan ulamsene.
45007008	Bog lerob yubu nene di, meilinge di ouling dorob ba yogne-yogne yo seinilina´ neri nong ag wablamnel; anese Damen Wenena´ Yubu gom wenena, meilinge na somagdob.
45007009	Damen nana Damen Wenena´ Yubu gom-gom ulamsi. Bog lerob yubu nenege yayog wenena, meilinge nenege eilniboga bugogog, ba nana somagdob ulamsi,
45007010	ba nana somagdob ulamsi. Anda lerob yubu nenege di gamyagne ag bobineso bog, ane di nana somagna´ne ag bobineog.
45007011	Anese, lerob yubu nenege lomag ab na, meilinge ouling doboga lerob yubu nenege di nayag sonda´ yubu leboga olamneog.
45007012	Wera Damen Wenena´ Yubu na geidne, lerob yubu nenege babe geid yubu, anda sirig besarob.
45007013	Wera, besarobne nenege di, nayag somagna´ne dangganmen de? Gom ba! Meilinge di besarobne ag uboga somagna´ne nayag yalamla, ba alna meilinge aboga lag dangalamla; lerob yubu nenege di meilinge ununa´ yoo na gedneb lag danggulul aboga.
45007014	Anese nun na eel, Damen Wenena´ Yubu nenege na gange senge; bog nana nimi anda, meilinge damag degdob ulamna.
45007015	Anese neri unulamnange nenegena, na dama´ eel gom. Anese neri yo sembia unulamnange nenege na nenegaga unulamna gom, bog neri erigal sembirubne nenegaga unulamna.
45007016	Wera ane so di neri yo gomne ag unulamna di, Damen Wenena´ Yubu na besarob od seleb seinilimna.
45007017	Ane so wenena, nenege na neri unulamna gom, bog meilinge neri nong ag odne nenege di.
45007018	Anese nana eel ulamna, neri nong na nimi ba besarobne una´ dogne od gom; anese, aneso unubunun aboga yonge na neri nong ag od, bog besarobne aga unulamna gom.
45007019	Neri besarobne unubunun aboga sembirubne na, unulamna gom, bog neri seinirub gomne yoonge nenegaga unulamna.
45007020	Wera neri yo gomne unulamna wenena, neri unulamna gom, bog meilinge neri nong ag odne nenege di unulamla.
45007021	Ane so, sob una´ bisig welamla: besarobne unubunun seinilimna wenena, meilinge nenege na neri nong ag od.
45007022	Anese neri gange lomag na, Eimayong di Damen Wenena´ Yubu aga ngingyang ulamnel.
45007023	Bog neri nong ag na yog una´ welamla di, neri eel gerem una´ ag dolbalag nenelamnel anda, meilinge di una´ na neri nong ag guboga deilimnela´ eilimna.
45007024	Nana derong arob nimi ulamna! Neri nong somagna´ne ane na, edne di blebneso do?
45007025	Nundi Ayong Weigne Yesus Kristus bisig uboga, Eimayong ag na´e alamna! Wera neri eel gerem di na, Eimayong di Damen Wenena´ Yubu ag arolamna, bog neri nong di wenena, meilinge di sob una´ ag arolamna.
45008001	Anese, wene sig Kristus Yesus di nong lomag ulamang nimi na, iginne doladsina´ od gom.
45008002	Gange gamyagne di, Kristus bisig uboga a´un somagna´ di una´ ab, meilinge di una´ ab na lobibsiog.
45008003	Damen Wenena´ Yubu di nong ag sunum unubanmen gomne nenege na, Eimayong di gigib unubayog. Eildi Me aga meilinge se meili una´ nimi a´osing songe doldogolyayog, di nimi di nong ag meilinge se iginne deibnun aboga.
45008004	Damen Wenena´ Yubu di lerobne nundi nong ag sunum danggulul aboga, nong di ununa´ ag dirigoga gom bog, Gange ag dirigoga ulamab nimi se.
45008005	Anese sig nong ag lebda ulamang nimi na, nong di ununa´ ag seinilimang; bog Gange ag lebda ulamang nimi signa Gange di ununa´ ag seinilimang.
45008006	Anese, nong di yonge na somagna´, bog Gange di yonge na gamyag una´ ab isiboga mon angarob una´ ab.
45008007	Anese nong di yonge na Eimayong ab mal bobdangdob; alna Eimayong di Damen Wenena´ Yubu damag ulamla goma´, anda ununa´ nene na alna sunum unubanmen gom ulamla.
45008008	Nimi di ununa´ ag lebda ulamang nimi na, Eimayong di ngingyang ubsinmen gom.
45008009	Eimayong di Gange a´undi nong ag od wenena, a´un na nimi di ununa´ ag lebda ulamlom gom, bog alna Eimayong di Gange ag dirigoga ulamlom. Kristus di gange dona´ gom nimi wenena, alna Kristus dinge gom.
45008010	Wera, Kristus na a´undi nong lomag ulamla wenena, a´undi nong ag meilinge na somagdob, bog gange na gamyag ulamla sirig una´ di.
45008011	Wera, eildi Gange di Yesus na somagdob nimi gan-gan ag uboga gamyag bugibogne a´undi nong lomag ulamla wenena, Al Kristus Yesus somagdob nimi gan-gan ag uboga gamyag bugibog di, a´undi nong se senge babe Eildi Gange di a´undi nong lomag ulamlange nenege di gamyag ulimsil.
45008012	Wera na´abo lei, nun na gareloroba´ od, bog nong senge gom, nong senge ag lebda una´ se aboga gom.
45008013	Anese, a´un na nong di una´ ag lebda unulamlulum wenena a´un na somagdobluluma´, bog Gange di nong di ununa´ na somagalimlulum wenena, a´un na gamyag ulamluluma´.
45008014	Eimayong Gange di bo mengelamsil nimi nisin na, Eimayong di mabo.
45008015	Anese a´un na, ouragna´ gange di on log dangilisina´ doblum gom, bog a´un Eimayong mabo danggilisin gange doblum. Gange nenege di nundi lemab di na: “Eimayong, nun Ayong” alamab.
45008016	Eimayong di gange nenege na nundi gange ab di isiboga, nun Eimayong di mabo aboga lag lemla.
45008017	Wera nun na Eildi mabo wenena, nun babe meisa´ od, nong na Eimayong di leblourobne Kristus ab nason dobneb nimi; nenege na Al ab nason iginne dolameb wenena, ba nun babe Al ab nason bebnag deibsulula aboga.
45008018	Wene nundi igin-iginne ulamabne na, neri seinilina´ na yog sum nun ag lag bebnag danggululne nenege ab na sumbanmen gom.
45008019	Anese yogne-yogne nisin na Eimayong mabo lag danggana´ sum se, yaga´ yo seinira dira ulamang.
45008020	Anese yogne-yogne nisin na gilarobne damag ulameg, nenege na sigdi yonge di gom, bog Al deibsiogne di yonge di,
45008021	Bog nebom ana´ na, uyamsiogne nenege babe na, gom urubneb ouragna´ lomag uboga lobibsulula´, anda Eimayong mabo lobia bebnag deilisili sum nenegag isiboga lobibsulula´.
45008022	Nun eel, wene sogo ag ne nisin na igilina´ daglamang; me manganeb deiya´ leglameldong songe.
45008023	Sig se og gom, bog nun ag Gange di glagia dodsiog ba dobub nimi babe, nundi gange lomag igilina´ daglamab; nun na Eildi mabo danggilisina´ se dira ulamab di, nenege na nundi nong lobilisina´ se.
45008024	Anese, nundi nebom ana´ bisig blebsulul. Bog nebom ana´ na eirub wenena, on nebom abnemen gom; anese eirubne bog, nimi na on nebom alamnemen de?
45008025	Bog nun na nundi eirub gomne se nebom alamgob wenena, lignibonggia dira ulamgob.
45008026	Neig songe babe na, Eimayong Gange di nundi mesangne na arolamsil; anese nun na wangan, sa´a so doa yubu lemgob do? aboga; bog Gange nenege di og nun se Eimayong ag lemla, nenege na lag lebnemen gomne aga lemla.
45008027	Wera, Eimayong na nimi di gange delegoga eel ulamsil di, Gange nenege di yonge babe eel dangalamla; nenege na Eildi Eimayong di yonge ag lebda Eimayong di mabo se lemla.
45008028	Wene nun na eel ulamab, Alag wana´ seinilimang nimi ag, Eimayong di yogne-yogne nisin sigag besilisina´ se welamsil, nenege na sig Eimayong di bogdobne ag lebda biabsiog nimi se.
45008029	Anese Eildi damen ab gigib websiog nimi nisin na, sig babe Eildi damen ab gigib gedneboga deibsiog, nenege na Eildi Me di sunuruba´ songe danggugong aboga, anda Eildi Me na sig algabo gan-gan ag yandome danggulul aboga.
45008030	Anda sig damen ab Eildi gedneboga deibsiog nimi na, sig babe gigib Eildi biabsiog, Eildi biabsiog nimi na, sig babe sirigne danggibsiog, sig sirigne danggibsiog nimi nenege na sig babe Eildi bebnag deibsiog.
45008031	Yogne-yogne nene nisin se, nun na sa´a abgob do? Eimayong na nun ag mililamsile wenena, edne di nun ag dolbalag nembusulula´ do?
45008032	Eildi Me babe wana´ aboga lignibonggibog gom, bog nun nisin se dodsiog; anda yogne-yogne nisin babe Al ab nason urubub glagia dodsulul goma´ de?
45008033	Eimayong di webdob nimi ag na edne di ebegaso do? Sig na Eimayong di gigib sirigne danggibseog.
45008034	Edne nun ag iginne deibsulul do? Kristus Yesus gigib somagdobog di on gamyag bugogoga, Eimayong di sirig see ag bulamla, di nun se welamsil.
45008035	Edne di Kristus di nun ag wana´ seinilisina´ nenege lelegusulul do? Ingmunne goma, igin-iginne goma, erigal nenena´ gom, gwaneng yo gom, see gom nimi danggugong aboga gom, omomne gom, mal di gom?
45008036	Damen mome na ane so dorob: “An se aboga nun na somagna´ ag gwelegna´ murub enilamla, anda domba oboga garelameldong songe sembirub.”
45008037	Bog nenege nisin ag na, sig weig danggayeg nimi ag uboga, nun na on meneng wansog, Eildi nun ag wana´ sembibsioga´ di.
45008038	Anese nana odseig seinilimna, nenege na somagna´ babe gamyag babe, eim nang babe, sogo borob nang babe, wene odne babe, eimig yanebne babe, yog-yog migib goma,
45008039	bebnag signe goma, damag signe gom, yog gamyagne babe gom, Eimayong di wana´ nun di Ayong Weigne Yesus Kristus bisig sembibsiogne na, leleganmen gom.
45009001	Neri lemnange na Kristus lomag uboga sirigne, sonda´ lemna gom. Neri gange di yubu na, Geid Gange ab nason lag lemnam,
45009002	Anda nana yaga´ ongei seinilimna di, sob-sob neri gange og ulamnel.
45009003	A´un na sisa´ ad nimi na´abo se nana Kristus ag uboga wemdarob di, lelegdob ulamsene.
45009004	Ane so signa Israel nimi, signa gigib Eildi mabo danggibsiog, ba signa bebnagne ab, leiblourobne ab, Damen Wenena´ Yubu ab, gibna´ una´ ab, leiloulina´ ab gigib dobeg.
45009005	Sig na nunisang yabo di mangadangdoba´ anda, Kristus na nimi ag sig wenena, sig yena´ nimi; yogne-yogne nisin se bebnagne anda. Alna Eimayong Alag unum-unum se gibdub. Amin!
45009006	Ane so bog Eimayong di lerob yubu na, garelubnemen gom. Anese Israel ag mangadangdob nimi nisin na, Israel nimi gom,
45009007	anda Abraham di mangadangden nimi nisin na Abraham di mabo gom. Anese Eimayong di Abraham ag lebog di na: “Ishak di mangadangden nimi nenege og an yena´ nimi alamgonga´.”
45009008	Nong na, nimi nong di mangarobne na, Eimayong mabo gom; bog leibolurubne di mabo nenegaga, sirig mangadangdenne alamgonga´.
45009009	Anese Eimayong di leiroubne na ane: “Wene songe garerob sum danggale wenena, Na yununa´ anda Sara na me nengmabo manggulula´.”
45009010	Nene og gom, bog on lagne na, Ribka na dognog nimi nun ayong Ishak di uboga me bobog.
45009011	Mabo danege mangana´ aro bog, meilinge goma besarobne gom ununa´ aro bog, Eimayong di webdobne Eildi bogdob yubu sunum una´ se; anda ununa´ ag dirigoga gom bog Eildi biana´ ag dirigoga.
45009012	Ribka ag lemog di na: “Yandonge na weibsange di ouragna´ne ulamlula´.”
45009013	Mome dorob songe: “Yakub na Neri wana´ seinirub, bog Esau na Neri gorogdobne.”
45009014	Aneso wenena nundi na sa´abgob do? Eimayong na sunum urubub gomne de? Unubanmen gom sirig!
45009015	Anese Eidi yubu Musa ag lebog di na: “Neri weradona´ dodnun sembibne nimi ag na, Neri weradona´ dodnuna´, Neri yongon gange sembibne nimi ag na Neri yongon gange ulimsununa´.”
45009016	Anda ununa´ nene na nimi di yonge ag lebda goma nimi di ununa´ di gom, bog al Eimayong di weradona´ gange di.
45009017	Eimayong di yubu Fira´un ag lebog di na: “Anese aboga Neri an segibgen, Neri migib an bisig lag deibnun aboga, anda Neri si mog sogo nisin weglamgonga´.”
45009018	Eildi wana´ weradona´ deibnun aboga yo ubna nimi dogne ag deilimla, di gad gange ubnun sembibna nimi ag na gad gange deilimla.
45009019	Wene nayag lebselom: “Aneso wenena sa´ase Alna nimi ag mednena´ne eilimsil do? Anese Eildi yonge ag na edne di byablamla do?”
45009020	Bog na´abo lei! A´un na ed nimi di Eimayong ag byablamlom do? Memeroba´ anege di, al membamnange ag, “Sa´ase eindi nana aneso membunulum do?” abnemen de?
45009021	Membamnange di gange ag yonge sumboga gwanang sogo di memelameldo gom de? Gwanang sogo dum dognog di ma´i besene membaso anda, dognog na besarob una´ se, dognog na soba´ yog una´ se.
45009022	Ane so wenena, Eildi yoo selele lag deilina´ ab, Eildi migib lag dangelina´ ab se, Eimayong di yoo selele memerobne ag anege, osina´ se gigib gednerob dog, Eimayong na yaga nonggela lignibonggibsiog.
45009023	Ane so, Eildi seyag bebnagne na Eildi weradona´ ma´i ag bebnagne lag una´se Eildi gigib gednebayog.
45009024	Nenege na nun Eildi gigib biabsiog nimi se, Yahudi nimi se og gom bog, Yahudi gom nimi se babe.
45009025	Eildi yubu Weig Yubu nabi Hosea ag lemog songe: “Neri mabo gom nimi na yogsum na Neri mabo sununa´, Neri wana´ seinirub gom nimi na wana´ne abnuna´.
45009026	Anda ouling dognag ab na a´un na Neri nimi gom abgong, bog anegag ab sigag lebig di na, ‘Eimayong gamyagne di mabo’ abgonga´.”
45009027	Anda Israel nimi se Yesaya di lemog di na: “Od Israel nimi na mag weneng songe lelegoga dara og blebsulula´;
45009028	Anese Eildi gigib lerob yubu na, sogo ag ane Ayong Weigne di urububne berera unubulula´.”
45009029	Anda Yesaya di arobog lemog songe: “Sununa´ na Ayong Weigne Uyamogne nundi mangadangden nimi deiblouyamsiso gom wenena, nun na gigib Sodom Gomora nimi songe danggamseb.”
45009030	Wera ane so wenena, nundi na sa´a abnemen do? Yahudi gom nimi na, sirigne dobda balameg gom bog, signa sirigne dobeg, nenege na odseig seinilina´ di.
45009031	Bog, Israel nimi na sirigne dobgob aboga garerob yubu doblameg bog, gererob yubu nenegag na eibig gom.
45009032	Sa´ase signa dobeg gom do? Anese, signa odseig seinilina´ di gom, bog sigdi ununa´ di. Sig na “Gwaresin Girig” ag gwarebesiog.
45009033	Mome dorobsonge: “Ulug digsin girig ab, gwareboga malyonggan girig ab Sion mein ag deibnun, Alag odseig seinilina´ nimi na eili ubgong goma´.”
45010001	Na´abo lei! Neri gange yo ulamnange ab, neri doa yubu al Eimayong ag lemnange ab na ane, sig blebsulul aboga.
45010002	Nana sig se yubu lag lebnun, signa Eimayong se ngingyang eisa´ unubayeg bog, sirig besa eel di gom.
45010003	Anese, signa Eimayong di sirigne eel ulamang gom di, sigdi sirigne se og migiba´ unulamanga´ anda, signa Eimayong di sirigne damag ulamang gom.
45010004	Anese Kristus na Damen Wenena´ Yubu ag sunum dirigilbiog, ba sirigne odseig seinilina´ nimi nisin di dolamang.
45010005	Anese, Damen Wenena´ Yubu ag Musa di sirigne se mome domog di na: “Unulamig nimi na ane di gamyag ulamgong.”
45010006	Bog sirigne odseig seinilina´ di ane so lemla, “Eindi gange ag aneso leng gom: “Edne na yogsum eim asag winggulula´ do?” (nenege na Kristus boyanggana´ se aboga.)
45010007	Goma: “Edne aga somagna´ ag yunggulul do?” (nenege na Kristus somagdob nimi gan-gan ag uboga bowenggana´ se.)
45010008	Bog eildi na sa´alamla do? Ane: “Eimayong di yubu na a´un beram ulamla, nenege na a´undi bam ag ab, a´undi gange lomag ab,” anda ane na odseig seinilina´ yubu nundi omoladlamsiabne.
45010009	Anese, a´undi bam di Yesus na Ayong Weigne lag lena´ ab, Eimayong di somagdob nimi gan-gan ag Al gamyag bugibog aboga a´undi gange lomag odseig seinilimlulum wenena, a´un na blebsulula´.
45010010	Anese, nimi na gange di odseig seinilina´ di, sirigne dobgong; ba sigdi bam di lag lena´ di blebsulula´.
45010011	Anese Weig Yubu lerob di na: “Alag odseig seinilin nimi na eili ubsulul goma´.”
45010012	Anese Yahudi nimi goma Yunani nimi gom aboga lelegdoba´ od gom. Eimayong na dognog, nimi nisin di Ayong Weigne, anda Alag bialamang nimi nisin ag ma´ia doladlamsil.
45010013	Anese: “Ayong Weigne di si ag bialamig nimi nisin na blebsulula´.”
45010014	Bog signa Alag odseig seinilina´ gom wenena, signa Ayong Weigne ag sa´a songe bialamseng do? Sig na Al se yubu gegena´ gom bog, sa´a di Alag odseig sembibseng do? Al se yubu omoladsina´ne od gom wenena, signa al se yubu sa´a di gegbaseng do?
45010015	Sig bogdebsina´ gom wenena, sa´a di Al se yubu sigag ombadsinmen do? Mome na ane so dorob: “Besarob yubu lerayanggan nimi di yan na, yaga´ besarob.”
45010016	Bog Besarob Yubu nenege nimi nisin dobeg gom. Anese Yesaya di lebog di: “Ayong Weigne lei, edne aga nundi lemab yubu odseig sembibog do?”
45010017	Anese, gegena´ di odseig seinilina´ danggalamla, anda Kristus di yubu gegena´ di.
45010018	Bog nana isibusunun, signa yubu nenege gegerob gom de? Sig na gigib gegerob: “Sigdi yubu na mog sogo nisin ag balamla, sigdi lerob yubu na sogo goggob-goggob weglamla.”
45010019	Nana on isibusunun: Israel nimi na eel ulisina´ gom de? Oumunggun Musa di lebog di na: “Neri mabo gom nimi ag na, a´un ongei arob danggibsunun, anda eel gom nimi di a´un ag erigal nenelamsugong aboga danggibsunun.”
45010020	Yesaya di bosa´ goma´ lebog di na: “Na elamneang gom nimi ag ebbisidangguyub, Na se isilamneang gom nimi ag lag danggan.”
45010021	Bog Israel nimi se eildi lebog di na: “Gwelegnag uboga enimnag dagomana´ gom ab, byabna´ nimi ab ag Neri see na yangalorob.”
45011001	Na na isibusunun, Eimayong na Eildi nimi beiblobogsiog de? Gom nong! Anese, na babe Israel nimi, Abraham yena´, Benyamin sisa´ne.
45011002	Eimayong na Eildi nimi Eildi webdobne na beiblobsiog gom. Goma, a´un na wangan de? Elia se Weig Yubu ag lerobne na, alna Israel nimi di ununa´ Eimayong ag omoladlamog sum nenege na:
45011003	“Ayong Weigne lei! Sig eindi nabi nang gigib obsiong di, An se oboga doladna´ ouling babe doluboga gwildi-gwildi abong bog, na dognog gamyag umna, anda signa na obnebulamneang.”
45011004	Bog Eimayong di yubu alag sa´a songe lebog do? “Sig na sunuruba´ Baal ag gosam oglumugunggia gibnang gom nimi tujuh ribu na, Na damnang se gigib loubna.”
45011005	Ane songe wene babe, nimi moga´ dara og, glagia doladsina´ di gigib websiog.
45011006	Eildi sig websina´ deiya´ na Eildi glagia doladsina´ di og, sigdi ununa´ di gom, nimi di ununa´ ag lebda wenena, glagia doladsina´ nenege na sirigne gom.
45011007	Wera sa´a songe do? Sig Israel nimi di elameldongne na dona´ gom, bog webdob nimi aga na gigib dobeg. Anda yog nimi dara na gad gange danggayeg.
45011008	Mome dorob songe: “Eimayong na sigdi gange a´osing marob so una´ ubsiog, ising eibnemen gomne ab, oo gegeng gomne ab dodsiog, anda sum nenege wilman uboga wene.”
45011009	Daud di lebog di na: “Sigdi seni na dobna´ goma igna mablamang songe, di girig gwarena´ ab degna´ sig senge ab orangaldalamang.
45011010	Sigdi ising na gunu danggesili ba, signa eibgong goma´, sigdi eima´ na dugdub ba eima´ dugduba´ murub ulamgonga´.”
45011011	Nana on isibusunun: Signa gwarena´di, malyunggugong aboga de? Gom nong! Bog sigdi mednena´ di Yahudi gom nimi bleblamsil. Ba signa ongei arob gange ulamsulul aboga.
45011012	Anese, sigdi mednena´ di wenena sogo nisin se seyagne dangalamla, sigag moga gomne na Yahudi gom nimi se ma´ia doladlamsil, sigdi sunum urububne wenena on weiga´ dangalamlula´.
45011013	Bog, wene nana a´un Yahudi gom nimi ag lebnun. Anda nana yog as-yog as Yahudi gom nimi se lerabana´ne, anda nene na neri wee se bebnag besarob seinilimna.
45011014	Neri ad nimi ag ongei arob gange danggibsunun aboga, bisig nene di sigag uboga nimi dara blebsunun.
45011015	Anese, sigdi loldogna´ di wenena, sogo nimi isirub una´ danggibsiog, di sigdi dona´ nong na sa´a ubsulul do? Somagdoba´ ag uboga gamyagne ag deilisina´ se.
45011016	Roti oumunggunne gareroba´ geid wenena, roti memeroba nisin babe geid, gal yareng geid wenena, gal see nisin babe geid.
45011017	Anese aboga, edbare see na gigib garebayog di, a´un bei ag gal see gareboga dirigilyesiog, ba gal Zaitun yareng ag mag sen degnerobne a´un babe doblulum aboga,
45011018	Anese, a´un na gal see dirigilyesioga´ ag anege, dolbalag nenesing gom. Sembiblulum a´un na gal see og, gal see di yareng ag bolamla gom bog, yareng di aga gal see ag bolamla.
45011019	Bog a´undi ane songe lemlom: gal see na garebayig di, nana gal nong ag dirigibnugong aboga.
45011020	Ane na od seleb! Sig gareboga borebsioga´ na, sigdi odseig seinilina´ gom bisig; a´un dobsioga´na odseig seinilina´ di. Anese a´un na dengdang ang gom, bog log sembiblulum!
45011021	Anese, Eimayong na gal see sirigne ag wana´ sembibsiog gom wenena, a´un babe Eildi wana´ sembibsenmen gom.
45011022	Anese, Eimayong di besilisina´ ab, Eildi gas una´ ab babe eel ublulum. Sig malyunggieg nimi ag na gad ulimsil, di a´un ag na besilimsil. Nenege na a´un na Eildi besilisina´ ag ulamlulum; gom wenena, a´un babe garebusulula´.
45011023	Bog signa odseig gom seinilina´ lobogig wenena, signa on gareboga dirigilyesinmen, anese Eimayong na sig gareboga dirigsina´ se migibne.
45011024	Anese a´un na bei ag gal zaitun aga garebesiog wenena, wera a´un na sunum gom bog, sirig gal zaitun nong ag dirigibsiog wenena, sig gal zaitun nong ag garebesiogne nenege na on weiga´ dirigibsulula´.
45011025	Anese na´abo lei! A´un na eel gerem seiniling gom aboga, neri yonge na a´un na dognorobne nene eel danggululum: Israel nimi dara gange gad log danggayeg, ba wa´inmenne ag na Yahudi gom nimi aga gigib wa´iyeg.
45011026	Aneso bisig uboga Israel nimi nisin na blebsulula´. Mome dorob songe: “Sion uboga Blebsinne yulula´, Alna Yakub yena´ di meilinge nisin lobonggibsulula´.
45011027	Anda Neri sigag leiblourobne na ane, sigdi meilinge lubna sum aga lubibsununa´.”
45011028	Besarob Yubu se wenena, sigdi a´un se Eimayong ab mal borob, bog sig websina´ se yubu wenena, sig leisang yabo se Eimayong na sigag wana´ sembirub.
45011029	Anese, Eimayong na glagia dodladsina´ ab Eildi biasina´ ab se na, ongei seiniling gomne.
45011030	Anese, damen a´un na al Eimayong ag dagom alamlum gom songe, bog wene sigdi dagomana´ gom bisig weradona´ dolamlom.
45011031	Neig so babe na, sigdi dagomana´ gom di, a´undi weradona´ doblumne nenege ab, sig babe weradona´ dobgong aboga.
45011032	Eimayong na nimi nisin dagom ana´ gom ubsioga´ anda, Eildi weradona´ sig nisin ag dodsunun aboga.
45011033	Na log di, Eimayong na sirig seyag budna´ne, Eildi gerem ab, eel una´ ab na yaga´ lomagne! Edne di delegoga Eildi garerob yubu eel ubso! Edne aga Eildi wee wena´ deiya´ babe sembibso!
45011034	“Anese, edne aga Eimayong Weigne di seinilina´ eel ulamla do? Edne aga Alag wenena´ne danggayog do?
45011035	Goma, edne di Alag yogne dogne dorog, ba Eildi lumbayog do?”
45011036	Anese, yogne-yogne nisin na Eildi ubog, Eildi uboga, Alag se. Anda Al se aga unum-unum bebnag ulamla! Amin.
45012001	Anese, na´abo lei! Eimayong di weradona´ di a´un ag yaga´ molbesin, anda a´un na Eimayong ag a´undi nong doladna´ gamyagne ab geidne ab al Eimayong ngingyang ublul aboga doaddanggululum. Anda gibna´ sirigne nong na al ane.
45012002	Sogo ag ane una´ a´osing dangang gom, bog a´undi seinilina´ samboga wenogne danggululum, ane di a´un na, nesa na Eimayong di yonge eel ublulum: besarobne ab, Eimayong di ngingyangne ab, nisin urububne ab, eel ublulum.
45012003	Eimayong di glagia doladsina´ nayag dodneog nenege ag lebda, neri a´un nisin ag lemna. A´undi seinilina´ na, weig bebnag seinildalamlulum gom, bog sunumne aga seinilimlulum, bog a´un na aneso a´osing seinilimlulum wenena, a´undi odseig seinilina´ ag lebda gen eisa´ Eimayong di a´un ag eleb-eleb dodsiogne nenege ag lebda.
45012004	Anese, neig songe nun nong na dognog, bog nundi nong dara dina´ od, bog dara-dara nisin wee na neigne gom,
45012005	nun babe neig songe, nun nisin na dina´ od bog, nundi nong nisin na Kristus di nong dognog ulamab; anda nun na eleb-eleb bog dognog nong isildalamab.
45012006	Nun na eleb-eleb dodsiogne nenege na, al Eimayong di glagia doladsina´ di og dodsioga´ anda: doladsina´ nenege na eimig dangganebne lena´ se dodsiog wenena, odseig seinilina´ di sumboga unulamseb.
45012007	Nimi dogne yog nimi ag arosina´ se dorog wenena, seleb arolamsulul. Nimi dogne na omoladsina´ se dorog wenena, omoladlamsulul.
45012008	Nimi dogne yog nimi ag wenesina´ se dorog wenena, seleb wenelamsulul. Nimi dogne na yog nimi ag eildinge aga doladsina´ se dorog wenena, yongon gange di sunumne unulamlul. Nimi dogne na bomengesina´ se aboga dorog wenena, alna besa bomengelamsulul. Nimi dogne wera´ dona´ dorog wenena, ngingyang gange di unulamlul.
45012009	Wana´ nenege na meini una´ di gom. Meilinge loboglulum, di besarobne unulamlulum.
45012010	A´un moumun alga na´e songe wana´ seinildalamlulum, di yog nimi damen bebnag deilinsululum.
45012011	A´un di osa´ dagomana´ mesang dangang gom. Bobo gwirid arob gange di Ayong Weigne senge welamlulum.
45012012	Nebom arobne se ngingyang alamlulum, ingmunne ag na lignilonglamlulum, di doa yubu soba´ lemlulum.
45012013	Geid legdob nimi di moga´ gomne na arolamsululum, di a´un na nimi ag arosina´ se gange gubdub ulamlulum.
45012014	A´un ag olamsiyig nimi ag besibsululum; wemdasing gom alna besilimsululum.
45012015	Ngingyang ulamang nimi ab na ngingyang ulamlulum, di engelamang nimi ab na engelamlulum.
45012016	A´undi gange dognog, seinilina´ neigne ulamlulum di, bebnag seinilina´ seiniling gom, bog damag so ulamang nimi ab nason unulamlulum, an na geremne seinildang gom.
45012017	Meilinge degna´ on meilinge degnang gom, nimi nisin ag besarobne og ulimsululum.
45012018	A´undi unubugob arobne na a´un ag ora´, anda nimi nisin isidangoga ulamlulum.
45012019	Neri wana´ ulamsin nimi lei! Meilinge degna´ degeldang gom, bog loboglulum ba Eimayong gorogna´ di degsulul. Anese mome dorob di na: “Meilinge se degna´ na Neri anda, Ayong Weigne di yubu na, Neri degsunun.”
45012020	“Bog a´undi mal borobne gwaneng yo wenena, gwaneng dodlulum. Al mag yo wenena mag dodlulum. A´un na ane so ununa´ di eildi ousa´ na ug igluluma´.”
45012021	Meilinge di a´un dolbalag nembesilag, bog a´undi besarob una´ di meilinge ag dolbalag nembululum.
45013001	Nimi nisin na Pemerintah nimi ag dagom alamgong, anese Pemerintah nimi na Eimayong ag uboga goma´ dogne od gom, Pemerintah ulamang nimi na, Eimayong di lerob yubu di deirub nimi.
45013002	Anda nimi dogne Pemerintah ag byablamsile wenena, alna Eimayong di deirubne ag byablamla, nimi dogne aneso unulamla wenena, al damnang di iginne doradeildalamla.
45013003	Nimi dogne besarobne ulamle wenena, alna Pemerintah nimi ag log gom, bog alna meili ubna wenegaga. Anda a´un Pemerintah nimi ag log gom-gom una´ yo de? A´unna besarobne og unulamlulum ba meiblamsugonga´.
45013004	Anese, Pemerintah nimi na a´un besarob una´ se Eimayong di ouragna´ne aboga. Bog an na meili ublom wenena, al se log sembiblom. Pemerintah nimi mal na yog gilaboga borob gom. Alna Eimayong di ouragna´ nimi anda, meili ubna nimi ag Eimayong di gorogna´ deilisina´ se.
45013005	Anese, nundi Pemerintah nimi ag dagom alamabne wenena, nun ag iginne deilisina´ se og gom, bog nundi besarob gange di yubu se babe.
45013006	Aneso se, a´un na sigag degna´ deglamlom. Anese sigdi welamangne na Eimayong di wee wen nimi anda.
45013007	Nimi nisin sa´a songe degnemenne wenena od deglulum: degna´ don nimi ag na degna´ deglulum, aboga molona´ nimi ag wenena, aboga molona´ nimi ag dodsululum, log sembirub nimi ag wenena, log sembiblulum, di gibnemen sembirub nimi ag wenena gibsululum.
45013008	A´un na nimi dinge yogsum lumbibgununa´ aboga, dong gom, bog alna a´un moumun wana´ seinildalamlulum. Anese, nimi dogne alga ag wana´ seinilimla wenena alna Damen Wenena´ Yubu ag sunum ulamla.
45013009	Anese, Lerob Yubu ag na: “Yolsagaldang gom, nimi ong gom, asoga´ dong gom, yogne-yogne yo seiniling gom,” yog-yogne nisin isiboga Lerob yubu ag dognog garerob yubu nenege na ane: “Eindi nong wana´ seinildalamlam songe, anggabo ag babe wana´ seinilimsulom.”
45013010	Wana´ usina´ na, a´un gabo ag meili ubneb gomne; anese wana´ seinilisina´ nenege na Damen Wenena´ Yubu ag sunumne.
45013011	A´un na yubu nene unulamlulum; anese a´un na wene salag ununa´ eldangguloma´ anda, nenege na a´un na a´osing maroba´ ag uboga bugogneb sum na gigib danggal. Anese wene nun blebsina´ na beram ubla odseig seiniluyub wenege so gom.
45013012	Enimnag na gigib bisibal di gigib gwelegna´ beram danggal. Anese gunu di ununa´ lobogeb di, eseng dimanne onggugob.
45013013	Mabo lei, nun na besa ulamgob, ugag diman ag songe, seni saram deng gom, serem sebnang gom, yolsagal dang gom, gange busu di yonge ung gom, leldang gom, ongei arob ung gom.
45013014	Bog Ayong Weigne Yesus Kristus aga dora onggululum. A´undi nong di yonge ngingyang se memeldang gom.
45014001	Eildi odseig seinilina´ mesang nimi ag na eildi seinilina´ isina´ ab gom gom doblulum.
45014002	Nimi dogne eildi odseig seinilina´ migib wenena yog-yog dena´ denmen, bog nimi dogne eildi odseig seinilina´ mesang wenena mas og delameldo.
45014003	Dena´ delamla nimi di na, dena´ delamla gom nimi ag lenggom, dena´ delamla gom nimi di na, dena´ delamla nimi ag sunung gom, anese Eimayong di nimi nenege gigib dorob.
45014004	An na edne di yog nang di ouragna´ nimi ag sunulamlam do? Alna seglamla goma malyunggulula´ gom anege na, al ayong di og. Bog alna odseig gad seglamlula´ anda, al Ayong Weigne di welamla´ di.
45014005	Nimi dogne di sembia dognog sum na weig sum seinilimeldo, bog nimi dogne di sembia na nisin sum na neigne seinilimeldo, anda sig nisin di gange lomag ab sirig seinilimeldong.
45014006	Nimi dogne di dognog sum bebnag seinilimla´ alna Ayong Weigne se unulamla. Nimi dogne na dena´ delamla wenena, alna Ayong Weigne se unulamla, anese alna Eimayong ag giblamla. Nimi dogne dena´ delamla gom wenena, alna Ayong Weigne se unulamla di al babe Eimayong ag giblamla.
45014007	Anese, nimi dogne babe aldam nimi se ulamla gom, anda nimi dogne babe aldam nimi se somagaldomla gom.
45014008	Nun gamyag ulamaba´ na Ayong Weigne se ulamab, nun somagaldomab wenena Ayong Weigne se babe. Anda nun gamyag goma, somagna´ gom, nun na Ayong Weigne dinge.
45014009	Anese aboga Kristus na gigib somagdobog di on gamyag bugogog, gamyag nimi se babe gigib somagdob nimi se babe Alna Ayong Weigne danggulul aboga.
45014010	Bog anna sa´ase anggabo ag sunulamsilam do? Goma sa´ase a´unggabo ag derelamsilam do? Anese nun nisin Eimayong di sunusina´ ag sumbusulula´.
45014011	Anese mome dorob di: “Ayong Weigne di yubu na, ‘Na gamyag sirig ulamna so,’ nimi nisin Na eiba´ ag gosam oglumugunggia, Eimayong bebnag deilimgonga´.”
45014012	Nun nimi nisin eleb-eleb nundi ununa´ al Eimayong ag lag lebgoba´.
45014013	Anese, nun moumun on sunuldalamgob gom! Bog a´un na yubu nene ag lebda ununa´ wenena seleb: nun na nungga dogne malyunggulul aboga, goma gwarebulul arob una´ ubgob gom.
45014014	Nana eel di Ayong Weigne Yesus bisig odseig seinilimna, anda yogne sugurubne deiya´ dogne od gom, bog ununa´ nenege meilinge seinilimla nimi nene aga sugurubne.
45014015	Aneso eindi yogne-yogne dena´ di angga di gange og ublom wenena, anna wana´ gange di lebda ulamlam gom. Eindi dena´ se angga onggom. Anese Kristus na al se gigib somagdobog.
45014016	Sa´a so a´undi besarobne doblomne na, meili lebgong aboga dilobnang gom.
45014017	Eimayong damag senge na dena´ se gom, bog sirigne ab isiboga mon angarobne ab Geid Gange di ngingyangne ab se.
45014018	Anese, nimi dogne ununa´ nene di Kristus arolamla wenena, Eimayong di gange ngingyang ulamla´ anda nimi di babe gibdub ulamla.
45014019	Anese, nundi lebgobne na isiboga mon angarobne ab, besarob dirigoga aroldana´ ab aga lebda unulamgob.
45014020	Eindi dena´ se Eimayong di wee meili ublom gom. Yogne-yogne nisin na geid, bog eindi dena´ di yog nimi gwaregna´ ublul wenena meilinge.
45014021	Anna sob dena´ goma anggur mag dena´ gom, yogne a´unggabo ag gwaregna´ una´ ublom gom wenena, besarob.
45014022	Eindi sirig seinilina´ dorobne na, an se Eimayong a´osing ag salbamlom. Nimi dogne besarob sembia unulamla´ anda, iginne deibdangganmen gom wenena, alna ngingyang.
45014023	Bog nimi dogne na gange gadgeira´ bog dele wenena, alna iginne gigib dorob, eildi odseig seinilina´ ag dirigoga una´ gom se. Anda yogne-yogne odseig seinilina´ ag lebda gomne wenena meilinge.
45015001	Nun migib nimi di, nimi di mesangne ag arolamsugob, nun dam nimi di ngingyangne se og sembibgob gom.
45015002	Nun eleb-eleb nunggabo neig nimi se gange ngingyang ulimsugob, besarobne dogne ab migib nolamgong aboga.
45015003	Anese Kristus babe eildi ngingyang senge og seinildalamog gom. Bog mome dorob songe: “Sigdi meili yubu lena´ nisin na, an ag lemangne na, nayag malyonggalamla.”
45015004	Anese yogne-yogne nisin damen dorobne na nun ag omoladsina´ se dorob, ba yeng dagom ana´ di nebom arobne ag gad saleboga Weig Yubu di iga´ diblamsulul aboga.
45015005	Eimayong na yeng gange una´ ab, iga´ dibsina´ ab deiya´ne, di a´un ag gange dognog una´glagia dodsiog, Kristus Yesus di yonge ag lebda,
45015006	Di a´un nisin na dognog gange ab dognog yubu ab di Eimayong ab nundi Ayong Weigne Yesus Kristus ab ag bebnag deilimlulum.
45015007	Anese Eimayong bebnag deilina´ se Kristus di gigib nun ura dobsiog songe, a´un moumun ngingyang di dolamlulum.
45015008	Neri lebnange nong na, Eimayong di sirig yubu di, Kristus na bog garerob nimi se arosina´ne danggayog, Eildi nunisang yabo ag leblourobne nenege na sunum migib ublul aboga,
45015009	Eildi weradona´ se Yahudi gom nimi na, Eimayong giblamgong aboga, mome ane songe dorob; “Anese nana Yahudi gom nimi gan-gan ag ab An bebnag deilimgene di, Eindi si se gibna´ mos seblamnuna´.”
45015010	Aneso babe dorob: “Yahudi gom nimi lei! Eimayong mabo ab nason ngingyang ulamlulum.”
45015011	On nene babe: “Yahudi gom nimi nisin Eimayong meiblamlulum, yog sisa´ yog sisa´ nisin Al giblamgonga´.”
45015012	Anda on Yesaya di lebog di na: “Isai di mangadangden ag uboga yogsum nimi dogne yulula´, anda Yahudi gom nimi bo mengelamsineb, ba Yahudi gom nimi di Alag nebom alamgonga´.”
45015013	Eimayong na nebom arobne a´ anda, Alna a´undi gange ag ngingyang nisin ab, isiboga mon angarobne ab, Alag odseig seinilina´ di degneboga ulamsulul, ba Geid Gange migib di a´undi nebom arobne na on dogne ab on dogne ab ma´alamsulul aboga.
45015014	Na´abo lei, nana a´unse sirig seinilimsin, a´un na besarobne ab yog-yog eelne ab, a´un moumun weneldana´ ab na, gigib sunum ulamlom.
45015015	Bog nayag glagia doladsina´ Eimayong di dodneyogne nenege di nana edbare so yubu bosa´ goma´ a´un ag eel dangilisina´ se mome gigib dobna,
45015016	Nenege na nana Yahudi gom nimi se Kristus Yesus di wee wenne danggesi, Eimayong di Besarob Yubu omoladsina´ se, ba Yahudi gom nimi na gibna´ se deilinne Eildi yonge songe Eimayong di dobsulul aboga, anda Geid Gange di legdob.
45015017	Wera nana Kristus bisig uboga bebnag bulamna Eimayong di wee welamnagab.
45015018	Yogne se wenena nana bosa´ goma´ lebsene gom, bog na bisig uboga Kristus di welamnange nenege na neri ununa´ ab neri yubu lena´ ab di, Yahudi gom nimi Eimayong ag dagomana´ danggibsioga´ se,
45015019	migib gedneb-gednebne ab budna´ ubnemen gomne ab na Gange migib di. Aneso uboga nana Yerusalem uboga Ilirikum bisig Kristus di Besarob Yubu nenege na nisin ombadda yabalamsisi.
45015020	Neri yonge Besarob Yubu omoladsina´ na Kristus se yubu gegena´ goma´ ag ombadsunun, anese nana yog nang di diga´ deirubne ag sona´ na yo gom aboga,
45015021	bog mome dorobne ag dirigoga na: “Sig Al se lerob yubu aro dorob gom nimi na yogsum eibgonga´, sig aro gegena´ gom nimi na yogsum na Al eel ubgonga´.”
45015022	Anese aboga nana soba´ garelamnel, a´un gemelyanggesina´ na.
45015023	Bog wene ane ag on wee dogne od goma´ anda, edbare eseng yala´ a´un gemelyusunun aboga sembibsi,
45015024	Yogsum nana Spanyol banedi, a´undi as bisig yibununa´, anda neri nebom alamnange na, moga´ se a´un ab ebbisidanggayeb di gigib wenena, na Spanyol bana´ bogolbunululum seinilimna.
45015025	Bog wene nana Yerusalem geid legdob nimi onogo arobusunun aboga bobalamna.
45015026	Anese Eimayong mabo Makedonia nimi ab Akhaya nimi ab na, geid legdob nimi Yerusalem nimi gan-gan ag nunggabo see gom nimi arobusugob aboga, gigib gareboga deibong.
45015027	Sig na ngingyang gange di unulameg, anda anege na sigdi gareloroba´. Anese, Yahudi gom nimi na Yahudi nimi di gange senge na gigib dobeg wenena, Yahudi gom nimi nenege babe sigdi seyagne di Yahudi nimi arolamsiseng.
45015028	Neri wee nene gigib dagne wenena, arosina´ se aboga bolorobne na sigag dodsine di, nana a´undi as bisig uboga Spanyol bunun.
45015029	Nana eel anda, a´un ag gemelyanggesine wenena Kristus di besilisina´ degneboga yununa´.
45015030	Ayong Weigne Yesus Kristus si ag ab, wana´ Gange ab di nana a´un ag wembusunun, nase a´un ab nayab nason isiboga Eimayong ag doa yubu lemgob,
45015031	Ba Yudea odseig seinilina´ gom nimi see ag uboga lobdoba´ ulamnun aboga, ba neri wee arosina´ se deirubne Yerusalem bobine ba sig geid legdob nimi di besa dobgong aboga,
45015032	Anda Eimayong di yonge di nana ngingyang eisa´ a´un ag yununa´, anda a´un ab nason so aroba´ ulamgoba´.
45015033	Eimayong na isiboga mon angarob gange deiya´ne di a´un ag bo ulamsulula´. Amin.
45016001	Nungga gel Febe ag gemelongna´ aboga a´un ag molbesin, alna Kengkrea jemaat nimi se arosin gel,
45016002	A´un na geid legdob nimi di una´ songe al babe Ayong Weigne lomag doblulum, anda eildi yo ublenge na aroboga dodlulum, anese alna yog nimi dina´ ag arobesiog di, na babe arobaneoga´ se.
45016003	Kristus Yesus se wee nason welamab nimi Priskila ab Akwila ab ag, neri gibsina´ babe gibsululum.
45016004	Na blebnom aboga ulamdang di signa somagna´ beram so. Nana sigag na´abo alamna, bog na og gom, yog jemaat Yahudi gom nimi di babe na´abo alamang.
45016005	Sigdi ee ag longolamang jemaat ag babe gibsululum. Neri wana´ seinirubne Epenetus ag giblom, alna Asia sogo nimi oumunggun Yesus ag odseig sembibogne.
45016006	Al Maria ag babe giblom, alna a´un se wee migiba´ welamla.
45016007	Al Andronikus ab Yunias ab babe gibsin, signa neri ad sisa´ nang, na ab nason dolongsina´ ag dobonggirub. Signa Lera bana´ nang nisin babe eel, nana Kristus ag odseig seinilina´ aro bog, sig damen odseig sembibdeg.
45016008	Ayong Weigne lomag ab neri wana´ne Ampliatus ag babe giblulum.
45016009	Al Urbanus ag giblulum, nungga Kristus se wee nason welamabne, neri wana´ne Stakhis ag babe giblulum.
45016010	Al Apeles ag giblulum, isina´ ag lignibonggia Kristus ag ulamlange ag. Sig Aristobulus di eelom nimi babe gibsululum.
45016011	Al Herodion ag giblulum, na´e nun neig adne. Ayong Weigne lomag ulamang nimi Narkisus di eelom nimi babe gibsululum.
45016012	Sig Ayong Weigne se wee migiba´ welamdang nimi Trifena ab Trifosa ab babe gibsululum. Al Persis neri wana´ne Ayong Weigne se wee migiba´ welamlange babe giblulum.
45016013	Al Rufus Ayong Weigne di webdobne ab eilin ab ag gibsululum, neri babe na´nin so gel.
45016014	Asinkritus ab, Flegon ab, Hermes ab, Patrobas ab, Hermas ab, sig algabo nisin ag babe gibsululum.
45016015	Filologus ab, Yulia ab, Nereus ab, algagal ab, Olimpas ab, geid legdob nimi aga sig ab nason ulamang nimi ag babe gibsululum.
45016016	A´un moumun geid nos ana´ di gibildalamlulum. Kristus di jemaat nisin di babe a´un ag gibsiang.
45016017	Na´abo lei, nana a´un ag wembusunun, a´un na sigag weldalamlulum aboga, a´un ag gigib ombaddob yubu nenege byablamang nimi na delegeldana´ ab, ouragsina´ ab ulamang. Anese sigab na geblamlulum.
45016018	Aneso ulamang nimi na nundi Ayong Weigne Kristus di wee welamang gom, bog sigdi aso senge di wee welamang. Anda sigdi lena´ na sela´ leboga sigdi yubu na wed gange nimi ag sonda´ yubu di so seleba´ lemsiang.
45016019	A´undi dagomana´ se yubu na nimi nisin gigib gegelamang. Anese nana a´un se ngingyang ulamnel. Bog neri yonge na a´un na besarob ununa´ se gerem ulamlulum, di meili ununa´ag na geisa´ ulamlulum.
45016020	Eimayong isiboga mon angarob una´ deiya´ne di Iblis na a´undi yan damag deiya berera oblula´. Ayong Weigne Yesus Kristus di glagia doladsina´ a´un bo ulamsulul.
45016021	Na´e wee nason welamnamne Timotius di, a´un ag gibsil, Lukius ab Yason ab Sosipater nun neig as sisa´ nang ab di babe.
45016022	Ayong Weigne lomag uboga na mome dorobne Tertius di a´un ag gibsin.
45016023	Jemaat nisin ab nayag babe arolamnelne Gayus di babe a´un ag gibsil, mog sogo nene ag wase bonne Erastus ab, nungga Kwartus ab di babe gibsirang.
45016024	[Nundi Ayong Weigne Yesus Kristus di glagia doladsina´ na a´un nisin ag ulamsulula´! Amin.]
45016025	Al se a´un ag migib ulimsululne na, Yesus Kristus se yubu omoladsina´ ab Besarob Yubu neri bebnag deilimnange ab ag lebda, eseng yala´ deng-deng na gunurub ulamoga´, anda lag danggayogne ag sumboga,
45016026	bog wene na Eimayong unumne di yubu sumboga gigib lag danggayog, ba nabi nang di buku ag ombadobne di yog ad-yog ad nimi nisin ag omoladlamsiyig, signa odseig seinilina´ di dagomana´ ag ulamgong aboga,
45016027	Al se Eimayong na gerem deiya´ dognogne, Yesus Kristus bisig uboga unum-unum bebnag ulameldo.
46001001	Nana Paulus, Eimayong di yonge, Kristus Yesus di lera bana´ne danggulul aboga biabneogne ab nungga Sostenes ab di,
46001002	Eimayong di jemaat Korintus asag di, sig na Kristus Yesus lomag uboga geid legdob ulamgong aboga biabsiog nimi. Yoga´ ag-yoga´ ag nimi nisin nundi Ayong Weigne Yesus Kristus si ag giblamang nimi, nenege na sigdi Ayong Weigne babe nundi Ayong Weigne babe.
46001003	Nundi Ayong Eimayong di glagia doladsina´ ab isiboga mon angarob una´ ab nundi Ayong Weigne Yesus Kristus ab di a´un ag ulamsulula´.
46001004	Nana a´un se sob-sob Eimayong ag giblamna, anese Yesus Kristus bisig uboga Eimayong di glagia doladsina´ gigib dobluma´ anege.
46001005	Yesus Kristus lomag uboga a´un na yogne-yogne weig dangana´ ag ulamlom. Yogne-yogne nisin yubu lena´ ab eel dangana´ ab a´undi gange sen delegoga´ gigib eel,
46001006	ane di gedneba´ anda Kristus se lag lena´ yubu na a´undi gange ag gad mebsiog.
46001007	Anese nundi Ayong Weigne Yesus Kristus lag dangana´ dira ulamlom salagna, a´un na yogne-yogne yog doladsina´ ag moga´ gom nisin doladlamsildo.
46001008	Eildi og arolamsili murub, goggobdagna´ sum nenege ab goggob daglula´. Al Ayong Weigne Yesus Kristus na on yanggale sum nenege na a´un na meili urub goma´ eibsulula´ aboga se.
46001009	Eimayong aga a´un biabsiog, Eildi Me nundi Ayong Weigne Yesus Kristus ab dirigdub ulamgong aboga; Alna daglouya ung gomne.
46001010	Na´abo lei nundi Ayong Weigne Yesus Kristus, si ag a´un nisin na, gange dognog sembia, a´un na delegeldana´ gom-gom yubu dognog lemlulum aboga molobesin; a´un na gange dognog ulamlulum, di seinilina´ dognog dirigoga ulamlulum aboga.
46001011	Na´abo lei aneso lebnange nenena, a´un moumun delegeldalamloma´ anege na Kloe di ee ag nimi nayag ombadneonga´ se.
46001012	Neri lebnange na a´undi lemlom di nana Paulus ag dirigoga banne alamlom, ba on nen nimi di lemang di na, nana Apolos ag dirigoga bana´ne alamang goma, on nen nimi di lemang di na, nana kefasag dirigoga bana´ne alamang, di on nen nimi di na nana Kristus ag dirigoga bana´ne alamang.
46001013	Bog Kristus di nong na lelegoga ulamla de? Paulus na a´un se gal ag glabeg de? Goma a´un mag dolongsieg wenena Paulus di si ag uboga dobonggibsieg de?
46001014	Neri ngingyangne na ane, a´un dara nimi na dobonggibsisi gom. Neri mag dobonggibsisi nimi na Krispus ab, Gayus ab og.
46001015	Aneso se nimi dognog di babe nana eildi si ag uboga mag dobonggibneog abnemen gom.
46001016	Babe Stefanus ab eildi eelom nimi og na neri mag dobonggibsisi, bog yog nimi na neri sembia na mag dolongsina gom.
46001017	Anese Kristus di na bogneog wenena nimi mag dolonglamsulul aboga se gom bog, Eimayong di Besarob Yubu nenege omoladsina´ se, bog ane na nimi di gerem yubu di gom, Kristus glabna gal ag somagdoboga´ anege gilaboga dalag aboga.
46001018	Anese somagna´ ag bisig balamang nimi na, Kristus di gal ag glabna´ se yubu na loba´ nimi di una´ songe dangilimang, bog nun Eimayong di bleblamsil nimi ag na on yubu nenege Eimayong eildi migib na ane.
46001019	Anese Eimayong di yubu buku mome doroba´ anda: “Sogo ag ane yogne-yogne eel deiya´ nimi na sigdi eel deiya´ nenege na, Neri gom ubsununa´, babe sig gerem deiya´ nimi sigdi gerem deiya´ na garesegibsununa´.”
46001020	Eel deiya´ nimi di obne ne asa do? Wenena´ yubu omoladsin nimi di obne na asa do? Yubu blegoga´ len nimi di nong ob na asa do? Eimayong di sogo ag ane gerem deiya´ na loba´ne danggibog.
46001021	Anese Eimayong di gerem deiya´ na sig na sig di gerem deiya´ di Eimayong eldangganmen gom, bog Eimayong gange ngingyang ubna wenena eildi Besarob Yubu loba´ omoladlamsiang bog odseig seinilimang nimi bleblamsil.
46001022	Yahudi nimi na gedneb ubnemen gomne eibseb aboga elamang, bog Yunani nimi na eel dangana´ deiya´ elamang.
46001023	Bog nun na Kristus gal ag glabna´ se yubu omoladlamsiab, sig Yahudi nimi ag na gwariegna´ songe ulamsil, Yunani nimi ag na loba´ so yubu ulamsil.
46001024	Bog sig Eimayong di gigib biarob nimi, Yahudi nimi babe Yunani nimi babe, Kristus na Eimayong di migib ab Eimayong di eel gerem ab.
46001025	Anese Eimayong di loba´ne na gerem deiya´ nimi di gerem ab sumbanmen gom, Eimayong di mesangne na, migib nimi di migib ab sumbanmen gom.
46001026	Na´abole, Eimayong di a´un biabsiog sum nenegena sa´a songe ulamlum bog sembiblulum, a´un gan-gan ag na sogo nimi di ununa´ ag uboga wenena, eel gerem deiya´ nimi dina´ od gom, weig bebnag nimi babe na dina´ od gom, sogo borob nimi dina´ babe od gom.
46001027	Anese Eimayong di semboga, sogo ag ane ab loba´ne aga weblameldo, sig gerem deiya´ne na eili gwesebugong aboga, di sogo ag ane on mesangne aga Eimayong di weblameldo, migibne nenege eili gwesebugong aboga.
46001028	Eimayong di na sogag nenerubne ab, meili seinirubne aga websiog, obbil arob gomne aga sogo ag ane obbil arobne nenege gom ublul aboga.
46001029	Aneso se nimi na Eimayong a´osing ag bebnag deildalamlul gom.
46001030	Eimayong di og unubayogne nenege di, a´un na Kristus Yesus ab nong dognog ulamlom. Eimayong di uboga Kristus na nundi eel gerem deiya´ danggayog di, sirig nimi danggana´ ab, geis legsina´ ab, blebsina´ ab ulamla.
46001031	Weig Yubu lomag mome dorob di: “Nimi dogne bebnag deildalamlul wenena, alna Ayong Weigne lomag bebnag deildalamlul.”
46002001	Na´abo lei nana a´un ag yesi sum nenege na, yubu di besaroba´ leboga´ Eimayong se lag lena´ nenege, neri gerem deiya´ di ombadsisi gom.
46002002	Anese nana a´un ab nason ulamub wenena, neri a´un ag yog yubu-yog yubu lena´ nana wangan, bog Yesus Kristus se yubu og eel anda nenege na, Al gal ag glabegne.
46002003	Nana a´un ab ulamub wenege na, nana mesang ab, log ab, bed-bed ana´ ab ulamsi.
46002004	A´un ag lerob yubu babe, ombadsisi yubu babe na, neri eel gerem di gom, bog Geid Gange migib di.
46002005	A´undi odseig seinilina´ nenege na nimi di eel gerem ag dirigoga ulamlul gom aboga, bog Eimayong di migib ag dirigoga ulamlul.
46002006	Aneso gange wisirub nimi ag gerem deiya´ omoladlamsiab wenena, sogo nimi di eel gerem di gom, sogo borob nimi di eel gerem di gom, anese sig gom urubgonga´ aboga.
46002007	Bog nundi omoladlamsiabne na, Eimayong di eel gerem dognoboga gunurubne aga, Eimayong di sogo ulina´ aro bog nun se bebnag gednebayog.
46002008	Sogo ane weig nang babe eel gom umeg, anese signa eel wenena Ayong Weigne bebnagne na gal ag glabseng gom.
46002009	Bog Weig Yubu lomag mome dorob di: “Sa´a songe nimi di ising eilina gomne ab, oo gegena´ gomne ab, nimi di gange di sembibnemen gomne ab na, Eimayong di, sig Alag wana´ ulamang nimi se gedneboga deibsiog.”
46002010	Eimayong di nun ag Geid Gange di lag danggibog, Geid Gange yogne-yogne nisin delegoga gemelamla, Eimayong di nong lomag dognorob ununa´ babe eel ulamla.
46002011	Anese nimi dogne di gange lomagne eel ulameldo wenena, al dam nimi eildi gange di eel uldalameldo gom de? Eimayong se babe na aneso, Eimayong di Gange lomagne babe na Geid Gange og eel ulamla.
46002012	Nun na sogo ag gange aga dobub gom, bog Eimayong di Gange aga dobub. Eimayong di nun ag yogne-yogne yog wana´ se dodsiogne nenege eel ubgong aboga.
46002013	Anese nun na sig Geid Gange od nimi ag, lag lemab wenena, sogo nimi di eel gerem nun ag ombadsieg, ba gom, bog Geid Gange di lemlange ag sumboga lemab.
46002014	Od seig seinilina´ gom nimi na, Geid Gange di lag dangalimlange nenegena dolamla gom. Anese, nimi nene na ununa´ se lerobne na loba´ so ulamla, nimi nenege na eel ulamla gom. Anese, yubu nene na gange di dolamlange aboga.
46002015	Geid Gange od nimi wenena, yogne-yogne nisin eel ulamla. Bog al ag na yog nimi di eel ulamang gom.
46002016	Weig Yubu lomag mome doroba´ di na: “Edne aga Ayong Weigne di seinilina´ eel ulamla, di Alag wembaso do?” Bog nun aga na Kristus di seinilina´ so neigne seinilimab.
46003001	Neri a´un ag lebsi wenena gange od nimi ag lena´ songe lebsi gom, nana a´un ab yubu leldogub wenena, sogo agne ag seinilimang nimi ag lelong so ubsi, Yesus ag odseig seinilina´ me so nimi ag lebsi.
46003002	Nana moum sob aga a´un ag dodsisi, gad dena´ aga dodsisi gom. A´undi na ubuma dobnemen gom se. Anda wene babe a´un na ubuma dobnemen gom ulamlom.
46003003	Anese a´undi ununa´ na nimi di yonge ag lebda ulamlom. Anese a´un na ongei arob gange ab di delegeldalamlom wenena, ane di gedneb a´un na nimi di yonge ag dirigoga ulamlom, nimi di sob ununa´ aga.
46003004	Aneso di nimi dogne di lemla di na: “Nana Paulus ag seigne”, alamla, ba on yog nimi di na: “Nana Apolos ag seigne” alamla wenena, ane na sogo nimi di sob una´ gom de?
46003005	Sirigne na Apolos na edne do? Paulus na edne do? Nun na Eimayong di, wee eleb-eleb dodsiogne nenegaga, a´un odseig sembiblulum aboga nun na wee wen nimi ulamab.
46003006	Nana yena´ melamna, Apolos na mag yeglamla, bog yena´ meroba´ anege na Eimayong di wabilimla.
46003007	Anese yena´ melamlange ab, mag yeglamlange ab na weig bebnag gom, bog Eimayong di wabilimla.
46003008	Anese yena´ menne babe mag yegnange babe na neig digum, sig na wee ag lebda degna´ babe urubub eleb-eleb dobdugonga´.
46003009	Anese nun na Eimayong di algabo neig wee wen nang ulamab, a´un nisin na, Eimayong di wee ab Eimayong di ee soroba´ ab ulamlom.
46003010	Eimayong di glagia dodneogne ag sumboga, nana ee sona´ geremne danggesi di, diga´ na muboga deibsi. Yog nimi diga´nenege eilib dirigoga solamgonga´, bog nimi eleb-eleb diga´ na sa´ura deibnun aboga eel ubig di.
46003011	Anese nimi dognog babe yog diga´ di deiya sobnemen gom, diga´ na gigib deiboga´ se, nenenge na Yesus Kristus.
46003012	Nen nimi na emas ab, perak ab, meleg girig ab, gal ab, mal-meila´ u arobne ab, goma waldengge ab di nene ag diga´ deiya solamang wenena,
46003013	Ayong Weigne di sum na, nimi nisin sigdi wee na lag gedneb ublula´, sum nenege na ug di nimi nisin di wee na lag dangibsulula´, anda wee nenege besarob gom meili gom aboga ug di sumbusulula´.
46003014	Bog nimi nisin di ee diga´ ag dirigoga soroba´ anege na gas umle wenena, alna degna´ doblula´.
46003015	Eildi wee nenege ug dele wenena, alna gilaloblula´, bog al nong na bleblula´, ug ag uboga dengera dolong so ublula´.
46003016	A´un na wangan de? A´undi nong na, Eimayong di ee soroba´ ulamlom. Eimayong di Geid Gange na, a´undi nong lomag ulamla.
46003017	Wera nimi dogne di Eimayong di ee gobolseiglamla wenena, al babe Eimayong di goblula´. Anese, Eimayong di ee na geis anda, ee nenege na a´un.
46003018	Nimi dogne na aldam nimi se sonda´ leldanggom, on nimi dogne a´un gan-gan ag, al sogo ag eel gerem ag dirigoga seinilimla wenena, alna loba´ so danggaso, alna eel gerem sirig danggunun aboga.
46003019	Anese sogo ag ane eel gerem seinilimangne na, Eimayong ag na loba´ so. Anese mome dorob di: “Al na sig eel gerem nimi di eel gerem nenege lomag ab eiya dolamsil.”
46003020	Mome na aneso babe dorob: “Ayong Weigne na eel gerem nimi di seinilina´ nisin eel ulamsildo, ba nisin obbil arob gomne og.”
46003021	Anese nimi na nimi di ununa´ se bebnag deibdanmen gom, yogne-yogne nisin na a´undinge se.
46003022	Wera Paulus ab, Apolos ab, Petrus ab, sogo babe, gamyag una´ babe, somagna´ babe, yogsum yululne babe, wene ulamaba´ ag babe, nisin na a´undinge aboga,
46003023	bog a´un na Kristus dinge, anda Kristus na Eimayong dinge.
46004001	Nun ag babe nimi di gemena´ na, Kristus di ouragna´ nang anda Eimayong di gunurub wee nenege wee wen nang ulamab.
46004002	Wera oumunggun nong na wee welamla nimi nenege na, dagloubnang gom-gom yeng gange di welamlul aboga yo ulamsildo.
46004003	A´undi na ag sumbunululum wenena moga´ sirig, bog nimi sunusin sum ab sumbunululum goma´, na dama´ di babe sunudangganmen gom.
46004004	Anese yogne-yogne neri mednena´ne od sembiamna gom bog, anda anese aboga sirig besarobne danggibneog gom, alna Eildi na sumbunululne na Ayong Weigne di.
46004005	Anese, gigib garerob sum yanggana´ aro bog sunuldang gom. Eimayong yanggana´ sum se dira ulamlulum. Lomag geleleng arobne babe Eildi lag deibsulula´. Gange lomag seinirubne babe Eildi lag danggibsulula´. Danggibsili wenena, nimi nisin eleb-eleb Eimayong di meibsina´ dobgonga´.
46004006	Na´abo lei neri a´un ag lebna yubu nene na nayag babe Apolos ag babe od yubu aga, anda a´un na nundi sununa´ doblulum aboga, “Mome dorobne ag bisiboga banggom.” A´un moumun gan-gan ag deng dang abdanggoga yog nimi dolbalag nenesing gom aboga.
46004007	Anese anna edne di bebnag deibgeog do? Nesa aga eindi see ag dorob gomne dogne od do? Wera, anna gigib doblum wenena, sa ´a se anna dorob goma´ songe uboga deng dang alamlam do?
46004008	A´un na gigib seyag nimi danggalam, di yogne-yogne dobsene seinilimlom gom. Nun na gom bog, a´un na gigib borob nimi danggalom. A´un na sirig borob nimi danggaselom wenena besarob, nun ab nason bo ulamsugob aboga.
46004009	Anese neri sembia na, Eimayong di nun ag lera bana´ nang dodsiogne nenege na nimi di gemena´ na ising mosag so ulamab, eim nang a´osing ag ab, sogo nimi a´osing ag ab, ngalagna´ so una´ ulamab. Obsinib nimi ag iginne deilimsildong songe.
46004010	Kristus se nun loba´ so nimi ulamab, bog a´un na Kristus ag uboga eel gerem ulamlom! Nun na mesang bog, a´un na migib, a´un na weig bebnag nimi bog, nun na yaga´ damag so ulamab!
46004011	Wene babe nun na gwaneng yo ab mag yo ab ulamsil, nun na bagsum babe gom, olamsiang, di ee babe ogoga´ ulamab gom.
46004012	Nundi see di gad wee welamab. Nun ag dereboga lemsising wenena, nun sig ag na besilimsiab. Nun oboga ulamsising wenena lignibonggia ulamab.
46004013	Nun ag nimi di meili yubu lemsising wenena, nundi yubu degna´ na besarob yubu lemseb, wene babe nun na sogo ag lenga´ bobogdob, ba sugurubne dangdob.
46004014	Neri a´un ag mome ane dobna wenena, a´un eili danggusulul aboga gom, a´un na neri mabo sirig songe wenena wembusunun aboga.
46004015	Anese a´undi Kristus se yubu omoladsin nang deng-deng od bog, a´unna a´undi ayong yabo dina´ od gom, Besarob Yubu omoladsina´ di, nana Kristus Yesus bisig uboga a´undi ayong ulamna.
46004016	Anese a´un na neri sununa´ ag lebda unulamlulum aboga wembesin.
46004017	Anese aboga nana Timotius a´un ag bogdebelyan, alna neri me, neri wana´ nong ulamna anda, alna Ayong Weigne ag uboga yeng ulamlange. Neri Kristus Yesus ag dagomalamnange nenege eildi a´un ag ombadsulula´. Neri yoga´ ag-yoga´ ag gigib dangdob nimi nisin ag omoladlamsin songe.
46004018	Bog a´un gan-gan ag edbare nimi na deng dang ana´ danggayang, anese sigdi sembia alna nun ag yulul goma´ aboga.
46004019	Bog Ayong Weigne di nana a´un gemelyanggisina´ yo uble wenena, nana berera gemelyusununa´. Sum nenegaga eel ubnuna´ anda, deng dang ana´ nimi di lerob yubu se og gom bog, sigdi migib se babe.
46004020	Anese Eimayong damag una´ se wenena, yubu lena´ di gom, bog migib di.
46004021	A´undi yo seinilimlomne na sa´a do? Nana a´un ag yunun wenena migiba´ oboga´ goma wana´ gange di nem mesang so ura gom?
46005001	Nimi di lera yabalamang di a´un gan-gan ag ab meilinge ura gelabo saledanggoga, ulamang alamang, ba eel ulamna, anda Eimayong wangan nimi di babe unulameldong gomne aga, nimi dogne na al ayong di gel ab ulamdang.
46005002	Wera aneso bog deng dang alamlom. A´un na ongei arob gange di unulamang nimi nenege na lobogsisilom gom de?
46005003	Neri nong na a´un ab nason ulamab gom, bog neri gange a´un ab nason ulamab. Nana a´un ab umseb wenena, ane so unulamla nenege neri alag gigib gareboga membasene.
46005004	Ed sum na nun Ayong Weigne Yesus di si ag nason neiga´ ag ulamseb di, neri gange ab Ayong Weigne Yesus di migib ab babe ulamseb.
46005005	Nimi nenege na Ayong Weigne Yesus si ag uboga Iblis ag dodgob, doreb ba eildi nong na gom urublul bog, eildi gange na Ayong Weigne yanggana´ sum bleblul aboga.
46005006	A´undi bebnag neneldalamlomne na sunum gom, a´un na gesen yubu nene na gigib eel roti bigna´ moga´ me di nong nisin nonggela´ nolameldo anegena.
46005007	Damen roti bigna´ na boreblulum, a´unna wenog memerobne danggugob aboga, anese a´un na roti bigna´ ununa´ ulamlom gom bog, anese domba me nun se seni Paskah yona´ na gigib obeg, nenegena Kristus.
46005008	Anese na´abo lei damen roti bigna´ gom so seni aga yolamgob, meili roti bigna´ ab sonerobne ab gom, bog roti bigna´ gomne nenegena besarobne ab sirigne ab.
46005009	A´un ag neri mome gigib dobna nenege na, meili una´ gelabo saledanggoga´ ulamang nimi ab oronbuldang gom aboga.
46005010	Neri lebnange nenege na sogo ag ane gelabo saleldalamang nimi se gom, goma nisin nera´ og danggaso yo seinilin nimi, goma sonda´ len nimi goma, sunuruba´ giblamang nimi gom, aneso wenena a´un na sogo ag ane na langgisilom.
46005011	Bog Neri a´un ag dobnange na, nun na a´unggabo alamang nimi ab oron buldang gom aboga, nenege na gelabo saleldana´ nimi ab, nera´ og an nimi ab, sunuruba´ gibna nimi ab, deresin nimi ab, serem song mag den nimi goma sonda´ nimi ab, sig aneso unulamang nimi na neiga´ ag bugoga deng gom mem.
46005012	Nana sig Eimayong mabo dangdob gom nimi ag na sa´a di sumbesisini do? A´un na sig Eimayong mabo dangdob nimi aga sumbesiselom gom de?
46005013	Bog sig Eimayong mabo dangdob gom nimi na Eimayong di sumbusulula´. A´un gan-gan ag ab meili ununa´ ulamang nimi yagsambusululum.
46006001	A´un gan-gan ag nimi dara delegeldana´ od wenena, a´un na sa´ase sig Eimayong mabo ag loboga, sig sirig gom nimi ag bosa´ goma´ eel balamsilom do?
46006002	Goma a´un na wangan de? Eimayong mabo di sogo nimi sumbusugonga´ anege no? Sogo nimi sunusina´ na a´undi see ag od umla, sunum gom ununa´ nenege na a´un di og membanmen gom de?
46006003	A´un na wangan de? Eim nang babe nundi sumbusuggoba´. Anese, sa´a se nundi sogo ag sob ununa´ na membanmen gom do?
46006004	Wera aneso wenena, a´un sob ununa´ nenege membugob aboga sig Eimayong mabo dangdob gom nimi di memena´ ag bobisilom de?
46006005	Neri lebna yubu nene na a´un eili gwesebululum aboga. A´undi ununa´ nenege memena´ se a´un gan-gan ag a´unggabo eel gerem nimi na od gom de?
46006006	Bog samboga Eimayong mabo dangdob nimi di, a´unggabo di ununa´ nenege membugong aboga, Eimayong mabo dangdob gom nimi ag, bobalamlom de?
46006007	Ununa´ nenege a´un gan-gan ag od wenena, a´un se sogo ag delesin so ununa´. A´un na sa´a se sunum gomne nenege ag dona´ yo gom ulamlom do? A´un na sa´a se gilarobubsiegag aboga yo gom ulamlom do?
46006008	Bog a´un dam nimi di sunum gomne ulamlom di, a´un dam nimi di og gilarobne dora deildalamlom di, ununa´ nenege na a´unggabo ag unulamsilom.
46006009	Goma a´un na wangan de? sirig una´ gom nimi wenena Eimayong damag una´ na doblul goma´. Anege na sonda´ neneldanggom, gelabo saleldalamang nimi ab, sunuruba´ giblamang nimi ab, gelyoldan nimi ab, gel danggog nenge danggog un nang ab, gelabo moumun nengabo moumun dolsagaldana´ ab,
46006010	Asoga´ nimi ab, nera´ danggaso arob nimi ab, serem song mag den nimi ab, swa´aldabaldan nimi ab, sonda´ nimi ab, na Eimayong di damag una´ ag wa´inmen gom.
46006011	Damen a´un dara nimi babe ane so unulamlum bog, wene a´un na legdoba´ danggibsiog, a´un na gigib geis legsiog di, a´un na sirig nimi danggibsiog, Ayong Weigne Yesus Kristus ab nundi Eimayong Geid Gange ab di.
46006012	Yogne-yogne nisin na unubasene bog, nisin na obbil arobne gom. Anda yogne-yogne na unubasene bog, neri nong na yogne di bo ulamnulul aboga lobdangganmen gom.
46006013	Dena´ na aso se, aso na dena´ se bog sig besene na, Eimayong di gom ubsulula´. Bog nong na gelabo ab saleldana´ se gom bog Ayong Weigne se ulamla, anda Ayong Weigne na nong se ulamla.
46006014	Eimayong di Ayong Weigne Yesus somagdoba´ ag uboga gamyag bugibog songe, neigne nun babe yogsum Eildi migib di gamyag bugibsulula´.
46006015	A´un na wangan de? A´undi nong na Kristus di nong ulamlom, Kristus di nong doboga gelabo saleldana´ ag dodsine de? Unubanmen gom!
46006016	Goma a´un na wangan de? Nimi dogne na yolsagna´ gelabo ag dobla di nong dognog danggarang wenena, benege ab nong dognog ulamdang. Weig Yubu ag mome dorob di: “Sig besene na nong dognog dangdob.”
46006017	Bog Ayong Weigne ab nong dognog dangdob nimi na, Ayong Weigne di gange ab nimi nenege di gange ab na nong dognog dangdob.
46006018	Gelabo ag saleldana´ na loboglulum. Nimi di meilinge nisin ulamangne na sigdi nong ag uldalamang gom, bog nimi na meilinge gelabo saleldana´ ulamang wenena, al sig dama´ ag meili uldalamang.
46006019	Goma a´un na wangan de? A´undi nong na Geid Gange di ee anda, Geid Gange na a´undi nong lomag ulamla, Eimayong di dodsiog ba, a´undi nong na a´undinge gom.
46006020	A´un na Eimayong di degna´ gigib doboga degsioga´ se, anese aboga a´undi nong di Eimayong bebnag deilimlulum.
46007001	Wene nana a´undi nayag isina´ mome deiblomne nenege na: “Nengabo na od seleb alna gelabo dona´ gom wenena.”
46007002	Bog gelabo saleldana´ lomag ab uragasilag aboga, Nengabo na gelabo eleb-eleb dobgong, gelabo na nengabo eleb-eleb dobgong.
46007003	Alegne di algel ag unne na alegne di ublul, ba algel di alegne ag unne na algel di ublul.
46007004	Anese algel na eildi nong og se ulamla gom bog, alegne se ulamla. Alegne babe eildi nong se og ulamla gom bog, algel se ulamla.
46007005	A´unna ed bare sum na doa yubu lena´ se neig yubu leboga´ wenena seleb bog, a´un na loldogoldang gom. Gigib doa yubu leboga´ wenena, on isidanggululum Iblis di uragesilag aboga, a´undi gange yonge busu nenege lignebonggibnemen goma´ anda.
46007006	Neri lebnange nene na unubululum aboga se gom bog, alna gelelolina´ se lebna.
46007007	Neri yonge na nimi nisin na neri ulamna songe unulamseng wenena od seleb. Bog, Eimayong di doladsina´ na eleb-eleb dorob, nimi dogne na doladsina´ nene, nimi dogne na yog doladsina´.
46007008	Bog sig gelabo dorob gom nimi ab, sig geiriya´ gelabo ab ag lebna, na songe ulamgong aboga.
46007009	Bog signa lignibonggia ubnemen gom wenena, od seleb dobdanggugong. Sigdi gange ag yonge di bobo gwesera una´ anda se od seleb dobdanggugong.
46007010	Algel di alegne loboglul gom abna, bog neri lebna gom, Ayong Weigne di lerob yubu.
46007011	Algel di alegne loboglul wenena, yog nengabo ag doblul gom bog alegne ab isidanggudugong. Anda, nenge dogne eildi gelna loboglul gom.
46007012	Sig yog nimi ag lebnun wenena neri yubu di, Ayong Weigne di gom. Nungga dogne odseig seinilina´ gom gel od wenena, bog algel na alegne ab nason una´ ngingyang wenena, alna eildi gel genege loboglul gom.
46007013	Gelabo dogne odseig seinilina´ gomne ag od wenena, bog alegne na algel ab nason una´ ngingyang wenena, alna eildi alegne benege loboglul gom.
46007014	Alegne odseig seinilina´ gomne wenena, eildi gel di al se geis legdobne ulamlul. Algel odseig seinilina´ gom wenena, alegne di al se geis legdobne ulamlul. Aneso una´ gom wenena a´undi mabo na meila´ danggirub mabo, bog sig na geis legdob mabo ulamang.
46007015	Bog odseig seinirub gom nimi nenege na loldogna´ yo wenena, alna seleb loboglul, ununa´ lomag na gelabo gom nengabo gom on soubu gubdob ulamlul goma´ bog, Eimayong di a´un biabsioga´ na isiboga mon angarob una´ se.
46007016	Anese mele, an gelabo na anna sa´a eel ulamlam, eindi anegne blebnemen gom de? Goma mele, an nengabo na sa´a eel ulamlam, eindi gel blebnemen gom de?
46007017	Nimi nisin eleb-eleb damen Ayong Weigne di biabsiog sum nenege songe unulamlulum. Neri gareboga lebna yubu na Eimayong mabo dangdob nimi nisin se lebna.
46007018	Sununa´ na nimi dogne alna Eimayong di bialdogog sum nenege ab, gigib bog garebayog wenena, wera nimi nene na bog garena´ gednebne on lubnun aboga lublul gom. Anese babe na nimi dogne alna Eimayong di bialdogog sum nenege ab, bog garebayog gom wenena, nimi nenena on bog garebunun aboga ublul gom.
46007019	Anese bog garena´ ab goma garena´ gom ab na bebnagne gom bog, bebnagne na Eimayong di Wenena´ Yubu dagom ana´.
46007020	Eimayong di a´un biabsiog sum nenege ulamog songe, wene babe neigso ulamlulum.
46007021	An biabgeog sum nenege na, ouragna´ne ulamlum bog de? Ane na od meili. Bog a´un na lobolisin sum od wenena, lobdobne doboga ulamlom.
46007022	Anese ouragna´ nimi aga di biabog sum nenege na, alna Ayong Weigne di lobdobne ulamla. Neig songe babe na lobdob nimi aga Kristus di biabsiog nimi nenege na, eildi ouragna´ nimi ulamla.
46007023	A´un na gigib degsiog di degna´na gigib gareboga degog, Anese a´un na nimi di ouragna´ dangganmen gom mem.
46007024	Na´abo lei, nimi nisin na Eimayong a´osing ag a´un biabsiog sum nenege ulamlum songe ulamlulum.
46007025	Wera sig nengabo di bebogdob gom gelabo se yubu na Ayong Weigne di sig se yubu na ane so leblom aboga, nayag lena´ gom. Bog nana Eimayong di weradona´ dobsinge dobsi ba, eildi unubulul arobne nenege di a´un ag neri sembia dodsunun.
46007026	Wene yog iginne ulamla se, a´undi ulamlom songe ura ulamlulum wenena, besarob seinilimna.
46007027	Anna gelabo gigib dorob wenena, gelabo nenege loldognang gom, an gelabo aro dorob gomne wenena gel enggom.
46007028	Bog anna gelabo doblom wenena, anena meilinge gom. Goubini gel dogne nenge doblul wenena, alna meili ubla gom. Bog doldalamang nimi na yog-yog iginne na ulamsulula´, neri lemnange na a´un igin gwesebululumag aboga se.
46007029	Na´abo lei neri lemnange nong anese lemna. Nun ulamab salag na moga´ me ulamla. Anese wene murub uboga gelyag nang na gel dorob gomne so ulamso.
46007030	Engelamla nimi na, engena´ gom so nimi ulamlul, eii dolamla nimi na eii dona´ gom so nimi ulamlul, damnang deglamla nimi na damnang gomso ulamlul.
46007031	Sogo ag ane ununa´ unulamlomne nenege na, yaga´ ununa´ gom sirig so unulamlom; anese sogo ag ane songe nundi eel ulamabne na gom urublula´.
46007032	Neri yonge na a´un na gadgeira´ ung gom. Gelabo dorob gomne wenena alna Ayong Weigne senge og seinilimlul, alna Ayong Weigne di ngingyang ublul arobne se.
46007033	Bog gel dorob nimi na, sogo ag ununa´ se gadgeira´ ulamla. Eildi gel gange ngingyang una´ se.
46007034	Anese eildi gange na lelegoga ulamla. Nenge dona´ gom gelabo ab nengabo di bebogdob gom gelabo ab na, sigdi gange seinilina´ na Ayong Weigne senge og seinilimang, sigdi nong ab gange ab geis legdob aboga. Bog nenge dorob gelabo na sogo agne se og seinilimla, eildi nenge gange ngingyang una´ se.
46007035	Neri lebna yubu nene na, a´un besa ulamlulum aboga, garelongso yubu lebna gom. Bog a´un na sunum ununa´ unulamlum di, a´undi gange seinilina´ nisin sagalsegelina´ gom gom Ayong Weigne ag doara unulamlulum.
46007036	Bog nimi dogne di sembia eildi nengabo di bebogdob gom gelabo ag alna sunum gom so ununa´ ublul wenena, nengabo bebogdob gom gelabo nenege wisidangalonglamla, ba alna dobnun sembiblul wenena, sig na dobdanggudugong, eildi yo ublul wenege se. Anda ununa´ nene na meilinge gom.
46007037	Bog nimi dogne na yog nimi di unubulom aboga lena´ gom bog unubulul wenena, eildi gange ag sirig sembia ab, eildi yonge nenege ag sunum unubunun aboga, bog nengabo di bebogdob gom gel genege dobnun gom aboga, gareboga leblul wenena, alna besarob ubla.
46007038	Wera, nimi na nengabo di bebogdob gom gel genege doblul wenena od besarob, bog nimi na nengabo di bebogdob gom gel genege doblul gom wenena on yaga besarob.
46007039	Nenge gamyag ulamle wenena gelna nenge ag soubu goubdob ulamlula´. Bog nenge gigib somagdoble wenena, alna eildi dobnun sembiblenge ag dona´ na alna lobdob, bog nimi nenege na odseig seinirub nimi ag.
46007040	Bog neri seinilina´ ag lebda wenena, alna nengabo dona´ gom wenena yaga´ besarob, nenena neri seinilina´ di lebna bog Eimayong Geid Gange migib di lemlange aga lemna.
46008001	Sunuruba´ gibna´ se deilimang dena´ yubu na nun eel, nun nisin na yogne-yogne eel ulamab, bog eel gerem dangana´ nenege di deng dang ana´ dangilimsil, bog wana´ una´ na bugilisina´.
46008002	Nimi dogne na nana yogne-yogne nisin eel ulamna seinilimla nimi na, anda yana´ nong ag gurugoga eel ulamla gom.
46008003	Bog Eimayong ag gange wana´ ulamla nimi na, al aga Eimayong di, eel ulamla.
46008004	Sunuruba´ gibna´ se deirub dena´ na nun eel, sogo ag ane sunuruba´ gibna´ dogne od gom, yog Eimayong dogne od gom, Eimayong na dognog ulamla.
46008005	Anese na eim ag babe, sogo ag babe eimayong od silamang wenena, od sirig eimayong ab ayong weigne ab dina´ od aboga,
46008006	Bog nundi wenena, Eimayong na dognog alna Ayong, yogne-yogne nisin ubogne, nun na Al se ulamab, Ayong Weigne na dognog, nenegena Yesus Kristus, Al bisig uboga yogne-yogne nisin ubog, wenena Eildi uboga nun babe na gamyag ulamab.
46008007	Aneso bog ununa´ nene na nimi nisin eel ulamang gom. Sig damen babe sunuruba´ gibna´ ane di wene babe sunuruba´ gibna´ se dena´ deiruba´ delamang, anda sigdi gange seinilina´ mesang di, sigdi gange seinilina´ nenege na sugurubne danggalamla.
46008008	Dena´ di nun na Eimayong beram bo busulul gom. Nun na dena´ dugob goma´ babe gilalobnange od gom, nun na dena´ dugoba´ babe nong obne od gom.
46008009	Bog geblamlulum, a´undi od meili arob ununa´ di, sig gange mesang nimi ag yabsiyibag aboga.
46008010	Anese anda nimi na eindi eelne eibgugung ba, an na sunuruba´ gibna´ ee ag dena´ deiruba´ ag bulamlam wenena, gange mesang nimi nenege, sunuruba´ deirub dena´ nenege dulul aboga migib danggilamlam gom de?
46008011	Ane ununa´ bisig uboga gange mesang nimi nenegena malyunggil, Kristus na nimi nenege se babe somagdobog bog.
46008012	Wera, eindi aneso ununa´ di anggabo ag meilinge ulamsilam ab, sig gange mesang nimi ag susu ulimsilam anda Kristus ag meilinge ulamlam.
46008013	Anese aboga dena´ di na´e yabnag wenena nana on dena´ nenege desene gom, neri ununa´ di na´e yabnag aboga.
46009001	Nana lobdobne ulamna gom de? Nana lera bana´ne gom de? Nana Ayong Weigne Yesus gigib eibsi gom de? A´un na neri Ayong Weigne se wee welamnange nenege di do gom de?
46009002	Yog nimi di wenena, nana lera bana´ne ulamna gom bog, a´undi wenena nana lera bana´ne ulamna, anda neri lera bana´ di gednebne na a´un Ayong Weigne ab dirigdob ulamlom.
46009003	Nimi di nayag wibdub yubu lebgong wenena, neri gareboga´ yubu degna´ na aneso lebnun.
46009004	Gwaneng ab mag ab dena´ na neringe aboga od desene gom de?
46009005	Petrus ab yog lerabana´ nang ab, Ayong Weigne Yesus algabo ab di ubeg songe na, Eimayong mabo dangdob gel dogne neri balamna bisig od bobisinne gom de?
46009006	Goma na ab Barnabas ab og nundi se di wee wena´ na gom gom yog ulamnom gom de?
46009007	Edne na mal oldana´ ag al dam nimi di og degoga´ mal oldalamseng de? Nimi na anggur wee webso bog do na dagoga´ diso gom de? Goma nimi na domba wenilamseng dog moumsub na deboga deseng goma´ de?
46009008	Neri lebnange na nimi di sob ununa´ aga lemna goma, Weig Yubu ag babe leroba´ se lebna gom?
46009009	Anese Musa di Wenena´ Yubu lomag mome dorob di na: “Sapi na gandum do yan ingisaboga lablamle bog eildi si ag soubu gad daraboga goubnang gom, mem.” Eimayong di wenalamlange nenege na sirig sapi se de?
46009010	Goma nenena nunse lebog gom de? Yo, nene na odseig nun se leboga mome dobog. Anese, wee wen nimi babe do labna nimi babe na nundi welamnam wee urubub dobnoma´ aboga dira ulameldong.
46009011	Wera nundi a´un ag gange senge yena´ dogub wenena, a´undi yogne-yogne sogo agne na nun ag doladlamsilom wenena weiga´ de?
46009012	Yog nimi di a´un ag nundinge dobgob aboga ulamang wenena, nundinge aga weiga´ gom de? Bog nun na nundinge nenege dobgob arobne ulamab gom. Samboga wenena nun na yogne-yogne dora bolamab, Kristus di besarob lera yanggana´ yubu nenege bisig garebalag aboga.
46009013	A´un na wangan de? Eimayong gibna ee ag welamang nimi na, sig na ee nenege ag welamangne nenege di doboga delamang, ba sig oboga doladna´ ag welamang nimi na oboga doladna´ ag welamangne nenege di dara doboga delamang gom de?
46009014	Neigne babe na Ayong Weigne di Besarob Yubu omoladlamsiang nimi na, omoladlamsiangne nenege di aga doboga ulamgong.
46009015	Bog neringe neri donne nenege dolamna gom. Neri mome dobna ane babe ununa´ nenege nayag unubunugong aboga se gom, anese nana od somagdobsene neri bebnagne nenege derong aroblag aboga.
46009016	Nana Eimayong di Besarob Yubu ombadsunun wenena, nana bebnag deildana´ se deiya´ dogne od gom. Anese nenena neri unubunun nongne, nana Eimayong di Besarob Yubu omoladsina´ gom wenena ingmun gwesebasene.
46009017	Nenege na neri yonge di og unulamseni wenena, eimig na degna´ dobsene. Bog neri unulamnange na neri yonge di gom wenena, eildi unubulul aboga nayag doaddobne.
46009018	Aneso wenena neri degna´ na sa´a do? Neri degna´ na ane, nana Besarob Yubu degna´ gom-gom omoladlamsina´ anege, nana Besarob Yubu omoladsina´ se neringe na dobsene bog dolamna gom.
46009019	Nana nimi nisin ag lobdobne ulamna di, nana nimi nisin di ouragna´ne danggesi, nimi dina´ so dobsunun aboga.
46009020	Anda Yahudi nimi ag na Yahudi nimi songe danggesi, sig Yahudi nimi dobsunun aboga, Damen Wenena´ Yubu ag dirigoga ulamang nimi ag na, nana wenena´ Yubu ag dirigoga ulamang nimi songe danggesi (nana Damen Wenena´ Yubu ag dirigoga ulamna gom bog) sig Damen Wenena´ Yubu ag dirigoga ulamang nimi dobsunun aboga.
46009021	Sig Damen Wenena´ Yubu ag lobdob nimi ag na, nana Damen Wenena´ Yubu ag lobdob nimi songe ulamna, (nana Eimayong di Damen Wenena´ Yubu ag lobdob gom dog anese, nana Kristus di wenena´ yubu ag damag ulamna) sig Damen Wenena´ Yubu ag lobdob nimi nenege dobsunun aboga.
46009022	Sig mesang nimi ag na nana mesang nimi songe danggalamla, sig mesang nimi nenege blebsunun aboga, yog nimi nisin ag na nana yogne-yogne nisin odne ulamna, sig gan-gan ag uboga nimi dara dobsisene aboga.
46009023	Neri yogne-yogne unulamna na Eimayong di Besarob Yubu se, na babe nason besibnulul aboga.
46009024	A´unna eel bologa bana´ ag na nimi nisin neigdigum bologa balameldong, bog degna´ na nimi dognog dolameldo gom de? Anese a´un babe degna´ dobgoba´ sembia migiba´ bologa balamlulum.
46009025	Yog-yog sununa´ sunulamgob wenena, nimi eleb-eleb sununa´ lomag anege na, yogne-yogne ununa´ lignibonggia sunulamseng. Sig na gom urubneb degna´ nenege dobgob aboga unulameldong, bog nun na unum gamyag ulamlul degna´ nenege se ulamab.
46009026	Anese nana seila´ so bologa balamna gom, see di oldan sununa´ sunulamna wenena, seila´ garen ag olamla nimi so gom.
46009027	Bog neri nong na oboga wenelamna nong di migib nenege na damag ulamlul aboga, anese nana yog nimi ombadsini bog nana lobognelag aboga.
46010001	Na´abo lei, nunisang yabo na deb di boboga bobalamsiog ba, weig mag sin guboga biega´ anege sembiblulum.
46010002	Sig nisin Musa lomag mag dobonggibsieg, deb ab mag ab di.
46010003	Sig na gange se gwaneng neigne delameg.
46010004	Signa gange se mag babe neigne delameg. Anese sigdi gange se mag na sig eimig balamog Girig nenegag uboga delameg, anda Girig nenege na Kristus.
46010005	Aneso unulameg bog, Eimayong na sig dara nimi ag ngingyang sembibsiog gom ba, bubsya´ ag somagdagdobeg.
46010006	Unubayogne nenege nisin na nun se sununa´ danggayog, nun na seinilimeb di sig di meilinge seinilimeg songe ulamigag aboga.
46010007	Sig dara nimi di sunuruba´ giblameg songe a´un babe sunuruba´ gibnang gom. Weig yubu ag mome dorob di: “Nimi danege na bugoga gwaneng ab mag ab deroga gigib ba, sig na segoga sunugul meneglameg.”
46010008	Nun na gelabo seila´ yobsagdangda ulamgob gom, sig dara nimi di unlameg songe, sig na aneso unulameg di dua puluh tiga ribu nimi li dognog somagdobeg.
46010009	Nun na Ayong Weigne ag isibugob gom mem, sig dara nimi di unulameg songe na. Sig na baga´ di si sabsiog ba somagdobeg.
46010010	Sig dara nimi di lemeg songe a´un babe erigal erigala´ leng gom, sigdi lemegne na osinne di obsiog anda.
46010011	Sununa´ se nene nisin sig ag danggayog di nun sogo goggobdagna´ wene ulamab wilman nimi eel una´ se aboga mome dobeg.
46010012	Nana muboga gad seglamna seinilimla nimi na, alna malyungginag aboga gen eisa´ ulamlul.
46010013	A´un ag uraglamsilne nisin na, soba´ yog nimi ag uraglamsil songe bog, Eimayong na daglenggirub gange di ulamla anda, a´undi migib di unubanmen gomne ag Eimayong na ouragna´ ag uragusulul aboga deibloubsulul goma´, a´un na uragaldogsile sum nenege na eildi a´un ag bisig nene ag membale ba, a´un dora bobluluma´.
46010014	Aneso se wana´ ulamsin na´abo lei, sunuruba´ gibna´ loboglulum.
46010015	Neri a´un ag lebnange yogne-yogne besa gerem ulamang nimi ag songe lemna, neri a´un ag lemna yubu na a´un dam nimi di besa sembia sumbululum.
46010016	Nun na girigna´ mag delamab sum nenege na, Eimayong ag na´ e aboga giblamab anege na, Kristus eneng di isibsiog aboga gom de? Gwaneng geseboga deneb uldogna sum nenege na, Kristus di nong dognog isibsiog aboga ununa´ gom de?
46010017	Anese gwaneng roti na dognog, nun nisin na dina´ bog nong dognog ulamab, nun nisin na dognog roti gwaneng nenege dolamaba´ se.
46010018	A´un na Israel nimi ag besa sembiblulum, sig oboga doladna´ eilib deirub dena´ delameg nimi na ouling nenege ab dognog dangdob nimi gom de?
46010019	Neri lebnange nene na nong na sa´a se lebna do? Sunuruba´ gibna´ se deirubne nong dogne od de? Goma sunuruba´ gibna´ nong dogne od de?
46010020	Gom. Bog neri lebnange nong na ane, sigdi gibna´ se deilimangne na meili gange nang se deilimang, Eimayong se gom. Anda a´un na meili gange nang ab isiboga una´ na nana yo gom.
46010021	A´un na Ayong Weigne di girigna´ mag ma´i ab, meili gange nang di mag ma´i ab babe isiboga denmen gom. A´un na Ayong Weigne di yangana´ ab meili gange nang di yangana´ ab isiboga denmen gom.
46010022	Goma, nun na Ayong Weigne gange gorogna´ bugoglul aboga yo de? Nun na migib ba Alna mesang de?
46010023	Yogne-yogne nisin unubanmen bog, yogne-yogne nenege nisin na obbil arobne gom. Yogne-yogne nisin unubanmen bog, yogne-yogne nisin anege na bugibsenmen gom.
46010024	Nimi dogne al dam nimi se besarobne elamlul gom bog, besarobne na yog nimi senge elamlul.
46010025	A´un na meiya´ sob degna´ ag degoga delamlulum wenena, gange igin eisa´ di isisina´ gom gom seila´ degoga dululum.
46010026	Anese sogo ab yogne-yogne nisin ab na Ayong Weigne dinge.
46010027	Odseig seinilina´ gom nimi di gwaneng deneb biabsili ba, a´un na yo od seleb sembiblulum wenena, dena´ nisin memboga a´un se deyamla´ anegena od dululum, a´undi gange igin eisa´ se isina´ ab gom-gom dululum.
46010028	Bog nimi dogne di “Ane na sunuruba´ se deirub dena´” able wenena, deng gom. Anese, eildi anag lebla´ anege ab, gange igin eisa´ ab se.
46010029	A´undi gange igin eisa´ se lebna gom bog, nimi nenege se lemna. Sa´ase se, neri lobdob gange na yog nimi di gange igin ag lebda ubsene do?
46010030	Nana gwaneng anege deneb wenena, Al Eimayong ag giboga desene bog, sa´a se yog nimi di nayag mednelamla abneseng do? Nana Eimayong gigib giboga demsene bog.
46010031	Sa´a so babe a´undi unulamlomne na, gwaneng dena´ goma mag dena´ gom, nisin na Eimayong si bebnag deilina´ se unulamlulum.
46010032	Yahudi nimi ab Yunani nimi ab Eimayong mabo dangdob nimi ab di, mednena´ aboga meili sembibgong arob una´ ung gom.
46010033	Yog nimi gange ngingyang ubsulul aboga, yog-yog ununa´ nisin neri unulamna songe unubululum. Na damneng besaldana´ se gom bog, nimi dina´ besilisina´ se, sig blebsulul aboga.
46011001	Neri una´ dilbululum, neri Kristus ag dililamna songe.
46011002	A´un na nase sob-sob seinilimnelom di, neri a´un ag sob ununa´ ombadsisinge ag lebda unulamloma´ se, nana a´un ag meiblamsin.
46011003	A´un na yubu nene eel ublulum aboga yo ulamna, nenege na nengabo nisin di ousa´ na Kristus, gelabo di ousa´ na nengabo, Kristus di ousa´ na Eimayong.
46011004	Wera nenge dogne na doa yubu lebneb goma, Eimayong di lerob yubu nimi ag ombadsinib gom bog, ousa´ goluna´ golubal wenena nimi nenena eildi ousa´ ag eili so ulimla.
46011005	Gel dogne na doa yubu lena´ se sum goma, Eimayong di lerob yubu nimi ag ombadsinib sum gom, alna ousa´ goluna´ golulamla gom wenena, alna eildi ousa´ ag eili so ulimla, alna eildi ousa´ osong gererob gel songe neigne ulamla.
46011006	Anese gel dogne na ousa´ goluna´ yo gom wenena, eildi osong garebulul. Bog gelabo di osong gareboga ab, gereboga ab eili so ulamla wenena, eildi ousa´ goluna´ golbaso.
46011007	Nengabo na ousa´ goluna´ golubanmen gom, anese alna Eimayong di sunuruba´ ab bebnag deilina´ ab ulamla, bog gelabo na nengabo di bebnag deilina´ ulamla.
46011008	Anese nengabo na gelabo di aga ubog gom bog, gelabo aga na nengabo ag uboga ubog.
46011009	Nengabo na gelabo se aboga uyamog gom bog, gelabo aga nengabo se aboga uyamog.
46011010	Besarob eim nang se aboga gelabo na gelabo di ousa´ damag gednebne dogne ulamlul.
46011011	Wera aneso wenena, Ayong Weigne lomag di gelabo na nengabo ab gom-gom al og ulamnemen gom. Nengabo babe na gelabo ab gom-gom, al og ulamnemen gom.
46011012	Anese gelabo na nengabo ag uboga uyamog songe, neigne na nengabo na gelabo di mangalamsildong, nisin mesina´ wenena deiya´ na Eimayong di.
46011013	Yubu nenena sumbablulum: gelabo na ousa´ goluna´ gom-gom Eimayong ag doa yubu lebso wenena seleb de?
46011014	Nimi di sob una´ na a´un ag lag ulamla, anda nengabo na eildi osong weya´ ulamla wenena, nene na eili so ununa´ ulamla.
46011015	Bog gelabo na osong weya´ wanalamla wenena, ane na eildi bebnagne gom de? Anese, gelabo ag osong dodsiog wenena, sigdi ousa´ goluna´ danggulul aboga se.
46011016	Bog nimi na byablamang wenena, nun babe yog Eimayong mabo dangdob nimi babe, soba´ ununa´ yogne na od unulamab gom.
46011017	Neri eimig seig unubanebne lebnunne na, a´un se meibna´ lebnun gom. A´undi yubu dolamloma´ ag na besarobne ubgob aboga se gom bog, meili so ubneb.
46011018	Nana gegbano ba, oumunggunne na ane a´un na a´undi yubu dona´ ag anegab delegeldana´ od ulamlom ba, ununa´ nenege na moga´ dara sirig seinilimna.
46011019	A´un gan-gan ag delegeldana´ od wenena, eleb-eleb danggululum ba, sig na edne aga sirigne ulamla gedneb eel una´ se aboga.
46011020	Bog a´un na longolamselom sum wenena Ayong Weigne di girigna´ mag dena´ se gom.
46011021	Anese a´un na delamselom wenena, a´undi dena´ eleb-eleb doboga delamlom ba, dara nimi na serem seblamang bog, dara nimi na gwaneng yo eisa´ ulamang.
46011022	Sa´ase aneso ulamlom? Gwaneng ab mag ab dena´ se a´undi ee na od gom de? Goma a´un na Eimayong mabo dangdob nimi ab, se gom nimi ab eili ubgong aboga erigal ulamsilom de? Neri a´un na sa´abnun do? Neri a´un meibsunun de? Gomba! Meibsinmen gom.
46011023	Anese neri a´un ombadsisinge nenege na, Ayong Weigne ag uboga dobsi. Ayong Yesus enimnag sum nenege na obneb malbana´ yubu lebeg wenena, Alna gwaneng roti dobog,
46011024	Gigib wenena gwaneng roti se alna Eimayong ag na´e aboga gibog di, alna gwaneng roti nenege na gesebseigibog. “Anena neri nong a´un se gesebseigirubne aboga. Anda nene na Nayag seinilmubna´ se unulamlulum.”
46011025	Anda lebog di na “Girigna´ mag ane na wenog leblourobne, Neri eneng di, anda sob-sob delamlulum di, nene na Nayag seinilmubna´ se unulamlulum.
46011026	Anese a´un na sob-sob gwaneng roti ane ab girigna´ mag ane ab delamlulum di, Ayong Weigne somagna´ ombadda ulamlulum murub uboga Al yulul.
46011027	Wera nimi dogne na seila´ girigna´ mag ab gwaneng ab delamle wenena, alna Ayong Weigne di nong ab eneng ab ag meilinge ulimla.
46011028	Anese nimi na damen isidanggale di, gigib wenena alna gwaneng roti babe girigna´ mag babe dulul.
46011029	Anese nimi dogne na Ayong Weigne di nong eel gom bog dele wenena, alna iginne dora deibdaneb delamla.
46011030	Ane di a´un gan-gan ag nimi dina´ na mesang ab neigna´ ab ulamang di, nen nimi na somagaldomang.
46011031	Nun na isidanggameb wenena, nun na sumbusulul goma´.
46011032	Bog nun na Eimayong di sunulamsil wenena, ane na wenelamsil, nun na sogo nimi ab nason iginne dobegag aboga.
46011033	Anese na´abo lei a´un Ayong Weigne se gwaneng deneb longoldoglulum wenena, nimi nisin yayeg ba, dugob aboga dilamsululum.
46011034	Nimi dogne alna gwaneng yo wenena, eildi ee ag damen deroga yulul, a´undi longona´ ag anege sumbisilag aboga. Yogne-yogne nisin na, na yane sum aga membununa´.
46012001	Na´abo lei Geid Gange di wee a´osing eleb-eleb dodsiogne nenege sirigne eel ublulum aboga yo ulamna.
46012002	A´un eela´, damen a´un na sunuruba´ gibna´ nimi ulamlum wenegena, a´un na yubu gomne loba´ sunuruba´ ag dobda balamlum.
46012003	Anese aboga, nana a´un ag eel ublulum aboga lebnun, nimi dogne Eimayong Geid Gange uboga: “Yesus na obdob” ablul goma´. Nimi dogne eildi gange ag Geid Gange od gom wenena: “Yesus na Ayong Weigne” ablul goma´.
46012004	Yog-yog doladsina´ od bog, neig Geid Gange di.
46012005	Yog-yog wee od bog, neig Ayong Weigne di.
46012006	Yog-yog wee wena´ a´osing od bog, nimi nisin ag yogne-yogne nisin Eimayong neigne di welamla.
46012007	Geid Gange na nimi nisin ag besibsunun aboga, nimi eleb-eleb gednebne doladlamsil.
46012008	Anese nimi dogne ag na Geid Gange di yubu eel gerem deiya´ dorog, ba on nimi dogne ag na neig Geid Gange di yubu eel una´ dorog.
46012009	On neig Geid Gange nenege di, nimi dogne ag na odseig seinilina´ se dorog. Yog nimi ag na dognog Geid Gange di nimi wesilisina´ se yog-yog dodsiog.
46012010	Yog nimi ag na ubnemen gomne una´ se dorog. Yog nimi ag na nabi nang di ura ubnebne yubu lena´ dorog, yog nimi ag na gange nang delegoga sisignange dorog, yog nimi ag na gange di yog-yog yubu lena´ se dorog, yog nimi ag na gange di yubu samona´ se dorog.
46012011	Nene nisin na dognog neig Geid Gange di welamla, eildi yonge ag lebda sig nimi eleb-eleb ag doladlamsildo.
46012012	Nong na dognog bog dara dina´ od, dara nisin na aneso dina´ bog isiboga na dognog nong ulamla. Kristus babe neigne.
46012013	Anese, nun nisin na dognog Geid Gange di nong dognog dobinggirub. Yahudi nimi babe Yunani nimi babe, ouragna´ nimi babe lobdob nimi babe, nun nisin na dognog Geid Gange di dugong aboga doladlamsildo.
46012014	Anese nong babe na dara og ulamla gom, bog dara dina´ od.
46012015	Wera yan di lebso di “Nana see gom wenena, anese nana nong di dara gom,” anda bog eildi yubu di og nong di dara gom.
46012016	Wera oo di lebso di “Nana ising gom abso wenena, anese nana nong di dara gom,” anda bog eildi yubu di og nong di dara gom.
46012017	Ising aga na nong nisin wenena, oo gegena´ na sa´a di gegbanmen do? Goma oo na nong nisin wenena, song dinina´ na sa´a di dinbanmen do?
46012018	Bog wene na Eimayong di nong dara-dara nong ag eleb-eleb deibog, eildi yonge ag uboga.
46012019	Nong na dara og nong wenena, nong sirig na asa do?
46012020	Odseig nong na dara-dara dina´ od bog, nong na dognog nong ulamla.
46012021	Anese ising di see ag “Nana an se loboggen” abnemen gom. Ousa´ di yan ag na “Nana an se loboggen” abnemen gom.
46012022	Samboga wenena, nong dara mesangne na, yaga lobognemen gom!
46012023	Nong di dara-dara ising gemena´ dolbalagne ag na besa membibgob, nundi nong dara gemerob gomne ag na nundi besa gembara membibgob.
46012024	Nundi nong dara-dara gemerobne nenege di, besa gembara menbanmen gom. Bog Eimayong na nong dara-dara weboga sunum deilimla anda, dara-dara gemerob gomne na besa gembara memelimla.
46012025	Aneso se nong ag uboga delegeldang gom aboga, bog nong dara eleb-elebne nenege aroldalamgong aboga.
46012026	Nong dara dogne iginne od wenena, nong nisin babe iginne ulamsildo, nong dara dogne bebnag deilimang wenena, nong nisin isiboga ngingyang di eii dolameldong.
46012027	A´un nisin isiboga na Kristus di nong, eildi nong dara-dara a´un nisin eleb-eleb ulamlom.
46012028	Eimayong di edbare nimi na gereja se deibsiog; dognogne na lerabana´ nang, besenenge na nabi nang, wenelinge na omoladsina´ nimi, nen nimi ubnemen gomne una´ se dodsiog, wesilisina´ se ab, arona´ se ab, bo mengesina´ se ab, gange di yog-yog yubu lena´ se ab dodsiog.
46012029	Sig nisin na lerabana´ne de? Goma, sig nisin na nabi wenge de? Goma, sig nisin na omoladsina´ne de? Goma sig nisin na ubnemen gomne unulamlange de?
46012030	Goma sig nisin nimi wesisinne de? Goma sig nisin na gange di yog-yog yubu lenne de? Goma sig nisin na gange yubu nenege samona´ne de?
46012031	Anese a´un na a´osing agne doladsina´ne dobneb yo yablulum. Nana a´un ag on a´osing ag bebnag bisig ombadsunun.
46013001	Nana nimi di yubu nisin eel danggoga lemsene bog, besarob eim nang di yubu babe lemsene bog, nana yog nimi ag wana´ una´ gom wenena, neri lemna yubu nong gom bog lilim og ngo alamsene, gal gongulamna ba lilim olneblong so lemsene.
46013002	Nana doladsina´ nenege nabi nang di lena´ yubu lemsena´ babe, geleleng arobne nisin eel uboga, eel una´ nisin od wenena, neri odseig seinilina´ di, mog sogo mein babe yoga´ ag loboga bulilbiseni bog, yog nimi ag wana´ usina´ gom wenena, nana nong obne gom.
46013003	On na babe yogne-yogne neri odne nimi ag bogsisene di, neri nong babe ug dabnugong aboga dodsisine bog, nana wana´ usina´ od gom wenena obbil arob gomne ulamsene.
46013004	Wana´ una´ na lignibonggia una´ gange ab, besarob gange ab, erigal gom gange ab, alna bebnag deildana´ gom gange ab, deng dang ana´ gom gange ab.
46013005	Alna sunum gom ununa´ ung gomne, aldamneng senge se enggomne, alna lesing gomne, alna nimi di mednerobne gange ag deiling gomne.
46013006	Alna sirig gom ununa´ se gange ag a ang gomne, bog sirigne wenena eii donne.
46013007	Alna yogne-yogne nisin se lambonggia unne, yogne-yogne nisin se odseig seinilina´ne, yogne-yogne nisin se nebom anne, alna yogne-yogne nisin lignibonggia dolamlange.
46013008	Wana na gom urubnemen gom. Nabi nang di ubnebne lena´ yubu nenege na gom urublula; gange di yog-yog yubu lena´ deso ablul; eel una´ babe derong aroblula´.
46013009	Nun na dara og eel ulamab. Nabi nang di ubneb yubu lena´ nenege na nisin urubub gom.
46013010	Bog sirig sunumne yale wenena, sirig sunum gomne nisin na derong aroblula´.
46013011	Nana mog mabo ulamsi wenena me di yubu lena´ songe leboga, me di seinilina´ songe seinilimsi, nana me aboga me di ununa´ songe ulamsi. Bog wene nana gigib wisirub danggesi wenena, me di ununa´ ulamsinge na lobogsi.
46013012	Wene na ising gemena´ gemelamab ba eimange inib-inib arob songe bog, yog sum nun na a´osing lag eibdanggugoba´. Wene nana dara og eel bog, yog sum nana nisin urubub eel ubnuna´, nayag eel ulamneang songe.
46013013	Bog wene yubu weneli ane, nenege na odseig seinilina´ ab, nebom arob gange ab, wana´ gange ab, anda yaga bebnag nongne na wana´ gange.
46014001	A´un na wana´ usina´ damen yo yablulum, a´osing agne Geid Gange di doladsina´ne nenege doblulum, anda oumunggunne na ubnebne nimi ag omoladsina´.
46014002	Gange di yubu lemla nimi na, nimi ag lemla gom, bog Eimayong ag lemla, aneso yubu nenege na nimi dognog babe gegbanmen gom, bog gange ag dognorob yubu lemla.
46014003	Bog nimi dogne Eimayong di ubnebne se yubu lemla wenena, alna nimi ag lemla anda, alna sig ag gange buggia wemboga iga´ diblamsil.
46014004	Nimi na gange di yubu lemla wenena, al dama´ se bugildalamla bog, nimi dogne na Eimayong di ubnebne lemla wenena, alna Eimayong mabo bugilimsil.
46014005	“Neri yonge na a´un nisin na gange di yog-yog yubu lena´ dobnemen”, bog Eimayong di ubnebne lena´ wenena bebnag. Anese Eimayong di ubneb yubu lena´ne na weig bebnag bog, gange di yubu lena´ne na od seleb, alna gange di yog-yog yubu lena´ nenege samolamso wenena, Eimayong mabo bugibnemen aboga.
46014006	Wera na´abo lei nana a´un ag yasene di, gange di yog-yog yubu lena´ lebsene bog, nana a´un ag Eimayong di lag una´ ab, eel una´ ab, Eimayong di ubnebne yubu lena´ ab, omoladsina´ ab, a´un ag lebsene gom wenena, a´undi nong obne na sa´a do?
46014007	Mos sebna se bus goma gitar di neboga sebna gamyag gomne aga neblamseng bog, yubu mos ob gom gom lilim og lemso wenena, ed mos seblamla aboga sa´a di eel danggugong do?
46014008	Yog sununa´ dogne babe na, si bam di bu ana´ yubu nenege na lilim lag lebna gom wenena, mal obdanganeb’ lemla aboga edne aga gednebaso do?
46014009	Neigne babe a´un gange di yubu lemlom nimi na; a´un na yubu lag gedneb bangoma lemlom gom wenena, nimi na sa´ura eel ubnemen do? A´undi lemlom yubu nenege na gilaboga, eimag busu se yog lemlom.
46014010	Sogo ag ane na yog-yog yubu dina´ od bog, yog-yog yubu danege na nong ob gomne dogne od gom.
46014011	Bog yubu nenege nana eel ubsene gom wenena, nana nimi asag nang songe, al babe nimi asagne songe ubsenem.
46014012	A´un babe neig songe anda, a´un na Geid Gange di doladsina´ anege dobgob aboga yo yablamlom bog, Eimayong mabo bugibsugob arob ununa´ aga damen ublulum.
46014013	Anese nimi dogne na gange di yog-yog yubu lemle wenena, yubu nong leleboga samona´ se doladsina´ dodnulul aboga, alna doa yubu leblul.
46014014	Wera, nana gange di yog-yog yubu di doa yubu lemna wenena, neri gange di lemla bog, neri seinilina´ nong di gom.
46014015	Nana sa´a ubnun do? Neri unubununne na ane, neri gange di doa yubu lebnun bog, neri seinilina´ di ab doa yubu lebnun babe; neri gange ab mos sebnun wenena, neri seinilina ab di babe.
46014016	Anese, wera eindi gange di og Eimayong ag gibsom wenena, yog wangan nimi aga gegena´ se umseng nimi nenege di na, eindi lebsom yubu wangan bog, sa´a di “Amin” abseng do?
46014017	Eindi Eimayong gibna´ se doa yubu lemlam anege na od seleb bog, yog nimi bugibsenmen gom.
46014018	Nana Eimayong giblamna di, gange di yog-yog yubu lena´ lemna wenena nana weig so lemna, a´un ab neig digum gom.
46014019	Bog neri yonge na jemaat lomag besa eel ubgong aboga, neri seinilina´ di yubu lambare og lebsene, gange di yubu deng yobo-yobo lemne ba, besa sembiblulum gom ag aboga.
46014020	Na´abo lei, a´undi seinilina´ di mog mabo so ulamlulum gom, mem. Meili ununa´ di me danggaldalamlom, bog a´undi seinilina´ di wisirub nimi so ulamlulum.
46014021	Damen wenena´ yubu lomag mome dorob di: “Yog-yog yubu lena´ nimi ab na, nimi asag nang di bam ag ab na, Neri nimi nene se yubu lebnuna´, ane so lebne bog, Neri lebne yubu nenege gegbugong goma´” abog, Ayong Weigne di.
46014022	Anese, gange di yog-yog yubu una´ se lena´ na gedneb una´ se, odseig seinilina´ nimi se gom bog, odseig seinilina´ gom nimi se. Bog unubanebne se yubu lena´ dodsiogne nenege na, gedneb una´ se, odseig seinilina´ gom nimi se gom bog, sig odseig seinilina´ nimi se.
46014023	Wera, jemaat nisin neiga´ ag longgoga nimi nisin gange di yog-yog yubu lera balamselom wenena, eel gom nimi goma odseig seinilina´ gom nimi gom wa´ilamsenga´ anege di na, a´un na serem nimi abseseng gom de?
46014024	Bog nimi nisin na ubnebne se yubu lena´ lemselom wenena, eel gom nimi goma odseig seinilina´ gom nimi gom wa´ilamsenga´ anege di, sigdi meilinge eel danggibsi-selom, ba sig na eldanggoga on unubanag sembibgong aboga.
46014025	Gange lomag dognorob ununa´ na lag danggibsili ba, nimi nenege na gosam og lumugonggia Eimayong ag giblamla di, Eimayong na sirig a´un gan-gan ag ulamla aboga lag lemlula´.
46014026	Wera, na´abo lei wene na sa´a so do? A´un na longolamlom wenena, nimi eleb-eleb odne dogne ubgob aboga, anda nimi dogne na mos seblamla, dogne na omoladlamsil, dogne na Eimayong lag deilimla, dogne na gange di yog-yog yubu lena´ lemla, dogne na gange di yog-yog yubu lena´ samolamla. Nenege nisin na Eimayong mabo buggilisina´ se.
46014027	Wera, gange di yog-yog yubu lena´ lebgong wenena, nimi besene goma nimi weiga´ wenena od weneli nimi gom, nimi dogne-dogne lemig ba, nimi dogne na samolamlul.
46014028	Bog yubu samon nimi od gom wenena, sig na yubu goma´ ulameg di, sigdi gange ag og leboga Eimayong ag lemgong.
46014029	Ubnebne se yubu nimi besene gom weneli gom di lemgong wenena, dara nimi di na, nong na anese lemang aboga eel ulamgonga´.
46014030	Bog nimi dogne a´un gan-gan ag bulamle bog, Eimayong se lag lena´ yubu eildi doblul wenena, oumunggun lemle nimi na gelegulul.
46014031	Anese, a´un nisin na ubnebne se yubu nimi dognog-dognog lemlulum ba, nimi nisin doboga gange bobo gwirid alamgob aboga.
46014032	Nabi doladsina´ dodsiog nimi wenena, nabi damag ulamgong.
46014033	Anese Eimayong na gwildi-gwildi ana´ yo gom bog, isiboga mon angarob gange ulamgong aboga yo ulamla, jemaat ag nisin Eimayong mabo dangdob nimi di ulamang songe.
46014034	Eimayong mabo yubu dona´ ag gelabo di yubu gareboga lebgong gom, anese sig gelabo na yubu lebnemen gom arob, Damen Wenena´ Yubu ag lerob di na, sig na damag so ulamgong aboga.
46014035	Sig na yogne eel ubgob aboga, ee ag ab sig di nengabo ag isibusugong, jemaat lomag anege na gelabo di yubu lena´ na sunum gom aboga.
46014036	Eimayong di yubu na a´un ag uboga langgiog de? Goma yubu nenege na, a´un ag og yayog de?
46014037	Wera, nimi dogne nana nabinge sembiblul goma gange senge doladsina´ dorobne gom, alna seig sembiblul, neri a´un ag mome dobnange nenege na Ayong Weigne di lerob yubu aga.
46014038	Bog alna seig sembiblul gom wenena, alag babe seig nimi seiniling gom.
46014039	Anese aboga, na´abo lei, ubnebne se doladsina´ yubu yo yaboga, gange di yog-yog yubu lena´ mem ang gom.
46014040	Bog yogne-yogne nisin sunum urubub unulamlulum.
46015001	Wene na´abo lei, Eimayong di Besarob Yubu neri a´un ag ombadsisi ba, a´undi doblumne nenege na besa seinimubiblulum aboga yo ulamna; yubu nenege di a´un na gad seglamlulum.
46015002	A´un na Besarob Yubu neri a´un ag ombadsisinge nenege di blebsiog, nenege muboga gad salbamlulum, neri a´un ag ombadsisi songe, a´undi odseig seinilina´ na gilaboga danggiamlulum wenege se gom.
46015003	Anese, neri a´un ag lemna yubu na yaga´ weig bebnag sirigne, yubu nenegena na nong di dobsi, anda ane Kristus na nundi meilinge se somagdobog, weig yubu ag mome dorob songe.
46015004	Anda Alna sogo ag wanggayeg bog, weneli sum nenege na Alna gigib gamyag bugibog, weig yubu ag mome dorob songe.
46015005	Alna Petrus ag omoldalyayog di, on Eildi dirigoga bana´ nang oo bare ag babe omoldalyayog.
46015006	Gigib wenena, neig sum aga Algabo deng lin dara bare nimi ag omoldalyayog, nimi nenege na wene babe od gamyag umang bog, ed bare nimi og na gigib somagdobeg.
46015007	On eimig sig na, Yakobus ag omoldalyayog di, on lera bana´ nang nisin babe omoldalyesiog.
46015008	Goggobdagna´ nong na, nana wenog bul me so ulamsi sum aga, nayag omoldalyayog.
46015009	Anese, nana sogo ag so yog lera bana´ nang ab sunum gom, nana lera bana´ne abnemen gom, nana Eimayong di mabo olamsisa´ se aboga.
46015010	Bog Eimayong di glagia doladsina´ di wene nana aneso ulamna, Eildi glagia dodneogne nenege na yog gilaboga gom. Bog samboga, nana wee migiba´ welamna, sig nisin songe gom, bog neri og gom, alna Eimayong di glagia doladsina´ nayag ulamla´ di.
46015011	Anese, od sig babe na, aneso omoladlamsiab ba, a´un babe aneso odseig sembiblum.
46015012	Nundi a´un ag ombadsiyub yubu na, Kristus somagdobog ba, on gamyag bugibog yubu nene aga, bog sa´a se dara nimi na somagdob nimi na on gamyag buling goma´ alamang do?
46015013	Odseig somagdob nimi na gamyag bugibneb ulamsiso gom wenena, Kristus babe gamyag bugiamso gom.
46015014	Kristus na somagdoba´ ag uboga gamyag bugiamso gom wenena, nundi omoladlamsiabne na gilaboga, a´undi odseig seinilina´ne babe gilaboga.
46015015	Ma´aboga lemab wenena, Eimayong se yubu lag sonda´ lemab, anese Eimayong di Kristus somagdoba´ ag uboga gamyag bugibog alamab bog, alna eildi gamyag bugilina´ gom, sirig wenena somagdob nimi gamyag bugibneb gom anda.
46015016	Anese, wera, somagdob nimi gamyag bugibneb ulamsiso gom wenena, Kristus babe gamyag bugiamso gom.
46015017	Anese Kristus na gamyag bulina´ gom bog wenena, a´undi odseig seinilina´ na gilaboga di, a´un na meilinge lomag ulamselom.
46015018	Aneso wenena, Kristus lomag nimi aga somagdob nimi babe na derong arobseng.
46015019	Anese, nundi wene gamyag una´ se og Kristus ag nebom alamab wenena, wera nun na od yog nimi yog nimi di gemesina´ na wana´ so nimi ulamab.
46015020	Bog Kristus na, somagdoba´a ag uboga gamyag bugiboga´ na sirig unubayog, somagdob nimi eimig bugibsiniba´ se yandonge damen gamyag bugibog.
46015021	Anese somagna´ne na nimi dognog bisig yayog songe, neigne babe na somagdob nimi gamyag bulisina´ na nimi dognog bisig yayog.
46015022	Anese, nimi nisin Adam bisig uboga somagdobeg bog, nimi nisin Kristus bisig uboga gamyag ulamgonga´.
46015023	Bog nimi salag eleb-eleb bugibsulula´, oumunggun na Kristus yandonge bugibog di, Al yanggale sum wenena Kristus dinge dangdob nimi bugibsulula´.
46015024	Sogo goggobdagna´ danggale sum nenege na, al damag bo usina´ na Ayong Eimayong dodle di, Alna sogag bousinne ab bo usina´ ab, migib una´ ab nisin gom ublula´.
46015025	Kristus al damag bo ulamsili murub, alag mal borob nimi nisin na Eimayong di Kristus yan damag deibsulula´.
46015026	Goggobdagna´ malborobne na somagna´, anda somagna´ne gom ublula´.
46015027	Anese yogne-yogne nisin al yan damag deibog, bog “yogne-yogne nisin al damag deibog” arob wenena, lagne na, Al yogne-yogne nisin Kristus damag deibog di, Al ab gom.
46015028	Bog yogne-yogne nisin na Kristus damag ulamla wenena, wera alna eildi Me songe Al Ayong di yogne-yogne nisin al damag deibogne nenege, al damag ulamla. Yogne-yogne nisin Eimayong ab di aboga.
46015029	Ane songe gom wenena, nimi na somagdob nimi ag mag dolongsina´ na sa´a se unulamang do? Somagdob nimi gamyag bugibseneb gom wenena, sa´a se somagdob nimi ag mag dolonglamsiang do?
46015030	Sa´ase nun na sinag gwelegnag ingmunne ag ingmun gwesera ulamab do?
46015031	Na´abo lei, nana sob-sob sum somagna´ a´oli so ulamnel bog, sirigne na a´un se aboga Kristus Yesus bisig uboga nana bebnag bulamna.
46015032	Nimi di ununa´ ag dirigoga wenena, nana Efesus asag bei gam yaglambusunun aboga migib dobsi, anda ununa´ nene na nong obne na sa´a do? Somagdob nimi gamyag bugibsinib goma´ wenena: “Wera, nun na gwaneng ab mag ab dera ulamgob, ambusum somagdobgoba´ anda”.
46015033	Sonda´ neneldang gom, mem: meili nimi ab oron buldang gom, besarob gange meili danggalag aboga.
46015034	Besa on sembiblulum, a´un on meilinge ung gom mem. A´un gan-gan ag na Eimayong eel gom nimi dara od; a´un na eili ubsulul aboga yubu nene neri a´un ag lemna.
46015035	Bog nimi na isina´ yubu isibusugong di: “Somagdob nimi na sa´a uboga gamyag bugibsulul do? Sig na gigib gamyag bugibsili wenena, sa´a so nong aga dodsulul do?” abgonga´.
46015036	Loba´ nimi lei, eindi yena´ sa´a dogdoba´ na, alna somagna´ gom wenena, gamyag wablul goma´.
46015037	Anda, eindi yena´ dogdoba´ anege na, nong wabdoba´ wablul aboga gom bog, do ogoga´ aga, sununa´ na gandum do goma yog do songe gom.
46015038	Bog Eimayong na eildi yonge ag lebda alag nong dodlula´, eildi sig ag do eleb-eleb nong dodsulula´.
46015039	Sob nisin na a´osing neigne gom, nimi di sob yogne, yog gamyag elebom alamangne nisin di sob yogne, winang di sob yogne, ikan di sob yogne.
46015040	Anda, eim asag nong babe od, sogo ag nong babe od, bog eim asag nong se bebnagne yogne od bog, sogo ag bebnagne yogne babe od.
46015041	Eseng di bebnaga´ na yogne, wal di bebnaga´ na yogne, gura´ di bebnaga´ na yogne, gura´ nisin di bebnagne na eleb-eleb od.
46015042	Somagdob nimi gamyag bugilisina´ babe ane so neigne, gom urublul nong aga sogo wangarob bog, gom urubneb gom nong aga bugiblula´.
46015043	Dolbalaga´ uboga sogo wangarob bog, bebnag uboga bugiblulula´; mesanga´ sogo wangarob bog, migiba´ uboga bugiblula´.
46015044	Sogo ag wangalamsiang nong na, od nong soba´ aga, bog bugibsulul wenena gange di nong bugibsulula´. Nong soba´ od wenena, gange di nong babe od.
46015045	Mome ane so dorob di babe: “Nimi oumunggunne na Adam, alna gamyag danggibog, bog goggobdagna´ne Adam na gangenge anda gamyag una´ dodsiog.”
46015046	Bog oumunggun yayogne gange senge gom, bog nong senge gigib wenena, gange senge yayog.
46015047	Oumunggun nimi na sogo ag nong sogo di ubog, beilag nimi na eim asag uboga di.
46015048	Sogo ag nong di ulamang nimi na al sogo di ubogne neigne, eim asag so ulamangne na, al eim asag ubogange ab neigne.
46015049	Nun na sogo agne nong a´osing dorob ba, neig songe babe na nun na eim asag ubogange di a´osing dobgoba´.
46015050	Na´abo lei, neri a´un ag lebnange nenege nong na anese, sob ab eneng ab gedman nong na Eimayong damag una´ se meisa´ dobgong gom; gom urubnebne di gom urubneb gomne meisa´ dobgong goma´.
46015051	Nene na gunurubne bog ombadsunun, nun nisin na somagdobgob gom bog, alna nundi nong aga yog nong sambibsulula´.
46015052	Ising ublamab alamab songe sum goggobdagna´ bu ana´ yubu leldogle ba, anese bu ana´ yubu leldogle sabseibi, somagdob nimi gom urubneb gom nong bugibsili di, nun na yog nong sambibsulula´.
46015053	Anese, gom urubneb nong nene na on gom urubneb gom nong lumbibsulula´, somagna´ nong nene na unum gamyag nong lumbibsulula´.
46015054	Bog gom urubneb nong nene na on gom urubneb gom nong lumbibsili di, somagna´ nong nene na unum gamyag nong lumbibsili wenegaga na, Ayong Weigne di lerob yubu mome dorob songe ublul: “Bebnag danggoga somagna´ne na ob derob,
46015055	Somagna´ lei, eindi bebnag dangana´ na asa do? Somagna´ lei, eindi yoo deiya na asa do?”
46015056	Somagna´ di yoo deiya´ na meilinge, meilinge di migib na Damen Wenena´ Yubu di.
46015057	Bog Eimayong ag gibgob, nun na Ayong Weigne Yesus Kristus ag uboga bebnag dangibsioga´ se!
46015058	Anese na´abo lei, nana wana´ ulamsin, a´un na migib gad seglamlulum di, Ayong Weigne se wera balamlulum, anese a´un na eel ublulum, a´undi Ayong Weigne se welamlomne nisin gilaboga goma´ anda.
46016001	Eimayong mabo dangdob nimi se wase bolbululum wenena, neri jemaat Galatia nimi ag unubugong arobne ombadsisi songe sumboga unubululum.
46016002	Sob-sob Minggu ag oumunggun sum nenege na, a´un nisin eleb-eleb a´un di dolamlomne na bogoga ee ag deilimlulum, na yanggane wenena, deiblulum gom aboga.
46016003	Eimig na yane wenena, a´undi yubu dognog leblulum nimi na bogdebsununa´, wenena sig na wase boloroba´ anege Yerusalem bobugong aboga, anda mome doroba´ babe doboga dodsununa´.
46016004	Na bana´ besarob uble wenena, na babe sig ab nason bugob.
46016005	Nana Makedonia gigib yibini di, a´un ag gemelyusunun, anese nana Makedonia nag yunun aboga.
46016006	Nana edbare sum na a´un ab nason Korintus asag ulamgob, goma muru wal aga a´un ag ulamgob gom, ba na bisig bana´ se a´undi arobunululum aboga.
46016007	Anese, wene nana a´un li dognog gemesina´ na yo gom, bog Ayong Weigne di unubulul sembible wenena, a´un ab nason ub dabamgob.
46016008	Bog nana Efesus ulamne ba, Pentakosta se weig sum gigib uboga.
46016009	Ane ag nase weig bebnag yubu omoladsina´ se isigin gublorob bog, byabnen nimi dina´ od.
46016010	Timotius na a´un ag yale wenena, besa doblulum, a´un ag gange goulurub ublul aboga, al babe na songe Ayong Weigne se wee welamlange.
46016011	Wera, al se nimi di sogo ag so seinilinggom, bog al arobululum ba eildi bisig besaroba´ balamla murub nayag yulul aboga. Anese, nana al ab algabo nisin ab yugong aboga dira ulamsin.
46016012	Nungga Apolos se na, al ab algabo ab na a´un gemelyusugong aboga, edbare sum so alag gigib lebsi bog, alna odseig wene bunun sembiamla gom, yog sum garen uldogle wenena a´un ag yulula.
46016013	Webdanggoga´ odseig seinilina´ di gad seglamlulum, migib danggoga´, nengabo di una´ gedneb unulamlulum.
46016014	A´undi yogne-yogne nisin unulamlulum wenena, wana´ una´ di unulamlulum.
46016015	Na´abo lei, Akhaya sogo ag ab, Stefanus ab eildi eelom nimi ab na meilinge loboga´ Eimayong mabo danggayeg di, sig na Eimayong mabo arosin wee og welamang ba, a´un eel.
46016016	Neri a´un ag molobesina´ na, sig ane so nimi ag dagom alamlulum di, wisin gweseboga wee migib welamang nimi ag babe.
46016017	Stefanus ab, Fortunatus ab, Akhaikus ab yayega´ se nana ngingyang, a´undi gomne na sigdi urubub ubsugonga´ aboga.
46016018	Sigdi neri gange na soo arobob ubneyong di, a´undi gange babe. Ane so nimi ag na gibsululum.
46016019	Jemaat Asia nimi nisin di a´un ag gibsiang. Akwila ab Priskila ab sig di eelom nimi jemaat ab di, a´un ag ma´aboga giblamsiang.
46016020	A´unggabo nisin di a´un ag gibsiang. Besarob geis nos ana´ di gibildalamlulum.
46016021	Nana Paulus di gibsin di, mome ane na neri se di dobna.
46016022	Ayong Weigne ag wana´ gom seinilimla gom nimi alna obdob umlul. Maranata!
46016023	Ayong Weigne Yesus di glagia doladsina´ na a´un ab ulamlula´.
46016024	Kristus Yesus lomag uboga neri wana´ na a´un ab ulamlula´.
47001001	Nana Paulus Eimayong di yonge ag dirigoga Kristus Yesus di lerabana´ne danggisi nungga Timotius ab di. Jemaat Korintus nimi ab, Eimayong mabo Akhaya nimi nisin ab ag.
47001002	Eimayong ab Ayong Weigne Yesus Kristus ab di, glagia doladsina´ ab, isiboga mon angarob gange ab na a´un ag ulamlula´.
47001003	Eimayong ag gibna´ ulamla, nundi Ayong Weigne Yesus Kristus di Ayong, alna wana´ deiya´ne di nimi gange iga´ dibsinne,
47001004	Nundi igin-iginne nisin ag babe iga´ diblamsil. Yog igin-igin nisin ag iga´ diblamsilne nenege na, yog nimi iginne od wenena, Eimayong ag uboga dobubne nenege di iga´ diblamsugob.
47001005	Kristus di igin-iginne dobog songe nun babe igin igin dolamab bog, on Kristus di iga´ dibsina´ on dogne ab dogne ab iga´ diboga migib dangilimsil.
47001006	Nun na iginne dolamab wenena, ununa´ nene di a´un ag na iga´ dibsina´ ab, blebsina´ ab ulamla. Nundi gange migib ulamab wenena, a´undi gange babe migib ulamla. Wenena iga´ dibsina´ dolamlomne nenege na, igin-iginne ag lignibonggia dolamlom, nundi igin-iginne dolamab songe neigne.
47001007	Nun na a´un se gadgeira´ ulamab gom, nun na eel a´un na nundi igin-iginne ag dolamab songe ulamloma´ se. Nun ag iga´ dibsina´ so a´un babe diblamsil.
47001008	Anese na´abo lei, nundi Asia mog sogo ag ab igin-iginne ulamubne eel ublulum aboga yo ulamab. Iginne nun ag deibsiegne nenege na yaga´ weiga´ igin nongne ba, nun na somagdobnemena´ so ubsiog.
47001009	Nun na gigib somagdob nimi so ubsiog bog, nun damnang ag seinidanggunum gom bog, Eimayong somagdob nimi gamyag bulisinne ag sembibnum.
47001010	Nun na yaga´ somagna´ nong ag anege uboga blebsiog di, eildi yog sum babe bleblamsulula´. Anese alag nebom alamab, nun ag on yog sum dogne ab bleblamsulula´ aboga.
47001011	A´un na nun se doa yubu aroboga lemsululum anda, nimi dina´ na nun se doa yubu lemang ba, besilisina´ dolamab. Anese Eimayong doladsina´ nenege se nimi dina´ na alag giblamang.
47001012	Nundi bebnag bulamabne na ane, nenege na nundi gange di yubu lag lemla, nun sogo ane ab, a´un ab ulamabne na, doumdigum una´ ab, Eimayong di sunum besarobne nun ag degneboga ulamla´ di, sogo ag gerem deiya´ di gom, bog Eimayong di glagia doladsina´ migib di.
47001013	Anese nun na od mome og dobab sa´a songe a´un na eldibululum di besa eel ublulum aboga, anda neri nebom abnange na, a´un na nisin yaga´ besa eel ubselom.
47001014	Wene na a´un na dara eel ulamlom bog, eimig Ayong Weigne Yesus yanggale sum na, a´un na nun se bebnag buglulum ba, nun babe na a´un se bebnag buggoba´.
47001015	Yubu nene ag dirigoga´ nana sirig eel se, a´un gemelyusunun aboga damen ab bogsi, a´un na glagia doladsina´ nenege li salag besene doblulum aboga;
47001016	Neri yonge na Makedonia sig bununa´ anda, Makedonia uboga na a´un ag yane ba, a´un na neri Yudea bisig bana´ se arobunululum aboga.
47001017	Wera, nana seila´ so unubunun aboga boglamna de? Goma, neri boglamnange nenege na, neri yonge di og boglamna gom? Anda neri na “yo” “gom” abnuna´ de?
47001018	Eimayong yengne di ulamla songe nun na a´un ag lebeb di “yo” ab: “gom” ab lebnemen gom.
47001019	Anese Eimayong di me Yesus Kristus nun Silwanus ab, Timotius ab, na ab, a´un ag ombadsiubne nenege na “yo” ab “gom” ab lebnemen gom; bog “yo” ana´ na soba´ eildi nong ag og ulamla.
47001020	Anese Kristus na Eimayong di leiblourub yubu nisin se “yo” anne. Anese aboga alag uboga nun na “Amin” alamab, Eimayong bebnag deilina´ se.
47001021	Anese Eimayong di a´un ab, nun ab isiboga Kristus ag uboga gad segibsiog, nenege na Eimayong di gigib se mag deibsiog.
47001022	Eildinge gednebne nenege na nun ag gedneb ubsiog, anda Geid Gange nundi gange ag dodsioga´ na damen nun se gedneboga deibsiogne nenege se basa´ deibsiog.
47001023	Eimayong na neri lag lenne alamna, Alna neri gange lomag eel se; nana Korintus bana´ goma´ na a´undi gange ongei arobne ubsilag aboga yano gom.
47001024	Nun na a´undi odseig sembirubne se bebeglamab gom, a´undi odseig seinilina´ na gad seglamloma´ se; alna a´undi ngingyangne se nason welamab.
47002001	Neri gange gareboga sembibna di, nana ongei arob gange od bog a´un ag yunun gom.
47002002	Anese neri a´undi gange ag ongei arobne ubsene wenena, edne di neri gange ngingyang ubnulula´ do? Al ongei arob gange ubsenge nenege na.
47002003	Anese aboga nana mome ane dobna´, anese na yunun wenena sig nase ngingyang deilimang nimi na ongei arob gange deibneyigag aboga; anese nana a´un nisin se eel, neri ngingyangne na a´undi ngingyangne babe.
47002004	Nana mome a´un se dolamna wenena bobnebom aboga igin gange di engena´ geira´ dobna; a´undi gange ongei arob ublul aboga gom, bog a´un nisin se neri wana´ ulamsinne nenege eel ublulum aboga.
47002005	Bog nimi dogne na a´un ag ongei arob gange ublul wenena, nenege na nayag ongei arob gange ubla gom, bog moga a´un moumun nimi ag ubla, nana anese yubu migiba´ lebsene gom.
47002006	Ane so ubgong nimi ag na nimi dina´ dara di iginne gigib ane bareb deibgong.
47002007	Wera samboga wenena a´un na eildi meilinge lubia gange iga´ diblamlulum. Eildi ongei arob gange nenege weiga´ danggoga derong aroblag aboga.
47002008	Anese alag wana´ deiblulum aboga nana a´un ag mololamsin.
47002009	Al anese aboga neri mome a´un ag dobna, nenege na a´un isisina´ se, a´un na yogne-yogne nisin ag sunum dagomalamlom goma aboga.
47002010	A´un na nimi dogne di meilinge lubiblulum wenena, neri babe lubibnuna´; anese sa´a songe neri lubibnunne na, yogne babe lubibnun wenena, a´un se neri unubununne nenege na Kristus a´osing ag.
47002011	Anese Iblis nun ag bebnag danggalag aboga, nun na Iblis di ununa´ se bag-bag abnemen gom.
47002012	Kristus di Besarob Yubu ombadsunun aboga Troas bisi sum nenege na, Ayong Weigne di wee ane ag welamlul aboga bisig isigin gubog.
47002013	Bog nana nungga Titus elbisildana´ gom wenena neri gange na daglenggia umsi gom. Anese nana sig ag molbisi di Makedonia bisi.
47002014	Bog Eimayong alag gibna´, Yesus Kristus ag uboga eildi bebnag dangana´ bisig ag bomengelamsila´ se; nun bisig uboga eildi si song besarob boboga yog ag-yog ag al besa eel una´ bo weglamla´ se.
47002015	Anese Eimayong ag nun na song besarobne Kristus di uboga sig bleblamsil nimi ab sig derong aldomang nimi ab gan-gan ag ulamab.
47002016	Nundi song nenege na sig bleblamsil nimi ag na song gamyagne ulamla, sig derong aldomang nimi ag na, song somagdobne ulamla. Bog edne di aga wee nene sunum unubanmen do?
47002017	Anese nun na yog nimi di Eimayong di yubu aga degna´ dobgob aboga ulamang songe ulamab gom, bog samboga nun na sunum doumdigum yubu og, Kristus lomag uboga, Eimayong di lerob yubu al a´osing ag lemab.
47003001	Nun dam nimi mebeildana´ dogne od de? Goma, nunna yog nimi di a´undi, a´un se babe meibsina´ mome dolamang songe ubgob gom?
47003002	A´un na nundi meibsina´ mome nundi gange lomag dorob ba, nimi nisin na eel uboga eldilamang.
47003003	Anese lag gedneba´ anda a´un na Kristus di mome doroba´, nundi welamabne di. Mag pensol di dorob gom, bog Eimayong gange gamyagne di; girig ag dogleboga dorobne gom, bog nimi nong ag dorobne, nenege na nimi gange ag.
47003004	Ane songe lemabne na Yesus ag uboga Eimayong ag sirig seinilina´ di.
47003005	Nundi og na yogne-yogne nisin nundi og ubuma unubugob sembia unubugob gom. Bog nundi ubuma ulamabne nenege na Eimayong di ununa´ di.
47003006	Eildi aga nun na wenog leiblourub yubu wee ubuma wen nimi dangilimsil; mome dorobne di gom, bog Eimayong Geid Gange di. Anese mome dorobne na somagna´ne, bog Eimayong Geid Gange di na gamyagne.
47003007	Damen Wenena´ Yubu wilman sum nenege na girig ag dogleboga domogne nenege na somagna´ne bog, Eimayong di bebnag meleg na Musa a´osing ag meleg warelamog. Sum nenege na eildi a´osing ag meleg nenege na on gom ubong ubong derong arobneba´ bog, meleg nenege na yaga´ omom so ulamog ba, Israel nimi na Musa di a´osing ag ubuma gednemen gom ulameg. Anda, damen leblourob yubu somagna´ne nenege babe na meleg nenege na weiga´ ulamog bog,
47003008	wera, Eimayong Geid Gange di sirigne welamlange na, yaga´ bebnag sirig welamlula´.
47003009	Anese, damen somagna´ne nenege na bebnag so ulamog wenena, wene sirigne ag ulamlange na meneng wansog yaga´ bebnag nong sirig ulamla.
47003010	Damen ulamegne ag na bebnag seinilimeg, bog wene ulamlange nisin ab sunun wenena obbil arob gomne.
47003011	Anese gom ubong ubong derong arobnebne nenege babe na bebnagne ulameldo wenena, meneng wansog wene sirig ulamlange na yaga´ bebnag ulamla.
47003012	Anese aboga nebom alamab di, nun na bosa´ goma´ lemab.
47003013	Nun na Musa songe gom, alna Eimayong di meleg eildi a´osing ag gom urubog ba, Israel nimi eibegag aboga, eildi a´osing seigdanggayog songe ulamab gom.
47003014	Bog sigdi seinilina´ na gigib gad dangdob, anese sigdi Damen Wenena´ Yubu eldilamang wenena, sigdi seinilina´ na wene babe lilirub, bog Kristus di nong lomag uboga wenena, besa seinilina´ nenege gublameldo.
47003015	Bog wene babe Musa di dorob yubu nenege eldilamang wenena, sigdi gange seinilina´ nenege na lilirub ulamla.
47003016	“Bog nimi na Ayong Weigne ag losomboga yalamla wenena, eildi a´osing ag liliruba´ anege na glagda dolamla”.
47003017	Anese Ayong Weigne na Gangenge, anda Eimayong Gange od ulamla´ ag na lobdoba´ od.
47003018	Wene nun nisin a´osing lilirub gom ba, Ayong Weigne di bebnagne a´osing lag dangalamla. Bebnagne nenege na Ayong Weigne ag uboga yayogne, alna Gangenge, anda yaga´ weig bebnag ununa´ lomag ab uboga, nun babe na eildi sunuruba´ a´osing songe sambusulula´.
47004001	Nun na Eimayong di besarob gange di wee nene dobub, anese nundi gange malyunggindub eisa´ welamab gom.
47004002	Bog nun na yogne-yogne eili una´ dognoboga unne na loldoglamab, osa´ yubu leboga Eimayong di lerob yubu samboga meili ulseglamab gom. Bog samboga na sirigne lag deiya Eimayong a´osing ag, yog nimi di meibsugong aboga sig ag doladdalamab.
47004003	Eimayong di Besarob Yubu sig ag lilirub ulamla wenena, sig derong arobneb nimi ag na lilirub ulamla.
47004004	Nenege na sigdi odseig seinilina´ gom nimi sigdi oubu deiya´ di seinilina´ ising urub ba, Eimayong di Besarob Yubu dimanne Kristus se bebnagne eilimang gom, anda nenege na Eimayong di sunuruba´.
47004005	Nundi omoladlamsiab yubu na nundi yubu gom, alna Kristus Yesus Ayong Weigne se yubu. Nun na Yesus se aboga a´un se wee wen nimi.
47004006	Anese Eimayong di yubu ag lebog di na “Gunu ag uboga diman warabulula´”, Eildi babe nundi gange lomag diman meleg waralamsil ba, Kristus a´osing Eimayong di bebnagne eldangana´ di dimanne doladlamsil.
47004007	Bog Eimayong di besarobne na sogo di memerob ma´i ag deilimla, lag danggulul aboga, migib dogne ab dogne ab ma´alamlange nenege na nundi migib di gom bog Eimayong di migib.
47004008	Yog ununa´ nisin lomag ab nun na seglem dalamsiang bog, yaboga unum seglem dalamsiang gom, nundi gange seinilina´ babe gom ulamsiso bog, ongei arob gange babe ulamab gom.
47004009	Nunna olamsiseng bog, nunog deillobilimsil gom, nunna dengeblinggia yaga´ olamsiseng bog somagaldomab gom.
47004010	Nunna sob-sob Yesus di somagna´ nundi nong lomag beyalamab ba, Yesus di gamyagne babe lag danggulul aboga nundi nong lomag beyalamab.
47004011	Anese nunna, wene gamyag ulamab wenena, Yesus se aboga nundi nong sob-sob somagna´ne ag doladlamsil ba, Yesus di gamyagne nundi nong se-se ulamabne ag ane lag danggulul aboga.
47004012	Wera aneso uboga somagna´ne na nun ag yoyablamla ba, a´undi nong lomag na gamyagne aga yoyablamla.
47004013	Bog anese nunna odseig seinilina´ gange neigne dobub wenena, weig yubu ag mome dorob songe: “Nana Odseig seinilimna di, anese neri yubu lemna”, anda anese nun babe odseig sembia nun babe yubu lemab.
47004014	Anese nunna eel, wera Eildi, Ayong Weigne Yesus gamyag bugibog, anda yogsum nun babe Yesus ab nason isiboga gamyag bugibsulula´. Anda Eildi og a´un ab nun ab isiboga neiga´ ag Al a´osing ag beyusulula´.
47004015	Anese ununa´ nene nisin dangalamlange na a´unse aboga dangalamla ba, Eimayong di glagia doladsina´ nenege weiga´ dangalamla di, nimi dina´ na Eimayong di bebnagne se gibna´ on dogne ab dogne ab ma´alamlul. Odseig Seinilina´ Di Ulamlulum
47004016	Anese aboga nundi gange malyunggindub gange ulamab gom, bog nundi nong na meili dangalamla bog, nundi gange senge na od sum nele sum nele ag na wenogne dangalamla.
47004017	Anese wene se-se igin-igin dolamab na gyagmanne, anda nunse bebnag unum-unumne se welamla. Nunse bebnag unum ulamlange nenege na yog igin-iginne ab sumbanmen gom.
47004018	Anese nunna wene lagne ulamlange ag gemelamab gom bog, lag gomne aga gemelamab, anese sig lagne nenege na senge ulamla, bog lag eilimang gomne nenege na unum senge ulamla.
47005001	Anese nunna eel, nun wene sogo ag ulamab ee nene na goblula´, bog Eimayong di nunse ee na eim asag enigi gigib gedneboga deibsiog; unum ulamnebne ag nimi see di sorob ee gom.
47005002	Nunna sogo ag ane sorob ee ag ulamab di, deiya´ legda ulamab, anese aboga nunna nunse eim asag ee nenege doboga onggaseb aboga yo ulamab.
47005003	Nenege doboga onggugob wenena, nun na nong banenga´ eibsiegag aboga.
47005004	Anese sogo ag ane ee ag od ulamab wenena, igin eisa´ deiya´ legda ulamab, nun sogo ag boga´ yonggugob aboga gom bog, nun na eim asag wenogne nenege doboga onggaseb ba, gamyagne nenege di nundi nong somagna´ne na dobda´ubulul aboga.
47005005	Al nene se aboga Eimayong di aga nun se gedneboga deilimsilne nenege na, nun ag eildi Geid Gange gednebne dodsiog.
47005006	Ane di nundi gange sob-sob migib di bosa´ goma´ seglamab, nun besa eel uboga wene nundi nong ag ulamab wenena, nun na Ayong Weigne ag uboga mog ulamab.
47005007	Nun ulamab wenena odseig seinilina´ di, ising di eiya una´ di gom.
47005008	Anese aboga nundi gange migib bosa´ goma´ ulamab di, nundi nong na loboga Ayong Weigne al ab nason ulamgob aboga.
47005009	Wera, nunna ee ag ulamab goma mog ulameba´ ag anege babe gom, Eimayong gange ngingyang una´ se yo yablamab.
47005010	Anese nun nisin na Kristus di sunusina´ ag sumbusulul aboga lag segeb ba, nimi eleb-eleb sigdi ununa´ degna´ sunumne dobgong aboga, meilinge se babe, besarobne se babe.
47005011	Eimayong log seinilina´ yubu nong na nun eel, anese aboga nun na yog nimi sirig sembibgong aboga yo yablamab. Eimayong na nundi gange od lag; neri nebom alamnange na nundi gange babe a´undi gange seinilina´ ag lag ulamlul aboga.
47005012	Nene na nun se a´undi meibsina´ yubu leblulum aboga gom, bog nunna a´un ag garen doladlamsiabne na, a´undi nun se ngingyang ublulum anda; a´un na yog nimi nong senge se bebnag neneldalamang di gange senge ununa´ gom nimi, a´osing ag yubu degna´ lebneba´ aboga.
47005013	Nun na serem so ulamab wenena ane na Eimayong se, bog nunna besarob senen ulamab wenena ane na a´un se.
47005014	Kristus di wana´ di bo ulamsil, anese nunna besa eel ulamab, dognog nimi nimi nisin se somagdobog wenena, nimi nisin gigib somagdob.
47005015	Kristus nimi nisin se somagdobog ba, sig gamyag ulamang nimi na sig dam nimi se ulamgong gom bog, Al gigib somagdobog di sig se gamyag bugibsiogne, al se ulamgong.
47005016	Anese nun na nimi di sununa´ ag sumbesinmen gom, Kristus na nundi nimi di sununa´ ag gigib sunurub, bog wene Alna nundi on ouyag sunbanmen gom.
47005017	Nimi dogne Kristus di nong lomag ulamla wenena, alna wenog mangarobne ulamla. Damenne na gigib gom uboga wenogne og dangdob.
47005018	Nene nisin na Eimayong di, Yesus Kristus bisig uboga nun na eildi isibsiog di, isilisina´ wee nenege nun ag dodsiog.
47005019	Anese Eimayong di sogo nimi di meilinge ag sumboga gom bog, Kristus bisig uboga eildi isibsiog. Eildi isilisina´ yubu nenege na nun ag gigib dodsiog.
47005020	Wera, nun na Kristus se weboga bogdob nimi, nun bisig uboga Eimayong di molorob yubu a´un ag omoladlamsiab. Anda Kristus si ag uboga a´un ag mololamsin, a´un na Eimayong di isilisina´ nenege dangadanggululum.
47005021	Alna meili una´ gomne bog, nun se aboga meilinge danggadayog ba, Al lomag uboga nun na Eimayong di sirigne danggugob aboga.
47006001	Nun neig wee wen nimi nun na a´un ag mololamsiab, a´un na Eimayong di glagia doladsina´ gigib doblumne nenege gilaboga danggalag aboga.
47006002	Eimayong di yubu ag di lebog di: “Yo sembirub sum na, nana eindi yubu gegelamna, blebsina´ sembirub sum na neri an arolamgen.” Besa gedlulum sum nene na yo sembirub sum ab, sum nene na blebsina´ sum.
47006003	Yogne-yogne nenege nisin nimi di gwaregna´ ubigag aboga deilimab gom, nundi wee meili danggulul gom aboga.
47006004	Bog yogne-yogne nisin lomag ab nun na Eimayong di wee ouragna´ nimi meibildalamab nenege na lignibonggia lamarob gange di iginne ab babe, ingmunne ab babe, ubnemen gomne ab babe,
47006005	saboga osina´ ab babe, nimi soubu gouboga dolongsin ee ag babe, nimi oldana´ ag babe, oga´ ulamsil babe, weldana´ ag babe, gwaneng dena´ gom gom mabmuruna´ ag babe,
47006006	besarob geis gange di babe, eel una´ di babe, lamarob gange di babe, wina´ gange di babe, Eimayong Geid Gange di babe, wana´ sirigne di babe,
47006007	sirig yubu lena´ di babe, Eimayong di migib di babe; sirig se ag sig babe waneng se ag sig babe, Eimayong di mal oldanga´ sirig sunumne ag di.
47006008	Gibsugongne ag babe, meili lebsugongne ag babe, nebelminina´ne ag babe, meibsina´ne ag babe, sonda nimi nenesina´ babe, sirig yubu seinilinne ag babe;
47006009	nimi di wangan nimi usina´ ag babe, nimi di besa eel usina´ ag babe, somagdobnemena´ bog, nun na gamyag ulamab, yaboga olamsiseng bog somagaldomab gom.
47006010	Ongei arob gange ulamseb bog, sob-sob ngingyang gange ulamab; see gom nimi bog nimi dina´ seyag nimi ulimsiab, unuruba´ gom so nimi bog, nunna yogne-yogne nisin od.
47006011	Korintus nimi lei, nun na a´un ag gigib lag lemab, a´un se nundi gange na gublorob.
47006012	Nundi gange a´un ag na seregdob gom bog a´undi gange nun ag na seregdob.
47006013	Amoma´ ubgob aboga, nana a´un ag neri mabo songe lemna, a´undi gange nun ag sangarob ublulum.
47006014	Od seig seinilina´ gom nimi ab neiga´ ag dirigoga ung gom. Anese sirigne ab meilinge ab neigne dogne od de? Goma sa´a ura diman ab gunu ab neiga´ ag isibanmen do?
47006015	Kristus ab Belial ab neig digumne ubnemen de? Odseig seinilina´ nimi ab, odseig seinilina´ gom nimi ab neigne isirubne dogne od de?
47006016	Eimayong di ee ab sunuruba´ ee ab dirigduba´ dogne od de? Anese nundi nong na Eimayong Gamyagne di ee; Eimayong di yubu ag mome dorob di: “Nana sig lomag ulamne, ba sig ab nason ulamgoba´, anda nana sigdi Eimayong danggunun, ba signa Neri nimi danggugong.
47006017	Ayong Weigne di yubu na, anese a´un sig ag loboglulum, sugurubne ag na beildognang gom. Nana a´un besa dobsununa´ anda.
47006018	Ayong Weigne Yaga´ Migibne di lebog di na, Nana a´undi Ayong ulamnuna´, a´un nengmabo ab, gelmabo ab na neri mabo ulamlulum.”
47007001	Na´abo neri wana´ ulamsen nimi lei, anese nun ag leblourob yubu nenege lag ulamla ba, nundi gange senge babe meilinge nisin ag uboga geis besa weldalamgob. Wera ane di Eimayong ag log seinilina´ bisig uboga nundi geisne sunum urubub dangalamla.
47007002	A´undi gange ag nun se garen glublulum, nundi dognog nimi ag babe mednena´ne na gom, nimi dinge gareloroba´ babe gom, nimi dinge babe loboga´ dona´ gom.
47007003	Neri aneso lebnange na a´un ag iginne deibnun aboga gom, bog neri ousa leblange na nundi gange ag gigib dobsiab di, gamyag ulamgoba´ babe, somagdobgoba´ babe neig digum ulamgob aboga.
47007004	Neri a´un na od besarob unubululuma´ seinilimna; nana a´un se bebnag bulamna; nun na ingmunne dina´ ulamsil bog, a´undi neri gange iga´ diblamnel ba, neri gange na dognab-dognab eii ulamnel.
47007005	Nun na Makedonia yayub sum nenege na so aroba´ umub gom, bog yog ag-yog ag ingmunne og ulamog, weilag sig na oldana´ne gange lomag sig na log eisa´ ulamub.
47007006	Bog Eimayong na gange malyunggindub nimi di gange iga´ diblamsil di, Titus yanggana´ di nundi gange babe iga´ diblamsil.
47007007	Al yanggana´ di nundi gange iga´ diblamsil gom bog, al a´un ab ulamlom di alag iga´ diblamlulne di babe anda, alna nun ag gigib ombadsiog, a´undi yonge ab, a´undi gange engena´ so ulamlumne ab, na se gag alamlomne ab di, neri ngingyang eii dogne ab dogne ab ma´alamnel.
47007008	Neri a´un se dobsi mome nenenge di, a´undi gange solona´ so gange ubsiog bog, nana ongei arob gange una´ gom, odseig nun na mome a´undi gange solona´ so wenege se og mome dobsa´ anege eibsi wenena, neri gange ongei arob so ubsi.
47007009	Wene nana ngingyang se eii dolamna, a´undi sololamlomne nenege se gom bog, a´undi sololamlomne nenege di engena´ gange di meilinge loldogna´; anese a´undi solona´ so gange nenege na, Eimayong di yonge ag lebda anda, nundi a´un ag moga´ gareloroba´ babe dogne od gom.
47007010	Anese solona´ gange nenege na Eimayong di yonge ag sumboga, engena´ gange di meilinge loboga blebsina´ dolameldo, ununa´ nene na ongei arob gomne; bog sogo ag ane ab solonne na somagna´ne.
47007011	Anese Eimayong di yonge ag lebda solona´ nenege, a´un ag weiga´ welamlange nenege besa gemelamlulum, anda sirig gange di gareldalamlomne ab, dogomanne ab, log unne ab, yonge ab, migib’ una´ ab, meilinge ag iginne deilina´ ab, nene nisin ag na a´un na lag mednena´ne dogne od gom.
47007012	Anese neri a´un ag mome dobna´ na, al mednebayog nimi se dobna gom, goma al mednena´ubaddob nimi se gom bog, Eimayong a´osing a´undi nun se yog arolamsilomne nenege a´un ag lag danggulul aboga.
47007013	Ane di nundi gange iga´ diblamsil. Nundi gange iga´ dibna´ dobubne yogne na Titus di gange eii dona´ eibub di, nundi gange eii dogne ab ma´alamsil; A´un nisin di eildi gange so arob ubluma´ se.
47007014	Nana alag a´un se bebnag deilimna wenena, a´un na nayab eilinge ulimnelom gom; nun na a´un ag sob-sob sirig yubu og lemab songe, neigne na nundi bebnagne Titus a´osing ag sirigne lag dangdob.
47007015	Eildi a´un se wana´ nenege na on dogne ab dogne ab wana´ weiga´ ulamsil, a´un nisin di dagomana´ nenege sembia wenena, al yanggana´ se a´un na log gange di bed-bed ana´ eisa dobluma´ anege na.
47007016	Neri gange ngingyang ulamnel a´un na yogne-yogne nisin od a´undi og unubululuma´ aboga.
47008001	Na´abo lei, Makedonia jemaat jemaat nisin ag Eimayong di glagia doladsina´ dodsiogne nenege se a´un ag ombadsugob.
47008002	Yog-yog iginne ouragsina´ iginne lomag od bog, sigdi eii weiga´ danggalamla di, sig na yaga´ se gom nimi bog, sigdi besarob gange di weiga´ doladlamsiang.
47008003	Nana lag lebnun, sig na sig di see ag odne urubub doladlamsiyig di, sigdi miboga´ babe ma´ilimsiyig.
47008004	Sigdi nun ag bebegoga molobesiega´ na, Eimayong mabo Yudea nimi nason arobusugob aboga.
47008005	Nundi sembirubne ag lebda dodsieg gom bog, damen sig di nong Eimayong ag doreg di, Eimayong di yonge ag lebda nun ag babe.
47008006	Anese nun na Titus ag bebeglamab, alna a´un gemelyusulul aboga, wana´ se aroldana´ una´ nenege eildi eilnibayoga´ anda, ane songe babe goggob daglul aboga.
47008007	Wera, wene a´un na yogne-yogne nisin ag besarob ulamlom di, odseig seinilina´ ag babe, yubu lena´ lomag babe, eel una´ ag babe, sirigne di aroldana´ ag babe, nun ag a´undi wana´ ulamsiluma´ na, neig songe wana´ se aroldana´ lomag ane besa ulamlom.
47008008	Unubululum arob yubu lebna gom bog, yog nimi di arosina´ nenege lag deilina´ di, nana a´undi wana´ una´ nenege babe sumbunun aboga.
47008009	Anese Ayong Weigne Yesus Kristus di glagia doladsina´ nenege na a´un eel, Alna see agne bog a´un se aboga see gomne dayog, eildi unubayogne nenege di a´un na see ag nimi danggululum aboga.
47008010	Ununa´ nene se neri sembia di lemna, anda a´un se nong obne, damen ubub eseng yala´ nonogo ab a´undi wee nene welamgob aboga yo sembiblum di eilnibuluma´ anda, wera lesebaneba´.
47008011	Wera wene babe wee nenege goggob daglulum; a´un damen na sirig yog aroldana´ sembibluma´ anda, a´un ag yogne-yogne odne di unura goggob daglulum.
47008012	A´un na sirig yog doladlamsilom wenena, a´undi doladsina´ nenege na dolamang, doladsina´ nenege na a´un ag odne aga, a´un ag od gomne aga gom.
47008013	Anese a´un ag na igin so danggia yog nimi ag na gyagman ulina´ so ununa´ gom, bog neig digum ubso aboga.
47008014	Wera wene a´un ag od ne weiga´ od wenena, sig moga´ nimi ag arobusululum ba, sig ag odne weiga´ od wenena a´un moga´ ne ag arobusugong ba, neig digum danggulul aboga.
47008015	Weig yubu ag mome dorob songe: “Nimi na weiga´ bololamang, bog od sunum urububne danggalamla, nimi na moga´ og bololamang, bog moga´ ulamla gom.”
47008016	Eimayong ag na´e ana´, Titus di gange ag a´un arosina´ se sirigne deilimla.
47008017	Odseig alna nundi molbouyub yubu gegbayo bog, eildi sirigne weiga´ di, eildi gange di og a´un ag yayog.
47008018	Nundi nungga dogne al ab nason bogdebelyayab, alna jemaat nisin di Eimayong di Besarob Yubu omoladsina´ se as nisin wegda yabalamangne.
47008019	Nene og gom bog, alna jemaat nisin di wana´ se aroldana´ ununa´ nenege, nun ab aroldalamgong aboga webdob nimi, anda Ayong Weigne bebnag deilina´ se unulamab di, nundi yog aroldana´ nenege gednebne.
47008020	Wana´ gange di aroldana´ ag ane nun na besa webdanggoga ulamab, yog nimi di mednena´ne danggibsiegag aboga.
47008021	Anese nun na besarobne og seinilimab Eimayong a´osing ag se og gom bog, nimi a´osing ag se babe.
47008022	Sig ab nason yogne dogne nundi bogdebelyayab, alna nungga li edbare so alag sumbayub bog, alna arosina´ se yo yablamla anda, wene alna a´un se sirig seinilina´ di yaga´ yo yablamla.
47008023	Titus na na´e, alna nayab nason wee a´un se welamnamne, bog yog nang nunggabo besene abene na, jemaat di weboga bogdob nang Kristus si bebnag una´ se.
47008024	A´undi wana´ ab, neri a´un se meibna´ ab, jemaat nisin a´osing ag sig eel ubgong aboga gednebne lag deiblulum.
47009001	Eimayong mabo aroldana´ ununa´ se wenena, nana a´un ag mome dobnemen gom.
47009002	Nana a´undi sirig yog aroldana´ gange eel ulamna di, ulamlomne nenege na sig Makedonia nimi ag na a´un se meiblamsin, neri lemna di Akhaya nimi na damen ubub eseng yala´ nonogo ab gigib gednebayeg alamna. A´undi migiba´ unulamlomne na yog nimi babe unubaseb arobne ulamsil.
47009003	Sig a´un ag weboga bogoldogolyesin, neri a´un se meiblamsinne na gilaboga ununa´ danggulul gom aboga, a´un na neri sig ag lebno songe sirig gednebululum.
47009004	Makedonia nimi nason yanggayeb wenege na, a´un na gednerob goma´ ag eibsiegag, ba nun eili ubsilag aboga, (a´un se na lebnemen gom), nunna od sirig sigdi unubugonga´ arob.
47009005	Anese nana nunggabo sig damen a´un ag bogdebelyesin ba, sig na a´undi wana´ se aroldana´ ununa´ nenege gedneboga memelamgong aboga, sirig besarob gange di gednelamlulum, nimi di bebegna´ di gom aboga.
47009006	Neri lemnange na ane, nimi na yena´ moga´ dogna wenena do babe moga´ daglameldong, bog nimi na yena´ weiga´ dogna wenena, do babe weiga´ daglameldong.
47009007	Nimi eleb-eleb sigdi gange di gegerobne aga doladlamsululum, ongei arob gange ab nimi di bebegna´ ab di gom, anese Eimayong na ngingyang gange di doladlamsiang nimi ag wana´ ulamsil.
47009008	Eimayong na migibne di yogne-yogne nisin glagia doladlamsil, a´un na sob-sob yogne-yogne sunum urububne ulamlulum di, besarob ununa´ nisin se weiga´ unulamlulum aboga.
47009009	Weig yubu ag mome dorob songe: “Eildi seila´ doluboga boglamsildo, di eildi see gom nimi ag doladlamsildo, eildi sirigne na unum-unum ulameldo.”
47009010	Al yena´ dogna nimi ag yena´ babe, gwaneng roti dena´ se doladlamsildo anda, a´un se babe yena´ gedneboga ma´alamsildonge nenege na, a´undi do sirigne waboga noblul aboga.
47009011	A´un na yogne-yogne nisin sunum urubub ulamlom ba, sirig besarob gange di, nun ag uboga Eimayong ag na´e ana´ dangalamla.
47009012	Wera, wana´ se aroldana´ wee nenege lomag na yog ma´ia doladsina´ nenege na, Eimayong mabo moga´ne sunum urubub ubsugob arobne se og gom bog, Eimayong ag na´e ana´ on dogne ab ma´alamlul aboga.
47009013	Wera, a´un na aroldana´ se wee ag isisina´ ag lignibonggia ulamlom ba, a´un na Kristus di Besarob Yubu ag odseig sembia dagomana´ se, a´undi sirig besarob gange di, yogne-yogne nisin sig ag bogara´ nimi nisin ag doladlamsilom ba, sig na Eimayong bebnag deilimang.
47009014	Wera, sig na a´un se doa yubu lemsiang di, sig babe a´un ag yo ulamang. Anese Eimayong di wana´ glagia doladsina´ nenege a´un ag weiga´ ulamla´ se.
47009015	Eimayong gibdob ulamla, anese eildi doladsina´ nenege na nimi di babe sunbanmen gom!
47010001	Nana Paulus a´un a´osing ag wenena subne bog, a´un na mog wenena bosa´ goma´ lemna, nana Kristus di lamarob gange ab, sub gange ab di a´un ag mololamna.
47010002	Neri yog sum a´un ag yane wenena, a´un ag migiba´ bebegoga ublul arob so ununa´ ubnun gom. Anese nana sig na nun ag sogo ag nong obne se welamang alamang nimi ag na, sig ag bosa´ goma´ lebnun aboga ulamna bog.
47010003	Odseig nun na od sogo ag ane ulamab, bog nun na oldana´ se sogo agne di gom.
47010004	Anese nun na sogo ag ane oldana´ na sogo ag yin di gom, bog yin sunum urububne na Eimayong di migib di, anda yin nenege di lega´ boroba´ anege na doluboga´ wagnemen.
47010005	Nun na nimi di sonda´ yubu aga sirig seinilina´ yubu na douluboga gom ubib di, Eimayong se eel una´ ag bebnag neneldana´ yubu na douluboga gom ubgob, yog-yog seinilina´ na damag nembia Kristus ag aga dagomana´ ulamlul aboga.
47010006	A´undi dagomana´ gigib sunum wenena, nun na dagomana´ gomne nisin ag iginne deibsugob aboga gigib gednerob.
47010007	A´un na a´undi a´osing ag odne gedlulum, nimi dogne alna Kristus dinge aboga sirig seinilimla wenena, eildi gange lomag on seinilimlul, anda nun babe na al songe Kristus dinge.
47010008	Wera, nana on bebnag bulamna Ayong Weigne di nun ag dodsiog migib di, a´un douluboga obsugob aboga gom, bog a´un besarob seglamlulum aboga. Wera ununa´ nene lomag na, nana eili gwesebunun gom.
47010009	Neri a´un se dolamna mome di a´un log gweserob so una´ na nana yo gom.
47010010	Nimi di lemang di na “Paulus di dolamla mome na migiba´ gas so dolamla, bog alna nun gan-gan ag eiya wenena, alna mesangne, eildi yubu lena´ babe nong ob lemla gom.”
47010011	Bog aneso lemang nimi na besa eel ubgong, sig a´osing ebbisidanggan gom bog nundi sig ag mome dolamab songe, nundi ununa´ sig a´osing ag babe neigne ulamab.
47010012	Sirig nunna sigdam nimi se meibildana´ ununa´ ulamang nimi ab neigdigum dirigdanggoga una´ na sunuldalamgob gom. Signa sigdam nimi di sununa´ ag sunuldalamang di sigdam nimi moumun sunuldalamang, signa besa eel ulamang gom.
47010013	Samboga wenena nunna yaga´ bebnag deildana´ na Eimayong di, nunse gareboga ane bareb welamgong aboga dodsiog wee nenege og bebnag deildalamab; anda a´un ag babe leraweglamla.
47010014	Anese nun na Eimayong di ane bareb welamgong aboga dodsiog wee nenege bisiboga welamab gom bog, nun na a´un ag aro yanggana´ gom so bog, anese nunna a´un ag damen Kristus di Besarob Yubu ombadsiyub.
47010015	Eimayong di nun ag gareboga dodsiog wee bareb gom bog, yog nimi di welamang wee se nun na bebnag deibdanmen gom, bog nundi nebom arobne na a´undi odseig seinilina´ dogne ab nolamlul ba, a´un gan-gan ag uboga nun na bebnag wee welamgob, nenege na nun se ane bareb welamgong aboga dodsiog wee aga.
47010016	Yo, nunna Eimayong di Besarob Yubu a´un bisiboga mog sogo nimi nisin ombadsugob, anda sigdi welamgong aboga garerob wee bareb ag besa welamangne se na nunna bebnag deibdanmen gom.
47010017	“Bog nimi dogne bebnag deildalamlul wenena, Ayong Weigne di bebnag deildalamlul.”
47010018	Anese meibdubne na Ayong Weigne di meibdub, al dam nimi di meibdub gom.
47011001	Neri yonge na wou so yubu ag a´un na ising deilolimnelom. Odseig a´unna nayag ising di deilolimnelom.
47011002	Anese nana a´un ag yo ulamnel a´un ag Eimayong di yo ulamsil songe. Anda a´unna goubini gelmabo nengabo di babe bebogdob gom gelabo songe neri a´unna saboga gigib dorob Kristus ag bobusununa´ aboga.
47011003	Bog nana gange log ulamnel, a´unna Kristus ag wana´ gange seinilina´ geis yamnegdob wenegese. Anda Hawa ag baga´ di osa´ yubu leboga uragayog songe neigne ublulumag aboga.
47011004	Yog nimi na a´un ag nundi ombadsiyub songe gom bog, yog Yesus ombadsugong wenena, goma Geid Gange a´undi gigib doblum songe gom bog, yog gange dodsugong wenena, goma Eimayong di Besarob Yubu a´undi gigib doblumne gom bog, yogne ombadsugong wenena, a´un na od meili lignibonggia ulamlulum.
47011005	Nana sig bebnag lera bana´ nang damag sogo ag so seinilimna gom.
47011006	Nana yubu lena´ ag na gerem gom wenena, eel una´ na ane so gom, anese yog ununa´ nisin nun na a´un ag lag deilimab.
47011007	A´un bebnag deiya nana damag sogo ag ulamna wenena nana mednena´ de? Anese nana Eimayong di Besarob Yubu a´un ag yog wana´ se omoladlamsin wenena mednena´ ulamna de?
47011008	A´un arobusunun aboga yog jemaat jemaat nisin di sigdi wee degna´ aga alana´ so ubsi di a´un ag arobisisi.
47011009	Nana a´un gan-gan ag ab neri moga´ne na nimi dogne ag babe iginne ubsi gom, anese neri moga´ne na Makedonia ab yayindub nimi di sunum urubub ubneyega´ se. Yog yog ununa´ nisin na nana weldalamna, a´un ag iginne deibnag aboga, anda nana soba´ ane so unulamnuna´.
47011010	Neri nong ag Kristus di sirigne od se, Akhaya sogo ag neri bebnag deildana´ yubu nenege na nimi di basa´ eriganmen gom.
47011011	Sa´ase gom? Nana a´un ag wana´ ulamsin gom de? Nana a´un ag wana´ ulamna´ na Eimayong na eel!
47011012	Bog neri unulamnange na, nana sob ulamnuna´, sig na nun ab neigne bog, bebnag deildana´ se garen elamang nimi ag na, garen anege na garebsununa´.
47011013	Ane so nang na sirig lera bana´ nang gom, sig na sonda´ wee wen nang, sig na Kristus di lera bana´ nang songe neneldalamang.
47011014	Aneso ununa´se a´unna ngalaganmen gom, Iblis babe besarob eimnang songe nenedanggasoa´.
47011015	Anda eildi sonda´ wee wen nimi di sirigne se wee wen nimi songe nembia welamanga´. Anda signa unulamiga´ goggobag na degna´ urubub dobgonga´.
47011016	Nana on dogne ab lemna; nimi di nayag loba´ne sembibnululumag aboga, bog a´unna loba´ne songe dobnululum wenena, od nana loba´ne di moga´ bebnag deildalamnun.
47011017	Neri lebnange na bebnag deildana´ di lemna bog, Eimayong di yubu lena´ so lebna gom, alna loba´ nimi di sembia so lemna.
47011018	Nimi dina´ na sogo ag ununa´ se bebnag deildalamang, anda na babe bebnag deildana´ yo ulamna.
47011019	A´un na gerem so ura, sig loba´ nimi ag na ngingyang di ising dilolimsilom.
47011020	Nimi di a´un ag ouragna´ nimi dangilimsiang di, nimi na a´undinge gliboga dolamsiang di, nimi na a´un ag yaningilsablamsiang di, nimi na a´un ag signa weig neneldalamang di, a´un ag bosa´ goma´ bongolamsiang ba, a´unna ising dilolimsilom.
47011021	Nana eili eisa´ lemna, aneso ununa´ lomag wenena, nunna ubuma unulamab gom, bog yog nimi na yogne-yogne bosa´ goma´ bebnag deildalamang, ba wera na babe bosa´ goma´ loba´ songe bebnag deildalamna.
47011022	Signa Ibrani nimi wenena na babe Ibraninge, signa Israel nimi wenena na babe Israel ne, signa Abraham yena´ nimi wenena na babe Abraham yena´ne.
47011023	Signa Kristus di ouragna´ nimi de? (nana serem nimi di lena´ songe lemna), na babe on Kristus di ouragna´ne ulamna: nana yaboga oga´ olamnel, on ig dogne-dogne na soubu gouboga dolongsina´ ee ag dolonglamneang, on ig dogne-dogne saboga yaga olamneang, on ig dogne-dogne na somagna´ a´uli ulamneso.
47011024	Yahudi nimi di olamneyega´ na li lambare obneyeg, bog olonglamneyega´ salag se ig na dengdogne di ebna oo bare obneyeg.
47011025	Li salag weneli na legemna´ di obneyeg, li dogne na girig di golaboga obneyeg, li weneli sum na Kapal ag uboga saba´ mag laut ag magsi disi, ig dogne na ugag enimnag na saba´ mag laut eilib bolgyablamneog.
47011026	Neri bisig bana´ ag sob-sob iginne dangalamneog, mag wenesigliboga ab, seila´ nimi osin nang ab, Yahudi nimi ab, Yahudi gom nimi ab, weig asag uboga ab, bubsya´ ag uboga ab, saba´ mag laut gan-gan ag uboga ab, sonda´ se nunggabo ab di;
47011027	nana wee iginne ab, oga´ne ab, a´osing mana´ gom ab, gwaneng yo ab, mag yo ab, gwaneng dena´ gom ab, walegen ab, bagsum gom ab ulamneog.
47011028	Anda ununa´ nenege nisin na lag bog, neri gange ag igina´ bulamnelne na, jemaat jemaat nisin se sob-sob sum nebom arob ulamnel.
47011029	Nimi na mesang ulamseng wenena, na babe mesang ulamneso gom de? Nimi na malyunggising wenena, nebom arob gange di neri gange babe malyunggineso gom de?
47011030	Nana bebnag deildalamnun wenena, neri mesangne se bebnag deildalamnun.
47011031	Eimayong na nundi Ayong Weigne Yesus Kristus di Ayong unum sob-sob meibdubne na eel, nana sonda´ lemna gom.
47011032	As borobne weigne Aretas damag Damsyik asag gubernur di, na salbugong aboga Damsyik asag welamog.
47011033	Bog nana sowat gou lomag libonggia ising gemena´ gaboga ad nenege lega´ weilag sig doblinggibneyeg ba, eildi se ag uboga blebdeisi.
47012001	Neri bebnag deildana´ ane na sirig nong obne gom, bog na seigda´ib ab, lag ising eibsenge ab, Ayong Weigne di na ag ombadneogne ombadsunun.
47012002	Nana eel Eimayong mabo dogne ubub eseng yalag megbare ag onogo, eim asag yagna´ wenelinge ag bowenggiyoga´ anege na, eildi nong goma, eildi nong ab gom gom nana wangan Eimayong og eel.
47012003	Nimi ag ubogne nenege nana eel, eildi nong goma eildi nong ab gom gom nana wangan Eimayong og eel.
47012004	Al na oloboga eim Firdaus ag bowinggiog wenena, alna nimi di lebnemen gom yubu, yaga geis Besarob Yubu nimi di leng gomne aga lemog ba, gegbayog.
47012005	Ane so nimi se nana bebnag deildalamna, na senge se bebnag deildalamna gom, bog na, neri mesangne se bebnag deildalamna.
47012006	Anese na babe nana bebnag deildana´ yo wenena, nana loba´ne gom, nana sirigne lemsena´ se, bog nana lignilonglamna nimi na neri ununa´ eibig di goma, neri yubu gegboga gom sunumne og on ma´anne ab gom aboga.
47012007	Anda nana seigda´ib budna´ne nenege se deng dang abnun gom aboga, Iblis di bogdobne di neri nong ag mal eisa´ igduba´ dora deibneog, deng dang abnun gom aboga.
47012008	Ununa´ nene se nana li weneli Ayong Weigne ag molbisi, nayag mal eisa´ igduba´ anege doblul aboga.
47012009	Bog Ayong Weigne di nayag yubu degna´ na: “An ag neri glagia doladsina´ dodgisa´ anege na sunum, anese mesangne lomag na, Neri migib sunum urubub dangalamla.” Anese neri mesangne ag nana bebnag deildalamna´ na Kristus di migib nayag ulamlul aboga.
47012010	Anese aboga nana ngingyang ulamna, nenege na mesangne ag babe, nimi di deresina´ ag babe, ingmunne ag babe, nimi di osina´ ag babe, gad ne ag babe, al Kristus se. Anese nana mesangne ag wenena migib ulamna.
47012011	Nana loba´ so danggano bog, a´undi nayag bebegna´ di. Nong na a´undi nayag meibnemen bog, nana nong obne goma´ anda babe na, yog ununa´ nisin lomag na sig bebnag budna´ lera bana´ nang ag wenena, nana sogo ag dangganmen gom.
47012012	Yogne-yogne nisin di lag gedneb, anda nana sirig lera bana´ne, a´un gan-gan ag ab unulamnange nenege na, lamarob gange di gedneb gednebne ab, ubnemen gomne una´ nisin ab migib migibne ab ununa´ di lag gedneb ulamla.’
47012013	Ununa nesa di a´un na goggobag nembesin, yog jemaat jemaat ag sunun wenena, nana a´un ag iginne dangibsin goma´ ane di dore? Wenena, neri neigdigum sunum so ubsin gomne na, medneban aboga ongei alamsin.
47012014	Wene nana a´un ag gemelyusunun aboga li salag wenelinge gednelamna, anda a´un ag iginne deibsunun gom, a´undi damnang elamna gom, bog a´un nong se; nong na anese mog mabo di sigleyong yabo se damnang boloboga deilimeldong gom, alna sigleyong yabo di aga sigdi mabo se deilimeldong.
47012015	Anese nana ngingyang gange di neringe nisin aga a´un ag doladlamsin di, neri nong babe a´un se unulamna, wera nana a´un se wana´ nonggela´ ulamsin wenena, nayag na wana´ moga´ ulamnelom de?
47012016	Od neri na a´un ag iginne ulimsin gom, bog neri gerem gange di, sonda´ yubu leboga a´un ag dolamna.
47012017	Sig neri bogdebelyesisi nimi nenege ag uboga nana loboga a´undinge dogne dolamna gom gom gom?
47012018	Odseig neri Titus ag neri molbesi nungga yogne neri bogsenge al ab nason burugong aboga, anda Titus di a´undinge dogne loboga dobog gom gom gom? Nun besene na neig gange ab, neig ununa´ ab di ulamnam gom de?
47012019	A´undi seinilina´ na nun se gareldana´ ulamang seinilimlom dore? Eimayong a´osing ag Kristus lomag uboga nundi lemab di, neri wana´ ulamsin nimi nene nisin na a´undi odseig seinilina´ noblul aboga.
47012020	Nana gange gadgeira ulamnel, na yanggane sum nenege na a´un ag neri nebom alamnange gom so ulamlulum ba eibsinag aboga, goma a´undi nayag nebom alamlomne nenege gom so eibnululumag aboga gadgeira ulamna. Neri gange gadgeira ulamnange nenege na delegeldana´ gange ab, ongei arob gange ab, sya´aldabaldana´ ab, weig neneldana´ ab, meili yubu deresina´ ab, nebelminina´ ab, deng dang ana´ ab, gwildi-gwildi ana´ ab se;
47012021	neri gange log ulamnel, on na yane wenena a´un a´osing ag Eimayong di na sogo ag deibnelag aboga, di nana damen ab sigdi meili ununa´ se ongei seinilimnange nenege na, sigdi meilinge ab, sugurubne ab, gelabo saleldana´ ab, nimi di ising gemena´ meilinge ab, engena´ gange di loldogna´ gom se.
47013001	Nene na li salag wenelinge a´un ag yunubun: “Wenalamla arob yubu na nimi besene gom weneli gom a´osing ag lag lena´ di sunum garerob yubu dangalameldo.”
47013002	Nana li salag besenenge yesi sum nenege na, a´un ag lebsi, wene babe lebnun na od gom bog, sig damen meili ubig nimi ab on yog nimi ab ag on ouyag lebnun, anda na yanggane wenena on wana´ sembibsunun goma´.
47013003	Anese a´un na gednebne aga eibsib aboga ulamlom, anda Kristus na bisig uboga lemla di, Alna a´un ag mesang ulamla gom bog, a´un ag migib ulamla.
47013004	Anese Alna mesangne ag gal ag glabeg, bog Alna gamyag bugogog Eimayong migib di. Nun na eildi nong lomag uboga mesang bog, Eimayong di migib a´un ag dodsiogne nenege di nun na al ab nason gamyag ulamab.
47013005	Nana odseig seinilina´ di gad seglamna goma´ aboga sunudanggululum; a´un na isidanggululum! Kristus a´undi nong ag ulamla anege na besa eel ulamlom gom de? Besa eel una´ gom wenena a´un na isisina´ lomag malyungginmen dore?
47013006	Bog nun na isisina´ lomag anege malyunggindub gom se a´un eel ublulum aboga nebom alamna.
47013007	Nun na a´un se Eimayong ag doa yubu lemsiab, meilinge ublulumag aboga; nun na isisina´ lomag besarob uboga se gom, bog a´un na besarobne aga unulamlulum, anda babe na nun ag gemena´ na isina´ ag malyuggindub bog.
47013008	Nun na sirigne ag byabna´ so ununa´ na unulamab gom, bog nundi unulamabne na sirigne se og unulamab.
47013009	Anese nunna mesang bog a´unna migib wenena nunna ngingyang ulamsil, anda nundi doa yubu lemabne na ane, nenege na a´unna sunum urubub danggululum aboga.
47013010	Anese aboga nana mog umna bog, a´un ag mome dobna, nana a´un ag yane wenena Ayong Weigne di nayag dodneog migib di a´un ag migiba´ bebegesinag aboga anda dolisina´se ab aroldana´ se ab dodneog.
47013011	Wera na´abo lei, ngingyang ulamlulum, di sunum urubub ublul aboga unulamlulum. Neri wenesina´ yubu gegbululum, dognog gange ab dognog yubu ab di, mon angarob gange isiboga ulamlulum, ba Eimayong wana´ deiya´ne ab, mon angarobne ab na a´un ag ulamsulula´.
47013012	A´un moumun alga na´e aboga geis nos ana´ di gibildalamlulum. Eimayong mabo nisin di a´un ag giblamsianga´ anda.
47013013	Ayong Weigne Yesus Kristus di glagia doladsina´ ab Eimayong di wana´ ab Eimayong Geid Gange di isidanggoga a´un nisin ag ulamluluma´.
48001001	Nana Paulus dirigoga bana´ne, nimi se deibneog gom, nimi dognog di babe gom, bog Yesus Kristus ab Ayong Eimayong ab Al somagdob nimi gan-gan ag uboga gamyag bugibogne ab di,
48001002	na´abo, nayab nason ulamab nimi nisin ab di a´un Galatia jemaat nimi nisin ag:
48001003	Ayong Weigne Yesus Kristus ab nundi Ayong Eimayong ab di glagia doladsina´ ab isiboga mon angarob una´ ab na a´un ag ulamsulula´,
48001004	nundi meilinge se Alnong gigib doaddanggayog, wene sogo ag meilinge ag ane ab nun lobilisina´ se, nundi Ayong Eimayong di yonge ag lebda.
48001005	Al aga na unum-unum bebnag ulamla! Amin.
48001006	A´unna berera Alag losombaloma´ se nana log ulamna, a´unna Kristus di glagia doladsina´ di gigib biabsiog bog, yog Besarob Yubu ag dobda balamlom,
48001007	Sirigne na Besarob Yubu sirig gom. Alna a´un ag nimi di gwildi-gwildi eilisina´ se ulamang di Kristus di Besarob Yubu samoseiggob arob una´ di.
48001008	Bog nundi a´un ag gigib ombadsiyub Besarob Yubu songe gom-gom, nundi goma yog eimnang eimasag uboga a´un ag yog besarob yubu omoladsugong wenena, alna busa´ waregdob ulamlul.
48001009	Nundi gigib damen ab lebub songe, on ouyag wene babe lebnun: nimi di a´un ag yog besarob yubu omoladsugong wenena, a´undi dorob gomne songe wenena, alna busa´ waregdob ulamlul.
48001010	Wera wene na sa´asonge: nana nimi di yonge elamna goma Eimayong di yonge elamna gom? Goma nana nimi di ngingyang sembibnugong aboga sunulamna de? Nana nimi di ngingyang sembibnugong arobne sunalamsene wenena, nana Kristus di ouragna´ne gom.
48001011	Anese na´abo lei nana on migiba´ a´un ag lebnun, neri a´un ag Besarob Yubu ombaddobne nenege na nimi di yubu gom.
48001012	Anese nana nimi ag uboga dobsi gom, nimi di nayag ombadneyeg gom, bog nana Yesus Kristus di lag dangana´ di dobsi.
48001013	Anese damen nana Yahudi nimi di gibna´ deiya´ ag ulamsi wenege neri damen ununa´ na a´unna gigib gegbulum: dagloubnang gom-gom Eimayong mabo olamsisi di yoyaboga gom ubsunun aboga ulamsi.
48001014	Anda nana Yahudi nimi di gibna´ deiya´ lomag wenena, nana yaga´ geremne ulamsi na´abo nun neig ad nang ab sunum so gom, di na´neisang yabo di sob ununa´ ag na yaga´ dagoma besa welamsi.
48001015	Bog nana in mon lomag danegab Eimayong webneog di Eildi glagia doladsina´ di biabneog,
48001016	di Eildi Me na nayag lag danggibog, ba nana Alse yubu nenege Yahudi gom nimi ag ombadsulul aboga, ba nana sum nenege na nimi ag babe wembunugong aboga mololbisi gom;
48001017	na babe na Yerusalem asag bisi gom, nana aro bog sig damen lerabana´ se danggameg nang ag na, bog nana Arab sogo bisi di anege uboga on Damsyig yesi.
48001018	Nana eseng yala´ weneli gigib uboga wenegaga Yerusalem asag Kefas gemelbisi, di nana eildi ee ag na luan darabare sum umsi.
48001019	Bog yog lerabana´ nang dognog babe eibsi gom, alna Ayong Weigne Yesus alga Yakobus og eibsi.
48001020	Eimayong a´osing ag yaga´ migib lebnun: neri a´un ag mome dobnange na sirig, sonda´ lebna gom!
48001021	Gigib wenena nana Siria sogo ag ab Kilikia sogo ag ab bisi.
48001022	Bog sum nenege na sig Kristus di jemaat Yudea nimi na neri a´osing eel gom ulameg.
48001023	Signa nimi di lerobne og gegerob di na, damen alna sig olamsiogne benege na wenena odseig seinilina´ yubu omoladlamsil, gigib oboga gom ubsunun arob ulamoga´ aga.
48001024	Wenena, nase sig na Eimayong ag meiblameg.
48002001	Eseng yala´ megbare gigib ba, nana Yerusalem asag Barnabas ab Titus ab babe bobisisi.
48002002	Na bisa´ na yog lag danggayogne dogne se. Anda sigag na Besarob Yubu Yahudi gom nimi ag neri ombadsisinge nenegaga bebnag bebegibsi – sig weignang ag yubu lena´ na, ba nana neri yoyablamnange babe gigib yoyabdobne babe gilaboga danggalag aboga.
48002003	Bog na´e Titus nayab nasonne babe na Yunani nimi bog, alna bog garena se na bebegayeg gom.
48002004	Odseig nunggabo sonda´ nimi na gelelenga wa´indoga bebegayeg, anege na nundi Kristus Yesus bisig lobdob una´ dorobne nenege gembara garebusugob arobne di, ba ununa´ nene bisig uboga nunna sigdi ouragna´ nimi danggugong aboga.
48002005	Bog nunna garen moga´ babe lobonggia sig damag lamalongna´ na ubub gom, ba sirig Besarob Yubu na a´un ag unum ulamlul aboga.
48002006	Anda sig damen weignang nenege seinilina´ se na – sigdi damen wee boroba´ na sa´aso, nenena nase na weiga´ gom, anese sa´asonge babe na Eimayong na nimi a´osing ag mibsing gomne – sig weignang nenege di yogne na nayag ma´abanmen gom.
48002007	Bog samboga wenena, signa nayag eibneyeg nana bog garena´ gom nimi se Besarob Yubu omoladsina´ wee dodneyog, bog garerob nimi senge na Petrus ag dorog songe neigne,
48002008	– anese Eildi migib na Petrus ag dorog bog garerob nimi se lerabana´ne danggulul aboga, di Eildi babe nayag na bog garena´ gom nimi se lerabana´ne danggulul aboga dodneog.
48002009	Anda nayag glagia doladsina´ dodneyogne eiya wenena, Yakobus ab, Kefas ab, Yohanes ab na jemaat bo mengesin nang ulameg, di nayab Barnabas ab see saleboga gibdangguyub isiboga dognog ulamgob aboga gedneb una´, ba nunna bog garena´ gom nimi ag bugob ba signa bog garerob nimi ag bugong aboga;
48002010	anda nunna see gom nimi nisin aga na besa sembibsugob, nenena yaga´ sirig nana yoyaboga migiba´ unubunun sembibna.
48002011	Bog Kefas na Antiokhia asag yayog sum nenege na, alna mednebayoga´ se neri alag lag delagoga lebsi.
48002012	Anese Yakobus agsig nang edbare so nimi yanggana´ aro wenege na alna bog garena´ gom nimi ab gwaneng nason bugoga demeg, bog sig gigib yayeg wenege na, alna sig bog garerob nimi logse sigag lobda mogsig biog.
48002013	Ba yog Yahudi nimi nisin babe na eildi meini ununa´ ubeg, ba Barnabas al og na sigdi meini ununa´ nenegag gliboga bobeg.
48002014	Bog neri eibsi wenege, sigdi ununa´ na sirig Besarob Yubu ag lebda gom, ba neri sig nisin a´osing ag Kefas ag lebsi di na: “Anna Yahudi nimi bog Yahudi gom nimi di una´ ulamlam, Yahudi nimi di una´so ulamlam gom, anna sa´ura anggabo bog garena´ gom nimi ag Yahudi nimi di ununa´ ublulum aboga bebeglamsilam do?”
48002015	Nundi mangana´ ag lebda wenena nun na Yahudi nimi, meili una´ Yahudi gom nimi so gom.
48002016	Nunna eel, Wenena´ Yubu ag ununa´ di nimi dognog babe sirig nimi dangganmen gom, bog alna Yesus Kristus ag odseig seinilina´ bisig. Anese nun babe Kristus Yesus ag gigib odseig sembibub, ba nunna Kristus ag odseig seinilina´ sirigne danggibsiog Damen Wenena´ Yubu ag ununa´ di gom. Anese: “nimi dognog babe sirigne danggibnemen gom” Damen Wenena´ Yubu ag ununa´ di na.
48002017	Bog wene nun og na Kristus lomag sirigne danggibsulul aboga yoyablamab bog laga´ anda meili una´ nimi, aneso ununa´ nene wenena Kristus na meili ununa´ wee wenne de? Yaga´ gom nong!
48002018	Anese, neri gigib gobdobne na on doboga sobnun wenena, nana Damen Wenena´ Yubu ag dagom ana´ gomne lag dangalamla.
48002019	Anese nana Damen Wenena´ Yubu ag somagdoba´ ulamsa´ na Damen Wenena´ Yubu nenege na gigib somagibsi, ba nana Eimayong se gamyag ulamnun aboga. Anda nana Kristus ab nason gigib glabdob ulamna;
48002020	bog na gamyag ulamna, bog neri nong og ulamna gom, bog Kristus neri nong lomag gamyag ulamla. Anda wene neri nong gamyag ulamna wenena, Eimayong di Me na wana´ sembibneog di Eildi nong nase dodneyogne ag odseig seinilina´ di ulamna.
48002021	Nana Eimayong di glagia doladsina´ ag na lobogsene gom. Anese Damen Wenena´ Yubu dona´ di sirigne dogne od wenena, Kristus somagna´ na gilalobnemen.
48003001	A´un Galatia loba´ nimi lei, a´unna edne di unubugong aboga ubsio do? Yesus Kristus glabega´ anege na a´un a´osing ag gigib lag sumbayeg gom de?
48003002	Alna nene aga nana a´un ag uboga eel ubnun: Gange gigib dobluma´ na a´unna Damen Wenena´ Yubu ag ununa´ di doblum goma Besarob Yubu omoladsina´ ag odseig seinilina´ di doblum gom?
48003003	A´unna od loba´ de? Au´nna Gange di gigib elnibonggia ulamlom dog, wene a´unna nong di yonge ag goggob dagnubulamlom de?
48003004	A´undi eel ulamlomne nisin na gilaboga de? Odseig wenena alna gilalorob.
48003005	Anda wene na sa´aso, Alna a´un ag yambia-yambia Gange dodsiog di a´un gan-gan ag budna´ ubnemen gomne ab unulamla, aneso unulamla´ na a´unna Damen Wenena´ Yubu ag ununa´ di goma Besarob Yubu omoladsina´ ag odseig seinilina´ di gom?
48003006	Neneso una´ babe Abraham na Eimayong odseig seinilimog, ba eildi ununa´ nenege Eimayong na alag sirigne eildibayog.
48003007	Wera a´unna eel ulamlulum, sig odseig seinilina´ di ulamang nimi, signa Abraham di mabo.
48003008	Anda a´un eel una´ anam bog Weig Yubu ag lemog di, Eimayong Yahudi gom nimi na odseig seinilina´ bisig sirig nimi danggibsineba´ se, damen ab Besarob Yubu na Abraham ag gigib ombaramog di na: “An ag uboga yog-yog sogo nimi nisin besibsulula´.”
48003009	Wera sig odseig seinilina´ di ulamang nimi, signa Abraham odseig seinilina´ne ab nason isiboga besilimla.
48003010	Anese Damen Wenena´ Yubu wee damag ulamang nimi nisin na, busa´ waregdob ulamang. Anese mome dorob di na: “Yogne yogne nisin Damen Wenena´ Yubu lomag mome dorobne ag dagoma unulamla gom nimi na busa´ waregdob ulamlula´.”
48003011	Laga´ anda Eimayong a´osing ag Damen Wenena´ Yubu ununa´ di sirig nimi danggibsinmen gom: anese, “Sirig nimi na odseig seinilina´ di gamyag ulamlula´.”
48003012	Bog Damen Wenena´ Yubu di diga´ na odseig seinilina´ gom, bog edne na Damen Wenena´ Yubu unulamla wenena, ane di gamyag ulamlula´.
48003013	Kristus di nunna Damen Wenena´ Yubu di busa´ waregdoba´ ag uboga lobibsiog, nunse busa´ waregdoba´ danggayog di, anese mome dorob di na: “Glabna gal ag glabig nimi na busa´ waregdob ulamlul!”
48003014	Nene na Yesus Kristus di gigib unubayog, ba Al lomag uboga Abraham di besilina´ yog ad-yog ad nimi nisin ag balamlul aboga, ba nundi odseig seinilina´ di Gange leiblourubne nenege gigib dolamab.
48003015	Na´ abo lei wene ulamabne sununa´ dogne lebnun, gare goggoboga dowaddobne na unum gigib garegogorobne na nimi dogne di babe gadbanmen gom, goma yogne babe ma´abanmen gom.
48003016	Anda Abraham ag leblouyamogne nenege nisin na eildi mangganeb yena´ ag. Eildi mangadangden yena´ se lebog gom, nenege na nimi dina´ se lelongso bog nimi dognog se lerob: anda “Eindi mangganebne ag nenege na Kristus.
48003017	Neri lebnange nong na: leblourubne nenege na Eimayong di dibab dangirubne na Damen Wenena´ Yubu di gadbibnemen gom, alna wenog danggayog eseng yala´ empat ratus tiga puluh uboga anda, Eildi leblourub migib nenege na gom danggibso gom.
48003018	Anese Damen Wenena Yubu uboga Eimayong di gareboga gednerobne wenena, alna leiblourubne nenegag uboga gom, bog Eimayong di leblourubne nenege na Abraham ag Eildi glagia dorog.
48003019	Aneso wenena, Damen Wenena´ Yubu nenege nongna sa´a do? Alag ma´abayoga´ na nimi di mednena´ne se murub uboga leblouyamogne nenege mangadangden yena´ yayog di, eim nang bisig uboga ombareg isilisinne di see lomag uboga.
48003020	Nimi isilisinne na nimi dogne dinge di og unubulul abnemen gom. Eimayong na dognogne.
48003021	Aneso wenena, Damen Wenena´ Yubu ab Eimayong di leblourub yubu nisin abna delegdangdob de? Yaga´ gom sirig! Anese Damen Wenena´ Yubu di nimi gamyag una´ doaramsiso wenena, sirigne deiya´ na Damen Wenena´ Yubu di.
48003022	Bog yubu lomag mome dorob dina, yogne-yogne nisin na meilinge damag ulameldong, ba Yesus Kristus ag odseig seinilina´ di leiblourobne nenege na sig odseig seinilina´ nimi ag doladlamsildo.
48003023	Odseig seinilina´ nenege yanggana´ aro bog wenege na nunna Damen Wenena´ Yubu damag ulamub, di lega´ doroba´ ulamub muruba´, odseig seinilina´ lag danggulul.
48003024	Wera nun na Damen Wenena´ Yubu nenege di bo balamsiog murub Yesus yayog, ba nunna odseig seinilina´ di sirig nimi danggugong aboga.
48003025	Wene na odseig seinilina´ nenege na gigib yayog, anese nun na eildi bo mengesina´ ag ulamab gom.
48003026	Anese a´un nisin na Yesus Kristus ag odseig seinilina´ di Eimayong di mabo ulamlom.
48003027	Anese a´un Kristus lomag dobonggirub nimi na, Kristus gigib dora ongorob.
48003028	Ununa´ nene di Yahudi nimi goma Yunani nimi gom, ouragna´ nimi goma lobdob nimi gom, nengabo goma gelabo gom, eleb-elebne dogne odgom, anese a´un nisin na nong dognog Kristus Yesus lomag ulamlom.
48003029	Anda a´unna Kristus dinge ulamlom wenena, wera a´un babe na Abraham yena´ nimi, ba leiblourubne nenege na a´unda´ meisa´ dorob.
48004001	Lerobne nene nong na: meisa´ don nimi eildi nona´ salag moga´ wenena, alna ouragna´ nimi ab neigso ulameldo, alna damnang nisin anege deiya´ne bog.
48004002	Bog alna eildinge wen nimi ab al wenne ab damag ulamna´ murub alayong di gigib garegogorob sum nenege dangalyalameldo.
48004003	Nun babe na neigne: nun aro wisirub gom wenena, nun babe sogo ag gange migib damag ulamub.
48004004	Bog garegogorob sum gigib danggayog wenena, Eimayong na Eildi Me bogdebelyayog, ba gel dogne di manggayog ba, Damen Wenena´ Yubu damag ulamog.
48004005	Sig Damen Wenena´ Yubu damag ulameg nimi nenege, Eildi lubsina´ se bogdebelyayog, ba nun na doboga Eildi mabo danggibsulul aboga.
48004006	A´un nisin na me anda, ba Eimayong di Eildi Me di Gange nundi gange ag doldogolyayog, ba lemla dina, “Ayong, Na´nayong.”
48004007	Wera a´unna on ouragna´ nimi gom, bogna me; wera a´unna me wenena, Eimayong di meisa´ don nimi.
48004008	Damen sum nenege na a´un Eimayong eel gom ulamlum di, Eimayong sirigne gom bog, a´un na yog sunuruba´ ag eildi ouragna´ nimi dangaldalamlum.
48004009	Bog wene a´un na Eimayong eel ulamlom, goma Eimayong di gigib a´un eel ubsiog, a´unna sa´ura on sogo ag gange mesangne nisin ab see gomne ab ag losomba balamlom di, On eilniboga eildi ouragna´ nimi dangana´ yo ulamlom do?
48004010	A´undi sum ab, wal ab, wilman salag ab, tahun ab garerobne agna besa welamlom.
48004011	Neri a´un se ingmun gweselamnange nisin na gilaboga dore aboga gange saram ulamnel.
48004012	Na´abo lei, neri a´un ag molbesinne na a´un babe na songe danggululum, anese na babe a´un songe gigib danggesi. Anda a´undi meili ununa´ dogne nayag ubnulum gom.
48004013	A´un na eel, oumunggun sum nenege Besarob Yubu neri a´un ag ombadsisa´ na, neri nong ag neigna´ odse.
48004014	Sirig neri nong ag na ane so bog, nenege na a´unse isina´ una´ bog a´undi na meilinge elelne sembiblum gom, bog a´undi nana Eimayong di eim nang ag dona´ songe, di on Kristus nongag dona´ songe dobnulum.
48004015	Sum nenege a´un na yaga´ngingyang nong ulamlum: bog wene a´undi ngingyang nenege na asa do? Anese nana a´un se yubu lag lemna, a´undi ising gigib gweseboga nase dodneselom bog.
48004016	Nana a´un ag sirigne lemna´ di a´un ag malborobne dangalamna de?
48004017	Signa a´un glibsugob aboga migiba´ yoyablamang, bog sirig doumdigum gange di gom, anese signa a´un doblambibsinib, ba a´un na sigag migiba´ dobda balamsululum aboga.
48004018	Od sirig besarob ununa´ se nimi di migiba´ yoyaboga glibsugong wenena od seleb, weiga´ na sob-sob sum se na a´un gan-gan ag od wenege se og gom.
48004019	Neri mabo lei, nana a´un se me mangganeb deiya´ leglamang so ulamne murub Kristus a´osing a´un ag lag danggulul.
48004020	Nana wene a´un gan-gan ag una´ yo nong ulamna, neri yogso a´un ag lebnun aboga, anese nana a´un ag lebnun arob seinilina´ na gom urubnel.
48004021	A´un Damen Wenena´ Yubu damag una´ yo nimi nayag leblulum, a´un na Damen Wenena´ Yubu na gegena´ gom de?
48004022	Abraham di mabo na besene, anda nimi dogne na ouragna´ gel di me nimi dogne na lobdob gel di me aboga mome dorob gom de?
48004023	Bog ouragna´ gel di me na nong di yonge ag dirigoga mangarob, bog lobdob gel di me na leiblourubne ag dirigoga mangarob.
48004024	Anena sununa´. Anese besene gelabo abenege na Eimayong di garegogorob: gel dogne na Sinai mein ag ab gel anda ouragna´ mabo mangalamla anege na Hagar.
48004025	Hagar na Sinai mein Arab sogo anda, wene alna Yerusalem ab neigne, anese alna eildi mabo ab ouragna´ nimi ulamang.
48004026	Bog Yerusalem eimagne na lobdob gel genege, anda al aga na nunin.
48004027	Anese mome dorob di na: “An you gel me manga yamorob gom gel lei ngingyang ulamlom, me deiya´ legdob gom gel lei, eii doboga sa´ merelamlom! Anese alegne di lobogdob gel di mabo dina´, bog nengag gel di mabo na moga´ ulamlula´.”
48004028	Anda na´abo a´unna, leiblourubne Ishak di mabo songe neigne ulamlom.
48004029	Bog damen sum nenege na, nimi di yonge ag lebda mangarob me di na, Gange di mangarob me ag olamog songe, wene babe neigne ulamang.
48004030	Bog Weig Yubu ag mome na sa´aso lerob do? “Ouragna´ gel ab eildi me ab yaglambusulom, anese ouragna´ gel di me ab lobdob gel di me ab na meisa´ na neigdigum dobdugong goma´ se.”
48004031	Anese na´abo lei, nun na ouragna´ gel di mabo gom, bog lobdob gel di mabo.
48005001	Nunna sirig lobdob ulamgong aboga, nunna Kristus di gigib lobibsiog. Anese a´unna muboga gad seglamlulum di a´unna ouragna´ di iginne dora ongong gom.
48005002	Sirig nana Paulus di a´un ag lebnun: a´unna bog garena´ yo wenena Kristus na a´unse obne gom.
48005003	Nana sigdama´ di bog gareldalamang nimi ag on dognab lebnun, alna Damen Wenena´ Yubu nisin dagoma unulamlul.
48005004	A´unna Kristus ag gomoluya, Damen Wenena´ Yubu aga sirigne nebom alamlom wenena, a´unna glagia doladsina´ beiyagsig ulamlom.
48005005	Anese Gange di ab, odseig seinilina´ se ab nundi sirigne se nebom ana´ dira ulamab.
48005006	Anese Kristus Yesus di nong lomag ulamang nimi nisin na, bog garena´ goma bog garerob gom-gom una´ na nong odne gom, alna odseig seinilina´ ag wana´ usina´ di wee welamsil.
48005007	Damen a´unna besa bologa balamlum bog, edne di a´un ag garelamsil ba on sirigne ag dirigoga ulamlom gom do?
48005008	Dirigoga ununggom alamla´ na on a´un biabsiogne ag uboga yalamla gom.
48005009	Roti bigna´ na moga´ deibna bog nisin isiboga nonggela´ nolameldo.
48005010	Ayong Weigne lomag a´unse yubu na seig seinilimna a´undi omoladsina´ yogne dogne odgom. Omoladsina´ nene og, bog ednedi a´un doululsegilimsil wenena, al aga iginne doblula´.
48005011	Anda na´abo lei, on neri bog garena´ yubu omoladlamsisine wenena, nana sa´ase aro olamneseng do? Aneso ununa´ wenena, glabna nenege na, on girig gwaregna´ odgom.
48005012	A´undi seinilina´ nenege doululamsiang nimi nenege na sig dama´ di lob dobdanggugong wenena besarob.
48005013	Odseig na´abo lei, a´unna lobdob una´ se biabsiog. Bog lobilisina´ nenege lomag na meilinge una´se garen donggom, bog wana´ gange di a´un moumun aroldalamlulum.
48005014	Anese Damen Wenena´ Yubu nisin lomag na dognog weig yubu lomag ane goubdub, nenege na: “Eindi nong wana´ uldalamlam songe, anggabo neig nimi ag babe wana´ ulamsulom.”
48005015	Bog a´un moumun singgoga glegeldalamlom wenena, a´un moumun obdanggoga gom urublulumag aboga weldalamlulum.
48005016	Neri yubu nong na: Gange di bo ulamsili wenena, a´unna nong di yonge ag na dirigoga ulamlulum goma´.
48005017	Anese nong di yonge na Gange di yonge ag dolbalag nenelamla, ba Gange di yonge na nong di yonge ag dolbalag nenelamla, anese sig besene na dolbalag neneldalamdang ba, a´undi ubgob seinirubne na unulamlom gom.
48005018	Aneso bog a´unna Gange di bo mengelamsulul aboga doaddanggululum wenena, a´unna Damen Wenena´ Yubu damag ulamlom gom.
48005019	Nong di ununa´ na gigib lag dangalamla, nenege na: yolsagaldana´ ab, sodnerob una´ ab, gange busu di yonge ab,
48005020	sunuruba´ gibna´ ab, ged dosina´ ab, malboldana´ ab, barala´ oldana´ ab, ongei arob gange ab, berera lesina´ ab, weig neneldana´ ab, delegeldana´ ab, lelegsin gange ab,
48005021	gange dena´ ab, serem mag dena´ ab, seni saram dena´ ab yogne yogne nisin babe. Nene nisin se nana a´un ag wembesin – neri a´un ag damen ulamsi songe – anda aneso una´ nimi na Eimayong damag una´ ag na dobgong goma´.
48005022	Bog Gange di do na: wana´ ab, ngingyang ab, isiboga mon angarob ab, lignibongirub una´ ab, yongon gange ab, besarobne ab, besa yeng una´ ab,
48005023	mesang so gange ab, gasabonggia weldana´ ab. Ununa´ nene na yog garerob yubu di babe byabnemen gom.
48005024	Edne na Kristus Yesus dinge dangdob wenena, alna nong di yonge ab gange busu di yonge ab yog-yog yonge nisin ab na gigib gal ag glabdob.
48005025	Nunna Gange di ulamab wenena, nundi una´ babe Gange di bo ulamsil,
48005026	ba nunna dengdang abnemen gom, anda nun moumun leldana´ ab gange dena´ ab uldalamgob gom.
48006001	Na´abo lei, nimi dogne meili uble ba eiblulum wenena, a´un na gange bisig uboga, nimi nenege na sirig bisig yongon gange di bo menggululum, a´un babe uragesilag aboga weldalamlulum di.
48006002	A´undi iginne aroldalamloma´ ane di a´un na Kristus di garerob yubu urubub unulamlom.
48006003	Nimi dogne nong obne gom bog, nana nong obne seinilimla wenena, alna al dama se sonda´ leldalamla.
48006004	Nimi eleb-eleb eildi wee se al dama´ di sunudanggulul di alna eildi ununa´ eibdanggale di bebnag deibdoulul, yog nimi di ununa´ ag eiya gom.
48006005	Anese, nimi eleb-eleb sigdi ununa´ ag sumboga dobgonga´.
48006006	Anda al weig yubu ag ombaddobne dolamla nimi na, eildi see ag odne na omoladsina´ yubu nenege omoladlamlange ag bogoga dodlul.
48006007	Mednena´ne ag yamnegoga bang gom! Eimayong na doblamnugong aboga dil loboldang gomne. Anese nimi di sa´a mebgonga´ do anegaga babe daggonga´.
48006008	Anese edne na nong di yena´ doglamla nimi na alna nong dinge somagna´ do daglula´, bog Gange di yena´ doglamla nimi na Gange nenege di unum gamyag do daglula´.
48006009	Besarob ununa´ se na sagalsegiling gom mem, anese do dagna´ sum nenege gigib danggale wenena, nun na daggoba´, ba nunna mesang danggisina´ gom wenena.
48006010	Anese nun na seleb garen umab wenaga, nimi nisin ag besarobne ulimsugob, bog oumunggun na nunggabo odseig seinilina´ nimi ag damen. Wenena´ Ab Gibsina´ Ab Se Yubu
48006011	Neri see di mome weiga´ a´un ag dobnange nene gedlulum.
48006012	Sig nong di lag ununa´ se bebeglamang nimi na, sigdi aga a´un ag bog garena´ se bebeglamsiang, sigdi seinilina´ nong na Kristus di glabna´ se sig obsugong gom aboga.
48006013	Anese sig bog garedangdob nimi babe na Damen Wenena´ Yubu ag besa dagomalamang gom. Bog sigdi sembia na, a´un aga bog garedanggululum, ba sig na a´undi lag ununa´ di bebnag nene danggugob aboga.
48006014	Bog nana yogne se bebnag nene dangganmen gom, nundi Ayong Weigne Yesus Kristus di glabdobne se og, anese sogo agne na na se gigib glabog, ba nana sogo ag senge na glabog ulamna.
48006015	Anese bog garena´ goma bog garena´ goma´ gom ane na nong obne gom, bog nong obne na wenogne dangana´.
48006016	Anda nimi nisin garerob ununa´ nene di bo mengelamsulul aboga doladdalamang nimi na, sigag na isiboga mon angarob una´ ab weradona´ ab Eimayong dinge Israel nimi ag ab yonggalamsulula´.
48006017	Beilagsig na ingmunne nayag bebeganmen gom, anese neri nong ag na Kristus dinge gedneb-gednebne od.
48006018	Na´abo lei nundi Ayong Weigne Yesus Kristus di glagia doladsina´ na a´undi gange ag bo ulamsulula´. Amin.
49001001	Nana Paulus, Kristus Yesus di doldogna´ ne ulamlul aboga, Eimayong di yonge di, Efesus asag geis legdob nimi Yesus Kristus ag odseig seinilina´ nimi ag na.
49001002	Nuneyong Eimayong ab, Ayong Weigne Yesus Kristus ab di glagia doladsina´ ab, isiboga mon angarob gange ab na a´un ag ulamlula´.
49001003	Ayong Weigne Yesus Kristus Aleyong Eimayong ag giboga meiblamgob. Nun na Kristus bisig nundi gange senge yog beisia doladsina´ eimasagne nisin glagia dodsioga´ se.
49001004	Anese sogo ulina´ aro bog Eimayong di Al lomag ab nun websiog. Al a´osing ag na sodnerobne ubnang gom gom geis legdob ulamgong aboga.
49001005	Oumunggun danegab Eildi wana´ lomag ab gigib garegogobayog di Yesus Kristus bisig uboga Eildi mabo danggugong aboga, yog Eildi yonge ag dirigoga,
49001006	Eildi glagia doladsina´ bebnagne nenege na meibdub aboga, anda Eildi wana´ di Al lomag uboga Eildi nun ag dodsiog.
49001007	Anese Al lomag ab Eildi eneng ab di nunna lubsina´ dobub, nenege na meilinge luboga gom ubsiog, Eildi glagia doladsina´ seyagne ag sumboga,
49001008	anda Eildi gerem deiya´ nisin ab eel dangana´ ab na nun ag on ma´aboga dodsiog.
49001009	Anese Eildi gelelenga unubunun seinirubne na nun ag gigib lag danggibog, yog Eildi yonge ag dirigoga, anda nenege na Kristus lomag ab damen ab Eildi garegogorobne.
49001010	Unubunun aboga gednerobne nenege na sum nenaga sunum ublul aboga, yogne-yogne nisin eimasag babe sogo ag babe Kristus ousa´ne ab dognog danggibsiog.
49001011	Nana “Kristus lomag” uboga lebna, anese nunna Al lomag uboga leiblourubne nenege dobub – Eimayong di sembirubne ag nunna oumunggun danegab dobgong aboga gareboga gednerobne, yogne-yogne nisin lomag na Eildi garerob yubu ag dirigoga welamla.
49001012	Wera oumunggun nunna Kristus ag nebom arob gange nimi na, Eildi bebnagne ag gibna´ danggulul aboga.
49001013	A´un babe sirig yubu gegeldoglum sum nenegab na Al lomag gigib danggibsiog, nenege na a´un blebsina´ se Besarob Yubu, a´un odseig sembiblum sum nenegab Al lomag danggibsiog, di Geid Gange Eildi leibloubogne nenege di gednebne ubsiog.
49001014	Anda Geid Gange nenege di nun ag basa´ deiruba´murub uboga nun senge meisa´ nisin dobgob, anege na Eildi bebnagne gibna´ se.
49001015	Anese a´undi Ayong Weigne Yesus ag odseig seinilina´ ab, odseig seinilina´ nimi ag wana´ ulamsiloma´ na nana gigib gegbano di,
49001016	Na babe na a´un se Eimayong ag dagibnang gom-gom na´e alamna di a´unse sembia doa yubu lemsin.
49001017	Anda Eimayong Ayong Weigne Yesus Kristus ag mololamna, anege na Ayong bebnagne ag, ba Alna a´un ag Gange gerem deiya´ ab eimig unubaneb yubu ab dodsile ba a´unna Al sirig besa eel ublulum aboga.
49001018	Doa yubu lemsina´ na Eildi a´undi gange ising diman danggibsulul aboga, ba Eildi a´un biabsiogne ag nebom arob ulamlomne nenege nong a´un besa eel ublulum: Eildi meisa´ yaga´ bebnag seyagne na odseig seinilina´ nimi se gednerob,
49001019	Nun odseig seinilina´ nimi se Eildi welamla migib na yaga´ yogne-yogne ab sumbanmen gom, nenege na Eildi borob migib ag dirigoga,
49001020	Eildi welamlange nenege na Kristus lomag uboga Al gamyag bugibog somagdob nimi gan-gan ag uboga di Alna eimasag Eildi sirig se ag samo bugibog,
49001021	Alna yaga´ bebnag sirig yog bo usin nimi ab salerob nimi ab nimi borob nimi ab borobne ab si eleb-eleb silamsiangne ab sunum gom, anda sogo ag anese og gom, bog on eimig dangganeb sogo ag se babe.
49001022	Eimayong di yogne-yogne nisin na Kristus yan damag deibsiog di, yogne-yogne nisin odne se Al Ousa´ne ulamlul aboga jemaat ag dorog.
49001023	Jemaat na Eildi nong, Al aga degneboga ulamla di, nisin sumboga yogne-yogne nisin babe sunum ulamla.
49002001	A´un damen na mednena´ne nisin ab meilinge nisin ab di gigib somagdoba´ ulamlum.
49002002	A´un na nenege lomag di gamyag ulamlum wenege na a´unna sogo ag ununa´ ag dobda balamlum, anese a´unna eimag borobne ag dagom alamlumne nenege na, gangenge di wene ab meili gegeng gom nimi ag welamlange ag dagom alamlum.
49002003	Nun nisin damen babe na sig ab nason eildiruba´ ulamub, gange busu di yonge ag ab nong di yonge ag dirigoga ulamubne ab meili gange seinilina´ ab ulamub wenege na. Anda nunna yog nimi ag songe yoo selele deibsinmen ulamub.
49002004	Bog Eimayong na Eildi weradona´ seyagne di, Eildi wana´ nonggela´ nun ag ma´iya dodsioga´ se,
49002005	nunna Kristus ab nason isiboga gamyag bugibsiog, yogne-yogne nisin mednena´ne di gigib somagdoba´ ulamub bog, Kristus ab nason isiboga gamyag bugibsiog, a´un na glagia doladsina´ di blebsiog.
49002006	Eildi nun babe Kristus Yesus lomag ab uboga gigib bugia Al ab nason eimasag neig ouling ag bugibsiog,
49002007	Ba yogsum dogne yanggale wenena Eildi glagia doladsina´ seyagne nenege na nun ag lag deiblul, Kristus Yesus lomag Eildi besilisina´ ag sumboga.
49002008	Anese a´undi odseig seinilina´ di glagia doladsina´ ag uboga blebsiog, nenege na a´undi ununa´ di gom, bog Eimayong di doladsina´ di,
49002009	A´undi una´ di goma´ anda, nimi di bebnag deibdanmen gom.
49002010	Nunna Eimayong membesiog di Kristus Yesus lomag ab ubsiog di wee besarob welamgong aboga oumunggun danege ab Eimayong di gednebesiog.
49002011	Anese sembiblulum damen a´unna nong dinge ag lebda wenena Yahudi nimi ulamlum gom, ba sig bog garerob nimi dibna nunna “bog garerob nimi” abdanggoga a´un na “bog garerob gom nimi” alameg, nenege na nimi see di lag unulamegne ag,
49002012	Sum nenege a´unna Yesus ab dirigdob ulamlum gom, Israel nimi sisya´ ulamlum gom, leiblourubne nenege ag sumboga wenena a´un na sigilyanggan nimi ulamlum, nebom ana´ ab Eimayong ab gom-gom sogo ag ulamlum.
49002013	Bog Kristus Yesus lomag uboga damen a´unna “mog” ulamlum nimi na, Kristus eneng di “beram” dangilimsil.
49002014	Anese Alna nundi isiboga mon angarob usinne di sisya´ besene bog dognog danggibsiog di, lega´ wilniruba´ babe na gigib wagog, nenege na malboldana´.
49002015	Anese Al nimi nong somagna´ di Damen Wenena´ Yubu ab yubu lomag lerobne ab garerob yubu ab garibog, sig besene na Eildi nong ag uboga wenog nimi danggibsiogne nenege di isiboga mon angarob ubsunun aboga,
49002016	Al glabna gal ag uboga sig besene na Kristus di nong lomag dognog isiboga Eimayong ag danggibsiog, ba glabna gal ag ab malboroba´ anege gom danggibog.
49002017	Alna yayog di a´un “mog” ulamlum nimi isiboga mon angarob una´ ab, sig “beram” ulameg nimi isiboga mon angarob una´ ab ombadsiog.
49002018	Anese Eildi nunna sisya´ besene na dognog Gange di Ayong ag bisig na wa´ugoba´.
49002019	Unubayogne nenege di a´unna nimi ba´ nimi segelyanggan nimi ulamlom gom, bog Eimayong mabo sisya´ dognog ulamlom di Eimayong di eelom nimi ulamlom,
49002020	Lerabana´ nimi nisin ab nabi nang nisin ab di diga´ ag sora ulamlom ba Kristus Yesus na gad girig diga´ ulamla.
49002021	Al lomag uboga ee sona´ nenege waboga, besa dirigoga urubub soldalamla, di Ayong Weigne lomag ab uboga geis legdob ee dangalamla.
49002022	A´un babe Al lomag solamsil ba Eimayong un ee dangalamlom, Gange ag uboga.
49003001	Anese aboga na Paulus, a´un Yahudi gom nimi ag Kristus Yesus se dolongsina´ne ulamna.
49003002	Odseig a´unna gigib gegbulum Eimayong di glagia doladsina´ wee nenege, a´unse aga nayag doaddob,
49003003	Dognoroba´ anege na nayag lag seigda´ib ab lenda songe ombadneog, neri mome moga´ gigib dobna songe.
49003004	A´un na mome ane eildilamlulum wenena, neri seinilina´ na Kristus di dognorobne nenege na a´un eel ublulum,
49003005	Sig damen ulameg wilman nimi di mabo nisin ag na lag leboga ombadsing gom bog, wene na Gange di sig lerabana´ nimi nisin ab Eildi geis nabi nang nisin ab ag lag danggilimsil.
49003006	Nenege na Yahudi gom nimi na Besarob Yubu di meisa´ dona´ ab, dognog nong dangana´ ab, leiblourubne Kristus Yesus lomag dodsunun arobne ab na isiboga dobneba´.
49003007	Besarob Yubu nenege ag uboga wenge danggesi, anda Eimayong di yog glagia doladsina´ ab dirigoga nayag dodneog, di Eildi migib di neri nong lomag welamla.
49003008	Na ane na sig geis legdob nimi gan-gan ag ab meili dolbalagne ag glagia doladsina´ nene dodneog, Kristus di besarob seyagne na sig Yahudi gom nimi ag omoladsina´se, anda nenege na yaga´ sunbanmen gomne aga,
49003009	nimi besa eel ubgong aboga gunurubne ubnun aboga bogdobne na, Eimayong yogne yogne ubogne lomag dognoroba´ ug dabda ulamog anda,
49003010	Wene na Jemaat bisig uboga yog-yog Eimayong di eel gerem deiya´ na eimasag borob nang ab, salerob nang ab ag omoladlamsil.
49003011	Seinilina´ unumne ag sumboga, nundi Ayong Weigne Kristus Yesus bisig uboga gigib unubayog.
49003012	Ba nunna Al lomag uboga Alag odseig seinilina´ bisig di bosa´ goma´ Eimayong ag wa´unubulamab.
49003013	Wera anese neri a´un ag molbesin, neri a´unse ingmun gweselamnange na a´undi gange malyunggusulul gom aboga, anese neri ingmun gweselamnange na a´undi bebnagne.
49003014	Aneso se nana Ayong ag gosam oglumugulonglamna.
49003015	Alag uboga eimasag ab sogo ag ab eelom nimi na eildi si dorob.
49003016	Nana doa yubu lemne ba, Eildi besarob seyagne Eildi bebnagne ag sumboga Eildi Gange di a´undi gange lomag gad deiya´ migib ab ulimsulul aboga.
49003017	Ba a´undi odseig seinilina´ di, Kristus na a´undi gange ag ulamsili ba a´unna yareng doara wana´ gange lomag diga´ muboga ulamlulum.
49003018	Neri doa yubu lemna´ na a´un ab sig geis legdob nimi ab, Kristus di wana´ na yaga´ onogo enigi ab bebnag ab lomag ab ulamla´ anege besa eel ublulum aboga.
49003019	Wana´ nenege eel una´ na, yog-yog gerem deiya´ bisiboga mog nongaga´ anda. Nana doa yubu lemna, Eimayong di nong lomag degnerobne nisin na a´undi nong lomag babe degneboga ulamsulul aboga.
49003020	Eildi na meneng wansog nundi doa yubu lemabne ab goma gange seinilimabne ag na, nundi nong lomag migib lag gedneb welamla songe.
49003021	Al aga bebnagne ulamla Jemaat lomag ab Kristus Yesus lomag ab unum ligwilnib-ligwilnib ububalamlula´. Amin.
49004001	Anese nana a´un ag wembousunun, nana Ayong Weigne se dolongsina´ ag dobonggirubne di, a´unna gigib biarob nimi anda biarobne nenege ag sumboga ulamlulum aboga.
49004002	Unulamlulum wenena, sob-sob lamarob gange ab, mesangso gange ab, lignibonggirub gange ab ulamlulum di, aroldana´ na a´undi wana´ gange di lag dangilimlulum.
49004003	Anda a´unna Gange di dognog nong ag isiboga mon angarob ulamgob aboga yaga´ welamlulum:
49004004	Anda nenege na nong dognog ab Gange dognog ab ulamla di, a´un ag gigib biabsiogne nenege na dognog nebom arobne, anda a´un ag biasina´ lomag ulamla,
49004005	Ayong Weigne dognog, odseig seinilina´ dognog, dolongsina´ dognog,
49004006	Eimayong na dognog, nimi nisin di Ayong ulamla, Eimayong na yogne-yogne nisin se bebnag ulamla di, yogne-yogne nisin ag uboga ab, yogne-yogne nisin lomag ab ulamla.
49004007	Bog nun nisin eleb-eleb ag na Kristus di ura dodsunun arobne nenegag lebda glagia doladsina´ nenege gigib dodsiog.
49004008	Anese aboga weig yubu lomag lerob di na: “Al damen yaga´ bebnag ouling ag winggiog wenena, Alna nimi soubu goubduba´so ulameg nimi nisin ab bowinggisiog, di yog doladsina´ nimi ag dodsiog.”
49004009	“Al winggiog”, wenena anena Al babe gigib sogo yangbo nong ag ounugu yunggiog gom de?
49004010	Alna gigib yunggiog di, Al babe na eim nisin bisi-bisi mog bebnag winggiog di yogne-yogne nisin ag lendebulul aboga.
49004011	Anda Eildi aga lerabana´ nimi babe nabi nimi babe, Besarob Yubu omoladsina´ nimi babe, gembala nimi babe omoladsina´ nimi babe dodsiog,
49004012	Geis legdob nimi nisin na aroldana´ di wee besa welamgong aboga gednebesiog, nenege na Kristus di nong sona´ se,
49004013	Nun nisin na Eimayong Mamne se dognog odseig seinilina´ ab, sirigne eel dangana´ ab ulameb di, sunum wisirub una´ ab, Kristus ag degnerobne songe sumboga nona´ ab ulamab.
49004014	Wera nunna on mog mabo gom, om gwialdogna di mag losamolamla, ba bobdonorob so ulamla yubu aga omoladsiyiga´ ab, nimi di sonda´ yubu aga´ sigdi osa´so leboga mednena´ bisig yamnegoga deilisiyiga´ agna,
49004015	Samboga na sirigne ag gad salbameb di yubu ununa´ nisin nundi wana´ lomag uboga nundi Ousa´ne Al Kristus agsig nora balamlul.
49004016	Eildi aga na nong nisin besa urubub memelamla di, wee nisin na isiboga dognog gubilimla, nong eleb-eleb di welamangne ag dirigoga, anda nona´ doboga al dama´ di wana´ lomag solamla.
49004017	Anese nana Ayong Weigne lomag ab lebna di on migiba´ lebnun: A´unna Eimayong wangan nimi di sigdi ununa´ ab seinilina´ ab gilaboga seinilimang songe unggom.
49004018	Sigdi seinilina´ na gunu, sigdi gange gad ab gange lomag loba´ deiya´ ab od di, Eimayong ag dirigdob una´ na mog ulamang.
49004019	Sigdi gange seinilina´ na gigib gou ba, busu di yonge ag doaddangdob di yog-yog sugurub meilinge og unura ulamang.
49004020	Bog a´unna Kristus ag na aneso eel ublum gom.
49004021	Anese a´unna Alse lerob yubu nenege gigib gegbulum di Eildi sirigne Yesus lomag uboga lag danggayog ba, doblum.
49004022	A´unna damen una´ senge ab, damen ununa´ ab yonggolulum, gange busu di yonge di somagna´ne ag yamnegoga bobalamsila´ anda.
49004023	A´undi gange ab seinilina´ ab wenogne danggiblul aboga,
49004024	anda a´unna wenog ununa´ doboga onggululum, Eimayong di yonge ag dirigoga ubsiogne nenege na sirigne ab geis legdobne ab lomag uboga.
49004025	Wera anese sonda´ yubu lena´ na loboglulum di sirig yubu og lera ulamlulum, anese nun nisin na neig nong aboga.
49004026	A´unna lesina´ gange danggesile wenege na, a´unna meilinge unggom: a´undi lesina´ nenege sabna´ arobog, eseng na domolbulul gom.
49004027	Iblis se garen glublulum gom.
49004028	Nimi na asoga´ don nimi wenena on asoga´ dognab dolamlul gom. Bog alna wee migiba welamle di eildi se di wee besa weboga, eildi seyag sa´asonge na moga´ gom nimi ag boglamsulul.
49004029	Meili lena´ a´undi bam ag uboga langgulul gom, bog yonge ag lebda besarob yubu og lemlulum di solamlulum, ba sig gegbeyig nimi na glagia doladsina´ dolamgong aboga.
49004030	A´unna Eimayong di Geid Gange ag ongei arob ununa´ unggom, blebsina´ se sum nenege yanggale wenege se gednebne gedneb ubsiog.
49004031	Signe nisin ab, gorogna´ne ab, lesinne ab, oldana´ ab, sya´aldabaldana´ ab na a´un gan-gan ag uboga boreblulum, yoonge nisin babe na neigne.
49004032	Bog a´unna a´un moumun besarob ubdanggoga, yaga´ wana´ deibdanggoga, a´un moumun lubildalamlulum, Eimayong di Kristus bisig a´un ag ura lubibsiog songe.
49005001	Anese a´unna Eimayong ag dagoma unun nimi danggululum, Eildi wana´ mabo songe ulamlulum.
49005002	Wana´ una´ lomag ulamlulum, Kristus Yesus di gigib a´un wana´ sembibsiog, di Alna nunse doaddanggayog, gibna´ se oboga doladna´ne ab Eimayong se besarob song dana´ ab dabog.
49005003	Bog yolsagaldana´ ab sodnerob ununa´ nisin ab goma neringe og danggaso seinilina´ ab na a´un gan-gan ag ab na lebnemen gom, nene na geis legdob nimi di sunum ununa´ gom.
49005004	Neigne babe sugurub yubu ab, garen seila´ yubu goma obbil arob gomso yubu, nisin na sunum gom, bog samboga na na´e ana´ yubu og lemlulum.
49005005	Anese nene nisin na besa sembiblulum: Yolsagaldan nimi ab sugurub nimi goma neringe og danggaso seinilina´ nimi ab ane yubu nong na sunuruba´ gibna´so una´, anda Kristus ab Eimayong ab damag una´ ag se dobgong goma´.
49005006	A´unna nimi di garen dibab yubu lena´ bisig yamnegoga deibsiyigag, aneso yubu nisin ununa´ bisig na gegeng gom nimi nisin ag Eimayong di gorogna´ doldogolyalamsildo.
49005007	Anese a´unna sig ab nason neiga´ ag dirigoga unggom.
49005008	Damen a´unna gunu ulamlum, bog wene na Ayong Weigne lomag di diman ulamlom, anese diman mabo ulamlulum.
49005009	Anese diman di do na besarobne ab sunum urububne ab sirigne ab moulamla.
49005010	Anda Ayong Weigne di ngingyang ublul arobne aga sumbululum.
49005011	Gunu di ununa´ do dogne mubla arob gomne na ununggom, bog samboga ununa´ nene nisin na dobgegleboga nong lag deiblulum.
49005012	Anese sigdi yubu lemangne babe geleleng aroba´ ag unulamangne babe na eili bongoldana´ ulamla.
49005013	Bog yogne-yogne nisin diman di lag dangalimla ba eilimang, di yogne nisin lag eilimangne nenege na diman di.
49005014	Anese aboga lerob di na: “An malamlamne lei, bugoglom, somagdob nimi gan-gan ag uboga bugoglem, ba Kristus di diman an ag waralamgulula´.”
49005015	Anese, a´undi una´ na sa´aso ulamgob aboga besa sembiblulum, wou nimi di ununa´ songe unggom, bog gerem nimi di ununa´ songe ulamlulum.
49005016	Garen umlom wenaga besa unulamlulum, anese wene salag na meili salag ulamla´ anda.
49005017	Anese aboga a´unna loba´so unggom, bog a´unna Ayong Weigne di yo seinirubne eel ubgob aboga yoyablamlulum.
49005018	A´unna anggur mag di seremso unggom, anggur mag di na gange busu di yonge wenggalameldo, bog a´unna Gange di degneboga ulamlulum,
49005019	anda alga ag-alga ag yubu leldoglulum wenena gibna´ mos ab, meiboga gibna mos ab Weig yubu mos ab di seblamlulum. A´undi gange nong nisin di Ayong Weigne se mos seboga eii dolamlulum,
49005020	yogne-yogne nisin se nundi Ayong Weigne Yesus Kristus si ag uboga al Eimayong nun Ayong ag sob-sob na´e alamgob.
49005021	Kristus ag log sembia alga damag-alga damag ulamlulum.
49005022	A´un gelabo lei, Ayong Weigne damag ulamlom songe, a´undi nengabo damag ulamlulum.
49005023	Anese gelabo di ousa´ na sigdi nengabo, neigsonge Kristus na Jemaat nisin di ousa´ne, Eildi aga nong bleblamsil.
49005024	Anese jemaat na Kristus damag ulamla songe, gelabo di nengabo ag yogne-yogne nisin babe neig songe unulamlul.
49005025	A´un nengabo lei, a´undi gelabo ag wana´ ulamsululum Kristus di babe jemaat wana´ sembibog di Al na gigib jemaat se doaddanggayog.
49005026	Al geis legnun aboga wenena, Al damen Eimayong yubu di mag legdob.
49005027	Aneso uboga jemaat na Al beram dora deibsiog meili una´ gom-gom diman ag ulamlul aboga, goma gugsuna´ gom-gom goma nene a´osing songe gom-gom ulamlul aboga, bog alna geis legdoba´ meili urub goma´ ulamlul.
49005028	Neigne babe na nengabo di eildi nong wana´ uldalamla songe eildi gel ag babe wana´ ulamlul: Nimi na eildi gel ag wana´ ulamla wenena aldamneng se wana´ uldalamla.
49005029	Anese nimi dogne eildi nong se na yoo deildalameldo gom, bog alna gembara besa weldalameldo, Kristus di jemaat ag ulamsildo songe,
49005030	Anese nun nisin na Eildi nong ulamab.
49005031	Anese aboga nengabo na aleyong ab eilin ab loboga eildi gel ab nong dognog ulameldong, di sig besene na sob dognog danggalameldong.
49005032	Gelelenga dognorobne nene na weiga´, bog neri lebnange nong na Kristus ab jemaat ab dirigoga una´ se.
49005033	Sa´asonge babe na a´un nisin eleb-eleb ag ulamlange na: Eindi nong wana´ uldalamlam songe eindi gel ag babe wana´ ulamlom, gelabo babe na eildi nengabo ag log ulamlul.
49006001	Mog mabo lei, a´un na Ayong Weigne lomag uboga a´unin a´uneyong yabo ag dagomalamlulum, anese sirig una´ na ane.
49006002	A´uneyong a´unin yabo ag giblamsululum, nene na damen garerob yubu ab leiblourubne dogne na:
49006003	a´unna besa ulamlulum di a´undi una´ salag sogo ag ane weya´ ulamlulum aboga.
49006004	A´un ayong yabo lei, a´undi mabo di gange ag yoo nenesing gom, bog Ayong Weigne di Damen Wenena´ Yubu di wemboga omoladlamsululum.
49006005	A´un arona´ nimi lei, a´un sogo ag ane salerob nimi ag log gange di dagom alamlulum, besa doumdigum gange di, a´undi Kristus ag ura dagom alamlom songe,
49006006	Sig a´osing ag sigdi gange ngingyang ubgong arobob wenege se og ununggom, bog na Kristus di ouragna´ nimi gange nong nisin di Eimayong di yonge aga unulamlulum,
49006007	Anda yog wana´ se welamang songe, nimi na Ayong Weigne se wee welamang nimi se gom.
49006008	A´unna eel, nimi eleb-eleb na ouragna´ nimi babe, lobdob nimi babe, alna yogne-yogne besa unulamle wenena, alna Ayong Weigne di degna´ urubub doblula´.
49006009	Anda a´un salesin nimi babe sigag aneso unulamlulum di lesina´ na loboglulum. Sembiblulum, sigdi Ayong Weigne babe a´undi Ayong Weigne babe eimasag ulamla di Alna nimi a´osing ag miblamsil gom.
49006010	Unura na a´unna Ayong Weigne lomag migib umlulum di, Eildi borob migib lomag ulamlulum.
49006011	Mal oldana´se Eimayong di gadne nisin eneggogobululum, ba Iblis di gesen sonda´ yubu leldogsila´ ag na gad segoga dolbalag nembugob aboga;
49006012	Anese nundi yoyablamabne na nundi nong ab eneng ab di oldana´se gom, bog bo ulamsiangne nisin ab, salerobne nisin ab, gunu sogo ag ane salbamlange nisin ab, eimag meili gange nang nisin ab ag dolbalag nenesina´se.
49006013	Anese aboga mal oldana´se Eimayong di gadne nisin doblulum, ba a´unna meili sum nenege oldoululum wenena gad seglamgob aboga, a´unna gigib unura daglulum di wenena.
49006014	Wera gedneboga segamlulum di, saba´ wegena´ na sirigne aga wegebululum di seng na sunum urububne aga onggululum,
49006015	A´undi yan ag na glagdob una´ onggoga isiboga mon angarob una´ di Besarob Yubu omoladsina´se;
49006016	Yogne-yogne dangalyanggala´ lomag na odseig seinilina´ gadne onggolulum, anese a´undi odseig seinilina´ gadne di meili gangenge di ugdo so mal nisin sabluluma´.
49006017	Anda blebeldana´se ousa´ gouluna´ gadne ab Gange di mal yoonge ab doblulum, nenege na Eimayong di yubu.
49006018	Doa yubu nisin ab molona´ nisin ab di, sob-sob sum Gange bisig doa yubu lemlulum wenena a´undi doa yubu lomag na webdanggoga geis legdob nimi nisin se molona´ babe na daglouling gom,
49006019	Nase babe, ba neri bam si guboga, sirig lena´ yubu glagia dodneyogne, Besarob Yubu geleleng aroba´ anege bosa´ goma´ omoladlamsunun aboga,
49006020	Nana dolongsina´ lomag dobonggiruba´ ag ab doldogna´ nimi songe arolamsin. Doa yubu lemnululum ba neri lebnun seinirub yubu nenege na nana bosa´ goma´ lag deilimnun.
49006021	A´un babe eel ublulum nayag ulamneyangne ab neri ulamnange ab na, nungga Tikhikus nundi wana´ne Ayong Weigne di wee yeng gange di welamlange di, a´un nisin ag ombadsile ba eel ublulum.
49006022	Yubu nenese aga alna neri a´un ag bulom abna, anege na nayag ulamangne ab neri ulamnange ab eel ubsulul aboga anda a´undi gange eildi iga´ diblamsulul aboga.
49006023	Isiboga mon angarob una´ ab wana´ gange ab odseig seinilina´ ab na Ayong Eimayong ag uboga ab Ayong Weigne Yesus Kristus ab na a´un ab nason ulamluluma´.
49006024	Ayong Weigne Yesus Kristus di glagia doladsina´ na Ayong Weigne Yesus Kristus ag wana´ ulamang nimi ag ulamsulula´ derong arobneb gom wana´ nenege na.
50001001	Paulus ab Timotius ab Kristus Yesus di ouragna´ nang di, a´un geis legdob nimi nisin Filipi asag Kristus Yesus lomag ulamlom nimi ab, bo mengesin nimi ab, arosin nimi ab ag na.
50001002	Nundi Ayong Eimayong ab Ayong Weigne Yesus Kristus ab di glagia doladsina´ ab, isiboga mon angarob gange una´ ab na a´un ag ulamsulula´.
50001003	Nana a´unse sob-sob sum seinilimsin di, Eimayong ag na´e alamna.
50001004	Nana sob-sob sum a´un nisin se doa yubu lemsin, di nana ngingyang eisa´ doa yubu sob-sob lemna.
50001005	Anese a´unna Eimayong di Besarob Yubu omoladsina´ lomag ab dirigoga oumunggun sum murub uboga wene ulamloma´ se.
50001006	Yubu nene na nana yaga´ sirig seinilimna, nenege na, besarob wee nene na a´un gan-gan ag ab Eildi elniruba´ anda werabalamle di Kristus Yesus di sum nenege ab goggob daglula´.
50001007	Odseig nana a´un nisin se urubub aneso sembibsunun, anese a´unna neri gange ag ulamloma´ se, anese a´un nisin babe na nayag dodneog glagia doladsina´ dolamloma´ se, nenege na nana dolongsina´ lomag dobonggibneang sum ab goma ghag aldogna sum nenege ab Eimayong di Besarob Yubu lena´ se migib deilimna sum ab gom.
50001008	Anese Eimayong na neri lag lenne anda nana a´unse yo ulamnel Kristus Yesus di wana´ nenege di.
50001009	Neri doa yubu na ane, sirigne eel una´ ab yog-yog seinilina´ nisin lomag ab di a´undi wana´ nenege na on ma´alamlul,
50001010	di a´unna besarobne aga weblulum, di a´unna Kristus di sum nenege na geis legdoba´ sodnerob goma´ ulamgob aboga,
50001011	Do sirigne Yesus Kristus di welamlange nenegaga sumboga moulamlulum Eimayong gibna´ ab bebnag deilina´ ab se.
50001012	Neri yonge na na´abo a´un eel ublulum aboga, anda nayag dangalyalamnelne nene na Besarob Yubu gigib weiga´ weglamla´ di,
50001013	wera Borob nimi di wee asag nimi nisin babe yog nimi babe nana Kristus se aboga dolongsina´ lomag dobonggiruba´ na gigib eel.
50001014	Anda nunggabo dara dina´ na Ayong Weigne bisig ab odseig seinilina´ gigib dolamang, na dolongsina´ lomag dolongnena´ di, Eimayong di yubu se na log gom-gom bosa´ goma´ leboga omoladlamsiang.
50001015	Anda nimi dara Kristus se omoladlamsiangne na gorogna´ ab delegeldana´ ab di, bog dara nimi na Alse besarob seinilina´ di omoladlamsiang.
50001016	Nimi dane na Kristus se yubu na wana´ gange di omoladlamsiang, anese signa eel ulamang di na nana Besarob Yubu ag ghag ana´se ane ulamna,
50001017	bog yog nimi dara na sigdi bebnagne se sunum gom ununa´ ulamang, aneso ura ulamangne di nana dolongsina´ lomag iginne deilimneang.
50001018	Bogna od meili, anese sa´a songe babe na Kristus se yubu omoladlamsineba´, besarob doumdigum una´ di babe sonda´ so una´ di babe. Ununa´ nenese nana ngingyang ulamnel. Anda nana sob-sob ngingyang ulamnuna´,
50001019	Anese nana eela´ anda, nene nisin goggobdagna´ na a´undi doa yubu ab Yesus Kristus Gange ab di na aroboga blebnena´ se.
50001020	Anese neri yo ulamna di nebom alamnange na ane ba nana yogne-yogne nisin lomag ab na eili ubnulul gom bog nisin na gedneloroba´ ulamlul aboga, neigsonge na wene babe, Kristus na neri nong lomag uboga bebnag deilimna, od na gamyag ulamna´ ag babe somagdobnuna´ ag babe.
50001021	Anese na nong gamyag ulamna´ na Kristus se anda somagdobnun wenena mubdub.
50001022	Bog nana sogo ag ane ulamna wenena, do bebnagne se welamna. Anda nana nesa aga webnun, nana wangan.
50001023	Nana sisa´ besene di glilamnerang: nana bisene di Kristus ab nason ulamsenem yo ulamna, anda nene na yaga´ besarob nong sirig;
50001024	bog nana a´unse aboga sogo ag ane ulamna wenena besarob.
50001025	Anda ununa´ nene nana odseig aboga eel ulamna: nana ulamne di a´un ab nason ulameb ba a´unna a´undi odseig weiga´ nolamle di ngingyang ulamlulum aboga,
50001026	A´undi nase Kristus Yesus lomag ngingyang eisa´ na weiga´ ma´alamlul, nana a´un ag on yanggane wenege na.
50001027	Wene weiga´ na ane, Kristus di Besarob Yubu ag sumboga ulamlulum, ba na yanggane wenege eibsunun aboga, bog na yane gom wenege na gegbunun aboga, anda a´unna dognog gange di gad seglamlulum, dognog seinilina´ ab di Besarob Yubu omoladsina´ di odseig seinilina´ dangalamsilne ag yaga´ yoyablamlulum,
50001028	a´un ag malborob nimi di babe gwarebom arobob na ubsugong goma´. Sigse gednebne nisin na derong arobnebne, bog a´unse gednebne na blebsina´ se, anda nene na Eimayong ag uboga yalamla.
50001029	Anese a´un ag glagia dodsiogne na Kristus ag odseig seinilina´ se og gom, bogna Alse igin-iginne babe dobgong aboga,
50001030	damen neri yaga´ unulamsi ba nayag eiblum songe, wene babe a´unna nase yubu gegelamlom.
50002001	Wera anese Kristus di nong lomag na wenena´ ab, wana´ gange di iga´ dibsina´ ab, Gange ab dognog isiboga una´ ab, wana´ dirigdangdob una´ ab wana´ usina´ ab ulamla,
50002002	anese ngingyang gange di nene sunum danggibnululum: a´unna dognog gange dognog seinilina´ ab dognog wana´ ab, dognog gange ab, dognog unubugog arobne ab ulamlulum,
50002003	a´undi weig senge goma gilaboga meibna´ senge og enggom. Bog samboga wenena damag gange di yog nimi se damen bebnag sembiblulum a´undam nimi se damen gom;
50002004	nimi eleb-eleb a´undam nimi di bebnagne senge damen bebegnang gom mem, bog yog nimi di bebnagne senge babe.
50002005	A´undi gamyag una´ isiboga na Kristus Yesus di seinilina´ songe seinilimlulum,
50002006	al nong na Eimayong ab neignong bog, Eildi sembia nana Eimayong nong aboga salbayog gom,
50002007	bog Alna nisin louya ouragna´ nimi songe danggayog di, Alna nimi sirig songe danggayog.
50002008	Alna sogo nimi songe danggayog di sogo ag lambonggia dagom alamog murub somagdobog, anda nenege na glabna gal ag somagdobog.
50002009	Anese aboga Alna Eimayong di yaga´ bebnag deibog di, yog-yog si nisin se Alag dognog si bebnag dorog,
50002010	Anda yogne-yogne eimag odne nisin ab, sogo agne nisin ab, sogo damagsigne nisin ab di, Yesus di si og gosam oglumugung gibgong aboga.
50002011	Nimi nisin di lag lemig di na: “Yesus Kristus na Ayong Weigne”, Ayong Eimayong se bebnagne! Alamgonga´.
50002012	Na´abo neri wana´ seinilimsin nimi lei, a´unna sob-sob dagom alamlulum; anese a´undi blebsina´ se soba´ welamlulum bed-bed aboga log eisa´, na od wenege songe se og gom, bog na odgom wene babe,
50002013	anese Eimayong di og a´un bisig welamla yonge babe wee babe Eildi yonge ag lebda welamsil.
50002014	Yogne-yogne unulamlulum wenena, ongei arob gange ab byabaldana´ ab di unulamlulum gom,
50002015	Ba a´unna meilinge ab sugurub una´ ab gom nimi aboga, Eimayong di mabo meili una´ gom nimi ab di, gange gegdob nimi ab, deng-deng arob nimi ab gan-gan ag ulamlulum di, a´unna sig gan-gan ag sogo ag gura´ meleg waralamla songe ulamlulum,
50002016	Eimayong di gamyag yubu besa salbamlulum, ba Kristus di sum nenege nana bebnag bugnun aboga, anda neri sunulamnange ab, ingmun gweselamnange ab na gilaboga ulamna goma´ anda.
50002017	A´undi odseig seinilina´ yubu dona´se neri nong oboga eneng yegnugonga´ anda, nana ngingyang ulamna di a´un ab nason ngingyang ulamna.
50002018	Anda a´un babe ngingyang ulamlulum di neig so na nayab babe ngingyang ulamgob.
50002019	Bog Yesus bisig uboga Timotius a´un ag berera doldogolyunun aboga nebom alamna, ba a´unse lerob yubu nenege di neri gange daglenggibnun aboga.
50002020	Anese nimi dognog babe nayab dognog gange dognog seinilina´ nimi dogne odgom, a´un ag yaga´ besa gembonggibsulul arob nimi na.
50002021	Anese nimi nisin na sigdi weigne se og elamang di, Kristus Yesus di weig una´ elamang gom.
50002022	Eildi yeng una´ na gigib sunurub, ba a´unna gigib eel anda alna Besarob Yubu omoladsina´ se nayag arolamnel eildi me di aleyong ag arolameldo songe.
50002023	Nana al aga berera doldogolyununa´ aboga nebom alamna, anda sa´a songe neri unubunun bisig na gigib lag ulamla;
50002024	bog nana Ayong Weigne bisig uboga sirig seinilimna, di a´un ag berera gemelyusunun aboga ulamna.
50002025	Od se-se a´un ag Epafroditus doldogolyunun seinilimna, anege na alna na´e nayab wee nason welamnamne di nayab nason yoyablamnamne, neri yonge aronena´ se a´undi weboga doldogolyulumne.
50002026	Alna a´un nisin se yaga´ yo ulamsil di eildi gange babe ingmun ulamla, anese a´unna al neigna´ se yubu nenege gegbaloma´ se.
50002027	Odseig nong alna neigna´ di somagna´ beram ubo, bog Eimayong na alag wana´ ubo, anda alse og gom, bog nase babe, ba ongei arob gange on ma´alamsulul gom aboga.
50002028	Anese aboga alna berera doldogol yununa´, ba a´unna al eiblulum wenena a´unna ngingyang ubsile ba neri ongei arobne babe moga´ danggulul aboga.
50002029	Alna Ayong Weigne bisig ngingyang gange di doblulum di also nimi na giblulum.
50002030	Anese alna Kristus di wee se aboga somaganmen so ubog di eildi gange gamyaga´ na neri wee aronena´ se aboga a´undi moga ´ gomne ag sunum ulina´ se deibog.
50003001	Na´abo a´unna Ayong Weigne lomag ngingyang ulamlulum. Yubu nene nana a´un ag mome dobna´ na igin gom di a´un ag sunum urububne dodsin.
50003002	Gam a´osing ag na gen eisa´ ulamlulum, meili wee welamang nimi a´osing ab babe weldalamlulum, sonda´ bog garena´ nimi a´osing ag babe na gen eisa´ ulamlulum.
50003003	Anese nun aga na bog garerob nimi, Eimayong Gange di giblamab nimi, di Kristus Yesus lomag bebnag ulamab di nimi di lag ununa´ ag odseig sembibab gom.
50003004	Nimi di lag ununa´ ag odseig seinilina´ wenena na babe unubasena´ nong na od. Yog nimi na nimi di lag ununa´ se odseig seiniliseng wenena, nana on meneng wansog:
50003005	Nana lin sum ag na bog garebaneyeg, nana Israelne, sisa´ na Benyamin nang, Ibrani as sobne, Damen Wenena´ Yubu ag lebda wene nana Farisi nang ulamsi.
50003006	Neri unulamsinge na jemaat olamsisi, sirigne na nana Damen Wenena´ Yubu ag dagom alamsi wenena nana meili una´ gomne ulamsi.
50003007	Bog neri damen mubdob ulamsinge nenege na wene Kristus se wenena gilaboga seinilimna.
50003008	Nana Kristus Yesus Ayong Weigne nisin se bebnagne eel uldogna di wenena, yogne-yogne danege nisin na gilaboga seinilimna. Alse aboga nana yogne-yogne nisin na soua´ lulunga´ songe sembia lobogsi, di nana Kristus dobnun aboga,
50003009	anda Al lomag ulamna´ na Damen Wenena´ Yubu ag dagom ana´ se neri sirigne di gom, bog Kristus ag odseig seinilina´ di sirigne ulamna, sirigne nenege odseig seinilina´ bisig Eimayong di uboga.
50003010	Neri yo ulamnange na Al ab Eildi gamyag buldogna´ migib ab Eildi igin-iginne lomag isiboga dona´ ab besa eel una´, anda Eildi ura somagdobog songe na babe somagdobnuna´.
50003011	Ba goggobdagna´ na babe somagdob nimi gan-gan ag uboga gamyag buldogna´ dobnun aboga.
50003012	Nana ununa´ nene gigib dobna goma sunum urubub danggal abna gom, bog nana anam dobda balamna, anda nana dobne wenena salbununa´, anese na Kristus Yesus di gigib ura salbaneog songe.
50003013	Na´abo lei, neri sembia na degna´ dona´ anege na gigib dobna sembiamna gom, bog neri unubununne na nene aga: neri damen weilagsigne na ibogne di sa´asonge na a´osing agne aga a´osing ag deiya balamnun,
50003014	anda nana degna´ nong dobnun aboga dobneba´ ag bologa balamna, nenege na Kristus Yesus lomag uboga Eimayong di eimasag biasina´ ag.
50003015	Anese nun sunum urubub nimi na aneso sembibgob. Bog a´un gan-gan ag nimi dogne di yog seinilina´ od wenena, yog sum Eimayong di a´un ag lag danggiblula´.
50003016	Bog od seleb nundi eel una´ ag lebda dangalbiyabne ag sumboga nundi bugob arob bisig nenegag balamgob.
50003017	Na´abo lei, a´unna neri unulamna songe unubululum, di sigag babe besa gedlulum, nundi a´unse sununa´ dangguyub so ulamang nimi ag.
50003018	Anese nana sob-sob a´un ag lemna songe, anda wene nana engena´ geira´ a´un ag babe lag lemna, nimi dina´ na Kristus di glabna gal ag malborob ulamang.
50003019	Aneso nimi na goggobdagna´ sum na gom urubgonga´, sigdi ayong weigne na sigdi aso, sigdi bebnagne na eilinge ulamang, sigdi seinilina´ na sogo agne og seinilimang.
50003020	Bog nundi dibab ad na eim asag, anda enigi ab na nundi Ayong Weigne Yesus Kristus Blebsinne se dira ulamab,
50003021	anda nundi nong meilinge nene na sambesile ba Eildi bebnag nong songe danggugoba´, Eildi migib di og yogne-yogne nisin Al damag deiblula´.
50004001	Anese aboga, neri wana´ ulamsin di yo ulamsin nimi lei, neri ngingyang ab, neri Mahkota ab anda a´un na Ayong Weigne lomag migib seglamluluma´, na´abo neri wana´ ulamsin nimi.
50004002	Nana Euodia ab, Sintikhe ab se Ayong Weigne bisig dognog gange seinilina´ ulamdurum aboga wembesin.
50004003	An Sunsugos ag babe molbagen, na´e yengne, sig gelabo ag babe arolamsulom. Anese sig na nayab nason Besarob Yubu omoladsina´ ag yo yablamaba´ anda, Klemens ab na´abo wee nason isiboga welamab nimi nisin ab di si na gigib gamyag buku ag mome doroba´ anda.
50004004	Ayong Weigne lomag a´un na sob-sob ngingyang ulamlulum, on dogne ab lebnun: Ngingyang Ulamlulum!
50004005	A´undi besarob una´ gange na nimi nisin di eel ubsiyigag anda, Ayong Weigne na yanggana´ beram ulamla.
50004006	A´un na yogne-yogne nisin se babe gange gweseboga seiniling gom, bog a´undi yonge nisin na doa yubu ab di Eimayong ag giboga lag mololamlulum,
50004007	Ba Eimayong di isiboga mon angarob gange nimi di eel dangganmen gomne nenege na, a´undi gange ab seinilina´ ab na Kristus Yesus di welamsil.
50004008	Wera, na´abo lei, goggobdagna´ na sirigne nisin ab, bebnagne nisin ab, sunumne nisin ab, geisne nisin ab, so songe nisin ab, gegena´ mag besarobne nisin ab, gibna´ senge na isiboga wenena besarob ununa´ anda ane songe nisin besa sembiblulum.
50004009	Sa´a songe a´undi nayag gembara gigib doblumne ab, gegbulumne ab eiblumne ab, nene nisin unulamlulum. Ba Eimayong isiboga mon angarob gange deiya´ne di a´un ag wera ulamsulula´.
50004010	Nana Ayong Weigne lomag yaga´ ngingyang ulamna, anese wene goggobdagna´ a´undi nayag seinilina´ ab una´ ab di on nolamla. Od-seig a´un na, soba´ nayag seilimnelom bog, a´un na garen sum od gom.
50004011	Neri aneso lemnange nenena, na gom se lemna gom. Alna neri gigib eel ubsi di od nisin sum se neri seyagne sunum una´ dorob.
50004012	Sa´a songe na damnang moga´ gom, weiga´ gom ulamna´ na nana eel. Yog-yog yubu ab yog-yog ununa´ ab nayag geleleng arob ununa´ dogne od gom, gwaneng monog goma gwaneng yo gom, damnang weiga´ goma moga´ gom anda babe.
50004013	Nayag Eildi dodneog migib nenege lomag uboga yog-yog ununa´ bolamna.
50004014	Bog a´undi unulamlomne babe besarob, a´un na neri igin-iginne ag babe gigib dolamlom.
50004015	A´un babe eel, Filipi nimi lei; Besarob Yubu eilniboga ombadsisi sum nenege na Makedonia uboga bisi, wenege na dognog jemaat di babe nayag doladnena´ ab dona´ babe od gom, bog a´undi og arolamnulum.
50004016	Anese Tesalonika uboga aga na aronena´ se li salag dogne besene doldogolyunulum.
50004017	Bog neri a´osing agne na doladsina´ anege gom, bog do a´un se weiga´ mubdoub ulamlula´ anegaga.
50004018	Wene yonge nisin na a´un ag uboga, bog on yaga´ weiga´ sirig dolamna. Neri damnang seyag weiga´ ulamla´ na a´undi Epafroditus ag deiblum, ba dobsinge nenege di yogne song besarobne deilina´ ab, oboga doladna´ ngingyangne ab na Eimayong ngingyang ulamlange.
50004019	Neri Eimayong di a´undi yonge nisin na Eildi seyagne ab bebnagne ab di Kristus Yesus lomag uboga urubub sunum ulimsulula´.
50004020	Nundi Ayong Eimayong na unum-unum se bebnag ulamla´. Amin.
50004021	Neri gibsina´ babe geis legdob nimi ab Kristus Yesus lomag gibsululum. Na´abo nayab nason ulamab nimi di a´un ag gibsiang.
50004022	Geis legdob nimi nisin di babe a´un ag gibsiang, sig Kaisar di eelom nimi nong di babe gibsiang.
50004023	Ayong Weigne Yesus Kristus di glagia doladsina´ na a´undi gange bo ulamsulula´.
51001001	Nana Paulus, Yesus Kristus di doldogna´ne ulamlul aboga, Eimayong sembibogne nenege di deibneogne ab, nungga Timotius ab di,
51001002	Na´abo a´un geis legdob nimi ab Kolose asag ab Kristus lomag odseig seinilimlom nimi ab ag. Nundi Ayong Eimayong di glagia doladsina´ ab isiboga mon angarob una´ ab na a´un ag ulamsulula´.
51001003	Nunna sob-sob sum Ayong Eimayong ab Ayong Weigne Yesus Kristus ab ag na´e alamab, di nunna sob-sob a´unse doa yubu lemsiab,
51001004	Anese nunna a´undi Kristus Yesus ag odseig seinilina´ nenege ab a´undi geis legdob nimi nisin ag wana´ ulamsiloma´ ab na gigib gegbayob,
51001005	Anese aboga a´unse nebom arobne na eimasag gedneboga deirub. Nebom arobne nenege se yubu na a´unna damen danegab gigib gegbulum sirig yubu lomag ab, nenege na Besarob Yubu,
51001006	anda a´un ag gigib yayog. Besarob Yubu nenege na do muboga yog sogo yog sogo nisin ag weglamla, neigsonge babe na a´un gan-gan ag a´un gegbulum wilman wenegab uboga anda Eimayong glagia doladsina´ nenege sirig eel ulamlom.
51001007	Nene nisin na a´unna Epafras ag uboga eel ublum, nundi wana´ne nungga wee neigdigum welamabne di, a´unse na Kristus ag besa dagoma wenne.
51001008	Eildi babe na a´undi wana´ nenege na Eimayong Gange di nunag gigib lag deibog.
51001009	Anese nunna gegbuyub sum nenege ab uboga, nunna a´unse doa yubu dagloubnang gom-gom lemsiab. Nundi mololamabne na, a´unna gerem deiya´ nisin dobig di eel una´ sirigne eel ubgong aboga, anda Ayong Weigne di yonge ag sunum urubub eel dangana´se.
51001010	Ba a´unna Al a´osing ag sunum nimi ulamlulum di yogne-yogne na Alag ngingyang ublul arobne ag uboga, anda a´undi wee besa welamlomne nenege nisin di do moulamlulum di Eimayong se besa sirig eel una´ lomag wablamlulum,
51001011	anda Eildi bebnag migib di on migib dangilimlulum di yogne-yogne nisin ngingyang gange di lambonggia dolamlulum,
51001012	anda al Ayong ag na´e aboga giblamlulum, Eildi diman borobne damag ab geis legdob nimi di dobnebne Ayong di gedneboga deibsiogne nenege dobneba´.
51001013	Nunna gunu migib lomag uboga Eildi lobibsiog di Eildi wana´ Me di Borobne damag deilbisiog;
51001014	Al lomag uboga nunna lubsina´ dorob, nenege na meilinge lubibsiog.
51001015	Alna Eimayong eiling gomne di sunuruba´, yogne-yogne nisin ubogne ag na a´osing agne yandonge ulamla,
51001016	anese Al lomag uboga yogne-yogne nisin eimag odne babe sogo ag odne babe ubog, eilimabne babe eilimab gomne babe, borob nimi babe weigbuna´ ag burub nimi babe, salerob nimi babe bosin nimi babe, yogne-yogne nisin Eildi Al se og ubsiog.
51001017	Yogne-yogne nisin aro bog Al damen ulamog, di yogne-yogne nisin babe Al lomag bo ulamla.
51001018	Alna nong di ousa´, nenege na jemaat. Alna yandonge, somagdob nimi gan-gan ag uboga oumunggun gamyag bugogog, di Alna yogne-yogne nisin se a´osing agne ulamla.
51001019	Anese Eimayong di sembia urubne nisin na Eildi nong ag degneboga ulamla,
51001020	anda Al bisig uboga Eildi yogne-yogne nisin Al nong di isibsiog, eimag ulamlange babe, sogo ag ulamlange babe, Kristus di glabna gal ag ab Eildi eneng di gigib isibsiog.
51001021	Damen a´unna Eimayong ag na mog ulamlum di a´undi gange seinilina´ na Alag malborob ulamlum, nenege na gedneb lag a´undi ununa´ meili di,
51001022	Wene Eildi isibsiog, Kristus Eildi nong di somagna´ uboga, a´unna Al a´osing ag geis legdob di sodneboga meili urub goma´ ulamgong aboga deibsiog.
51001023	Anese a´unna odseig seinilina´ di yabdaboga, warebom ana´ gom-gom gad seglamlulum, anda Besarob Yubu ag nebom arobne lobogebag aboga, anda a´unna gigib gegbulum di eim lomon as lomon nisin lerayabalamang, anda na Paulus ane na gigib eildi wee wena´ne danggisi.
51001024	Wene nana a´unse igin-iginne dolamna ab ngingyang ulamna, anda neri nong ag dara moga´ne na Kristus di Eildi nong se igin-iginne dobogne ag sunum danggulul aboga, nenege na jemaat.
51001025	Eimayong di nayag dodneog wee nana jemaat nene se wee wenne danggisi, Eildi yubu urubub a´un ag omoladsina´ se,
51001026	anda nenege na gelelenga dognoroba´ walbu esengbu nimi ublig-lig ububalamog, bog wene na Eildi geis legdob nimi nisin ag lag dangalamla.
51001027	Eimayong na sigag omoladlamsil, yaga´ seyagne ab bebnagne ab geleleng aroba´ aga Yahudi gom nimi gan-gan ag ab, nenege na: Kristus na a´un lomag ulamla, anda nebom ana´ bebnagne!
51001028	Nunna Alse aga omoladlamsiab, nimi eleb-eleb nunna wembesiyib di gerem deiya´ nisin di ombadsugob wenena, nimi eleb-eleb Kristus lomag sunum urububne ag bobesina´ se.
51001029	Nene aga na Eildi migib ag dirigoga neri unubasene aboga yoyablamna, neri nong lomag wee migiba´ welamlange di.
51002001	Anese neri yonge na a´un eel ublulum aboga, a´unse neri yoyablamnange nenege na yaga´ igin log, anda a´un ab, sig Laodikia nimi ab, nimi nisin ab sig nanong eel ulamneang gom nimi ab se,
51002002	sigdi gange iga´ dibsili di signa dognog wana´ lomag ulamgong aboga, ba signa seyagne nisin ab sirig seinilina´ eel una´ ab, Eimayong di geleleng arobne eel una´ ab dobgonga´, nenege na Kristus,
51002003	anese gerem deiya´ nisin ab eel una´ nisin ab na Eildi nong lomag dognoroba´ ulamla.
51002004	Nana yubu nene lebnun, a´unna nimi di besarob-besarob yubu leiya sonda´ lebsugong gom aboga.
51002005	Anese nanong na a´un gan-gan ulamab gomag ab, bog neri gange na a´un ab nason ulamab, di a´unna Kristus lomag odseig seinilina´ di gad seglamloma´ ab, a´unna urubub ulamloma´ ab, eibna wenena nana ngingyang ulamnel.
51002006	A´unna nundi Ayong Weigne Kristus Yesus gigib doblum songe, neigne na unum-unum Eildi nong lomag ulamlulum.
51002007	Wera a´unna Eildi nong lomag yareng doara Al eilib solamlulum, a´unna a´unag gigib ombaddobne ag odseig seinilina´ di on dogne ab ma´aboga gad seglamlulum, ba a´undi gange ag na na´e ana´ on dogne ab ma´alamsulul.
51002008	Gen eisa´ umlulum, nimi di garen nebna´ yubu ab, sonda´ se mangaroba´ deiya´ lebna´ yubu omoladsina´ ab, sogo ag gange nisin ab di gange goubsiyigag aboga, bog nene na Kristus ag uboga gom.
51002009	Anese Eildi nong lomag na Eimayong di unne nisin degneboga ulamla,
51002010	anda a´unna Eildi nong lomag gigib degnebsiog. Al aga na salerob nimi ab bosin nimi ab di Ousa´ne ulamla.
51002011	Al lomag uboga a´unna gigib bog garerob, bog garerobne nenege na nimi se di urubne gom, bog Kristus di bog gadbesiogne, nenege na meilinge ag nong loldogna´ bisig uboga,
51002012	anese a´unna Al ab nason dolongsina´ lomag wanggisiog, anda a´un babe Al lomag uboga bugibsiog, Eimayong di migib di welamlange ag odseig seinilina´ bisig uboga, somagdob nimi ag uboga Al babe gigib gamyag bugibog.
51002013	A´un babe damen mednena´ ununa´ di gigib somagdoba´ ulamlum, di gange di bog garena´ babe garerob goma´ ulamlum, ba Eimayong di Al ab nason gamyag bugibsiog, nundi mednena´ne nisin gigib lubibsiog di,
51002014	mome debloroba´ anege na gigib lubibsiog, garerob yubu ag dirigoga wenena nunna iginne dobnemen bog. Anda Eildi glabna gal ag ab oboga gom ubog.
51002015	Salerob nimi nisin ab bosin nimi nisin ab Eildi sogag danggibsiog, di signa Al bebnag dangaldogog di signa nimi nisin di ngalagalwa´na´ danggibsiog.
51002016	Anese a´unna gwaneng mag dena´ se goma, weigsum se goma, wal wenogne eneldogna´se goma, besen sum se gom nimi na a´un ag iginne deibsugong aboga deillobnang gom;
51002017	nene nisin na eimig yanebne se eimange, sirig nongne na Kristus.
51002018	A´unna eimnang ag giblamang nimi di sigdi meini sogag lambonggia a´undi bebnag dangdobne ag gomolubgong arob una´ uldoggonga´ anda, sigdi seigda´ib eirubne ab gedneb-gednebne ab aga sogo ag gange seinilina´ di weiga´ danggia uldogigne ag na a´unna ising deillobnang gom,
51002019	wera alna Ousa´ne ag muboga gad salbamla goma´ di, nong nisin asa uboga, mel-mel ab gongal ab ma´aboga goubna´ wenena nong dognog dangalamla, ba Eimayong di wabnange ag lebda wablamla.
51002020	A´unna Kristus ab nason isiboga gigib somagdoblum, di sogo ag gange ag na lobdob, bog sa´ase a´unna od aro sogo ag ane ulamna´ songe ununa´se garerob yubu damag ulamlom do?
51002021	nenege na “Saleng gom, delyamong gom, beldognang gom!” arobne,
51002022	nene nisin na doboga unulamna´ anda on gom urubneb damnang aga, anda nimi di og leboga ombaddob yubu.
51002023	Ununa´se garerob yubu nene na, od gemena´ na gerem aboga, sigdi og gibna´ memelamang, sogo ag lamaroba´ nenedanggoga, sig dam nimi obdanggoga, bog alna sogo ag ane nong di yonge aa arobne obbil arob gomne aga unulamang.
51003001	Anese aboga, a´unna Kristus ab nason bugibsiog wenena, bebnag ununa´ elamlulum, Kristus asa Eimayong di sirig see agsig bulamla´ ag anege.
51003002	Bebnag ununa´ se sembiblulum, sogo ag ununa´ se gom.
51003003	Anese a´unna gigib somagdoblum, ba a´undi gamyag una´ na Kristus ab nason isiboga Eimayong di nong lomag dognibsiog.
51003004	Wera Kristus na nundi gamyag una´ ulamla wenena, yogsum lag danggale ba a´un babe yogsum Al ab nason isiboga bebnagne lomag lag danggululuma´.
51003005	Anese a´undi nong ag yogne-yogne nisin sogo agne na somagiblulum, nenege na yolsagaldana´ ab, sugurub una´ ab, gange busu di yonge ab, gange yoonge ab, neira´ og danggaso arob gange babe na, sunuruba´ gibna´ ab neigne,
51003006	nene nisin na Eimayong di gorogna´ dora deilyalamang (dagom ana´ gom nimi ag).
51003007	Damen a´un babe al lomag ulamlum wenege na ununa´ nene unulamlum.
51003008	Bog wene na, a´unna nene nisin boreblulum, nenege na lesina´ ab, gorogna´ ab meili ununa´ ab, meili dolbalag nenesin yubu ab, a´undi si ag uboga meili yubu lena´ ab.
51003009	A´un moumun sonda´ yubu leldanggom, a´unna damen nimi ab damen ununa´ ab na gigib yongoloubluma´se,
51003010	a´unna gigib wenog nimi dora ongorob, ba sob-sob wenogne samolamla di Al Ubsiogne di sunuruba´ songe sirigne eel una´ dolamlom.
51003011	Ununa´ nenege di aga Yunani nimi goma Yahudi nimi gom, bog garerob nimi goma bog garerob gom nimi gom, Barbar nimi goma Skit nimi gom, ouragna´ nimi goma lobdob nimi gom eleb-eleb dogne odgom, bog yogne-yogne na Kristus nonga´ anda, Alna yogne-yogne lomag babe ulamla.
51003012	Anese aboga, Eimayong di webdob nimi nisin na geis legibsiog Eildi wana´ ulamsil, ba wana´ gange ab yongon gange ab, sogag so gange ab, mesang so gange ab, lamarob gange ab dora onggululum.
51003013	A´unna on yog nimi ag babe lamarob gange ulamlulum, di on yog nimi ag lubilimsululum, nimi dogne on yog nimi ag malboroba´ od wenena, Ayong Weigne di a´un ag gigib lubibsiog songe, a´un babe aneso unulamlulum.
51003014	Anda eini nisin na: wana´ gange aga dora onggululum, soubu gouboga dognog dangilina´ ab sunum urubub ulina´ ab una´ songe se.
51003015	Kristus di isiboga mon angarob una´ na a´undi gange ag bo ulamsulul, anese aboga a´un biabsiog dognog nong dangana´ se. Anda na´e alamlulum.
51003016	Kristus di yubu na a´undi gange ag yambia ulamsulu, ba a´unna gerem omoladsina´ nisin ab yog nimi ag Damen Wenena´ Yubu leboga mos ab, gibna´ mos ab Weig yubu mos ab seblamlulum, di a´undi gange lomag uboga Eimayong ag na´e alamlulum.
51003017	Anda a´undi yogne-yogne nisin yubu lena´ di goma ununa´ di unulamlomne nenege na, Ayong Weigne Yesus di si ag uboga nisin unulamlulum, Al bisig uboga nundi Ayong Eimayong ag na´e alamlulum.
51003018	A´un gelabo lei, a´undi nengabo ag dagom alamlulum, Ayong Weigne lomag sunum songe.
51003019	A´un nengabo lei, a´undi gelabo ag wana´ ulamsululum di alag na erigal ununa´ unggom.
51003020	A´un mogmabo lei, yogne yogne nisin na a´undi noubu nang noubu nimi ag dagom alamlulum, anese nene aga na Ayong Weigne lomag ngingyangne.
51003021	Ayong yabo lei, a´undi me ag gange ogob ulinggom, eildi gange malyunggulul arob una´ unggom aboga.
51003022	A´un ouragna´ nimi lei, a´undi ayong yabo sogo ag ane yogne-yogne salerob nimi ag dagom alamlulum, sig a´osing ag se og sigdi gange ngingyang ubgong arob una´ se og gom, bog Ayong Weigne ag log uboga doumdigum gange di unulamlulum.
51003023	A´undi sa´a songe unubululumne nenege babe na, a´undi gange nisin di Ayong Weigne ag una´ songe unubululum, nimi ag se gom.
51003024	A´unna eel, Ayong Weigne di aga na a´unse degna´ gedneboga deiruba´ dobneba´. Kristus na a´undi Ayong Weigne, ba a´unna Eildi ouragna´ nimi.
51003025	Nimi dogne mednerob una´ ulamle wenena, alna eildi mednerob una´ doblula´, anese Ayong Weigne na nimi a´osing ag mibsing gomne.
51004001	A´un salesin nimi lei, a´undi ouragna´ nimi ag na sirigne ab sunum urububne ab og unulamsululum; a´unna eel, a´unse salerobne babe eim asag od.
51004002	Na´e arob yubu leboga doa yubu og lemlulum, di webdangda ulamlulum.
51004003	Nunse babe doa yubu lemsululum, ba Eimayong na nundi omoldasina´ isigin gubsulul aboga, ba nunna Kristus se geleleng arob yubu nenege lemgob, anda anese aga nana dolongsina´ ag dobonggibneyeg.
51004004	Al unubasene arobne nenege na nana aneso uboga lag danggibnuna´.
51004005	Nimi asag nimi a´osing ag na gerem sirig ulamlulum, di garen od wenena besa unulamlulum.
51004006	Sob-sob a´undi yubu lena´ na wana´ gange di sumboga lemlulum, uwa´ soo songe, di a´unna nimi ag sa´asonge yubu degna´ lebneba´ anege eel uboga.
51004007	Neri ununa´ nisin na nungga Tikhikus di a´un ag ombadsulula´, nungga nundi wana´ne, alna ouragna´ yengne Ayong Weigne di wee nason welamabne.
51004008	Al aga neri a´un ag bogibna di yubu nong na, neri ulamnange a´un eel ublulum di a´undi gange iga´ dibsulul aboga.
51004009	Al na neri Onesimus ab nason doldogolyesin, nungga na a´un gan-gan ag ab, wana´ yeng gange ulamlange di. Ane ag yogne-yogne nisin dangalamlange na sigdi aga a´un ag ombadsurugonga´.
51004010	A´un ag Aristarkhus nayab nason dolongsina´ ag dobonggirubne di gibsil, Barnabas mamne Markus ab di, (alse lerob yubu na a´unna gigib doblum, anda alna a´un ag yanggale wenege na alna od doblulum).
51004011	Yesus aga len si na Yustus ab di gibsiang. Sig gan-gan ag weneli nimi abenena bog garerob di na´abo dangdob, ba Eimayong damag wa´na´se wee welamab; signa neri gange iga´ dibnen nang danggayeg.
51004012	Kristus Yesus di ouragna´ne Epafras a´un ab neignang di babe gibsil, alna a´unse doa yubu sob-sob lemsil a´unna gad seglamlulum aboga, gange wisirub nimi ulamlulum di Eimayong di yonge yogne-yogne nisin ag na sirig seinilimlulum.
51004013	Anese, nana alse lag lena´ yubu ombadsin, alna a´un ab sig Laodikia nimi ab Hierapolis nimi ab se wee gad welamla.
51004014	Nundi wana´ne Lukas wesisinne ab Demas ab di a´un ag gibsirang.
51004015	Nunggabo Laodikia nimi ag nundi gibsina´ babe ombadsululum, Nimfa ab eildi ee ag jemaat nimi ag babe.
51004016	Anda mome doroba´ ane a´un gan-gan ag gigib eildibululum di wenena, jemaat Laodikia nimi babe yaga´ eildilbugong, ba Laodikia nimi se dorob mome babe a´un eildibululum.
51004017	Anda Arkhipus ag babe leblulum di na: “Besa gembonggiblom, Ayong Weigne ag uboga eindi doblum wee nenege na sumboga besa welamlom.”
51004018	Nana Paulus di gibildogsin. Gibsina´ mome nene na neri see nong di dobna. Nayag soubu goubduba´ babe sembiblulum. Glagia doladsina´ nenege na a´un ag ulamsulula´.
52001001	Nun Paulus ab, Silwanus ab Timotius ab di. Jemaat Tesalonika nimi ag Ayong Eimayong ab Ayong Weigne Yesus Kristus ab di, glagia doladsina´ ab isiboga mon angarob una´ ab na a´un ag bo ulamsulula´.
52001002	Nunna a´un nisin se al Eimayong ag sob sob na´e alamab di a´undi si siboga doa yubu lemsiab.
52001003	Anese nunna sob-sob seinilimsiab a´undi odseig seinilina´ di welamlom wee ab, a´undi wana´ usina´ yoyablamlomne ab nundi Ayong Eimayong a´osing ag Ayong Weigne Yesus Kristus ag neboma gad seglamloma´ se.
52001004	Anda nunna eel, na´abo Eimayong di wana´ sembirub nimi lei, a´unna gigib Eildi websiog.
52001005	Anese nundi Besarob Yubu a´un ag ombadsuyubne na yubu di og lebub gom, bog Geid Gange migib ab di warebanmen gomne sunumne aga ombadsuyub. Odseig a´unna eel, a´unse aboga nundi a´un gan-gan ag welamubne nenege na.
52001006	A´unna nun ab Ayong Weigne ab di una´ dagom ana´ nimi danggulum; gwaregna´ igin-iginne yaga´ dina´ log bog yubu nenege na gigib ngingyang gange di doblum Geid Gange di wena´ bisig,
52001007	ba a´unna Makedonia asag nimi ab Akhaya asag nimi ab odseig seinilina´ nimi nisin se sununa´ danggulum.
52001008	Anese Ayong Weigne di yubu na gigib Makedonia asag ab Akhaya asag ab lera weglamla, bog mogsogo nisin ag a´undi Eimayong ag odseig seinilina´ lera weglamang, ba ununa´ nenese na nundi yogob na lebnemen gom.
52001009	Anese nunse yubu na nimi nisin di neblamang, a´undi nun dobsulumne ab sunuruba´ gibna´ ag loboga Eimayong sirig gamyagne ag se welamloma´ na.
52001010	Di Eildi Me eimasag uboga yanggana´ se dira ulamlom, Al somagdob nimi gan-gan ag uboga gamyag bugibogne, nenege na Yesus, eimig yaneb yoo selele ag uboga blebsululne.
52002001	Na´abo lei odseig a´un nong di babe eel, a´un gan-gan ag nun youyuba´ na gilaboga gom.
52002002	Bog odseig nun arobog a´un eel ublum songe, Filipi asag ab nun oboga meili ubsiegne nenege na, bog nundi Eimayong di arosina´ bisig na nunna bosa´ goma´ Eimayong di Besarob Yubu a´un ag omoladlamsiab iginne lomag bog yoyaboga.
52002003	Nundi a´un ag wenesina´ na mednena´ne di goma meili seinilina´ ab di gom, di sonda´ yubu mimboga lena´ ab di gom.
52002004	Ba samboga na Eimayong di nunna sigdi od unubanmen aboga Besarob Yubu nun ag dodsiog, anese aboga nundi yubu lemab, nimi ngingyang ubgong aboga gom, Eimayong nundi gange isilamsilne ngingyang una´ se.
52002005	Aneso nunna bam di og besaroba´ lemab gom – yubu nenege na nun eel uboga – a´undinge loboga dolamsugob aboga geleleng arob seinilina´ di gom, Eimayong na lag lenne –
52002006	Babe nunna nimi di meibsina´ yubu se elamab gom, od a´undi babe yog nimi di babe na, nunna Kristus di lerabana´ nang na aneso ubnemen bog.
52002007	Bog nunna a´un gan-gan ag namena´ ulamub, gel dogne di eildi me se besa memboga welamla songe.
52002008	Nun babe aneso ulamab, di a´un ag wana´ nonggela´ ulamsiab, Eimayong di Besarob Yubu a´un ag bogsina´ se og gom, bog nundi gamyag babe a´unse ulamab, anese nunna a´unse wana´ ulamsiab di.
52002009	Anese na´abo lei, a´unna od seinilimloma´, nundi ingmun gweseboga oga´ wei dolamabne nenege na. Nunna sob sob sinag gwelegnag welamab, ba a´un gan-gan ag nimi dogne iginne danggulul gom aboga, di nunna Eimayong di Besarob Yubu a´un ag omoladlamsiab.
52002010	A´unna lag len nimi, Eimayong babe na neigne, a´un odseig seinilina´ nimi gan-gan ag besarob gange nimi ab, sunum urubub nimi ab sodnerob gom nimi ab ulamab.
52002011	A’unna eel, nundi a´un ag aleyong di almamne ag ulameldo songe ulamaba´ na, nimi eleb-eleb a´un ag wemboga a´undi gange migib ulimsiab.
52002012	Anda yaga´ molbesiab, a´unna Eimayong di yonge ag sumboga gamyag ulamlulum aboga, a´unna Eildi bebnagne ab Borobne damag una´ ab ag gigib biabsiog.
52002013	Anda anese aboga nunna gareloubnang gom-gom al Eimayong ag na´e alamab, anese nunna Eimayong di yubu ombadsuyub ba a´unna gigib doblum, nimi di lerob yubu songe gom, bog odseig Eimayong di yubu aga na ane songe, anda a´un odseig seinilina´ nimi lomag welamlange.
52002014	Anese na´abo a´unna, Eimayong di jemaat Yudea nimi ag sununa´ nimi danggulum, Yesus Kristus lomag jemaat, anese a´un babe a´undi asag nimi di igin-iginne ulamsiang, Yahudi nimi di sigag iginne ura ulimsiyig songe.
52002015	Anda Ayong Weigne Yesus ab nabi nang nisin ab na Yahudi nimi di obsieg, di nun babe olamsiyig. Signa Eimayong di yonge ag na gegeng goma´ so uboga nimi nisin ag malborob ulameg,
52002016	anese signa nundi yog ad nimi blebsina´ se weig yubu omoladsina´ na lilib-lilib eilimsildong. Signa ane songe una´ di meilinge dina´ ma´alamla´ anda isiboga weiga´ danggale wenena sigag Eimayong di gorogna´ na weiga ubnubulamsil.
52002017	Bog na´abo, nunna a´un ag uboga eleb-eleb uldogub sum nenege na, ising di gemena´ na mog, bog gange di na mog gom, yaga´ weiga´ sirig yo ulamsil, ba a´un gemelyusugob aboga yoyablamab.
52002018	Anese nunna a´un ag yugob sembirub, nana Paulus od li dognogne ab dogne ab yasene, bog nunna Iblis di garelamsil.
52002019	Anese edne aga nundi nebom arobne ab, nundi ngingyangne ab nundi mahkota Ayong Weigne Yesus a´osing ag bebnag deildana´ ab na Al yanggale sum nenege na, a´un gom de?
52002020	Odseig a´un aga na nundi bebnagne ab nundi ngingyangne ab ulamlom.
52003001	Nunna lignibonggibnemen gom ulamsil ba, nundi gigib gareboga nun og Atena ulamnom aboga.
52003002	Di nungga Timotius Kristus di Besarob Yubu omoladsina´ne Eimayong se nun ab welamabne bogdebelyayab, a´undi gange migib danggia a´undi odseig seinilina´ se wenelamsulul aboga,
52003003	ba ingmun-ingmunne nene di a´undi odseig seinilina´ warerem ablag aboga. A´unna eel, nunna anese gedneboga websiog.
52003004	Anese nunna a´un ab nason ulamub sum nenege na, iginne dobgoba´ aboga nunna gigib a´un ag lemub. Anda ununa´ nenege na, gigib danggayo ba a´un eel ublom songe.
52003005	Aneso se nana on lignibonggibnemen gom, ba al gigib bogdebelyan, ba a´undi odseig seinilina´ se yubu eel ubnun aboga, anese nana gadgeira´ ulamnel uragsinne di uraglamsili ba nundi yoyablamabne na gilaboga danggalag aboga.
52003006	Bog wene Timotius na a´un ag uboga, nun ag a´undi odseig seinilina´ ab se ngingyang gange yubu beyayo, di a´unna nun senge besarobne ulamlom di nun ab ebbisidaseb aboga ulamlom, nun babe a´un ab ebbisidaseb aboga ulamab songe,
52003007	na´abo lei, wera nun babe yog-yog ingmunne ab igin-iginne ab lomag ulamab bog a´un ab a´undi odseig seinilina´ ab di iga´ diblamsilom.
52003008	A’un aga na Ayong Weigne lomag gad seglamlulum wenena, wene on nunna gamyag ulamab.
52003009	Anese a´unse aga nundi ngingyangne nisin Eimayong a´osing ag dobubne na, sa´so gibna´ aga nundi Eimayong ag deibnemen do?
52003010	Sinag gwelegnag nunna sirig doa yubu og lera ulamab, di nunna a´osing ebbisidanggugob aboga, a´undi odseig seinilina´ moga´ne ma´ana ´ se.
52003011	Al nundi Ayong Eimayong ab, nundi Ayong Weigne Yesus ab di, nunse bisig a´un ag yanggana´ se memburugong aboga.
52003012	Anda Ayong Weigne di yog nimi ab wana´ uldana´ se, a´un ag dognab dognab ma´abonggia doladlamsulul, nundi a´unse wana´ ulamsiab songe, a´un babe yog nimi ab wana´ uldalamlulum.
52003013	Eildi a´undi gange migib ulimsil, a´unna Ayong Eimayong a´osing ag sodnerob goma´ geis legdob ulamgong aboga, Eildi geis legdob nimi nisin ab nundi Ayong Weigne Yesus yanggale sum nenege na.
52004001	Na´abo lei, goggobdagna´ na, Ayong Weigne Yesus ag ab molboga wembesiab: a´unna nun ag uboga gigib gegbulum Eimayong ngingyang ublul arob una´ na. Ununa´ nene na odseig a´unna unulamlom, bog on dognab besa sirig unulamlulum.
52004002	Nundi a´un ag gigib Ayong Weigne Yesus si ag aneso ulamlulum aboga ombaddobne na a´un eel.
52004003	Anese Eimayong di yonge na ane: a´unna geid legdob ulamlulum, nenege na yolsagaldana´ ununa´ nisin na loboglulum,
52004004	a´un nengabo na a´undi gelabo eleb-eleb geid legdob una´ ab gibdub una´ ab ulamlulum,
52004005	Eimayong wangan nimi di una´ songe, gange busu di yonge ag lebda gom,
52004006	Anda aneso ununa´ nene na nimi dognog di babe alga ag mednena´ ab sonda´ ab ubsugong gom aboga. Anese Ayong Weigne na ununa´ nene nisin se degna´ degsinne, nundi a´un ag damen ab gigib gad lebub songe.
52004007	Eimayong di nun biabsioga´na sodnerob ununa´ unulamgong aboga se gom, bog geid legdobne una´ se.
52004008	Anese nimi na yubu nene loldoglamang wenena, nimi ag loldoglamang gom, bog Eimayong Eildi Gange geidne a´un ag dodsiogne ag loldoglamang.
52004009	A´unggabo ag wana´ usina´ nenege se na nunna a´un ag mome dobgob gom, anese Eimayong ag uboga wana´ nenege na a´undama´ di gigib dorob.
52004010	Ununa´ nenege na a´unggabo Makedonia nimi nisin ag odseig unulamlom. Bog na´abo lei, nunna a´un ag wembesiyeb ba, on besa dogne ab unulamlulum aboga.
52004011	A´unna besa so arob una´ di gibdub ulamgob seinilin gange di, a´undinge na a´undama´ see di memelamlulum, nundi a´un ag ura lemub songe,
52004012	Anese a´unna beiag nimi ising ag besarob ulamlulum, sig yog nimi di unibsugong aboga unggom.
52004013	Na´abo lei, a´unna sig gigib somagdob nimi se ununa´ na wou ulamlulum aboga yo ulamab gom, sig nebom ana´ gom nimi di una´ songe a´undi gange ag ongei arobne unggom aboga.
52004014	Anese nunna Yesus na gigib somagdobog di on gamyag bugogog aboga odseig seinilimab wenena, sig Yesus lomag somagdob nimi babe Eimayong di Al ab nason neiga´ ag longgibsulula´ aboga odseig seinilimab.
52004015	Nene na Ayong Weigne di yubu aga a´un ag lebgob: nun gamyag ulamab nimi na, ulameb bog Ayong Weigne yanggale wenena, somagdob nimi anam bog nun damen winggugob goma´.
52004016	Anese gednebne doladsile sum nenege na, eimnang di weigne di yubu leldogle ba Eimayong di buana´ yubu leldogle wenena, Ayong Weigne alnong eim asag uboga yonggale ba sig Kristus lomag uboga somagdob nimi damen gamyag bugoggonga´;
52004017	gigib wenena, nun gamyag nimi wene ulamab nimi ab nason doboga sig ab deb gan-gan ag Ayong Weigne di dolyusulula´. Aneso ura nunna unum-unum se Ayong Weigne ab ulamgoba´.
52004018	Aneso se a´unna yubu nene di leboga gange iga´ dibildalamlulum.
52005001	Bog na´abo lei, sum ab li ab se yubu na, a´un ag mome dobnemen gom,
52005002	anese a´unna eel sirig, Ayong Weigne yanggana´ na asoga´ don nimi songe einimnag yulula´.
52005003	Sigdi lemig di na: Besa isiboga soaroba´ – ulamab ara ulamig sabseibi signa oloboga obsulula´, me borob gel dogne di me deiya´ leglameldo songe, ba signa blebdanggugong goma´.
52005004	Bog na´abo a´unna gunu ag ulamlom goma´ se, sum nenege na asoga´ don nimi songe oloboga a´un ag yulula´,
52005005	anese a´un nisin na diman di mabo ab ugag di mabo ab anda. Nunna einimnag nimi gom goma gunu ag nimi gom.
52005006	Anese nunna yog nimi di malamang songe ulamgob gom, bog weldalameb di besa eel ulamgob.
52005007	Anese sig malamang nimi na einimnag malamang, di sig serem song mag den nimi na einimnag serem ulamang.
52005008	Bog nunna ugag nimi anda, anese nunna besa eel uboga, odseig seinilina´ ab wana´ gange ab seng onggoga, blebsina´ ab nebom arobne ab na ousa´ goluna´ onggululum.
52005009	Anese Eimayong di nun websioga´ na yoo selele deibsunun aboga gom, bog nundi Ayong Weigne Yesus Kristus di blebsina´ dobneba´ se,
52005010	nunse gigib somagdobog, ba nunna webdanggoga, mana´ ag goma gamyag una´ ag gom Al ab nason ulamgob aboga.
52005011	Anese a´un moumun weneldalamlulum di migib neneldalamlulum odseig a´undi ulamlom songe.
52005012	Na´abo lei, nunna a´un ag molbesiab, ba a´unna sig a´un gan-gan ag wee migiba´ welamang di Ayong Weigne ag bobalamsiang di wenelamsiang nimi ag giblamsululum;
52005013	anda a´unna wana´ gange di sigdi wee se bebnag deilimsululum. Di sob-sob yog nimi ab isiboga ulamlulum.
52005014	Na´abo lei, nundi babe a´un ag wembesiab di na, sig besarob ulamang gom nimi ag na delagoga wembousululum, gange malyunggindub nimi ag na gange iga´ diblamsululum, sig mesang nimi ag na milbusululum, nimi nisin ag lignibonggia ulamlulum.
52005015	Besa eel ublulum di, nimi na meilinge degna´ se on meilinge degna´ degnang gom, bog sob-sob besarobne aga yoyablamlulum, a´un moumun nimi ag babe nimi nisin ag babe.
52005016	Sob-sob ngingyang ulamlulum.
52005017	Doa yubu sob sob lemlulum.
52005018	Yog-yog ununa´ nisin se, na´e alamlulum, anese Kristus Yesus lomag ab Eimayong di a´unse yonge na ane.
52005019	Geid Gange sabnang gom mem,
52005020	di eimig ubnebne se yubu na sogo ag neneng gom.
52005021	Yogne-yogne nisin sumbululum di besarobne na gad salbamlulum.
52005022	A´un ag yog-yog meilinge nisin na loboglulum.
52005023	Eimayong di isiboga mon angarob gange di a´un nisin geid leglamsulula´, gange babe, gange gamyaga´ babe a´undi nong babe sunum urubub welamsulula´, nundi Ayong Weigne Yesus Kristus yanggana´ sum nenege se meilinge gom-gom ulamgong aboga.
52005024	Al a´un biabsiogne na besa yengne, Eildi babe urubub sunum ublula´.
52005025	Na´abo lei, nunse doa yubu lemsululum.
52005026	Nundi nos aboga gibsina´ geidne na nunggabo nisin ag gibsululum.
52005027	Ayong Weigne si ag uboga nana a´un ag yaga molbesin, ba mome nene na a´unggabo nisin ag eildibululum aboga.
52005028	Nundi Ayong Weigne Yesus Kristus di glagia doladsina´ na a´un ag ulamsulula´!
53001001	Paulus ab, Silwanus ab Timotius ab di. Tesalonika asag di jemaat na nundi Ayong Eimayong ab Ayong Weigne Yesus Kristus ab lomag ulamlom nimi ag.
53001002	Nundi Ayong Eimayong ab Ayong Weigne Yesus Kristus ab di glagia doladsina´ ab isiboga mon angarob una´ ab na a´un ag ulamsulula´.
53001003	Na´abo lei, nunna a´unse dagloubnang gom-gom Eimayong ag na´e alamab. Anda odseig al unub ulamab, anese a´undi odseig seinilina´ ab a´undi yog nimi ag wana´ usina´ ab na a´un gan-gan ag migib nolamla´ se,
53001004	ba Eimayong di jemaat nisin ag na a´unse nunna bebnag ulamab, anese a´undi lignibonggia una´ ab odseig seinilina´ ab di olamsiangne nisin ab ingmunne ab dolamloma´ se:
53001005	Eimayong di sumbusululne ag sunum urubub gednebne, di a´unna Eimayong damag una´ ag na sunum a´unda´ aboga lag dangalamla, wene a´unna borobne damag una´ ag anege igin-iginne dolamlom.
53001006	Anese sig a´un ag igin-iginne deilimsiang nimi ag na Eimayong di degna´ sunum urububne degsulula´
53001007	di a´un igin-iginne ulimsiang nimi ag na gyagnilina´ dodsulula´, nun ag babe na, Ayong Weigne Yesus eim asag uboga Alnong lag dangaldogle sum na Eildi eimnang ab Eildi migib lomag na ugbog gedman,
53001008	anda sig Eimayong wangan ulamang nimi ab nundi Ayong Weigne Yesus di Besarob Yubu ag dagom ana´ gom nimi ab se iginne degsineb.
53001009	Sig ane na unum-unum se derong arobgong aboga igin-iginne deibsulula´, Ayong Weigne ab Eildi migib bebnagne ab beram uboga mog dorebsulula´,
53001010	Al yanggale sum nenege na Eildi geis legdob nimi di bebnag deibgonga´, ba odseig seinilina´ nimi nisin di na Al dognog alamgonga´, anese lag lena´ a´un ag beyuyubne nenege na a´unna odseig sembiblum.
53001011	Anese aboga nunna a´unse doa yubu sob-sob lemab, ba a´un ag Eimayong di biabsiogne nenege sunum urubub danggulula´ aboga, ba Eildi migib na a´undi yonge sunum danggale ba besarob ununa´ ulamlulum ba a´undi odseig seinilina´ di wee nisin na sunum urubub ulamlula´,
53001012	ba nundi Ayong Weigne Yesus di si na a´un bisig uboga bebnag ulamlul ba a´unna Al lomag bebnag ulamlul, nundi Eimayong ab Ayong Weigne Yesus Kristus ab di glagia doladsina´ ag dirigoga.
53002001	Nundi Ayong Weigne Yesus Kristus yanggana´ se yubu ab nun Al ab neiga´ ag longona´ ab se na´abo lei nunna molbesiab,
53002002	ba a´unna berera gange gadgeira´ ab ingmun ab ublulumag aboga, gange di omoladsina´ ab ombaddobne goma mome dorobne gom nundi lena´ so lemang di na, Ayong Weigne di sum na gigib yayo alamang.
53002003	Nimi di sa´a songe mednena´ ubgong aboga uldogigne ag babe na doladdalbang gom! Anese sum nenege yanggana´ aro bog na dagomana´ gomne damen yulula, meili una´ nimi gom urubnebne aga lag danggulula´,
53002004	nenege na byabnange aga aldama´ di yog-yog sirub Eimayong si ab yog giblamangne ab songe ag uboga bebnag neneldalamla. Di alna Eimayong di Ee ag bulamla di aldama´ di Eimayong aldalamla.
53002005	Nana a´un ab nason ulamub wenege ab ununa´ nene na sob-sob a´un ag lemsa´ anege na a´unna seinilina´ gom de?
53002006	Anda wene a´unna eel alna sa´a di lignilonglamla´, ba alse gedneboga deirub sum nenege aga gigib lag dangalamla.
53002007	Anese dagomana´ gomne na gigib gelelenga welamla, bog wene na lignilonglamanga´ di. Al lignilonglamla´ anege gigib lobonggible wenena,
53002008	sum nenege aga na dagomana´ gom nimi nenege lag danggulula´, bog Ayong Weigne Yesus di bam yubu busu di oblula´, di Eildi lag dangalyanggana´ di oboga gom ublula´.
53002009	Dagomana´ gom nimi yanggala´ anege na Iblis di wee, anda budnna´ ubnemen gom ununa´ ab, gedneb-gednebne ab sonda´ budna´ ningginge ab di degneboga ulamlula´.
53002010	Alna meili yog-yog sonda´ lena´ di derong arobgong arob nimi ag meili ulimsulula´, anese signa sirigne sig blebsinebne ag wana´ sembia dona´ gom se.
53002011	Anese aboga Eimayong na sig ag mednena´ne doldogolyulula´, signa sonda´ yubu ag odseig sembibgong aboga,
53002012	ba sirigne ag odseig seinilina´ gom-gom meili ununa´ ag yo ulamang nimi na iginne deibsulula´.
53002013	Aneso bogna na´abo Ayong Weigne di wana´ seinirub nimi, a´unse nunna Eimayong ag sob-sob na´e alamab, anese oumunggun eilnina´ ag danegab Eimayong di a´un websiog Gange lomag blebsine di geid danggibsunun aboga, anda sirigne ag a´undi odseig seinilimlomne nenege di.
53002014	Anese aga nundi a´un ag Besarob Yubu ombadsuyub bisig uboga Eildi a´un biabsiog, ba a´unna nundi Ayong Weigne Yesus Kristus di bebnagne doblulum aboga.
53002015	Anese na´abo lei, nundi mome ag dorobne goma yubu di lerob ba a´undi doblumne nenege na, besa salbamlulum di gad seglamlulum.
53002016	Anda Alna nundi Ayong Weigne Yesus Kristus ab nundi Ayong Eimayong ab Eildi glagia doladsina´ ab di nun ag wana´ sembibsiog, di iga´ dibna´ unumne ab nebom arobne ab dodsiog,
53002017	ba besarob wee ab Besarob Yubu ab di a´undi gange migib danggia iga´ diblamsil.
53003001	Na´abo lei, beilagsig na nunse doa yubu lemsululum, ba Ayong Weigne di yubu besa weglamle di bebnag ulamlul aboga, a´un gan-gan ag gigib danggayog songe,
53003002	ba nunna gwildi-gwildi ana´ nimi ab yoo nimi ab ag na lobdob ulamgob aboga, anese nimi nisin na odseig seinilina´ dorob gom.
53003003	Bog Ayong Weigne na yengne. Alna a´undi gange migib danggia yoo nimi beram na welamsulula´.
53003004	Nunna Ayong Weigne lomag uboga a´unse sirig seinilimsiab, sa´a songe nundi a´un ag lebabne na, a´unna od unubululuma´, di on yogsum babe unulamluluma´.
53003005	Wera Ayong Weigne di a´undi gange na Eimayong di wana´ ab Kristus di lignibonggia una´ ab ag bo mengelimsulula´.
53003006	Bog na´abo lei, nunna Ayong Weigne Yesus Kristus si ag uboga a´un ag lebgob, a´unna nunggabo nundi lerob yubu nenege ag dagoma welamang gom nimi ab nundi ombaddob ba a´undi doblum yubu ag dirigoga unulamang gom nimi ab ag na loboglulum.
53003007	Anese a´un nong di babe eel a´unna sa´a songe nundi sununa´ ag doboga unulamlulum, anese nundi wee a´un gan-gan ag welamabne na dolbalag eisa so gom,
53003008	anda nunna nimi di gwaneng roti na seila´ yog deblobub gom, bog nunna sinag gwelegnag yoyaboga oga´ wei dolamub, ba a´un gan-gan ag ab nimi dogne igin danggalag aboga.
53003009	Nunna nenege na nunda´ gom se gom, bog anese nunna a´unse sununa´ danggayeb ba, a´unna dirigoga unulamlulum aboga.
53003010	Anese nun babe a´un gan-gan ag ulamub sum nenege na wenena´ yubu ombadsuyub: Wee wena´ yo gom nimi na gwaneng dulul gom aboga.
53003011	Nundi lebabne na nunna gegbayob ba, nimi dara na seila´ bisimbesem ana´ ulamang di wee welamang gom, bog nong obbil arob gom wee se og degdeg ulamang.
53003012	Aneso unulamang nimi ag eel danggibsiab di Ayong Weigne Yesus Kristus lomag uboga wembesiab, ba signa wee besa welamig di, sig dinge nong aga doboga delamgong aboga.
53003013	Anda na´abo lei, a´unna besarob ununa´ na unuboga mesang-mesanga´ unggom.
53003014	Wera nimi na nundi lera dobab mome nene gegena´ yo gom wenena, alag gedneba´ ublulum di al ab oron buldanggom, ba alna eili danggulul aboga,
53003015	bog alna malborobne so ulinggom, bog alna nungga aboga wembululum.
53003016	Anda Alna Ayong Weigne isiboga mon angarobne, Eildi isiboga mon angarobne na a´un ag yogne yogne nisin lomag uboga sob-sob doladlamsulul. Anda Ayong Weigne na a´un nisin ag bo ulamsulula´.
53003017	Nana Paulus di gibsin, di gibsina´ ane na neri see nong di mome dobna. Neri dolamna mome nisin se gednebne na ane: neri na aneso dolamna.
53003018	Ayong Weigne Yesus Kristus di glagia doladsina´ na a´un ag ulamsulula´!
54001001	Nana Paulus Kristus Yesus di doldogna´ne, anda Eimayong di lerob yubu ag lebda´ nun Blebsinne Kristus Yesus ag nundi nebom alamabne nenege na diga´.
54001002	An Timotius na odseig seinilina´ bisig neri me sirig ulamlam, anda glagia doladsina´ ab, isiboga mon angarob una´ ab, weradona´ ab nundi Ayong Eimayong ab, Ayong Weigne Kristus Yesus ab na an ag ulamgulula´.
54001003	Neri yonge na anna Efesus asag ulamlom aboga, nana Makedonia asag bisi sum nenege anag lebsi di, Efesus asag ulamlem di sonda´ yubu omoladsina´nang ag wenelamsulom, ba signa yog yubu omoladlamsugong gom aboga,
54001004	goma negna´ yubu ab mangaroba´ deiya´ lelena´ yubu dagloubnang gom gom lemangne nenege sob-sob sembibgong gom aboga sigag leblom, nene nisin na byabaldana´se nolameldo anda odseig seinilina´ bisig uboga Eimayong di blebsina´ dodsiogne nenege urubub una´ na gom.
54001005	Wenena´ yubu nenege nong na ane wana´ gange na geis legdob gange wabna´, gange sirig besarobne ag uboga, odseig seinilina´ doumdigum wesne ag uboga.
54001006	Nimi dara na anesonge dogne ulamang gom di, obbil arob gom yubu ab medneboga balamang.
54001007	Sigdibna, Damen Wenena´ Yubu omoladsina´ nimi danggugob yo ulamang bog; sigdi lerob yubu goma yogne-yogne besarobne aboga lemangne na, besa eel una´ gomdog.
54001008	Nunna eel, Damen Wenena´ Yubu nenege sunum ubseng wenena, od besarob.
54001009	Damen Wenena´ Yubu nenege nun eela´ anda besarob nimi se gom; bog mednerob nimi ab, yoo gange nimi ab sodnerob nimi ab, meili una´ nimi ab, yubu dona´ gom nimi ab, sogo ag nimi ab alayong goma eilin gom osin nimi ab, nimi nisin osin nimi ab,
54001010	Yolsagna´ nimi ab, nengabo gelabo moumun doldana´ nimi ab, sonda´ nimi ab, sirig gom yubu lag len nimi ab, yogne-yogne besarob lerob yubu ag byablamangne ab,
54001011	Besarob Yubu ag diga´ dirigoga Eimayong di bebnagne ab yaga´ ngingyangne ab, nayag unubulul sembibneog songe.
54001012	Alag arona´ se aboga nayag Eildi migib dodneyoga´, anda nana nundi Ayong Weigne Kristus Yesus ag na´e alamna. Eildi sembia nana besa unne aboga wee nene dodneog.
54001013	Damen nana Alag oboga dereboga meili ulamsi bog Eildi weradona´ dodneog; anese nana odseig seinilina´ aro di nenege nisin unulamsi.
54001014	Nundi Ayong Weigne di glagia doladsina´ na nayag ma´abaneog, odseig seinilina´ ab, Kristus Yesus lomag wana´ una´ ab di.
54001015	Od sirig lerob yubu nene na odseig sembia nisin dona´ se, Kristus Yesus na meili nimi blebsunun aboga sogo ag yayog anda sig gan-gan ag nayog na meili sirigne.
54001016	Bog anese aboga nana weradona´ dobsi, di Yesus Kristus eildi lamarob gange nisin na, na meili sirigne ag ombadnun aboga; eimig Alag odseig sembibgong nimi nisin unum gamyagne dobneba´ se, nana sununa´ danggan.
54001017	Eimayong unum-unum wilman nisin se Borobne, ubmururubne, eiling gomne, Eimayong dognogne, gibdub ab bebnag ab ulamla! Amin.
54001018	Neri me Timotius wee nenena anag dodgen, ba eimig an se ubnebne se yubu ag sumboga, mal oldana´ se sununa´ yaga´ yoyablamlom,
54001019	odseig seinilina´ ab besarob doumdigum gange ab di. Nimi edbare na besarob doumdigum gange na lobogang, anda anese odseig seinilina´ gwaregna´ di.
54001020	Sig gan-gan ag anege Himeneus ab, Aleksander ab na Eimayong ag lena´ eel danggoga lobogdugong aboga Iblis ag dodsisi.
54002001	Oumunggun neri a´un ag molbesinne na, isirub doa yubu ab, molona´ doa yubu ab, na´e ana´ doa yubu ab nimi nisin se lemlulum.
54002002	Borob nimi ab bo mengesin nimi nisin ab, di nunna soarob ab angarob ab besarob gange una´ ab gibdub una´ ab ulamgob.
54002003	Nene aga na Eimayong nun Blebsinne a´osing ag yonge ab besarobne ab,
54002004	nimi nisin blebsiso ba sirigne eel dangana´ dobseng aboga yo ulamla.
54002005	Anese Eimayong dognog og ulamla, anda Al dognogne aga nimi gan Eimayong gan unne ulamla, nenege na Kristus Yesus,
54002006	nimi nisin lubsunun aboga Eildi nong doaddanggayog: nenege na gednerob sum nenege ab lag danggayog.
54002007	Lag danggayogne nenege se nana lera bana´ne ab omoladsina´ne ab deirub, neri lebnange nene na sirig, sonda´ gom – anda sirigne ab odseig seinilina´ ab di Yahudi gom nimi ag omoladsina´ne ulamna.
54002008	Aneso neri yo ulamnange na, asadigum nengabo doa yubu lebgong wenena, sigdi see geisa´ dobwanenggia leldana´ ab delegeldana´ ab gom-gom.
54002009	Neigne gelabo babe na sigdi ongona´ na sunum besarobne ab sunum urububne ab sob una´ne ab, osong na winggom, emas goma warembo goma bagsum degna´ nonggela´ne gom babe ongong gom,
54002010	bog alna eildi besarob una´ di aga ongolamlul, weig yubu don gelabo di sunum una´ songe aga.
54002011	Gelabo na yubu goma´ ulamle di lerob yubu dona´ na dagom arob gange dobso.
54002012	Nana nengabo ag gelabo di ombara bo ulamsugong aboga seleb abna gom; bog alna yubu goma´ ulamso.
54002013	Anese Adam damen ubog di, gigib ba Hawa ubog.
54002014	On babe na Adam aga na sagna´ yubu gegbayog gom, bog gelabo anegaga sagna´ yubu gegbayog di meilinge lomag malyunggiog.
54002015	Bog gelabo na me mangana´ di aga blebsulula´, anda signa odseig seinilina´ ab wana´ una´ ab geis una´ ab sunum una´ nisin ab di ulamig wenena.
54003001	Yubu nene na sirig yubu: “Nimi na jemaat bo usin wee dona´ yo wenena gemerob nong wee yo ulamla.”
54003002	Anese nimi dogne jemaat bo usinne danggulul wenena, meili una´ gomne, gel dognogne, lignibonggia unne, geremne, besarob sunumne, nimi dosina´ ngingyangne, besarob omoladsina´ne,
54003003	serem song mag denggomne, lesing gomne bog namenne, isirub unne, wase di ouragna´ unggomne,
54003004	eildi eelom nimi besa bo mengesinne, eildi mabo di babe alag giboga log ulamangne.
54003005	Alna eildi eelom nimi besa bo mengesina´ gom wenena, Eimayong di jemaat na sa´ura bo menggesinmen do?
54003006	Alna noroldana´ di wenog danggal nimi gom, ba alna dengdang ana´ danggale di Iblis di dobog iginne songe doblag aboga.
54003007	Alna eildi jemaat gom nimi di besarob alamangne, nimi di babe sunung gomne ba Iblis di weroba´ ag malyunggulul gomne.
54003008	Neigne babe na diaken nimi wenena gibdub ab, silamu gwaga´ besene gom ab, serem song mag delnonog nang gomne, nisin neringe og danggaso seiniling gomne,
54003009	bog odseig seinilina´ geleleng arobne besarob gange geid di welamla nimi.
54003010	Sig ag babe damen isibusululum, ba signa meilinge odgom wenena, diaken wee deibsululum.
54003011	Neig songe na gelabo babe, nimi di gibdub ab, deresina´ gom ab, lignibonggia una´ ab yog ununa´ nisin lomag ab na sirig seinilimsiang gelabo.
54003012	Diaken na gel dognog nang eildi mabo ab eildi eelom nimi ab besa usinne.
54003013	Anese sig besa welamang nimi na sig uboga besarobne alameldongne na Kristus Yesus ag odseig seinilina´ di signa lag lena´ urubub dorob.
54003014	Nene nisin na an ag mome dobna, nana an ag gemelyunun aboga nebom alamna.
54003015	Nana mandebane wenena, anna Eimayong di eelom nimi na sa´a so ulamgob aboga eel ublom, nenege na Eimayong gamyagne di jemaat, anda eyagomna´ dibna´ na sirig yubu di diga´ deirub.
54003016	Nundi yubu dona´ geleleng arobne nenege na bebnag ulamla: “Alna nimi a´osing songe gigib lag danggayog, Gange di sirigne ubog, ba Alna eimnang ag omoldalbiog, di Yahudi gom nimi ag ombadsiog; di Alna sogo ag ab odseig sembibeg ba bebnagne ag boradeibog.”
54004001	Bog Gange di yoyaboga lebog di yogsum dogne yanggale wenena, nimi dara na odseig seinilina´ ebyagig di mednena´ omoladsina´ gange nisin ag ab meili gange nang di omoladsina´ yubu ag dobda balamgonga´,
54004002	sigdi sonda´ yubu lena´ di sigdi gange seinilina´ na bosi di ug gwalaga´ lengerob songe ulamang.
54004003	Signa nengabo gelabo doldana´ mem aboga, nimi na dena´ se Eimayong di ubogne na odseig seinilina´ nimi di na´e aboga dena´ ab sirigne besa eel una´ ab na mem alamang.
54004004	Yogne-yogne nisin Eimayong di ubogne na besarob, mem arobne dogne odgom, na´e aboga dona´ di wenena,
54004005	anese nenege nisin na Eimayong yubu ab doa yubu ab di geid legdob.
54004006	Anggabo a´un nason odseig seinilin nimi ag omoladlamsulom wenena anna Kristus Yesus di wee besarob wenne, wene na nundi odseig seinilina´ diga´ ombaddobne di besarob omoladsina´ yubu ag lebda ulamlam.
54004007	Bog mimboga nebna´ yubu ab noubu nimi di negna´ yubu ab ag na geblom. Bog samboga na weig yubu donne ag aga gemelongol dalamlom.
54004008	Nongse gemelongoldanne obne na moga´, bog weig yubu dona´ se gemelongoldanne na yogne-yogne nisin se obne, anese leiblourubne nenege na wene ulamaba´ ag se babe eimig ulamgoba´ agsig se babe.
54004009	Lerob yubu nene na sirigne anda nisin urubub dolamneba´.
54004010	Anese aboga nundi ingmun gweseboga yoyablamabne na, anese nundi nebom ana´ na Eimayong gamyagne deilimab, nimi nisin Blebsinne, oumunggun na odseig seinilina´ nimi damen.
54004011	Nene nisin leboga omoladlamsulom.
54004012	Anna goubininge aboga nimi dognog di babe sogo ag nembagulul gom, bog odseig seinilina´ nimi nisin se sununa´ ulamlom, eindi yubu lena´ ab, eindi ununa´ ab, eindi wana´ usina´ ab, eindi yeng una´ ab, eindi geis una´ ab di.
54004013	Unura weig yubu nenege nimi ag eildiboga wenelamsilem di omoladlamsilem bog na yunun.
54004014	Doladsina´ an ag odne nenege na deilloling gom, eimig ubnebne an ag doaddobne ab domba dira gemera un nimi see mag deirubne nenegab na.
54004015	Nene nisin yoyaboga unulamlom, eindi besarob unura bana´ nimi nisin ag lag danggulul aboga.
54004016	An babe, eindi omoladsina´ ag babe weldalamlom, di nene nisin ag gad segoga, anese, aneso unulamlem wenena anna andama´ blebdanggalem di eindi yubu gegelamang nimi nisin babe blebsuloma´.
54005001	Anna noubu nang ag gad yubu lesing gom, bog alag na anayong songe wembulom. Di goubini nimi ag na angga songe wembusulom,
54005002	noubu gelabo na einin yabo songe, goubini gelabo na einibsabo songe, besa geis ununa´ di unulamlom.
54005003	Sig sirig geiriya´ ulamang gelabo ag na giblamsulom.
54005004	Bog geiriya´ gel dogne eildi me goma eildi me di me gom od wenena, sig damen eel ubig di sigdi eelom nimi besa arolamsugong di sig eilisang yabo ab noubu nimi ab di besarob ulisina´ nenege lunusina´ se, anese nene aga na Eimayong na ngingyang ulamla.
54005005	Al geiriya´ sirig ulamla gel na, al nong og deiblourub gel, anda Eimayong ag nebom ana´ deirub di molona´ doa yubu sinag gwelegnag dagloubnang gom gom lemlul.
54005006	Bog geiriya´ gel dogne alna med-medgomob ulamla wenena, alna gamyag bog somagdob ulamla.
54005007	Ununa´ nene na sigag wembusulom, ba signa meili una´ goma´ ulamgong aboga.
54005008	Bog nimi dogne algabo besa welamsil gom di, eildi eelom nimi babe wesina´ gom wenena, nimi nenege na odseig seinilina´ ag elyaglamla, ba odseig seinilina´ gom nimi so gom alna yaga´ meili sirig.
54005009	Geiriya´ gelabo si mome doblom wenena, sigdi mangana´ salag eseng yala´ na deng besene di ebna na´ab bare ag uboga einigisig gelabo, nenge na li dognog dorob gelabo,
54005010	besarob wee unulamla ba gedneb gel, sununa´ na eildi me wena´ ab, nimi eildi ee ag giboga dosina´ ab, algabo odseig seinilina´ nimi yan mag legsina´ ab, ingmunne lomag ulamna ba arosina´ ab – buruma´ na garen sum nisin besarob ununa´ og ura un gelabo aga.
54005011	Goubini geiriya´ gelabo na sigdi si doblom gom, anese sigdi yo seinilina´ migib danggale wenena, signa Kristus ag loboga nenge dona´ yo ubgonga´ anda,
54005012	anda Alag damen ab yeng dagom ana´ deiblobig, ba sigdam nimi di iginne dora deibdanggugonga´.
54005013	On babe na sig wee wena´ gom gange di nimi di ee ag wa´inna langgina langgina ulamang, signa wee wena´ erigal se og gom, bog signa yog nimi ag nebelminina´ ab yog nimi di ununa´ ab isiboga lebnemen gom yubu lemang.
54005014	Anese aboga on goubini geiriya´ gelabo na nenge dobgong aboga seinilimna, me yag danggayig di sigdi eelom nimi welamsugong, di nun ag dolbalag nenesinne di meili ubsulul aboga garen doladnang gom.
54005015	Anese edbare geiriya´ gelabo na gigib medneboga Iblis bisig bieg.
54005016	Wera odseig seinilina´ gelabo na geiriya´ gelabo dogne od wenena, eildi alag arobulul, ba jemaat di arobugong aboga loublul gom. Aneso uboga yaga´ geiriya´ gelabo sirig aga na jemaat di arobugong.
54005017	Domba dira gemera un nang besarob bomengesin nang ag na li salag besene so gibsinmen, oumunggun na sig ingmun eisa´ weig yubu leboga omoladlamsiang nang ag.
54005018	Weig yubu ag mome aneso dorob: “Sapi na gandum do lablamla bog na si aroboga nobnang gom,” di on “Wee wen nimi wenena degna´ urubub dobnemen.”
54005019	Domba dira gemera unnang se yubu mednena´ unulamla dore arob yubu na seila´ leng gom bog nimi besene goma weneli di lag lebgong wenena.
54005020	Sig meili ubgong nimi na nimi dina´ a´osing ag delagoga wembusulom ba yog nimi babe log ubgong aboga.
54005021	Eimayong ab Kristus Yesus ab Eildi webdob eimnang ab a´osing ag ab molbagen: lebna yubu nene na unulamlom aboga anda yogne-yogne lomag mibda lena´ ab nimi a´osing ag mibsina´ ab ung gom.
54005022	Anna seila´ berera nimi see mag deibsulom gom, yog nimi di meilinge lomag domong gom. Di anna webdanggoga geid legdob ulamlom.
54005023	Mag og dulom gom, bog anggur mag moga´ ma´abonggia, eindi aso besarob una´ se anda eindi nong neigna´ bin-bin ulamlama´ se.
54005024	Dara nimi di meilinge na sunusina´ arobog gigib gedneb lag ulamla, bog dara nimi di meilinge na gigib bog lag dangalamla.
54005025	Aneso babe na besarob ununa´ nisin na gedneb lag ulamla, gomne babe na dognorob ulamnemen gom.
54006001	Ouragna´ dangdob nimi nisin na sig salesin nimi ag bebnag sembia giblamsugong, ba Eimayong di si ab nundi omoladsina´ yubu ag meili lebigag aboga.
54006002	Ouragna´ nimi di salesinne na odseig sembirubne wenena, sig salesin nimi na sogo ag nembugong gom, signa Kristus ab dirigdub aboga, bog alna sig ag on besa arolamsulul, anese sig salesinne di besa arolamsilne nenege na nason odseig seinilina´ nimi anda wana´ ulamsilne. Nene nisin na eindi wemboga omoladlamsulom.
54006003	Nimi dogne yog omoladsina´ omoladlamsile ba besarob lerob yubu ag dirigoga una´ gom wenena, nenege na nundi Ayong Weigne Yesus Kristus di lerob yubu ab, nundi dolamab weig yubu ag dirigogange gom,
54006004	alna wangan bog eelne nenedanggoga ulamla. Eildi neigna´ na yubu ena´ ab yubu samosina´ ab ulamla, anedi dengdang abgong arob usina´ ab, meili lesina´ ab, deresina´ ab, mibda-mibda lena´ ab,
54006005	nimi na delegel dana´ di besarob seinilina´ na odgom di sirigne na wanenggirub, ba sigdi sembia weig yubu dona´ na mubduba´ deiya´ seinilimang.
54006006	Odseig weig yubu dona´ na od urubub seinilina´ gange ab di wenena, mubdubne weiga´ doladlamsil.
54006007	Anese nunna sogo ag ane yogne-yogne ab beyuyub goma´ anda nunna on yogne-yogne ab babe bobugob goma´.
54006008	Wera bagsum ab dena´ ab od wenena, od gigib urubub.
54006009	Bog sig damnang dina´ danggaseb yo ulamang nimi na uragsina´ lomag malyunggindub, di orangsina´ lomag orangdob, gange busu di yonge nisin garen dibabne lomag ab di meili ulimsil, di nimi douluboga bosina´ ab gom urubnebne ab lomag dolonglamsil.
54006010	Anese wase ag wana´ nonogoga seinilina´ na yog-yog meilinge yareng deiya´. Anese edbare nimi na wase se ena´ bisig na odseig seinilina´ beiblobeg di ongei arobne dina´ sigdama´ di oldalamang.
54006011	Bog an Eimayong di nimi lei, nene nisin na geblom, di sirigne ab, weig yubu dona´ ab, odseig seinilina´ ab, wana´ gange ab, lamarob gange ab besa mesang gange ab aga doblamlom.
54006012	Odseig seinilina´ sirigne ag di mal oldana´ se sununa´ yoyaboga sunulamlom, di unum gamyag una´ doblom. Anna anese aboga gigib biabgeog di anna nimi dina´ a´osing ag lag unuma´ leboga sirig unuma´ lebog.
54006013	Eimayong yogne-yogne gamyaga´ dodsiogne a´osing ag ab Yesus Kristus a´osing ag ab, unuma´ sirigne gigib Pilatus Pontius a´osing ag babe unuma´ lebna di, nana an ag lebnun:
54006014	Lerob yubu nene dagom alamlom, meili uboga suguruba´ gom-gom, ulamlem murub uboga nundi Ayong Weigne Yesus Kristus Al lag dangaldogle sum nenege ulbulul,
54006015	nenege na Ad Borobne dognogne di gedneboga deirub sum nenege, anda yaga´ ngingyang ob wenege, borob nimi nisin di Borobne di ayong weigne nisin di Ayong Weigne.
54006016	Al dognog na somagna´ne damag una´ gomne, nimi beram yanmengom diman ag ulamlange. Nimi dognog babe Al eirub gom anda odseig nimi na Al eibnemen gom. Alse aga gibdub ab unum gamyag migib ab ulamlul! Amin.
54006017	Sig sogo ag ane seyag nimi ag wembusulom sigdi gange bebnag ulamgong gom, di sunum unubanmen gomne damnang songe ag nebom ana´ ab na mem, bog Eimayong ag Eildi seyagne nun ag yogne-yogne ngingyang se dolamgong aboga dodsiogne ag aga.
54006018	Signa besarobne unulamgong aboga wembusulom, besarob una´ se seyag nimi ulamgong aboga, nimi ag doladsina´ yo nimi di bogoldalamgong,
54006019	anda aneso ulamig di sigdi damnang diga´ songe besarob sigdama´se deilimgong, yog sum dangalyanggale sum nenege sirig una´ne dangalbulul aboga.
54006020	Timotius lei, anag gigib dodgeyogne nenege na besa welamlom. Garen dibab len yubu ab geid gomne ab, di byabaldana´ yubu deiya´ na eel dangana´ arobne ab ag na geblom,
54006021	Anese ed bare nimi di omoladlamsiang, ba anesonge uboga odseig seinilina ag na loboga mednelamang. Glagia doladsina´ na a´un ag ulamsulula´.
55001001	Nana Paulus Eimayong di yonge ag uboga Kristus Yesus di doldogna´ne, anda Kristus Yesus lomag gamyag una´ se leiblourubne nenege omoladsina´ se.
55001002	Neri me Timotius yaga´ wana´ ulamnange ag na, glagia doladsina ab, weradona´ ab, nundi Ayong Weigne Kristus Yesus ab Ayong Eimayong ab, di isiboga mon angarob una´ na, an ag ulamgulula´.
55001003	Nana Eimayong ag na´e alamna, damen na´neisang yabo di ulameg songe neri besarob gange geid legdob di Al se welamna. Di nana doa yubu einimnag ugag lemna wenena, di an se babe seinilimgen.
55001004	Eindi engelamlam di engesuma´ langgalamla´ seinilimna di, nana an on eibgesene yo ulamnel, ba neri ngingyangne sunum danggulul aboga.
55001005	Anese eindi sirig urubub odseig sembibluma´ anege na nana seinilimna, nenege na ounu Lois ab einin Eunike ab di odseig sembibdeg songe an babe odseig sembibluma´, eel ulamna.
55001006	Anese aboga neri an ag wenelamgena´ na, Eimayong di glagia doladsina´ an ag odne nenege migib danggiblom aboga se, neri see mag deiligisi sum nenege uboga.
55001007	Anese Eimayong di nun ag na log gange dodsiog gom, bog migib ab, wana´ ab, besa urubub una´ gange ab dodsiog.
55001008	Anese nundi Ayong Weigne se yubu lag lena´ ab, Al se dolongna´ ag dobonggibneyegne ab na, eili ung gom. Bog anna Eimayong di migib di Besarob Yubu se iginne nason dolamnom.
55001009	Eildi nun blebsiog di geis biana´ di biabsiog, nundi ununa´ ag diga´ dirigoga gom, bog Eildi glagia doladsina´ ab sembirubne ag ab dirigoga, anda Kristus Yesus lomag dodsiogne na wilman eilnina´ anam bog danege ab.
55001010	Anda, wene Yesus Kristus nun Blebsinne yanggana´ bisig uboga lag dangalamla, ba Besarob Yubu di na somagna´ne goglamla di unum gamyagne derong arobneb gomne lag dangalamla.
55001011	Besarob Yubu nene se lena´ne ab, lera bana´ne ab, omoladsina´ne ab deibneog.
55001012	Anese aboga nana nene nisin se igin-iginne dolamna, bog nana eili gom: anese, na na eel edne ag odseig sembibsi di; Alag deibsinge nenege na odseig seinilimna, Eildi migib di welamnela´ murub Ayong Weigne yanggana´ sum.
55001013	Yogne-yogne nisin nayag uboga eindi gegbulumne nenege na salbamlom, besarob omoladsina´ na sununa´ songe, anda Kristus Yesus lomag wana´ una´ ab odseig seinilina´ ab di unulamlom.
55001014	Nun ag Eildi gemerobne dodsiogne na besa welamlom, Geid Gange nun lomag ulamlange nenege ab di
55001015	Mog Asia sogo nimi nisin na nayag loboga bildibega´ anege na anna eel, Figelus ab Hermogenes ab babe.
55001016	Ayong Weigne di weradona´ doladsina´ na Onesiforus di eelom nimi sob-sob neri gange soo arob ulimneang nimi ag doladlamsulul, Alna nayab dolongsina´ lomag elbisildana´ na eili ulamla gom.
55001017	Roma asag biog sum nenege na, alna nase era yabalamneyoga´, anda gigib nayab ebbisidunum.
55001018	Wera Ayong Weigne di weradona´ na alag Ayong Weigne di uboga Eildi sum ab doladlamla. Efesus asag ab eildi arolamneogne nisin anna eel.
55002001	Anese neri me lei, Kristus Yesus di glagia doladsina´ lomag uboga migib ulamlom.
55002002	Lag lenne dina´ a´osing ag nayag uboga eindi gigib gegbulumne nenege na, doboga odseig sembibgong nimi ag dodsulom, yog nimi ag besa ombadsugong arob nimi ag babe.
55002003	Anna Kristus Yesus di mal oldana´ se besarobne songe, anda igin-iginne ulamgele bog besa unulamlom.
55002004	Nimi dogne yin bon wee ag og yoyablamla di, nimi di sob ununa´ ag ununa´ gom, ba eildi ousa´ne al dorobne di alag ngingyang ublul aboga.
55002005	Bola on nimi dogne alna bebnag danggan di mahkota dolamla´ na, bola ona´ se garerobne ag sunum dirigoga unulamla´ di.
55002006	Wee wen nimi dogne na, wee migiba´ welameldo wenena, do oumunggunne na, al damneng daglameldo.
55002007	Neri lebnange nene na, besa sembiblom: Ayong Weigne di an ag yogne-yogne nisin eel una´ se dodgulula´.
55002008	Ane sembiblom: Yesus Kristus somagdob nimi gan-gan ag uboga gamyag bugogogne aga Daud di mangadangden yena´ne, nenegaga Besarob Yubu lomag ab neri omoladlamsin.
55002009	Anese nana Besarob Yubu nene omoladsina´ se iginne dolamna, di meili una´ nimi songe soubu goublamneang, bog Eimayong di yubu na soubu goubna´ gom.
55002010	Anese nana Eimayong di webdob nimi se nisin na lignibonggia dolamna, ba sig babe Kristus Yesus lomag di unum bebnagne ab blebsina´ ab dobgong aboga.
55002011	Lerob yubu nene na sirigne: “Nunna gigib Al ab nason somagdob wenena, nun babe Al ab nason gamyag ulamgoba´;
55002012	wera nunna migib gad seglamgob wenena, nun babe Al ab nason bo ulamsugoba´; nunna Al elyaglamgob wenena, Eildi babe nun ebyagsulula´;
55002013	nunna yeng besa ulamab gom bog, Alna sob-sob besa yeng ulamsil, anese Alna Al damneng se elyagaldang gomne.”
55002014	Anna nene nisin sig ag Eimayong a´osing ag seinimubibsilim di, wembusulom, ba sig na yog-yog yubu di leldalamgong gom, anese yubu nene na obbil arob gomne, anda gegen nimi douluboga gwildi-gwildi ana´ se.
55002015	Anna Eimayong a´osing ag wee eili goma´ wenne ulamnun aboga yoyablamlom, di sirig lerob yubu na lag leboga omoladlamsulom.
55002016	Seila´ obbil arob gom yubu ab, geid so gom yubu ab ag na geblom, nene na gegenggom songe weiga´ nona´ se.
55002017	Sigdi lemang yubu na neigna´ kanker songe yabalamla, sig gan-gan ag na Himeneus ab Filetus ab,
55002018	sirigne ag na gigib sirig gomne danggia omoladlamsiang, di na; gamyag buldogna´ anege na gigib danggayog alamang, ba ane songe di nimi dara na odseig seinilina´ meili ulimsiang.
55002019	Bog Eimayong di diga´ deibogne nenege na gad muboga deibog, di gednebne na: “Ayong Weigne di edne na Eildinge eel ulamsil,” anda “Nimi eleb-eleb Ayong Weigne di si silamang nimi na, meilinge loldoglamang.”
55002020	Nonggela´ ee lomag na yog-yog damnang emas ab perak ab di og memerob gom, bog gal ab, sogo ab di babe; anda oumunggun na nong bebnagne se, bog goggobdagna´ na nong bebnag gomne se.
55002021	Wera nimi dogne meilinge nisin legoga loldoglamla wenena, alna nong bebnagne se ee lomag odne dangalamla, ba alna geid legdob, ba ee deiya´ne di sunum obne ulamla, ba alna bebnag wee nisin babe gedneboga deirub.
55002022	Anese goubini nimi di yonge na loboglem di, sunum doumdigumne ab, yeng dagomana´ ab, wana´ ab, sig ab isiboga una´ ab Ayong Weigne ag besarob geid sirig gange di biana´ ab aga doblamlom.
55002023	Ena´ so ununa´ ab loba´ne ab sunum gomne ab ag na geblom. Anna eel, ununa´ nene nisin na delegeldana´ se mangana´.
55002024	Wera Ayong Weigne di ouragna´ nimi wenena, leldang goma´, bog nimi nisin a´osing ag namena´ una´. Alna sunum urubub omoladsinne, lignilongnange,
55002025	di mesang so gange di byabna´ yo gange nimi ag bo mengesina´, anese Ayong Weigne di sigag garen dogne dodsili ba, noroldana´ gange di meilinge lobogsenga´ aboga, anda sig bo mengesina´ di sirigne eel ubgong,
55002026	aneso ununa´ di sig na on losomboga´ eel ubgonga´, anese sig na Iblis di yonge weroba´ ag orangdoba´ anege na lobdob.
55003001	Eel ublulum, goggobdagna´ sum wilman na ingmunne dina´ yulula´.
55003002	Nimi na yog sig dama´ og wana´ seinidanggoga, wase di ouragna´ danggugonga´. Sig na bebnag deildana´ ab, deng dangana´ ab, deresina´ ab, sigleyong yabo ag dagomana´ gom ab, na´e ana´ gange gom ab, sigdi gibna´ ag besa ununa´ gom ab,
55003003	wana´ usina´ gom ab, isirub una´ yo gom ab, yog nimi ag meili nenesina´ ab, al dama´ weldana´ gom ab, yoo selele una´ ab, besarobne ag yo gom una´ ab,
55003004	nimi widnisina´ ab, weya´so seinilina´ gom ab, eelne so una´ ab, gange busu di yonge aga wana´ ulamang di Eimayong ag wana´ una´ gom ulamang.
55003005	Sigdi gibna´ nong lagne na giblamang, bog goggobagna signa eildi migib ag na loldoglamang, sig aneso nimi ag na mog ulamlom.
55003006	Anese sig gan-gan ag nimi dara na, yog nimi di ee ag wa´indoga, meilinge dina´ di mesang uboga, gange busu di yonge nisin di degnerob ulamang gelabo ag orangeilimsiang,
55003007	sob-sob omoladsina´ yo seinilimang, bog sirigne nenege doboga eel ubgong goma´.
55003008	Yanes ab Yambres ab di Musa ag byablamdeg songe, sigdi babe sirigne ag byablamang. Sigdi seinilina´ sodnerob di sigdi odseig seinilina´ na isisina´ ag lignibonggibnemen gom.
55003009	Bog signa gigib besa balamgong goma´, anese signa sig besene di ununa´ songe se, anda sigdi loba´ ununa´ babe na nimi nisin ag lag dangalamlula´.
55003010	Bog anna gigib neri ombaddobne ab, neri una´ bisig ab, neri unubunun arobne ab, neri odseig seinilina´ ab, neri lamabonggia una´ ab, neri wana´ una´ ab, neri daglenggia ulamnange ab,
55003011	nayag olamneangne ab, neri ogne ab na Antiokhia asag ab, Ikonium asag ab, Listra asag ab ag ulamsi songe. Igin-iginne nisin dobsa´ anege na nenege ag uboga Ayong Weigne di gigib lobibneog.
55003012	Odseig nimi nisin Kristus Yesus lomag gibna´ yo ulamang nimi na oboga igin-iginne ulamsugonga´.
55003013	Bog sonda´ nimi ab yoo gange nimi ab na, meili ununa og ma´alamgonga´, di signa mednena´ne ag yamnegoga bolamsieg ba sig dama´ di mednena´ne ag yamneglamgonga´.
55003014	Bog anna sirigne nayag uboga doblum di sirig seinilimlamne ag gad salbamlom, edne di an ag sob-sob ombadgeyeg nimi ag na eel ulamsulom.
55003015	Besa sembiblom, anna mogag murub Weig Yubu eel ulameldom, an ag wisirub gange doladgena´ ab, Kristus Yesus ag odseig seinilina´ di blebsina´ ag bo balamgel.
55003016	Weig Yubu ag mome dorobne nisin na Eimayong di yubu busu di lemlange, anda omoladsina´ se ab mednena´ne lag dangilina´ ab, ununa´ besarobne dangilina´ ab, nimi sirigne ag omoladsina´ ab se, obbil arobne.
55003017	Anesose Eimayong di nimi eleb-eleb besarob ununa´ ubgong aboga se gedneboga ulimsil.
55004001	Eimayong ab Kristus Yesus ab a´osing ag, Eildi aga gamyag nimi ab somagdob nimi ab sumbusulula´ aboga, nana a´un ag yaga´ molbesin, Al yanggana´ ab Eildi borobne ab se:
55004002	Weig yubu na besarob sum babe meili sum babe gedneboga omoladlamsulom, mednena´ne na lag deiya, doumdigum gomne na lebsilem di, lamarob gange di wemboga omoladlamsulom.
55004003	Anese yog sum dogne yanggale wenena, nimi na sirig omoladsina´ yubu nenege na dobgong goma´, bog sigdi yonge ag lebda omoladsina´ nimi dina´ dobboloboga, sigdi yonge oo gegena´ soo se aa arobne ag dirigoga.
55004004	Signa sirigne ag na oo lebdanggoga, negna´ se len yubu ag na oo guboga gegelamgonga´.
55004005	Bog anna ununa´ nisin na weldalamlem di, igin-iginne na lambonggia Besarob Yubu omoladsina´ wee ag unulamlom, di eindi arosina´ wee sunum welamlom.
55004006	Nase yubu na, nana oboga eneng yegna´ songe yeglamla, ba neri somagna´ sum na gigib yal.
55004007	Nana sununa´ se neri yoyablamnange na gigib unura besarob dagna, di gareroba´ ag na gigib goggobdagna, neri odseig seinilina´ na gigib besa werob.
55004008	Wene nase mahkota sirigne gigib gedneroba´ od, Ayong Weigne sunum urubub Sunusinne Eildi sum ab nayag dodnulula´; nayog gom, bog sig Al yanggana´ se yo ulamang nimi nisin ag babe.
55004009	Nayag berera yanggana´ se yoyablamlom;
55004010	Anese, Demas na sogo agne se wana´ aboga alna, nayag lobogneo, di Tesalonika asag gigib bindibog. Kreskes na Galatia biog, Titus na Dalmatia biog.
55004011	Lukas og nayab ulamnam. Markus doboga nayag ane beyulom, anese nayag eildi aronenne na weiga´ se.
55004012	Tikhikus og na, neri Efesus asag gigib bogdebsi.
55004013	Wera, an yanggalem wenena, neri walegen bagsum Troas asag, Karpus di ee ag loboga yesinge nenege ab, neri buku nisin ab, bebnagne boga´ di memerob buku babe, beyulom.
55004014	Tembaga memenne Aleksander na, na a´osing ag meili ununa´ dina´ gigib ubog: bog Ayong Weigne di eildi ununa´ ag lebda deglula´.
55004015	An babe al beram na gen eisa´ uldalamlom, anese Alna nundi omoladsina´ yubu ag yaga´ byablamlange.
55004016	Neri oumunggun gareldana´ yubu leldogsi sum nenege na, nimi dognog babe nayag arobaneyeg gom, nisin na lobogneyeg, ununa´ nenege se na sig ag deibsenmen gom.
55004017	Bog Ayong Weigne di welamneog, di migibne ulimneog, ba na bisig uboga Besarob Yubu nisin ombadsile ba Yahudi gom nimi nisin gegbugong aboga; aneso ura nana singa´ si ag uboga blebneog.
55004018	Ayong Weigne di meilinge nisin ag uboga blebnulula´, anda Eildi borobne damag una´ ag eim asag wa´ununa´. Al se aga unum-unum bebnag ulamla! Amin.
55004019	Priskila ab, Akwila ab, sig Onesiforus eelom nimi ab ag gibsulom.
55004020	Erastus na Korintus asag ulamla, Trofimus na neigna´ ba Miletus asag loubno.
55004021	Muru wal aro bog berera ane yulom. Ebulus ab Pudes ab, Linus ab, Klaudia ab anggabo nisin ab di gibgeyang.
55004022	Ayong Weigne na eindi gange ag ulamlul. Eildi glagia doladsina´ na, an ag nason ulamlul.
56001001	Nana Paulus, Eimayong di ouragna´ne Yesus Kristus di doldogna´ne ulamle, di Eimayong di webdob nimi di odseig seinilina´ wesina´ se ulamna, di sirig deiya´ eel dangana´ se nundi weig yubu dona´ ag lag dangalamla songe,
56001002	anda deiya´ na Eimayong sonda´ yubu lenggomne di oumunggun eilnildogog salag danege ab unum gamyag una´ dodsunun aboga gigib leiblouyamogne nenege se nebom ara ulamab,
56001003	anda Eildi sum nenaga sembirubne ag uboga Eildi yubu gigib lag danggayog Besarob Yubu omoladsina´ lomag ab, anda nun Blebsinne Eimayong di nayag unubulom aboga dodneyogne ag dirigoga.
56001004	An Titus na, nun neigdigum odseig seinilina´ di neri me sirig ulamlam anda Ayong Eimayong ag uboga ab Kristus Yesus nun Blebsinne ab di glagia doladsina´ ab isiboga mon angarob gange una´ ab na anag ulamgulula´.
56001005	Neri an Kreta asag louya yagisa´ nong na anese, unubugob seinirubne na eindi unubalem di weig as nisin ag na gigib neri an ag lebsi songe domba gemera dira un nimi deibsulom aboga,
56001006	nimi danege na meili urubgom nimi, gel dognogne, eildi na odseig seinilina´ mabo, ba sigdi una´ se nimi di babe mabo dane di unubayang anggom mabo goma seila´ bisimbesem ana´ gom mabo.
56001007	Anese Eimayong di ee ag wee wenne songe jemaat bo mengesinne na yaga´ meili una´ gomne, dengdang ana´ gomne, oldana´ gomne, serem songmag dena´ gomne, lesina´ gomne, seyagne danggasene arob una´ unggomne,
56001008	bog nimi ag arosina´ yonge, besarob una´ aga yonge, eel geremne, doumdigumne og unne, gange besarobne, besa webdanggoga unne,
56001009	anda sirig yubu og salemuboga besarob ombaddob yubu ag dirigoga unne, ba alna ombaddob yubu nenegag dirigoga yog nimi ag sunum wenesinne, di byabsin nimi ag na sirig sembibgong arobne omoladsinne.
56001010	Anese, nimi dina´ na seila´ gwildi-gwildi ara ulamang, oumunggun nong na sig bog garena´ se garerob yubu ag dirigoga ulamang nimi. Gilarob yubu di garen dibab yubu lena´ di sigdi gange na mednerob ulamang.
56001011	Aneso nimi nisin sigdi bam na seregugong, anese signa eelom nimi dina´ ag douluboga bolamsiang, di od gomne ag eili eisa´ loboga dobgob arob una´ omoladlamsiang.
56001012	Sig meneng nimi dogne aga sigdi nabinge dogne di lemog di na: “Kreta nimi di diga´ na sonda´ yubu ab, beiyag yoo gal-gala´ne ab, wee mesang nimi dog nisin eya´ uboga delamang.”
56001013	Lag lena´ nenege na sirig. Anese sigag na migiba´ wembousululum, ba sigdi odseig seinilina´ na besarob danggugong aboga,
56001014	anda Yahudi nimi di neigna´ yubu on gegbugong goma´, anda nimi di garerob yubu di sirigne ag na losomba balamang.
56001015	Geis legdob nimi ag na nisin geis legdob; bog sugurub una´ nimi ab odseig seinilina´ gom nimi ab ag na yogne babe geis legdob gom, anese sigdi seinilina´ babe sigdi gange di yubu babe na sugurub.
56001016	Signa Eimayong eel alamang, bog sigdi ununa´ di, signa Al elyaglamang. Signa yaga´ meili sirig di sodnerob ulamang ba yogne besarobne babe ubuma sunum ubnemen gom.
56002001	Bog anna, sa´asonge besarob omoladsina´ ag dirigoga omoladlamsulom:
56002002	Noubu nang na od soba´ ura unub ab, gibdub ab, eel gerem ab, odseig seinilina´ ag besarob una´ ab, wana´ gange ab, lamarob gange ulamgong.
56002003	Neig songe na noubu gelabo babe na, signa weig yubu don nimi songe ulamgong, meili yubu deresing gom, serem song mag di ouragna´ nimi unggom, bog besarob ununa´ aga omoladlamsugong,
56002004	anda aneso uboga goubini gelabo ag alegne ab eildi mabo ab ag wana´ ulamsulul arobne omoladlamsugong,
56002005	gange wisirub ab geid legdob ab ulamig di, eildi eelom ag na besa memelamlul, besarob gange di alegne ag dagom aboga, ba Eimayong di yubu nimi di meili dolbalag nembeyigag aboga.
56002006	Neigsonge na goubini nang babe sigag wembousulom; ba signa yogne-yogne nisin lomag na webdanggoga ulamgong aboga,
56002007	anda anna eindi besarob una´ di nimi se sununa´ ulamlom. Anna sirig urububne ulamlem di besa sumboga omoladlamsulom,
56002008	eindi omoladsina´ na meili una´ gom gom besa omoladlamsilom, ba an ag byabna´ nimi eili ubgong, anese nunse sodnerob yubu wegda yibugong goma´.
56002009	Ouragna´ nimi nisin na sig salerob nimi ag dagoma sigag ngingyangob ulimsugong, ba byabsugong gom arobog ulamgong,
56002010	asoga una´ ubgong gom, bog sob-sob dagoma besarob gange ulamgong, ba aneso ununa´ di signa nun Blebsinne Eimayong se omoladsina´ na bebnag deilimgong.
56002011	Anese Eimayong di glagia doladsina´ di nimi nisin blebsioga´ na gigib lag.
56002012	Eildi nun ag omoladsina´ di nunna gegeng gomso una´ ab sogo ag yonge nisin ag loboga ulameb, di eel gerem una´ ab doumdigum urububne ab wene sogo ag Weig Yubu dona´ ab ulamgob aboga,
56002013	nundi nebom arobne aga dira ulamabne nenege na sunum dangana´ se ngingyang ubgobne, Eimayong yaga´ Weig Bebnagne ab Yesus Kristus nun Blebsinne ab di bebnagne lag dangganeba´ se,
56002014	Alna nunse Aldama´ di aga gigib dodsiog, nundi yog-yog meilinge nisin lomag ulamuba´ lobilisina´ ab Al se Eildi nimi geis legelisina´ ab se, Eildinge ubsine di dagoma besarob una´ osa´ so ulamgong aboga.
56002015	Nene nisin na omoladlamsulom di, wembusulom nimi na sirig sembibgong arob una´ di bo menggusulom. Nimi di an ag sogagso nembagugong gom.
56003001	Sig ag eel danggibsilem, ba signa Pemerintah nimi ab ad salerob nimi ab damag ulamgong aboga, di dagom aboga sob-sob besarob wee nisin gedneboga besarob welamgonga´ se.
56003002	Signa meili yubu dereldalamgong gom, signa barala´ oldalamgong gom, alna nimi nisin ag sob-sob namenob ulamig, di mesang so lambonggia ulamgong.
56003003	Anese nun babe damen na od sembibnang gom-gom seila´ gange ab, dagom ana´ gom gange ab, mednerobne ab, yog-yog gange busu di yonge di ouragna´ ab, gange di yonge ab, meilinge lomag una´ ab, ongei arob gange ab, gorogna´ so una´ ab, meneng nimi moumun gorogna´ una´ ab ulamub.
56003004	Bog wenegab na Eimayong nun Blebsinne di yongon gange ab Eildi wana´ ab na nimi ag lag danggayog,
56003005	sum nenegab na Eildi nun blebsiog, nundi sirig ununa´ ulamuba´ se gom, bog Eildi weradona´ di wenogne mangana´ legsiog di gange amoma´ una´ na Geid Gange di welamsil,
56003006	anda gigib Eildi Yesus Kristus nun Blebsinne bisig uboga yambia nun ag dodsiog.
56003007	Anese nunna Eildi glagia doladsina´ di sirig danggibsiog nimi, anda nundi nebom arobne ag sumboga meisa´ dona´ sunum dobgoba´ aboga.
56003008	Lerob yubu nene na sirig, anda neri yonge na anna odseigne aboga migib danggibsulom, anese sig Eimayong ag gigib odseig sembirub nimi na besarob wee migiba´ yoyaboga welamgong. Nenege aga na nimi nisin se besarobne ab obne ab ulamla.
56003009	Bog gwedagoga selena´ yubu ab loba´ yubu ab mangaroba´ deiya´ lebna´ ab, sya´aldabaldana´ ab Damen Wenena´ Yubu se delegeldana´ ab ag na geblom, anese nene nisin na gilaboga obbil arob gomne.
56003010	Delegsin nimi dogne na eindi li dogne besene wembalem di wenege na anna mog umlom.
56003011	Aneso nimi na anna eela´ anda sirig gigib medneboga bindub, anda eildi meilinge di aldama´ iginne dora deibdangdob.
56003012	Neri gigib berera Artemas goma Tikhikus aga gom a´un ag doldogolyununa´, Nikopolis asag nayag berera yulom, anese nana muru wal nene na ane ag ulamnun aboga gigib gareboga sembibno.
56003013	Garerob yubu lena´ geremne Zenas ab Apolos ab na yaga´ besa arolamsulom, sig bisig balamdugonga´ ag na, ba signa moga´ gomne dogne ubsulul gom.
56003014	Anda nundi nimi babe na wee besarob wena´ dobig di gamyag umna di unne ulamgong aboga, ba sig gamyag umiga´ ag na do goma´ ulamigag aboga.
56003015	Nayab nason ane ulamab nimi nisin di gibsiang, na babe sig odseig seinilina´ di nun ag wana´ ulamsiang nimi ag gibsin. Glagia doladsina´ na a´un ag ulamsulula!
57001001	Nana Paulus Kristus Yesus se aboga, dolongna´ ag dobonggibegne ab, nungga Timotius ab di, al Filemon nundi wana´ sembirubne wee nason welamabne ag.
57001002	Al nungga gelabo Apfia ab, al Arkhipus nungga migib unulamabne ab, sig eindi ee ag jemaat nimi nisin ab.
57001003	Nun Ayong Eimayong ab, Ayong Weigne Yesus Kristus ab di glagia doladsina´ ab isiboga mon angarob gange ab na a´un ag ulamsulul.
57001004	Nana sob-sob doa yubu lemna di, neri eindi si siboga al Eimayong ag na´e alamna.
57001005	Anese eindi Eimayong mabo nisin wana´ ulamsilamne ab, al Ayong Weigne Yesus ag eindi odseig sembiblumne ab na gegelamna.
57001006	Nana doa yubu lemna, ba a´undi odseig seinilina´ di dirigoga una´ nenege na unulamlem, di Kristus di nun se besarobne nisin dodsiogne nenege, besa eel danggugob aboga.
57001007	Eindi wana´ usina´ di nun ngingyang nonggela ab migib ab ulamsil, anda Eimayong mabo nisin gange iga´ diblamsilama´ se, na´e.
57001008	Aneso se, nun nason odseig seinilin nimi aboga, eindi unulamlom arobne na, nana od an ag ouragagasene.
57001009	Bog nana an wana´ se molobagen. Nana wisirubne anda wene na Kristus Yesus se dolongsina´ ag ulamna.
57001010	Nana Paulus di neri me Onesimus se molobagen. Nana dolongsina´ lomag ab al ayong danggesi.
57001011	Damen alna ob gomne ulamog, bog wene alna obne, anda a´un se og gom bog na se babe.
57001012	Neri wana´ ulamna nimi nenege na, neri gange nongne anda wene an ag bogdebelyan.
57001013	Sirigne na, alna an ouling ag nayab una´se lebnun sembibna. Eimayong di Besarob Yubu omoladsina´se dolongsina´ ag ulamna murub wene na eildi na arobunulul aboga.
57001014	Eindi garerob yubu lena´ gom bog wenena, neri miboga unubanmen gom. Eindi ngingyang gange di unubasom wenena, nana yo, anda bebegna´ di gom.
57001015	Onesimus na anese an ag uboga se-se yog danggayoga´ anda, on unum se leradoblom aboga.
57001016	Eindi ouragna´ nimi so gom, alna wene ane so gom anda. Eindi angga wana´ nongne so leradoblom. Alna, na se obne anda, an se on obne ulamlul. Nong senge se babe, Eimayong di una´ se babe nun se obne ulamla.
57001017	Aneso se, eindi na babe nun dognog odseig seinilin nimi sembiblem wenena, alna, na songe leradoblom.
57001018	Eildi an ag mednena´ goma, deblorobne gom od wenena, nenege nisin na neri lumbunun.
57001019	Nana Paulus neri se di mome ane leradobna, neri nisin lumbunun – eindi gamyag una´ nayag deblorob ulamla´ se, sembibnun gom.
57001020	Ane so Ayong Weigne si ag di, nangga, Kristus bisig neri gange aroboga iga´ dibnulom.
57001021	Neri molobanne nenege na dagoma unubuloma´ sembibna di mome ane leradobna. Babe on dognab weiga´ unubulom aboga eel ulamna.
57001022	Wene eindi ee ag nase mana´ membulom. Anese Eimayong di a´undi doa yubu bisig a´un ag beyunulul aboga, nebom alamna.
57001023	Epafras nason Kristus Yesus se dolongsina´ ag dobonggibsiyigne nenege ab di gibsil.
57001024	Nayab nason wee wen nimi Markus ab, Aristarkhus ab, Demas ab, Lukas ab di gibsina´ babe leblom.
57001025	Ayong Weigne Yesus Kristus di glagia doladsina´ a´undi gange ag ulamlul.
58001001	Gigib damen danege wilman na Eimayong na on dogne ab dogne ab lemog, di on yog bisig-yog bisig uboga babe nunisang yabo ag lemog nabi nang bisig uboga,
58001002	Anda goggobdagna´ wilman wene babe na Alna gigib nun ag lemla Eildi Me bisig uboga, od yogne-yogne nenege nisin odne Eildi doblul aboga gigib gareboga deiruba´ anege. Al bisig uboga Eimayong di eim agne sogo agne nisin gigib uyamog.
58001003	Anda Al anena Eimayong di bebnag melega´ ab Eimayong di sunuruba´ nong lag ab anda; Eildi yubu migib di sumboga yogne-yogne diblamsil. Anda Alna nimi di meilinge gigib legog di wenena, Alna yaga´ Weig Bebnagne di sirig see ag sig bulamla, yaga´ bebnag ouling ag einigi;
58001004	Besarob eimnang nisin ab neigdigum so gom, Alna yaga´ besarob bebnag, Alag Eildi si meisa dorog songe yaga gemerob nong si sigdi si songe gom.
58001005	Anese sig besarob eimnang danege dogne edne ag Eildi lebog di na: “Anna Neri Me! Sum nene Anna Neri Me manggagan”? Di “Nana eildi Ayong danggal, ba alna Neri Me danggal”?
58001006	Anda wenege Alna Eildi Me yando me na sogo ag beyayog, di Eildi lebog di na: “Eimayong di eimnang nisin na yaga´ Alag meiboga giblamgong.”
58001007	Di sig besarob eimnang nisin se Eildi lebog di na: “Eildi eimnang nisin na om songe memelamla, bog eildi wee wen nang na ug bog songe memelamla.”
58001008	Bog eildi Me se Eildi lebog di na: “Yo Eimayong, Eindi buna´ na unum ubmururub ulamlula´, ba Eindi borob dungun nenege na sirig dunguna.
58001009	Anna sirigne ag na wana´ ulamlem, di gegeng gom unne ag na goroglamlom; anese aboga Eimayong na, Eindi Eimayong di Anna gigib ngingyang una´se see mag gigib deibgeog, yaga´ bebnag sirig anggabo An neigdigum nang ab neigso gom.”
58001010	Anda: “Ayong Weigne lei, damen oumunggun danege na, sogo diga´ na Eindi gigib yanggulum, di eim na Eindi see di ubluma´.
58001011	Nene nisin na yogsum gom urublula´, bog Anna unum sob-sob ulamloma´, anda nene nisin na bagsum soubu songe danggulula´.
58001012	Signa weig weya´ bagsum songe Eindi geseboga agsubuloma´, anda sig na bagsum songe sambusuloma´, bog Anna od soba´ neigne og ulamloma´, ba An ulamlom eseng yala´ babe goggob daglul goma´.”
58001013	Anda sig besarob eimnang danegag edne aga Eildi lebog di na: “Anna Neri sirig see agsig buglom, ba Eindi malborob nimi na Neri eindi yan ingina´ danggibnun?”
58001014	Sig nisin na gange nang di arolamsiang gom de? Di signa sig blebsina´ dolamang nimi ag arolamsugong aboga bogdebelyalamsil gom de?
58002001	Anese sa´asonge aga nundi gigib gegbuyubne na yaga´ besa gemeyambara webdanggugob, ba nunna yogne-yogne ununa´ lomag derong abebag aboga.
58002002	Anese Eimayong yubu aga besarob eimnang bisig uboga lemle yubu nenege na od unubulula´, anda mednena´ne nisin ab, dagomana´ gomne ab se na degna´ li salag besene so degsulula´.
58002003	Nunna sa´a ura blebdangganmen, weig blebsina´ nenege gilaboga dangilimeb wenena, oumunggun na Ayong Weigne di ombadsiog, ba on sig gigib gegbayeg nimi di babe, di nunag na odseig sembibgong arob bisig uboga ombadsieg, bog on nene na
58002004	Sigdi lag lena´ na Eimayong di unum soba´ danggilimla nenege na gedneb-gednebne ab budna´ ningginge ab di babe yog-yogne lag deilina´ migib ab, Geid Gange dodsiogne ab di, Eildi yonge ag dirigoga Eildi bogoga doladlamsil.
58002005	Anese eimigsig dangalyoulul sogo nenege na sig besarob eimnang damag eildi deibsulul goma, wene nundi lemabne nene na.
58002006	Nimi dogne di yubu lomag ab lerob di na: “Nimi na sa´a, ba Anna alag seinilimlam, goma nimi di me na sa´a aboga Anna besa gemelamlam do?
58002007	Bog Alag Eindi moga sogag so ublum di besarob eimnang ab na neigdigum so gom, di gweiga wegena´ babe gigib wegiblumne nenege na yaga´ bebnagne di gibdub ulamla,
58002008	Yogne-yogne nisin Eindi gigib Eildi yan damag deiblum.” Anese yogne-yogne nisin na Al damag uboga Alag deiruba´ ulamla, Al damag Eildi borob una´ se garen lourubne dogne od gom. Bog yogne-yogne nisin Al damag deibogne nenege na wene nunna aro ising eilina´ gom.
58002009	Bog Alna, moga´ sogag so ubog di besarob eimnang ab neigdigum so gom, nenege na Yesus, Eildi somagna´ ag igin-iginne di gweiga´ wegena´ gigib wegibog di yaga´ bebnag gibdubne ulamla, ba nundi ising eilimab anda Eimayong di glagia doladsina´ nenege di Alna nimi nisin se aboga somagna´ne ag eldanggayog.
58002010	Anese sirig Eimayong di una´ ag dirigoga, Alse ab Eildi uboga yogne-yogne nisin ubog, anege na Eimayong di nimi dina´ Eildi bebnagne ag beyesiog, di sigdi blebsina´ deiya´ne di igin-iginne dobogne nenege di sirig urubub nong danggibog.
58002011	Anese Al geis legsiogne ab sig geis legsiog nimi ab, sig nisin na dognog nong ag uboga; anese aboga Eildi sig ag na´abo ana´ na eili gom,
58002012	Eildi lebog di na: “Nana Neri na´abo nisin ag Eindi si ombadsine, di jemaat gan-gan ag ab An giboga meiblamgununa´.”
58002013	Anda on dogne na: “Nana Alag na sirig seinilimnuna´”, anda on dogne babe na: “Odseig anena Na ab Eimayong di Na ag gigib dodneog mabo danege ab.”
58002014	Anese mabo danege na eneng ab sob ab di uboga, ba Al babe sig songe neigne danggayog di sigdi ununa´ lomag ununa´ ubog, ba Eildi somagna´ bisig uboga na al somagna´ne ag salbamlange oboga gom ubog, anege na Iblis,
58002015	anda aneso unubayog bisig uboga sig soubu goubduba´ lomag ulameg di somagna´ se log ura ulameg nimi danege na Eildi lobibsiog.
58002016	Sirigne na, Alna besarob eimnang ag arolamsil gom, bog Alna Abraham di mangadangden yena´ nimi aga arolamsil.
58002017	Anese aboga, Alna yog-yog ununa´ nisin lomag ab na algabo di ununa´ ab neigne unubayog, di Alna yeng uboga weradona´ di imam Weigne danggulul aboga, anda Eimayong ag dagomana´ di sogo nimi di meilinge nisin doboga isibsulul aboga.
58002018	Anese aboga uragsina ag se Al babe na gigib igin-iginne dobog, ane di Alna sig ag uragsina´ne arolamsil.
58003001	Anese na´abo geis legdob nimi lei, eimasag ab biasina´ dorob nimi na Lerabana´ne ab Imam Weigne nundi eel ulamabne Yesus ag sembibgob.
58003002	Eildi gigib gareboga deirubne Alag dagom ana´ ulamog, Musa babe na Eildi ee lomag nisin ag dagom alamog songe.
58003003	Anese Eildi gemena´ na yaga´ weig bebnag besarob danggayog Musa ab songe gom, neigsonge na ee gerem sonne benege aga giblameldong bog ee se na giblameldong gom.
58003004	Anese ee nisin na ee sona´ geremne benege di solameldo, bog yogne-yogne nisin sona´ gerem nongne na Eimayong.
58003005	Musa na Eimayong di ee lomag nisin na dagom aboga wee wenne ulamog, di yogsum sa´a songe ombadsineba´ anege se lag lera neblamog,
58003006	Bog Kristus na Eildi Me so Eildi ee ag dagom aboga ousa´ne ulamog, anda Eildi ee nenege na nundi nong, wera nunna odseig seinilina´ ab dibum arob gange ab gas saleboga ulameb murub goggob daglul.
58003007	Anese aboga, Geid Gange di yubu na aneso lemla: “Sum nene, a´unna Eildi yubu gegbalom wenena,
58003008	a´undi gange gas unggom mem, ouragsina´ lomag bubsya´ ag sum nenegab gange gorogna´ gamolamneyeg songe,
58003009	anege ag ab na a´unisang yabo di Nayag sunulamneyeg di isina´ ununa´ di isilamneyeg, Neri ununa´ signa eseng yala´ empat puluh ulameg di ising eilimeg dog.
58003010	Anese aboga Neri gorogna´ gange na sig wilman yagna´ nimi ag ubsisi di, lebsi di na: Sigdi gange na sob-sob mednena´ bisig balamang, di signa Neri bisig bana´ eel ulamang gom,
58003011	wera ane di Nana sig ag Neri gorogna´ lomag ab leibsi di: Neri deg-deg sena´ ag na wa´ugong goma.”
58003012	Na´abo lei, weldalamlulum, a´un gan-gan ag ane ab nimi dogne yoo gange nimi ulamle di odseig seinilimle gomba Eimayong gamyagne di gorogna´ alag ublag aboga.
58003013	Bog sob-sob sum a´un moumun weneldalamlulum, od umlom wenaga “Sum Nene” ablulum di; ba a´un gan-gan ag ab nimi dogne meilinge di sonda´ leble ba nimi dogne gange gas danggalag aboga.
58003014	Anese nunna Kristus di nong lomag gigib dangdoba´ anda, nunna gas salemumeb murub uboga goggobdagna´ dangalbulul nenege na damen ab nundi odseig seinilina´ dobub wenena.
58003015	Bog gigib lemog di na: “Sum nene, a´unna Eildi yubu gegbalom wenena, a´undi gange gas unggom mem, ouragsina´ lomag bubsya´ ag sum nenegab gange songe unggom,
58003016	sig na edne di aga Eimayong di gorogna´ nenege gambayeg, di signa Eildi yubu gegelameg dog na? Sig nisin na Mesir asag ab uboga Musa di boboga bolanggilamsiog nimi danege gom de?
58003017	Anda edne aga eseng yala´ empat puluh umeg salag wenegab na Eildi gorogna´ nenege deiyamog do? Sig meili ulameg nimi nenege ab sigdi somagdoba´ boga´ aga bubsya´ ag debdombayeg nimi nenege ab gom de?
58003018	Anda edne aga Eildi leiyamog di na, signa Eildi deg-deg sena´ ag wa ´ugong gom amoga´ anege na, sig dagomana´ gom nimi se gom de?
58003019	Wera nunna aneso ura gigib ising eibub, anda sig wa´iyeg goma´ anege na sig odseig seinilina´ goma´ di.
58004001	Anese od seleb nunna weldalamgob, Eildi deg-deg sena´ ag wa´ululum aboga leiblourobne nenege na wene babe od ulamla, ba a´un gan-gan ag ab nimi dogne deibloubab arob seinilina´ ublag aboga.
58004002	Anese nunag babe besarob ngingyang yubu nenege gigib ombadsieg, sigag ombadsieg songe neigne; bog sigag ombadsieg yubu nenege na sigag na nong obne odgom, anese sigdi odseig seinilina´ nenege na sig gegbayeg nimi ag neigdigum wabog goma´ di.
58004003	Anese nun odseig seinilimab nimi na, deg-deg sena´ ag anege wa´ugoba´ anda Eildi lebog songe na: “Wera ane di Nana sig ag Neri gorogna´ lomag ab leibsi di: Neri deg-deg sena´ ag na signa wa´ugong goma.” Eildi wee na sogo ouliyog sum nenegab gigib goggob dagoga wemla´ anda babe na.
58004004	Anese li segsum una´ senge na yubu lomag ab lerob di na: “Eimayong na Eildi yog-wee yog-wee nisin webog di segsum nenege na deg-deg semog.”
58004005	Anda yubu nenege lomag ab na ane so dorob di: “Neri deg-deg sena´ ag na signa wa´ugong goma´.
58004006	Wera gigib lag gedneb, anda od edbare so nimi deg-deg sena´ ag anege wa´ugonga´, bog sig damen Besarob Yubu ombaramsieg nimi danege na wa´ugong goma´ signa dagom ana´ gom se.
58004007	Anese aboga Eildi li dogne unum gareboga deibog, nenege na, “sum nene”, Eildi yubu Daud bisig uboga damen danegab gigib lemog wenege songe na einisig lebla: “Sum nene, a´unna Eildi yubu gegbalom wenena, a´undi gange gas unggom mem!”
58004008	Anese, Yosua na gigib sig deg-deg sena ag bobilamsiso wenena, Eimayong na yogsum ubnebne senge na lemso goma´.
58004009	Wera od deg-deg sen sum dogne na gigib gedneboga deirub, Eimayong mabo senge na Segsum nenege.
58004010	Anese edne na Eildi deg-deg sena ag anege gigib wa´iyog wenena, alna eildi wee nisin na gigib deg-deg sebog, Eimayong di Eildi wee deg-deg sebog songe neigne.
58004011	Anese nunna deg-deg sena´ ag wa´ugoba´ se yoyablamgob, ba dagom ana´ gom sununa´ ag uboga nimi dogne malyunggilag aboga.
58004012	Anese Eimayong di yubu na gamyag ab migib ab malsi dara-dara lobdoba´ songe gom bog on yaga´ yoo log di, alna gongal ab someng ab, gange ab asema´ ab lomag delegoga wa´lamsil, di nundi gange seinilina´ babe gange gemena´ babe delegoga eel ulamsil.
58004013	Anda Al a´osing ag ab gamyag elebom alamangne aga dognoroba´ dogne od ulamla gom, Eildi ising gemena´ na yogne-yogne nisin od lag geleroba´ nongbanenga´ ulamla, anda Alag aga nundi unulamabne nisin Alag lag lebgoba´.
58004014	Anese wene nunna nundi Imam Yaga´ Weigne eim nisin ag uboga ulamla, anege na Yesus, Eimayong di Me, ba nunna nundi odseig seinilina´ nenege lag deiya gas salemubanggob.
58004015	Anese nundi Imam Weigne na, nundi mesangne ag ongei arob gom so imam weigne gom, bog samboga Alna nun ag ouragsina´ nisin songe neigne, gigib ouragayog bog meilinge na unubayog gom.
58004016	Anese nunna bosa´ goma´ glagia doladsina´ dona´ nenege buna´ a´osing ag deilimgob, ba glagia doladsina´ ab weradona´ ab eildi sum nenege arobousulul arobne ab dobgob aboga.
58005001	Anese imam weignang nisin na, nimi gan-gan ag uboga webamna nimi wenena, nimi se aboga weblameldong nimi na sig ab Eimayong ab dirigdob ulamgong aboga, anese nimi di meilinge se oboga doladna´ ab gibna ab na eildi doboga doladlamlul aboga.
58005002	Alna yaga´ besa eel ulamlul sig wangan nimi ab derong arob nimi ab na, anese al babe na mesang nongnea´ anda,
58005003	Meilinge se aboga oboga doladna´ na yaga´ unulamlul, sig yog nimi se og gom, bog aldam nimi se babe.
58005004	Anda gibna´ se ununa´ nenege na nimi dognog di babe aldam nimi se og dobnemen gom, bog ununa´ nene se na unubulul aboga Eimayong di biabogne na doblul, Harun ag danggamog songe.
58005005	Neigsonge Kristus babe Aldamnang se bebnag deibdanggayog gom, Imam Weigne danggunun aboga, bog Al bebnag deibogne di Alag lebog di na: “Anna Neri Me! Sum nene Anna Neri Me manggagan.”
58005006	Eildi Eimayong yubu lomag lerob songe: “Anna Imam unum-unum ulamlomne, Melkisedek se garerob yubu ag ulamog songe.”
58005007	Alna nimi songe ulamog, di Alna doa yubu babe molona´ babe engena´ di engesuma´ geira´ Al somagna´ ag uboga sunum blebnange ag ab mololamog, anda Eildi geis una´ bisig di Eildi molbayogne gegbayog.
58005008	Od Alna Me boga´ anda babe, Alna Eildi igin-iginne ag uboga gigib dagoma dona´ danggayog,
58005009	Anda Alna gigib sunum urububne ulbiog wenena, Alna nimi nisin Alag dagom alamang nimi se unum-unum blebsina´ deiya´ danggayog.
58005010	Ba Alna Imam Weigne dangana´ se aboga Eimayong di biarob, Melkisedek se garerob yubu ag ulamog songe.
58005011	Yubu nenese nunna yubu dina´ od, bog yubu nong anese aboga lelena´ na ingmun sirig ulamla, anese a´unna gegena´ una´ na gigib mandelamloma´ di.
58005012	Sirigne na sum ag gemena´ wenena, a´unna omoladsina´ nimi dangana´ se na gigib danggaselom bog, a´un na Eimayong ag uboga lag dangana´ deiya´ na on dogne ab ombadsugong, anda a´unna moum sob aga yo ulamlom, gas dena´ aga gom.
58005013	Anese nimi edne na moum sob se yo ulamle wenena alna sirig omoladsina´ na besa eel ulamla gom, ba alna me sirig ulamla.
58005014	Bog gas dena´ wenena weig nimi di dena´ se, anda sig dam nimi di nenena meilinge nenena besarobne aboga webna´se deirubne di omoladlamsildo.
58006001	Anese nunna damen Yesus se omoladsina´ loubib di, sunum sirig urububne ag a´osing deiya balamgob. Di nunna gilaboga un una´ se gange noroldana una´ nenege di aga Eimayong ag odseig seinilina´ ag diga´ deibgob gom,
58006002	omoladsina´ nenege na mag dolongsina´ se ab, see mag deilisina´ ab, somagdob nimi gamyag buldogna´ se ab, iginne dobneba´ ab se.
58006003	Anda nene aga nundi unubugoba´, Eimayong di od unubululum ablul wenege na.
58006004	Anese sigdi gange ag diman danggirub nimi na, eimasag ab doladsina´ nenege gigib dorob, di Geid Gange di una´ lomag ulameldong,
58006005	Di Eimayong di Besarob Yubu babe eimigsig danggoulul migib nisin babe dolameldong,
58006006	bog on ebyagdobso ubgong nimi na, signa noroldana´ gange ubgong bog on ouyag besarob wenogne sambibsulul goma´, anese signa sigdama´ se Eimayong di Me on gal ag oboga glablamang di nimi a´osing ag Alse dereboga meili ulamanga se.
58006007	Anese sogo eilib mog yunggin ba sogo di glilamla, di wablamlange na do moulamla, ba sig welamang nimi se nong obne na, Eimayong di yog wana´ se doladsina´ doladlamsil:
58006008	Bog sogo nenege na a´al seleng ab girigna´ selengne ab wablamla wenena, alna nong obne ulamla gom ba wiboga obna´ beram dangalamla, anda goggobag na ug dablula´.
58006009	Bog na´abo neri wana´ ulamsin nimi lei, a´unse na nundi aneso lebgob bog na, nunna odseig eel ulamab, ba a´unna yaga´ besarob nongne doblum, anda nenege na blebsina´ne.
58006010	Anese Eimayong na sirig sunum urubub unggom una´ unggomnea´ anda, Alna a´undi wee welamlomne nenege ibildogna ab, Eildi si ag di a´undi wana´ seinilina gange di uboga sig geis legdob nimi ag a´undi aroboga omoladlamsiloma´ anege murub wene babe unulamlom.
58006011	Bog nundi yonge na, a´un nisin eleb-eleb ngingyang gange ulamlulum murub goggobdagna´ na a´undi nebom arobne nenege a´unda´ danggale ba dobluluma,
58006012	ba a´unna nem mandena´ so danggululumag, bog odseig seinilina´ ab daglenggirub gange ab di sa´asonge Eimayong di leiblourubne nenege dagoma unun nimi danggoga unulamlulum.
58006013	Anese Eimayong di leiblourubne aga Abraham ag dolarog wenege na, Alna Alnong di leibog di na, anese Al ab na nimi dognog babe na on bebnag ulamla gom,
58006014	Eildi lebog di na: “Sirig Nana an ag on dogne ab, on dogne ab beisilimgununa´ anda anna dina´ log danggibgununa.”
58006015	Abraham na gange daglenggia dira ulamog, di alag leiyamogne nenege urubub dobog.
58006016	Anese nimi leiyamna´ na alse aga weig nimi si ag uboga leilimeldo, ba leiyamnange nenege na unum urubub ura loldogna´ gom gom goggob daglameldo.
58006017	Anese aboga, sig leiblourubne nenege dobneb nimi ag na sirig sembibgong aboga, Eildi sembirubne nenege amoma´ ublag aboga Eildi leillolina´ nenege Al nong di leibog.
58006018	Ba yubu besene abene ag uboga na amoma´ ublul goma´, anda Eimayong na sonda´ yubu lena´ lebnemen gomne di, nun damag una´se elamab nimi na, nundi gange migib dangalamab, anda nun a´osing ag nebom arobne ulamla´ anege dobgob aboga.
58006019	Nebom arob ulamabne nenege yaga´ migib meroba´ nong ulamla, di nundi gange se sooaroba´ ulamsil di Eimayong di ee wilniruba´ nong ag gabgegleboga wa´lamla,
58006020	Yesus di bisig nenege na nunse gigib yarebayog, Melkisedek se garerob yubu ag ulamog songe, Alna unum-unum Imam Weigne nunse danggayog.
58007001	Anese Melkisedek na Salem as borobne Eimayong Weig Bebnagne di imam ulamog, anda alna Abraham bisig ag dilbiog Abraham na as borob nang nisin dolbalag nembamsiog di yalamoga´ ag di al besibog.
58007002	Alag babe Abraham di gibna´ se deirubne nisin dara dorog, Melkisedek di si nong oumunggunne na sirig di borobne, babe Salem as borobne, ana´ na isiboga mon angarob una´ se borobne.
58007003	Alna aleyong ab eilin ab gom, eilisang yabo babe gomne, sumna sum nenab eilnibal arob gomne gamyag una´ goggob babe goggob dagalbindub gomne, anese alna Eimayong di Me ab neigsonge ulamla, alna imam unum sob-sob ulamlulne.
58007004	Gedlulum yaga´ weigne bene na! Alag na nunisang Abraham di besarobne aga lalarobne nisin gibna´ se dara deirubne aga doroga´ anege.
58007005	Lewi di mabo di aga imam wee bolameg, di Damen Wenena´ yubu ag dirigoga na, gibna´ se dara deilina´ na sigdi boloboga delimeg, nenege na siggabo nisin di, sig nisin ane babe na Abraham di mangadangdob nimi bog.
58007006	Bog Melkisedek na, sigdi mangadangdobne gom bog, Abraham di gibna´ se dara deilina´ nenege dobog di alag Eimayong di leiblourubne nenege beisibog.
58007007	Od gom abnemen gom, nenege na bebnagne di damagne besibog.
58007008	Anda anena gom urubneb nimi di babe na gibna´ se dara deilina´ nenege boloboga dolamang; bog anegag na, Alse yubu na lag lemla, anda Al gamyagne di dolamlula´.
58007009	Ba od lebnemen di na, Lewi di og Abraham ag uboga gibna´se dara deilina´ bolorobne nenege dorog.
58007010	Anese eildi nong na eilisang di nong lomag umog, Melkisedek di eilisang ag dilbiog wenege na.
58007011	Anese Lewi imam nang ag uboga nimi sirig sunum urubub danggamso wenena, Israel nimi na Damen Wenena´ Yubu sig ag uboga dobeg, ba sa´a se on yog Imam Weigne Melkisedek se garerob yubu ag ulamog songe aga deibnemen, Harun sisa´ nang di aga na?
58007012	Anese, imamne samboga amoma´ ublul wenege na, Damen Wenena´ Yubu nenege babe samboga amoma´ ublula´.
58007013	Anese Al ane lerobne benena yog sisya´ne se aga lerob, sisya´ nene nimi na nimi dognog Eimayong se doladna´ ouling ag ane babe welameldo gom.
58007014	Anese nimi nisin di eel ulamangne, nundi Ayong Weigne na Yehuda sisya´ nimi aga, anda imam sisya´ nang nene se na Musa na sig se yubu moga´ babe lemog gom.
58007015	Anda Melkisedek di unulamog bisig ag dirigoga yog imamne segiblul wenena, yubu nene na on yaga´ lag nong dangalamla,
58007016	Imam segibgongne benege na nimi di garerobne ag di dirigoga gom, bog somagdobneb gomne gamyag ulamnebne ag dirigoga segiblula´.
58007017	Anese Alse yubu na lag doaddob di na: “Anna Imam unum-unum ulamlomne, Melkisedek se garerob yubu ag ulamog songe.”
58007018	Odseig garerob yubu dogne damen ab doblenggiamogne nenege na gogoga lobogog, garerob yubu nenege na mesang di nongobne gom wenena,
58007019	Anese Damen Wenena´ Yubu nenege na sunum urububne ag bobisinmen gom; bog wene na besarob nebom arobne dangalamla, ane di aga nunna Eimayong beram balamab.
58007020	Anda ununa´ nene na yubu leilina´ gom bog dangganmen gom, bog signa yubu leilina´ gom bog imam nang dangalameg,
58007021	Bog Alna yubu leiblouya, Alag lebog di: “Ayong Weigne di gigib leibog di na, Alna Eildi seinilina´ sambulul goma: ‘Anna Imam unum-unum se ulamlomne.’ ”
58007022	Besarob leiblourub yubu aga unubulul arob migib nenena Yesus dangdob.
58007023	Sig imam dangdob nimi babe dina´ log dangdob, anese signa somagna´ne ag uboga imam wee sob-sob bolameldong gom.
58007024	Bog, Alna Eildi imam wee unum-unum se bolamlula´, anese Alna unum-unum ulamlange aboga.
58007025	Anese aboga Alna sunum urubub Blebsinne, Al bisig uboga Eimayong beram yalamang nimi nisin se. Anese Al ulamla wenena sob-sob sig senge Eimayong ag deilimla.
58007026	Anese, nun se Imam Weigne na aneso nimi aga sunum dobnemen; alna besarob legdobne, mednena´ ung gomne, sugurubne babe odgomne, meili una´ nimi ag geboga albayog ulamla nimi, anda eim yagna´ mognong ag einigi bebnagne,
58007027	Yog imam weignang ab neigso gomne, sob-sob sum sig nong di meilinge lubna´ se oboga doladna´ doladnamang, di gigib wenena sigdi nimi di meilinge se babe oboga doladnange doladlamang. Anese ununa´ nene na unum-unum se Eildi ig dognog unubayog, di Eildi nong aga oboga doaddanggayog wenegab.
58007028	Anese Damen Wenena´ Yubu ag di wenena mesang nimi aga imam weigne siglilimeldong, bog leirub yubu di aga eimig lebneb yubu na Damen Wenena´ Yubu ag leboga garerobne na Eildi Me aga unum-unum se sunum sirig urubub danggia segibog.
58008001	Yubu nisin nundi lebab yubu nenege nong na ane: nundi Imam Weigne na aneso, eimasag Eimayong di sirig see ag buna´ ag bulamla.
58008002	Anda yubu dona´ geis ouling ag welamlange, anege na sirig ee lomag, anda ee nenege na Ayong Weigne di sorob ee nimi di sorob ee gom.
58008003	Anese imam weignang deirubnang nisin na gibna´ se deirubne ab oboga doladna´ ab deilimang; anda anese aboga Yesus babe na gibna´ se dodnun arobne babe od ulamla.
58008004	Wera Alna sogo ag ane od ulamso wenena, Alna imamne dangganmen gom sirig, nong na anese, Damen Wenena´ Yubu ag dirigoga na gibna´ se doladna nimi ora´ se.
58008005	Sigdi welameldongne nenege na eimasagne ninigi se sunuruba´ eimange sunulameldong, Eimayong di Musa ag ombaramog songe, alna ee sobnun aboga ubog wenege na lebog di: “Sembiblom, eindi unubulomne nene nisin na sununa´ an ag meinag enigi ab ura ombaramgeog songe ublom.”
58008006	Bog wene Yesus na besarob wee gigib dobog, damen welameg songe gom, di yaga´ bebnag besarob ulamla, anese Alna bebnag wenog leiblourubne nene gan-gan ag una´ se danggoga ulamla, di bebnag leiblourubne nene ag dirigoga.
58008007	Anese, oumunggun leiblourubne nenege meili una´ gom wenena, ouling besenenge na on ouyag ebnemen gom bog.
58008008	Anese Alna sigdi mednena´ne eiya lebsiog di wenege na Eildi lebog di: “Sirigne na yogsum dangalyulula´, Ayong Weigne di aneso lemla, Nana Israel sisya´ nimi ab Yehuda sisya´ nimi ab ag, wenog leillolina´ yubu leibnun;
58008009	Neri sigilisang yabo ag leiyamsinge nenege songe gom, signa Mesir sogo ag uboga sigdi see ag salboga bolanggisisi songe gom; Anese signa Neri leiblourubne ag dagom ana´ gom se, sigag na seinilimsin gom,” Ayong Weigne di aneso lemla.
58008010	“Ba Israel sisya´ nimi ag leibnunne na ane, Neri leibloubnun arobne aga sum nenege gigib dangalyanggale,” ba Ayong Weigne di aneso lemla: “Neri garerob yubu na sigdi gange seinilina´ ag deibne, di sigdi gange lomag mome dobnun, ba Nana sigdi Eimayong ulamne, ba signa Neri nimi ulamggonga´.
58008011	Anda signa sig neig as nimi ag goma siggabo ag gom, ‘Ayong Weigne besa eel ublulum’ aboga omoladsina´ ombadsugong goma´! Anese sig nisin weig nimi babe mogmabo babe, nisin Na eel ulamneyanga´ se.
58008012	Anese sigdi mednena´ne ag Nana weradona´ deilimsununa´, sigdi meilinge babe na on ouyag seinilbebeglamnun goma´.”
58008013	Anese Eildi lemlange na “Wenog leiblourubne”, anda damen leiblourubne nenege na damen abne di gigib wisi dangdob aboga lag deibog. Anda gigib wisi danggoga soubu dangdobne na gigib gom uldona´ beram ulamla.
58009001	Odseig oumunggun leiblourub yubu lomag babe na gibna´ se garerob yubu babe, geis ouling se nimi see di memerobne babe od.
58009002	Anese ee dogne gedneboga deiruba´ ulamog, anda ee nenege isigin ag na wesa´ deilina´ yan ab, roti gwaneng ab, roti gwaneng deilina´ se memboga labdoba´ ab od deirub. Anda ouling nenege ag na geis legdob ouling alameldonga´ ag.
58009003	Bagsum liliruba´ besenenge beilagsig lomag na ee dogne od, anda anegag na yaga´ Geis Bebnag Ouling alameldonga´ ag.
58009004	Anda anegag na besarob song dana´ ouling emas di memeroba´ od, di leiblourub yubu nenege memboga deiruba´ eya´ babe od, abenege nisin na emas di memeganegdoba´; anda lomag anege na emas ma´i ag gwaneng Manna libonggia deirub, Harun di dungun aga mog wabamoga´ anege ab, damen leiblourub yubu aga girig ag dogleboga doroba´ anege ab deirub,
58009005	di eilibagsig na eimasag gange nang Kerub ab di bebnag una´ se aroma´ goluna´ Kerub besene deiruba´ damag na wana´ weradona´ ab ulamla. Bog yubu nenese nunna wene ab lebnemen gom.
58009006	Nisin na aneso ura memelameldong, Anda imam nang na oumunggun ee nenege lomag soba´ wa´indi wenege na signa anege ag Eimayong se wee welameg,
58009007	bog ee besenenge ag anege na Imam Weigne og eseng yala´ dognog ubna´ gigib li dognog wa´lamog, anda domba eneng oboga dalwa´lamog aldamneng se babe eildi nimi di besa eel una´ gom-gom mednena´ urubne nisin se babe.
58009008	Nene ag uboga Geid Gange di lag danggilimla, ba yaga´ Bebnag Geis Ouling ee besenenge ag bisig bana´isigin na aro gubdob gom, damen oumunggun ee nenege od ulamle wenena.
58009009	Nenena wene wilman se sununa´. Nene ag sumboga gibna´ se doladna´ ab oboga doladna´ ab doladlameldong, anda nenege na sig gibna´ nimi ag ngingyang gange sirig sunum urubub danggibsineb gomne bog.
58009010	Anese nene nisin na, gwaneng dena´ ab mag dena´ ab yogne-yogne legnange ab ulameldong, unulameldongne nene nisin na nimi di ununa´ aga garerob yubu ag uboga, anda ulamle murub uboga wenogne sambulula´.
58009011	Bog Kristus na Imam Weigne besarob ununa´ nisin yogsum ublulne se gigib yayog wenena, Alna gigib wa´iyog yaga´ weig ee sirig sunum urubub ee ag uboga na, nimi see di memerob gom ee, yubu nong na yogne-yogne ubogne nene ab se gom,
58009012	anda Alna geis ouling ag anege na gigib unum-unumse ig dognog wa´iyog, kambing yem eneng ab sapi me eneng ab di bowa´iyog gom, bog Eildi eneng di og bowa´iyog. Anda unubayogne nene di Alna unum-unum se blebsina´ dobog.
58009013	Anese, kambing yem eneng ab sapi yem eneng ab sapi me oboga song daroba´ aso ab di sigdi meilinge nong senge geis leglamsildong wenena,
58009014	Kristus di eneng na yaga´ meneng wansog! Anda nundi gange gilaboga ununa´ nisin legsulul, Gange unum-unumne bisig uboga Kristus na Aldamneng meili urub gomne aga Eimayong ag doaddanggayog, ba nunna Eimayong gamyagne ag giblamgob aboga.
58009015	Anese aboga Alna wenog leiblourubne nenege se gan-gan agne ulamla, ba sig gigib biabsiog nimi nenege na unum-unumne una´ se leiblourobne nenege dobgong aboga, anese Alna gigib somagdobog damen leiblourubne ag uboga ulameg wilman wenegab mednena´ne nisin legsunun aboga.
58009016	Wera meisa´ se mome doroba´ od wenena, ane ab na gedneb ulamla ba meisa´ se mome dorob nimi nenege na gigib somagdob aboga omoladlamsildo.
58009017	Anese meisa´ anege doboga unubanmen wenena meisa´ se mome dorob nimi nenege somagdob wenegaga, bog nimi nenege gamyag ulamlul wenena meisa´ anege na doboga unubanmen gom.
58009018	Anese aboga, damen meisa´ se mome dorobne nenege na eneng ab di gom wenena unura dagdob gom.
58009019	Anese damen Musa na eildi nimi nisin ag Damen Wenena´ Yubu lomag lerob yubu nisin gigib omoladlamsiog di na, alna sapi me eneng ab kambing yem eneng ab mag ab isiboga doboga, domba osong eyang urubne ab, senggedna´ ba´ neges ag eneng soumboga buku ag ab nimi nisin ab ag sounulamsiog,
58009020	Eildi lemog di na: “Anena wenog leiblourub eneng a´unse Eimayong di gareboga deirubne.”
58009021	Anda aneso neigne ee ag babe Eimayong gibna´ se yogne-yogne nisin deiruba´ ag babe, eneng di soumboga leglamog.
58009022	Yogne-yogne nisin na Damen Wenena´ Yubu ag dirigoga na eneng di og leglameg, bog enengne oboga yegna´ gom wenena, meilinge na lubibsinmen gom.
58009023	Wera yogne-yogne nisin eimasagne se sununa´ ulameldonge nenege nisin na aneso ura leglamsinmen, bog eimasag nongne nisin na oboga doladna´ na yaga´ besarobne di og, nene songe di gom.
58009024	Anese Kristus na nimi see di memerob geis ouling ag na wa´iyog gom, nene na sirigne se sununa´ ag anda, bog eimasag aga nun se aboga Alnong aga Eimayong a´osing ag wa´iyog;
58009025	di Al na on ouyag-ouyag gibna´ se doladdalamog gom, Imam Weigne di sob-sob eseng yala´ uldogna´ urubub li dognog li dognog eildi eneng di gom bog, yog enenga´ aga bowa´lamla songe gom.
58009026	Anese aneso unulamso wenena Alna bin-bin sogo uliyog sum nenege muruba´ igin-iginne bolamsoa´. Bog wene Alna ig dognog Alnong lag danggayog, di goggobdagna´ wilman sum na nimi di meilinge lubsunun aboga, Al damneng di oboga doaddanggayog.
58009027	Anda nimi na li dognog somagdobeg di gigib wenena, sunisina´ ag sumbusulul aboga gigib gareboga deirub,
58009028	aneso neigne babe Kristus na ig dognog oboga doaddanggayog, nimi nisin di meilinge dobneb. Li besenenge yale wenena, meilinge bona´ gomgom Alse dira ulamang nimi ag blebsina´ dodsunun aboga yulula´.
58010001	Damen Wenena´ Yubu lomag ulamogne nisin na yogsum besarobne yaneba´ anege se sununa´ eimange og ulamla, anda nong sirigne gom. Anese sob-sob eseng yala´ urubub oboga doladnange neigne doladlamang. Ununa´ nene di sig beyalamang nimi na sunum sirig urubub danggibsinmen gom.
58010002	Bog samboga na, sig na yog so ura sirig gigib legdob ulamseng wenena, gibna´ se oboga doladnange anege na lobogseng gom de? Anese sig Eimayong giblamseng nimi na meilinge od arob seinilina´ od goma´ se.
58010003	Bog ane songe sob-sob eseng yala´ uldogna´ urubub oboga doladna´ ane di meilinge eel dangilimsildo.
58010004	Anese sapi yem eneng ab kambing yem eneng ab di wenena meilinge na lubibsinmen gom.
58010005	Anese aboga Alna sogo ag yunggiog di wenege, Eildi lebog di na: “Gibna´ se doladnange ab oboga doladgenne ab se na Anna yo ulamgel gom, bog na Eindi Na se nong aga gedneboga deirub,
58010006	Anna gibna´ se oboga song danne ab nimi di meilinge lubna´ se oboga doladgenne ab, na Anna ngingyang ulamgel gom.
58010007	Wera Nana yubu lemna: Odseig Nana yalamna; Nase yubu na geserob buku ag mome dorob, di Nana Eindi yonge og unubunun, Eimayong lei.”
58010008	Eildi lebog di na: “Gibna´ se doladnange ab, oboga doladnange ab, oboga song danne ab meilinge lubna´ se doladnange ab se na”, Anna yo ulamlam gom, di nene ag na ngingyang ulamlam gom´, Damen Wenena´ Yubu ag dirigoga gibna´ se dodgesenga´ anda babe.
58010009	Eildi on lebog di na: Sirig, Nana yalamna´ na Eindi yonge ag di unubunun aboga, anda oumunggunne na Eildi lubibog, di besenenge aga danggibnun aboga.
58010010	Anda Eildi yonge nene di aga nunna gigib ig dognog unum-unumse geis legdoba´ danggibsiogne nenege na Yesus nong aga doaddanggayoga´ bisig uboga.
58010011	Imam nang nisin na sob-sob welamang, di on bin-bin Eimayong gibna´ se oboga neigne doladlamang, bog meilinge lubibsinmen gom ulamla.
58010012	Bog Alna nundi meilinge se gigib ig dognog unum-unum se oboga doaddanggayog, di Eimayong di sirig see agsig bulamog,
58010013	anda wene Alna Eildi malborob nimi danege Eildi yan deilina´ damag obwerebusunun arob sum nenege se og dira ulamla.
58010014	Anese dognog oboga doladsina´ nenege di og unum-unum se Eildi geis legdob nimi nenege na gigib sunum sirig urubub danggibsiog.
58010015	Anda unubayog ununa´ nenese na Geid Gange di nun ag babe lag ombara doladlamsil.
58010016	Anese gigib Eildi yubu na lebog di: “Anena Neri leiblourubne, sigag na, sum nenege gigib danggale wene na Nana sig ab leibgoba´, di Eildi yubu babe on lebog di na: Neri gigib garerob yubu babe sigdi gange lomag deibne, di sigdi gange wisiyong besa seinilina´ lomag mome dobnuna´,
58010017	Anda Nana sigdi meilinge ab mednena´ urubne ab na, on ouyag seinilbebeglamnun goma´.”
58010018	Wera nene nisin na doge-dogea lubilisina´ od ulamla, meilinge lubsina´ se oboga doladna´ na on oboga doladnemen gom sirig.
58010019	Wera, na´abo lei, Yesus di eneng bisig uboga wene nunna bosa´ goma´ geis ouling nenegag wa´ugoba´,
58010020	Anese wenog bisig Eildi gigib yadbayog di nunna gamyagne ag ulamgoba´ bagsum wilniruba´ anegag uboga, anda bagsum wilniruba´ anege Alnong,
58010021	ba nunna Imam Weigne od, Eimayong di ee ag ousa´ne ulamla.
58010022	Anese nunna Eimayong a´osing ag doumdigum besarob gange ab odseig seinilina gange gas segoga balamgob, anese nundi gange mednena´ ulamab arob gange na gigib soumboga legsiog di nundi nong babe wisi mag di legsiog.
58010023	Nundi nebom arobne se lag lena´ nenege na, gange gadgeira´ gom-gom gas salemumgob, anese Al leibogne na yeng dagom arobne aboga.
58010024	Anda nunna alga ag alga ag besa gembara wana´ gange ab besarob ununa´ ab unulamgong aboga gange bugilimsugob.
58010025	Nunna nason neiga´ ag longolamab dog loldognang gom, soba´ yog nimi di una´ songe na, bog nun moumun gange bugilildalamgob, Ayong Weigne di sum beram dangalamla´ se nunna on dogne ab yoyablamgob.
58010026	Anese nunna sirigne gigib eel dog, meilinge ulameb wenena, meilinge lubna´ se oboga doladna´ne od gom.
58010027	Bog odne na yaga´ omomso ura sunusina´ ag sumbusululne ab yaga´ weig ug di Alag mal borob nimi ug dusulula´ og od ulamla.
58010028	Wera Musa di lerob yubu ag lobogna nimi wenena, alna weradona´ gom-gom lag len nimi besene goma weneli gom lag lena´ di yaga´ debdoba´ olamsiyig.
58010029	Nimi nenege na Eimayong di Me ag yan ingis aboga, leiblourub eneng di al geis legdobne ag sugurub dolbalag seinilina´ di, Gange glagia doladsinne ag meili yubu derelamla´ na, Alag igin-iginne deilina´ na on edbare salag deibnemen do?
58010030	Al lemlange na nunna eel ulamab di Eildi lemla di na: “Degna´ degsina´ na Neri og, Neri aga degna´ degneba´ se bebegununa´.” On lemla di na: “Ayong Weigne di Eildi nimi ag sumbousulula´.”
58010031	Yaga´ omom sirig nong, Eimayong gamyagne di see ag malyunggile wenege na.
58010032	Damen wilman sum nenege sembiblulum. A´unna dimanne gigib doblum, ba a´unna igin-iginne dina´ od bog lignibonggia yoyablamlom;
58010033	ig dogne sum na a´unna igin-iginne lomag ab meili yubu derelamsiang, di nimi di ising gemelganeglamsiang, di on ig dogne sum babe na a´unna sig aneso uboga igin-iginne ulimsiang nimi agne babe dolamlom.
58010034	Odseig a´unna sig dolongsina´ lomag dobonggirub nimi ag wana´ ulamsilom di, a´undi damnang lalaldomsiangne na od ngingyang gange di seleb alamlom, anese a´unna eela´ anda, a´undinge besarobne unum sob-sob ulamlulne ora´ se.
58010035	Anese a´unna a´undi odseig seinilina´ nenege na gomollouling gom, anese eildi degna´ weigne od ulamla´ se.
58010036	Anese a´unna daglenggirub gange ulamlulum di, a´unna Eimayong di yonge ag unulamlulum, ba a´unna leibloubogne nenege dobgob aboga.
58010037	“Anese sum na moga´ me sirig og ubla´ se, Al yululne na yulula´, Alna lobonggiblul gom.
58010038	Bog Neri sirig nimi na gamyag una´ nisin na odseig seinilina´ ag uboga lebda ulamlula´; bog al losombale nimi na, alag Nana ngingyang ubnun goma´.”
58010039	Bog nunna losomboga bana´ di oboga gom urubneb gom nimi, bog nunna odseig seinilina´ di blebsina´ dorob nimi.
58011001	Odseig seinilina´ na yogne-yogne nisin nundi nebom arobne nenege diga´ ulamla di yogne-yogne nisin nundi ising di eilimab gomne nenegaga gednebne nenege.
58011002	Anese odseig seinilina´ di nunisang yabo ag lag lena´ doaramsiog.
58011003	Anese odseig seinilina´ di besa seinilimab di, eim agne ab sogo agne ab na Eimayong di yubu di og uyamog, ane di eilimabne na ising eirub gomne nenege di aga ubog ba.
58011004	Anese Habel di odseig seinilina´ di Eimayong gibna´ se oboga doladna´ yaga´ besarobne aga dorog, Kain di ubog songe gom. Ane di alna sirigne aboga lag lerob, anese Eimayong na eildi gibna´ se oboga doladna´ lag deibog, di eildi odseig seinilina´ bisig uboga alna gigib somagdobog, bog alna yubu lemla.
58011005	Henokh di odseig seinilina´ di alna somagdoblul gom aboga, eim asag bowinggiog, anda alna eilina´ gom, anese alna Eimayong di bowinggioga´ se; Alna eim asag wenggana´ aro bog, lag lenne dorob, anda alna Eimayong ag gange ngingyang urubne.
58011006	Bog nimi na odseig seinilina´ gom dog wenena Eimayong ag gange ngingyang ubnemen gom. Anese Eimayong ag beram yalamla nimi na, Eimayong na od aboga odseig sembiblul, anda Eimayong na Alse elamla nimi ag degna´ doladsinne.
58011007	Odseig seinilina´ di, Nuh na Eimayong na ising eilina´ arobog ombaramog ba, dagoma mag ee dogne gedneboga solamog, eildi eelom nimi blebsineba´ se; anda odseig seinilina´ nenege ag uboga sogo nenege iginne deibog, di alna odseig seinilina´ ag uboga sirigne doblul aboga webdubne.
58011008	Odseig seinilina´ di Abraham na, eildi sogo dangganeb sogo ag bulom aboga biabog wenege na dagom abog, wera al biniba´ ag anege na eel ubog gom dog biog.
58011009	Odseig seinilina´ di alag leiblouyamog sogo nenegag ya´indoga segelyanggan nimi songe ulamog, di ee na bagsum di lubunggia anege ag na Ishak ab Yakub ab ulameg, sig babe neig leiblourobne meisa´ anege dobneb nang.
58011010	Anese alna diga´ deiya sorob as nenege se dira ulamog, anda as nenege na Eimayong di og bogoga sorob as.
58011011	Anda odseig seinilina´ di Sara na me bona´ se migib dobog, al na wisi salag bog, anese Sara di sembia na Al leiloulina´ leibogne na yeng dagom arobne aboga.
58011012	Anese aboga, dognog nimi di uboga, me mangana´ salag gigib somagdamog bog, me mangadangden balamneba´ yena´ weiga´ manggayog, gura´ dina´ eimag ulamla songe ab mag weneng weigmag laut dalag ulamla songe, eildidagnemen gom.
58011013	Nimi danege nisin na leiblourubne nenege na dona´ gom-gom odseig seinilimeg murub somagdobeg, bog ising eiya mog uboga dobeg, di signa eel mogsogo nenegag na sogo gom nimi aga segelyanggan nimi songe ulameg.
58011014	Anese signa lag deiya lemeg di na, signa yog sogo dogne sigdenge danggaso aboga eilameg.
58011015	Anda signa sigdi damen lobogeg sogo deiya´ nenege sembibseng wenena, signa od sigdi sogo deiya´ ag bana´ na od garen binmen bog.
58011016	Bog wene signa besarob sogo nenegag biseb aboga yo ulamang, nenege na eimasag se. Anese aboga Eimayong na sigdi Eimayong aboga si sina´ na eili ulamla gom, anese Alna sigse as dogne gigib gedneboga deilimsila´ se.
58011017	Anese odseig seinilina´ di Abraham ag isibayog bog Ishak na gibna´ se oboga doladna´ dorog. Leiblourubne nenege na alna gigib dorob, bog eildi me yandonge gibna´ se oboga doladna´ se gedneb ulamog,
58011018	Abraham ag lemog di na: “Ishak di mangadangden yena´ nimi aga an yena´ nimi alamgonga´ arob.”
58011019	Anese eildi sembia na, Eimayong na somagdob nimi gamyag bugilisinne anda gamyag bugiblula´ aboga, anda alna anegag uboga Ishak na gigib sununa´ songe dobog.
58011020	Odseig seinilina´ di Ishak na, eimigsig dangganebne gerog, di Yakub ab Esau ab ag eildi beisilisina´ doaramsiog.
58011021	Odseig seinilina´ di Yakub na, somagna´ beram salag ulamog wenege na, Yusuf mabo besene beisibsiog, di eilda´ dungun sirig ag lingnibonggia meiboga gibog.
58011022	Odseig seinilina´ di Yusuf na, somagna´ beram salag bog Israel nimi langginebne ab se lebog di, eildi youa´ neleng se yubu babe leibog.
58011023	Odseig seinilina´ di Musa na, gigib manggoga noubu nimi di dogniyameg ba wal weneli umog, anese signa gereg ba menege di a´osing na yaga´ besarob delyareng; ba signa as borobne di lena´ se na log ubeg gom.
58011024	Odseig seinilina´ di Musa na, gigib nobog di wenena, Firaun manggel di me ana´ na naleg aboga lobogog,
58011025	Anese alna Eimayong mabo ab isiboga igin-iginne lomag una´ na yo ulamog di, od se-se meilinge ag di uboga besarob ngingyangne una´ gom-gom.
58011026	Kristus se aboga alag meili leboga derena´se na eildi seinilina´ na yaga´ damnang weiga´ ulamla, Mesir asag ab sigdi damnang nisin songe gom, anese eildi a´osing nong nisin na degna´ deglulne ag gemera balamla.
58011027	Odseig seinilina´ di alna Mesir asag uboga gigib langgiog as borobne di gorogna´ log gom-gom. Alna Eimayong eirub gom, bog lignibonggia gigib eiruba´ songe ulamog.
58011028	Odseig seinilina´ di alna seni Paskah yoboga eneng na sounura yibiog, ba mog mabo yandonge osisina´ne na sigag bebogsilag aboga.
58011029	Odseig seinilina´ di signa eneng di wararob mag laut bisig aga sogo elem bisig yabalong songe ura biyig ba, Mesir nimi na sumbugob aboga ubeg bog mag denesiglirobsiog.
58011030	Odseig seinilina´ di na Yerikho asag lega´ dobganegdoba´ anege gugoga mabog, weig as nenegag li segbare gigib dobganegayeg ba.
58011031	Odseig seinilina´ di yolsagna´ gel Rahab na, sig gegen gom so una´ nimi ab isiboga obsiog gom, anese alna nimi as wibilya´ilameg nimi gigib besara domsioga´ se.
58011032	Anda sa´a aga on neri dogne ab lebnun do? Anese nana lemsene bog na goggobdagnemen goma´ se, anda neigna´ wenena Gideon, Barak, Simson, Yefta, Daud ab Samuel, nabi nang nisin ab na, neglamsene bog na,
58011033	odseig seinilina´ di signa yog-yog borob as sig damag sigdi bolameg, signa ununa´ sirigne aga unulameg, di leiblourubne babe dobeg, di singa bam babe lebeg,
58011034	ug nonggela´ delamoga´ ag babe sabeg, signa mal si ag uboga babe blebdanggayeg di, sigdi mesangne ag na migib danggoga, signa mal oldana´ ag na gigib migib danggoga, segelyanggan nang aga yin bona´ nang na obsambesieg.
58011035	Gelabo na gigib somagdob nimi on dora delimsiyig, ane di gamyag buldoglameg. Bog yog nimi dara na yaga´ igin-iginne dobeg di, lobdoba´ una´ na lobogeg, signa besarob bugilisina´ sirigne dobgob aboga.
58011036	Dara nimi na meili yubu dereboga, legemna´ deboga olamsieg, di soubu gouboga, dolongsina´ lomag dolonglamsiyig.
58011037	Signa girig di nagoga olamsiyig di, gergaji di gareboga, isilamsiyig di, mal oldana´ se parang leseroba´ di olamsiyig; ba signa domba boga´ ab kambing boga´ ab di memerob bagsum onggoga yogne-yogne moga´, ba ingmunne ab, igin-iginne ab ulamsiog bog yabalameg.
58011038	Sig se sogo ag ane na sunum gom. Ba signa bubsya´ ag ab, mein doubag danege ab, girig addame lomag ab, mein gegen ag yabalameg.
58011039	Anda sig nisin na sa´a songe gigib leiblourubne nenege na dobeg gom, bog odseig seinilina´ di sigdi lag lena´ se na besarob ulamla.
58011040	Anese Eimayong na yaga´ besarobne dogne nunse gigib gedneboga deibsiog, anda nun ab nason gom bogna sigog sunum sirig urububne danggugong goma´.
58012001	Anese nundi se laglen nimi dina´ log deb songe nun ag adnalganeglamsiang, ba nun ag igina´ borobne ab, einib-einib alamsilne ab, meilinge nisin ab di glibsilag aboga yongoloubib, di nun se al damen na damen aboga yoyabna´ se deirubne nenege gange daglenggia sunulamgob.
58012002	Wera nundi ising na Yesus ag gemera balamgob, nundi odseig seinilina´ ag bomengelamsil di, sunum sirig urububne ag bobalamsilne, anda Alna besarob ngingyangne od se igin-iginne od bog eili seinilina´ gom-gom daglenggia glabna gal dora gyabog di, Eimayong di sirig see ag sig buna´ ag bulamog.
58012003	Alag besa sembiblulum di, Alag meili nimi di igin-iginne deibega´ anege na daglenggia dora bobog, ba a´undi gange malyunggesile di mesang danggisilag aboga.
58012004	A´unna meilinge dolbalag nembaseb arob seinilina´ di una´ na eneng babe aro yabesina´ gom.
58012005	Anda a´unna gigib iboglum, mabo ag wenesina´ songe a´un ag leroba´ anege na: “Neri me lei, Ayong Weigne di wenesina´ na dolbalag seiniling gom, anda anna Eildi wenesina´ se wembusululne ag na gange malyunggusulul gom;
58012006	Anese Ayong Weigne na Eildi wana´ seinirub nimi ag na wemboga lemsildo, anda Eildi sembia Neri me arob nimi ag na Alna olamsildo.”
58012007	A´un ag wenesina´ wembesile wenege na od boblulum; Eimayong di a´un ag na me ag una´ songe ulamsulula´. Asa ab aga dogne aleyong di almamne ag wenelameldo goma´ na od de?
58012008	Bog a´unna yog nimi ag ura wenelamsiang songe wenesina´ gom wenena, a´unna eildi mabo gom, bog seila´ deiblourub mabo ulamlom.
58012009	On unubaneba´ agsig na, nundi ayong sirig sogo ag ane abne di wenesina´ babe dagomalamab, anda nun na gamyag ulamgob aboga nundi gange nisin se Ayong ag na on dogne ab dagom alamgob gom de?
58012010	Anese sigdi sembia nene besarob sembibnange na li salag buruma´ og wenelamsiang, bog Eildi nun ag wenesina´ na nunse besarob ulisina´ se, ba nunna Eildi geis ne nenege dobgob aboga.
58012011	Odseig nun ag wenesina´ nisin se-se wenelamsilne na ngingyangne ulimsil gom, bog ongei arobne aga. Bog sig eildi wenelamsil nimi yogsum na besarob isiruba´ ulameg di do na sirigne moulamlula´.
58012012	Wera aneso se a´undi see mesang uboga yan gosam lolbolog aldogsila´ na migib danggiblulum;
58012013	Anda bisig na a´undi yan se doumdigum membululum, yan meili uruba´ anege somegesilag aboga, bog ega´ ulamlulum.
58012014	Nimi nisin besa isiruba´ ulamlulum di geis legdobne ag dobda balamlulum, anese geis una´ gom nimi wenena nimi dognog babe na Ayong Weigne ising eiblul goma´.
58012015	Nimi dogne Eimayong di glagia doladsina´’ nenege mogdangdoblag aboga weldalamlulum, ba a´un gan-gan ag uboga yoo signe yareng wable di nimi nisin ag ingmunne ab meili una´ne danggibsilag aboga weldalamlulum.
58012016	Anda nimi yolsagna´ goma gange busu di yonge danggalag Esau songe, eildi meisa´ yandonge da´ anege na gwaneng yabna´ dognog se degog songe ublulumag.
58012017	Anese a´unna eela´, anda eimigsig eilda´ beisilisina´ anege dobnun aboga uldogog wenege na dorog gom, anese eildi mednena´ umogne nenege na on noroldana´ gange ubog goma´ di, anda alna engena´ geira´ elamsoa´ anda babe.
58012018	Anese a´unna beldogna´ mein nenege ag ab, ugbog milang-milang alamla´ ag ab, ma´ud lomag ab, gunua´ ag ab gaso yalamla´ ag na yanggana´ gom.
58012019	Buana´ yubu lemle, ba yubu mil-mil alamla´ anege gegelamig nimi di na mololamgonga´, ba sig ag yubu nenege na on dogne ab lemlul gom aboga,
58012020	Anese signa na lemlul yubu nenege gegena´ na lignibonggia gegbanmen gom ulamgonga´: “Anda mein nenegag gamyagne dogne beldoglul wenena´ alna girig di nagoga obgonga´.”
58012021	Anda ising gemena´ na yaga´ omom sirig ulamog, ba Musa di lebog di na: “Nana yaga´ log ulamnel di bed-bed alamnel.”
58012022	Bog a´unna Sion Mein ag na gigib yalamlom, Eimayong gamyagne di asag, Yerusalem eim asagne ag na eimnang deng-deng dina´ log ulamanga´ ag,
58012023	Anda Eimayong mabo jemaat yando mabo nisin longolamgonga´ ag na, eildi si eim asag mome dorob nimi aga, nimi nisin sumbusululne Eimayong ag, ab sig sirig nimi di aga gange nisin ab na sunum sirig urubub dangdob nimi ag,
58012024	Yesus ag ab, wenog leiblourubne se gan-gan agne ab, eneng soumboga legsina´ ag ab na, yaga´ yubu migiba´ lemla Habel di eneng di lemog songe gom.
58012025	A´unna weldalamlulum, Al lebogne ag loboglulumag aboga. Anese sig na sogo ag ane ab Eimayong yubu omoladlamsilne ag gegena´ gom di aga blebdangganmen gom wenena, nunna Al eim asag uboga lemlange ag gegelameb gom wenena blebdangganmen de?
58012026	Sum nenege na Eildi yubu di sogo ane warelamog, bog wene na Eildi leibloubog di na: “Sogo ane on li dognog Neri warebununa´ anda sogo ag ane og gom bog eim babe.”
58012027	“On li dognog” aboga´ anege na warebulul arobne aga ubogne nisin gom ublula´ anege se ombadsiog, anese wareldogle di gom ublul arob gomne aga ulamlul aboga.
58012028	Wera nunna borob as aga warebulul gom as dobgoba´ anda, nunna Eimayong ag na´e aboga giblamgob Eildi ngingyang ublul arobne aga log gange ab gibna´ gange ab di.
58012029	Anese nundi Eimayong na ug di ug delamsil anda.
58013001	Wana´ gange di alga na´e aboga wana´ uldana´ na besa gas salbamlulum!
58013002	A´undi yog nimi ag aroboga doladsina´ iboglulum gom, anese edbare nimi di aneso una´ di nimi na eel gom dog eimnang ag doaramsiega´ anda.
58013003	Soubu gouboga dolongsina´ lomag dobonggirub nimi ag babe sembibsululum di, anese a´un babe na sig ab nason dolongsina´ lomag dobonggiruba´ songe ulamlom. Di sig seila´ giliboga bolamsiang nimi ag babe sembibsululum di, a´un babe na od sogo ag ane ulamloma´ se.
58013004	A´un nisin na gelabo dona´ na gibdub ulamlulum ona´ mana´ ag meili neneng gom, anese yolsagaldan nimi ab gelabo asoga´ yon nimi ab na Eimayong di sunusina´ ag sumbusulula´.
58013005	A´unna wase di ouragna´ nimi ulamlulum gom bog a´undi see ag odne di aga unulamlulum. Anese Eimayong di yubu na gigib lebog di: “Nana an beibloubgunun goma´ di Nana on an loboggunun goma´.”
58013006	Anese aboga nunna sirig seinilina´ di lemeb di na: “Ayong Weigne na, na Aronenne. Ba nana log ulamna gom. Sa´a songe aga nimi di nayag ubnugongne na do?”
58013007	A´undi bomengesin nimi ag babe seinilimsululum, a´un ag Eimayong di yubu omoladlamsiang nimi. Sig una´ ag besa gemeyambara arolamsululum di sigdi odseig seinilina´ songe sumbululum.
58013008	Yesus Kristus na neigne, ambusum uboba´ ag babe, sum nene babe, unum-unum ulamlula´.
58013009	A´unna yog-yog omoladsina´ nisin di yamnegoga bobsiyigag aboga. Anese besarobne na Eimayong di glagia doladsina´ nenege di a´undi gange migib danggia, sig ag nong obbil arob gom gwaneng dena´ nisin di garerob yubu ag dagom alamang nimi ab dirigoga gom.
58013010	Nunna gibna´ se doladna´ deilina´ dogne od, anda ee ag anege sa´a songe odne na wee wen nimi di na denmen gom.
58013011	Anese od sob gamyagne nong oboga asagsig dabna di, eneng na geis ouling ag bowa´lameldo Imam Weigne di, nimi di meilinge lubna´ se aboga.
58013012	Anedi na Yesus babe isigin wa´na´ ag igin-iginne gigib dobog, Eildi eneng di og Eildi nimi geis legdoba´ danggibsunun aboga.
58013013	Anese nunna asagsig Alag balamgob, Alag meili nenerobne dora bobgob aboga.
58013014	Anese ane ag na nunda´ unum sob ulamgob ag gom, ba nunna yogsum yulul as nenege se elamgob.
58013015	Anese nunna Alse aboga, sob-sob Eimayong gibna´ se doladna´ doladlamgob, nenege na si bam di lena´ aga Eildi si bebnag deilina´.
58013016	Anda a´unna besarob ununa´ ab aroboga doladsina´ ab na iboglulum gom, anese, aneso uboga gibna´ se oboga doladna´ aga Eimayong di gange ngingyang ulamla.
58013017	A´undi bo mengesin nimi nisin ag dagom aboga sig damag sigdi yubu gegelamlulum, anese signa a´undi gange se welamsiang, signa yogne-yogne nisin sigdi unubugonga´ anda. Unun bisig nene ag uboga signa ngingyang gange di unulamgonga´, eirigal seleng eisa´ gom gom, anese ununa´ nene na a´unse nong obne beyulul goma´ anda.
58013018	Nunse doa yubu sob-sob lemsululum; anese nunna eel, nundi gange besarob seinilina´ na besarob, anese yogne-yogne nisin nundi yo seinilimabne na besarob nong og ulamseb aboga.
58013019	Anda nana a´un ag molbusunun a´un na doa yubu sob-sob lemnululum ba, nana a´un ag on berera dorabelyunulul aboga.
58013020	Ba Eimayong di isiboga mon angarob gange na, unum-unum se leiblourub eneng di somagdob nimi gan-gan ag uboga gigib beyesiog domba nisin se Gembala Weigne di, Alna Yesus, nundi Ayong Weigne,
58013021	Eildi yonge ag uboga a´un ag besarobne nisin on ma´aboga dirigong ulamla, Yesus Kristus di nundi nong lomag Eildi ngingyangne di welamsil. Alse aga bebnag unum-unum se ulamla! Amin.
58013022	Anda nana a´un ag wembousunun, na´abo lei, wenena´ yubu nenena a´unna od yongon gange di doblulum aboga, neri a´un ag mome dobna´ ane na od buruma´ bog.
58013023	Eel ublulum nungga Timotius na gigib see loblubong. Alna berera gigib yale wenena nunna a´un gemelyusunoma´.
58013024	A´undi bomengesin nimi nisin ab geis legdob nimi nisin ab ag gibsululum. Di nunggabo Italia nimi di gibsiyongne babe doblulum di.
58013025	Eimayong di yog wana´ se glagia doladsina´ nenege na a´un ab nason ulamlulum.
59001001	Nana Yakobus di gibsin, Eimayong ab Ayong Weigne Yesus Kristus ab di ouragna´ne, di a´un oo bare sisa´ nang yog sogo-yog sogo langsambulum nimi ag.
59001002	Na´abo lei, yog-yog isina´ a´un ag ulamsile wenena, besarob ngingyang seinilimlulum.
59001003	Anese, a´unna eel anda a´undi odseig seinilina´ isina´ nenege di do na, lignibonggia gad segna´ dangalamla.
59001004	Anda a´undi gad segna´ nenege di do na wisirubne dona´, ba a´unna besa nisin urubub danggesile ba yogne-yogne moga´ gomne dogne ublul goma´.
59001005	Bog nimi dogne a´un gan-gan ag wisirub gange od gom wenena, alna Eimayong ag molbulul, ba nimi nisin ag yongon gange di doladsinne; anda gambog-gambog un gomne, ba ununa´ nenege na alag dodlula´.
59001006	Bog alna molbulul wenena, odseig seinilina´ di, gadgeira´ gange ab di gom, anese gadgeira´ gange nimi na weig mag laut ag om yanggan di, losamboga bobina beya´ina ulamla songe.
59001007	Aneso nimi na, Eimayong ag uboga yogne-yogne doblula´ seiniling gom.
59001008	Anese gange besene nimi na, eildi una´ na so aroba´ ulamlul goma´.
59001009	Wera na´e an sogag so una´ ulamlam nimi na, bebnag deibgeneba´ anda bebnag deildalamlom.
59001010	Seyag nimi na, sogag deiblula´ anda bebnag deildalamul, anese alna malmeila´ eisa´ songe gom urubulula´.
59001011	Anese eseng bobo dinggan ba baba´ di malmeila´ na nala´lamla, ba eisa´ na gololamla, di eildi gemerobne babe derong alamla, seyag nimi babe na neig songe; eildi yogne-yogne se yoyaboga ena´ bisig derong aroblula´.
59001012	Ouragsina´ lomag gad seglamla nimi na ngingyang ulamlul, anese alna ouragna´ nenege ag lignibonggia ulamla wenena, alna mahkota unum gamyagne doblula´, anda anege na Eimayong di leblourobne Alag wana´ ulamla nimi se.
59001013	Nimi dogne ouragale wenena: “Eimayong di ouraganel” ang gom. Anese Eimayong na meilinge di ouraganmen gom, anda Eildi nimi dognog babe ouraglamsil gom.
59001014	Bog nimi nisin na sig dama´ di yonge di ouraglamsil, anese alna eildi yonge bisig gliboga oranglamla.
59001015	Anda yonge nenege gigib wisiban wenena, alna meilinge mangalamla, anda meilinge nenege gigib wisiban wenena, somagna´ne mangalamla.
59001016	Wera, na´abo neri wana´ seinirub nimi lei, yamnegoga mednena´ bisig ung gom.
59001017	Besarob doladsina´ nisin ab, besarob urububne nisin ab na enigi uboga yalamla, Ayong dimanne ag uboga yonggalamla; Al agna a´osing sambanmen gom goma amoma una´ di eimange so ubnemen gom.
59001018	Eildi yonge di og, nun na Eildi sirig yubu di ubsiog, ba nunna Eildi yogne-yogne ubogne gan-gan ag uboga yando mabo danggugong aboga.
59001019	Na´abo neri wana´ ulamsin nimi lei, ununa´ nene sembiblulum: Nimi nisin na berera gegbugong, bog lena´ na mandelamang, di lesina´ babe mandelamang.
59001020	Anese nimi di gorogna´ na sirigne Eimayong ag welamla gom.
59001021	Anese yogne-yogne sugurubne nisin ab, meili una´ nisin ab na boreblulum, di weig yubu a´undi gange lomag merobne nenegaga yongon gange di doblulum, a´undi gange gamyaga blebsina´ salerobne.
59001022	Bog a´unna weig yubu doboga unun nimi danggululum gegelobna´ se og gom; anese a´unna aneso ununa´ gom wenena sonda´ yubu leldalamlom.
59001023	Nimi dogne weig yubu gegelamla dog ununa´ unulamla gom wenena, sununa´ na alna nimi dogne di eildi a´osing nong ising gemena´ ag gemeldalamla songe.
59001024	Al wenog wenege gemedanggan di, alna gigib bin di wenena, eildi a´osing eibna´ anege berera ibildoglameldo.
59001025	Bog nimi dogne na sunum urubub garerob yubu ab besa gemelamla, nenege na nimi lobdob ulisina´ se garerob yubu, anda alna besa dirigoga ulamla wenena, gegboga ibildogna´ se og gom, bog alna sunum unulamlul wenena; eildi ununa´ di alna besilimlula´.
59001026	Nimi dogne di, nana gibna´ una´ ag dagom alamna seinilimla, bog eildi silamu wena´ gom wenena sonda´ leldalamla, ba eildi Eimayong se unulamlange na gilaboga ulamla.
59001027	Nundi Ayong Eimayong a´osing ag besarob gibna´ ab, meili urub gomne ab na, ogna mabo ab, sig geiriya´ gelabo di ingmunne ab ag gemelbesina´, di sogo ag meilinge di meili ubnelag aboga weldana´ ab.
59002001	Na´abo lei, nundi Ayong Weigne Yesus Kristus bebnagne ag odseig seinilimlom nimi na, a´osing mibildang gom.
59002002	Anese, nimi dogne emas di memerob see sugna´ onggoga, besarob bagsum onggale di a´undi longona´ ag yulula´; bog see gom nimi dogne babe na meili bagsum onggoga yulula´,
59002003	ba a´un na besarob bagsum ongorobne ag na giboga alag leblulum di na: “Ayong lei, besarob buna´ ag ane buglom”, di see gom nimi ag na leblulum di: “Ane ag segamlom goma labna´ ag ane neri yan damag buglom gom” abseloma´,
59002004	a´undi gange lomag na a´unggabo ag lelegdob ulamlom, di yoo seinilina´ di sunulamsilom gom de?
59002005	Na´abo neri wana´ seinirub nimi lei, gegbululum! Sogo ag ane see gom nimi na odseig seinilina´ di see yag nimi danggugong aboga Eimayong di websiog, di borob as damag una´ se meisa´ Eildi leiblourobne nenege na Alag wana´ ulamang nimi se gom de?
59002006	Bog a´un na see gom nimi ag gigib meili lemsilom. Bog seyag nimi di aga a´un ag igin-iginne deiya sunisina´ ag gilba balamsiang gom de?
59002007	A´undi bebnag si Alag uboga dobloma´ anege na, sig di meili lemang gom de?
59002008	Bog a´unna oumunggun garerob yubu aga Weig Yubu ag mome dorobne ab unulamlom di na: “Eindi nong ag wana´ uldalamlam songe, a´unggabo ag wana´ ulamsululum”, arobne na a´un na besarob ulamlom.
59002009	Bog a´un na a´osing miblamsilom wenena, a´un na meilinge ulamlom, ba Damen Wenena´ Yubu nenege di lag dangalamla, di a´un na mednena´ne ulamlom.
59002010	Anese, nimi dogne Damen Wenena´ Yubu nisin lebda unulamla, bog yubu dogne gosagalonglamla wenena, nenege di alna nisin mednelamla.
59002011	Anese, Eildi lerob di na: “Asoga yolsagaldang gom”, alamlange na Eildi lemla di babe na: “Nimi ong gom”, alamla. Wera a´unna asoga yolsagaldana´ gom bog, nimi olamsilom wenena, a´unna Damen Wenena´ Yubu ag mednerob ulamlom.
59002012	A´undi yubu lena´ ab ununa´ ab na Damen Wenena´ Yubu di lobdob ulisina´ se sumbusulul nimi songe ulamlulum.
59002013	Anese, wana´ usina´ gom-gom sunusina´ na, sig wana´ usina´ gom ulamang nimi ag danggusulula´. Bog wana´ usina´ nenege na sunusina´ ag ab bebnag danggulula´.
59002014	Na´abo lei, nimi dogne di nana odseig seinilimna´ alamla bog ununa´ unulamla gom wenena, obbil arobne na asa? Eildi odseig seinilina´ di og bleblul de?
59002015	A´unggabo gelabo gom nengabo gom, bagsum gom ab dena´ moga´ ab ulamla wenena,
59002016	A´un gan-gan ag ab nimi dogne di lebso di: “Na´e balamlom, bobo bagsum onggoga dena´ dina´ delem di,” bog alna eildi nong ag yonge dodnang gom dog, nong obbne na sa´a?
59002017	Neig songe babe na odseig seinilina´: Wera odseig seinilina´ nenege na ununa´ ab neig digum ununa´ gom-gom, al og ulamla wenena, somagdob.
59002018	Bog nimi di lebseng di na: “An ag odseig seinilina´ od, ba nayag na ununa´ od,” neri alag yubu degna´ lebsene di na: “Eindi odseig seinilina´ nenege ununa´ gom-gom nayag ombadnelem, ba neri ununa´ di odseig seinilina´ an ag ombadgunun.”
59002019	Anna Eimayong dognog odseig seinilimlam ba ane na besarob. Ununa´ nene na meili gange nang babe odseig seinilimang di, sig na log se bed-bed alamang.
59002020	Loba´ nimi lei, wene anna sirig seinilina´ yo de? Odseig seinilina´ na ununa´ gom wenena garen ulamla.
59002021	Nun ayong Abraham na, eildi me Ishak Eimayong se oboga dabneb ununa´ nenege di, sirigne danggibog gom de?
59002022	Nene na lag, eildi odseig seinilina´ ab ununa´ ab neig digum unubayog ba, odseig seinilina´ nenege na sunum urubub danggayog.
59002023	Aneso ununa´ di Weig Yubu ag lerobne sunum danggayog: “Abraham na Eimayong ag odseig sembibog, ba eildi ununa´ nenege bisig Eimayong di alag sirigne eildibog.” Anese Abraham na “Eimayong alga” arob.
59002024	Wene na lag gedneb, nimi na ununa´ di sirigne ulamsildo, odseig seinilina´ di og gom.
59002025	Ane so neigne, Rahab yolsagna´ gel genege babe na, bogdebamsiyig nimi danege na, eildi ee ag dogniamsiog di yog bisig doblambesiog, ba eildi ununa´ bisig di sirig gel danggibog gom de?
59002026	Anese nong na gange od gom wenena somagdob. Neig songe babe na, odseig seinilina´ na ununa´ gom wenena somagdob.
59003001	Na´abo lei, a´un gan-gan ag nimi dina´ na omoladsina´ nimi dangang gom; anese, a´unna eel, nun omoladsina´ nimi na igin gad nong sununa´ sumbusulula´.
59003002	Anese nun nisin na yog-yog ununa´ mednelamab; ba nimi dogne yubu lena´ di mednena´ gomne wenena, alna sunum urubub nimi, anda eildi nong nisin babe webdangdob.
59003003	Nunna kuda di bam ag soubu goublamab wenena, alna nundi yonge ag lebda bulul aboga, aneso ununa´ di eildi nong nisin na nundi samboga deilimab.
59003004	Kapal babe gedlulum, kapal na nonggela´ bog om migib di bobalameldo, bog samona´ moga´ me di bonne di yonge ag lebda bobalameldo.
59003005	Neig songe babe na silamu nundi nong ag moga´ bog dengdang ana´ di weig ununa´ dangalameldo. Gedlulum, ug babe moga´ bog alna galbong nonggela´ nisin delameldo.
59003006	Silamu babe na ug; alna sogo ag meili ulamla di nundi nong ag dara-dara dolamla, nundi nong nisin ag sugurubne ulisina´ se, di nun gamyag ulamaba´ ag dinilamla, aldama´ babe na ugdan asag ug nenege di gigib dinirub.
59003007	Yogne-yogne bei ag yoonge nisin ab, winang ab, gologa yabanne ab, weig mag laut ag ulamangne ab na yeng dangilimsildong, anda nimi di una´ songe gigib yeng dangilimsildong,
59003008	bog nimi dognog di babe silamu na yeng danggibnemen gom; alna yaga yoo logne weldana´ gomne, di somagna´ yoonge degnerob ulamla.
59003009	Nundi silamu di nundi Ayong, Ayong Weigne meiblamab; di neig silamu di Eimayong di a´osing ubsiog nimi nenege ag wiblamsiab.
59003010	Dognog bam ag uboga besilisina´ ab, wibsina´ ab langgalamla. Na´abo lei, aneso ununa´ na unubaselom gom.
59003011	Neig mag lu di soo mag ab, sig mag ab langgalameldo de?
59003012	Na´abo lei, gal ara di zaitun do mubnemen goma gal anggur di ara do mubnemen de? Neig songe babe na sig mag lu ag uboga soo mag langginmen gom.
59003013	Edne aga a´un gan-gan ag eel gerem ab eel dangana´ ab ulamla do? Od seleb, alna wisirub gange di lambonggia eildi una´ besarobne lag deilimlul.
59003014	A´un na ongei arobne ab, weig neneldana´ gange ab od wenena, a´unna bebnag deildang gom, di sonda´ne di sirigne ag dolbalag neneng gom.
59003015	Wisirub gange nene na, einigi uboga yalamla gom, bog alna sogo ag ab nimi di gange busu di yonge ab Iblis ab ag uboga.
59003016	Anese ongei arob gange ab, weig neneldana´ ab od wenena, anegag uboga doluboga gwildi-gwildi ana´ ab, yog-yog meili una´ ab ulamla.
59003017	Bog einigi uboga wisirub gange na, oumunggunne na geidne, beilag signe na isirub una´ ab, yeng una´ ab, dagomana´ ab, wana´ degnerob una´ ab, do besarob una´ ab, delegoga mibsing gom una´ ab, meini una´ gom ab.
59003018	Anda sirigne di do nenege na sig isirub ulamang nimi di isirub una´ se dogdob.
59004001	A´un gan-gan ag barala´ oldana´ ab leldana´ ab na asa uboga yalamla do? A´undi nong lomag gange busu di yonge di yoyablamsilne nenege di yalamla gom de?
59004002	A´un na yogne-yogne yo seinilimlom bog a´un na dolamlom gom, di a´un na nimi olamsilom, di ongei arob gange ulamlom, di unubugob arobne ag na unulamlom gom, di a´unna leldana´ ab barala´ oldana´ ab ulamlom. A´unna molona´ gom se yogne-yogne doblulum gom.
59004003	A´un na mololamlom bog yogne-yogne dolamlom goma´ na, a´un na medneboga mololamlom, di a´undi gange busu di yonge og mololamloma´ se.
59004004	A´un yolsagna´ nimi lei! Sogo agne ab oron buldana´ na Eimayong ag mal borob una´ anege na a´unna wangan de? Wera nimi dogne sogo agne ag oron bulamla wenena, alna Eimayong ag mal borobne dangaldalamla.
59004005	Weig Yubu agne na, nong ogoga lerob gom seinilimlom di goma? “Eimayong di gange nun ag deibsiogne na, Eildi gange ongei arob yo ulamla.”
59004006	Bog Eildi glagia doladsina´ nun ag dodsiogne na on yaga´ weiga´ sirig. Anese Eildi lebog di na: “Dengdang ana´ nimi na Eimayong di olamsildo, bog lamarob gange nimi ag na glagia doladsina´ doladlamsildo.”
59004007	Eimayong damag dagomana´ ulamlulum, di Iblis dolbalag nembululum ba, alna a´un ag uboga berera bulula´.
59004008	Eimayong beram yululum, ba Alna a´un beram yulul. A´un meili una´ nimi lei, a´undi see leglulum! A´un gange besene nimi lei, a´undi gange geid leglulum.
59004009	A´undi gange ag oldana´ di ongei arobne ab di engelamlulum: a´undi og sorob una´ na engena´ lumbululum, di ngingyang una´ na ongei arobne ublulum.
59004010	A´un na Ayong Weigne damag lamarob ulamlulum, ba Eildi a´un bebnag deibsulul.
59004011	Na´abo lei, a´un moumun dereboga meili leldang gom! Nimi dogne na alga ag derelamla goma sununlamla wenena, alna Damen Wenena´ Yubu ag dereboga sunulamla; anda anna Damen Wenena´ Yubu ag sunulamlam wenena, anna Damen Wenena´ Yubu dagomana´ne gom, bog alag sununne ulamlam.
59004012	Damen Wenena´ Yubu Doladsinne ab, Sunusinne ab na dognog, nenege na blebsina´ ab, osina´ ab Eildi og salerob; ba anna edne di, anggabo ag sunulamsilam do?
59004013	Wera wene a´undi lemlom di na: “Sum nene goma ambusum gom weig asag bugob, di anegag na eseng yala´ dogne ulameb di degna´ obda weiga´ ma´aboga dolamgob.”
59004014	Ambusum ublulne nenege a´un na eel umlom gom dog. A´undi gamyag una´ na sa´a do? Busu songe al wenege eibna bog gom ulamla songe ulamlom.
59004015	Sirigne na a´un na ane so lebnemen, “Ayong Weigne di yo sembibso wenena, nunna gamyag ulameb di ane ab nene ab unulamgob.”
59004016	Bog wene a´un na dengdang ana´ di weig neneldalamlom; anda weig neneldana´ nene nisin na mednena´.
59004017	Wera nimi dogne na besarob una´ eel bog alna unulamla gom wenena, meilinge ulamla.
59005001	Wera wene a´un damnang yag nimi lei, eimig a´un ag ogne bulyusulula´ se enggoga salag leglamlulum.
59005002	A´un di damnang na blorob, a´undi bagsum na sab di gigib derob.
59005003	A´undi emas ab perak ab na gigib aran silbila´ wararob, aran silbila´ nenege di, a´undi a´osing ag lag neblamla, anda a´undi sob na ug songe delamsulula´. A´undi damnang na goggobdagna´ sum se gigib deilimlom.
59005004	Gedsu, a´undi wee ag welamang nimi ag degna´ doladsina´ gom ba, yubu weiga lemla; di do daggoga deilimang nimi di biana´ na, yogne yogne nisin Ayong Weigne di oo ag gigib yayog.
59005005	A´undi besarob med-med gomob una´ na gigib sogo agne ag ngingyang ura ulamlom, di a´undi gange ag na obneb sum songe weinildalamlom.
59005006	A´un na sirig nimi ag iginne ouya olamsilom, bog alna a´un ag dolbalag nenelamsil gom.
59005007	Anese na´abo lei, lignibonggia ulamlulum murub Ayong Weigne yulul. Odseig wee wenne di una´ gedlulum, alna lignibonggia ulameldo ba, sogo ag eildinge besarobne doladlameldo, alna golona´ se yanggan mog ab, eisa´ mubneb yanggan mog ab se lignibonggia dira ulameldo.
59005008	A´un babe lignibonggia gange gad ulamlulum, anese Ayong Weigne yanggana´ sum na gigib beram ulamla.
59005009	Na´abo lei, erigal leboga mednena´ yubu leldang gom, ba a´un ag iginne deibag aboga. Odseig Sunusinne na gigib isigin ag seglamla.
59005010	Na´abo lei, sig nabi nang nisin di Ayong Weigne si ag lemeg di iginne ab lignibonggia una´ ab ulameg sununa´ ag ab doblulum.
59005011	Odseig sig lignibonggia gad ulamang nimi se nundi na ngingyang abnemen. A´unna Ayub di lignibonggia ulamog yubu na gigib gegbulum, di al se Ayong Weigne di gedneboga deibogne babe eel ublum, anese Ayong Weigne na besarob gangenge di yaga´ wana´ usinne.
59005012	Bog oumunggun nongne na, eim si ag babe sogo si ag babe goma, yogne yogne si ag gom babe, leleng gom. “Yo” ana´ yo sembia wenena, “Yo” ablulum, “Gom” abgob sembia wenena, “Gom” ablulum, ba a´un na iginne doblulum gom aboga.
59005013	A´un gan-gan ag nimi dogne iginne ulamle wenena, alna doa yubu lemlul! Nimi dogne ngingyang ulamle wenena, alna gibna´ mos seblamlul.
59005014	A´un gan-gan ag nimi dogne neigna´ od wenena, alna domba gemera dira un nang biabsulul, ba sig na alag doa yubu leboga minyak mag di liggong, Ayong Weigne si ag uboga.
59005015	Odseig seinilina´ di lebgong doa yubu wenena, neigna´ nimi nenege bleble ba alna Ayong Weigne di bugiblulua´; anda alna meilinge urub wenena, eildi meilinge na lubiblula´.
59005016	Anese, a´un moumun a´undi meilinge lag leboga doa yubu leldalamlulum, ba a´un na egdanggululuma´. Sirig nimi di len doa yubu na migib na yaga weiga´, anda nong babe od.
59005017	Elia na nimi sirig nun songe neigne, anda alna yaga´ mog yalag aboga doa yubu lemog, ba sogo ag mog yanggana´ gom salag na eseng yala´ weneli di wal na´ab bare umog.
59005018	Gigib ba, on alna doa yubu lebog, ba eim ag uboga mog yunggiog, di sogo agne babe do mubog.
59005019	Na´abo lei, a´un gan-gan ag nimi dogne sirigne ag loboga balamla, bog nimi dogne di samboga beyulul aboga ulamla,
59005020	eel ublulum: edne di meili una´ nimi dogne ag mednena´ bisig ag samboga beyalamla wenena, alna nimi nenege di gange gamyaga somagna´ne ag uboga blebla, di eildi meilinge dina´ babe segilimla.
60001001	Petrus na, Yesus Kristus di lera bana´ne, segelyanggan nimi aga Pontus asag ab, Galatia asag ab, Kapadokia asag ab, Asia mog sogo ab, Bitinia asag ab ag bindub nimi,
60001002	nenege na nundi Ayong Eimayong di bogdobne ag dirigoga webdob nimi, anda Gange di geis legsio, ba Yesus Kristus ag dagom ana´ ab Eildi eneng di legsina´ ab dobgong aboga. Glagia doladsina´ ab isiboga mon angarob una´ ab a´un ag ma´ia ulamsulula´.
60001003	Wera, nun na nundi Ayong Weigne Yesus Kristus, Aleyong Eimayong meiboga gibgob. Anese Alna, nun ag yaga´ wana´ sembibsiogne nenege na, Yesus Kristus al nong somagdoba´ deiruba´ ag uboga, gamyag bugogoga yayog ununa´ nenege di, gamyag deiya´ wenogne dodsioga´ anda, nun wene gadsegdaboga nebom alamab,
60001004	gom ubneb gom meisa´ ab, sugubaneb gomne ab nala´aneb gomne ab a´unse eim asag deiruba´ dobneba´ se.
60001005	Nenege na a´undi odseig seinilina´ se, Eimayong di migib lomag welamsil, anda goggobdagna´ sum nenege blebsina´ gigib gednerobne lag dangganeba´ se.
60001006	Wera yubu nene se ngingyang ulamlulum, a´un na wene umlom salag na yog-yog ouragsina´ di ongei arobne ulamsile bog.
60001007	Nene nong na a´undi odseig seinilina´ nenege sirigne lag gedneb una´ se, nenege na do yaga bebnagne Emas sesenge ab sunum gomne, sirigne na ug ag daboga sumboga, ba nenege na gibdub ab bebnag ab gibsina´ ab dorob Yesus Kristus Al lag dangaldogle sum na.
60001008	A´un na eildi nong eilina´ gom bog, alag wana´ ulamlom, anda wene babe, Al nong eilina´ gom bog Alag odseig seinilimlom. A´undi gange ngingyang log anda, yaga´ weig bebnagne yubu sirig di lebnemen gom so.
60001009	Anese a´undi odseig seinilina´ nenege nong ag na gigib dangalbio, nenege na a´undi gange blebsina´ ag.
60001010	Blebsina´ anese nabi nang na a´un se glagia doladsina´ eimig ubnebne se, lemegne nenege na besa delegoga eilameg.
60001011	Anda ed sum ab Kristus di Gange sigdi nong ag odne nenegab na sa´a songe danggulula´ do? aboga besa gemelameg, nenege na aro bog Gange di ane so ublula´ aboga ombaramsiogne na Kristus boboga igin iginne dobneba´ ab gigib ba bebnagne nisin dangganeba´ ab se.
60001012	Sig ag lag danggayogne nenege na sig dama´ aroldana´ se gom, bog a´un se, anda yogne-yogne nisin wene a´un ag omoladsina´ na, Geid Gange aga eim asag uboga bogdebelyesiog, ba nimi bisig uboga Besarob Yubu a´un ag omoladsina´ se, nenege na eim nang ag babe eel ulisina´ yo urub yubu.
60001013	Anese a´undi gange seinilina´ gedneboga weldalamlulum, di Yesus Kristus lag dangaldogle sum nenege ab glagia doladsina´ a´un ag dodsineba´ se a´un na sumboga nebom alamlulum.
60001014	Dagom ana´ mabo songe ulamlulum, di a´un na wangan wenege ab gange busu di yonge ag lebda ulamlum songe ung gom.
60001015	Bog, a´undi una´ nisin na geis legdob ulamlulum a´un Biabsiogne Al geis legdob ulamla songe.
60001016	Anese mome dorob di na: “Na geis legdob ulamna´ se, a´un babe geis legdob ulamlulum.”
60001017	Anda a´un na Ayong aboga Al siblulum wenena, Alna nimi nisin sigdi ununa´ ab sunuldogsin wenena nimi a´osing mibsing gomne, ba a´un na sogo ag ane umlom wenena log sembia ulamlulum.
60001018	Anese a´un na eel, a´undi gilaboga una´ ag uboga lubibsiogne nenege na a´un eisang yabo ag uboga doaddangdobne nenege emas goma perak gom urubnebne di gom;
60001019	Bog na degna´ nonggela eneng di, nenege na Kristus di eneng suguboga meili urub gom domba me di eneng songe di.
60001020	Alna sogo ulina´ aro bog webamog, bog a´un ag se na Alna sogo goggobdagna´ ab lag danggalamla.
60001021	Al bisig uboga a´un na Eim Ayong ag odseig seinilimlom, Alna somagdob nimi gan-gan ag uboga gamyag bugibog, di Alna gigib bebnag deibog, ba a´undi odseig seinilina´ ab nebom arobne ab Eimayong ag deilimlom.
60001022	Anese a´un na sirigne ag dagom ana´ di a´un dama´ di gigib legdangdob ulamlom, ba a´un na a´unggabo ag doumdigum wed gange di wana´ uldana´ besa eel ulamlom, anda a´un na a´undi gange nisin di sirig wana´ seinildalamlulum.
60001023	Anese on manggesioga´ na gom urubneb yena´ di gom, bog Eimayong di yubu unum gamyag ulamneb yena´ di.
60001024	Anese: “Sogo nimi nisin na mal meila´ songe, sigdi bebnagne nisin na mal meila´ eisa´ songe. Mal meila´ na, elem danggalamla eisa´ na goloboga malyonggalamla,
60001025	bog, Eimayong di yubu na unum sob sob ulamlula.” Ane na Besarob Yubu a´un ag ombaddob yubu nenege.
60002001	Anese meilinge nisin ab sonda´ yubu lena´ nisin ab, meini ununa´ nisin ab, ongei arob gange ab, meili deresina´ nisin ab na boreblulum.
60002002	Wera, a´un na wenog mangarob me di moum yo ulamla songe, a´un babe neigne gange senge besarob moum sob yo ulamlulum, ba eildi a´un ag noboga blebsina´ doblulum aboga.
60002003	Wera a´un na gigib yamorob ba, Ayong Weigne na besarob.
60002004	Anda Alna gamyag girig nenegag yalamlulum, odseig nimi di na borebeg, bog Eimayong a´osing ag na webdob di a´osing agne.
60002005	Anda a´un babe na gange se ee dogne soblul aboga wenena, gamyag girig nenege eilib solamla, a´un na geid legdob wee wen nimi danggoga, gange di gibna´ senge deilina´ na Yesus Kristus ag uboga na Eimayong ag ngingyang ulamlulne.
60002006	Anese Weig Yubu lomag mome dorob di na: “Odseig, nana Sion unang ag webdob girig dogne deibnuna´, gad girig diga´ nenege na a´osing agne, anda edne na Alag odseig seinilimle wenena, alna eili ublul goma´.”
60002007	Anese a´un odseig seinilina´ nimi ag na alna a´osing agne, bog sig odseig seinilina´ gom nimi ag na: “Ee son nimi di gigib bobogdob girig nenege na, diga´ nong yangaranggayog, di babe na oulug digsina´ ab, gwaregna´ girig ab dangayog.”
60002008	Anese sig na Eimayong di yubu ag dagomana´ gom di signa gwareglamgonga´; anda anese sig se babe gigib gedneboga deirub.
60002009	Bog a´un na, webdob mog sogo nimi, borobne se wee wen nimi, geid legdob mog sogo nimi, Eimayong nong di nimi, ba a´un na Eildi weig ununa´ nisin omoladlamsululum aboga, a´un gunu lomag uboga biabsiog di, Eildi diman ubnemen gomne ag bolangisiog:
60002010	Damen a´un na Eildi nimi gom, bog wene a´un na Eimayong di nimi ulamlom, damen a´un na weradona´ domlum gom, bog wene a´un na weradona´ gigib dorob.
60002011	Na´abo neri wana´ nimi lei, nana a´un ag wenbusunun, ba segelyanggan nimi ab dongolgirigna´ so nimi ab ag, gange ag nong di yonge di yoyaboga dolbalag nenelamsilne ag na lobda mog ublulum aboga.
60002012	Yahudi gom nimi gan-gan ag ab a´undi ununa´ na besarobne aga unubululum, ba sigdi a´un ag meili nimi danggibsugong wenena, signa a´undi ununa´ besarobne eibig di, Alna sigag yanggale sum na Eimayong bebnag deibgong aboga.
60002013	A´un na Eimayong se aboga, sogo nimi di garerobne wee nisin ag dagomalamlulum, borob nimi aga weig bebnag wee salerob nimi ag,
60002014	goma gubernur meili ununa´ nimi ag iginne deiya besarob unun nimi ag na gibsina´ ab se bogdobne ag babe.
60002015	Anese Eimayong di yonge na ane, nenege na a´undi besarob ununa´ di, wangan so yubu lemang nimi ag gelegibsululum.
60002016	Wera, a´un na lobdob nimi songe ulamlulum, di a´undi lobdobne nenege di sigdi meili ununa´ ag na lilising gom, bog Eimayong di ouragna´ nimi ulamlulum.
60002017	Nimi nisin ag giblamsululum di, a´unggabo ag wana´ ulamsululum, di Eimayong ag log ulamlulum, di borobne ag babe giblamlulum.
60002018	A´un ouragna´nimi lei, a´undi salisin nimi ag log gange di dagumalamlulum, sig besa gemelongsin nimi ag og gom, bog gange gad nimi ag babe.
60002019	Anese nimi dogne Eimayong se igin-iginne lignibonggia dolamla wenena, eildi dobnemen gomne ag dolamla, ba gibdub.
60002020	Anese a´un na meilinge degna´ se obsising ba lignibonggia dolamlam wenena, gibdub abnemen de? Bog a´unna besarob ununa´ unulamlulum bog iginne lignibonggia doblom wenena, nene na Eimayong a´osing ag gibdub una´.
60002021	A´un na anese biabsiog, anese Kristus babe a´un se igin-iginne dobog di, a´un se sununa´ babe deibog, ba a´un na Eildi yan ouling ag dobda balamlulum aboga.
60002022	Alna meilinge ung gomne, sonda´ yubu Eildi bam ag na od gomne.
60002023	Alag derena´ yubu lemeg wenegena, Alna degna´ derebesiog gom; Alna iginne domog wenegena, degna´ obsiog gom, bog Alna Al dama´ sunum urubub Sunisinne ag deibdayog.
60002024	Al dama´ di nundi meilinge na Eildi nong lomag doboga glabna gal ag glabog, ba nun meilinge ag uboga somagdob nimi na sirigne di gamyag ulamgong aboga; Eildi boga garebayega´ di a´unna gigib wesibsiog.
60002025	Damen a´un na domba derong arob songe ulamlum, bog wene a´un na gigib losomboga a´undi gange se Welamsilne Gembala damag yalamlom.
60003001	Neig songe babe na a´un nengag gelabo lei, a´un neig nang yabo ag dagomalamlulum, ba sig dara Weig Yubu dagomana´ gom nimi sig ag babe yubu lena´ ab di gom-gom, nengag gelabo di ununa´ di danggugong aboga.
60003002	Signa eibsugong wenena, a´undi sa´a songe besarob una´ ab log gange una´ ab di.
60003003	A´undi nong ag gweiga´ lagne se og gom, nenege na osong wanana´ ab emas di memerob gweiga´ ab, besarob bagsum ongona´ ab na,
60003004	Bog samboga, gange lomag dognorobne aga, gom urublulne gomne nenege na lambonggia so arob gange una´, Eimayong di gemena´ na a´osing ag ulamla.
60003005	Anese damen geid legdob di Eimayong ag nebom alameg gelabo di gweiga´ na aneso ura ulameg, di sigdi nengabo ag dagomalameg.
60003006	Sara babe neig so Abraham ag dagom aboga, alna neri ayong weigne alamog. Anda a´un babe besarob ulamlulum di, log nenena´ se log gom wenena, a´un babe eildi gelmabo ulamlom.
60003007	Neig songe babe na a´un gelabo yag nang lei, eindi gel ab besa sunum urubub ulamdurum, di gelabo di nong na mesanga´ anda, sig ag gibsululum glagia doladsina´ gamyagne nason doroba´ se, ba a´undi doa yubu lilibalag aboga.
60003008	Goggobdagna´ na a´un nisin na dognog isiboga, dognog yubu, dognog seinilina´, a´unggabo ag wana´ gange ab, wana´ usina´ ab, lamarob gange ab,
60003009	Meili ununa´ ag on meili ununa´ degnang gom, deresina´ yubu ag on degna´ deresing gom, bog samboga na a´undi beisibsululum, a´un na anese aboga biabsiog, nenege na beisilisina´ dona´ se.
60003010	Anese: “Nimi dogne eildi gamyag una´ yo nimi, besarob sum nisin eilina´ yo wenena, eildi silamu meilinge ag na besa weldalamlul, di eildi bam ag sonda´ yubu lena´ ab na.
60003011	Alna meilinge ag na geboga besarobne aga unulamlul; alna isiboga una´ dobnun aboga yoyaboga elamlul.
60003012	Anese, Ayong Weigne di ising na sig sirig nimi nisin ag gemelonglamsil, di Eildi oo na sig arobusulom alamang nimi ag deilimla, bog Ayong Weigne di a´osing meili ununa´ nimi nisin ag na dogomalamsil.”
60003013	Anna besarob ununa´ nisin bobo gwirid aboga unulamlam wenena, edne di meili ununa´ an ag deibgenmen do?
60003014	Bog a´un na sirigne unulamluluma´ anda babe iginne na dolamluluma´, ba a´un na ngingyang ulamluluma´. Anese a´un na sigdi log nenesina´ ag na log uboga bed-bed anggom.
60003015	Bog a´undi gange lomag Ayong Weigne Kristus geid legdoba´ ublulum! Anda sob-sob sum a´undi nebom arobne yubu degna´ lena se isibusugong nimi ag a´undi yubu degna´ lebnebne gednelamlulum, bog besa mesang uboga gibdub una´ di,
60003016	anda besa doumdigum gange di, ba a´un na Kristus di nong lomag besarob gange ulamloma´ se sig a´un ag lemsiang nimi na sigdi meili lena´ di eili ubsulula´.
60003017	Anese besarob ununa´ se iginne dona´ wenena seleb, ununa´ nenege na Eimayong di sembirubne wenena, meili una´ se iginne dona´ anda baba´.
60003018	Anese Kristus babe nundi meilinge se ig dognog somagdobog, Sirigne di sirig gom nimi nisin se, Eildi nun na Eimayong ag bobusunun aboga; Al Eildi una´ na nimi ag una´ ura obeg, bog Gange senge na gamyag bugibog.
60003019	Anda Gange lomag anege uboga babe na, Alna Besarob Yubu dolongsina´ lomag ulameg gange nisin ag omoladbilamsiog.
60003020	Nenege na sig damen Nuh wilnib ulameg nimi aga Eimayong ag dagom alameg gom gange nisin, Nuh na mag ee gedneboga solamog wenege na, Eimayong na lignibonggia dira ulamog, anda nimi moga´ og, nenege na lin bare nimi og mag ag anege uboga blebsiog.
60003021	Wene a´un blebsioga´ babe na sununa´ ag uboga, nenege na dolongsina´, nong na nong sugurubne legsina´ se gom, bog Eimayong ag gange besarobne molona´ se, Yesus Kristus gamyag bugilina´ bisig uboga,
60003022	Di Alna gigib eim asag winggiog di Eimayong see sirig ag bulamla, eim nang ab, bosina´ ab, migib ab na Al damag deibog.
60004001	Wera, anese Kristus na nong di igin-iginne dobog, ba a´un babe aneso seinilina´ dora onggolulum, anese nimi dogne nong di iginne dolamlul wenena, alna meili ununa´ ag na gigib garelorob.
60004002	Ba li salag moga´ abene na nimi di yonge ag dirigoga unung gom, bog Eimayong di yonge aga.
60004003	Anese a´un na li weiga´ na Eimayong eel gom nimi nisin di yonge ag se unulamlom. Di a´un na yog-yog a´osingne gange busu di yonge ab, yonge-yonge ab, serem so una´ ab, seni saram dena´ ab, serem mag dena´ ab, sunuruba´ gibna´ mem arobne ag gibna´ ab ulamlum.
60004004	Anese sig na irei alamang, ba a´un na sigdi ununa´ sunum gomne leso dona´ag nason unulamlom goma´ se, sig na a´un ag derelamsiang.
60004005	Bog sig na, Alag yubu degna´ lag lebgonga´, gamyag nimi ab, somagdob nimi ab sunusina´ na gigib gednegogorob.
60004006	Anese aboga, Besarob Yubu nenenge na somagdob nimi nisin ag babe ombadsiog, ba sig babe nimi nisin songe neigne nong bisig na sumbusulula´, bog gange na Eimayong di yonge ag lebda ulamgonga´.
60004007	Yogne-yogne nisin gigib goggobdagna´ beram, anese a´unna gasaboga besa umlulum di weldalamlulum, doa yubu lemgob aboga.
60004008	Bog oumunggun nong na: A´un moumun yaga´ wana´ seinildalamlulum, anese wana´ seinildana´ di na meilinge dina´ lililina´.
60004009	A´un moumun aroldalamlulum wenena, yubu geira´ gom-gom.
60004010	A´un moumun aroldalamlulum wenena, doladsina´ ura dorobne ag lebda, Eimayong di glagia doladsina´ ag dirigoga wee besa wen nimi ulamlulum.
60004011	Yubu omoladsin nimi wenena, od seleb alna Eimayong di yubu sirig og omoladlamsulul. Arosin nimi wenena, Eimayong di migib alag doaddobne nenege di unulamlul, yogne-yogne nisin lomag Yesus Kristus ag uboga Eimayong bebnag ulamlul. Al aga bebnag ab salerob ab unum-unum se ulamlula. Amin.
60004012	Na´abo neri wana´ nimi lei, a´un ag iginne ugbog isisina´ se yangala´ ag na irei ang gom, yaga´ a´un ag yogne dogne omom songe dangaldogsila´ ag na:
60004013	Bog samboga ngingyang ulamlulum, anese Kristus di dobog iginne ag sumboga a´un babe dolamlom, ba a´un na Al Eildi bebnagne lag dangaldogle sum nenege na ngingyang se eii dolamlulum aboga.
60004014	A´un na Kristus di si se aboga meili lemsugong wenena, ngingyang ulamlulum, anese bebnag Gange nenege na Eimayong di Gange na a´un ag ulamla.
60004015	A´un gan-gan ag ab nimi dogne na nimi ona´ goma asoga´ dona´ goma, meili una´ goma, gweldi-gweldi ana´ di iginne doblul gom.
60004016	Bog alna odseig seinilina´ nimi di iginne dolamlul wenena, alna eili ulamlul gom, bog Kristus di si ag uboga Eimayong bebnag deilimlul.
60004017	Anese wene sumbesineb sum na gigib eilnibal, anda oumunggun na Eimayong di ee ag damen sumbulula´, di sunusile wenena nun ag eilniboga, anda sig Eimayong di Besarob Yubu ag odseig seinilina´ gom, bog goggob daglul nimi ag na, sa´a songe danggulula´ do?
60004018	Anda, “Sirig nimi blebsina´ gad wenena, meili una´ nimi ab, gegeng gom nimi ag na, sa´a songe danggulula´ do?”
60004019	Anese aboga signa Eimayong di yonge ag iginne dona´ na od seleb, Ubsiogne ag eildi gange doaddanggoga sob-sob besarob ununa´ ulamso.
60005001	Nana a´un domba dira gemera un nimi ag wembousunun, na babe domba dira gemera unne, Kristus di igin-iginne doboga´ se lag lenne, eimig bebnagne lag dangaldogla´ babe dobnunne di.
60005002	Eimayong di domba a´un ag odne dira gemera ulamlulum, bebegna´ na mem, bog Eimayong di yonge ag dirigoga yog wana´ se, anda degna´ loboga dobgob arob una´ se gom, bog ngingyang gange di.
60005003	A´un na sig a´un ag deirub nimi ag migiba´ unubululum arob una´ usinggom, bog a´un na domba se sununa´ ulamlulum.
60005004	Wera a´undi Weig Gembala yanggale wenena, a´un na bebnag meleg ousa´ ongona´ nala´ulul gomne dobluluma´.
60005005	Neig songe babe na a´un goubini nang lei, a´un eyong yabo damag ulamlulum; di a´un nisin na alga damag alga damag ulamlulum, anese bebnag gange nimi na Eimayong di sogag deilimsil, bog lamarob gange nimi ag na glagia doladsina´ doladlamsil.
60005006	Anese Ayong Weigne di see migib damag lambonggiblulum, ba Eildi sum na a´un bebnag deibsulul aboga.
60005007	A´undi gange saramne nisin na Alag dodlulum, Alna a´un welamsila´ se.
60005008	Eel uboga besa weldalamlulum! A´undi mal borobne Iblis na singa´ songe nimi sisabsineb si a´a elgiriglamsil.
60005009	A´undi odseig seinilina´ di gad segdaboga alag byablamlulum, anese a´un na eel, mog sogo nisin a´unggabo babe iginne neigne dolamang.
60005010	Anda Eimayong yogne-yogne glagia doladsina´ deiya´ne, di a´un na Kristus lomag uboga Eildi bebnag unumne ag biabsiog, a´un na ag sunum ulisina´ ab, muboga gad segna´ ab, migib ulisina´ ab, gad ulisina´ ab ulimsil, a´un na iginne dora balamluluma´ goggobag ag na.
60005011	Eildi migib na, unum-unum ulamlula´! Amin.
60005012	Neri mome buruma´ a´un ag dobna´ ane na, nungga Silwanus sirig seinilimna nimi bisig uboga wembesin di sirig sembiblulum aboga, ane na sirig nong Eimayong di glagia doladsina´. Al lomag gad seglamlulum!
60005013	A´ungga Babilon webdob gel ab neri me Markus ab di babe a´un nisin ag gibsidang.
60005014	Geid nos ana´ di alga-alga ag gibildalamlulum. Di Kristus lomag isiboga mon angarobne na a´un ag ulamsulula´. Amin
61001001	Simon Petrus na lera bana´ne Yesus Kristus di ouragna´ne, di sig nun ab nason Yesus nun blebsinne ab Eimayong di sunum urububne ab di nason odseig seinilina´ dobub.
61001002	A´un na Eimayong ab nundi Ayong Weigne Yesus ab eel ubluma´, di glagia doladsina´ ab, isiboga mon angarob una´ ab na a´un ag ma´alamsulula´.
61001003	Anese Eildi migib unumne di nun ag gigib glagia dodsiog, Alag besa eel una´ di besarob nong obne aga besa una´ se, Eildi bebnag migib ab ubnemen gomne ab di nun biabsiog.
61001004	Ane so bisig uboga Eildi nun ag leblourobne degna´ weigne yaga´ nonggela´ne glagia dodsiog, ba a´un na al bisig uboga unum una´ doblulum, di sogo ag ane gange busu di yonge obsinebne ag na blebeldalamlulum.
61001005	Anese aboga a´un na a´undi odseig seinilina´ ma´ana´ se besarob una´ yaga´ yo yablulum; anda besarob una´ eel una´ ag;
61001006	di eel una´ ag na weldana´, weldana´ ag na yeng dagomana´, yeng dagomana´ ag na sirig besarob una´,
61001007	sirig besarob una´ ag na, sig algabo ag wana´; sig algabo ag wana´ na, nimi nisin wana´ usina´.
61001008	Anese nene nisin na a´un ag ma´aboga ulamla wenena, a´un na Nundi Ayong Weigne Yesus Kristus ag besa eel una´ na on migib ulimsil di nong besarob danggalamla.
61001009	Bog nimi dogne nene nisin dorob gom wenena, alna ising urub ba inib-inib arob di, ane di eildi meilinge na damen ab lubibog bog alna ibildoglamla.
61001010	Anese aboga na´abo lei, a´un ag biasina´ ab websina´ ab gad muboga salbamgob aboga sirig yo yablamlulum. Anese a´un na ane so ulamlulum wenena, a´un na gwareboga malyunggenmen gom.
61001011	Ane songe uboga, a´un ag unum borobne damag wa´na´ se weiga´ dodsulula, nenege na Ayong Weigne ab nun Blebsinne Yesus Kristus di borobne damag una´ ag.
61001012	Anese nana a´un ag nenege nisin sob-sob seinilmubilimsin, a´un na od gigib eel ublum di sirigne a´undi gigib doblumne nenege na gad salbamlom bog.
61001013	Na gamyag ulamna wenena, nana a´un se lerob yubu nenege se seinilmubilimsin, anda nenena neri a´un se unubunun arobne.
61001014	Anese neri ee nong nene berera deiblobnun aboga ulamna´ na nana eel, nundi Ayong Weigne Yesus Kristus di nayag gigib ombadneog songe.
61001015	Bogna na yoyablamna na bine wenege na nene nisin a´un seinilmublamlulum aboga.
61001016	Anese nun na nundi Ayong Weigne Yesus Kristus borobne yangana´ ab migib ab a´un ag omoladsuyub wenegena, nimi di negna´ yubu ag dirigoga gom, bog Eildi weiga´ nundi ising di eibubne aga.
61001017	Alna Ayong Eimayong ag uboga bebnagne ab gibna´ ab doldogog wenegena, Alag Yaga´ Bebnagne di uboga yubu lebog di na: “Ane na Neri Me Neri wana´ sembirubne Nana Alag ngingyang ulamna.”
61001018	Nun na yubu nenege na eim ag uboga yayog ba gegbuyub, wenege nun na al ab nason geid mein ag umub bog.
61001019	Aneso uboga nun na nabi nang nisin di ombaramsiyig yubu di nun na migib danggesiog. Wesa´ diman gunu ag waralamla murub gweleglamla songe yale sig gura´ segelwinggina´ a´undi gange ag dingilamsulul, anda a´un na aneso gemelonglamselom wenena seleb.
61001020	A´undi oumunggun nong eel ublulumne na, eimig ubnebne aga Weig Yubu lomag odne ag na a´undi gange di og anese lerob aboga leleng gom.
61001021	Anese eimig ubnebne aga lerobne na nimi di yonge di leleboga nong na dolameldong gom, bog Geid Gange di nimi ag degneboga Eimayong si ag lemla.
61002001	Damen sonda´ nabi nang na Eimayong mabo gan-gan ag oloboga yayeg songe, neigne babe na sonda´ omoladsina´ nimi a´un gan-gan ag yugonga´. Signa a´un ag mednena´ omoladsina´ di gomubseneb yubu bowa´ugonga´, di signa sig Salerobne meilinge lubsinne ag elyaglamig ba, aneso una´ bisig di derong arobnebne berera dora deibdangugonga´.
61002002	Nimi dina´ na sigdi gange busu di yonge di ununa´ bisig dobda balamgonga´, anda ane di signa Sirig Bisig se meili nenelamgonga´.
61002003	Anda anese sonda´ omoladsina´ nang nenege na nundinge danggaseb arob una´ di yoyaboga a´un ag mubdub sugob arobne di neboga elamsugona´, bog sigdi ununa´ nenege se iginne na daman ab gednerob, anda gom ubsinebne na lobnemen gom.
61002004	Anese Eimayong na meili ubeg eim nang na wana´ ubsiog gom, bog signa ug dan asag nagdebsiog, di ane songe uboga selenga´ lomag gunu ag deibsiog murub uboga sunisin sum dangalbulula´;
61002005	anda damen sogo wenege Eimayong na wana´ sembiamsiso gom wenena, bog sogo ag meili una´ nimi ag Eildi mag weiga´ weneldogolyayog, wenege na sirigne omoladsinne Nuh ab yog nimi segbare ab blebsiog.
61002006	Eimayong di Sodom asag Gomora asag ug dabsiog wenena, aneso ubsioga´ na meili una´ eimig ulamneb nimi se sununa´ eldanggibsiog,
61002007	Bog Alna sirig nimi Lot blebog, garerob yubu eel gom nimi ab sig gange busu di yonge ab di ununa´ ag uboga sob-sob igin ulamogne.
61002008	Anese sirig nimi nene na sig gan-gan ag ulamog di, sigdi meili ununa´ sob-sob sum eiya´ gegboga wenena, sirigne eildi gange na oldalamog.
61002009	Wera laga´ anda Ayong Weigne na sirig besarob nimi ouragsina´ ag uboga blebsina´ na eel, anda meili una´ nimi sunusina´ sum iginne debsineba´ se deilinne babe eel.
61002010	Oumunggun na sig gange busu di yonge unulamang di sigdi nong ag sugurubne debdangoga Eimayong di bo usina´ ag meili ulimang. Signa aneso bosa´ goma´ deng-dang aboga bebnagne ag meili derelamang,
61002011	eim nang na sig songe gom yaga migib ab borob ab ulamang nang, bog Eimayong a´osing ag meili derena´ yubu leleboga babe lemang gom,
61002012	bog signa gange goma´ di una´ songe ulamang, gamyagne di aga al wenege manggibna bog, salboga olamsiang songe neigne. Sigdi derena´ yubu nenege na signa eel di gom, ba sigdi meili ununa´ di gamyagne aga beiyag ulamangne songe obsulula´.
61002013	Anda sigdi meili ununa´ degna´ na meili urubne dobgonga´. Ug digag sigdi med-med gomob ulamangne na sigdi sembia na soonge, ba sig na sugurubne ab sodnerobne ab ulamang, anda signa a´un ab nason bugoga dena´ deldogna´ wenena sigdi gange busu di yonge di serem seblamang.
61002014	Sigdi ising na gange busu di yolsagaldana´ne og gemelamang, di meili ununa´ na deg-deg so babe gom. Signa mesang nimi ag goubilimsiang. Sigdi gange na yogne-yogne nisin neringe og danggaso seinilina´ og ulamang. Sig nimi danege na wemdarob.
61002015	Aneso di signa sirig bisig lobogdob, ba signa mednena´ne ag bindub, di Beor mamne Bileam di bisig balamang, meilinge ununa´ di degna´ dona´ yonge ag.
61002016	Bog Bileam na eildi meili ununa´ se gad wenena´dobog, anese keledai yubu goma´ di nimi yubu lebog, ba nabi di serem ununa´ nenege na garebayog.
61002017	Sonda´ omoladsina´ nang nenege na mag lu sabdob so ulamang, om migib di deb boyabalamla songe ulamang; sig se ouling na yaga´ omom gunu lom nong ag gigib gedneboga deirub.
61002018	Anese signa bebnag deildana´ yubu ab garen dibab yubu ab lemang di gange busu di yonge ag uboga wenog mednena´ne ag gomoluya yan nimi ag gubsina´ una´ ulamang.
61002019	Signa yog nimi ag lobdob ulamgob aboga leilimang, bog signa gom urubnebne di ouragna´ nimi dog, anese nimi yogne di alag mesang ubla wenena alna nimi nenege di ouragna´ ne ulamla.
61002020	Anese signa Ayong Weigne nun Blebsinne Yesus Kristus ag besa eel una´ di wenena, sogo ag sugurubne nisin na gigib gomorob, bog on anege lomag wa´na´ wenena sigdi ununa´ na yaga´ meili nong sirig oumunggun wenege so gom.
61002021	Anese sig se na Sirig Bisig eel una´ gom dog ulamseng wenena seleb, bog eimig sig na samboga geid legdob yubu sigag ombaddobne ag na lobogseng wenena meneng wansog.
61002022	Sig se gesen yubu lerobne nene na sirig: “Gam na losomboga on meneng dugna´ deilbalameldo, ba meiya´ na mag legiamna bog on leso dona´ ag dolbalameldo.”
61003001	Na´abo neri wana´ sembirub nimi lei, ane na neri mome besenenge a´un ag dobna. Neri mome besenenge dobna´ lomag ane na neri yoyaboga a´undi eel una´ besarobne ag wenena´ yubu di bugibsin,
61003002	a´un damen geis legdob nabi nang di lemegne seinilimlulum, di Ayong Weigne Blebsinne di lerob yubu lera bana´ nimi di a´un ag ombaddobne ab ag seinilimlulum aboga.
61003003	Oumunggun a´undi eel ublulumne, na goggobdagna´ sum nenege na, deresin nimi ya´indoga derelamsugonga´, signa gange busu di yonge ag lebda ulamang nimi.
61003004	Sigdi lemeg dina: Al yanggana´ se leblourobne nenege na asa do? Anese nunisang yabo somagdobeg ag uboga, sogo ulioga´ ag uboga yogne yogne nisin na soba´ damen songe neigne ulamla.
61003005	Sigdi semboga eel goma´ uya, Eimayong di yubu di oumunggun danege na eim ulamog, di babe sogo na mag aga mag di ubog.
61003006	Mag nenege di, sogo damenne na mag wemboga oboga gom ubog.
61003007	Bog yubu nenege di babe, eim ab sogo ab wene odne na ug dabsunun aboga welamsila´, anda goggobdagna´ meili nimi oldogsili sum nenege se deirub.
61003008	Bog na´abo lei yubu dognog nene na iboglulum gom. Eimayong di gemena´ na dognog sum na seribu tahun songe ulamla, di seribu tahun na dognog sum songe ulamla.
61003009	Al Ayong Weigne di leblourubne una´ na mandelamla gom. Nimi dibna mandelamla seinilimang bog, Alna a´un se dira ulamsil, Alna nimi dognog babe ona´ yo gom, bog nimi nisin noroldana´ gange di sigdi meilinge ag na losombugong aboga.
61003010	Bog Ayong Weigne di sum na asoga´ don nimi songe yulula´; sum nenege na eim na mil-mil aldogle di gom urublula´. Sogo ag deiya´ ne yogne-yogne babe ug dusulula´, di sogo agne nisin babe na doluboga gom ubsulula´.
61003011	Wera yogne-yogne nisin na ane so uboga soldebusulula´ anda, a´un na sa´a ura ulamlulum, do? A´un na besarob sirig ab geis legdob ab ulamlulum.
61003012	Nenege na a´un na Eimayong di sum berera yaso aboga dira ulamlom. Sum nenege na eim na ug di gom urublula´ anda, sogo agne na ug bobo di suldebusulula´.
61003013	Bog nun na Eildi leblourubne ag lebda eim wenogne ab sogo wenogne ab se dira ulamab, sirigne ulamla ag.
61003014	Anese na´abo lei, nene nisin se dira ulamlulum wenena, a´un na yoyaboga ulamlulum, a´un na Al a´osing ag, sodnerobne ab sugurubne ab gom-gom Al ab isiboga mon angarob ulamgob aboga.
61003015	Sembiblulum nundi Ayong Weigne di dira ulamlange nenege na a´un blebsina´ se. Nungga Paulus nundi wana´ne di gerem deiya´ alag dorogne, di a´un ag mome dobog songe.
61003016	Ununa´ nenege na eildi mome nisin lomag deirub, alna ununa´ nene nisin se lebog. Dobog mome lomag anege yubu na gegboga eel ubnemen gomne od, ba nimi na sembibnemen gom ab sigdi odseig seinilina´ gad ubnemen gom ab, ba sig dama´ di samboga obdangganmen ulamang, neig songe babe na sigdi yog-yog mome ag babe memboga dorob.
61003017	Bog na´abo lei a´un wana´ ulamsin, a´un na yubu nene aro bog eel ublulum di. Anese weldalamlulum, garerob yubu wangan nimi di a´un na mednena´ne ag bobesiyig, ba a´undi gad seglamlomne nenege malyunggiyebag aboga.
61003018	Bog glagia doladsina´ ab nundi Ayong Weigne Blebsinne Yesus Kristus eel una´ di nolamlulum, Alaga´ na bebnag wene uboga unum-unum se ulamla.
62001001	Sa´asonge damen odne aga nunna gigib gegbuyub di nundi ising eibub di lag dayogne na nundi see di salbuyub, nenege na Gamyag Yubu, anda nenegaga nunna a´un ag mome dobab.
62001002	Gamyag deiya´ ne nenege na gigib lag dayog ba, nun ising eibub di wene na unum gamyag una´ yubu nenege a´un ag ombara lag lemab, anda Ayong ab neiga´ ag uboga nun ag gigib lag danggayog.
62001003	Sa´asonge nundi gigib eibubne ab gegbuyubne ab na a´unag babe nundi omoladlamsiab, ba a´un babe na nun ab dognog isirub ulamgob aboga. Anda nun isiboga dognog dirigdub una´ nenege na Ayong ab Eildi Me Yesus Kristus ab isiboga dognog dirigdub una´ nenege se.
62001004	Nundi gange ngingyang sunum urubub ubsulul aboga, nene nisin na a´un ag mome dolamab.
62001005	Anda Alag uboga nundi gegbuyub yubu nenege na ane, anda a´un ag nundi omoladlamsiab: Eimayong na dimanne Al lomag na gunu moga´ babe ulamla gom.
62001006	Nundi lemab di na nunna Eimayong ab isiboga dognog dirigdub alamab dog, nunna gunu lomag ulamab wenena, nunna sirigne na unulamab gom di sonda´ yubu lemab.
62001007	Bog nun babe diman ag ulamgob Al diman ulamla songe wenena, nun babe na on yog nimi ab isiboga dirigdub ulamgob, anda Eildi Me Yesus di eneng di nundi meilinge nisin legilimsulula´.
62001008	Nundi lemab di na, nunna meili una´ gom nimi alamab wenena, nundam nimi di sonda´ nimi neneldalamab ba sirigne na nunag na odgom.
62001009	Wera nunna nundi meilinge lag lemeb wenena, Alna doumdigum yengnea´ anda, nundi yog-yog meilinge nisin na legiya gom ulimsulula´.
62001010	Wera nundi lemab di, nunna meili una´ gom nimi alamab wenena, Alag sonda´ne dangilimab ba Eildi yubu nunag na ulamsil gom.
62002001	Neri mabo lei, a´unna meilinge unulamlulum gom aboga ununa´ nene nisin mome dolamna, bog nimi dogne meilinge unulamle wenena, nunna Ayong ag se nundi gan-gan agne od, nenege na Yesus Kristus Sirigne.
62002002	Anda Alna nundi meilinge nisin se isilisinne, anda nundi meilinge se og gom bog sogo nimi nisin di meilinge se babe.
62002003	Anda nun Eimayong eel ulamab nimi gednebne na ane, Eildi yubu nisin ag dagom ana´ di.
62002004	Nimi dogne di lemla di na: “Nana Al eel ulamna”, bog alna Eildi yubu ag dagom ana´ gom wenena alna sonda´ne di alag sirigne odgom.
62002005	Bog nimi dogne na Eildi yubu ag dagom alamla wenena, Eimayong di wana´ na nimi nenege ag sirig urubub ulamla; ane di aga nunna Al lomag ulamab aboga nun eel ulamab.
62002006	Nimi dogne di alna, Al lomag ulamna alamla wenena, alna Kristus di gigib ulamog songe yaga´ unulamlul.
62002007	Na´abo neri wana´ ulamsin nimi lei, wenog lerob yubu aga nana mome a´unag dobna gom, bog damen lerob yubu aga oumunggun danegab a´un ag ora´ anegaga. Damen lerob yubu nenege na weig yubu a´undi gigib gegerobne.
62002008	Bog on wenog lerob yubu babe a´un ag mome dobna, sirigne Alag gigib lag dangdob di a´unag babe; anese gununge na gom dangalamla di diman sirigne di meleg waralamla.
62002009	Nimi dogne di lemla di na, alna diman ag ulamna alamla, bog alna alga ag erigal ulamla wenena alna wene babe gunu lomag ulamla.
62002010	Nimi dogne alga ag wana´ seinilimla wenena, alna diman ag ulamla di alag na yamnegoga mednena´ne odgom.
62002011	Bog nimi dogne alga ag erigal seinilimle wenena, alna gunu od di, gunu lomag ulamla. Gunu di eildi ising urub ba al asa balamla´ anege na eel ulamla gom.
62002012	Neri mabo lei, nana a´un ag mome dobna´ na, Eildi si se aboga a´undi meilinge na gigib lubibsiog.
62002013	Ayong yabo lei, nana a´un ag mome dobna, anese a´unna Al oumunggun danegab ulameldonge ag eel ulamloma´ se. A´un goubini nimi lei, neri a´un ag mome dobnange na, anese a´unna meilinge ag gigib dolbalag nembaloma´ se.
62002014	Mogmabo lei, nana a´un ag mome dobna´ na a´unna Ayong gigib eel ulamloma´ se. Ayong yabo lei, nana a´un ag mome dobna´ na a´unna Al oumunggun danegab ulameldonge ag eel ulamloma´ se. Goubini nimi lei, neri a´un ag mome dobna´ na a´unna migib uboga Eimayong di yubu a´un lomag ulamla ba a´unna meilinge ag gigib dolbalag nembaloma´se.
62002015	A´unna sogo ag ane ab yogne-yogne nisin lomagne ab se wana´ unggom. Sogo ag ane wana´ ulamang nimi ag na Ayong di wana´ na nimi nenegag na ulamla gom.
62002016	Anese sogo agne nenege nisin na, nong di yonge ab ising di gembara yonge ab dengdang ana´ ab, anda nene nisin na Ayong ag uboga gom bog sogo ag ubogange.
62002017	Anda sogo ag ane ab sogo ag di yonge nisin na derong aroblula´, bog Eimayong di yonge ag unulamang nimi na unum sob-sob gamyag ulamgonga´.
62002018	Neri mabo lei, goggobdagna´ sum na sum nene danggal, anda a´undi gigib gegbulum songe, Kristus ag dolbalag nenenne yulula´, anda wene na Kristus ag dolbalag nenen nimi dina´ dangalamang. Anena odseig goggobdagna´ sum aboga gedneb eel una´se.
62002019	Odseig signa nun gan-gan ag ab nason ulamab nimi bog signa od sirig nunab nimi gom; anese signa nunab nimi wenena, nunab nason ulamseba´. Bog ununa´ nene di lag dangalamla ba sig dara nimi na nunab nimi gom.
62002020	Bog a´unna Yaga´ Geidne nenege di gigib yegelongsina´ doblum, aneso unurubne nenege di a´un nisin na eel ulamlom.
62002021	Neri a´un ag mome dobna´ na, a´unna sirigne wangan ulamloma´se gom, bog a´unna eel ulamloma´se di on eel ublulum aboga, anda sonda´ yubu ag uboga na sirigne ulameldo gom.
62002022	Sonda´ yubu lenne na edne do? Alna Yesus se Kristus gom aboga elyaglameldo nimi nenege gom de? Alna Kristus ag dolbalag nenenne, anda eildi Ayong babe Me ag babe elyaglamsilne.
62002023	Anese nimi dogne di Me ag elyaglamla wenena, alna Ayong dorob gom. Nimi dogne Me ag sirig seinilimla wenena, alna Ayong babe dorob.
62002024	A´un na, oumunggun gegbulum yubu nenege na gange ag bo ulamlulum. Wera a´undi oumunggun ab gegbulum yubu nenege a´undi gange ag bo ulamlulum wenena, a´unna Ayong ab Me ab lomag unumse ulamlom.
62002025	Anda nene na Al nong di nun ag gigib leibloubsiogne, nenege na unum gamyag una´se.
62002026	Nene nisin na nana a´un ag mome dobna, nenege na nimi di a´un ag mednena´ bisig yamnegoga bobesina´se.
62002027	Anese a´undi nong lomag na, dodsiogne Alag uboga a´undi doblumne nenege ulamsil. Anese a´unna nimi di ombadsinmen gom. Bog dodsiogne nenege di a´un ag yogne-yogne nisin omoladlamsulula´, anda Eildi dodsiogne nenege na sirigne, sonda´ne gom, damen Eildi a´un ag ura ombaramsiog songe, a´unna Eildi nong lomag aneso ura ulamlulum.
62002028	Wera wene neri mabo lei, Kristus di nong lomag ulamlulum, ba Al nong lag dangalyanggale wenege na odseig seinilina´ di bosa´goma´ uboga Al yanggale sum nenege na eili ubsulul gom aboga.
62002029	Wera a´unna Alna sirigne eel ulamlom wenena, sirigne ulamang nimi nisin na Alag uboga mangarob nimi babe a´unna eela´.
62003001	Gedsu, Ayong di nunag na yaga´ wana´ nonggela´ glagia dodsiog ba nunna Eimayong di mabo arob, anda odseig nunna Eimayong di mabo! Anedi sogo di nunag na eel gom, sogo di Al eel gom se.
62003002	Wana´ ulamsin na´abo lei, wene nunna Eimayong di mabo bog eimig ubneb una´ na lag dangdob gom; bog nunna eel ulamlom; Kristus Al lag dangaldogle wenege na nunna Al songe danggugoba´, anese Al nong Eildi ununa´ na sirig urubub eibgoba´.
62003003	Alag nebom ara ulamang nimi nisin na, geis legeldalamlul; Al geis legdob ulamla songe neigne.
62003004	Nimi meili ulamang nimi nisin na Eimayong di garerob yubu ag mednelamang, anese Eimayong di garerob yubu ag mednena´ na meilinge.
62003005	A´unna eel, Al lag danggayoga´ na, nundi meilinge nisin lubibsunun aboga, Al lomag na meilinge gomne.
62003006	Anese Al lomag ulamang nimi nisin na, on meilinge unulamang gom, on meilinge soba´ ulamang nimi nisin na Al eiya eel una´ gom di.
62003007	Neri mabo lei, nimi di mednena´ bisig ag yamnegoga bobsugong aboga dillobnanggom. Nimi na sirigne unulamla wenena alna sirigne, Kristus sirigne ulamla songe neigne.
62003008	Nimi dogne meilinge og sob-sob ulamla wenena, Iblis ag uboga, anese Iblis na oumunggun danegab meili una´ne. Anese aboga Eimayong di Me Al lag danggayog, nenege na Iblis di ununa´ nisin gom ubnun aboga.
62003009	Nimi na Eimayong ag uboga mangarob nimi wenena, on meilinge ulamang gom; anese Eildi yena´ unumne al lomag od ba meilinge sob-sob ubnemen gom, anese alna Eimayong di mangarob se.
62003010	Anena Eimayong di mabo ab Iblis di mabo ab gedneb una´ na ane: nimi nisin na sirigne una´ gom wenena, Eimayong ag uboga gom nimi, neigsonge babe na nimi alga ag wana´ ulamla gom nimi.
62003011	Anese yubu nenena oumunggun a´undi gegbulum yubu nenege, nenege na nun moumun wana´ uldalamgob.
62003012	Kain di una´ songe ulamgob gom, alna yoonge agsig uboga eilibsa obog. Anda sa´ase alna al obog do? Anese eildi ununa´ nisin na yoonge di, ba eilibsa di ununa´ na sirigne se.
62003013	Na´abo lei, sogo di a´un ag goroglamsile wenena, a´unna budna´ anggom.
62003014	Nunna eel, nunna somagna´ne ag uboga gamyagne ag gigib bindub, anda nenege na nunggabo ag wana´ usina´ di. Nimi dogne wana´ gange odgom wenena, alna somagna´ne lomag ulamla.
62003015	Nimi na siggabo ag erigal seinilimsil nimi wenena, alna nimi yaga´ osinne ulamla. Anda a´unna eel, nimi osin nimi wenena alnong ag na unum gamyag una´ dorob gom.
62003016	Kristus di wana´ nenege na aneso ura eel ulamab, nenege na Eildi gange gamyaga´ nunse dodsiog; wera nun babe nundi gange gamyaga´ nunggabo se dodsugob.
62003017	Nimi dogne sogo ag ane eildi damnang od bog algga na damnang moga´ di ingmun ulamlange eiyamla dog algga ag gange isigin seregdob ulamla wenena, Eimayong di wana´ nenege na sa´ura alag ulamnemen do?
62003018	Neri mabo lei, nunna wana´ uldalamgob wenena yubu lena´ ab goma bam ab di og lemgob gom, bog nong ununa´ ab sirigne ab di.
62003019	Nunna aneso ura eel ulamab, nunna deiya´ na sirigne ag uboga. Aneso uboga nunna Eimayong a´osing ag nundi gange soaroba´ ulamgob.
62003020	Anese nundi gange ag nene na mednerobne ubla arobne uble wenena, Eimayong weigne meneng wansog yogne-yogne nisin nundi gange ag eel ulamsil.
62003021	Na´abo neri wana´ ulamsin nimi lei, nundi gange ag nene na mednerobne ubla arobne odgom wenena, nunna bosa´ goma´ odseig seinilina´ di Eimayong beram yalamab,
62003022	anda sa´asonge nundi mololamabne nenege na Alag uboga dolamgoba´, anese nunna Eildi yubu nisin dagoma Eildi yonge ag unulamaba´se.
62003023	Anda Eildi lerob yubu nenege na ane: Eildi Me Yesus Kristus di si ag odseig seinilimgob aboga, anda nunag Kristus di lerob yubu aga ura dodsiog songe nun moumun wana´ uldalamgob aboga.
62003024	Nimi dogne Eildi lerob yubu nisin dagom alamla wenena, alna Eimayong lomag ulamla ba Eimayong na al lomag ulamla. Anda nunna aneso ura eel ulamab, ba Eimayong na nun lomag ulamla, nenege na Geid Gange Eildi nunag dodsioga´ anege.
62004001	Na´abo neri wana´ ulamsin nimi lei, gange nisin ag na odseig seiniling gom, bog gange danege nisin ag sunuyambululum, signa Eimayong ag uboga goma aboga; anese sonda´ mednena´ yubu omoladsin nimi dina´ log langgindoga mogsogo nisin ag yabalamang.
62004002	Aneso uboga nunna Eimayong di Geid Gange eel ubgoba´: gange nisin di na Yesus Kristus na nimi nong gigib yayog alamang ba, alna Eimayong ag uboga.
62004003	Anda Yesus na lag lena´ gom gange nisin na, Eimayong ag uboga gom. Gange nenege na Kristus ag dolbalag nenen gange anda alse yubu a´unna gigib gegerob, ba alna yogsum yulula´ aroba´ anda wene alna gigib sogo ag ya´ina ulamla.
62004004	Neri mabo lei, a´unna Eimayong ag uboga, anda a´unna sonda´ mednena´ omoladsin nimi ag na gigib dolbalag nembesilom; anese a´un ag ulamla Gange na yaga´ weig sirig sogo ag ane gange ab neigdigum gom.
62004005	Signa sogo ag ane uboga di; anese signa sogo ag ununa´ se yubu aga lemang, ba sogo nimi na sigag gegelamang.
62004006	Bog nunna Eimayong ag uboga: nimi na Eimayong eel wenena, alna nun ag gegelamla; nimi na Eimayong ag uboga gom wenena, alna nun ag gegelamla gom. Ane di sirig gange goma mednena´ bisig yamnegoga deilisin gange gedneb ulamla.
62004007	Na´abo neri wana´ ulamsin nimi lei, nun moumun wana´ uldalamgob, anese wana´ nenege na Eimayong ag uboga; anda nimi nisin wana´ gange od nimi wenena Eimayong ag uboga mangarob di Eimayong eel ulamang.
62004008	Nimi dogne wana´ gange odgom wenena, alna Eimayong eel gom, anese Eimayong na wana´ deiya´ne se.
62004009	Yubu nene lomag uboga Eimayong di wana´ nenege na nun gan-gan lag dangalamla, nenege na Eimayong na Eildi Me dognog bog gigib sogo ag boglenggayog, ba nunna Alag uboga gamyag ulamgob aboga.
62004010	Wana´ nenege na ane: Nundi Eimayong ag wana´ sembibub gom, bog Eimayong di aga nunag wana´ sembibsiog di Eildi Me gigib doblenggayog nundi meilinge nisin ag uboga isilisina´se.
62004011	Na´abo neri wana´ ulamsin nimi lei, Eimayong di babe aneso ura nunag wana´ sembibsiog wenena, nun babe nun moumun wana´ uldalamgob.
62004012	Nimi dognog di babe Eimayong eilina´ gom. Wera nunna nun moumun wana´ uldalamgob wenena Eimayong na nundi nong lomag ulamla, anda Eildi wana´ nenege na urubub nunag dangalamla.
62004013	Nunna aneso ura eel ulamab, ba Eimayong na nundi nong lomag ulamla ba nunna Eildi nong lomag ulamab: Eildi Gange nunag glagia dodsioga´ di.
62004014	Anda nunna gigib ising eibub di lag lemab, sogo nimi nisin se aboga Ayong di Eildi Me Blebsinne bogdebelyayog.
62004015	Nimi dogne di odseig Yesus na Eimayong di Me seinilimlul wenena, Eimayong na eildi nong lomag ulamla ba alna Eimayong di nong lomag ulamla.
62004016	Nunag Eimayong di wana´ nenege na besa eel uboga odseig seinilimab. Eimayong na wana´ne, anda nimi dogne wana´ gange lomag ulamla wenena, alna Eimayong di nong lomag ulamla ba Eimayong na eildi nong lomag ulamla.
62004017	Yubu nene di aga Eimayong di wana´ nenege nundi nong ag sunum urubub ulamla, nenege sogo goggobdagna´ isibusulul sum nonogo odseig bosa´ goma´ ulamseb aboga, anese Al songe neigne, nun babe sogo ag ane ulamab.
62004018	Wana´ gange lomag na log gange odgom: wana´ gange sirig urububne di log gange na gom ulimla; anese log gange una´ na iginne doradeildana´ anda nimi dogne log gange od wenena, alna wana´ gange ag sunum urubub ulamla gom.
62004019	Eimayong di damen nunag wana´ ubsioga´se, nun babe wana´ ulamab.
62004020	Nimi dogne di lemla di na: “Nana Eimayong ag wana´ ulamna”, alamla dog alna algga ag erigal seinilimla wenena, alna sonda´ yubu lenne ulamla, anese algga ising eilimla´ anda babe wana´ ulamla gom bog Eimayong na meneng wansog eilina´ goma´ anda wana´ ubnemen gom.
62004021	Anda lerob yubu nenena nunna Alag uboga dobub: Nimi dogne Eimayong ag wana´ ulamlul wenena, al babe eildi algga ag wana´ ulamlul.
62005001	Yesus na odseig Kristus seinilimang nimi nisin na, signa Eimayong di mangarob; anda Alag uboga mangarob nimi di wana´ ulamang nimi nisin na, Alag uboga mangarobne ag babe wana´ ulamang.
62005002	Anda gedneba´ na ane, nunna Eimayong di mabo ag wana´ ulamsiab, nenege na nunna Eimayong ag wana´ una´ ab Eildi lerob yubu nisin ag dagoma ununa´ ab di.
62005003	Anese Eimayong ag wana´ nenege na ane, nenege na nunna Eildi lerob yubu nisin ag dagom ana´. Eildi lerob yubu nisin na igin gom,
62005004	anese Eimayong ag uboga mangarobne nisin di na, sogo agne nisin na dolbalag nenelamang. Anda nene na sogo ag dolbalag nemboga bebnag dangalamangne na: nundi odseig seinilina´.
62005005	Edne di aga sogo ag ane dolbalag nembulul do? Yesus na Eimayong di Me odseig seinilimla nimi nenege di og.
62005006	Anena Al mag ab eneng ab di gigib yayog, nenege na Yesus Kristus, mag sirig di og gom bog, mag ab eneng ab di. Anda Gange di aga lag omoladlamsil, anese Gange anege na sirigne.
62005007	Anese weneli di lag lemang [eim asag ab: Ayong ab, Yubu ab Geid Gange ab di; anda sig weneli na nong dognog.
62005008	Anda sogo ag ane babe weneli di lag lemang]: Gange ab mag ab eneng ab di anda sig weneli na nong dognog.
62005009	Nunna nimi di lag lena´ dolamab, bog Eimayong di lag lena´ na yaga´ migib nong. Anese Eimayong di Eildi Me se yubu aneso ura lag doladlamsil.
62005010	Nimi dogne Eimayong di Me odseig seinilimle wenena, Eimayong di lag len yubu alag ulamla; nimi dogne Eimayong ag odseig seinilimla gom wenena, eildi Alna sonda´ne dangilimla, anese alna Eimayong di Eildi Me se lag len yubu doladlamsilne ag odseig seinilina´ gom se.
62005011	Anda lag len yubu nenege na ane: Eimayong di nun ag unum gamyag una´ dodsiog anda gamyag una´ nenege na Eildi Me lomag od ulamla.
62005012	Nimi dogne Me dorob wenena, alna gamyag una´ dorob; nimi dogne Me dorob gom wenena, alna gamyag una´ dorob gom.
62005013	Nisin na nana mome a´un ag dobna, Eimayong di Me di si ag odseig seinilimlom nimi na, a´unna unum gamyag una´ gigib dorob eel ublulum aboga.
62005014	Anda nundi bosa´ goma´ Alag odseig seinilina´ na ane, nenege na Alna nundi lemab doa yubu gegelamla, nunna Alag Eildi yonge ag dirigoga molbugob wenege na.
62005015	Anda nunna eel ubab di wenege na, sa´asonge nundi molbayabne nenege nisin Alna gegelamla, ba nun babe eel ulamab, nundi yogne-yogne nisin Alag mololamabne nenege na gigib dolamab aboga.
62005016	Nimi dogne alga meilinge unulamle ba eible di, meilinge nenege na somagna´ meilinge gom wenena, alna Eimayong ag doa yubu leblul ba Alna alag gamyag una´ dodlul, nenege na sig meili ulamang nimi di somagna´ne yanmen gom meilinge nenege se. Somagna´ne yaneb meilinge babe od: neri doa yubu leblulum abnange na nenese lebna gom.
62005017	Meili ununa´ nisin na meilinge, bog meilinge dogne na somagna´ne yanmen gom meilinge babe od.
62005018	Nunna eel, nimi na Eimayong ag uboga mangarob nimi wenena meilinge ulamla gom; bog Al Eimayong ag uboga mangarobne di al welamla, ba yoonge di alag bebognemen gom.
62005019	Nunna eel, nunna Eimayong ag uboga anda sogo nisin na yoonge di see ag salbamsil.
62005020	Aneso bogna nunna eel, Eimayong di Me gigib yayog di nunag eel deiya´ dodsiog, ba nunna Sirigne eel ulamgob aboga, anda nunna Sirigne di nong lomag ulamab, Eildi Me Yesus Kristus di nong lomag. Alna Eimayong sirigne ab unum gamyagne ab.
62005021	Neri mabo lei, a´unna sunuruba´ gibna´ ag na besa weldalamlulum.
63001001	Nana domba gemera dira unne di an webdob gel ab eindi mabo ab se sirigne lomag wana´ ulamsin. Neri og wana´ ulamsin gom, bog sirigne eel ulamang nimi nisin di babe,
63001002	sirigne nenege na nun lomag ulamla di unum-unum nun ab nason ulamlula´.
63001003	Glagia doladsina´ ab, weradona´ ab, isiboga mon angarob una´ ab na Ayong Eimayong ag, ab Ayong di Me Yesus Kristus ag ab uboga nunag wana´ ab sirigne ab ulamsulula´.
63001004	Neri gange ngingyang ulamnel, nenege na eindi mabo dara na Ayong di lerob yubu aga nundi dorobne ag dirigoga sirigne ag ulamang ba eibsin di.
63001005	Anda wene nana in anag molbougunun, wenog lerob yubu aga neri an ag mome dolongso ubna gom, bog damen danegab nun ag lerob yubu nenegaga, ba nun moumun wana´ uldalamgob aboga.
63001006	Anda wana´ nenege na ane, nunna Eildi lerob yubu ag dirigoga ulamgob. Anda lerob yubu nenege na ane, a´unna wana´ nenege lomag ulamlulum, oumunggun a´undi ura gigib gegbulum songe.
63001007	Anese mednena´ bisig yamnegoga bosin nimi dina´ langgindoga mogsogo nisin ag balamang, Yesus na nimi sirig songe gigib yayog aboga odseig seinilimang gom nimi. Nene na mednena´ bisig yamnegoga bosin nimi ab Kristus ag dolbalag nenenne ab.
63001008	Weldalamlulum, a´un ag nundi welamabne nenege wanenggiblulumag aboga, bog a´unna a´undi degna´ urubub doblulum aboga.
63001009	Nimi nisin na Kristus di omoladsina´ ag ulamang gom, bog anegag lobda langgalamang nimi na Eimayong dorob gom. Nimi dogne omoladsina´ nenege lomag ulamla wenena, alna Ayong ab Me ab dorob.
63001010	Nimi dogne a´un ag yale di alna omoladsina´ yubu nene beyale gom wenena, a´unna a´undi ee ag al doblulum gom di alag babe gibnang gom.
63001011	Anese nimi dogne di alag giblul wenena, alna eildi meili ununa´ nenege lomag dobla.
63001012	Odseig nana a´unse mome dina´ dona´ na, buku ba´ ab magbensol ab di mome dona´ na yo gom, bog neri nebom arobne na nanong yane di a´un a´osing ag yubu lebnun, ba nundi ngingyang nenege sunum urubub danggulul aboga.
63001013	Anggagal webdob gel di mabo di an ag gibgeyang.
64001001	Nana domba gemera dira unne di Gayus ag wana´ ulamgen, neri wana´ sirigne lomag ab.
64001002	Na´e neri wana´ ulamgenne, nana doa yubu lemgen, anna yogne-yogne nisin urubub besa neigna´ goma´ ulamlom aboga, eindi gange besarob og ulamlam songe.
64001003	Anese nana yaga´ ngingyang ulamnel, eindi sirigne ag una´ na nunggabo edbare nimi ya´ina lag lebong ba, anese anna odseig sirigne lomag ulamlam.
64001004	Neri gange ngingyang una´se weigne dogne odgom bog neri mabo aga sirigne lomag ulamang arobne gegelamna di aga neri gange ngingyang ulamnel.
64001005	Na´e neri wana´ne, anna odseig seinilina´ne di unub ulamla, yogne-yogne nisin eindi nunggabo se unulamlam, signa segelyanggan nimi ag bog.
64001006	Signa eindi wana´ usina´ nenege gigib jemaat a´osing ag lag lebong. Seleb eindi ununa´ na sirigne, anna sig bisig bana´se arobusunun aboga uldoglem wenege na Eimayong di ngingyang ublul arob bisig una´ ublom.
64001007	Anese Eildi si se signa gigib balameg wenena Eimayong wangan nimi nisin ag uboga na signa yogne dogne dobeg gom.
64001008	Nunna aneso nimi dobsugob, nun babe sigdi wee lomag sirigne dobgob aboga.
64001009	Nana jemaat ag mome moga´ gigib dobna, bog Diotrefes sig gan-gan ag ab si sinne danggunun arobne di aga nun ag sirig seinilimsil gom.
64001010	Anese aboga, na yangasene wenena, eildi unulamlange nisin na gobsene, anese alna nun ag meili yubu delagoga lemsila´se, anda nenege urubub seinilimla gom di, eildi og babe nunggabo yanggan nimi dosina´ gom dog, bog sig dobsineb un nimi ag babe garelamsil di jemaat nimi a´osing ag uboga babe dollanalamsil.
64001011	Na´e neri wana´ne, meilinge ag dilinggom, bog besarobne aga. Nimi dogne besarobne ulamla wenena, alna Eimayong ag uboga, bog nimi dogne meilinge ulamla wenena, alna Eimayong eirub gom di.
64001012	Demetrius se yubu na nimi nisin di besarob lag lemang, ba sirigne di aneso ura lag dangalamla. Anda nundi babe alse yubu besarob lag lemab, anda anna eel, nundi lag lemabne na sirigne.
64001013	Yubu dina´ a´un ag mome dobsene, bog nana a´un ag mome pensol mag ab di dona´ na yo gom.
64001014	Neri nebom abnange na nana berera an ab ebbisidangganem di yubu an a´osing ag lebnun.
64001015	Isiboga mon angarob una´ na an ag ulamgulula´! Anggabo di babe giblamgeyang. Neri gibsina´ babe nunggabo sigdi si ag eleb-eleb ag gibsulom.
65001001	Nana Yudas di, Yesus Kristus di ouragna´ne, Yakobus alga. Sig Eimayong di wana´ uboga biarob nimi, Yesus Kristus di welamsil nimi ag.
65001002	Weradona´ ab, isiboga mon angarob una´ ab, wana´ ab na a´un ag weiga´ ma´alamlul.
65001003	Na´abo, neri wana´ ulamsin nimi lei, wene nana yaga´ yoyaboga nun blebeldana´ se mome ane a´un ag dobna, anda a´un ag mome dobnun sembibnange ab a´un ag wembusunun aboga ubnange ab di, ba a´un na geis legdob nimi ag odseig seinilina´ gigib ombadsiyigne nenege na, besa gas salbamlulum aboga.
65001004	Anese a´un gan-gan ag nimi dara na iginne ubsugob aboga gelelenga wa´ilamang, nenege na damen ab iginne deibsineb gednerob nimi. Sig na gegeng gom nimi, sigdi gange busu di yonge di Eimayong di glagia doladsina´ nenege medneboga unulamang nimi, di nundi Ayong Weigne Yesus Kristus dognog salerobne ag elyaglamang nimi.
65001005	Bogna nisin a´un na gigib eel di a´un na on gadgeira gom bog na nana a´un ag ombadsunun, odseig Ayong Weigne na Eildi nimi na Mesir sogo ag uboga blebsiog, bog on sig odseig seinilina´ gom nimi na oboga gom ubsiog.
65001006	Anda Alna sigdi bo umgong arobne seila´-seila´ un eimnang na garelimsil, ba sigdi un ouling ag louya yoga´ ag bieg, ba gas bosi soubu di gouboga gunu sogo ag deirub murub sunusina´ se weig sum dangalbulula´.
65001007	Sodom Gomora nimi ab sig as beram-beram nimi ab di ulameg songe, neig ununa´ yolsagaldana´ ab sunum gomne aga sigdi gange ag aa arobne ab ag dobda balameg, ba nimi nisin eldanganase iginne ug unumne aga dobeg.
65001008	Bog lenda malong so ulamang nimi na sigdi nong se meili uldalamang, Eimayong di bosina´ ag meili nenelamang, di eim asag bebnagne nisin ag babe sodnerob yubu lemang.
65001009	Bog eimnang di weigne Mikhael ab Iblis ab Musa di somagdoba´ boga se gilildalamdega´ lomag anege ab na, Iblis ag sununa´ se bosa´ goma´ delagdob yubu dogne lebog gom, bog lebog di na: “Ayong Weigne di an ag lebgulula´.”
65001010	Bog signa yogne yogne nisin sig wanganne ag sodnerob yubu lemang, signa gange di og eel uboga gam ab meiya´ ab di una´ songe ulameg, aneso ununa´ bisig di sig babe derong arobgonga´.
65001011	Signa ongei arob! Anese signa Kain di yan suru ag dirigoga ingilamang, di signa Bileam di ubog songe ag unulamangne di degna´ dobneba´, anda sig na Korah meili una´ di derong arobgonga´.
65001012	A´undi wana´ se seni yoboga bogoldalamloma´ ag ane na sigdi sodnelimsiang, signa eili goma´ danggiya delamsiang di bebnag deildalamang: signa deb aga om gwi aboga walalamla ba mog yalamla gom songe ulamang: signa muru wal ag gal do moulameldo gom songe, li besene somaglamla anda eilda´ yareng ab wemboga.
65001013	Signa weig mag laut aga mag lo samo samo yangan di omom ulamla di mag silong bobuglamla songe sigdi eilinge na sig dama ab wareglamsil, signa gura´ di dongolgiriglamla songe gunu sogo ag unum unum se gigib gednerob.
65001014	Sig se yubu na Henokh babe, Adam di mangadangden salag na segbarenge, anda damen ab gigib leiblouyamog di na: “Odseig Ayong Weigne na Eildi geis legdob nimi deng-deng ab isiboga yalamang,
65001015	nimi nisin ag sumbusunun aboga, di gegeng gom nimi di gegeng gom so ununa´ ulamang nimi ag iginne degna´ degsineb, sigdi unulamangne ab meili ununa´ nimi di gegeng gom so ulamangne ab Ayong Weigne ag meili yubu lena´ nisin ab se.”
65001016	Sig nimi danege na sigdi una´ se, sob sob igilina´ dagoga erigal yubu lemang, di gange busu di yonge ag og dirigoga ulamang, bog sigdi bam ag na obbil arob gom yubu dollanalamang, di sig dinge loboga dorobsugob aboga saroga lemsugonga´.
65001017	Bog na´abo a´un neri wana´ seinirub nimi lei, damen Ayong Weigne Yesus Kristus ag dirigoga lerabana´ nang di a´un ag gigib lebeg yubu nenege besa sembiblulum.
65001018	Anese signa gigib a´un ag damen lebeg di na: “Sogo goggobdagna´ sum beram danggale wenena gange doulisina´ yubu len nimi yugonga´, anda signa gegeng gom so uboga gange busu di yonge ag og dirigoga ulamgonga´.”
65001019	Signa delegoga bosin nimi, anda sig na sogo ag ane ab yonge di bo ulamsil, ba Geid Gange di bo ulamsil gom.
65001020	Bogna na´abo neri wana´ ulamsin nimi lei, a´undi odseig seinilina´ ag geid legdobne di diga´ dirigoga sobong-sobong wenggalamlulum, di Geid Gange lomag uboga doa yubu lemlulum.
65001021	A´un na Eimayong di wana´ lomag unura weldalamlulum, di nundi Ayong Weigne Yesus Kristus di weradona´ se nang nangablamlulum, unum-unum gamyagne una´ se.
65001022	Sig gange gadgeira´ ulamang nimi ag na, a´undi wana´ usina´ ubsululum.
65001023	Signa ug lomag uboga dengera doboga blebsululum. Bog wana´ usina´ na yog nimi ag babe log seinilina´ di, ba sigdi bagsum meili ununa´ yonge di meili uruba´ ag na erigal ublulum.
65001024	Al se aga, a´un boboga welamsil gwaregna´ ag malyunggiyigag aboga, di sugurubne goma´ ngingyang eisa´ a´unna Eildi bebnagne a´osing ag boa deilbalamsil.
65001025	Al aga, Eimayong dognogne nun Blebsinne nundi Ayong Weigne Yesus Kristus bisig uboga, Al aga bebnag ab, weig ab, migib ab, bo usina´ ab na damen wilman nisin uboga wene ab eimig unum unum se. Amin.
66001001	Anena Yesus Kristus di eimig unubaneb yubu aga Eimayong di Alag dorogne, ba Eildi wee wen nimi ag lag berera dangganebne nenege deiblul aboga. Anda Eildi besarob eimnang dogne Eildi bogdebelyayogne, Eildi aga Eildi ouragna´ne Yohanes ag lag danggibog.
66001002	Yohanes babe na Eimayong di yubu se gigib lag lebog nenege na Yesus Kristus di lag lena´ dorogne, nenege nisin na eildi gigib eibogne nenege.
66001003	Eimigsig ubneb yubu nene aga eildilamlul nimi na besarob ngingyang ulamlul, di sig yubu gegelamig nimi babe, di sa´asonge lomag mome doroba´ ag dirigoga ulamlul nimi babe, anese sum na gigib beram ulamla.
66001004	Nana Yohanes di a´un mogsogo Asia sogo ag segbare jemaat umlom nimi ag: Eildi uboga yog doladsina´ ab isiboga mon angarob gange una´ ab na a´un ab nason ulamluluma´, wene odne babe gigib odne babe yogsum yululne babe, anda segbare gange abenege ab uboga na Eildi weig buna´ a´osing ag odne di.
66001005	Anda Yesus Kristus ag uboga, anda lag lena´ se dagom Ana´ne ab di, Al aga na oumunggun nong somagdoba´ ag uboga gamyag bugogog di sogo as borob nang nisin se borobne weigne ulamla. Alse aboga, nunag wana´ sembibsiog di Eildi eneng di na nundi meilinge ag uboga lobibsiog,
66001006	di nunna weig bebnag una´ damag asag nimi danggibsiog, Al Ayong, Eimayong se gibna´ deiya´ nimi ulamgong aboga, Alse aga bebnag ab migib deiya´ ab unum-unum se ulamla. Amin.
66001007	Gedlom! Alna deb ag yalamla! Nimi nisin di ising na Alag gemelamgonga´, sig Alag lumboga obeg nimi babe. Al se aboga yog sogo-yog sogo nimi nisin babe na engelamgonga´. Yo, amin.
66001008	Ayong Weigne Eimayong di yubu na: “Nana Alfa ab Omega ab, wene babe odne, damen ab odne, eimig babe yalamlange, Yaga´ Migibne.”
66001009	Nana Yohanes, a´ungga a´undi nimi ingmunne lomag nason ulamab, di weig bo una´ damag una´ lomag uboga, yeng gange di Yesus se nang-nangabda ulamab, di mag dom-domag ab mogsogo sina Patmos ulamna, Eimayong di yubu ab, lag lena´ ab Yesus di dodneyogne se.
66001010	Ayong Weigne di sum na, Eimayong di Gange na nong ag geseganeog di, yubu dogne gegeldogsi ba weilagsig uboga yubu migiba´ leldogog buana´ yubu songe.
66001011	Anda eildi leldogog di na: “Sa´asonge Eindi ising eiblam ne nisin na mome buku ag doblem di, sig segbare gereja ag ane doreblom: Efesus ab Smirna ab Pergamus ab Tiatira ab Sardis ab Filadelfia ab Laodikia ab ag.”
66001012	Wera nana nayag lemog yubu nenege se samboga gednun aboga gemelamsi wenena, wesa´ dimboga deilina´ ouling yan segbarea´ aga emas di memeroba´ aga a´osing ag danggayog.
66001013	Wesa´ dimboga deilina´ ouling yan gan-gan ag anege na Sogo Nimi di Me songe dogne seglamog, Alna weya´ dolengna´ bagsum onggamog ba bagsum weya´ di yan sang ag bebo alamog, di eilda´ gora ag na emas di memboga wirub saba´ wegena´ aga onggamog.
66001014	Eilda´ ousa´ ab osong ab na geis youmba´ songe ab domba osong songe ab byabdob, ba Eildi ising na ugbog milang-milang alongso ulamog;
66001015	eildi yan na tembaga aga ug ag damnaba ugloblameldo songe ulamog; ba Eildi yubu busu na, weig mag wemba yalamna, di oo alameldo songe lemog.
66001016	Anda Eildi sirig se ag signa gura´ segbare salbamog, di Eildi bam ag ab na mal losoroba´ si gwaga´ besena´ langgalamog, di Eildi a´osing ag na eseng dingilgasalamla songe ulamog.
66001017	Nana Alag eilisi wenege na, Al yan eiba´ ag somagdob nimi songe legluluba malyunggisi; bog Eildi sirig see di aga na eilib deiya, na ag lebog di na: “Log unggom mem! Nana Oumunggunne ab Goggobdagna´ne ab ulamna.
66001018	Nana Gamyag Ulamnange! Nana gigib somagdobsi, bog gedlom, Nana unum-unum se Gamyag Ulamnange, anda Neri aga somagna´ne ab somagna´ne damag una´ ag ab se, kunci na Neri salbamna.
66001019	Anese aboga, eindi ising eiblam ununa´ nene nisin na mome doblom, nenege na wene unulamlange babe on nene gigib unuboga eimigsig danggululne babe.
66001020	Anda gura´ segbare ab wesa´ deilina´ yan ouling segbare aga emas di memeroba´ aga Neri sirig se ag salbamna, ba eindi eiblama´ anege nong gelelenga gunuruba´ nong anege na ane: Gura´ segbara´ abenege na segbare gereja se eimnang abenege, bog wesa´ deilina´ yan ouling segbara´ aga emas di memeroba´ abenege na gereja nong segbara´ abenege.”
66002001	“Jemaat Efesus se eimnang ag mome ane doblom: Anena Eildi uboga leibla yubu, Al gura´ segbare Eildi sirig se agsig bomla di wesa´ deilina´ yan segbare aga emas di memeroba´ gan-gan ag yabalamlange di lebla.
66002002	A´undi sa´asonge ulamlomne nisin na Nana eel. A´unna wee oga´ obdanggoga migiba´ welamlom di lamabonggia ulamloma´ na. A´unna yalbabna´ gange nimi ag lignibonggia ulamlom goma´ babe nana eel. Nimi di lemang di nunna lerabana´ nang aldalamang, bog signong na lerabana´ nang gom, bog lemang nimi ag na, a´unna gigib sunulamlom di, a´undi signa sonda´ nang aboga eilimsilom.
66002003	Anda anna Neri si se aboga igin-iginne lignibonggia dolamlam di, mesang arob seinilina´ babe ulamlam gom.
66002004	Bog anse Neri gange igin ulamnelne na ane: eindi damen Na ag wana´ una´ nenege na gigib beiblouboma´ se.
66002005	Anese aboga, anna mog nong ag malyonggalamlama´ anege besa sembiblom! Meilinge ag uboga engena´ gange di losomboga yalem di, eindi damen ulamlum songe nenege aga unulamlom. Aneso unulamlom gom wenena, Na ya´indoga einda´ wesa´ deilina´ yan bulina´ dobnuna´.
66002006	Bog nene aga anag ulamlul, nenege na anna yogne-yogne nisin Nikolaus ag dirigoga balamang nimi di ulamangne ag erigal sembiblom, nene na Neri babe erigal seinilimnange.
66002007	Nimi na oo od wenena alna Gange di jemaat ag lemlange nisin yaga´ besa gegbulul; Edne aga bebnag danggale nimi na Neri gamyag gal do Eimayong di Firdaus agne aga dodneba delamlula´.”
66002008	“Jemaat Smirna nimi se eimnang ag mome ane doblom: Anena Oumunggunne ab Goggobdagna´ne ab gigib somagoga´ gamyag bugogogne di yubu.
66002009	Nana eel anna igin-iginne ab segomne ab ulamlama´ anege na, bog anna seyagne ulamlam di sigdi meili lemanga´ anege na, signa Yahudi nimi aldalamang bog sirigne na Yahudi nimi gom, anda samboga sig aga na Iblis di nimi ulamang.
66002010	An ag igin-iginne uldoggela´se log unggom! Odseig Iblis na edbareso nimi a´un gan-gan ag nagdebelyulula´ a´un gan-gan ag nimi aga dolongsina´ lomag ab, a´unna li sa´obare ouragsina´ lomag ab igin-iginne a´undi doblulum aboga. Anda anna dagom alamlem murub somagdoblom, ba yogsum an ag Neri mahkota gamyagne dodgununa´.
66002011	Nimi na oo od wenena alna Gange di jemaat ag lemlange nisin yaga´ besa gegbulul; Edne aga bebnag danggale nimi na alna igin-iginne doblul goma´, somagna´ne li salag besenenge ag ab na.”
66002012	“Jemaat Pergamus nimi se eimnang ag mome ane doblom: Anena Eildi yubu, mal lobdoba´ yonge aga gwaga´ besena´ salbamlange di yubu.
66002013	An ulamlama´ ag anege na Nana eel, Iblis di ona´ buna´ ouling damag anege na. Anda Nase yeng dagoma lag lenne Antipas wilman ab Iblis una´ ag ab a´un a´osing ag obega´ anege na anna Neri si ag na besa gas salboga bolamlam, di Na ag eindi odseig seinilina´ di Neri si elyaglamnelam gom.
66002014	Na ngingyang gomne aga a´undi unulamlomne edbare so od anda: A´un gan-gan ag ab nimi dara na Bileam di omoladlamsil yubu ag dirigoga dolamang. Bileam di Israel nimi meilinge ag malyunggugong aboga Balak ag wemboga ombaddobne nenegaga na, sunuruba´ gibna´ se deirubne deroga gelabo seila´ yobdangden balamang.
66002015	Neig songe babe na a´un gan-gan ag ab nimi dara na Nikolaus di omoladsina´ yubu ag dirigoga bana´ nimi ulamang.
66002016	A´unna engena´ gange di meilinge ag loboglulum! Ununa´ gom wenena, Nana a´un ag berera ya´indoga Neri bam ag mal yoo di bobo seglebusununa´.
66002017	Nimi na oo od wenena alna Gange di jemaat ag lemlange nisin yaga´ besa gegbulul; edne aga bebnag danggale nimi, alna Neri gelelenga dognorob gwaneng manna dodnuna´, di on geis girig babe, eilibagsig na wenog si mome doroba´ aga, nimi di babe eel urubgoma´ alna aldoblulne di og eel ublulne aga.”
66002018	“Jemaat Tiatira nimi se eim nang ag mome doblom: Anena Eimayong di Me di yubu, Eildi ising na ugbog milang-milang along so ulamla di, Eildi yan na tembaga songe dararang alamla.
66002019	A´undi welamlomne nisin na Nana eel, a´undi wana´ gange babe a´undi odseig seinilina´ babe, a´undi aroldalamlomne babe dagoma yeng ulamlomne babe, Nana eela´, anda a´undi goggobdagna´ ab welamlomne na weiga´, oumunggun ab welamlumne so gom.
66002020	Bog nene na Neri a´unse igin ulamnelne na ane: A´unna gel Izebel ag ising diloblamloma´ aga, alna nabi gel abdanggoga, Neri ouragna´ nimi ag yolsagaldana´ ubgong arob ununa´ ombara gegna´ bisig bobalamsil di sunuruba´ gibna´ se deirubne nisin delamgong aboga ulamsil.
66002021	Nana gigib li gareboga alna eildi meilinge ag uboga engena´ gange di loboglul aboga dodsi bog, alna eildi yolsagna´ne ag uboga engena´ gange di losomboga yanggana´ yo gom ulamla.
66002022	Gedlulum! Nana al neigna´ mana´ ouling ag ab al golabanedi, sig al yolsaglamang nimi ab isiboga yaga´ ingmunne lomag doranagsununa´, anda signa meilinge nenege ag uboga engena´ gange di losomba yanggana´ gom wenena.
66002023	Anda eildi mabo Neri obsini, ba somagdobgong, ba jemaat nisin babe eel ubgonga´, anda Nana nimi di seinilina´ ag ab gange ag ab isilamsinne, a´un babe a´undi ununa´ ag sumboga degna´ degsununa´.
66002024	Bog a´un yog Tiatira nimi na yog seila´ so omoladlamsiangne ag dolamlom gom di, Iblis di nisina´ mesina´ si silamangne ag dolamlom gom. Ba a´un ag na Neri lebne di na, Nana a´un ag yog iginne dogne ab ma´aboga deibsunun arobne na od gom.
66002025	Bog a´un ag odne na, salemumlulum murub umlulum bog Na yunun.
66002026	Nimi na bebnag danggoga Neri wee welamle murub goggobdagna´ sum dangalbile wenena, alag yog sogo-yog sogo nimi nisin se as salerobne ulamlul aboga dodnuna´.
66002027	Anda signa eildi besi dungun di bo ulamsulula´, signa sogo di wimboga memerob ma´i songe gwelabusulula´. Na´neyong ag uboga Neri dobsi migib songe di.
66002028	Anda alag na yalesig gura´ Neri alag dodnuna´.
66002029	Nimi na oo od wenena, Gange di Jemaat nisin ag lemlange yaga´ besa gegbugong.”
66003001	“Jemaat Sardis nimi se eimnang ag mome ane doblom: Eimayong gange segbare ab gura´ segbare ab od´ne Eildi yubu: Nana eel a´undi unulamlomne nisin na; Anda anna gamyag ulamla alamang bog somagdoba´ ulamlam.
66003002	Bugoglom! Di somagdobnemena´ a´oli ulamangne na migib danggibsulom, anese a´undi wee nisin na Eimayong di a´osing ag sunum sirigne dogne od gom.
66003003	Anese damen ab eindi gigib gegboga doblumne nenege na besa sembiblom; nenegag dirigoga unulamlem di engena´ gange di meilinge ag uboga losomba yulom! Anese anna weldana´ gom, bog Nana asoga´ nang songe yununa´, anna sum nene aga yulula´ aboga eel urubgom sum aga oloboga yununa´.
66003004	Bog Sardis nimi darasig nimi na sigdi bagsum na sugulimang gom, anda signa geis bagsum onggoga Nayab nason yabalamgoba´, anese sig nimi nenena ununa´ nenese sunum unubanmen nimia´ anda.
66003005	Yogsum sig bebnag danggugong nimi na geis bagsum unuboga onggugonga´, sigdi si Gamyag Buku ag mome doroba´ anege Nana lubnun goma´. Bog Na´neyong eiba´ag ab Eildi besarob eimnang ab a´osing ag sigdi si Neri lag lebnuna´.
66003006	Nimi na oo od wenena, Eimayong gange di Jemaat nisin ag lemlange besa gegbugong.”
66003007	“Jemaat Filadelfia nimi se eimnang ag mome ane doblom: Anena Al unum Geisne Sirigne di yubu, Daud di Kunci borobne anda Eildi isigin guble bogna nimi di sereganmen gom, goma Eildi isigin seregale bogna nimi di gubnemen gom.
66003008	A´undi welamlom wee nisin na Nana eel. Gedsu, a´unse Neri isigin gubsine bog na, yog nimi di seregugong goma´. Nana eel a´undi migib na weig gom sirig, bog anna Neri yubu ag dagom aboga Neri si se elyaglamnelam gom.
66003009	Gedlom! Edbare nimi na Iblis di nimi ulamang, sig na sonda´ se nunna Yahudi nimi aldalamang, sig na Yahudi nimi sirig gom bog, anda Neri sig na a´un yan damag lambonggia gibsugong arob una´ ubsununa´, ba Neri a´un ag wana´ ulamsinne nenege eldangugong aboga.
66003010	Anese anna Neri yubu ag dagom alamlam di Nase yeng dagoma dira ulamnelama´ se, Neri babe anse welamgununa´ yog sogo-yog sogo nimi nisin isibousulul sum nenege na. Ununa´ nene na sogo nimi nisin isinibesineba´ se.
66003011	Nana berera yalamna! A´un ag odne na besa salbamlulum, a´unda´ mahkota yog nimi di dorobigag aboga.
66003012	Bebnag danggulul nimi na Neri Eimayong di geis legdob ee ag eyagomna´ danggibnuna´, anda alna unum-unum se ulamlula´ langgulul goma´, anda alag na Neri Eimayong di si ab Neri Eimayong di as si ab mome dobnuna´, anda anege na Yerusalem wenogne aga eim asag uboga yunggulula´ Neri Eimayong ag uboga, di Neri si wenogne babe mome alag dobnuna´.
66003013	Nimi na oo od wenena, Eimayong gange di Jemaat nisin ag lemlange besa gegbugong.”
66003014	“Jemaat Laodikia nimi se eimnang ag mome ane doblom: Yubu anena Amin di yubu, Yeng Dagoma Lag Lenne ab Sirigne di, Eimayong di yogne-yogne ulioga´ ag ab Oumunggunne.
66003015	Eindi welamlam wee nisin na Nana eel: Anna saregen ulamlam gom, di bobo babe ulamlam gom. Neri yonge na anna saregen wenena seleb, bobo wenena seleb.
66003016	Wera anese anna saregen dara bobo dara ulamlam, di saregen babe gom bobo babe gom ba, anna Neri bam ag uboga dugdebgununa´!
66003017	Anese eindi lemlam di na, ‘Nana seyagne di yogne-yogne nisin seyagne ulamna ba moga´ gomne dogne odgom alamlam, anda anna eel gom dog’, igilina´ daglamlama´ ab, yaga ongei arobne ulamlama´ ab, seyag gomne ulamlama´ ab, ising uruba´ ulamlama´ ab, nong banenga´ ulamlama´ ab anege na.
66003018	Ba Nana an ag wembougunun, anna Neri emas ug di besa wenog nong danggiruba´ aga Nayag degnelem di, seyagne danggulom, geis bagsum babe deglom, an ongona´ se, di nongbanenga´ anege eili ubgulul gom aboga, ising ag ligildan mag babe deglom, ba anna ising eibnun aboga.
66003019	Edne aga Neri wana´ ulamna nimi na alag Neri wemboga lemnedi legemna´ deibsununa. Anese eindi gange na od unubunun arob gange ublem, di engena´ gange di meilinge ag uboga losomba yulom.
66003020	Gedsu! Nana isigin ag seglamna di isigin goungum goungum alamna; nimi na Neri yubu gegboga isigin gubgong wenena, Nana alag wa´iniba alab Nayab nason gwaneng deroga nason ulamnoma´.
66003021	Edne na bebnag danggulul nimi, alna Neri buna´ ag bugia Nayab nason bugnom abnuna´, neigsonge Nana gigib bebnag danggesi di, Na´neyong ab Eildi buna´ ag nason bulamnam songe.
66003022	Nimi na oo od wenena, Eimayong gange di Jemaat nisin ag lemlange besa gegbugong.”
66004001	Gigib wenena nana gemeldogsi ba, eimasag ab isigin dogne gubamog ba eibsi, di on damen ab gegbamsi, ba nayag lemog yubu nenege di buana´ yubu lelongso leldogog di na: “Ane ag yalem, ba Neri an ag ombadgunun nene gigib ba eimigsig danggululne.”
66004002	Wenege sabseibi berera Geid Gange di na nong ag migib gesebongganeog, di nana gemesi wenena eimasag weig buna´ ag nimi dogne bugamog ba eibsi.
66004003	Nimi nenege di a´osing ag na meleg na Yaspis ising do songe ab Sardis ising do songe meleg aga waralamog, di weig buna´ ag anege na meno eimange songe aga lelde-lelda´ wiriglamla, di a´osing magmane na zamrud songe ledleseng alamog.
66004004	Weig buna´ bugamoga´ abomag anege na dua puluh empat buna´ bugganegameg. Anda buna´ danegag na dua puluh empat weig nang geis bagsum onggoga bulameg, di sigdi ousa´ ag na mahkota emas di memeroba´ onggameg.
66004005	Weig buna´ nenegag uboga beba´ dingibom aboga limang yubu gurud alamog, ba wesa´ segbare weig buna´ eiba´ ag anege wesa´ ublamog, anda nenena Eimayong di Gange segbara´ anege.
66004006	Weig buna´ eiba´ ag anege na kristal songe aga dogne na weig mag laut ising gemena´ songe od; di weig buna´ gan-gan ag babe abomag babe na gamyagne dombare ising do dina´ loga´ od, eiba´ agsig babe weilagsig babe.
66004007	Gamyagne aga oumunggun nongne na singa songe, ba besenenge na sapi me songe, bog wenelinge na nimi di a´osing songe aga od, ba domne na winang dunganne eimag la´ayabalamna´ songe ulamog.
66004008	Gamyaga´ dombara´ abenege na gol eleb-eleb na´ab bara´ od, anda abomag sig uboga lomagsig na ising do dina´ log, anda signa dagloubnang gom-gom sob-sob sinag gwelegnag lemig di na: “Geis Legdob, Geis Legdob, Ayong Weigne Eimayong na Geis Legdobne, Yaga´ Migibne, gigib od ulamogne, wene babe od ulamlange, eimig babe yululne.”
66004009	Anda sob-sob gamyaga´ dombara´ abenege di na gibna´ mos seboga Alag na´e aboga giblamang, al weig buna´ ag bulamogne ag unum sob-sob ulamlulne aboga,
66004010	Wera dua puluh weig nang abenege na weig buna´ ag bulamogne benege eiba´ ag malya´indoga Al na unum sob-sob ulamlange aboga giblamang. Di signa mahkota anege weig buna´ damag borabelya´indoga lemig di na:
66004011	“Yo Ayong Weigne, nundi Eimayong, Eindi og sunum bebnagne ab, gibgena´ ab, migib ab dolamlamne; Anese Eindi og yogne-yogne nisin ublum di, anda Eindi yonge di og yogne-yogne nisin sunum ulamla di gigib ublum.”
66005001	Nana gemesi ba Al weig buna´ ag bulamogne di sirig see ag signa geserob buku dogne salbamog, lomagsig babe weilagsig babe mome dorob di meterai gedneb una´ se deiruba´ segbare deirub.
66005002	Anda nana gemesi wenena yaga´ migib eimnang dogne di yubu migiba´ leldogog di na: “Geserob buku nene ab meterai gedneb una´se deiruba´ dane ab na ednedi aga sunum gubnemen do?”
66005003	Bog od eimasag nimi di babe sogo ag nimi di babe goma sogo damagsig nimi di babe geserob buku nenege guboga lomagsig babe gembonggibnemen gom.
66005004	Ba nana engelamsi yaga´ ongei arobne weiga´ ubneog, ba anese nimi dognog di babe buku nene sunum guboga lomagsig babe gembongganmen gom uboga´ se.
66005005	Sig weig nang gan-gan ag anege ab nenge dogne di nayag leldogog di: “Anna engeng gom! Yehuda sisa´ nimi aga Singa na dogne Daud ag uboga Mangadangdob Nimi aga gigib bebnag danggal. Anda Eildi aga geserob buku nene ab gedneb una´se meterai deiruba´ segbara´ ane ab sunum gubnemenne.”
66005006	Wera on nana gemesi wenena weig buna´ gan-gan ag anege na gamyaga´ dombara´ ab weig nang ab gan-gan ag anege na, Domba Me aga gigib oboga doaddoba´ songe segamog, ousa´ gwaga´ na segbare belderob, di ising do na segbare: anena Eimayong di Gange segbara´ aga mogsogo nisin ag bogoga dorebdoba´ anege.
66005007	Wera Domba Me anege ya´indoga geserob buku weig buna´ ag bugamogne di sirig see ag bomoga´ anege dora dobog.
66005008	Alna geserob buku nenege doldogog wenege na, gamyaga´ dombara´ abenege ab, dua puluh weig nang ab na Domba Me eiba´ ag malya´ina signa eleb-eleb benggong kecapi ab emas di memerob ma´i ab besarob song un mag degneroba´ ab salbameg di: anena na odseig seinilina´ nimi di doa yubu lemanga´ anege.
66005009	Signa wenog mos dogne seblameg di lemeg di na: “Buku anena Eindi og sunum doblem di gadne gedneb una´se meterai dararoba´ ane babe gubloma´; anese Anna gigib obgeyeg, ba Eindi eneng di yog sisa´-yog sisa´ nimi ab, yog yubu-yog yubu nimi ab, yog asag-yog asag nimi ab yog mog sogo nimi ab gigib Eindi Eimayong se deglum.
66005010	Eindi signa gigib borob mogsogo nimi danggibsulum, di nundi Ayong Eimayong se aboga imam nimi danggibsulum, di signa sogo ag ane borob nimi danggoga bomsugonga´.”
66005011	Wera nana on gemesi wenena eim nang di yubu dina´ leboga, weig buna´ ag adnaganegameg ba eibsisi, gamyaga´ ab weig nang ab sig nisin isiruba´ na yaga´ deng-deng aga eildidagnemen gom sirig ulameg,
66005012	Anda signa yubu migiba´ biaboga lemig di na: “Domba Me aga gigib obaddangdoba´ anege na, bo usina´ ab, seyag una´ ab, gerem una´ ab, migib ab, gibna´ ab, bebnag una´ ab, meiboga gibna´ ab sunum dobnemen.”
66005013	Wera nana gegeldogsi wenena, eimasag ubsiogne ab, sogo agne ab, sogo damyumdibsigne ab, weig mag laut lomagne ab nisina´ mesina´ nisin di lemeg di na: “Al weig buna´ ag bulamlange ab Domba Me ab se, sig aga meibna´ ab, gibna´ ab, bebnag ab, migib ab, unum-unum se ulamla.”
66005014	Anda sig gamyaga´ dombara´ abenege di yubu lebeg di na: “Amin!” Ba weig nang na damag malongol ya´indoga meiboga giblameg.
66006001	Wera nana gemesi wenena, Domba Me di meterai gedneb una´ se segbare deiruba´ oumunggunne gubuldogog, ba eibsi, di on gegeldogsi wenena gamyaga´ aga dombara´ abenege dogne di yubu leldogoga´ na, limang yubu lelongso leboga: “Yulom” abog.
66006002	Nana gemesi, ba geis kuda dogne umog, di kuda nenegag na nimi dogne bulwinggilamog di see ag na yin dogne dobsalbamog, anda alag aga mahkota doaddobne. Alna mal oldalamna´ ag uboga nimi dolbalag nemboga obsin, di al bebnag dangalameldo nimi songe bo mengelbiog.
66006003	Gigib wenena Domba Me anege di meterai gedneb uruba´ besenenge gubuldogog wenege na gamyagne aga besenenge di lebog di na: “Yulom!” aldogog ba gegbesi.
66006004	Bog yog kuda dogne menggoga segelyayog, kuda nenege na eneng bi wararobne, anda kuda ag bulwinggilamog nimi nenege ag na sogoag ane besa isirub una´ eildi doblul arob migib doaddobne, ba signa oldalamgong aboga, anda alag na weig mal doaddobne.
66006005	Anda Domba Me di meterai gedneb uruba´ wenelinge gubuldogog wenege na, nana gegeldogsi ba gamyaga´ wenelinge di lebog di: “Yulom!” Ba nana gemesi wenena biri kuda dogne ag nimi dogne bulwinggilamog di eildi see ag na damnang sununa´ dogne salbamog.
66006006	Nana gegeldogsi wenena yubu soa´ dogne gamyaga´ gan-gan ag anegab leldogog di na: “Dognog liter gandum na dognog sum se wee degna´ songe, weneli liter jelai babe na wee dognog sum se degna´. Bog zaitun mag ab, anggur mag ab na meili ulsignang gom.”
66006007	Anda Domba Me di meterai gedneb uruba´ domne gubuldogog wenege na, nana gegeldogsi ba gamyaga´ domne di lebog di na: “Yulom!”
66006008	Wera nana gemesi wenena, gwelang kuda dogne eibsi, ba nimi dogne bulwinggilamog nimi nenege di sina Somagna´ne anda, Somagna´ sogo babe alag dobda balamog. Anda sig ag na mogsogo dara lelegoga mal oldalamgongne ab gwaneng yo bulamgongne ab neigna´ ulamsululne ab, sogo ag ane beiyag yonge wa´ulul arob migib ab dodsiog.
66006009	Anda Domba Me di meterai gebneb uruba´ lamne gubuldogog wenege na gemesi ba, gibna´ se oboga deilina´ ouling damag anege na Eimayong di yubu ab lag lena´ ab dorobne se olamsildong nimi di gange nenege eibsisi.
66006010	Anda signa yubu migiba´ biaboga lemeg di na: “Yo Ayong Weigne yaga´ Migibne Geisne, Sirigne, li edbare so uboga, Anna sig sogo nimi nun obsiyig nimi ag nundi eneng degna´se isibesilim di degna´ deibsulom do?”
66006011	Anda sig nisin eleb-eleb geis bagsum dodsiog, di sigag na, deg-deg moga´ selamig so siggabo wee welamig nimi ab, siggabo sig olamsiang nimi ab isiboga neigdigum sunum dangale wenegaga aboga.
66006012	Wera nana gemesi wenena Domba Me di meterai gedneb uruba´ na´abne gubuldogog ba sa´uma´ nonggela´ wareldogog, di eseng na bagsum karung songe gunu danggayog, di wal na eneng bi waralamla songe ubog.
66006013	Ba eimag gura´ na wisirub gom gal gwarang do om doldogna, ba daga-daga malyongalameldo songe sogo ag daga-daga malyongalamog.
66006014	Wera eim na buku ba´ geselong so ura gesebayog, mag dom-domag ab mein ab na yog mogsogo ag uboga yoga´agsig bulbalamog.
66006015	Sogo ag as borobnang ab, weig-weig nang ab, yin deiya´ salerobnang ab, seyag nimi ab, as salerob nimi ab, ouragna´ nimi nisin babe lobdob nimi babe nisin na girig addame lomag meindam girig sen-sen ag dognolameg.
66006016	Mein ab girig ab ag sigdi lemig di na: “Mein da´oga girig seleboga yanggalem di nun oboga dognibsulom, Al weig buna´ ag bulamlange a´osing ag ab Domba Me di yo selele ab ag anena.”
66006017	Anese sigdi yo selele weiga´ nong gigib danggal, ba edne aga od lignibonggia umlula´ do?
66007001	Wera nene gigib ba nana gemesi wenena eimnang dombare mogsogo goggob-goggob sumboga segameg, di signa mogsogo gwaga´ om doldogolyanggana´ dombara´ abenege urubub dibsalbameg, mog sogo ag uboga goma weig mag laut ag uboga goma galdoub bisig uboga om doldogolyalag aboga.
66007002	Ba nana gemesi wenena on eimnang dogne yale sig uboga oloboga segelyayog. Alna Eimayong di meterai gedneb uruba´ gamyagne dogne beyanggayog; di alna eimnang dombara´ abenege ag mog sogo ab weig mag laut ab meili nembugong arobne doaramsiog nang ag yubu migiba´ biaboga leldogog.
66007003	Eildi leldogog di na: “Mogsogo ab weig mag laut ab gal ab damen meili ulinggom, nunna Eimayong di wee wen nimi damen sigdi eisa´ ag gedneb una´ se meterai deilina´ aro bog wenena.”
66007004	Anda nana gegeldogsi wenena sig meterai gedneb una´ se eisa´ ag deirub nimi nisin isiboga wenena, seratus empat puluh empat ribu nimi, nisin na Israel sisya´ nang di mangadangdob sisa´ nimi.
66007005	Meterai gedneb una´ na, Yehuda sisa´ nimi na dua belas ribu nimi, Ruben sisa´ nimi babe na dua belas ribu nimi, Gad sisa´ nimi na dua belas ribu nimi,
66007006	Asyer sisa´ nimi na dua belas ribu nimi, Naftali sisa´ nimi dua belas ribu nimi, Manasye sisa´ nimi dua belas ribu nimi,
66007007	Simeon sisa´ nimi dua belas ribu nimi, Lewi sisa´ nimi dua belas ribu nimi, Izakhar sisa´ nimi dua belas ribu nimi,
66007008	Zebulon sisa´ nimi dua belas ribu nimi, Yusuf sisa´ nimi dua belas ribu nimi, Benyamin sisa´ nimi dua belas ribu nimi gedneb urub.
66007009	Wera gigib ba nana gemesi wenena deng burum-deng burum wa´ilameg nimi na, eildi dagnemen gom so ulamog, nimi danege na yog sogo-yog sogo, yog as-yog as, yog sisa´-yog sisa´, yog yubu-yog yubu nimi aga, anda nisin isiboga wa´ilameg nimi na weig buna´ damag Domba Me eiba´ ag seglameg, geis bagsum onggameg di see ag na gal palem ba´ sigdi see ag salbameg.
66007010	Anda yubu weiga´ leboga sigdi lemeg di na: “Blebsina´ na nundi Eimayong weig buna´ ag bulamlange ab Domba Me ab se alameg.”
66007011	Ba eimnang nisin ab weig nang nisin ab, gamyaga´ dombara´ abenegab na weig buna´ abomag adnaganegameg; di signa weig buna´ damag malya´indoga Eimayong giboga meiblameg,
66007012	sigdi lemeg di na: “Amin! Giboga meibna´ ab, bebnag deilina´ ab, gerem deiya´ ab, na´e ana´ ab, gibna´ ab, bo usina´ ab, migib ab, na nundi Eimayong unum sob-sob ulamlulne se og! Amin!”
66007013	Weig nang danege dogne di nayag lebog di na: “Sig geis bagsum onggamang nimi nene na ed nimi do? Di signa asa nimi do?”
66007014	Ba alag neri lebsi di na: “Ayong lei, anna eela´.” Ba eildi nayag lebog di na: “Anena sig weig igin-iginne ulamanga´ lomag ab uboga gigib blebdanggoga langgindub nimi, anda sigdi bagsum na Domba Me eneng di legoga geis sirig dangiruba´ ane.”
66007015	Anese aboga signa Eimayong di weig buna´ damag seglamang di Eimayong di geis ee ag sob-sob sinag gwelegnag Eimayong giblamang. Ba Al weig buna´ elib bulamlange di sig ag ya´indoga bo ulamsil.
66007016	Signa gwaneng yo ab, mag yo ab ubsulul goma´, eseng goma eseng boba´ babe sigag obsulul goma´.
66007017	Anese Domba Me na weig buna´ gan-gan ag bulamla´ anege na, sigse welamsili di sig boboga gamyag mag lu ag bobalamsulula´. Anda Eimayong di sigdi engesuma´ nisin babe sigdi ising ag uboga lubibsulula´.
66008001	Anda Domba Me di meterai gedneb uruba´ segne gubuldogog wenege, eimasag na setengah jam so yubu goma´ deso ablobog.
66008002	Ba nana gemesi wenena eimnang segbare, Eimayong damag seglameg, ba eibsi anda, sigag buana´ segbare doladsiog.
66008003	Wera yog eimnang dogne na yayog, di song besarob ulamlul aboga song dana´ ouling ab bobildoga oboga dana´ ouling ag beram seglamog. Anda alag na besarob song un gal dina´ ab odseig seinilina´ nimi di doa yubu nisin ab isiboga doadlul aboga oboga dana´ ouling emas di memeroba´ eilib weig buna´ a´osing ag dodnun aboga.
66008004	Wera besarob song un gal solom ab odseig seinilina´ nimi di doa yubu ab isiboga, eimnang nenege di see ag uboga Eimayong a´osing ag wenggalamog.
66008005	Gigib ba eimnang nenege di song besarob dana´se ouling nenege dobog, di gibna´ se oboga dana´ ouling ag ab ug doboga libonggayog, di sogo ag doranagog. Ba limang yubu gurud aboga beba´ lesengoma´ sa´uma´ warelamog.
66008006	Anda eimnang segbare abenege na buana´ yubu segbara´ anege buabgob aboga gedneldogeg.
66008007	Ba eimnang oumunggunne benege na eildi buana´ yubu bu aldogog, ba mogborongomna´ ab, ug ab eneng ab isiboga doldogolyayog; anda nene nisin na sogo ag bolengelyayog; ba mogsogo dara sepertiga ug deldogog di gal dara sepertiga ab malmeila´ ba´ nisin ab ug di bobya´oga deldogog.
66008008	Eimnang besenenge babe na eildi buana´ yubu bualdogog, ba ningnong mein songe dogne ugbog milang-milang aldogog, di weigmag laut lomag doranagog. Ba weig mag laut dara sepertiga na eneng bi waraldogog.
66008009	Anda weig mag laut ag elebom alamlange nisin dara sepertiga na somagdageg, ba sepertiga kapal dara babe na gom urubog.
66008010	Eimnang wenelinge na eildi buana´ yubu bualdogog, ba ningnong gura´ dogne eimag uboga wesa´ meleg songe dagayonggayog, anda eildi na sepertiga dara mag go dara ab mag lu dara ab ag malyunggiog.
66008011	Gura´ nenege di si na Sigyoonge. Anda sepertiga mag dara nisin na sigyoo og danggayog, ba anese nimi dina´ somaglameg, gigib sigyoo danggayoga´ di.
66008012	Eimnang domne benege na eildi buana´ yubu bualdogog wenena sepertiga eseng dara ab, wal dara ab, gura´ dara ab, obog ba, sepertiga dara nisin gunu danggayog di sepertiga ugag dara na diman wadbayog gom, neigsonge na enimnag babe unubayog.
66008013	Wera neri eibsi di: gegeldogsi wenena winang dunganne dogne eim ag lagayabayog di yubu migiba´ leldogog di na: “Ongei, ongei, sig sogo ag ane ulamang nimi na ongei arob, buana´ yubu li salag wenelinge on yog eimnang di aro bualamla´ anega´.”
66009001	Eimnang lamne na eildi buana´ yubu bualdogog ba, nana gemesi wenena gura´ dogne eimag uboga sogo ag dagayonggayog di, somagna´ne lom goggob babe goma´ ag kunci alag dolarog.
66009002	Di somagna´ne lom goggob babe goma´ ag isigin gubuldogog, ba lomag anege uboga solom bungga wenggayog di, eseng ab eim ab na solom nenege di ma´ud lilildogog.
66009003	Wera solom nenege lomag uboga goulubiring langgindoga sogag yonggayeg ba, sigag na sogag gosa´ di migib songe dodsiog.
66009004	Sigag leibog di na, sogo ag malmeila´ ba´ goma wablamlange goma gal nisin ag na meili ublulum gom, bog Eimayong di meterai eisa´ ag gedneb una´ se urub gom nimi ag aga webusululum.
66009005	Sig ag na nimi obsugong arobne ubog gom, bogna sigdi aga wal lambare nimi gerelamsugong aboga, anda nimi ag si sabsugong wenena gosa´ di si sablong so ulamsugonga´.
66009006	Anda wilman salag abenege ab nimi na somagna´ne elamgonga´, bog signa eibgong goma´, anda signa somagdobseb aboga yo ulamgong, bog somagna´ na sigag uboga mog bildamlula´.
66009007	Goulu biring danege a´osing na kuda nisin aga mal obdaneb gednelongso ulameg, di sigdi ousa´ eilib na yoga´ dogne aga mahkota emas goululongso uboga sigdi a´osing na nimi a´osing songe ulameg.
66009008	Sigdi osong na gelabo di osong songe, sigdi si weyo na singa si songe.
66009009	Sigdi gora ag na seng besi eneglongso ulameg, di sigdi gol yubu lilim na kereta-kereta aga kuda dina´ di mal oldalamna´ ag ab gliboga bologa balamnaba lelongso lemog.
66009010	Sigdi eimin ab eimin ag si yonge na gosa´ ab neigne, anda sigda´ eimin di nimi ag si sabsina´ se migib babe borob, anda si sablamsugong salag na wal lambare ulamgonga´.
66009011	Anda sigag borob ulamlulne na somagna´ne ag salerob eimnang; eildi si na Ibrani yubu da´ib wenena Abadon bog Yunani yubu da´ib wenena Apolion.
66009012	Oumunggun ongei arobne na gigib bisilyibil. Di wene na on ongei arobne besene dangalyanggal.
66009013	Eimnang na´abne na eildi buana´ yubu bu aldogog ba, nana gegeldogsi wenena, Eimayong a´osing ag ab oboga dana´se ouling emas di memeroba´ aga ousa´ gwaga´ dombara´ ag uboga yubu langgayog.
66009014	Na´ab eimne aga buana´ yubu salbamogne ag anege leldogog dina: “Eimnang dombare weig mag Efrat dalag goubduba´ ane gelelobsulom.”
66009015	Sepertiga nimi dara obsugong aboga jam ab sum ab wal ab eseng yala´ ab gigib gedneboga deirub eimnang abenege na lobloubsiog.
66009016	Yin bona´ nang nisin isiboga kuda ag bulwinggilameg nang na dua ratus juta nang; ba sig nisin isiruba´ na, na babe gegbesi.
66009017	Wera aneso uboga neri ising eilmedneldogsa´ ag anegab na kuda nisin ab kuda ag bulwinggilameg nang ab na signa seng songe onggameg, ugbog eyang songe ab, eimbiri songe ab, weigbog songe ab aneso bagsum aga onggameg; kuda danege di ousa´ na singa ousa´ songe, anda eildi bam ag uboga ug ab solom ab ugbog ab langgalamog.
66009018	Nimi ubna´ na sisa´ wenela´ abene di nimi dara sepertiga so nimi ubdayeg anege na ug ab solom ab ugbog ab, eildi bam ag uboga langgalamoga´ anege di.
66009019	Anese kuda-kuda danege di migib na bam ab eimin ab ag borob. Anese eildi eimin na baga´ so, sigdi ousa´ babe od, di sigdi ousa´ bisig uboga meili ulinne dangalyalamlula´.
66009020	Bog nimi dara ubuldana´ lomag anegab somagdob gom nimi na, sigdi seri ununa´ ag uboga engena´ gange di losomba yalameg gom. Signa meili gange nang ag gibna´ babe na dagloubgong goma´, sunuruba´ gibna´ ag emas ab, perak ab, tembaga ab, girig ab, gal ab ag nimi di babe ising eiya goma yubu gegban di goma yabalamang gomne ag giblameg!
66009021	Anda signa sigdi nimi osina´ ab, nimi debna´ debsina´ ab, gelabo asoga´ yosina´ ab asoga´ dosina´ ab ulamegne nenege ag ab na engena´ gange di meilinge ag uboga losomba yalameg gom.
66010001	Anda nana gemisi wenena migib eimnang dogne eim asag uboga yongayog ba eibsi, di alag na debdi geseganegamog, bog ousa´ ag na meno eimange wirigganegamog, ba eildi a´osing na eseng oulu songe dinggamog, di eildi yan na ug eyogomna´ songe seglamog.
66010002	Di eildi see ag na moga´ geserob buku gubduba´ dogne salbamog. Eildi sirig ag sig yan na weig mag laut eilib inggamog, di waneng ag sig yan na mogsogo eilibsig inggamog.
66010003	Anda eildi yubu migiba´ biaboga lemoga´ anege na singa di mil-mil along so lemog. Alna yubu gigib lebog di wenege na, limang yubu segbara´ abenege di babe yubu degna´ lebeg.
66010004	Wera limang yubu segbara´ abenege na yubu gigib lebeg wenege na, nana mome dobnun aboga uldogsi bog, yubu dogne gegeldogsiba eim asag ab leldogog di: “Limang Yubu segbare di lebanga´ anaga besa gedneb una´ ublom, mome na donggom!”
66010005	Anda weigmag laut ag yan dara sogo ag yan dara segamog, ba eibsinge benege na, eildi sirig see eim ag dolwanenggog.
66010006	Anda Al unum-unum ulamlange si ag uboga unuma´ leibog, di eim ab eimag ulamlange nisin ab, sogo ab sogag ulamlange nisin ab, weig mag laut ab weig mag laut lomag ulamlange nisin ab gigib uya lebog di na: “On goggog binmen gom!
66010007	Bog seg eimne di buana´ yubu bualdoglul sum nenege na, eildi buana´ yubu bualdogle, ba Eimayong di gelelenga garerob yubu nenege Eildi ouragna´ nimi nabi nang ag, Eildi lemog songe sunum dangalbulula´.”
66010008	Wera eim ag ab lemog ba neri gegbamsi yubu nenege di, on nayag leldogog di na: “Bilem di sogag yan dara weig mag laut ag yan dara inggamla eimne di mog buku geseroba aga see ag guboga salbamla´ ane dolbulom.”
66010009	Wera nana eimne benegag geserob buku dodnulul aboga bildoga alag mololdogsi, ba eildi nayag lebog di na: “Od doblem di dulom, ba aso lomag sig na sig ubgele bog bam ag na bondog mag songe ubgulula´.”
66010010	Wera nana buku nenege eimne di see ag doboga disi, ba bam ag na bondog mag songe uldogneog, bog gigib disi wenena neri aso lomag na sig danganeog.
66010011	Wera eildi nayag lebog di na: “Yog as-yog as, yog sogo-yog sogo, yog yubu-yog yubu, as borobnang-as borobnang ag eimig unubanebne ombadsulom.”
66011001	Gigib wenena nayag gal bobum dogne dodneog, a´osing mag na dunguna´ songe, di abeneso yubu ab lebog di na: “Bugoglem di Eimayong di ee ab song dana´ ouling ab sig Eimayong yubu lomagsig dolamanga´ ab ag sunulbulom.
66011002	Bog Eimayong Geis legdob Ee eriga´ag sigogna sunun gom, anese anesig na gigib sig Yahudi gom nimi ag dodsioga´ se. Anda Geis legdob as nenena empat puluh dua wal na sigdi yan ingisablamgonga´.”
66011003	Nana Neri lag len nang besene dorabelyane, ba signa salag bugoga ongon bagsum onggoga eimig ubnebne se li salag na seribu dua ratus enam puluh sum lemdugonga´.
66011004	Sig besene abenege na gal zaitun ab wesa´ delina´ yan besene ab aga Ayong Weigne mogsogo salerobne a´osing ag seglamdanga´.
66011005	Anda nimi na sig ag og urub una´ ubsugob aboga ubsugong wenege na, sigdi bam ag uboga ug langgindoga sigag mal borob nimi nisin na bobo seglebusulula´. Anda nimi dogne di sigag og ubsunun arob una´ ublul wenena nimi nenege na al wenegab somagdoblula´.
66011006	Signa eimig ubnebne se lemdig salag wenege na mog yalag aboga eimag mog isigin seregna´ migib babe od; anda signa mag nisin samboga eneng bi warabulul arob migib babe od; di mogsogo nisin ag yog ingmun-ingmunne danggulul aboga obdugonga´, sigdi unubunom arobne ag uboga.
66011007	Signa na lag lena´ yubu nisin gigib leboga dagolongna´ ab na, gamyaga´ dogne somagna´ne ag uboga oloboga langgile, di sig ag garesinggoga dolbalag nemboga obsulula´.
66011008	Sigdi somagdoba´ boga´ na weig as ag weig bisig ag beiblobsugonga´, sigdi Ayong Weigne glabdoba´ ag. As nenege se wene ab sunun wenena Sodom ab Mesir ab so as.
66011009	Anda nimi nisin yog as, yog sisa´, yog yubu, yog sogo nimi di sigdi boga´ gemelwa´lamsiyig salag na li weneli di li dogne na lelegoga ublula´, bog sigdi boga´ na sogo wanggusululum gom alamgonga´.
66011010	Sogo nimi nisin na sig nabi nang besene somagna´ se eii doboga ngingyang se signa seni yoboga ngingyangne bogdanggoga ulamgonga´, anese sig nabi nang besene abenege di sogo nimi nisin ag igin-iginne deilyalamsirang aboga.
66011011	Li salag weneli di li dogne na lelegdoba´ maboga gigib wenena, Eimayong di gange busu siglomag wa´isiog, ba signa gamyag bugogdig wenena, nimi nisin sig eiya yaga´ log ulameg.
66011012	Nang abenege na yubu dogne gegeldogdeg ba eimag uboga yubu migiba´ dogne sigag leldogog di: “Ane ag winggildoga yururum!” Ba signa eim ag wenggareg ba deb denesiglibesiog, di sigag malborob nimi di babe lag ising eibeg.
66011013	Alsum nenegaga sa´uma´ nonggela´ wareldogog, di sepersepuluh so weig as dara douluboga maldogog di, tujuh ribu nimi somagayeg sa´uma´ anege di, ba nimi dara na yaga´ log ulameg di, Eimayong eimasagne ag bebnag deilimeg.
66011014	Ongei arobne li salag besenenge na gigib bisilyibil. Bog gedlulum! Ongei arobne li salag wenelinge babe on wene berera dangalyalamla.
66011015	Seg eimne di buana´ yubu bualdogog wenege sabseibi yubu dina´ eimasag ab yubu weiga´ leldogeg di na: “Sogo nimi saleboga bo usina´ na nun Ayong Weigne ab Al Blebsina´ne ab di se ag umla, anda Alna unum-unum se borobne ulamlula´.”
66011016	Sig weig nang domdara bare nang abenege na Eimayong eiba´ag ab sigdi buna´ag bulameg di gosam oglumugunggia Eimayong meiboga giblameg,
66011017	sigdi lemeg di na: “Ayong Weigne Eimayong na yaga´ Migibne, damen babe ulamlum di wene babe ulamlama´ se nunna An ag na´e alamab, anese Anna Eindi migib weiga´ gigib doblum di, gigib eilnibonggia bo ulamsilama´ se.
66011018	Anda sogo nimi nisin di goroglamgeang, bog Eindi gorogna´ yoo selele na gigib dangalyal, ba seleb sum nenena somagdob nimi isibusuloma´. Anda Eindi ouragna´ nimi ab, nabi nang ab, odseig seinilina´ nimi ab, sig Eindi si ag log ulamang nimi, mogne goma weigne gom, degna´ dodsuloma´. Anda sogo ag ane gom uboga olamsiang nimi babe na oboga gom ubsuloma´.”
66011019	Wera Eimayong di Geis legdob Ee eimasag isigin gubog, ba leblourob yubu aga eya´ wilniboga soroba´ anege Geis legdob Ee lomag uboga lag dangayog, ba beba´ lesengom aldogog, di limang yubu gurud aboga sa´uma´ weiga´ wareldogog di, mog borongomna´ ereboga binim-binim aldogog.
66012001	Wera eimag weiga´ gedneba´ dogne lagdayog, gel dogne di eseng na bagsum songe dora onggayog di, wal na eildi yan damag danggia gura´ oo bara´ anege dogne na eildi ousa´ ag mahkota wegebayog.
66012002	Gel genegena me boroba´ anda me mangana´ sum danggayog, ba me deiya´ dolamog.
66012003	Wera on yog gednebne aga dogne eimag lagdanggayog, ba eibeg di, weig baga´ eyang ugbogsoa´ aga anda ousa´ na segbara´ di ousa´ gwaga´ belderoba´ na sa´obare, ba eilda´ ousa´ eilib na mahkota segbare wegerob.
66012004	Eildi eimin dibna gura´ sepertiga dara eimag uboga legeboga-legeboga sogo ag dora naglamsiog. Anda baga´ nenege na me manggunun aboga, me deiya´ leglamog gel genege eiba´ag seglamog di, eilda´ me manggale ba berera da´ubdunun aboga.
66012005	Wera gel genege na me nengmabo manggale wenena yog as sogo nisin besi dungun di bo ulamsulul aboga manggayog; bog eildi me menege na seila´ see ag ab bleboga Eimayong ag Eildi buna´ ag berera bobiog.
66012006	Ba Gel genege na bubsya´ ag bologa biog. Eimayong di alse gedneboga deirub sogo ag, anda sogo nenegag ab na alse welamog bog seribu dua ratus enam puluh sum ulamog.
66012007	Wera eimasag mal lambayog ba oldalameg. Mikhael ab eildi eimnang ab di na, baga´ ag mal wee balameg, ba baga´ ag na eildi eimnang di babe arolyalameg.
66012008	Bog signa lignibonggia ubnemen gomso ulameg, di sig se na on eimasag garen dogne od gom.
66012009	Weig baga´ nenege na wisi baga´ anda eildi si na Iblis goma Setan anobse, anda sogo nimi nisin ag yamnegoga bololamsil, ba sogag doranagog; di al ab eildi eimnang nisin ab isiboga sogo ag doranagsiog.
66012010	Wera nana gegeldogsi, ba eimasag ag ab yubu dogne migiba´ leldogog di na: “Blebsina´ ab migib ab, Eimayong di nun bo usina´ ab na, wene gigib dangalyal, anda Al Blebsinne di bo usina´ ab na, anese Eimayong a´osing ag nunggabo sig sinag gwelegnag ouraglamsilne na, sogag gigib doranaglenggibog.
66012011	Anda Domba Me eneng ab, sigdi lag lena´ yubu ab, alna gigib dolbalag nembayeg. Anese signa nongse wana´ gom-gom od meili somagdobgob arob gange seinilina´ di.
66012012	Anese aboga eim asag ab a´un nisin eimasag ulamlomne nisin ab lei, ngingyang se eii dolamlulum, sogo ab weigmag laut ab lei, a´unna ongei arob eisa´ ulamlulum! Anese Iblis na a´un ag gigib yunggila´se, eildi gorogna´ yoo selele na yaga´ nonggela´ ubla, anese alna eel ubla di na li salag na buruma´ ubla ba.”
66012013	Baga´ nenege di seiniliog di nana unum se gigib sogo ag doblenggibneoga´ anega´ seiniliog wenena, Me nengmabo manggamog gel genege ganagoga elamog.
66012014	Bog gel genegag na alna bubsya´ agsig la´abulul aboga weig winang dunganne gol besene dodleba, alna baga´ nenege ulamla´ ag uboga mog sirig mog sogo nenege ag ab welamlul aboga eseng yala´ weneli di on dogne na dara lelegdoba´ ulamlula´.
66012015	Wera baga´ nenege di gel genege magwene siglibulul aboga eildi bam ag ab genege ulamla´agsig mag lolderebog, ba weig maggo mabalamog.
66012016	Bog mogsogo di gel genege arobayog, anda baga´ di bamag uboga lolderebog mag nenege na mogsogo di isigin si ba´oga gona´ da´ubayog.
66012017	Ba baga´ nenege na genegag yaga´ yoo erigal ubog, di on yog mangadangden sisa´ nimi ag webisiog, nenege na Eimayong di mema´ lerob yubu ab Yesus se lag lena´ yubu ag dirigoga dobda bana´ dorob nimi ag.
66012018	Anda alna weigmag laut abomag dira ulamog.
66013001	Nana gemesi wenena gamyaga´ dogne weigmag laut lomag uboga langgayog ba eibsi, ousa´ gwaga´ na sa´obara´ di ousa´ nong na segbare, bog ousa´ gwaga´ sa´obara´ ag anege mahkota sa´obare od, di eildi ousa´ ag na mome si meili dererob yubu dorob.
66013002	Gamyaga´ anege neri gemesa´ ag na dobsengga´ soa´ aga eibsi, di eildi yan na beruang yan so bog eildi unga´alna singa unga´al so. Anda baga´ nenege di migib ab eildi weig buna´ ab eildi bo usina´ ab na alag dolarog.
66013003	Gamyaga´ nenege di ousa´ segbara´ abenege gan-gan ag ab ousa´ dogne neri ising gemesya´ agna susu weiga´ oroba´, di somaganmena´ ulamog, bog susu nenege na gigib egdanggayog, ba sogo nimi nisin na budna´ aboga gamyaga´ anegag dobda balameg.
66013004	Di signa baga´ nenegag giblameg, anese alna eildi migib bo usina´ na gigib gamyaga´ nenegag doaramog ba. Anda signa gamyaga´ nenegag giboga lemig di na: “Edne aga gamyaga´ nene ab neigso do? Di edne di aga alag dolbalag nemboga obso do?”
66013005	Anda gamyaga´ nenege di unga´ol ag na dengdang ana´ gange ab meili yubu deresina´ ab dorog; bog on alag babe na bo usina´ se wal deng dogne di ebna megbare boumsulul arob migib babe dorog.
66013006	Ba eildi si a´oga Eimayong ag meili yubu dereboga, Eildi si ag meili yubu dereboga Eildi ee Al una´ ag babe sig eimasag ulamangne nisin ag babe meili yubu derelamsiog.
66013007	Anda alag babe na odseig seinilina´ nimi ag dolbalag nemboga obsulul arobne od unubulul aboga ising dibloubog; anda alag yog yubu nimi nisin babe yog sisya´ nimi nisin babe yog nimi yog nimi babe, yog as nisin babe eildi boumsulul arob migib dorog.
66013008	Sogo ag ulamang nimi nisin na alag giblameg, nimi danege na sogo ulioga´ ag danegab Domba Me gigib oboga doaddanggayogne bisig uboga sigdi si Gamyag Buku ag si dorob gom nimi.
66013009	Nimi na oo od wenena alna besa gegbulul.
66013010	Nimi na ouragna´ne ulamlul arob nimi wenena ouragna´ne ulamlul, nimi dogne mal di obgong arob nimi wenena alna mal di obgonga´. Bog yaga´ weiga´ na odseig seinilina´ nimi di yeng gange ab odseig seinilina´ ab anege.
66013011	Nana gemesi wenena on yog gamyagne dogne sogo lomag uboga langgayog ba, eibsi di ousa´ gwaga´ besena´ na domba me songe bog, alna baga´ yubu lelongso leldogog.
66013012	Oumunggun gamyaga´ nenege di bo usina´ nisin na al a´osing ag unulamog. Di eildi sogo nisin ab sogo ag ulamangne nisin ab na on oumunggun gamyaga´ nenegag giblulum aboga lemog, anda eilda´ weig susu oroba´ di somaganmen bog gigib egdanggamogne ag.
66013013	Anda alna yaga´ ubnemen gomne aga gedneb-gednebne ulamog, di on nimi nisin ising ag eimag uboga sogo ag ug doblenggibog.
66013014	Eildi gedneb-gednebne ulamogne di sig sogo ag ulameg nimi nisin yamnegoga meili ulimsiog, gamyaga´ a´osing ag unulamlul aboga alag gigib doaddobne nenege di; ba sig sogo ag ulamang nimi ag eildi lemog, di gamyaga´ aga mal di susu orob, ba somaganmen bog gamyag ulamlange di sunuruba´ memboga giblamlulum alamog.
66013015	Anda alag na gamyagne di sunuruba´ memeroba´ ag gamyag una´ deiblul arob migib dorog, ba gamyagne di sunuruba´ memeroba´ anege na yubu leldogog, di nimi nisin gamyagne di sunuruba´ memeroba´ nenege ag giblameg gom nimi olamsulul arob migib babe dorob.
66013016	Eildi aneso uboga nimi nisin ag, weig nimi ag babe mog nimi ag babe, seyag nimi ag babe se gom nimi ag babe, ouragna´ nimi ag babe lobdob nimi ag babe gednebne sigdi sirig se agsig goma eisa´ ag gednebne doladlamsiog.
66013017	Anda nimi dognog babe na yog seila´ oboga degna´ babe ubnemen gom bog, sig gedneb una´se gedneba´ od nimi og deglamgonga´, gamyaga´ anege di si goma mome eldina´ si doroba´ anege od nimi og.
66013018	Yaga´ weiga´ na gerem deiya ane. Nimi na besa eel nimi wenena, alna gamyagne di mome doroba´ anege eildilamso, anese mome doroba´ anege na nimi si nonga´ anda, mome si doroba´ anege na enam ratus enam puluh enam.
66014001	Wera nana gemesi wenena Domba Me na Sion meinag Al ab nason segameg nimi na seratus empat puluh empat ribu nimi. Anda sigdi eisa´ ag na Eildi si ab Aleyong di si ab mome doroba´.
66014002	Anda nana gegeldogsi wenena yubu dogne eimag uboga mag oun lelongso lemog, di limang yubu gurud alongso lemog. Ba yubu neri gegeldogsa´agsig na benggong kecapi yubu on nimi di kecapi ag olongso lemog.
66014003	Signa wenog mos dogne weig buna´ a´osing ag ab, gamyaga´ dombara´ ab, weig nang ab eiba´ag seblameg, anda sigdi seblameg mos nenege na nimi di babe eel uboga dobnemen gom mos, bog sig seratus empat puluh empat ribu nimi aga sogo ag ane ab blebsiog nimi di og seblamgong mos.
66014004	Sig nimi danege na seila´ yobsagdangdob gom nimi, signa wenog goubini nimi songe ulamang nimi. Sig na Domba Me ag dobda balamang nimi, anda Alna asa ag bana´ ag babe dobda ban nimi. Signa nimi gan-gan ag ab blebdob nimi yandonge oboga Eimayong se ab Domba Me ab se song dana´ so nimi.
66014005	Sigdi bamag ab na sonda´ yubu lenggom nimi; signa meili una ´ unggom nimi.
66014006	Nana gemesi wenena eim gan-gan ab on yog eimnang dogne la´ayabayog di, eildi na unum-unum se Besarob Yubu yog sogo-yog sogo, yog sisa´-yog sisa´, yog yubu-yog yubu, yog nimi-yog nimi sogo ag ulamang nimi ag lera omoladlamsiog.
66014007	Anda eildi yubu migiba´ leldogog di na: “Eimayong ag log sembiblulum di Al bebnag deiblulum, anese Eildi lelegsina´ sum na beram danggamla´ se, anda Al eim ab, sogo ab, weig mag laut ab, mag lu nisin ab ubogne ag meiboga giblulum.”
66014008	Anda on yog eimne dogne, eimnang besenenge oloboga segelya´indoga leldogog di: “Babel weig as nenege na gigib gugoga mabla, gigib gugoga mabla, yog as-yog as nisin ag eildi gange busu di yonge anggur mag doladlamsiog, ba serem seblameg.”
66014009	On yog eimnang dogne, eimnang wenelinge, oloboga sigag segelya´indoga yubu migiba´ leldogog di na: “Nimi dogne gamyagne ag ab al sunuruba´ memeroba´ ab anegag giblamlul wenena gedneb una´ se gedneba´ sigdi se ag goma eisa´ ag gom od wenena,
66014010	alna Eimayong di yoo selele anggur mag delamlula´, Eildi yoo selele ma´i lomag isirub goma´ aga gedneboga deiruba´, anda alna Domba Me ab besarob eimnang ab a´osing ag ug milang-milang aboga delamlula´ ag ab, ug di iginne deiblula´.
66014011	Ba ug solom di sigag delamle, ba solom na sob-sob lololbulamlula´, anda signa sinag gwelegnag igin-iginne deilimsulula´, anege na gamyagne ab, al sunuruba´ memerobne ab giblamig nimi ag, di eildi si gedneb uruba´ dorob nimi ab ag.
66014012	Weiga´ na odseig seinilina´ nimi na yeng gange di lignibonggia una´ ab Eimayong di yubu ag dirigoga una´ ab Yesus ag odseig seinilina´ ab.
66014013	Wera nana gegeldogsi wenena yubu dogne eimasag uboga leldogog di: “Mome ane doblom, Ayong Weigne si ag uboga somagdob nimi nisin na ngingyang se eii dolamgong, od wene ab uboga.” “Odseig, Geid Gange di lemlange na, sigdi wee welamangne nenege deg-deg selamgong aboga, anese sigdi unulamangne nenege na sig nong ag waregdob ulamla´ se.”
66014014	Anda neri ising eibsi, geis deb dogne, di deb nenege eilibag na nimi dogne bugamog anege na sogo Nimi di Me songe aga, Eildi ousa´ ag na emas di memerob mahkota dogne onggamog di, Eildi see ag na gabo leseroba´ dogne salbamog.
66014015	Wera yog eimnang dogne Eimayong di geis ee ag uboga langgindoga Al deb eilib bulamogne ag anege yubu migiba´ biaboga leldogog di na: “Sogo ag ane do na gigib wisibayog, sum nenena gigib do dagneb suma´ anda Eindi see ag gabo salbamlama´ ane di wene sedoblenggia gareldoglom.”
66014016	Wera Al deb eilib bulamogne benege na gabo Eildi see ag salbamoga´ anege sogo ag se doblenggia mogsogo wisiruba´ gareldogog.
66014017	Anda on yog eimnang dogne eimasag ab Eimayong di geis ee ag uboga langgayog, al babe gabo leseroba´ dogne bomog di.
66014018	Anda on yog eimne dogne na gibna´se oboga deilina´ ouling ag uboga yanggayog, alna ugse borobne anda eildi gabo leseroba´ salbamogne ag anege yubu migiba´ leldogog di na: “Do na gigib wisibayoga´ se einda´ gabo leseroba´ anena sogo ag sedoblenggia al anggur do ane gareboga dagaldoglom.”
66014019	Wera eimne benege na gabo leseroba´ anege sogo ag sedoblenggia anggur do dagoga gareboga mamogna´ ouling weiga´ lomag doranaglamog, anege na Eimayong di yoo selele ag.
66014020	Anda anggur do danege nisin na as goggob ag loldelamle, ba lolderoba´ mag na eneng mabalamog, bebnagsig na kuda si ag goubna´ se waregdoba´ ag wenggalamog, bog mabalamogag na dua ratus mil so mognong mabalamog.
66015001	Anda nana gemesi wenena yogne dogne eimag gednebne yaga´ weiga´ ubnemen gomne ubog ba eibsi, anege na eimnang segbare ab goggobdagna´ iginne segbare ab, anda nene gigib unura dagle wenena Eimayong di yoo selele nenege gigib goggobdagneba´ se.
66015002	Anda nana gemesi wenena yogne dogne weig mag laut ag ising gemena´ ab ug ab isiruba´ songe eibsi, di weig mag laut ising gemena´ ab isiruba´ soa´ abomag anege na gamyagne nenege ab eildi sunuruba´ gibna´se memeroba´ anegab mome eildina´ si doroba´ anege ab ag dolbalag nemboga bebnag dangdob nimi aga seglameg. Sigag na Eimayong di benggong kecapi bomeg di.
66015003	Anda signa Eimayong di ouragna´ne Musa di mos ab Domba Me ab di mos seblameg, yubu obna: “Ayong Weigne Eimayong yaga´ Migibne, Eindi welamlam wee nisin na yaga´ weignong ningginge ubnemen gomne aga! Eindi bisig nisin na sunumne ab sirigne ab, yog sogo-yog sogo nimi nisin se Borobne ulamlam!
66015004	Ayong Weigne lei, edne aga log gom, di Eindi si bebnag deibgenmen gom do? An og na yaga´ geid legdobne; anese yog as-yog as nimi nisin di An ag ya´ina meiboga giblamgugonga´, anese Eindi sirig sunusina´ nisin na gigib lagdangalamla´ se.”
66015005	Nene gigib unuboga nana gemesi wenena eimasag ab Eimayong di geis ee laglen ee nenege isigin gubdub ba eibsi.
66015006	Eimnang segbare ab igin-iginne segbare ab Eimayong di geis ee ag uboga langgayeg. Di sigdi bagsum na weya´ geis bagsum onggameg, ba meleg ubum la´om alamog di gora ag lilina´ se saba´ ban wegena´ na emas di memeroba´ aga onggameg.
66015007	Gamyaga´ dombara´ abenege di aga dogne di eimnang segbara´ ag Eimayong di yoo selele ma´i segbare emas di memerob ma´i ag degneroba´ aga doladsiog, anege na Al Eimayong unum sob-sob ulamlange di.
66015008	Anda Eimayong di geis ee ag na solom dina´ log degnelamog anege na Eimayong bebnagne ab Eildi migib ab di, anda eimnang segbara´ abenege di igin-iginne segbare ubneba´ anege aro goggobdagnang gom wenena, nimi dognog babe Eimayong di geis ee ag anege wa´inmen gom.
66016001	Wera nana gegeldogsi wenena Eimayong di geis ee lomag ab uboga yubu migiba´ eimnang segbara´ ag anege leldogog di na: “Bululum di Eimayong di yoo selele mag ma´i nenege sogo ag yegelbululum.”
66016002	Ba oumunggun eimne benege alna mogsogo ag bindoga mag ma´i yegeldogog ba yaga´ ognong sora´ ab memnong sora´ ab langgayog gamyaga´ anegab eildi sunuruba´ gibna´se memeroba´ ab mome si gedneb una´se dorob nimi ab ag ulamsiog.
66016003	Bog on eimne besenenge di na weig mag laut ag mag ma´i yegeldogog ba mag nisin na eneng bi waraldogog, somagdob nimi di eneng songe uboga weig mag laut lomag gamyag ulamangne nisin babe somagdageg.
66016004	Bog eimne wenelinge na mag go nisin ab mag lu nisin ab ag mag ma´i yegeldogog ba mag nisin na eneng og dangaldogog.
66016005	Anda nana gegeldogsi wenena mag nisin se salbamog eimne di leldogog di: “Anna yaga´ sunum urububne, Anna wene babe damen babe ulamlamne, Anna Geid Sirigne, di iginne degna´ ane gigib sunum doblenggiblam.
66016006	Anese signa odseig seinilina´ nimi di eneng ab damen omoladsina´ nang di eneng ab gigib yeglamsieg nimi, anda Eindi babe signa eneng dugong aboga gigib dowaramsilama´, anena sigse na sunum.”
66016007	Wera nana gegeldogsi, ba gibna´se oboga deilina´ ouling ag ab yubu dogne leldogog di: “Ayong Weigne Eimayong na Yaga´ Migibne, Sirigne anda Eindi lelegsina´ nisin na sunum urubub sirig.”
66016008	Bog dom eimne di mag ma´i eseng eilib yeggoulbayog, di alag babe na sogo nimi nisin ug bobo seglebusulul arob migib dorog.
66016009	Ba nimi nisin na ug boba´ blein di seglelamsiog, ba signa Eimayong di si meili nemboga derelameg igin-iginne deiya´ salerobne ag, di signa noroldana´ gange di losomboga Eildi si bebnag deilimeg gom.
66016010	Lam eimne benege na gamyaga´ di weig buna´ elib mag ma´i anege yegeldogog ba eildi borobne na gunu danggayog ba signa ogse silamu si sabaldalameg.
66016011	Ba signa Eimayong eimasagne ag meili nemboga derelameg, sigdi sora´ si og ab ogne abse, bog signa engena´ gange di meilinge ag uboga losombayeg gom.
66016012	Bog na´ab eimne benege na weig mag go eilib mag ma´i yegeldogog ba, weig mag Efrat na sabog di borobnang nisin se yalesig uboga yaneba´ bisig gednebulul aboga.
66016013	Anda nana gemesi ba baga´ si ag ab, gamyaga´ si ag ab, mednena´ yubu omoladsinne si ag ab uboga meili gange nang weneli ya´i songe langgayeg ba eibsi.
66016014	Anena meili gange nang di budna´ ningginge ubnemen gomne ulameg meili gange nang danege, anda signa mogsogo nisin ag borobnang nisin ag bugonga´, weig sum mal obdangganeba´ anege nimi boloboga mamogna´se, sum nenege na Eimayong Yaga´ Migibne di sum.
66016015	“Gedlulum! Nana asoga´ don nimi songe yalamna. Webdanggoga eildi bagsum besa gemeyambara onggoga ulamla nimi alna yaga´ ngingyang se eii dolamlul, alna nong baneng balamlul goma´ se alna eili ublul goma´ aboga.”
66016016	Wera alna sig dognog ouling ag boloboga longilimsiog, ouling nenege na Ibrani yubu da´ib wenena Harmagedon alameldong.
66016017	Bog seg eimne benege na mag ma´i eimagsig yegelwanengog. Anda Eimayong di geis ee lomag anege uboga gegeldogsi, ba weig buna´ ag ab yubu migiba´ leldogog di: “Gigib unura dagla” aldogog.
66016018	Wenaldogog sabseibi beba´ ubum la´om aldogog, di limang yubu olnebeldogog, ba sa´uma ningnong wareldabelyayog, sa´uma´ nene na nimi ubsioga´ wilman uboga wene babe waralamla gom sa´uma´ sisa´ aga. Yaga´ seneng gomso sa´uma´ wareldogog.
66016019	Ba weig as nenege na wagoga weneli nembayog di Eimayong wangan ulamang mogsogo as nisin na douluboga gwildi-gwildi abog. Wera Eimayong na Babel weig as nenege sembibog, di Eildi yoo selele anggur mag degneroba´ mag ma´i alag dorog.
66016020	Mag dom-domag as nisin gom danggayog, di mein nisin babe eibeg goma´.
66016021	Anda youmba´ mog nonggela´ na, eildi sununa´ igin na lima puluh kilo so, eim ag uboga yonggayog, di nimi obsiog, ba nimi na Eimayong ag meili nemboga derelameg, youmba´ mog nonggela´ sigag olamsioga´ se.
66017001	Wera segbare eimnang danege aga dogne yayog, di segbare mag ma´i anege beya´ilamogne di nayag lebog di na: “Ane ag yalemba, yolsagna´ se weiggel genege mag dina´ mogsogag bulamla´ anda alse garerob yubu nana an ag ombadgunun.
66017002	Sogo ag borobnang nisin na alag yolsaglameg, di sogo ag ulamang nimi nisin na yolsagna´ di anggur serem song mag deroga serem sebda yabalameg.”
66017003	Bog Eimayong gange di na dora bobneog, di bubsya´ag bobineog. Ba gel dogne gamyaga´ aga momog eneng soa´ eilib bulwinggilamog, ba eibsi, meili nemboga deren yubu mome si doroba´ dina´ log. Anda gamyaga´ anege di ousa´ na segbare di ousa´ gwaga´ na sa´obara´.
66017004	Gel genege di onggamog bagsum na momog eneng so bagsum ab, youngga bun so bagsum aga emas ab, besarob girig ising do songe ab, meili ab degna weiga´ di memeroba´ aga onggamog, di eildi se ag na meili una´ nisin ab emas mag ma´i ag degneboga bomog di eildi meilinge yolsagna´ne ab bomog.
66017005	Anda eildi eisa´ ag na mome si gelelenga doroba´ dogne dorob di na: “Weig Babel na, Yolsagna´ Gelabo ab, Sogo ag Meili ulamang Nimi ab di Sigilin aboga dorob.”
66017006	Wera nana gemesi wenena genege na odseig seinilina´ nimi di eneng ab Yesus se yubu lag len nimi ab di eneng deroga serem sebeldogog. Wera nana eibsi wenena yaga´ logse irei budna´ aboga ngalaglamsi.
66017007	Wera eimne benege di na ag lebog di na: “Anna sa´ase ngalaglamlam do? Gene ab gamyaga´ di borobne ab di geleleng arobne ab nana an ag ombadgunun, gamyaga´ aga ousa´ segbare di ousa´ gwaga´ sa´obara´ anena.
66017008	Gamyaga´ eiblama´ ane na damen babe ora´, bog na od gom, alna somagna´ne lomag uboga langgulula´, di alna on gom urublul bisig bulula´. Anda sig sogo ag ulamang nimi na damen danegab sogo oulina´ aro bog, sigdi si Gamyag Buku ag si dorob gom nimi na ising eiya budna´ aboga ngalaglamgonga´, anda gamyaga´ anege na gigib od bog on gom urublula´, di on oloboga yulula´.
66017009	Bog ununa´ nene se weiga´ na gange besa gerem seinilina´ anege, Ousa´ segbara´ anena mein segbara´ eilibagsig na gel genege bulamla,
66017010	al segbara´ abenege babe na borobnang segbara´ anege, anda lambare na gigib malyunggindub, bog dognog na od umla, di on dogne na anam yanggom, anda al yale wenena od weiggoma´ og bo umsulula´.
66017011	Gamyaga´ aga damen gamyag ulamog bog wenena gamyag ulamla gomne nenege alna borobne aga linne, anda segbare nang danege abna ane songe bog alna gom urubneb bisig balamla.
66017012	Ousa´ gwaga´ sa´obara´ eiblama´ anege na borobnang sa´obara´ anege, eilnibonggia bo usina´ na aro, bog signa borobnang aboga deilisina´ na jam dognog se bo umsugonga´, gamyaga´ anegab nason isiboga.
66017013	Sig nisin na dognog nong ab, dognog seinilina´ ab dognog migib ab di sigdi bo usina´ nisin na gamyaga´ ag anege dodgonga´.
66017014	Signa Domba Me ag mal boboga oldalamgonga´. Bog signa Domba Me di dolbalag nemboga obsulula´, anese Alna ayong weignang nisin di Ayong Weigne ab, borobnang nisin di Borobne ab ulamla. Sig Al ab nason bebnag dangdob nimi ab bebnag danggugonga´, sig nimi danege na gigib biarob nimi ab, webdob nimi ab yeng dagom arob nimi ab.”
66017015	Wera eildi na ag leldogog di na: “Yolsagna´ gel bulamla´ ouling mag nisin eindi eiblama´ ane na yog as-yog as yog nimi-yog nimi, yog yubu-yog yubu nimi aga umla.
66017016	Ousa´ gwaga´ sa´obara´ eiblama´ ane ab gamyaga´ ane ab di yolsagna´ gel gene erigal nemburugonga´ anda, sigdi alna nongbanenga´ nembia yubu goma´ ag songe danggibdugonga´ anda, eilda´ sob delamdig di ug dabdugonga´.
66017017	Anese Eimayong na gigib sigdi gange ag Eildi yonge og ubgong arob una´ sigag deibsulula´ dognog nong ab dognog yubu ab di unubugong aboga, anda sigdi bo usina´ na gamyaga´ ag anege dodgugonga´, unuboga Eimayong yubu nisin sunum danggulula´.
66017018	Anda gelabo eindi eiblama´ anege na weig as nenege anda sogo ag borobnang nisin bo ulamsila´ anege.”
66018001	Nene gigib unura dagog di wenege na nana gemesi, ba yog eimne dogne eimag uboga yonggayog. Eildi bo usina´ se na weiga´ salerob, anda eildi bebnagne di na mogsogo nisin ab diman meleg waralamog.
66018002	Eildi yubu nonggela´ leldogog di na: “Babel as weiga´ na gigib goboga malyunggil! Gigib goboga malyunggil! Ba wene na meili gange nang un ouling danggal di, meili gange nang yoonge nisin ab, meili winang nisin erigal nenerobne ab dognolban ouling,
66018003	Anese yog as-yog as nisin na anggur mag serem una´ ab gange busu senge ab se na gigib derob, di Sogo ag borobnang nisin na alag yolsaglameg, anda sogo ag damnang degna´ oboga deglamig nimi na eildi gange busu senge di ma´aboga gigib seyag nimi danggayeg.”
66018004	Wera nana gegeldogsi wenena eimasag uboga yog yubu dogne leldogog di: “Neri mabo lei, a´unna langgululum! Ba a´unna eildi meilinge lomag dombululumag aboga, di a´un babe igin-iginne a´un ab ag isiboga danggesilag aboga.
66018005	Anese eildi meilinge na lamang-lamang aboga eimnong ag wenggalamla´, anda eildi meili ununa´ nisin Eimayong na seinilimla.
66018006	Alag degna´ deglum, eildi degna´ deglamsiog songe, anda alag na li salag besene dodlulum eildi wee welamla´ ag lebda, alse mag ma´i isiruba´ na li salag besene isiboga dodlulum.
66018007	Alag na igin-iginne ab ongei arobne ab dodlulum, alna bebnagne ab besarobne dina´ log gigib dorob. Anese eildi gange ag lemla di na: Nana borob gel songe bulamna! Nana geiriya´ gel gom; anda nana ongei arobne babe ubnulul goma´ alamlula´.
66018008	Anese aboga igin-iginne nisin li dognog sum aga dangalyalamla, anege na neigna´ ab ongei arobne ab gwaneng yo salag ab dangalyalamla, anda alna ug di dablula´, anese al lelegululne na Ayong Weigne Eimayong migibne di.”
66018009	Anda sogo ag borobnang nisin na gigib yobsagdanggoga eildi med-medgomob ulamla´ lomag ulamang, anda yogsum na alse enggoga salag bulamgonga´ al ug delamle, ba solom wenggalamla´ anege signa ising eibig wenege na.
66018010	Anese signa eildi igin-iginne logse mog seglameg, di sigdi lemig di na: “Ongei, anna ongei arob weig as lei, Babel migib as lei, anese an ag isina´ na jam dognog og ubla.”
66018011	Sogo ag ane damnang oboga degna´ deglamig nimi di babe alse enggoga salag bulameg, anese nimi dognog di babe sigdi damnang degna´ dogne degneb goma´ se.
66018012	Anege na sigda´ damnang degna´ emas ab perak ab, besarob girig ising do songe ab, meili ab, weya´ wina´ bagsum ab youngga bun so bagsum ab, alabom arob bagsum ab momog eneng so bagsum ab, yog damnang gal di memerobne aga song besarobne ab, yog damnang weyo si di memerobne babe, yog damnang degna´ log gal sisa´ babe, tembaga di memerobne babe besi ab pualam ab,
66018013	gal boga´ songe ab soo song besarob unne ab, besarob song un mag nisin ab, mur ab kemenyan ab, anggur ab minyak mag ab, besa webdob tepung ab gandum do ab, sapi ab domba ab, kuda ab kereta ab, ouragna´ nimi ab uboga nimi nong babe.
66018014	Anda sigdi lemig di na: “A´undi gange ag yo ulamsil galdo nisin na, gigib derong arobla, di yogne-yogne besarobne ab med-medgomobne ab na, a´un ag uboga derong aboga gom urubla, anda on eimigsig eibneba´ se gom.”
66018015	Sig damnang oboga degna´ deglamig nimi, al bisig uboga seyag nimi danggamig nimi na eildi igin-iginne ulamla´ logse mog seglameg di enggoga salag bulameg,
66018016	Sigdi lemig di na: “Ongei, ongei, weig as na, weya´ wina´ bagsum ab, youngga bun so bagsum ab momog eneng so bagsum ab, aga emas ab besarob girig ising do ab, meili ab di isingyoua´ besa wirub bagsum aga ongolamla´ bog, dognog jam ag ab damnang dina´ na gigib gom urubla.”
66018017	Anda kapal bonnang ab kapal lomag balameg nimi ab kapal lomag wee wen nimi ab sob-sob sum weig mag laut ag og un nimi ab na yaga´ mog seglameg,
66018018	Anda bialameg, al ug delamog di solom wenggalamog, ba wenege eiya lemeg di na: “As nesa aga weig as nenab neigso do?”
66018019	Anda signa sogo lenga´ ousa´ ag leledanggoga enggoga salag buggoga lemig di na: “Ongei, ongei, weig as nene, di aga nimi nisin na weig mag laut ag kapal babe od, damnang degna´ yaga´ bebnagne babe degoga gigib seyag nimi danggayeg, bog dognog jam nenagab og gigib gom urubla.
66018020	Eimasag lei, ngingyangse eii dolamlom alna oboga gom dala´se! Od seig seinilina´ nimi ab lerabana´ nimi ab, damen omoladsina´ nang ab lei, a´unse aboga alna Eimayong di gigib iginne doblenggibla.”
66018021	Anda migib eimnang dogne di ningnong girig daralongna´ dogne gyabsalbayog di weigmag laut lomag doranagoga eildi leldogog di: “Weig as Babel na, aneso uboga migiba´ dounugu doranagneba´, anda alna on eibneba´se gom.
66018022	Anda benggong kecapi on nimi ab mos sebna nimi ab, mob di bo ana´ yubu ab buana´ yubu ab na, an nong ag uboga on gegbugong goma´, di nimi dogne yaga´ yogne-yogne gerem memenne an ag uboga on eibgong goma´, di girig daralongna´ yubu lilim babe, an ag na on gegbugong goma´.
66018023	Anda an nong ag wesa´ diman babe meleg warabulul goma´, anda nengabo gelabo doldalamna di len yubu babe an nong ag na gegbugong goma´. Anese eindi damnang oboga degna´ deglameg nimi nisin na sogagse weig nimi, eindi sunuruba´ wesena´ di yog sogo nimi nisin mednena´ bisig yamnegoga deilimsulum.”
66018024	Anda lomag na damen omoladsina´ nang di eneng ab odseig seinilina´ nimi di eneng ab, sogo ag ab obsiyig nimi nisin di eneng ab od.
66019001	Nene gigib unura dagog bog nana gegeldogsi wenena eimasag ab yubu leldogoga´ na nimi dina´ di lelongso lemog, lemog di na: “Haleluya! Blebsina´ ab bebnag ab bo usina´ ab na nundi Eimayong di og,
66019002	Anese Eildi sunusina´ na sunum urububne ab sirigne ab di leleglamsil, anese weig yolsagna´ gel genege na gigib Eildi aga lelegayog, sogo nimi ag eildi yolsagna´ di meili ulimsioga´ anege na, anda Eildi ouragna nimi di eneng na Eildi alag degog.”
66019003	Di on li salag besenenge sigdi leldogeg di na: “Haleluya! Yo, solom na unum-unumse wenggalamlula´.”
66019004	Dua puluh empat Weig nang ab gamyaga´ dombara´ abenege ab di Eimayong weig buna´ eilib bugamoga´ ag, mabonggia meiboga giblameg di lemeg di na: “Amin, Haleluya.”
66019005	Wera gegeldogsi wenena yubu dogne weig buna´ ag anegab leldogog di: “A´un Eildi ouragna´ nimi nisin ab, a´un Alag log ulamlom nimi ab, weig nimi ab mog nimi ab lei, nundi Eimayong meiboga´ giblamgob!”
66019006	Wera nana gegeldogsi wenena nimi dina´ longolamna´ ab yubu lelongso lemog, mag wemboga yubu oo alameldo songe ab, limang yubu olnebeldogna gurud alamla songe lemog di na, “Haleluya! Anese nundi Ayong Weigne Eimayong na Yaga´ Migibne, anda gigib Borobne ulamla.
66019007	Nunna ngingyang se sa´mereboga eii dolameb, di Al bebnag deilimgob! Anese Domba Me di gel dona´ sum na gigib dangalyal, anda Al gel dobnebne na gigib gednamla.
66019008	Anda alag na lenan wina´ bagsum aga onggulul aboga dorog, yaga´ geis meleg darang-darang arob bagsum.” (Lenan wina´ bagsum nenege na odseig seinilina´ nimi di sirig ununa´ unulamangne nenege.)
66019009	Wera eildi nayag leldogog di na: “Mome ane doblom: Domba Me geldona´ ag biamsil ba ya´ilamang nimi signa ngingyang ulamgong.” On eildi nayag lebog di: “Lebna yubu nenena sirig, Eimayong di lerob yubu.”
66019010	Ba nana eildi yan damag malya´indoga alag gibildogsi, bog nayag eildi lebog di: “Aneso ununggom! Nana ouragna´ne, an ab anggabo ab songe neigne, Yesus se yubu lag lenne dobsi. Eimayong aga giblom! Anese Yesus se lag len yubu nene na eimig dangganebne se lag lena´ gange od di.”
66019011	Wera nana gemesi wenena odseig eim isigin gubog, ba geis kuda dogne eibsi; anda al bulwinggilamog nimi nenege di si na: “Dagoma Yengne ab Sirigne ab”, Eildi nimi sumboga mal oldana´ babe sunum urububne.”
66019012	Eildi ising na ugbog songe di Eildi ousa´ na mahkota dina´ log ongorob di, Eildi nong ag na yog si dogne si mome dorob nimi di babe eel gom si aga, alna Alnong di og eel si.
66019013	Eildi nong bagsum ongoroba´ na gigib eneng lomag sunuruba´ aga onggamog anda Eildi si na: “Eimayong di Yubu”.
66019014	Anda Eimasag nimi gong nisin na Alag dobda balameg; signa geis kuda ag bulwinggilamig di geis lenan wina´ bagsum onggameg di.
66019015	Eildi si ag ab na yog as-yog as obsineba´ se mal yoo leseroba´ langgayog. Anda signa Eildi besi dungun di wera bo ulamsulula´ di Alna anggur mag loldena´ di daralamsulula´, nenege na Eimayong Yaga´ Migibne di gorogna´ yoo selele.
66019016	Anda Eildi bagsum ag ab Eildi yan il ab ag na yog mome si dogne aneso dorob: “Borob nimi nisin se Borobne, ayong weigne nimi nisin se Ayong Weigne.”
66019017	Wera nana gemesi wenena eimnang dogne eseng eilib segamog di, eim ag yabalamang winang nisin ab yubu migiba´ biaboga leldogog di: “Ane ag yululum di longolamlulum Eimayong di seni weiga´ yomla´ anege nason dugob aboga,
66019018	Ya´indoga borobnang nisin di sob ab yin bonnang nisin ab, mal deiya´ wennang nisin ab, kuda nisin ab, kuda ag bulwinggindub nang nisin ab, nimi nisin ab, lobdob nimi ab, ouragna´ nimi ab, mog nimi ab, weig nimi ab di sob deneba´ se.”
66019019	Anda nana gemesi wenena gamyaga´ anege ab sogo ag borobnang nisin ab yin bona´ nang nisin ab signa neiga´ ag gigib longgoga kuda ag bulwinggilamog nimi nenegab Eildi yin yagnang ab ag obdanggugob aboga uldogeg.
66019020	Wera gamyaga´ anege ab sonda´ se mednena´ yubu omoladsin nang ab na salerobsiog, al gamyaga´ a´osing ag gedneb-gednebne ulamlulne nenege na, wera unuboga sig mome si gednebne domig nimi ab eildi sunuruba´ ag giblamig nimi ab na mednena´ bisig yamnegoga deilimsiog. Sig besene na gamyag bog ug weiga´ milagoga delamla´ lomag doranagsiog.
66019021	Anda yog nimi nisin babe na mal di obsiog, kuda ag bulwinggilamogne di bam ag uboga langgiog di, ba winang nisin na sigdi sob delamig di mon og ubsiog.
66020001	Nene gigib ba nana gemesi wenena eimnang dogne eimasag uboga yonggayog, ba eibsi di eildi see ag na somagna´ne ag isigin gubna´ kunci ab bousi soubu weiga´ dogne ab see ag salbayonggayog;
66020002	al na baga´ wisi gouru nenege salebayog, baga´ nenege na Iblis ab Setan nenege. Anda eildi baga´ anege na seribu tahun se soubu gouboga dobonggibog.
66020003	Wera somagna´ne lomag dora nagog di somagna´ne lomag na isigin seregayog di eilibagsig na gednebne gadne deibog, ba alna on yog as-yog as nimi nisin yamnegoga meili bisig bobusulul gom aboga, seribu tahun ulamgong wilman salag goggobdagna´ arobog wenege na; nene unura gigib wenena on li salag moga´ se og lobloublula´.
66020004	Wera nana gemesi wenena weig buna´ nisin ag na nimi bugameg ba eibsi; anda sigagna nimi lelegusugong arob migib babe doladsiog. On ising dogne gemesinge na Yesus se yubu lag lena´ ab Eimayong yubu omoladsina´ abse ngang blegdob nimi di gange babe eibsi; signa gamyaga´ ab eildi sunuruba´ memeroba´ ab ag giblameg gom nimi; anda signa gedneb una´ se mome si doroba´ eisa´ ag ab, se ag ab dorob gom nimi; anda signa on gamyag bugoga borobnang songe Kristus ab nason seribu tahun bo ulamsiyig.
66020005	Bog on yog somagdob nimi dara na seribu tahun goggobdagal binggom bog wenena gamyag bugogamgong goma´. Nene na oumunggun nong gamyag bugiyamsululne.
66020006	Oumunggun yagna´ ag ab gamyag bugiamsili nimi nenege na, alna geis legdob ba ngingyangse eii dolamlul. Somagna´ li salag besenenge sig ag dangalyoulul goma´ anda, bog signa Eimayong ab Kristus ab di imam nimi danggoga, signa borob nimi songe Al ab nason seribu tahun bo ulamsugonga´.
66020007	Seribu tahun gigib goggob dagle wenena, Iblis na dolongsina´ lomag dobonggiruba´ ag uboga see lobloublula´,
66020008	anda alna yog as-yog as nisin mog sogo gwaga´ dombara´ ag bindoga sonda´ yubu di yamnegoga deilimsulula´, anege na Gog ab Magog ab ag, di obdanggugob aboga sig bololamsulula´ deng na weigmag laut dalag mag weneng ab neigdigum so.
66020009	Wera signa mog sogo blu nisin ag winggiyig di, odseig seinilina´ nimi di wana´ asag adnalganeglamsieg. Bog eimag uboga ug yonggayog di sig nisin ug seglebesiog.
66020010	Anda Iblis di sig ag sonda´ yubu di bobyamnegamsululne na ug lomag ug milang-milang alamla´ ag dora nagog, anege na gamyaga´ ab sonda´ yubu omoladsinne ab se ouling ag, anda signa unum-unum se sinag gwelegnag leberegda ulameg.
66020011	Wera nana gemesi wenena geis weig buna´ dogne ab, Al anege eilib bugamogne ab eibsi. Di Al eiba´ ag uboga eim ag sogo ab derong arobog di ouling na on eibnemen gom urubog.
66020012	Anda nana gemesi wenena somagdob nimi aga weig nimi babe mog nimi babe weigbuna´ eiba´ ag anege seglameg ba eibsi. Buku nisin babe sanggameg di. Di on yog buku dogne babe sanggameg, anege na Gamyag Buku. Anda somagdob nimi ag babe na sigdi ununa´ ag lebda leleglamsiog, buku nenegag mome ura dorobne ag sumboga.
66020013	Ba weig mag laut na sig somagdob nimi aga lomag ulamang nimi ag dodsiog, anda Somagna´ne babe somagna´ sogo babe sig somagdob nimi ag dodsiog, di sig nisin babe na sigdi ununa´ eleb-elebne ag sumboga leleglamsiog.
66020014	Gigib wenena somagna´ne ab somagna´ sogo ab na weig mag ug delamla´ ag dora nagsiog. (Weig mag ug nene na somagna´ne li salag besenenge.)
66020015	Anda nimi na eildi si Gamyag Buku ag mome si dorob gom nimi wenena weig mag ug lomag dora nagsiog.
66021001	Wera nana gemesi wenena eim wenogne ab sogo wenogne ab eibsi, anese eim damenne ab sogo damenne ab na gigib derong arobla, di weig mag laut babe od gom.
66021002	Wera nana gemesi wenena geis legdob as dogne eibsi, as nenege na Yerusalem as wenogne, eimasag ab Eimayong ag uboga yunggayog, anda gelabo aga nengabo di dobneb gel genege na gweiga´ onggoga yalameldo songe umog.
66021003	Nana yubu dogne gegeldogsi, ba weig buna´ ag anegab yubu migiba´ leldogog di na: “Gedlom, Eimayong di ee soroba´ na nimi ab isiboga gan-gan ag ulamla di Alna sigab nason isiboga ulamgonga´. Ba signa Eildi nimi danggugonga´, di Eimayong na sigdi Eimayong danggulula´.
66021004	Anda Alna sigdi ising engesuma´ nisin babe lubibsulula´, somagna´ne babe od ulamlul goma´; nimi salag bugoga engena´ babe od ulamlul goma´, ongei arobne babe od gom, anese yogne-yogne nisin damenne na gigib gom urubla´ se.”
66021005	Al weig buna´ eilib bugamogne benege di leldogog di: “Gedlom, yogne-yogne nisin Neri wenogne danggibna!” Anda Eildi yubu di lebog di: “Mome ane doblom, aneso lebna yubu nene nisin na sunum sirig yubu”.
66021006	Eildi yubu nayag leldogog di na: “Nisin na gigib danggal. Nana Alfa ab Omega ab, Oumunggunne ab Goggobdagna´ne ab na. Mag yo nimi wenena, Neri gamyag mag lu ag uboga odyog debadsununa´.
66021007	Bebnag danggugong nimi, alna nene nisin doblula´, anda Nana eildi Eimayong dangganeba´ alna Neri me danggulula´.
66021008	Bog log eisa´ nimi ab, odseig seinilina´ gom nimi ab, meili un nimi ab, nimi osin nimi ab, yolsagaldan nimi ab, mog wesena´ gerem nimi ab, sunuruba´ ag gibna nimi ab, sonda´ yubu len nimi nisin ab na weig mag ug delamla´ ag wa´ugonga´; nene na somagna´ne li salag besenenge.”
66021009	Wera segbare eimnang abenege na mag ma´i segbare salbayeg di goggobdagna´ igin-iginne deibsineba´ anege aga dogne yanggayog, di eildi nayag leldogog di na: “Ane ag yalem, ba nana nengag doblul gel, Domba Me ag dorob gel genege an ag ombadgunun.”
66021010	Wera gange di na nong dorabobneog, di weig bebnag mein eilib bobineog, di geis legdob as nenege nayag ombadneog, as nenege na Yerusalem, eimasag ab Eimayong ag uboga yunggilamog.
66021011	As nenege na Eimayong di bebnagne yaga degnerob, di eildi diman meleg na yaga´ gemerob nong girig ising do songe meleg dararang arob as, yaspis do songe, wisi gemerob nong kristal songe.
66021012	Eyagomna´ na weiga´ bebnag eimnong ag werob, isigin wa´aselang na oo bare, di isigin wa´aselang oo bara´ elib anege na eimnang oo bare od, di bebnag eilibagsig na Israel nimi sisya´ oo bara´ di si mome doradeirub.
66021013	Yale samo isigin wa´aselang na weneli gubdub, di obleram samo babe weneli, di dabora sig babe weneli, di gesengban samo babe weneli gubdub.
66021014	Weig as nenege eyagomna´ na girig oo bare di diga´ deiya sorob di girig diga´ eilib anegena Domba Me di Oo bare leraban nang di mome si dorob.
66021015	Anda na ab yubu selelamnum eimne benege na emas di memerob dungun sununa´ dogne bomog, weig as ab, isigin wa´aselang ab, eyagomna´ ab sumbununa´ aboga.
66021016	Weig as nenege na bobom neigdigum, weya´ ag sig babe buruma´ ag sig babe neigdigum empat persegi gareganegdob. Anda as nenege na sunun dunguna´ nenege di sunuldogog, ba duabelas ribu stadia danggayog, weya´ agsig babe buruma´agsig babe bebnagsig babe neigdigum.
66021017	Wera alna eyagomna´ anege sunuldogog wenena, seratus empat puluh empat hasta danggayog, nimi di sunurub sununa´ na eimnang di babe sunurub sununa´ ag.
66021018	As nenegese eyagomna´ deiruba´ na yaspis ising do di memerob; bog weig as nong na wenog emas nong di og sorob, wenog ising gemena´ lag dingibum arob songe.
66021019	As nenege se girig diga´ deiruba´ na yog-yog girig ising do besarobne di sorob. Oumunggun diga´ girig na yaspis di deirub, besenenge na girig nilam di, wenelinge na girig mirah di, domne na girig zamrud di,
66021020	lamne na girig unam di, na´abne na sardis di, segne na girig cempaka di, linne na beril di, sugnange na krisolit di, sa´onge girig krisopras di, ga´lomne na lazuardi di, oonge na girig kecubung di deirub.
66021021	Isigin wa´aselang oo bara´ abenege urubub na mutiara oo bare di memerob, anda isigin eleb-eleb urubub mutiara dognog-dognog ura memerob, di as nenege bisig yabana´ na wenog nong emas di memerob, ba wenog ising gemena´ nenege di meleg darangom alongso ulamog.
66021022	Weig as lomag ab Eimayong di geis ee anege nana eibsi gom, anese Ayong Weigne Eimayong Yaga´ Migibne, anda geis ee anege na Al, Domba Me anege babe neigne.
66021023	Anda as nenege na eseng ab wal ab di ee diman dingganmen gom, anese Eimayong di bebnagne di melega´ di aga ee diman dingilamla, anda wesa´ diman nong na Domba Me.
66021024	Anda yog sogo-yog sogo nimi nisin na eildi diman meleg ag ulamgonga´, di sogo ag borobnang nisin sigdi bebnagne na alag beyalamgonga´;
66021025	Anda as nenege na isigin wa´aselang gubduba´ anege na sinag gwelegnag isigin gubmuruduba´ ulamlula´, anese as nenegag na ee einina´ babe eimbulul goma´ se.
66021026	Anda yog sogo-yog sogo nimi nisin di bebnagne ab gibna´ ab na alag beyalamgonga´.
66021027	Bog as nenege lomag na sugurubne dogne babe wa´ulul goma´, goma sonda´ yubu len nimi ab, nimi ag meili so un nimi ab na wa´ugong goma´, bog as nenegag wa´ugong nimi na sigdi si Domba Me di gamyag buku ag mome si dorob nimi og wa´ugonga´.
66022001	Wera gamyag mag eildi nayag omoladneyoga´ anege na yaga´ wisi yabdob maggo kristal so, anda lu na Eimayong ab Domba Me ab di weig buna´ ag uboga mag lu oboga dalbalamog.
66022002	As nenege bisig yabana´ na, maggo nenege abom dara-dara, di gamyag gal babe li salag deng oo bare moulamog, wal uldogna´ gigib li dognog moulamog; ba gal nenege ba´ di na yog sogo-yog sogo nimi nisin weselamsiog.
66022003	Wera as nenege ag ab na wemdarob una´ babe od gom. Eimayong ab Domba Me ab di weig buna´ ag na as nenege lomag bulamlula´, ba Eildi ouragna´ nimi na Alag giblamgonga´.
66022004	Anda signa Eildi a´osing babe eibgonga´, di sigdi eisa´ ag Eildi si mome dobsulula´.
66022005	Anda as nenegag na ee enimnag babe od gom, di signa wesa´ ab eseng ab di diman meleg dengaso yo ubsulul gom, anese Ayong Weigne Eimayong di aga ee diman sigag meleg dingilamsulula´, ba signa borob nimi songe unum-unumse bo ulamsugonga´.
66022006	Wera eildi nayag leldogog di na: “Lerob yubu nene na sunum urubub sirig yubu, anda Ayong Weigne Eimayong di gange aga damen omoladsina´ nang ag dodsiog di Eildi eimnang babe gigib bogdebelyayog, Eildi ouragna´ nimi ag al wenege berera dangganeb yubu ombadsugong aboga.”
66022007	“Odseig Nana berera yalamna. Buku nene ag uboga eimig dangganebne ag dagom alamang nimi na ngingyang ulamgong!”
66022008	Nana Yohanes, nene nisin na neri gigib oo gegbesi, di ising eibsi. Nana gigib gegboga ising eiya eimne benege di yan eiba´ ag malbesi, ba nenege nisin na nayag ombadneog, ba alag gibnun aboga uldogsi.
66022009	Bog eildi nayag leldogog di na: “Ane songe unggom! Nana ouragna´ne, an ab anggabo ab damen omoladsina´ nang ab, sig buku nene ag dorob yubu nisin ag dobda balamang nimi nisin ab songe neigne. Eimayong aga meiboga giblom!”
66022010	On eildi leldogog di na: “Buku nene lomag ab eimig unubanebne se lerob yubu nene nisin gedneba´ ulinggom, anese eildi sum na gigib beram danggal.
66022011	Yalbabna´ gange ulamla nimi na, od yalbabne og ulamlul, meilinge og ulamle nimi na od meilinge og ulamlul, bog sirigne og ulamle nimi na od sirigne og ulamlul, geis legdob ulamle nimi na od geis legdoba´ murub ulamlul!”
66022012	“Odseig Nana berera yalamna anda Nana nimi nisin sigdi ununa´ ag lebda Neri degna´ degsunun aboga degna´ beyalamna.
66022013	Nana Alpha ab Omega ab, anda Damenne ab, Eimigne ab, Oumunggunne ab, Goggobdagna´ne ab.”
66022014	Sigdi bagsum gigib geis legdob nimi na ngingyang ulamgonga´. Yogsum signa unum gamyag galdo dona´ na sigda´ umla, anda as nenegag na isigin wa´aselang memeroba´ bisig uboga wa´lamgonga´.
66022015	Bog gam ab mog wesena´ gerem nimi ab, yolsagaldan nimi ab, nimi osin nimi ab, sunuruba´ gibna nimi ab, sonda´ yubu lena´se wana´ sogolamang nimi ab, unulamang nimi nisin na beiyagsig ulamgonga´.
66022016	“Nana Yesus, eimnang dogne gigib Neri a´un jemaat nisin ag nene nisin lag lena´se doldogolyesi. Nana gal moga´, anege na Daud yena´ di mangadangdenne, yale samo gura´ warelamna.”
66022017	Eimayong Gange ab nenge dobneb gel genegab di leldogdeg di: “Yulom!” Anda nimi na gegbugong wenena, eildi leble di na “Yulom!” ablula´. Anda nimi na mag yo wenena alna yanggana´ na seleb, nimi na mag yo wenena alna gamyag mag nenege odyog doboga delamlul!
66022018	Buku nene ag ab eimig unubanebne se yubu gegelamang nimi nisin ag nana lag lemna: “Nimi dogne di yubu dane nisin aga on ma´aboga dogne lemlul wenege na, Eimayong di alag babe on igin-iginne ma´aboga dodlula´ buku nene ag dorobne ag uboga.
66022019	Anda nimi dogne di buku nene ag eimig unubanebne se dorobne aga dara gosaglolonglamlul wenena, Eimayong di babe on buku nene ag ura dorob songe gamyag gal ab geis legdob as nenegag una´ ab na alag uboga doblula´.”
66022020	Al yubu nene nisin ombadneogne di yubu lebog di na: “Yo Nana berera yalamna!” Amin, Ayong Weigne Yesus na, Yulom!
66022021	Ayong Weigne Yesus di glagia doladsina´ na a´un nisin ag ulamsulula´! Amin.
