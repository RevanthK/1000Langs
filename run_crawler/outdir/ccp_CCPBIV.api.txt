40001001	Jisu Kristo Davidor bongso ar Davide Abrahamor bongso. Igun olakke Jisu Kristor buro-burigun.
40001002	Abrahamor puo olode Isaak, Isaakor puo Jakob, Jakobor puo olode Juda ar tar bheiun.
40001003	Tamari dine Judar puo olakke Perez, Zera. Perezor puo Hesron, Hesronor puo Aram.
40001004	Aramor puo Aminadab, Aminadabor puo Nahson, Nahsonor puo olode Salmon.
40001005	Salmonor puo Boaz, mabuo elode Rahabi, Boazor puo Obed, Obedor mabuo olode Ruthi. Obedor puo Jesi.
40001006	Jesir puo olode David raja. David rajar puo olode Solomon. Solomonor mabuo olode Urior mogkuo.
40001007	Solomonor puo Rehabom. Rehabomor puo Abija, Abijar puo olode Asa.
40001008	Asar puo Jehosapad. Jehosapador puo Jehoram, Jehoramor puo olode Uzzia.
40001009	Uzziar puo Jotham, Jothamor puo olode Ahaz. Ahazor puo olode Hezekia.
40001010	Hezekiar puo Manasi, Manasir puo Amon. Amonor puo olode Josia.
40001011	Josiar puo Jekonia ar Jekoniar bheiun Babylonor manuschune Israel manuschunore banidajit nibar lokke jormo oion.
40001012	Tharare Babylonot banidajit nejanar porendi Jekoniar puo Shealtiele jormo oie. Shealtielor puo Jerubabel.
40001013	Jerubabelor puo Abiudor, Abiudoro puo Eliakim. Eliakimor puo olode Azor.
40001014	Azoror puo Zadog. Zadogor puo Akim. Akimor puo olode Eliud.
40001015	Eliudor puo Eliazar. Eliazaro puo Mothan. Mothanor puo olode Jakob.
40001016	Jakobor puo Joseb. Josebe olode Merir neg. Sei Merittun Jisu jormo oie. Manjie tare Kristoio hon.
40001017	Sebeden beg pirigun Abrahamottun duri Davidor song olakke soiddio piri. Davidottun duri Babylonot banidajit nionde somoi song olakke soiddio piri. Ar Babylonot banidajit nionde somoiottun duri Kristo song olakke soiddio piri.
40001018	Jisu Kristor jormogan olode edogkie: Tar ma Meri Josebpoi jodon bananar porendi, hintu thara ekhaborot no thagke Meri Pobitro Apta darai pedoli oie.
40001019	Hintu tar negkuo Josebe dharmitto manus elo hinottei, the Merire manjior mujungot itjiot phelei dibar no selo. The Merire mure-mure sari dibar mone-mone thik gorsie
40001020	Hintu Josebe ien bhabi sanar porendi, Probur ekkuo sorgo-dud sobone-sobone tar idu dega dinei tare holo, “Joseb, Davidor bongso, tui Merire tor mog ijebe lobar no dores. Haron tar pedot agede sibie olode Pobitro Aptar.”
40001021	The ekkuo morod puo phudebo, tui tar nangan Jisu thoi dis. Haron the tar manuschun tharar pabpanittun mukti goribo.
40001022	Ien begkan ghodi gelode jene Probuie munibuor muendi hoiede sien puron oi:
40001023	“Suno, ekkuo shodi gabur-milie pedoli obo, the ekkuo morod puo phudebo. Tare ‘Immanuel’ nang thoi dibag.” Sienor orthogan, “Amar loge Itchior age.”
40001024	Sebeden, Josebe ghumottun jagilo. Tare Probur sorgo-dudtuoi ugum dede doge-doge gorilo. Sebeden, the Merire lo-lo.
40001025	Hintu Puobuo no oi song the Meri loi ek haborot no thai. Polim morod Puobuore Josebe nang thoi dilode Jisu.
40002001	Herod rajar amolot, Judea dejor Bethlehem adamot Jisu jormo onar porendi pugottun pundigkunδ Jerusalem sohorot ejchion.
40002002	Sebeden thara pujor gorilakki, “Judaiunor Rajabuo jormmeiegidie sibie hudu? Pugendi tar tarabuo ami degkiei ar tare salam goribartei ami ejchiei.”
40002003	Jokke Herod rajai sei hoboran sunilo, the sintiet porilo ar goda Jerusalem sohorot manuschuneo sintiet porilak.
40002004	Sebeden the beg manuschunor Guruthagurun ar dhormo niomor mastorun eksomare dagi, tharattun pujor gorilo, “Kristo hudu jormeibogi?”
40002005	Thara Herodore uttor dilak, “Judea dejor Bethlehem adamortei edogkie gori munibuoi legkie:
40002006	‘Tui Judea dejor Bethlehem, Judea dejor sohoro moiddie tui hono din begottun sigon noi. Haron tor Bidiriettun ek jon sason-gorie bhar obo, the mor Israel manuschun rakkoli obo.’”
40002007	Sei jeredi Herode mure-mure pundigkunore daginei, hon somoi tarabuo dega die tharattun pujor gori lo-lo.
40002008	Ar tharare the sei hodagan hoinei Bethlehemot tharare dipadelo, “Jaw ar gome-dalei sigon gurobuore togeiogoi. Ar jokke tumi tare suph po, more hobor duo, muio tare salam gori paronggoi para.”
40002009	Suno, raja hodagan sunonar porendi pundigkune gelak. Ar thara pugendi degkuonde tarabuo sigon gurobuo agede uju lungegoi song tharattun akke-akke ja dhorilo.
40002010	Tarabuo deginei pundigkune baari hujhi olak.
40002011	Jokke thara ghoro bidirie somilakkoi, sigon gurobuo ar tar ma Meri somot deginei, thara adu pari tare salam gorilak. Sebeden tharar dhon-baksu hulinei sigon gurobuore dan dilakke sona, poiriek ar mura.
40002012	Sebeden thara Herodor sidu phiri no jebartei Itchiore tharare sobone-sobone uij dilo. Senottei thara oinnio podedi thara nijor dejot phiri gelak.
40002013	Pundigkun janar porendi probur ekkuo sorgo-dud sobone-sobone Josebor sidu dega dinedi tare holo, “Herode gurobuore morei pebartei togar. Senottei, tui uth, gurobuore ar tar mare loinei Egypt dejot dhei ja. Ar mui tore jedog dinsong no hong, sedog dinsong sidu thagkoi.”
40002014	Sebeden Josebe udi, the gurobuore ar tar mare loinei reide-reide Egypt dejot gelo.
40002015	Herode no more song the sidu thelo. Ien ghodi gelode jene Probuie munibuor darai hoiede sien puron oi, “Egypt dejottun mor Puobuore mui dagi anilung.”
40002016	Jokke Herode pugor pundigkune tare phagi mari jeion bili buji pari, the baari rak olo. The pundigkunottun tarabuor somoibuo pujor gori loiede doge, Bethlehemot ar tar seropala jaganit di bojor ar di bojorattun tole beg morod puogun morei pheleibartei the ugum dilo.
40002017	Siendoi muni Jeremia legkiede hodagan puron olo.
40002018	The legkie de, “Rama adamot bug pora oinei gujuri-gujuri hande ro suno jeie. Rakilir puogun morsion hinottei haner, tare huno jone bujei no parton.”
40002019	Hintu Herod rajar moranar porendi, Egypt dejot Probur ekkuo sorgo-dud Josebor sidu sobone-sobone dega dinedi tare holo,
40002020	“Tui uth, gurobuore ar tar mare loinei Israel dejot phiri ja.Gurobuore morei pheleibar seionde sigun morchion.”
40002021	Sebeden the udinei, gurobuore ar tar mare loinei Israel dejot phiri elo.
40002022	Hintu Judea dejot Arkelauze tar bab Herodor azai raja uttie bili Josebe suninei, the sidu jebar dorelo. Itchiore tare sobone-sobone uij denar porendi, the Galili dejot gelo.
40002023	The ekkan adamot jei, siot bojotti gorilogoi. Sei adamor nangan olode Nazareth. Siendoi munigune hoionde hodagan puron olo, “Manjie tare ‘Nazareth hullie’ hobak.”
40003001	Sei somoiot baptisma goridie Johone Judea dejor moruobomit einei phogodang gorer.
40003002	The hor, “Itchioro rejjiogan hai ejchie hinottei tomar monani phiro!”
40003003	Ei Johonor sombonde muni Isaiar darai ei hodagan ho oie, “Moruobomit ek jonor roi horte: ‘PROBUR podtan hajeinei, tar podtani uju goro.’ ”
40003004	Ar Johone the nije uduo hejchoi bunnie habor uri thai, ar tar homorot samarar homor pijoni pini thai. Ar the shuduo-phiring ar jharo modhu hedo.
40003005	Sei somoi, manus Jerusalem sohorottun, goda Judea dejottun ar goda Jordan sorar seropala jaganittun tar sidu gelak.
40003006	Ar tharar pabpani haam heinei Jordanot tartun baptisma lolak.
40003007	Hintu Johone jokke shagor Pharisi ar Sadduki tar idu baptisma goribartei ettonde degilo, the tharare holo, “Bijollo sabor bongsogun, ebode rakkanottun dhei jebartei honna tomare uij dilo?
40003008	Tomar monani pabottun phireio bili manjie degon para ham goro na.
40003009	Ar tumi mone-mone no hoio, ‘Amar bab Abrahame amattei agedo.’ Haron mui tomare hongor: Itchiore ei silunottuno Abrahamottei puo banei di pare.
40003010	Ikkunu gajchunor gorat hurolan thuo oie. Jei gajchuot gom gulo no doribo, sibie goschei dinedi agunot phelei die obo.
40003011	“Tomar monani phireio hinottei, mui tomare jodepode gori panit baptisma gori duongor. Hintu mortun bes oborug ek jon ejer. Mui tar jodaganio boie dibar lak noi. The tomare Pobitro Aptaloi ar agundoi baptisma gori dibogi
40003012	Tar ghomun gome-dalei boier dinedi gola-ghorot bhorei thobartei tar hulogan adot loinei age. Hintu sobhagun huno din no morede agunot puri pheleibo.”
40003013	Sei somoi Galili dejottun Jisu lungilogi. The Johonottun baptisma lobartei Jordan sorat tar idu elo.
40003014	Hintu Johone ien hoinei tare badha dibar selo, “Mui tortun baptisma lona dorkar, a hittei tui mor idu baptisma lobartei elede?”
40003015	Jisu Johonore uttor dilo, “Ikkunuttei ien goribar dena. Haron edogkie gori ami beg dharmig niomani purei dena hamakkai dorkar.” Sebeden Johone raji olo.
40003016	Johone Jisure baptisma gori denar jogon-togon, Jisu panittun udi elo. Ar sawh, tartei sorgogani huli die oie. Johone Itchioro Aptabuo ekkuo hodoro dogkie oinei lambegi ar Jisur ugure portegi degilo.
40003017	Sebeden jogon-togon sorgottun ekkuo sobdo bhar olo, “Ibie olode mor agojor Puo, tar ugure mui baari hujhi olung.”
40004001	Sei porendi Diabolaδ Jisure lub degeinei pabot pheleibartei Aptai tare moruobomit nejeilo.
40004002	Solis din solis reid ubos thanar porendi Jisure ped porai dorilo.
40004003	Sebeden Diabolaδ tar idu einei tare holo, “Tui judi Itchioro puo os, ei silun pidie obartei ugum de.”
40004004	Hintu Jisu uttor dilo, “Sastrot ien lega age, ‘Manus bana pidieloi no bajibak, hintu Itchioro muottun bhar oidie hodaloi bajibak.’ ”
40004005	Sebeden Diabolaδ tare pobitro sohoranot nejeilo. Ar the tare Mondiro suischieng badhi-sugkuor ugure thiei bajei dilo.
40004006	Ar the holo, “Tui judi Itchioro Puo os, iottun jham de. Haron Sastroie hoi, ‘Tor thengani silot dhuz no hai para, Itchiore tar dudtunore tortei ugum dibo. Thara tore ad-padi thebakki.’ ”
40004007	Jisu tare holo, “Sastrot ien lega age, ‘Tor PROBU Itchiorbuore tui porikkie no seis.’ ”
40004008	Aro, Diabolaδ Jisure ekkuo shanggadik ojol mounot tulilogoi. Siottun the songsaro beg rejjiogani ar sienir beg oborugkani tare degeilo.
40004009	Sebeden Diabolaδ Jisure holo, “Tui judi nije bukpari porinei more tobona gorinei tor Probu bili more mani los, ieni begkani mui tore dim.”
40004010	Sebeden Jisu tare holo, “Soitan, iottun jagoi! Sastrot ien lega age, ‘Tor PROBU Itchiorbuore tobona goris, ar tui bana tare sebona goris.’ ”
40004011	Sebeden Diabolaδ Jisure phelei gelogoi. Ar sawh, sorgo-dudtune einei tare jotton gorilakki.
40004012	Sebeden Johonore jiel-hanat bhoreion bili Jisu suninei, the Galili dejot phiri elo.
40004013	Nazareth adaman the sari jeinei Kapernaum sohorot rolo. Ien olode Galili sagoro parot, Zebulun ar Nephtali zelar bamot,
40004014	jene muni Isaiar darai ho oiede hodagan puron oi,
40004015	“Bilo parot, Jordan sorar uhuledi, Zebulun ar Nephtalir bamot, Be-jadtunor Galili dejot,
40004016	jei manuschune andharot agon sigune ekkan asarjio phor degilak. Ar morana jagat, sabbath agonde sigunor ugure phor phudilogi.”
40004017	Sei lokkettun duri Jisu prosar gora arambo gorilo. Ar the hor, “Sorgo rejjiogan hai ejchie hinottei tomar monani phiro!”
40004018	Ar Jisu Galili sagoro parot berade, the di bheiore, Simon, tare Pitor hon ar tar bheibuo Andriore sagorot ekkan jal pelade degilo. Haron thara olakke jallie.
40004019	Sebeden, Jisu tharare dagilo, “Mor loge ejo, mui tomare manus dhorie jallie banem.”
40004020	Ar jogon-togon tharar jalani phelei jeinei tar loge gelak.
40004021	Ar siottun hottur jeinei, the aro oinnio di bheiore degilo. Zebedior puo Jakob ar Jakobor bheibuo Johon. Thara ekkan nawt tharar bab Zebedi somot boinei jalani tundon. Jisu tharare dagilo.
40004022	Ar jogon-togon thara nawgan ar tharar babpuo phelei jei tar loge gelak.
40004023	Jisu Galili dejot beg jaganit berei-berei, synagogot sigkie dilo ar Itchioro rejjiogano gom hoboran prosar gorilo. Ar manuschunor beg biedi ani ar beg aw-sugkiegun the gom gori dilo.
40004024	Tar hoboran goda Syria dejot shidie gelo. Senottei, manuschune beg aw-sugkiegun tar idu anilak. Sigune nanan biediloi ar pireloi dug padon. Bhude peie, bandor pagol, ar ajorchie pirellieo elak. Sigunore the beg gom gori dilo.
40004025	Ar shagor manus Jisur loge gelak. Sigune ejchionde Galili dejottun, Dekapolis bamottun, Jerusalem sohorottun, Judea dejottun ar Jordan sorar uhulottun.
40005001	Sebeden Jisu manjior jhagkun deginei, the ekkuo mounot udilogoi. The bojanar porendi, tar sisjiogun tar idu elak.
40005002	Sebeden Jisu tharare sigkie die dorilo,
40005003	“Jigune aptadi gorib, thara hoballie. Haron sorgo rejjiogan olode sigunor.
40005004	“Jigune mono dugot agon, thara hoballie. Haron Itchiore sigunore mono suge thobo.
40005005	“Jigune nombro, thara hoballie. Haron pittimigan sigunor dhon-sompotti obo.
40005006	“Jigune ped pora ar pani saj dogkie mone-prane Itchioro ischie doge goribar sade hosto bhug goron sigun hoballie. Haron Itchiore sigunore mon purei dibo.
40005007	“Jigune manjiore doye goron thara hoballie. Haron Itchiore sigunore doye goribo.
40005008	“Jigunor ontor pobitro thara hoballie. Haron sigune Itchiorore degibak.
40005009	“Jigune milie-mili ham goron, thara hoballie. Haron Itchiore sigunore tar puo hobo.
40005010	“Jigune Itchioro ischie doge gorte manjie tharare dug-hosto lagan, thara hoballie. Haron sorgo rejjiogan olode sigunor.
40005011	“Manjie mortei tomare insie gorilie, dug-hosto lagele ar mijie-mijie gori beg nanan horab hoda tomar biruddie hole, tumi hoballie sie.
40005012	Ei sedogkie gori tomar agendi elakke munigunoreio manjie dug-hosto lageion. Hintu tumi shanggadik hujhi oinei utchob goro. Haron tomartei sorgot ekkan oborug poriskari thoidie oie.
40005013	“Tumi olade pittimir nun. Hintu nunonor judi nunsuogan no thai, salen, hingori nunonore aro nunsuo gori para jebo? Ien gunor no lakkie obo. Senottei manjie ien barendi phelei duon sebeden uron.
40005014	“Tumi olade songsaro phor. Ekkuo mouno pidit ekkan sohor banilie lugei thoi no pare.
40005015	Huno jone serag dhoreinei lei dagi no thon. Hintu serag-danit thon, ar ghoro bidirie beg manuschunore seragkuoi phor de.
40005016	Ei sedogkie gori tomar phoran manjior mujungot phudok. Sebeden tomar gom hamani thara degibak ar tomar sorgo Babore baini goribak.
40005017	“Mosir Niomani bah, munigunor sigkiegani bhonggo gori dibartei mui ejchiong bili tumi no bhappo. Sieni bhonggo gori dibartei mui no ejong, hintu sieni puripunnuo gori dibartei mui ejchiong.
40005018	Mui tomare soittio hodagan hongor: Jedog dinsong sorgo ar pittimi boij no jai, sedog dinsong begkani ghodi no gele, Niomanittun huno din ekkuo sigon orok bah, ekkuo phuduoioδ bad jedo noi.
40005019	Senottei, je nahi ei ugumanittun ekkan samannio ugum no mane ar manjiore sien no manibartei sigkie de, Itchiore sorgo rejjiot tare begottun gunor no lakkiebuo hobo. Hintu je nahi ei ugumani mane, ar manjiore manibartei sigei, Itchiore sorgo rejjiot tare gunor manuschuo hobo.
40005020	Mui tomare hongor, tomar dharmigkani dhormo niomor mastorunor ar Pharisigunor dharmigkanittun bes no ole, tumi huno din sorgo rejjiot somi peda noi.
40005021	“Tumi suinniode ago dinor manuschunore Niomane hoie, ‘Hun no goris. Je hun gore, the bijierot puribo.’
40005022	Hintu mui tomare hongor, je tar bheibuor ugure magana-magana rak tule, the bijierot puribo. Ar je tar bheibuore judi hoi, ‘Behup!’ The Senhedrinot jebar lak. Hintu judi je hoi, ‘Be-akkol!’ The norogor agunot jebar lak.
40005023	“Senottei, jokke tui tor danan pallienganot anos, ar tor bheibuor tor biruddie monot dug age bili siot judi tor idot ude,
40005024	tor danan pallienganor mujungot phelei jei, akke tor bheibuo sidu jeinei tarloi milie-mili ogoi. Tar porendi einei tor danan Itchioro idu utchorbo gorischi.
40005025	“Tor biruddibuoi tore kuduot no nejade, jade-jade tarloi hoschiegani seret gori sireis. Sedogkie no ole tor biruddibuoi tore agimuor adot gojei dibogoi. Ar agimuoi tore polischuor adot gojei dibogoi. Sebeden mondiro polischuoi tore jiel-hanat bhorei thobogoi.
40005026	Mui tore soittio hodagan hongor, ekkuo poijieδ bagi theleio tui siottun nigili pede noi.
40005027	“Tumi suinniode ago dinor manuschunore Niomane hoie, ‘Tui shanda no goris.’
40005028	Hintu mui tomare hongor, je ekkuo miliere lub laginei rini sai, the tar ontorot honatto shanda gorsie.
40005029	Senottei judi tor den sogkuoi tore pabot pelai, sibie hueinei lugimari dis. Tor goda heyegan norogor agunot porana darane tor ek onggo hani onagan tortei gom obo.
40005030	Ar judi tor den adtane tore pabot pelai, sien habi phelei lugimari dis. Tor goda heyegan norogor agunot porana darane tor ek onggo hani onagan tortei gom obo.
40005031	“Niomane ieno hoi, ‘Je mog sari de the tar mogkuore shur hagos dok.’
40005032	Hintu mui tomare hongor: Shanda duj bade je tar mogkuore sari de, the tar mogkuore shanda gora bajeide. Ar je siennie gori sarsie milie loi, theo shanda gore.
40005033	“Ar ebar tumi suinniode ago dinor manuschunore Niomane hoie, ‘Mijie sobot no heis. Hintu Probu sidu mannioschie sien sireis.’
40005034	Hintu mui tomare hongor, Shobai sobot no heis. Sorgo shakki gori sobot no heis, sien olode Itchioro singason.
40005035	Pittimigan dhorinei sobot no heis, sien olode tar theng thoidie jaga. Jerusalem sohoranan dhorinei sobot no heis, ien olode moha rajar sohor.
40005036	Ar tor madat dhorinei sobot no heis, haron tui ekkan sulo mone hole hala ar mone hole dhub gori no paros.
40005037	Ole, ‘Oi’ ar no ole, ‘Noi’ hoio. Ei barattun ole, sien bojonggottun.
40005038	“Tumi suinniode Niomane hoie, ‘Sogor azai sog ar dador azai dad.’
40005039	Hintu mui tomare hongor: Tor ugure je oborad gore, sibier ugure hena no ugureis. Judi huno jone tore den hanjabat suoran, bang hanjabagano padi dis.
40005040	Ar judi je huno jone tor shilummuo lobartei torloi mogoddima goribar sai, tare tor huttuoio lobartei dis.
40005041	Je huno jone judi tore tar poja ek meilδ boi bajei de, sien di meil boi dis.
40005042	Je mage tare dis. Ar je tortun udor mage tartun tui muon no phireis.
40005043	“Ek jone hoiede sien tumi suinnio, ‘Tor paralliegunore tui hos pei pebe, ar tor sottrugunore tui hinsie no goris.’
40005044	Hintu mui tomare hongor, tomar sottrugunore hos peio. Jigune tomare geil duon sigunore asirbad duo. Jigune tomare hos no pan sigunore gom ham gori duo. Jigune tomare gome bebohar no goron, ar tomare dug-hosto lagan sigunottei bor magi duo,
40005045	Jene tumi sorgo Babor puo aw para. Haron the gom manuschunottei ar bojong manuschunottei tar belan tuli de. Ar the dharmig ar pabi manuschunottei jhor di de.
40005046	Jigune tomare hospan judi tumi bana sigunore hos pele, hi poriskari peba? Hajana-tullieguneo siennie goronde noi ni?
40005047	Ar tumi judi bana tomar bheiunore salam janeile, oinnio jonottun bes hi goror? Hajana-tullieguneo siennie goronde noi ni?
40005048	Senottei, tomar sorgo Babe jeannie puripunnuo, tumio sei doge puripunnuo uo puribo.
40006001	“Hobotdar, manjiore degebar-tei tumi tharar mujungot dan-dhormo no gorsio. Judi goro, salen tomar sorgo Babottun tumi hitchu poriskari no peba.
40006002	“Senottei jokke tumi dan-dhormo goro, phagaragunor sannie no gorsio. Tharare manjie baini goribartei synagogot ar pode-ghade thara begol bajeinei dan-dhormo goron. Mui tomare soittio hodagan hongor, thara honatto tharar poriskarigan peion.
40006003	Hintu tui jokke dan-dhormo goros, Sokkene tor den adtane hi gorer tor bang adtane hobor no pok.
40006004	Ei sedogkie gori tor dan-dhormogan ghubone die obo. Sebeden tor Babe, ghubone sei thaidie sibiei, hulomela gori tore poriskari dibo.
40006005	“Ar tui jokke bor magos, phagaragunor sannie no goris. Manjie tharare degon para, thara synagogot ar podo dojorot thieinei bor magibar gom pan. Mui tomare soittio hodagan hongor, thara honatto tharar poriskarigan peion.
40006006	Hintu tui jokke bor magibie, tor gudhibuor bidirie somes. Tar porendi duoran nadinei ghubone thaidie tor Babottun bor magis. Sebeden tor Babe, ghubone sei thaidie sibiei, hulomela gori tore poriskari dibo.
40006007	Hintu tumi jokke bor mago, Be-jadtunor dogkie gori ortho sara hoda bar-bar hoinei bor no magkio. Haron thara mone goronde thara jokkene bar-bar hon, tharar Itchiorbuoi tharar bor maganagani sunibo.
40006008	Senottei tumi thara dogkie no gorsio. Tumi bor no magode tomar Babe tomar hi dorkar the hobor pai.
40006009	“Senottei, edogkie gori tumi bor magkio: Amar sorgo Bab, tor nangan pobitro ok.
40006010	“Tor rejjiogan ejok. Tor ischie sorgot jedogkie goron, ei pittimitio sedogkie gortok.
40006011	“Amare nitto hebar mojim bhat oi para dis.
40006012	“Amar ugure duj goronde sigunore mab di die dogkie, tuio amar dujchani mab goris.
40006013	“Amare hu-podedi no nis. Hintu bojongguottun amare rokkie goris. Haron rejjiogan, hemodagan ar mohimagan umore-umor tor. Amen.
40006014	“Judi tomar biruddie manjie duj goronde sieni mab duo, tomar sorgo Babeio tomar dujchani mab dibo.
40006015	Hintu judi tumi manjiore mab no duo, salen, tomar Babeio tomar niom bhonggogani mab no dibo.
40006016	“Tumi jokke ubos thago, phagaragunor dogkie suduo muo gori no thagkuo. Thara ubos agon gori manjie debartei tharar muoni dog-judo goron. Mui tomare soittio hodagan hongor, thara honatto tharar poriskarigan peion.
40006017	Hintu tui jokke ubos thas, tor muon dhoinei dhoi tel madat dis,
40006018	jene manjie tui ubos agos bili hobor no pan para. Hintu ghubone thaidie bana tor Babe dege para goris. Sebeden tor Babe ghubone sei thaidie sibiei hulomela gori tore poriskari dibo.
40006019	“Tomar nijottei pittimit dhon joma no gorsio. Idu phuge haan, jangare dhore ar surune sominei sur goron.
40006020	Hintu tomar nijottei sorgot dhon joma goro. Sidu phuge no haan, jangare no dhore ar suruneio sominei sur no goribak.
40006021	Haron tomar dhonani jiot thai tomar monanio siot thebo.
40006022	“Sog olakke heyeganottei seragor dogkie. Senottei tor sog gom ole, tor goda heyegan phor obo.
40006023	Hintu tor sog horab ole, tor goda heyegan andhar obo. Senottei tor bidirie phoran judi andhar ole, sei andharan hodog ghur andhar obo!
40006024	“Huno jone di jon girojor ham gori no pare. Haron ek jonore the hinsie goribo ar ek jonore the hos pebo bah, the ek jonore agudinei ar ek jonore the bis degibo. Tumi eksomare Itchioror ar dhon-sompotti daji oi parta noi.
40006025	“Senottei mui tomare hongor: Tomar poranani bajibartei hi heba ar tomar heyeganittei hi uriba hi piniba sidie no gorsio. Poranan haiddiottun bes dorkar ar heyegan habor-suborottun bes dorkar noi ni?
40006026	Pheigkunore sawh. Thara noio hujuon ar noio habon Tobuio tomar sorgo Babe tharare habar. Pheigkunor darane tumi bes moillio noi ni?
40006027	Hintu tomartun honna sidie gorinei tar heyegan ek adδ lamba gori pare?
40006028	“Uron-pinonor sombonde tumi a hittei sidie goro? Mado phulun hingori dangor on bhabi sawh. Thara hamio no goron ar shuduoio no hadon.
40006029	Hintu mui tomare hongor, Solomonore oborug gori shajileo esannie ekkuo phulor dogkie doul odo noi.
40006030	Madot edchie jei herani age ar hellie suluot phelei die obode sienire judi Itchiore sedog shajele, oh hom bischias-bolagun! Sittun bes tomare the no shajeibo ni na?
40006031	Senottei sidie no gorsio ar no hoio, ‘Hi hebong?’ Bah, ‘Hi uribong pinibong?’
40006032	Be-jadtune ieni onsur togan. Ieni begkani tomar dorkar lagede tomar sorgo Babe hobor pai.
40006033	Hintu akke Itchioror rejjiogan ar Tar dharmigkan togo. Sebeden ieni bara, sieni begkani tomare dibo.
40006034	Hellier sidie hellie goribo hinottei, helliettei sidie no gorsio. Ek dinor hosto ek dinottei jodasto.
40007001	“Manjiore dujot no dhorsio, sebeden tomareo dujot dhora no obo.
40007002	Haron jei doge tumi manjiore dujot dhoro, sei doge manjie tomareo dujot doribak. Ar tumi jei mabpoi mabo, tomareo sei mabpoi maba obo.
40007003	“Tor bheibuor sogkuot phejagan degos hintu tor nijor sogkuot gaj hottagan agede sien a hittei no bhabos?
40007004	Ar sunis, tor nijor sogkuot gaj hottagan age, a hingori tor bheibuore hobe sei, ‘More de tor sogkuottun phejagan huei duong’?
40007005	“Oh phagarabuo! Akke tor nijor sogkuottun gaj hottagan huo, sebeden tor bheibuor sogkuottun phejagan huei dibartei porak-porak gori degibie.
40007006	“Hugurunore pobitro jinij no duo. Ar sugorunor mujungor tomar muktogun phelei no duo. A no ole thara sieni uribak ar phirinei tomare dappenei phari phelebak.
40007007	“Mago, tomare die obo. Togo, tumi peba ar baschuo, tomare huli die obo.
40007008	Haron je mage the pai. Je togai the suph pai ar je baschiei tare huli die oi.
40007009	“Tomar moiddie judi tar ek jon puoi pidie mage, tare sil die agon nahi?
40007010	The judi maj mage, the hi tare sap dibo?
40007011	Tumi gom noi oineio tomar puogunore gom-gom jinij di jano, senottei tomar sorgo Babe jigune magon sigunore sittun bes gom jinij a hittei no dibo?
40007012	Senottei manjie tomartei jei doge goridibar tomartun mone hoi, tumio manjiortei sei doge beg gorsio. Ien olode Mosi Niomanor ar munigunor sigkie orthogan.
40007013	“Sibie-sippie girie duora-nodi somo. Haron nas oidie jaganot lungegoidie girie duoran ar podtan olode ojar ar utchuo. Ar sindi jeieio bes.
40007014	Jibonanot lungegoidie girie duoran olode sibie-sippie ar podtan olode aghattie hinottei bana hoiek jone gori ien suph pan.
40007015	“Bhes dhorsie munigunottun uije thagkuo! Ugure-ugure degte bera-shagolo dogkie gori thara tomar idu ejon, hintu bidirie-bidirie thara jodepode jharbuo huguro dogkie.
40007016	Tumi tharar pholunor darai tharare puro gori sini loi pariba. Hada jaburot anggur no dhoron, ar hojoi-ludit dumur gulo no dhoron.
40007017	Ei sedogkie gori prottiek gom gajot gom gulo dhoron, ar bojong gajot bojong gulo dhoron.
40007018	Hintu gom gajot bojong gulo dori no paron, ar bojong gajotio gom gulo dori no paron
40007019	Ar jei gajchuot gom gulo no doribuo, sibie goschei dinedi agunot phelei die obo.
40007020	Senottei tumi tharar pholunor darai tharare puro gori sini loi pariba.
40007021	“Jigune more hon, ‘Probu, Probu.’ Sigun begkun sorgo rejjiot somi paribakke sien noi. Hintu je mor sorgo Babor ischie doge gore bana the somi paribo.
40007022	Sei dinnuot onek manjie more hobak, ‘Probu, Probu, ami tor nange Itchioro hobor no hoi ni na? Ami tor nangandoi bhud dabei no di ni na ar onek amok ham no gori ni na?’
40007023	Sebeden mui tharare pang gori bhangi hom, ‘Niom saragun, mortun jogoi! Mui tomare no sinong.’
40007024	“Senottei, je mor ei hodagani sune ar gore, the ei gyeni manuschuor sannie. Gyeni manuschuoi tar ghoran silluor ugure tullie.
40007025	Sebeden jhor dinei paniban olo. Ar boier beinei ghoranot bajilo. Hintu ghoran silo ugure tullie hinottei bhangi no porilo.
40007026	Ar je mor ei hodagani suninei no gore, the ei bhul manuschuor sannie. Bhul manuschuoi tar ghoran horoli ugure tullie.
40007027	Sebeden jhor dinei paniban olo. Ar boier beinei ghoranot bajhi, ghoran bhangi porilo. Sien hi asarjio dor gore para!”
40007028	Jokke Jisu hoda hoi phureilo, manuschune tar sigkieniloi shanggadik amok olak.
40007029	Haron the dhormo niomor mastorunor dogkie noi, hintu odhikar-bola dogkie gori sigkie die.
40008001	Jokke Jisu mounnuottun lami elo, jhag-jhag manus tar pune-pune olak.
40008002	Sawh, ek jon pharangi manus Jisur idu einei tar mujunge bukpari pori salam gorinei holo, “Probu, tortun mone hole more sudduo gori paros.”
40008003	Jisu tar adtan babei tare dhorinei holo, “Mortun mone hor, sudduo ok.” Ar jogon-togon tar pharangigan sudduo olo.
40008004	Sebeden Jisu tare holo, “Seis hobotdar, ien harore no hos. Hintu Dhormo mastoro sidu jeinei degagoi. Ar thara hobor pan para shakki ijebe, Mosi ugum dede doge dan gorischoi.”
40008005	Jisu Kapernaumot sominei ek jon soinnio ugure senapotiδ tar idu einei sahajjio goribartei hujoli gorilo.
40008006	The Jisure holo, “Probu, mor gaburbuo ajorchie pirellie oinei ghorot pori age. The baari hosto par.”
40008007	Jisu tare holo, “Mui eim, tare gom gori dimbi.”
40008008	Hintu senapotibuoiδ holo, “Probu, mor ghoro bidirie tore bhoreibar mor lak noi. Hintu bana tui holeio mor gaburbuo gom obo.
40008009	Haron muio odinor tole agong. Soinnioguneio mor odinor tole agon. Mui ei soinniobuore ‘Ja!’ hole, the jai. Ar mui ei soinniobuore ‘Ai!’ hole, the eje. mui mor banidajibuore ‘Ien gor!’ hole, the gore.”
40008010	Jisu sei hodagan suninei, the amok olo ar tar pune-pune jadonde manuschunore holo, “Mui tomare soittio hodagan hongor, Israel manuschunor moiddieo edogkie jodepode bischias gorie mui lagot no pang.
40008011	Ar mui tomare hongor, onek manus pugottun ar pojimortun ebag. Thara sorgo rejjiot Abraham, Isaak ar Jakob dagi loge bojibak.
40008012	Hintu sorgo rejjiogano projagun barendi an-dharanot phelei die obo. Siot thara dad hamere-hamere hanibak.”
40008013	Ar Jisu ek shot soinnio ugure senapotibuoreδ holo, “Ghorot ja. Tui jeannie gori bischias gorsios, siennie gori tortei mui ien gori dim.” Ar thik sei somoiot tar gaburbuo gom oie.
40008014	Jisu Pitoror ghorot sominei Pitoror shuribuo jor oinei bischonot pori agede degilo.
40008015	Jisu tar adtan dhoridinei tar joran gom olo. Sebeden the udinei tharare lobiot gorilo.
40008016	Sajonnie oinei, manuschune onek bhude peie manus tar idu anilak. The ekko hodai bhudtun dabei die ar beg aw-sugkiegun gom gorilo.
40008017	Siendoi muni Isaia hoiede hodagan puron olo, “The amar bolneieni lolo, ar amar biedigani bugilo.”
40008018	Jisu tar seropala manjior jhag deginei tar sisjiogunore sagoro uhule jebartei ugum dilo.
40008019	Sekke ek jon dhormo niomor mastor tar idu einei holo, “Guruthagur, tui jidu jas mui tor pune-pune eim.”
40008020	Sebeden Jisu tare holo, “Sialunottun haath age ar agajot uronde pheigkunottun bha age. Hintu Munischioro Puobuottun tar siriebuo thobaro jaga nei.”
40008021	Ar oinnio ek jon tar sisjioi tare holo, “Probu, babare garebartei more akke jebartei onumoti de.”
40008022	Hintu Jisu tare holo, “Mor loge ai. Moragune tharar nijor moragun garadok.”
40008023	Sebeden Jisu ekkan nawt uduonar porendi tar sisjiogune tar loge gelak.
40008024	Ar sawh, sagoranot borboh bah dorilo. Pani tubole nawganore jhabar. Hintu Jisu ghum jar.
40008025	Tar sisjiogune tar idu einei tare jageinei holak, “Probu, amare rokkie gor! Ami dubir.”
40008026	Jisu tharare holo, “Oh hom bischias-bolagun, a hittei doror?” Sebeden the udinei udi, boieranore ar sagoranore gobinei, boieran ar sagoran jodepode olor olo.
40008027	Ar sisjiogune ien degi amok oinei holak, “Ibie henjannie manus? Boierani ar sagoraneio tar hoda mani pai.”
40008028	Jisu Galili sagoror uhuledi Gerasin manjior dejot lunginei, dijon bhude peie manus shojanholattun einei tar idu dega dilakki. Thara shanggadik dorgore para hinottei, sei podtanodi huno jon jei no paron.
40008029	Thara jogar pari Jisure holak, “Itchioro Puo Jisu, tui amare hi gorte sas? Somoibuo no ette amare tui sasti dibartei ele ni na?”
40008030	Tharattun hottur durot dangor ek pal sugor sorton.
40008031	Ar bhudtune Jisure hujoli gorinei holak, “Tui judi amare nigilei duos uo sugoro palluor bidirie amare dipada.”
40008032	Ar Jisu tharare holo, “Jo!” Bhudtune manuschunottun nigili jei sugorunor bidirie somilakkoi. Ar sawh, goda sugor palluo jhok pori, tarengodi porinei sagorot panit dubi mori gelak.
40008033	Sei sugorun soreiegune sekke daba-daba jeinei sohorot somi sugorunor hi-hi ghottie begkani hobor hoiondoi. Ar bhude peiegunor hi-hi ghottie thara hoiondoi.
40008034	Ar sawh, goda sohoro manuschun Jisure sebartei nigili elak. Tare deganar porendi, manuschune tharar bamottun jebartei Jisure hujoli gora dorilak.
40009001	Senottei Jisu nawt udinei sagoran par oinei tar nijor adamot elo.
40009002	Ar sawh, manuschune sokkene ek jon ajorchie pirellie padi ugure palgit porei tar idu bhaar gori anilak. Ar Jisu sei manuschunor bischiaschani deginei, the ajorchie pirelliebuore holo, “Put, mon shanti gori thak. Mui tor pabpani mab dilung.”
40009003	Ar sawh, siot hoiek jon dhormo niomor mastorune thara mone-mone hodon, “Ei Manuschuoi Itchiore sorjar.”
40009004	Ar Jisu thara mone-mone hodonde ien buji parinei, tharare holo, “Tumi mone-mone a hittei bojong bhabor?
40009005	Hubon hode juit obo, ‘Mui tor pabpani mab dilung,’ bah ‘Udinei adi ja’?
40009006	Hintu Munischioro Puobuottun pabpani mab goribar pittimit odhihar age. Sien tumi hobor pebartei ien mor gora porer. Sebeden Jisu ajorchie pirelliebuore holo, “Uth, tor padibuo tulinei tor ghorot ja.”
40009007	Sebeden manuschuoi udi tar ghorot gelogoi.
40009008	Manuschune ien deginei amok olak ar esannie hemoda manjiore dede Itchiorbuore baini gorilak.
40009009	Ar Jisu siottun jade Mothi nange the ek jon manus degilo. The hajana tulede ghoranot boi age. Jisu tare holo, “Mor loge ai!” Sebeden Mothi udi tar loge gelo.
40009010	Ar edogkie olo, Jisu ghoro bidirie bhat poiot boitsiede lokke, sawh, onek hajana-tullie ar pabi manus einei Jisur ar tar sisjiogunore loge hebartei bolakki.
40009011	Pharisigune ien deginei, thara Jisur sisjiogunore holak, “Tomar guruthagurbuoi hajana-tullie pabigunor somare a hittei bhat haar?”
40009012	Hintu Jisu sien suninei holo, “Ni-rugi manjiortei daktor no lage, hintu aw-sugkiettei daktor lage.
40009013	Tumi jeinei ei orthogan Sastrottun shigi logi, ‘Doyegan sang, dali no sang.’ Haron mui dharmig manuschun dagibartei no ejong, hintu pabottun mon phiran para, pabigun dagibartei mui ejchiong.”
40009014	Sebeden Baptisma gori die Johonor sisjiogun Jisur idu einei tare holak, “Ami ar pharasigune ubos thei. A hittei tor sisjiogune ubos no than?”
40009015	Ar Jisu tharare holo, “Nuo-jameior loge thele tar somarsiegune monot dugot thebak parapang? Hintu dinun ebag, sebeden nuo-jameibuore tharattun pharok gori neja obo, sokkene thara ubos thebak.
40009016	“Huno jone puron haborot mar no gallie nuo haborloi tali no duon. Haron nuo taligandoi puron haboran tana jei phadagan ojar obo.
40009017	Ar huno jone taza angguro ros puron samarar holliet no bhoran. Judi bhorele, taza angguro roschane puron samarar holliebuo phulei phadi phelebo. Angguro roschan nigili jebo ar samarar holliebuo borbat obo. Taza angguro ros nuo samarar holliet bhorana, sebeden duo pod gome gori thebo.”
40009018	Jisu sei hodagani tharare horte lokke, sawh, ek jon synagog lobiot gorie tar idu einei the nije Jisur mujungot bhug pari salam gori porinei holo, “Mor jhibuo ikkie molode, hintu tui einei tor adtani tar ugure tuli dile, the aro jeda obo.”
40009019	Sebeden Jisu udi tar pune-pune gelo ar tar sisjioguneo tar loge gelak.
40009020	Ar sawh, siot ekkuo baro bojorchie ridupirie-bola milie elo. The Jisur pije-pije einei tar haboro hazat dhorsiegi.
40009021	The mone-mone holo, “Mui bana tar haboran dhorilieo gom om.”
40009022	Ar Jisu pijendi rini seinei tare deginei holo, “Jhi, sahoj gor, tor bischiaschane tore gom gorilo. Ar sei lokkettun duri miliebuo gom olo.”
40009023	Ar jokke Jisu synagog lobiot-goriebuor ghoro bidirie somilogoi, the bashi-bajeiegunore ar joul gortonde manuschunore degilogoi.
40009024	The tharare holo, “Pod duo! Milie-shawhbuo daw no more the daw ghum jar.” Sebeden thara tare azilak.
40009025	Manuschunore the barendi nigilei denar porendi, milie-shawhbuoi agede gudhibuot Jisu sominei tare addot dhorinei sebeden milie-shawhbuoi udilo.
40009026	Ei hoboran sei bamot goda shidie gelo.
40009027	Ar Jisu siottun jadegoi dijon han manjie ro sari-sari, tare dagi-dagi tar pune-pune jadon, “Davidor puo, tui amare doye gor.”
40009028	Ar the ghoro bidirie sominei, han manuschune tar idu elak, sebeden Jisu tharare holo, “Ien mui gori parim bili tumi bischias goro ni?” Thara tare holak, “Bischias gori, Probu.”
40009029	Sebeden Jisu tharar sogkun dhori dinei holo, “Tumi bischias gorode doge-doge ok.”
40009030	Ar tharar sog gom olak. Sebeden Jisu tharare shokto gori uij dinei holo, “Seio, ien harore no hoio.”
40009031	Hintu thara siottun nigili jeinei tar sombonde hoboran sei bamot beg jaganit phogodang gori dilak.
40009032	Sei dijon manus jadondoidie lokke, sawh, hoiek jon manjie ek jon bhude peinei madi no parsie manus Jisur idu anilak.
40009033	Ar Jisu bhudtuo dabei denar porendi, amad oi roiede manuschuoi hoda hoi parilo. Sebeden manuschune amok oinei holak, “Ami huno bar Israel dejot edogkie no degi.”
40009034	Hintu Pharisigune holak, “Bhudo rajar darai the bhud dabei de.”
40009035	Jisu beg sohoranit ar adamanit jeinei synagogot sigkie dilo ar Itchioro rejjio gom hoboran prosar gorilo. Ar manuschunor beg biedigani ar beg aw-sugkani the gom gori dilo.
40009036	Ar the manjior jhagkun degile, tartun sit puri ude. Haron thara upai-sara oinei sintiet pori rakkoli sara bera-shagolo obostani dogkie oi agon.
40009037	Sebeden Jisu tar sisjiogunore holo, “Phojolani deibar jodepode shagor age, hintu ham gorie hom.
40009038	Senottei, phojol dieie jhumot dipadebartei phojolanir Girojchuore shokto gori hujoli goro.”
40010001	Jisu tar barojon sisjio tar idu dagi, hajorchie aptagun dabei di paribartei ar nanan biedi ar pirellie gom gori diparibartei odhihar dilo.
40010002	Igun olakke barojon apostolunor nangani: Bego akke olode Simon, tar hellie nangan olode Pitor, ar tar bheibuo Andrio, Zebedior puo Jakob ar tar guro bheibuo Johon.
40010003	Philip, ar Bartholomai, Thoma, ar hajana-tulliebuo Mothi. Alphaior puo Jakob ar Lebbai, tar hellie nangan olode Thaddeus.
40010004	Dej-bhokto Simon ar Juda Iskariod, the olode Jisure dhora bajei diebuo.
40010005	Jisu sei barojonore ei ugumani hoinei dipadelo, “Be-jadtunor sidu no jeio ar ekkan Samaria manjior sohoroto no someio.
40010006	Hintu ajhi jeie bera-shagol, Israel manuschunor sidu jo.
40010007	Tumi jade, ei hoboran prosar gorsio, ‘Sorgo rejjiogan hai ejchie.’
40010008	Aw-sugkiegun gom gorsio. Morattun jeda gorogoi. Pharangigun gom gorogoi. Bhudtun dabei duo. Tumi magana peio hinottei magana duo.
40010009	Tomar homor pijonit gori sona, rubuo, bah pidolor poijieδ no loio.
40010010	Porbhajottei hotchal no loio. Odol-bodol shilum no loio, joda ar ludig no loio, haron ham goriebuoi tar hebar bhat pana lak.
40010011	“Ar tumi je huno sohorot, bah, adamot somilegoi, gorba tuli pare pa manus togeiogoi. Sebeden tumi siottun no jo song tar ghorot thagkuo.
40010012	Ar tumi ghoranot udibagkoio ghoro girojchuore salam gorsiogoi.
40010013	Judi sei ghorbuoboi salam goribar ole, toma shantigan thara siot thok. Hintu judi lak no ole, salen tomar shantigan tomar idu phiri ejok.
40010014	Ar je tomare lobiot no gore, bah, tomar hoda no sune tumi sei ghoranottun, bah, sohoranottun jadegoi tomar thengot dhullie tumi jhari di ejchio.
40010015	Mui tomare soittio hodagan hongor: Itchiore bijier goribode dinnuot Sodom ar Gomora sohoranittei sasti dibode sittun bes sei sohoranottei aghattie sasti dibo!
40010016	Sawh, jharbuo huguro sere bera-shagolo dogkie gori mui tomare padangor. Senottei, sabo dogkie shojag ar Hodoro dogkie oinnio jonore hoti no gorsie tumi oi peba.
40010017	“Manjiortun uijkare thagkuo. Haron thara tomare sanhedrinot gojei dibagkoi. Ar tharar synagogot thara tomare maribak.
40010018	Sason-gorie ar rajagunor sidu, tharare ar Be-jadtuno sidu shakki ijebe mortei tomare nibak.
40010019	Hintu jokke thara tomare sigunor sidu gojei duondoi, tumi hi hobagoi, bah, hingori hobagoi sidie no gorsio, haron sei lokke tumi hi hobagoi tomare Pobitro Aptai jobei dibo.
40010020	Haron hoiebuo tumi no oba. Hintu sibie olode tomar bidirie hoidiebuo tomar Babor Aptabuoi.
40010021	“Ar bheibuoi tar bheibuo morei pheleibartei dhora bajei dibo. Ar babpuoi tar puobuo morei pheleibartei dhora bajei dibo. Puogun tharar bab-ma biruddie oinei manjie tharare morei pelan para goribak.
40010022	Mor nanganottei beg manjie tomare hos no pebak, hintu je thumsong thori thei pare, the uddhar obo.
40010023	Hintu jokke tomare ekkan sohorot dug-hosto lagele, aro ekkan sohorot dhei jeio. Haron mui tomare soittio hodagan hongor, tumi beg Israel dejor sohorani berei no phurode, Munischioro Puobuo ebo.
40010024	“Sisjiobuoi huno tar guruthagurbuottun dangor noi. Banidajio huno tar girojchuottun dangor noi.
40010025	Sisjiobuoi tar guro dhormothagurbuo dogkie ar banidajibuoi tar girojchuo dogkie hunorogom oi parilie share. Ghoro girojchuore judi thara ‘Beelzebul’ hon, tar ghoro manuschunore aro hi hobak?
40010026	“Senottei, tharare no doreo. Haron phogodang gora no obo jinij hitchu nei jieni dagi raga oie, ar hobor no peie jinij hitchu nei, jieni ghubei thuo oie.
40010027	Mui tomare jieni andharot hongor, sien tumi phorot hoiogoi. Ar jien mui tomare hane-hane hongor, sien salo ugurottun jogar pari-pari gorogoi.
40010028	Manjie heyegan morei phelei di paron, hintu aptabuo morei phelei di no paron hinottei tharare no doreo. Hintu heyegan ar aptabuo norogor agunot nas gori di parede sibiere doreo.
40010029	Dibie soroi ekkuo pidolor poijieloiδ beja no jai ni na? Tobuio tomare Babor onumoti sara ekkuoio madit portak noi.
40010030	Hintu tomar mada sulanio beg gona oie.
40010031	Senottei, no doreo. Tumi ektal soroiottun bes moillio.
40010032	“Senottei je manjior mujungot more haam hai, muio mor sorgo Babo mujungot tare haam heim.
40010033	Hintu je manjior mujungot more bharebo, muio tare mor sorgo Babo mujungot tare bharem.
40010034	“Songsarot milie-mili gori dibartei mui ejchiong bili tumi mone no gorsio. Milie-mili gori dibattiei mui no ejong, hintu horgogani dibartei mui ejchiong.
40010035	Puobuore tar babpuor biruddie jhibore tar mabuor biruddie ar bobuore tar shuribuor biruddie uo bajei dibartei mui ejchiongge.
40010036	Nijor ghorbuogun nijor sottru obak.
40010037	“Je tar bab magunore mortun bes hos pai, the mor manus obarlak noi. Ar je tar puo-jhigunore mortun bes hos pai, the mor manus obarlak noi.
40010038	Ar je tar kroschan buginei mor loge no eje, the mor manus obarlak noi.
40010039	Je tar poranan thogai sien areibo. Ar je tar poranan mortei arai, the tar poranan thogei pebo.
40010040	“Je tomare lobiot gore, moreio lobiot gore, ar je more lobiot gore the more dipadeiebuoreo lobiot gore.
40010041	Je ek jon munire muni ijebe lobiot gorajaidie doge lobiot gore, the munir poriskari pebo. Ar je ek jon dharmig manjiore, dharmig manus lobiot gora jaidie doge lobiot gore the dharmig manjior poriskari pebo.
40010042	Ar je begottun niroit ek jonore mor bischiasi bilinei bana ek goloj juro pani habeleio, mui tomare soittio hodagan hongor, the hamakkai tar poriskaran no areibo.”
40011001	Jisu tar barojon sisjiore ugum di phureinei, Galili sohoranit sigkie dibartei ar prosar goribartei the siottun gelogoi.
40011002	Jiel-hanat Johone Jisu Kristor hamanir hobor suninei, the tar di jon sisjio dipadelo.
40011003	Thara Jisure holak, “Ebode sibie tui ni na, nahi, ami oinnio jonore barchedong?”
40011004	Sebeden Jisu tharare uttor dinei holo, “Tumi jieni degor ar sunor, sieni jeinei Johonore hoiogoi:
40011005	Hanune degodon, lengune adton, pharangi manuschun sudduo odon, halune sunodon, ar moragun jeda odon. Ar goribpunor sidu gom hoboran prosar gora awr.
40011006	Jar mor sombonde shiongshama nei the hoballie!”
40011007	Johonor sisjiogune siottun jadonde lokke Jisu Johonor sombonde manuschunore holo, “Moruobomit tumi hi sebartei jeio? Boiere laraidie hagara sebartei jeio ni na?
40011008	Hintu tumi hi sebartei jeio? Doul habor ursie manus sebartei tumi jeio ni na? Suno, doul habor uronde manuschun raj-ghorot no than.
40011009	Hintu tumi hi sebartei jeio? Muni sebartei tumi jeio ni na? Mui tomare hongor: oi, the munittun bes dangor.
40011010	Haron Johonor sombonde Sastrot lega age: ‘Sawh, mor hoborboiebuo tor mujungedi padangor. The tor podtan hajei dibo.’
40011011	“Mui tomare soittio hodagan hongor, jedog jon miliettun jormo oion baptisma goridie Johonottun bes hono jon dangor nei. Hintu sorgo rejjiot je begottun sigon, the Johonottun bes dangor.
40011012	Baptisma gori die Johonor lokkettun duri ikkie song sorgo rejjiogan manjie hara-hari gorsion, ar jigune bole paron, thara lon.
40011013	Haron Johonor amol song beg munigune ar Mosir Niomane akke duri hoi die.
40011014	Ar judi tumi lo, ebode Elija olode the.
40011015	Jar sunibar han age, the sunok.
40011016	“Hintu ikku jugor manuschun mui hiloi tulona gorim? Thara olakke ath-hola bazarot boinei daga-dagi goronde gurogunor dogkie.
40011017	Thara hon, ‘Ami tomartei bashi bei dilong hintu tumi no najila. Ami tomartei mono dugo gan gei dilong hintu tumi abiles heinei no hanila.’
40011018	“Haron Johone einei, the bhat-panio no hai hinottei manjie tare hon, ‘Tare bhude peie.’
40011019	Munischioro Puobuo einei haba-daba gorilo. Ar manjie tare hon, ‘Habubuo ar mattolliebuore sawh, the olode hajana-tulliegunor, ar pabigunor bondhu.’ Hintu Itchioro gyenan tar hamanit dega jai.”
40011020	Sebeden Jisu jei sohoranit beg bhag tar amok hamani gorsie, sei sohoro manuschune tharar monani no phirien hinottei tharare goba dorilo.
40011021	“Oh Korazin, tor hobal puribo! Oh Bethsaida, tor hobal puribo! Haron tomar siot amok ham gora jeiede sieni judi Tyre ar Sidon sohoranit gora jedo, thara bosta urinei ar shei gulinei honatto tharar monani phireion bili degelakkun.
40011022	Hintu mui tomare hongor, bijiero dinnuo tumi sasti pebade darane Tyre ar Sidonor sastigan sorjio gora jebo.
40011023	Ar oh Kapernaum, tui sormanloi sorgo song uttuoschie sibie, Padalot tore phelei die obo. Tor iot amok ham gorajeiede sieni judi Sodom sohorot gora jedo, sieni edchie song thelun.
40011024	Hintu mui tore hongor, bijiero dinnuot tui sasti pebede darane Sodom sohoranor sastigan hom obo.”
40011025	Sei lokke Jisu holo, “Oh Ba, sorgo ar pittimir Probu, tui ei hodagani gyeni ar buddhi-bola manuschunottun lugei thoios, hintu sigon guro sannie manuschuno idu ieni phogodang gorilie hinottei mui tore donniobad duongor.
40011026	oi Ba, haron sien tor gom lage.
40011027	“Baba more beg gojeidie. Babe bade Puobuore huno jone hobor no pan. Ar Puobuo bade Babore huno jone hobor no pan ar Puobuoi jigunore janei dibar mone hoi, sigune Babore hobor pan.
40011028	“Oh oran oiegun ar guor bugi bugkiegun, tumi begkun mor idu ejo, mui tomare jiren dim.
40011029	Mor jungolluo loi tomar ugure soreinei mortun shigi logi. Mui nombro ar norom mon-bola hinottei tumi tomar aptabuottei jiren peba.
40011030	Haron mor jungollo utchuo ar mor bugibuo padol.”
40012001	Sei lokke Judaiunor Jireni Dinnuot Jisu tar sisjiogundoipaganadhan-bhuiedi jar. Thara jade tar sisjiogune ped porai dhan sijier madagani shininei ha dorsion.
40012002	Pharisigune sien deginei Jisure holak, “Sah, amar Jireni Dinnuot jien no goribar mana age sien thara gorton.”
40012003	Hintu Jisu tharare holo, “Davide ar tar somarsiegune ped porai hi gorsion sien tumi madei no sawh?
40012004	The Itchioro ghoranot sominei, the ar tar somarsiegune utchorbo gorsie pidieganiδ heion. Niomo doge sei pidiegani bana dhormothagurune hei paron.
40012005	Ar dhormothagurune hi gorsion Mosir Niomot tumi madei seio ni? Jireni Dinnuot dhormothagurune Mondirot niom bhonggo goron. Tobuio thara ni-duji.
40012006	Mui tomare hongor: Mondirbuottun bes oborug ek jon iot age.
40012007	Hintu tumi judi ien hi hoie hobor peda, ‘Mui doyegan sang, dali no sang.’ Sebeden tumi ni-dujibuore duj badei no dilan.
40012008	Haron Munischioro Puobuo Jireni Dinnuoro Probu.”
40012009	Ar Jisu siottun janar porendi tharar ekkan synagogot the somilogoi.
40012010	Ar sawh, siot ek jon sidie-ad manus age. Jisure dujot pheleibar pod togadon hinottei thara tartun pujor gorilak, “Jireni Dinnuot manus gom goribar niom age ni nei?”
40012011	Jisu tharare holo, “Tomar ekkuo bera-shagol judi Jireni Dinnuot gadot pole, honna sibiere dhorinei no tulibo?
40012012	Ek jon manus ekkuo bera-shagolottun bes moillio noi ni! Senottei, Jireni Dinnuot gom ham gorana osit.”
40012013	Sebeden Jisu manuschuore holo, “Tor adtan babei de.” Ar the tar adtan babei dilo. Jisu tar adtan oinnio gom adtano dogkie gom gori dilo.
40012014	Hintu Pharisigune nigili jei Jisure morei pheleibartei temmang gorilakkoi.
40012015	Hintu Jisu sien hobor peinei the sei jaganottun jeiegoi. Sebeden jhag-jhag manus tar pune-pune gelak ar the begkunore gom gori dilo.
40012016	Ar tar hoda manjiore no hobartei Jisu tharare shokto gori mana gorilo.
40012017	Muni Isaiar darai huo oiede sien puron olo:
40012018	“Sawh, ibie olode mui bei tullie sagorsiebuo. The mor agojorbuo. Mor monan tar ugure baari hujhi. Mui tar ugure mor Aptabuo thom ar the Be-jadtunor sidu bijiero hodagan prosar goribo.
40012019	The torgo no goribo ar roio no saribo. Huno jone tar robuo podottun sundak noi.
40012020	Jedogkon song the niaiganore joi gora bajei no de, sedogkon song the ekkuo mojorsie nolhagara sini no pheleibo ar ekkan dhumoidie serago buddi morei no pheleibo.
40012021	Ar Be-jadtune tar nanganot asha rageibak.”
40012022	Sebeden ek jon bhude peie manus Jisur idu anilak. Sei manuschuo hane-han ar bube-bub. Jisu tare gom gori dinei the hoda hoi parer ar deger.
40012023	Ar beg manuschune shanggadik amok oinei holak, “Ete Davidor Puo noi ni?”
40012024	Hintu Pharisigune ien suninei thara holak, “Bana Belzebulo darai the bhudtun dabei di pare.”
40012025	Hintu Jisu thara bhabodonde sieni hobor peinei holo, “Jei rejjiogan odosat di bhag oinei nijere-nije biruddie solilie, sei rejjiogan dongso obo. Ar jei sohoran odosat, bah, ghorbobuo odosat di bhag oinei nijore-nije biruddi solliede sei sohoran, bah, ghorbobuo bhangi jebo.
40012026	“Ar judi soitanore soitane dabei de, the nijore-nije biruddi obo. Salen, tar rejjiogan hingori tigi thebo?
40012027	Ar mui judi Belzebula darai bhud dabei duong, tomar puogune har darai bhud dabei duon? Senottei thara tomar bijier gorie odog.
40012028	Hintu mui judi Itchioro Aptabuo darai bhud dabei duong, salen, Itchioro rejjiogan hamakkai tomar hai ejchie.
40012029	“Judi ek jon boli manuschuore akke no banilie, the hingori tar ghorot somi tar pojabirie ludi loi paribo? Sebeden the tar ghorottun pojabirie ludi loi paribo.
40012030	“Je mor loge noi, the mor biruddie age. Ar je mor loge no thuboi the settera gore.
40012031	Senottei mui tomare hongor, Itchioro biruddie manjior beg pabpani ar sorjanagani mab die obo. Hintu je huno jone judi Aptabuore sorjai, salen, huno din mab die no obo.
40012032	Ar je Munischioro Puobuor biruddie hoda hoi, sien mab die obo. Hintu je Pobitro Aptabuor biruddie hoda hoi, sien tare ei jugkuot ar ebode jugkuoto mab die no obo.
40012033	“Gajchuo gome seresta gorilie guloguno gom obak, gajchuo gome seresta no gorilie guloguno gom no obak. Senottei, gulogundoi gajchuo henjannie sini para jai.
40012034	Bijollo sabor bongsogun! Tumi dujto hinottei a hingori gom hoda hoi pariba? Haron ontorot jien boron oi age sien muendi huo eje.
40012035	Gom manjie tar ontorot gom jinij thoiettun gom jinij nigilei. Bojong manjie tar ontorot bojong jinij thoiettun bojong jinij nigilei.
40012036	Hintu mui tomare hongor, manjie jedogkani bhainnie hoda hon, bijiero dinnuot sieni begkani thara ijeb di pebak.
40012037	Haron tomar hodaloi tumi ni-duji oba ar tomar hodaloi tumi duji obo.”
40012038	Sebeden hoiek jon dhormo niomor mastor ar Pharisigune madi udilak, “Guruthagur, tui amare ekkan sinno degebartei amar mone hor.”
40012039	Hintu Jisu tharare uttor dilo, “Ei jugor dujto ar biebijier gorie manuschune sinno sebar magon! Hintu muni Jona sinnogan bade tharare huno sinno dega no obo.
40012040	Jona bor maschuor pedo bidirie tin din tin reid roiede dogkie gori Munischioro Puobuoio madi bidirie tin din tin reid thebo.
40012041	Bijiero dinnuot Ninevi sohoro manuschune ei jugo manuschuno loge udinei, tharare dujot doribakki. Haron, Jona prosar gorinei, thara monani phireion. Ar sawh, Jonattun bes dangor iot ek jon age.
40012042	Bijiero dinnout, Dokkino Ranibuoi ei jugo loge udinei tharare dujot doribogi. Haron, Solomon rajar gyeno hoda sunibartei pittimir thumortun the ejchie. Ar sawh, Solomon rajartun bes dangor iot ek jon age.
40012043	“Jokke hajorchie aptabuoi manjiortun nigili jai. Sokkene the jireibartei shuguno jaga hotta di jeinei jireibar jaga togeinei no pelo.
40012044	“Sebeden the holo, ‘Mui phelei ejchiongge ghoranot phiri jang.’ Bhudtuo einei, ghoran hali, suri phellie ar sajeie gori degilogi.
40012045	Sebeden the jeinei tartun bes bojong oinnio sattuo bhud tar loge anilogoi. Ar thara sominei siot bojotti gorilakki. Sei manuschuor polim dojaganottun jero dojagan bes horab olo. Ei jugor dujto manuschuoro siennie doja obo.”
40012046	Jisu hoda horte lokke, sawh, tar mabuo ar tar bheiun tar loi hoda hobartei barendi thiei agondi.
40012047	Sebeden ek jone tare holo, “Sah, tor mabuo ar tor bheiun tor loi hoda hobartei barendi thiei agondi.”
40012048	Ar the sei manuschuore je tare hoie gi tare uttor dinei holo, “Honna mor ma ar hugun mor bheiun?”
40012049	Sebeden Jisu tar sisjioguno hittendi angul degei dinei holo, “Sawh, mor ma ar mor bheiun.
40012050	Haron je mor sorgo Babor ischie doge gore, the olode mor bhei, bon ar ma.”
40013001	Sei dinnie Jisu ghorottun nigilinei bilo parot bojilogoi.
40013002	Tar seropala shagor manus thubeion hinottei the ekkan nawt udinei bojilogoi. Ar beg manuschun bilo parot thiei thelak.
40013003	Sebeden Jisu tharare onek hoda tulona hodadi holo, “Sawh! Ek jon biji shidiei biji shidibartei gelo.
40013004	The biji shidi dede gulodok biji podo pazarat porilag. Sigun pheigkune einei hei phelliekki.
40013005	Ar gulodok biji madi padol sadara jagat porilag. Madi padol hinottei jhadi gejeilak.
40013006	Hintu jokke belan udinei rode shegilo, ar singor nei hinottei sidie oi gelak.
40013007	Ar gulodok biji hada bonot porilag. Hada bonan ojol oinei bijigunore dagi rageilo.
40013008	Hintu aro gulodok biji gom madit porinei phol dorilak. Hoiekkunottun ek shot dunuo, heit dunuo ar tiris dunuo gori phol dorilak.
40013009	Jar sunibar han age, the sunok!”
40013010	Sisjiogune Jisur idu einei pujor gorilakki, “Tui a hittei manuschunore tulona hodadi hos?”
40013011	Sebeden Jisu tharare uttor dilo, “Haron sorgo rejjior gubonan buji paribartei tomare gyen die oie, hintu tharare die no oi.
40013012	Haron jar age tare aro bes die obo ar tar alajhala gori thebo. Hintu jar nei, tar jien age sieno tartun hari luo obo.
40013013	Ienottei mui tharare tulona hodadi hongge, haron, thara sade sebak, hintu buji loi partak noi. Sunde sunibak, hintu buji no paribak.
40013014	Muni Isaia agami hoidi jeiede hodagan puron olo. ‘Tumi sunde suniba, hintu shobai buji no pariba. Sade seba, hintu shobai buji loi no pariba.
40013015	Tharar monani horab oie hinottei tharar hanedi no sunon ar sogedio no degon. Siennie no ole, tharar sogedi degibak ar hanedi sunibak, sebeden tharar ontorot buji loi parinei phiribak. Sebeden mui tharare gom gori dim.’
40013016	“Hintu tomar sogedi tumi degor ar tomar hananiloi sunor hinottei tumi hoballie!
40013017	Mui tomare soittio hodagan hongor, balukjon munie ar dharmig manjie tumi jieni degor ar sunor, sieni tharaio sebar ar sunibar dab gorsion hintu thara sien no pan ar sunio no pan.
40013018	“Senottei biji shidiebuor tulona hodagano orthogan suno.
40013019	Jigune Itchioro rejjior hoboran suninei buji loi no paron sigunor obostani olode podo pazarat porsie bijigunor dogkie. Dujtobuo einei tharar ontorot shitte Itchioro hodagan nigilei nejeie.
40013020	Jigune Itchioro hodagan sunonar jogon-togon hujhi gori mani lon sigunor obostani olode sadara jagat porsie bijigunor dogkie.
40013021	Hintu tharar ontoro murot song singor nei hinottei bana hanekkon gori tigi thei paron. Jogon Itchioro hodaganottei hosto ele, ar manjie uttiesar gorilie, jogon-togon odot jhuri poron.
40013022	Ar hoiek jon manjior obostani olode sei hada bonot porsie bijigunor dogkie. Itchioro hodagan thara sunon, hintu thara ei halor sintiettei, dhon-sompottir lubbot baji, Itchioro hodaganore dagi ragai hinottei phola phol neie on.
40013023	Hintu hoiek jon manjior obostani olode sei gom madit porsie bijigunor dogkie. Itchioro hodagan sunilie buji loi paron hinottei thara phola phol on. Ek dagie ek shot dunuo, heit dunuo, ar tiris dunuo phol utponno goron.”
40013024	Jisu aro ekkan tulona hoda tharare hoi dilo, “Sorgo rejjiogan olode edogkie: Ek jon manjie tar hedot gom shidilogoi.
40013025	Hintu reidot manuschune ghum jade tar sottrubuo ei, ghomuno sere dhan-hero biji shidi di gelo.
40013026	Jokke ghomun udinei sijie nigililo, sebeden dhan-herani sini para gelo.
40013027	Sei girojchuor sagorsiegune tar idu einei tare holakki, ‘Babu, tor hedot gom shittoschie noi ni? Salen, dhan-hero bijigun huttun elak?’
40013028	Ar the tharare holo, ‘Sottrubuoi shidi diegi obol ai.’ Sagorsiegune tare holak, ‘Salen, ami jeinei sieni ugure phelei didonggoi tui henjan mone goros?’
40013029	Hintu malikkuoi holo, ‘Thok, thok. Dhan-herani ugurei dede adikkie tumi gomanio ugurei pheleiba.
40013030	Habibar okto song eksomare uttok. Sokkene mui habiegunore hom, “Akke dhan-herani hurei thoinei puri pheleibartei bona bano. Ar sebeden ghomun mor gola-ghorot bhorei thoiogoi.” ’ ”
40013031	Jisu tharare aro ekkan oinnio tulona hoda hoi dilo, “Sorgo rejjiogan olode edogkie: Ek jon manjie ekkuo sorjio biji loinei tar hedot shidilogoi.
40013032	Sorjio bijibuo olode bijir moiddie begottun sigon. Hintu ibie dangor elo, beg shak pado gajottun bes dangor oinei jodepode gaj oi hinottei pheigkune einei dhelagunot bha gorondi.”
40013033	Jisu tharare aro ekkan tulona hoda hoi dilo, “Sorgo rejjiogan olode moli dogkie. Ekkuo miliei sei molibuo loinei tin leiδ moidie loi gulinei guli begkan jurebartei thoi para.”
40013034	Jisu sei hodagani bana tulona hodadi manuschunore holo. Tulona hoda sara tharare hitchu no hoi.
40013035	Sieniloi munibuor darai huo oiede hodagan puron olo, “Tulona hoda hobartei mor muon hulim. Songsar sristi gora oiede siottun duri gubonot thoie hodagani mui hom.”
40013036	Sebeden Jisu manuschunore dipadanar porendi the ghoro bidirie somilogoi. Ar tar sisjiogune tar idu einei holakki, “Hedot dhan-heranir tulona hodagan amare bhangi de.”
40013037	Ar the uttor dilo, “Biji shittede manuschuo olode Munischioro Puobuo.
40013038	Hedtan olode songsaran. Ghomun olakke sorgo rejjior manuschun. Dhan-herani olode soitanor manuschun.
40013039	Sottrubuo, dhan-hero biji shidi dede sibie olode Diabolaδ. Habibar oktogan olode jugor thuman. Habiegun olakke sorgo-dudtun.
40013040	Jeannie gori manjie dhan-herani thubeinei agunot puri pelan, jugor sejotio thik siennie gora obo.
40013041	Munischioro Puobuoi tar sorgo-dudtun dipadebo. Jienie manjiore pabot pelai, jigune pab goron ar oinnio jonoreio pabot pelan sigunore rejjioganottun eksomare tharare bhaar gori dibag.
40013042	Ar sorgo-dudtune tharare norogo agunot phelei dibag. Siot thara dad hamere-hamere hanibak.
40013043	Sebeden dharmig manuschun tharar Babo rejjiot belo dogkie jolibak. Jar sunibar han age the sunok!
40013044	“Sorgo rejjiogan olode edogkie: Ek jon manjie hedot lugei thoie dhon suph peinei, the aro lugei thologoi. Sebeden adik hujhie the jeinei ar tar jieni age begkani bejinei sei jagan hini lologi.
40013045	Sorgo rejjiogan olode aro edogkie: Ek jon bebarie doul muktuo togar.
40013046	Ekkuo moillioban muktuo the suph pelo. The jeinei tar jieni age begkani bejinei sei muktobuo hini lologi.
40013047	“Sorgo rejjiogan olode aro edogkie: Hoiek jon jalliei ekkan bor jal sagorot pheleinei nanan babottie maj bajiliek.
40013048	Jalan boron oinei, jalliegune jalan hulo ugure tani tulilak. Sebeden thara bojinei gom majchun harangot bhorei tholak ar bojong majchun phelei dilak.
40013049	Jugor sejot esannie gora obo. Sorgo-dudtune einei pabi manuschun dharmig manuschunottun pharok goribakki.
40013050	Sebeden sorgo-dudtune tharare norogo agunot phelei dibag. Siot thara dad hamere-hamere hanibak.”
40013051	Jisu pujor gorilo, “Ei hodagani tumi begkani buji parila ni?” Ar thara holak, “Oi, buji parilong, Probu.”
40013052	Sebeden Jisu tharare holo, “Senottei jei dhormo niomor mastorbuo sorgo rejjior sisjio oi, the olode ek jon ghoro giroje tar dhonor bhandarottun puron ar nuo jinij nigileidie sibie dogkie.”
40013053	Ar edogkie olo, Jisu sei tulona hodagan hoi phureinei the siottun gelogoi.
40013054	Tar nijor adamot lunginei, tharar synagogot the sigkie die arambo gorilo. Jisur hodagani suninei manuschune amok oinei holak, “Ei Manuschuoi ei gyenan ar amok ham goribar hemodagan huttun pelogoi?
40013055	Ei Manuschuo haligorsie ar Merir puobuo, noi ni? Jakobor, Josebor, Judar ar Simonor bheibuo, noi ni?
40013056	Amar loge agonde sigun tar beg bonun, noi ni? Ieni begkani the huttun pelogoi?”
40013057	Senottei thara Jisure bischias no gorilak. Hintu Jisu tharare holo, “Nijor adamot ar ghorot bade ek jon munie beg jagat sorman pai.”
40013058	Thara bischias no gorilak hinottei the siot bes amok ham no gore.
40014001	Sei lokke Herod Tetrakoδ Jisur hobor sunilo.
40014002	The tar sagorsiegunore holo, “Sibie baptisma gori die Johone obode, the morattun jiei uttie. Senottei the ei amok hamani gore.”
40014003	Herode tar bheibuo Philibor mogkuo Herodittei Johonore dhori, baninei jiel-hanat bhorei thoie.
40014004	Haron Johone tare hoie, “Tare loioschie ien tor niom noi.”
40014005	Herode Johonore morei pheleibar seie. Hintu jonogone Johonore muni bili mani loion hinottei dorelo.
40014006	Hintu Herodor jormo din utchob gorte Herodir jhibuoi tharar mujungot najinei Herodore mon hujhi gori dilo.
40014007	Senottei Herodir jhibuoi jien mage sien dibartei Herode tare sobot heinei soittio dilo.
40014008	Tar mai tare hu-sholla dede doge the holo, “Baptisma gori die Johonor siriebuo ekkuo bajonot gori more degi.”
40014009	Sebeden rajar monot dug olo. Tobuio tar sobottanottei ar tar loge bojchionde sigunor harone the tare dibartei ugum dilo.
40014010	Ar the manus dipadenei jiel-hanat Johonor siriebuo haba bajei dilo.
40014011	Thara Johonor siriebuo ekkuo bajonot gori aninei miliebuore dilakki. Sebeden miliebuoi siriebuo loinei tar mare dilogoi.
40014012	Johonor sisjiogune einei Johonor madalabuo ninei garelakkoi. Sebeden thara jeinei Jisure hobor holakkoi.
40014013	Johonor moronor hobor Jisu suninei, the siottun ekkan nawt gori gai-gai ekkan niribili jagat gelo. Hintu manuschune ien suninei, sohoranittun torbuo tar pije-pije gelak.
40014014	Jokke Jisu nawganottun udilogoi, the jhag-jhag manus degilo. Tharare tartun sit purinei tharar aw-sugkiegun the gom gori dilo.
40014015	Beillie-beillie oinei, tar sisjiogun tar idu einei holakki, “Ien olode jonosunnio jaga, ar belano jeiegoi. Adamanit jeinei tharattei hebar jinij hini loi parondoi para manuschunore tui ja bajei de.”
40014016	Hintu Jisu tharare holo, “Tharar ja no puribo. Tumi tharare hiju hebar jinij duo.”
40014017	Ar thara tare holak, “Amattun bana paschan pidie ar dibie maj agonde.”
40014018	Sebeden Jisu holo, “Sieni mor idu ano.”
40014019	Hero ugure bojibartei manuschunore the ugum dilo. Sebeden the paschan pidie ar dibie maj adot lolo. Agajo hitte muo gori Itchiorore Jisu donniobad dilo. Ar manuschunore dibartei pidiegani the hotta gorinei tar sisjiogunore dilo.
40014020	Sebeden begkune helak ar begkunor ped bhorilo. Manuschune hei-hai ugursie pidie ar maj sisjiogune tuli lolakke boron baro lei.
40014021	Pidie heiegun olakke miliegun ar gurogun badgori bana morod perai pas azar.
40014022	Manuschunore the bidei gorte sagoro uhule tartun akke jei paron para, Jisu tar sisjiogunore jebartei jogon-togon nawt uduo bajei dilo.
40014023	Manuschunore bidei denar porendi the bor magibartei ekkuo mouno pidit udilogoi. Reid oinei the siot gai-gai elo.
40014024	Hintu sei somoi nawgan sagorano song moiddie elo ar jadonde mokkietun boier baar hinottei nawganot tubol abor haar.
40014025	Poittie amollie Jisu tar sisjiogunor idu pani uguredi adi-adi elo.
40014026	Sisjiogune tare pani uguredi adi jade deginei, thara shanggadik dorelak. Thara holak, “Ibie debeda!” Ar thara dore hijiek hari uttuon.
40014027	Hintu Jisu tharare jogon-togon holo, “Sahoj goro. Sibie mui, no doreo.”
40014028	Sebeden Pitore tare uttor dinei holo, “Probu, judi tui ole mui tor idu pani uguredi ei parong para ugum de.”
40014029	Ar Jisu holo, “Ai, ai.” Sebeden Pitore nawganottun lami, pani uguredi adi-adi Jisur mokkie ja dorilo.
40014030	Hintu the boier bhade deginei dorelo. Ar the dubpie-dubpie jogar parinei holo, “Probu, more rokkie gor!”
40014031	Jogon-togon Jisu tar adtan babeinei tare dhorilo. Ar the tare holo, “Oh hom bischias-bolabuo, a hittei tor shiongshama oie?”
40014032	Thara nawganot udinei, boierano thameilo.
40014033	Ar nawganot elakke sigune Jisure tobona gorinei holak, “Tui hamakkai Itchioro Puo.”
40014034	Thara sagoran par oinei, Gennesaret bamot lungilakki.
40014035	Sei jaganor manuschune Jisure sininei, seropala beg jaganit thara hobor padeilak. Sebeden manuschune tharar beg aw-sugkiegun tar idu anilak.
40014036	Aw-sugkiegunore bana Jisur ursie haboro hazat dhoribar dibartei manuschune tare hujoli gorilak. Ar aw-sugkie manjie je tare dhore the puro gom oi.
40015001	Sebeden hoiek jon dhormo niomor mastor ar Pharisi Jerusalem sohorottun Jisur idu elak.
40015002	Thara pujor gorilakki, “Tor sisjiogune borjonnune die dosturan a hittei no manon? Haron thara ad no dhoie gori bhat haan.”
40015003	Sebeden Jisu tharare uttor dilo, “Tomar dosturan paleibartei a hittei tumi Itchioro uguman no mano?
40015004	Itchiore ugum die, ‘Tor bab mare sorman goris.’ Ar ‘Je tar nijor bab mare gobe, tumi tare morei phellio.’
40015005	Hintu tumi hode, ‘Ek jon judi hoi, “Mor bab magunore sahajjio goribar tengagunδ Itchioro sidu utchorbo gora oie.”
40015006	Senottei tar bab magunore tar ar hitchu gora no puribo.’ Esannie gori tumi tomar dosturani paleibartei Itchioror uguman no mano.
40015007	Tumi phagaragun! Tomar sombonde muni Isaia thik gori hoi di jeie:
40015008	‘Ei manuschune tharar muendi more sorman goron. Hintu tharar monani mortun pharok.
40015009	Manjie baneie Itchioro ugumani dogkie gori thara sigan hinottei thara more tobona goronde ien aittie magana.’ ”
40015010	Sebeden Jisu jonogonore tar idu daginei tharare holo, “Tumi mor hoda suno ar buji lo.
40015011	Bharettun jieni manjior bidirie jai, sienie manjiore aw-pobitro no gore. Hintu manjior bidiriettun jieni nigili eje, sienie manjiore aw-pobitro gore.”
40015012	Sebeden sisjiogune tar idu einei holakki, “Pharisigune sei hodagan suninei ogoman peionde hobor pas ni?”
40015013	Hintu Jisu uttor dinei holo, “Jei gajchuo mor sorgo Babe no lagai, the ugurei pheleibo.
40015014	Tharare bad duo. Thara olakke han manjior han murubbi. Judi ek jon manjie oinnio ek jon han manjiore nejai, thara duo jon gadot poribakkoi.”
40015015	Sebeden Pitore Jisure holo, “Tulona hodagan amare bhangi de.”
40015016	Jisu holo, “Ejo song no buischie gori agode ne?
40015017	Tumi hobor no po ni na? Jien muendi some, sien pedot jai. Tar porendi sien heyettun nigili jaigoi.
40015018	Hintu jieni muottun bhar oi, sieni ontorottun eje ar sienie manjiore aw-pobitro gore.
40015019	Haronan olode, ontorottun ejede hu-bhab, hun gorana, shanda, sur, mijie shakki, ar manjiore sorjana.
40015020	Ei ienie manjiore aw-pobitro gore. Hintu ad no dhoie gori hele manus aw-pobitro no on.”
40015021	Jisu sei jaganottun jei, Tyre ar Sidon bamot elo.
40015022	Ar sawh, sei bamottun ekkuo Kanaan milie Jisu idu einei jogar pari-pari holo, “Oh Probu, Davidor Puobuo, more doye gor! Mor jhibore shanggadik gori bhude peie.”
40015023	Hintu Jisu tare ekkan hodaio uttor no dilo. Ar tar sisjiogune tar idu jeinei tare hujoli gorinei holak, “Tare dipada. Amar pune-pune the joul gori-gori ejer.”
40015024	Jisu uttor dilo, “More bana Israel jadottun ajhi jeie bera-shagoluno idu dipada oie.”
40015025	Hintu miliebuoi einei Jisur mujungot bukpari salam gori porinei holo, “Probu, more sahajjio gor!”
40015026	Hintu Jisu holo, “Gurogunottun pidie hari loinei hugur’unore dena gom noi.”
40015027	Sebeden miliebuoi Jisure uttor dinei holo, “Probu, ene daw oi. Hintu gurogune haade girojchuor tebilo tole pidie gori jhuri pole hugurune daw haan.”
40015028	Sebeden Jisu tare uttor dilo, “Miliebuo, tor bischiaschan hom noi. Tor jeannie mone hoi siennie ok.” Thik sei oktot tar jhibuo gom oie.
40015029	Jisu siottun janar porendi, Galili Sagoro phare-phare jeinei ekkuo mouno pidit udinei siot bojilogoi.
40015030	Jhag-jhag manus Jisur idu elak. Adur, han, rukkie, bub ar shagor aw-sugkie tar idu aninei tar thengo hure tholakki. Jisu sigunore gom gori dilo.
40015031	Bubpunore hoda hoi parte deginei, rukkiegun gom oionde deginei, adurune adi parte deginei ar hanune degodonde sieni manuschune deginei amok oinei Israeluno Itchiorbuore baini gorilak.
40015032	Jisu tar sisjiogunore tar idu daginei tharare holo, “Ei manuschunore mortun sit purer. Thara mor somare tin din olakki ar tharattun hitchu hebar nei. Thara jade ped porai alugo obakkoi hinottei tharare abuhoda dipadeb ar mortun mone no hor.”
40015033	Sebeden tar sisjiogune tare holak, “Edukkun manjiore ped bhora habebartei jonosunnio jagat huttun alajhala pidie pei dibonggoi?”
40015034	Jisu tharattun pujor gorilo, “Tomartun hoien pidie age?” Ar thara holak, “Amattun sattan pidie ar guri maj ghuleg agon.”
40015035	Sebeden Jisu manuschunore madi ugure bojibartei ugum dilo.
40015036	Sebeden the sattan pidie ar guri majchun adot loinei Itchiorore donniobad dilo. Sebeden the pidiegani hotta gorinei tar sisjiogunore dilo. Ar tar sisjiogune sieni manuschunore dilak.
40015037	Thara begkune helak, ar begkunor ped bhorilo. Tar porendi manuschune hei-hai ugursieni sisjiogune tuli lolakke boron sat lei.
40015038	Miliegun ar gurogun badgori, ser azar manjie heion.
40015039	Jisu manuschunore dipadanar porendi, the ekkan nawt udi Magdala bamot gelo.
40016001	Sebeden hoiek jon Pharisi ar Sadduki Jisur idu elak ar tare joga sebartei sorgottun ekkan sinno tharare degebartei thara magilak.
40016002	Hintu Jisu tharare uttor dilo, “Sajonnie ole tumi ho, ‘Agas ranga oie, hellie dinnuo gom goribuo.’
40016003	Ar beinnie ole tumi ho, ‘Agas ranga oie ar debabuo hala gorsie, edchie debabuoi gom no goribuo.’ Phagaragun! Debabuoi gom goribuo na gom no goribuo tumi hobor po, hintu somoior sinnoganir orthogan tumi hobor no po.
40016004	Ei jugor manuschun dujto ar shanda. Tharattun sinno sebar shanggadik mone hoi. Muni Jonar sinnogan bade tharare huno sinno dega no obo.”
40016005	Sisjiogune sagoro uhule par odegoi pidie nibar puri phellion.
40016006	Jisu tharare holo, “Seio! Phara-sigunor ar Saddukigunor moli pokke uijkare thagkuo.”
40016007	Sebeden thara-thara huobula gorinei holak, “Ami pidie no ani hinottei the ei hodagan hor.”
40016008	Hintu thara huobula gortonde sien Jisu hobor peinei tharare holo, “Oh hom bischias-bolagun! Pidie neidie sombonde a hittei huobula goror?
40016009	Ejosong no bujotte parapang? Pas azar manjiortei paschan pidie hodagan monot tulona? Hoi lei tumi tuli loiode?
40016010	Ser azar manjiortei sattan pidie hodagan monot tulona? Dongor hoi lei tumi tuli loiode?
40016011	Pidieganor sombonde mui tomare no hongor sien tumi a hittei no bojor? Hintu Pharisi ar Saddukigunor moli pokke uijkare thagkuo.”
40016012	Sebeden sisjiogune buji parilakke pidie banade hamot lagande moli pokke uijkare thebartei the no hoi. Hintu Pharisi ar Saddukigunor sigkie hoda pokke uijkare thebartei the tharare horte sien buji parilak.
40016013	Sebeden Jisu Kaisarea Philippi bamot lunginei, the tar sisjiogunottun pujor gorilo, “Munischioro Puobuo more manjie honna bili hon?”
40016014	Thara holak, “Hoiek jone hon, the baptisma gori die Johone, ar ek dagie hon, the Elija, aro ek dagie hon, the munigunottun ek jon obode.”
40016015	Jisu tharare holo, “Hintu tumi more honna bili ho?”
40016016	Ar Simon Pitore uttor dilo, “Tui olede Kristo, jeda Itchioro Puobuo.”
40016017	Jisu holo, “Jonar puo Simon, tui bhaggottie. Haron lo ar eragane ien tore janei no die, hintu mor sorgo Babe tore ien janei die.
40016018	Ar mui ien tore hongor: Tui olede Pitor, ar ei Bor Silluor ugure mui mor mondoli tulim. Padalor girie duoraneio ienore joi gori no paribo.
40016019	Mui tore sorgo rejjior chabigani dim. Ei pittimit tui jien bon goros sien sorgotio bon gora obo. Ar pittimit tui jien huli dios sien sorgotio huli die obo.”
40016020	Sebeden the tar sisjiogunore the Kristo bili harore no hobartei shokto gori mana gorilo.
40016021	Sei somoiottun duri Jisu tar sisjiogunore ei hodagani huo dorilode je, tartun Jerusalemot ja puribo. Borjonnune, rajguru-thagurune ar dhormo niomor mastorune tare dug-hosto lageibak ar tare morei pheleibak. Hintu tin dino madat the aro jeda obo.
40016022	Ar Pitore tare ek huredi ninei tare goba dorilo, “Probu, Itchiore tore rokkie gorog! Siennie tor huno din no ok.”
40016023	Hintu Jisu muo phireinei Pitorore holo, “Soitan, mor iottun jagoi! Tui olede mor podtan bondo goridiebuo. Haron tor bhabonagan Itchiorottun no eje, hintu manjiortun ejchie.”
40016024	Sebeden Jisu tar sisjiogunore holo, “Je mor loge judi edo sai, salen, tar nijor monjokka no gori tar kroschan buginei mor loge ejok.
40016025	Haron je tar poranan bajeibartei sai, the areibo. Hintu je mortei tar poranan arai, the tar poranan thogei pebo.
40016026	Haron ek jone goda songsaran peinei judi tar nijor poranan areile, sien tar hi lab obo? Bah tar porananor bodoli the hi dam di paribo?
40016027	Haron Munischioro Puobuo tar Babor mohimagandoi ar tar sorgo-dudtun somot ebo. Sokkene the prottiek manjiore tharar hamor doge poriskari dibogi.
40016028	Mui tomare soittio hodagan hongor, iot hoiek jon thiei agonde igunottun Munischioro Puobuore tar rejjioganot ette no degon song mortak noi.”
40017001	Shoi din porendi Jisu Pitorore, Jakobore, Jakobor bhei Johonore tar loge nilo. The tharare ekkuo ojol mounot tulilogoi.
40017002	Siot tharar mujungot Jisur debo-rong phudilo. Tar muon belano dogkie joljollie olo ar tar haborani phoro dogkie dhub olo.
40017003	Ar sawh, Mosi ar Elija tharar mujungot dega dinei, Jisu loi hoda hodon.
40017004	Sebeden Pitore Jisure madelo, “Probu, ami iot thele gom obo. Tortun mone hole tinan bajei bani tortei ekkan, Mosittei ekkan ar Elijattei ekkan.”
40017005	Pitore sei hodagan horte lokke, sawh, eksak potpottie meg einei tharare dagilogi. Ar suno, megkanottun ekkuo sobdo bhar olo, “Ibie olode mor agojor Puobuo, mui tar ugure baari hujhi. Tumi tar hoda suinnio.”
40017006	Sisjiogune sei sobdobuo suninei dore madit bukpari polak.
40017007	Hintu Jisu einei ar tharare dhorinei holo, “Uduo, no doreo.”
40017008	Thara jokke seropala rini selak, Jisure bade ar huno jonore thara no degilak.
40017009	Mounnuottun thara lambegi Jisu tharare mana gorilo, “Munischioro Puobuo morattun jedogkon song jiei no ude, sedogkon song tumi degilade ien harore no hoio.”
40017010	Sisjiogune Jisuttun pujor gorilak, “Dhormo niomor mastorune Elija akke eja poribo, a hittei hon?”
40017011	Jisu tharare uttor dilo, “Elija daw hamakkai akke ebo, beg the thik gori dibogi.
40017012	Hintu mui tomare hongor, Elija daw honatto ejchie. Manjie tare no sininei, jien mone hoi sien tare gorsion. Thik siennie gori Munischioro Puobuoi tharar adot hosto pebo.”
40017013	Sebeden sisjiogune buji parilakke tharare Jisu baptisma gori die Johonor sombonde hor.
40017014	Thara jokke manuschunor jhagkuot lungilakki, ek jon manus Jisur idu einei tar mujungot adu pari salam gori porilogi.
40017015	The holo, “Probu, mor puobuore doye gor. The thadei pore ar baari hosto par. Agunot ar panit onsur pore.
40017016	Mui tare tor sisjioguno idu anniong, hintu thara gom gori no paron”
40017017	Sebeden Jisu holo, “Oh ei jugor bischias no gorsie manuschun, mui tomar loge hodog bilon theim? Hodog bilon mui tomare sahajjio gorim? Tare mor idu ano.”
40017018	Sebeden Jisu bhudtuore gobinei gurobuottun bhudtuo nigili gelo. Ar gurobuore the jogon-togon gom gori dilo.
40017019	Tar porendi sisjiogune nibirot Jisur idu einei pujor gorilakki, “Ami a hittei bhudtuore dabei di no pari?”
40017020	Jisu tharare holo, “Tomar bischiaschan nei hinottei! Mui tomare soittio hodagan hongor, sigon soijjio biji para tomar bischias thele, judi tumi ei mounnuore ho, ‘Iottun jagat lor.’ Mounnuo lori pebo. Tumi begkani gori pariba.
40017021	Hintu edogkie bhud bor magana ar ubos thana darai no ole dabei dibar noi.”
40017022	Thara Galili dejot eksomare thagke, Jisu tharare holo, “Munischioro Puobuore manjior adot gojei dibar somoi oi ejchie.
40017023	Thara tare morei pheleibak. Ar tin dine tare aro jiei tuluo obo.” Sebeden sisjiogunor shanggadik mono dug olo.
40017024	Thara Kapernaumot lunginei, Mondiro hajana-tulliegune Pitoror idu einei holakki, “Tor Guruthagurbuoi Mondiro hajanaδ de ni?”
40017025	Pitore holo, “Oi, the de.” Thara jokke ghoro bidirie somilakkoi, Jisu tare akke holo, “Simon, tui hi mone goros? Pittimir rajagune hartun hajana tulon? Tharar puogunottun hajana tulon ni na oinnio jonottun tulon?”
40017026	Pitore uttor dilo, “Oinnio jonottun.” Sebeden Jisu tare holo, “Salen, puogune hajana di no pan.
40017027	Tobuio thara amare mono dug no pan para, sagorot jeinei borsi bagoi. Polim dhoribode maschuor muon hulile tui ekkuo rubuo poijieδ pebe. Sibie aninei tortei ar mortei hajana dischi.”
40018001	Sei lokke sisjiogune Jisur idu einei tartun pujor gorilakki, “Sorgo rejjiot honna begottun dangor?”
40018002	Sebeden Jisu ekkuo sigon guro tar idu daginei tharar song moiddie bojeinei holo,
40018003	“Mui tomare soittio hodagan hongor, judi tumi mon phireinei sigon guro sannie no aw, huno din tumi sorgo rejjiot somi no peba.
40018004	Senottei je ei sigon gurobuo sannie niroit obo, sorgo rejjiot the begottun dangor.
40018005	Je mor nange edogkie ekkuo sigon guro lobiot gore, the more lobiot gore para obo.
40018006	Je huno ek jone edogkie ekkuo sigon gurore judi more bischias gorinei aro bischias no gore para gore, sei manuschuor ekkuo dangor sil tar gortonabuot bani dinei sagorot phelei dile tartei gom obo.
40018007	“Songsaro manuschune oinnio manuschunore pabot pelan hinottei tharar hobal purok! Sieni eneio uo poribo. Hintu jei manuschuo tharare pabot phelei tar hobal purok!
40018008	Judi tor adtane bah tor thengane tore pabot pelai, sien habi pheleis. Ononto agunanot dien ad bah dien theng somot porana darane ekkan ad bah ekkan theng neie gori jibonanot somanagan tortei gom obo.
40018009	Ar judi tor sogkuoi tore pabot pelai, sibie huei pheleis. Dibie sogkuoi norogor agunot jana darane, ekkuo sogkuoi jibonanot somanagan tortei gom obo.
40018010	“Seio, esannie ekkuo sigon guroreio aw-pela no gorsio. Mui tomare hongor, tharar sorgo-dudtune sorgot onsur mor sorgo Babor muonot sei agon.
40018011	Haron Munischioro Puobuoi ajhi jeiegun togeibartei ejchie.
40018012	“Tumi hi mone goro? Ek jon manjior ek shottuo bera-shagolottun ekkuo ajhi gelo, tar nirienobboibuo bera-shagol langelo pidit phelei jeinei ajhi jeiebuo the no togeibogoi ni na?
40018013	Mui tomare soittio hodagan hongor, the judi sibie suph pheleigoi, ajhi no jande nirienobboibuo bera-shagolunttun bes sibie ugure hujhi obo.
40018014	Thik siennie gori tomar sorgo Babottun esannie sigon guro ekkuoio areibar mone no hoi.
40018015	“Judi tor bheibuoi tor biruddie pab gore, tui jeinei nibirot tar dujchan degei dischoi. Judi the tor hoda sune, salen, tor bheibuore tui jidinei phirei phelei.
40018016	Hintu judi the tor hoda no sune, tui ek jon bah di jon tor loge nejeis, senottei ‘di-tin jono shakkir hoda begkani soittio bilinei proman oi.’
40018017	Tobuio judi the tharar hoda no sune, mondolit hoi dis. Ar judi the mondolir hodaio no sune, salen, tui tare Be-jad bah, hajana-tullie dogkie bebohar goris.
40018018	Mui tomare soittio hodagan hongor, ei pittimir tumi jien bondo goro, sorgotio bondo gora obo. Ar ei pittimit tumi jien huli duo, sorgotio huli die obo.
40018019	Mui tomare aro soittio hodagan hongor, jokkene ei pittimit tumi dijone ek song oinei je huno jinijottei bor mago, mor sorgo Babe sien gori dibo.
40018020	Haron mor nange jiot dijon bah tin jon eksomare thubeile, siot mui tharar loge agong.”
40018021	Sokkene Pitore Jisur idu einei pujor gorilogi, “Probu, mor bheie mor ugure oborad gorilie, tare mui hoi bar mab dim? Sat bar song ni na?”
40018022	Jisu tare holo, “Mui tore hongor, bana sat bar noi hintu huttur huttur gori sat bar mab goris.
40018023	Sorgo rejjiogan olode edogkie: Ek jon rajai tar sagorsiegunottun ijeb selo.
40018024	Ijeb sade, tar idu ek jon sagorsie anilak. Sei sagorsiebuoi tare dos azar talenδ di pai.
40018025	The sujhi no paribo hinottei, tar horojchun ujol goribartei tar malikkuoi tare, tar mog-puo ar tar agede sieni somot bejibartei ugum dilo.
40018026	Sebeden sagorsiebuoi rajar mujungot bukpari salam gori porinei holo, ‘Doye gorinei more somoi de, mui tore begkun sujhim.’
40018027	Sebeden sagorsiebuor malikkuottun tare shanggadik sit purilo. Tar horojchun mab dinei tare iri dilo.
40018028	Hintu sei sagorsiebuoi jeinei tar dogkie sagorsei tare ek shot denariδ di paidie sibiere lagot pelo. Tare noroli sibi dhorinei holo, ‘More di paschie igun de.’
40018029	Sibiei tar thengot purinei tartun bikkie magilo, ‘Doye gorinei more somoi de, mui tore begkun sujhim.’
40018030	Hintu the mab no dilo. The jeinei tar horojchun sujhi phuroi song tare jiel-hanat bhorei thologoi.
40018031	Oinnio sagorsiegune sien deginei tharar baari monot dug lagilo. Ar thara jeinei tharar malikkuore begkani holakkoi.
40018032	Sebeden malikkuoi sei sagorsiebuore daginei holo, ‘Pazi sagorsie tui! Tui mab maginei mui tor beg horojchun mab duong.
40018033	Hintu mui tore jingori doye gorsiong tuio sengori tor dogkie sagorsiebuoreo doye gorana osit elode noi ni?’
40018034	Ar tar malikkuottun rak udi, tare di paidie sigun begkun sujhi phuroi song sasti goriegunor adot tare gojei dilo.
40018035	Judi tomar ontorottun tomar bheiunor oboradtani mab no duo, mor sorgo Babpuoio thik sedogkie gori tomare goribuo.”
40019001	Ar edogkie olo, Jisu sei hodagan hoi phureinei Galili dejchan phelei jei Jordan Sora uhuledi Judea dejot lungilogi.
40019002	Jhag-jhag manus tar pune-pune jeion. Siot tharare the gom goreie.
40019003	Ar Pharisigune Jisur idu einei tare joga sebartei tare holakki, “Ek jon manjie tar mogkuore je huno harone sari dibar niomot age nahi?”
40019004	Jisu uttor dilo, “Adi purbe Itchiore ‘tharare milie ar morod gori baneie’ sien tumi madei no so?
40019005	Senottei daw ‘Morodtuoi tar bab-magun phelei jei tar mogkuoloi egottor obogoi. Ar thara di jone ekkan heye obak.’
40019006	Senottei thara di jon noi ar hintu ekkan heye olak. Senottei Itchiore jien joragori di die, sien manjie pharok no gortok.”
40019007	Thara Jisure holak, “Salen, a hittei Mosi shur hagos dinei mog sari dibar ugum die?”
40019008	Jisu tharare holo, “Tumi akkol han hinottei mog sari dibar tomare Mosi onumoti dede ai. Hintu adi purbettun duri edogkie no elo.
40019009	Mui tomare hongor: Je tar mogkuoi oinnio jonloi shanda no gorsie gori sari dinei ar the oinnio milie loi, tar puron mogkuor biruddie biebijier obo. Ar je sei sari die miliebuore loi, tareo biebijier obo.”
40019010	Tar sisjiogune tare holak, “Judi neg-mogor sere sedogkie obosta ole, lo-li no onagan bhala.”
40019011	Jisu tharare holo, “Begkune ei hodagan maniloi no paron. Bana jigunore die oie sigune maniloi paron.
40019012	Hoiek jon gorbhottun duri nomonshuk than. Ar hoiek jon nomonshuk oineio than. Ar hoiek jon sorgo rejjiottei thara nijere-nije nomonshuk oineio than. Je ei hodagan maniloi pare, the mani lok.”
40019013	Sokkene manjie sigon sigon guro Jisur idu sigunor mada ugure ad tuli dinei bor magi dibartei anilak. Hintu sisjiogune sei manuschunore aw-hoda holak.
40019014	Hintu Jisu holo, “Sigon gurogunore mor idu ebartei duo, tharare mana no gorsio. Haron sorgo rejjiogan olode ei sigon guroguno dogkien.”
40019015	Sigon gurogunore ugure ad tuli denar porendi Jisu siottun gelogoi.
40019016	Ar sawh, ek jon manus Jisur idu einei hologi, “Gom guruthagur, ononto jibon pebartei mor hi gom ham gora poribo?”
40019017	Jisu tare holo, “Tui a hittei more gom hole? Itchior bade ekjono gom nei ar. Hintu tui judi jibonanot somibar sas, shilegun paleis.”
40019018	Manuschuoi tare holo, “Hon shilegun?” Sebeden Jisu holo, “ ‘Hun no goris,’ ‘shanda no goris,’ ‘sur no goris,’ ‘mijie shakki no dis.’
40019019	‘Tor bab magunore sorman goris,’ ‘Tui nijore-nije hos paschie sannie, tor paralliegunoreio hos peis.’ ”
40019020	Gabur-morodtuoi Jisure holo, “Gaburottun duri sei beg ugumani mui palei ejongor. Mor aro hi goribar bagi age?”
40019021	Jisu tare holo, “Tui judi puripunnuo obar sas, ja tor hi-hi age sieni bejinei tengagunδ gorib dugkiere degoi. Sebeden sorgot tor dhon thebo. Tar porendi einei mor pune-pune eis.”
40019022	Hintu sei hodagan gabursiebuoi suninei, the monot dug peinei gelogoi. Haron tartun onek dhon-sompotti age.
40019023	Sebeden Jisu tar sisjiogunore holo, “Mui tomare soittio hodagan hongor, thagoie manjiortei sorgo rejjiot somana aghattie age!
40019024	Mui aro tomare hongor: Ekjon dhoni manus Itchioror rejjioganot somana darane ekkuo uth sujor pajidi sominei nigili janagan bes utchuo.”
40019025	Sisjiogune ei hodagan suninei thara shanggadik amok oinei holak, “Salen, honna mukti pebo?”
40019026	Jisu tharare rini seinei holo, “Manjiortei aw-sombob hintu Itchiorottei begkani sombob.”
40019027	Sebeden Pitore Jisure holo, “Sah, ami beg phelei einei tor loge elong. Salen, ami hi pebong ar?”
40019028	Jisu tharare holo, “Mui tomare soittio hodagan hongor, nuo jugkuot jokke Munischioro Puobuoi tar oborug singasonanot bobo. Sokkene tumi mor pune-pune ebade siguneo barogan singasonot boinei Israelo baro jadore bijier goriba.
40019029	Ar je mortei ghor-duor, bhei-bon, bab-ma, mog-puo, ar jaga-jobin phelei eje the ek shot dunuo pebo, ononto jibonio pebo.
40019030	Hintu onek manus akkuol oi agonde sigun jer poribak, ar jero sigun akkuol obakkoi.
40020001	“Haron sorgo rejjiogan olode edogkie: Ekjon jagar giroje tar anggur baganot ham gora bajei dibartei beinnie poittie manus toga gelo.
40020002	Dine ek denariδ hamgoriegunore bedon the dibartei thik gorinei tar baganot tharare ham goribartei dipadelo.
40020003	Perai bennie tin ghonta somoiot the aro ath-holat gelo. Siot hoiek jon manus hitchu ham no gorsie gori thiei agonde the degilo.
40020004	The tharare holo, ‘Tumio mor angguro baganot jeinei ham gorogoi. Mui tomare thik bedon dim.’ Sebeden tharaio gelak.
40020005	Dibursie ar beillie tin porsie the aro jeinei sedogkie gorilogoi.
40020006	Beillie pastai the jeinei oinnio hoiek jon hitchu ham no gorsie gori thiei agonde deginei tharare holo, ‘Tumi iot a hittei hitchu ham no gorsie gori goda dinnu thiei agogi?’
40020007	Thara tare holak, ‘Amare huno jone gabur no lon huttun.’ Ar the tharare holo, ‘Tumio mor anggur baganot jeinei ham gorogoi. Tumi thik bedon peba.’
40020008	Bellie oinei angguro baganano girojchuoi tar sompotti rakkolibuore holo, ‘Ham goriegunore daginei bedon de. Bego jerobuottun duri arambo gorinei polimmuo song dis.’
40020009	Bellie pastattun duri ham gorsionde sigune einei ek denaritδ dore pelak.
40020010	Akke hamot jeiegune einei bes pebak bili asha gorsion. Hintu tharaio ek denaritδ dore pelak.
40020011	Jogon thara bedon lolak, thara girojchiore bodnam gora arambo gorilak.
40020012	Thara holak, ‘Ei begottun jere ham goriegune daw bana ek ghonta ham gorsion. Ami goda dinnuo rodot ham gorilong, hintu tui amare thara jogai bedon dilede!’
40020013	The tharar ek jonore uttor dilo, ‘Bhai, mui tore oinniei no gorong daw. Tui ek denariloiδ ham goribar raji oioschie noi ni?
40020014	Tor bedon loinei jagoi. Tore jingori diong, jere ham goriegunoreio sei doge dibar mor mone hor.
40020015	Mor nijor tengaloiδ mui jien gortung sat noi ni? Nahi mui doyeli hinottei tui pijhum goror?’
40020016	Thik siennie gori, jero sigun akke obakkoi, ar akke oi agonde sigun jer poribak.”
40020017	Jisu Jerusalem sohor song jadte lokke podot tar sisjiogunore ek huredi ninei tharare holo,
40020018	“Suno, ami Jerusalem song jeir. Sidu Munischioro Puobuore rajguruthagurunor ar dhormo niomor mastorunor adot gojei die obo. Thara tare dujot pelanar porendi tar moribar dorkar bili thik goribak.
40020019	Ar sebeden thara Be-jadtunor adot tare gojei dibag. Thatta goribak, sabukkoi maribak ar Krosot dibag. Ar tin dino madad the aro jiei udibo.”
40020020	Sokkene Jebedior mogkuo tar puogundoi Jisur idu elo. The Jisur mujungot bukpari salam gori porinei tartun ekkan jinij magilo.
40020021	Jisu tartun pujor gorilo, “Tui hi sas?” Ar the holo, “Mor ei dibie puo tor denedi ekjon bangedi ek jon tor rejjiot boji paron para ugum de.”
40020022	Jisu holo, “Tumi magilade ien tumi hobor no po. Mui heimbe golojchuottun tumi hei pariba parapang? Mui lombe baptismagandoi tumi baptisma oi pariba parapang?” Thara tare holak, “Ami paribong.”
40020023	Jisu tharare holo, “Mor golojchuottun tumi hamakkai heba, ar mui lombe baptismagan tumi loba. Hintu mor denedi ok, mor bangedi ok bojeibar mor odhihar nei. Mor Babe jigunottei banedie sigune bojibak.”
40020024	Jokkene oinnio dos jone ien sunilak, thara di bheior ugure rak olak.
40020025	Hintu Jisu tharare tar idu daginei holo, “Tumi hobor pode Be-jadtune sason goronde sigunor odhihari on ar tharar murubbigune sigunor ugure ugum salei ni paron.
40020026	Hintu tomar moiddie siennie no obo. Je tomar moiddiettun dangor obar sai, the tomar sagorsie uo poribo.
40020027	Ar je tomar moiddiettun bego dangorbuo obar sai, the tomar banidaji uo poribo.
40020028	Thik sedogkie gori Munischioro Puobuoio manjiortun ham hebartei no eje, hintu the manjiore ham gori dibartei ar onek manjior muktir dam ijebe tar poranan dibartei ejchie.”
40020029	Jisu ar tar sisjiogun Jerikko sohorottun jade, jhag-jhag manus tharar pune-pune jadon.
40020030	Sawh, di jon han manus podo pazarat boji thagode, Jisu sei podtanodi jar bili suninei thara jogar pari-pari holak, “Probu, Davidor Puobuo, amare doye gor!”
40020031	Manuschune tharare jhaji dinei tharare sub gori thebartei holak. Hintu thara sie bes jogar pari-pari holak, “Probu, Davidor Puobuo, amare doye gor!”
40020032	Jisu mow oinei tharare daginei holo, “Mui tomartei hi gori didung tomartun mone hoi?”
40020033	Thara uttor dilak, “Probu, ami degi para amattun mone hoi.”
40020034	Sebeden Jisuttun tharare sit purinei tharar sogkun dhori dilo. Jogon-togon tharar sogkun gom oinei tar pune-pune gelak.
40021001	Thara Jerusalemot lungibar hadallie Bethphage ada-manot lungilakki. Sebeden Oliv Mounnuor hai hurettun Jisu tar di jon sisjio padeilo.
40021002	Jisu tharare holo, “Tomar mujungedi adamanot jo. Tumi jebaio ekkuo gadha ar ekkuo gadha shawh bannie gori debagoi. Sigun hueinei mor idu anogoi.
40021003	Ar judi huno jone tomare hon, tumi tharare hoio, ‘Probur igun lagodon,’ the aro jhadi gori idu thoidie bajei dibo.”
40021004	Siendoi munibuor darai huo oiede hodagan puron olo.
40021005	“Zaion jhibore hogoi, ‘Sah, tor Rajabuo tor idu gadha ugure sorinei ejer. The olode nombro oinei dut heie gadha shawh ugure sorinei ejer.’ ”
40021006	Senottei, sisjiogune jeienei, Jisu tharare ugum dede doge gorilakkoi.
40021007	Thara gadhabuo ar gadha shawhbuo aninei tharar haborani sigunor ugure bijei dilak. Sebeden Jisure sienir ugure bojeilak.
40021008	Ar shagor manjie tharar haborani podot bijei dilak. Ar hoiek jone gajottun dhela habi aninei podot bijei dilakki.
40021009	Sebeden Jisur mujungedi jadonde sigune ar pijendittun ettonde sigune joi jogar pari-pari holak, “Davidor Puobuore hosanna! ‘PROBUR nange eiebuo donniobad gori thok!’ Begottun ugure hosanna!”
40021010	Jisu Jerusalem sohorot somineigoi, beg manuschun joul bodilak. Thara pujor gorton, “Ibie honna?”
40021011	Manuschune holak, “The muni Jisu, Galili dejor Nazareth hullie.”
40021012	Sebeden Jisu Itchioror Mondirbuot sominei, siot beja-hine goronde sigunore dabei dilo. Tengaδ bodoli duonde sigunor tebilani ar hodor bejiegune bojonde jagagani the ullei phelei dilo.
40021013	Jisu tharare holo, “Sastrot lega age, ‘Mor ghoran bor magede ghor huo obo.’ Hintu tumi ienore ‘dagedor haath’ banei phellio.”
40021014	Sebeden han ar leng Mondirot tar idu elak, ar the tharare gom gori die.
40021015	Hintu rajguruthagurune ar dhormo niomor mastorune tar amok hamani deginei ar Mondirot gurogune, “Davidor Puobuore hosanna,” hode suninei, tharattun rak udilo.
40021016	Sebeden thara Jisure holak, “Ei gurogune hi hodon tui sunor ni?” Jisu tharare holo, “Sunongor daw! Sastroie hi hoie sien tumi madei no sawh? ‘Sigon guro ar hujhi guro muottun tumi puripunnuo baini peba.’ ”
40021017	Sei porendi, Jisu tharare phelei jei sohorottun nigili jei Bethani adamot jeinei bha roiegoi.
40021018	Tar hellie beinnie the sohoranot phiri jade lokkene Jisuttun ped puri udilo.
40021019	Podor hure the ekkuo dumur gaj deginei the gajchuor siot gelo. Hintu the bana padagani bade ar hitchu no deginei gajchuore holo, “Tor huno din gulo no dorto ar.” Ar jogon-togon dumur gajchuo shugei gelo.
40021020	Sisjiogune sien deginei thara amok oinei holak, “Dumur gajchuo edok jhadi a hingori shugei gelo?”
40021021	Sebeden Jisu tharare uttor dinei holo, “Mui tomare soittio hodagan hongor, tumi judi bischias goro ar tomar monot shiongshama no thai, salen, bana dumur gajchuore gori paribade noi, hintu ei murobuore judi tumi ho, ‘Uguri jeinei sagorot polloi.’ Salen, sien obo.
40021022	Ar tumi judi bischias gele, tumi jien bor mago sien peba.”
40021023	Jisu aro Mondirot somilogoi. The sigkie dede seiet, rajguru-thagurune ar borjonune einei tare holakki, “Ieni hi odhihare tui goror? Honna tore ei odhiharan die?”
40021024	Hintu Jisu tharare uttor dinei holo, “Muio tomare ekkan prosonno dorim. Tumi judi more uttor duo, ieni hi odhihare mui gorongor mui tomare hom.
40021025	Johonor baptismagan huttun? Sien hi sorgottun nahi, manjiortun?” Thara-thara huobula gorte holak, “Ami judi hoi, ‘Sorgottun’ salen, the hobo, ‘A hittei tumi tare bischias no goro?’
40021026	Hintu judi ami hoi, ‘Manjiortun’ sio, ami jonogonore dorei. Haron beg manuschune Johonore ek jon muni bili mani loion.”
40021027	Senottei thara Jisure uttor dinei holak, “Ami hobor no pei.” Sebeden Jisu tharare holo, “Ieni hi odhihare mui gorong muio tomare no hom.”
40021028	“Hintu tumi hi mone goro? Ek jonottun dibie puo agon. The tar polim puobuo sidu jeinei holo, ‘Put, edchie tui mor angguro bagananot jeinei ham gorloi.’
40021029	Puobuoi holo, ‘Mui no jeim.’ Hintu porendi the mon phireinei hamot gelo.
40021030	The a ekkuo puo sidu jeinei sei hodagan hologoi. puobuoi tare holo, ‘Oh ba, mui jeim.’ Hintu the no gelo.
40021031	Sei di jonottun honna tar babor hoda dorilo sei?” Thara Jisure uttor dilak, “Polimmuoi ai.” Jisu tharare holo, “Mui tomare soittio hodagan hongor, hajana-tulliegune ar beischie miliegune tomartun akke Itchioro rejjioganot somibag.
40021032	Haron Johone dharmio podtan degei dibartei tomar idu ejchie, ar tumi tare bischias no goro. Hintu hajana-tulliegune ar beischie miliegune tare bischias gorsion. Ien tumi deganar porendio tomar monani no phiro ar tare bischias no goro.
40021033	“Aro ekkan tulona hoda suno. Ek jon giroje ekkan anggur bagan tulilo. The bagananor sero-hitte tengera beri dilo. The angguro ros perebartei ekkan ghani-hol bojeibartei ekkuo gat hurilo. Ar subi dibartei tong ekkan banilo. Sebeden the hoiek jon hed goriere tar anggur baganan daw-bhagi denar porendi the bi-dejot gelo.
40021034	Anggur sinibar okto oinei, the tar bhagkuo anibalottei tar sagorsiegunore hed goriegunor sidu padeilo.
40021035	Hed goriegune tar sagorsiegunore dhorinei dhori, ek jonore marsion, ek jon morei phellion ar ek dagire sil mela duon.
40021036	Girojchuoi polimmunottun bes aro tar sagorsie dipadelo. Hed goriegune tharareo siennie gorilak.
40021037	Sebeden bego jere tar puobuore thara sidu dipadelo. The holo, ‘Thara mor puobuore sorman goribak.’
40021038	Hintu hed goriegune puobuore deginei thara-thara huobula gorton, ‘Ete daw porendi sompottir girojchuo obo. Jei, ami tare morei pheleioi. Sebeden ami ei bagananor giroj obong.’
40021039	Sebeden thara tare dhorinei dhori baganor barendi phelei dinei morei pheleilak.
40021040	Salen Baganor girojchuo ele, sei hed goriegunore hi goribogi sei?”
40021041	Thara Jisure holak, “The sei dujto manuschunore, begkunore morei pheleibogi ar tar baganan oinnio hed goriegunore daw-bhagi dibogi. Sigune tare okto mozim phol bhag dibag.”
40021042	Jisu tharare holo, “Ien tumi Sastrot no mado ni na? ‘Ghor-tulliegunor monot no porede silluo, hunot begottun gunor silluo olo. Ien PROBUIE gori dilo, amar ien sade hodog shoba lage!’
40021043	“Senottei mui tomare hongor, Itchiore rejjiogan tomartun hari loinei phol utponno gori parede jadtuore die obo.
40021044	Ar je sei silluo ugure pore, the guri oi jebo. Ar sei silluo jar ugure pore, the phagu oi jebo.”
40021045	Rajguruthagurune ar Pharisigune tar tulona hodagan suninei buji parilakke the tharar sombonde hor.
40021046	Thara Jisure dhoribar selak. Hintu jonogone Jisure ek jon muni bili mani loion hinottei thara jonogonore dorelak.
40022001	Ar Jisu uttor dinei tulona hodaloi manuschunore aro holo,
40022002	“Sorgo rejjiogan olode edogkie: Ek jon rajai tar puobuottei mela-meitban gorer.
40022003	Ar senottei tar boleie gorbagun dagibartei, the tar dajigunore dipadelo. Hintu manuschunor ek jonoro ebar mone no holo.
40022004	Sebeden the aro oinnio jon daji dipadelo. The tharare holo, ‘mui boleiongge gorbagunore hogoi, “Suno, mui ikkie bhat sara gorsiong. Bor damara goru ar pokta-pokta poshugun habinei jugol gorsiong. Senottei meitbanot ejo.” ’
40022005	Hintu thara hono jone hando no gorinei tharar nijor-nijor hamot gelak. Ek jone tar hedot gelo, ar ek dagie tharar bebaro jagat gelak.
40022006	Ar ek dagie siot elakke sigune dajigunore dhorinei thajei marinei morei pheleilak.
40022007	Jokkene rajai sien sunilo, the sei manuschunor ugure asarjio rak olo. Sebeden, tar sonniogunore sien gorsionde manuschunore nas gorinei tharar adamanio puri phelei dibartei the dipadelo.
40022008	Sebeden rajai tar dajigunore holo, ‘Bhat sara olo. Hintu mui boleiongge gorbagun ebar lak noi.
40022009	Senottei podo dojorot jo, manus jare degogoi tharare melat bhat hebartei dagi anogoi.’
40022010	Ar sei dajigune podot jeinei jigun degkuondoi sigun gom bojong manus, thara mela ghoranot boron gori thubeilakki. Sigune bhat hebartei bojilakki.
40022011	“Hintu jokkene melat bhat hebartei boi agonde sigunore sebartei rajai mela ghorot somilogi, mela pojak no ursie ek jon manus the degilo.
40022012	Ar rajai sei manuschuore holo, ‘Bhai, a hingori tui iot mela pojak no ursie gori sommoschi?’ Hintu sei manuschuoi madi no parilo.
40022013	Sebeden rajai dajigunore holo, ‘Tare adhot-thengot baninei barendi andhar jagat phelei duogoi. Siot the dad hamere-hamere hanibo.’
40022014	Haronan olode edogkie, Itchiore dagkie manuschun olakke ektal. Hintu bei tullie manuschun olakke gulodok gori.”
40022015	Sebeden Pharisigune nigili jeinei Jisure tar hodat tare phajeibartei huobula gorilak.
40022016	Sebeden tharar sisjiogun ar Herodor manuschun somot Jisur sidu dipadenei, sigune Jisure holak, “Guruthagur, tui soittio manus ar jodepode gori Itchioro hoda tui sigkie dede harore no dhoraschie ami hobor pei.” Haron tui manjior barendi ien no sas.
40022017	Senottei, tui amare ho, tui ien henjan bujos? Niomor doge Kaisarore ami hajana diduong ne no diduong?”
40022018	Hintu Jisu tharar bojong monani hobor peinei tharare holo, “Oh phagaragun! A hittei more joga sor?
40022019	Manjie hajana duonde poijiebuoδ More degogi.” Sebeden thara ek denariδ tare dilakki
40022020	Jisu tharare holo, “Ibie har subhi, ar iot har nang legkie age?”
40022021	Sebeden thara uttor dinei holak, “Sibie daw Kaisaror.” Ar Jisu tharare holo, “Kaisaror jinijchani Kaisarore duo, ar Itchioror jinijchani Itchiorore duo.”
40022022	Jokkene thara sieni sunilak, thara amok oinei, tare phelei jeinei siottun gelakkoi.
40022023	Ei sei dinnie, Saddukigune, jiei uduonagan nei honde sigune Jisur idu einei tartun pujor gorinei,
40022024	Jisure holak, “Guruthagur, Mosi hoiede judi hono jone bongso no peie gori mori gele, sei manuschuor guro bheibuoi tar boschuore loinei tar bheibuottei bongso rokkie gori douk.
40022025	Amar loge sedogkie sat bhei elak. Begottun bor bheibuoi mog loinei mori jeie. Hintu the huno bongso no peie gori the tar guro bheibuore tar mogkuo phelei di gelo.
40022026	Sedogkie gorinei tar di lombor ar tin lombor guro bheibuo loinei ar eksottie gori tharar boschuore sat bheie lolak.
40022027	Sei sat bheie mori janar porendi, sei rani-miliebuoi bego jere mori gelo.
40022028	Senottei, jiei udibagke lokkene, sei sat bheior moiddiettun the har mog obo? Haron begkune tare loion.”
40022029	Jisu tharare uttor dinei holo, “Sastrogan ar Itchioro hemodagano no bujinei tomar bhul oie.
40022030	Haron jiei udibagke lokkene thara neg-mog thedak noi ar. Thara neg-mogo lodak noi ar hintu thara sorgot Itchioro sorgo-dudtuno dogkie obak.
40022031	Hintu moragun jiei uduonar sombonde Itchiore tomare hi hoie, tumi sien madei no sawh?
40022032	“Itchiore hoiede, ‘Mui Abrahamor Itchior, Isaakor Itchior, ar Jakobor Itchior.’ Itchiorbuo daw moragunor Itchior noi, hintu the olode jedagunor Itchior.”
40022033	Manuschune sei sigkiegan suninei thara asarjio amok olak.
40022034	Hintu jokkene Saddukigune Jisur mujungot juob dibar haidie no peinei olor oion bili Pharisigune sunilak, thara eksomare thubeilak.
40022035	Tharar moiddiettun ek jon Niom hobor peiei, Jisure joga sebartei pujor gorilo,
40022036	“Guruthagur, Niomor moiddiettun begottun dangor ar gunor siliebuo hubo?”
40022037	Jisu tare uttor dinei holo, “ ‘Tor PROBU Itchiorbuore tor goda ontorandoi, tor goda aptabuoloi ar goda tor monandoi, tui hos pei pebe.’
40022038	Sibie olode polim begottun dangor ar gunor siliebuo.
40022039	Ar di lombor dangor uguman olode ien, ‘Tore tui hos paschie dogkie tor paralliegunoreio hos pa poribo.’
40022040	Sei dibie siliet beg niom ar beg munigunor hodagani pureie.”
40022041	Jokkene Pharisigun eksomare thubeilak. Jisu tharattun pujor gorilo,
40022042	“Kristo sombonde tumi hi mone goro? The har Puo?” Thara Jisure uttor dinei holak, “The olode Davidor Puo.”
40022043	The tharare holo, “Sedogkie ole, Davide a hittei Apta darai hode seiet tare ‘Probu’ hoie? Haron Davide legkiede sieni mui pujor gorongor.
40022044	The hoie, ‘PROBUIE, mor Probure hoie, “Tor sottrugun jedogkon song, tor thengot tole no thong, sedogkon song mor denedi boji thak.” ’
40022045	Senottei, Davide judi tare ‘Probu,’ dagilie, hingori the tar Puo oi pare?”
40022046	Jisur hodagan huno jone uttor di no parilak. Siottun durinei huno jone tartun pujor goribar sedame no hulelo ar.
40023001	Sebeden Jisu manjior jhagkuore ar tar sisjiogunore holo,
40023002	“Dhormo niomor mastorunore ar Pharisigunore Mosir odhiharo jaganot bojon.
40023003	Senottei, thara jieni hon sieni begkani gorsio ar dorsio. Hintu thara jieni goron sieni tumi no gorsio. Haron thara hode hon, hintu thara hitchu ham no goron.
40023004	Haron thara nijore-nije guor bugi banenei, manjiore bugei duon. Hintu thara bugibar ole, tharar ekkuo angulo no laran.
40023005	Manjie tharare debartei thara beg hamani goron. Haron tharar tabittun dangor goron ar tharar haboro judogun birat-birat gori tangan.
40023006	Haana-meitbanot begottun gom jaga ar synagogot, tharattun bojibar begottun moillioban jaga porane mage.
40023007	Ar ade-bazare manjiortun tharar salam hebar mone hoi. Manjie jene tharare ‘Robbi, Robbi,’ hon para tharattun mone hoi.
40023008	Hintu tomare manjie ‘Robbi’ dagon para gori no thagkuo. Haron tomartun ek jon Guruthagur age, ar sibie olode Kristo. Ar tumi begkun olade bhei.
40023009	Ei pittimit harore ba no dagko. Haron tomar Bab olode ekkuo gori, sorgot agede sibie.
40023010	Ar manjie tomare mastor no hodok. Haron tomartun ek jon gori guruthagur age, sibie olode Kristo.
40023011	Hintu tomar moiddiettun bego dangorbuo obode tomar sagorsiebuo.
40023012	Je nijore-nije dangor holai, tare niroit gora obo, ar je nijore-nije niroit gore, tare dangor gora obo.
40023013	“Oh phagara dhormo niomor mastorun ar Pharisigun, tomar hobal puribo! Haron manjiortei sorgo rejjioganor duoran bondo goridio, ar tumi nijeio no somo. Ar manjie somodondoidie sigunoreo somibartei no duo.
40023014	Oh phagara dhormo niomor mastorun ar Pharisigun, tomar hobal puribo! Haron tumi rani-milieguno ghorani hari lo. Barendi degebartei lamba-lamba gori bor mago. Senottei tumi shanggadik sasti peba.”
40023015	“Oh phagara dhormo niomor mastorun ar Pharisigun, tomar hobal puribo! Haron, tumi ek jon jadot bhoreibartei, thogeibartei muro ar sagoro uguredi bero. Jokkene tumi jadot bhoreibaδ, sei manuschuore tomartun di dunuo norogor agunot tumi tare pelo.
40023016	“Oh han murubbigun, tomar hobal purok! Haron tumi hode, ‘Mondirbuo shakki gori sobot hele hitchu noi. Judi Mondirbuor sonagani dhorinei sobot hele, tar sobottanot the bana jebo.’
40023017	Oh han behuppun! Hubon bes mollioban, sonagan bes mollio nahi, sonagan pobitro gori dede Mondirbuo bes mollioban?
40023018	Ar tumi hode, ‘Ek jone judi palliengan dhori sobot hele hitchu noi. Hintu ek jone judi palliegano ugure jinijchani dhorinei sobot hele tar sobottanot the bana jebo.’
40023019	Oh han behuppun! Hubon bes mollioban, dali dibar jinijchani nahi, dalibuo pobitro gori dede palliengan?
40023020	Senottei, je palliengan dhorinei sobot hai, the palliengan, ar palliengano ugure beg jinijchani dhorinei sobot hai.
40023021	Ar je mondirbuo dhorinei sobot hai, the mondirbuo ar mondirbuot thaidie sibie dhorinei sobot hai.
40023022	Ar je sorgo shakki gorinei sobot hai, the Itchioro singasonan ar siot bojede sibiere dhorineio sobot hai.
40023023	“Oh phagara dhormo niomor mastorun ar Pharisigun, tomar hobal puribo! Haron tumi lungphul, pudina ar jirie dos bhagor ek bhag dan goro. Hintu tumi niomor dorkari hodagani jieni olode, soittio bijieran, doyegan ar bischiaschan bad duo. Oinnio hamani no gorsie gori phelei no jeinei ieni tomar gorana osit elo.
40023024	Oh han murubbigun! Tumi pugigun shaginei uttuon gilor.
40023025	“Oh phagara dhormo niomor mastorun ar Pharisigun, tomar hobal puribo! Haron tumi goloj ar bajon-hodora barendi shap goro. Hintu bidirendi ien olode lube ar aw-dharmigkoi boron.
40023026	Oh han Pharisigun! Bajon-hodoragun akke bidirendi dhoio na, barendio poriskar on para.
40023027	“Oh phagara dhormo niomor mastorun ar Pharisigun, tomar hobal puribo! Haron tumi olade gour dhub-dhub gori hos-sorei duonde dogkie barendi sele doul, hintu bidirendi sele, bana mora manjior aar, ar gin gore para.
40023028	Thik sedogkie gori, tumio manjior samne ugure-ugure degte dharmig, hintu bidirendi ole phagaraloi ar niom saraloi boron oi ago.
40023029	“Oh phagara dhormo niomor mastorun ar Pharisigun, tomar hobal puribo! Haron tumi munigunottei guor bano ar dharmig manjiortei sojanhola doul gorinei shajo.
40023030	Ar tumi horte, ‘Judi amar buro-burigunor amolot ami thedong, sei munigunore lo phelei denat ami no mijeilongun.’
40023031	Senottei, munigun hun gorsionde sigunor puogun tumi bili tumi nijore-nije shakki ola.
40023032	Salen, tomar buro-burigune gorsionde sien purei duo.
40023033	Oh bijollo sabpun, ar bijollo sabor bongsogun! Norogo agunot poribagoidie bijieranor sastiganottun tumi hingori sari pariba?
40023034	Senottei suno, mui tomar idu muni-gyeni ar dhormo niomor mastorun dipadei dim. Tumi tharare ek dagire morei pheleiba ar ek dagire krosot diba. Ar tumi ek dagire synagogot mariba, ar ek dagire sohore-sohore uttiesar goriba.
40023035	Senottei pittimit beg dharmig manjior lo porsiede sienir beg dujchani tomar ugure poribo, dharmig manus Abelor lo phelei denattun duri Barakor puobuo Zekariare lo phelei dena song, jare tumi mondir ar palliengano sere hun gorsio.
40023036	Mui tomare soittio hodagan hongor, begkani ikkie jugor manuschunor ugure lungibogi.
40023037	“Oh Jerusalem, Oh Jerusalem, munigun morei pheleiebuo, ar Itchiore tor idu dipadai die sigunore sil mela dinei morei pheleiebuo! Shorma huruoi shawhgun duot tole ragaidie dogkie gori aja gorinei rageibartei mui tor puogun onsur hodog rageibar seiong. Hintu sien tomar mone no hoi.
40023038	Sawh, tomar ghorani tomartei hali oi gelo.
40023039	Haron mui tomare hongor, jedogkon song no ho, ‘PROBUR nange ejchiede sibie baini oinei thok,’ sedogkon song tumi more no degiba.”
40024001	Sebeden Jisu Mondirbuottun nigili jadte lokkene tar sisjiogune Mondirbuor dalanani tare degei dibartei elak.
40024002	Jisu tharare uttor dinei holo, “Tumi ieni begkani no degor? Mui tomare soittio hodagan hongor, tumi degotte sei soga-sok sillun ekkuoio soga-sok gori thedak noi. Thara beg soga-sok sillun lugimari phelei dibag.”
40024003	Sei porendi, Oliv mounnuot Jisu boji thagke, tar sisjiogune nibirot tar sidu einei Tartun pujor gorilakki, “Homole sieni ghodi jebo, tui amare ho? Tui ebede lokkene hi sinno thebo ar jugor sejot hi sinno thebo?”
40024004	Sebeden, Jisu tharare uttor dinei holo, “Huno jone tomare thogei no paron para uijkare thagkuo.
40024005	Haron onek jone mor nange einei hobakki, ‘Mui deie Kristo.’ Ar thara onek jonore thogeibakki.
40024006	Ar tumi judduor hobor suniba, judduor hoda mue-mue gorte suniba. Hintu sieniloi tumi bhokkol no heio. Haron sieni begkani hamakkai ghodi ja poribo. Hintu tobuio jugor thuman edo noi.
40024007	Haron ek jade oinnio jador biruddie obak, ar ek rejjioi oinnio rejjior biruddie judduo goribak. Jagai-jagai bhadorad poribo, bhujol bebo ar aw-sin ruk biedi jormeibo.
40024008	Sieni begkani guro ode ped pirie gorede dogkie gori arambo obo.
40024009	Sokkene tomare dug-hosto dibartei manjiore dhora bajei dibag ar tomare morei pheleibak. Mor nanganottei beg jador manjie tomare hos no pebak.
40024010	Ar Sokkene onek jone bischiaschan phelei dinei, ek jone oinnio jonore dhora bajei diedi goribak, ar bis dega-degi obak.
40024011	Ar onek bhes dhorsie muni nigilinei, onek jonore thogeibak.
40024012	Niom saragan bari jebo hinottei, onek jonor hospanagan jurei jebo.
40024013	Hintu je thumsong thori thei paribo, tare uddhar gora obo.
40024014	Beg jadtuno sidu shakki ijebe ei Itchioro rejjior gom hoboran goda songsarot prosar gora obo. Sei porendi jugor thuman ebo.
40024015	“Senottei, muni Daniele hoi jeiede, ‘Itchiore bis degede nas goriebuoi’ pobitro jaganot thieibogi.” (Je ien madai the orthogan buji lok.)
40024016	“Sokkene Judea dejot agonde sigune moununot dhei jadok.
40024017	Je salo ugure thebo, ghoro bidiriettun hono poja nigilei anibartei the no lamokki.
40024018	Je hedot thebo, the tar haboran anibartei phiri no jok.
40024019	“Hintu sokkene pedoli miliegunor ar hujhi pormagunor hobal puribo!
40024020	Tumi dhei jei pebade dinnuo jarhallie bah, Jireni Dinnuot no oi para bor mago.
40024021	Haron, sokkene edogkie dongor uttiesar obo, jien pittimigan sristi oiede siottun duri ejosong ekbaro lagot pa no oi, ar huno din sedogkie noio obo.
40024022	Sei dinnun judi Itchiore homei no diduo, huno jonor bajibar no thelun. Hintu Itchiore bei tulliede sigunottei, sei dinun homei die obo.
40024023	Sei lokkene, huno jone judi tomare hon, ‘Sawh, iot Kristo age,’ bah, ‘Siot age,’ sien bischias no gorsio.
40024024	Haron Sokkene nogoli kristo ar nogoli muni bar oinei, manjiore thogeibartei, thara dangor dangor sinno ham ar amok ham degebakki. Sombob ole, Itchiore bei tulliegunoreio thogeibak.
40024025	Suno, mui tomare akke duri holung.
40024026	“Senottei, thara judi tomare hon, ‘Sawh, the moruobomit age,’ tumi sidu no jeio! Ar thara judi tomare hon, ‘Sawh, the bidirie gudhibuot age,’ sien tumi bischias no gorsio.
40024027	Haron pugendi debai jhimilele pojimendio phor oidie dogkie gori, Munischioro Puobuoi ebode lokkeneio sedogkie obo.
40024028	Haron, jiot poshu mora than, siot dhoba sillun eksomare thubon.
40024029	Sei lokkene, sei uttiesar dinun ghodi jebo io, belan andhar obo ar, junone jun phor no dibo. Taragun agajottun jhuri poribakki. Ar agajor hemodagani digdigie jebo.
40024030	Sebeden, Munischioro Puobuor sinnogan agajot dega dibogi. Sei lokkene, songsaro beg jador manjie abiles hebak. Munischioro Puobuore agajot hemodaloi ar birat oborug gori meg sagot gori ette thara degibak.
40024031	Ar birat begolo roloi the tar sorgo-dudtun padei dibo. Sorgo-dudtune sero hittettun, ar agajor ek hunottun duri aro ek hunottun song tar bei tulliegun eksomare thubeibak.
40024032	“Ar dumur gajchuottun tulona hoda sigi lo. Jokke sigon dhelagunot hujhi dikh nigilinei pada phudo doribo, sale, gorom din ejer bili mone gorsio.
40024033	Ei sedogkie gori jokke ieni ghodi jade degiba, sokkene tumi buji paribade somoibuo hai ejchie, ar duorot agegi.
40024034	Mui tomare soittio hodagan hongor: Sieni begkani ghodi no gele, ei jugko lugi jedo noi.
40024035	Sorgo ar pittimigan lugi jebo, hintu mor hodagani huno din lugi jedo noi.
40024036	“Hintu sei dinnuor ar sei somoibuo huno jone hobor no pan. Sorgot sorgo-dudtuneio hobor no pan, hintu bana mor Babe hobor pai.
40024037	Noar amolot jeannie elo, Munischioro Puobuo ebode lokkeneio thik sedogkie obo.
40024038	Haron panibannuor agendi, Noa bor jahajchanot sommiegoidie lokkene song, manuschune haba-daba gorsion, bo annion ar bo diedi gorsion.
40024039	Panibannuo no eje song thara hobor no pan. Sebeden pani bane tharare begkunore bureie phellie. Munischioro Puobuoi ebode lokkeneio thik sedogkie obo.
40024040	Sei lokkene hedot di jone ham gorte, ek jonore tuli neja obo, ar ek jonore phelei ja obo.
40024041	“Dibie miliei dingit bara bande, ek jonore tuli neja obo ar ek jonore phelei ja obo.
40024042	“Tomar Probuie hon somoie ebo tumi hobor no po hinottei, shojage thago.
40024043	Hintu tumi ien hobor po daw. Ghoro girojchuoi judi surbuo ebode somoibuo hobor pedo, the subi theinei tar ghoran huno din sur obar no dilun.
40024044	Senottei, tumio jugol gori thei peba. Haron aza no gorode lokkene Munischioro Puobuoi ebo.
40024045	“Honna bischias-joggio ar gyeni banidaji sei? Sibiere tar girojchuoi tar ghoro daetto dibo, ar the tharare okto mojim hebar dibo.
40024046	Girojchuo ele tar dajibuor sedogkie gorte degilegi, sei dajibuo hoballie obo.
40024047	Mui tomare soittio hodagan hongor: The tare tar beg dhon-sompottiganir ugure odhiharibuo banebo.
40024048	Hintu sei bojong dajibuoi judi mone-mone hoi, ‘Mor girojchuo harai edo noi,’
40024049	ar the tar somarsie sagorsiegunore mara arambo gore ar mod heiegundoi mod bhang hele,
40024050	sei dajibuor girojchuo the asha no gorede dinnuot ele, ar the aw-sedono oktot lungilegi, tar girojchuoi tare di hotta goribogi.
40024051	Ar the tare di hotta gorinei phagaraguno jagaganot phelei dibo. Siot the dad hamere-hamere hanibo.
40025001	“Sokkene sorgo rejjiogan doschuo shodi gabur-miliei lemboloi nuo-jamei barsei agondoidie siendoi tulona die obo.
40025002	Tharar moiddie pasjon gyeni ar paschuo olakke bhul.
40025003	Bhulune tharar lembogun loion, hintu lembogunor loge tel no lon.
40025004	Hintu gyenigune tharar lembogunor loge shijirit gori tel loion.
40025005	Hintu nuo-jameibuo ette diri oinei, thara begkune ghume dorinei ghum gelak.
40025006	Ar reid sombhagot ek jone jogar parinei hode suno gelo, ‘Sawh, nuo-jameibuo ejer, nigilinei tarloi egottor ogi!’
40025007	Sebeden sei beg sodi gabur-miliegun ghumottun udinei, tharar lembogun jugol gorilak.
40025008	Bhulune sei gyenigunore holak, ‘Amar lembogun jadon hinottei tomartun amare ekka tel bhag duo.’
40025009	Hintu gyenigune uttor dinei holak, ‘Adikkie tomartei ar amattei no hulebo hinottei, di no paribong. Senottei tel bejiettun tumi hini anogoi.’
40025010	Hintu thara tel hine jeionde lokkene, nuo-jameibuo lungilogi. Sebeden sodi gabur-miliegun jugol gorsie gori elak sigune nuo-jameibuor loge meitbano ghoro bidirie somilakkoi. Sebeden duoran nadilak.
40025011	Sei porendi, oinnio sodi gabur-milieguneo einei holakki, ‘Oh Babu, Oh Babu, amare duoran huli de.’
40025012	Hintu the uttor dinei holo, ‘Mui tomare soittio hodagan hongor, mui tomare no sinong.’
40025013	Munischioro Puobuo ebode sei dinnuo ar ghontabuo tumi hobor no po hinottei, shojage thei peba.
40025014	“Haron sorgo rejjiogan edogkie: Ek jon manjie porbhajot lambe tar nijor dajigunore daginei tar dhon-sompottigani dajigunore gojei dilo.
40025015	Ek jon dajire the paschuo talen dilo. Sedogkie gori, the di talenδ oinnio ek jon dajire dilo. Aro ek jon dajire the ek talenδ dilo. The tharare jon bagene tharar saddio doge dinei the jogon-togon porbhajot gelogoi.
40025016	Sebeden jei dajibuoi paschuo talenδ peie, the sigundoi bebar gorinei aro paschuo talen bareilo.
40025017	Sedogkie gori, di talenδ peiede sibieio aro di talen bareilo.
40025018	Hintu jei dajibuoi ek talenδ peie, the madit gat hurinei tar girojchuor talennuo lugei thologoi.
40025019	“Onek din porendi, sei dajigunor girojchuo phiri elo. The tar talennunδ gojei dede sigun tharattun ijeb lolo.
40025020	Jei dajibuoi paschuo talenδ peie, the aro paschuo talen somot tar girojchuo sidu einei hologi, ‘Babu, tui paschuo talenδ more di jeios. Sah, mui aro paschuo talen bareiong.’
40025021	Sebeden tar girojchuoi tare holo, ‘Sabbas, tui gom ar bischiasi sagorsie. Tui gulodok gori jinijot bischiaschan rageile hinottei, mui tore onek jinijor ugure odhihar dim. Ar tor girojchuore hujhi uo bol de.’
40025022	Ar di talenδ peiede sibieio einei hologi, ‘Babu, tui more di talen di jeios, sah, mui aro di talen bareiong.’
40025023	Sebeden tar girojchuoi tare holo, ‘Sabbas, tui gom ar bischiasi sagorsie. Tui gulodok gori jinijot bischiaschan rageile hinottei, mui tore onek jinijor ugure odhihar dim. Ar tor girojchuore hujhi uo bol de.’
40025024	“Sebeden ek talenδ peiede sibiei einei hologi, ‘Babu, tui huttieri manus mui hobor pang. Tui no huschieguno dies. Tui no shitteguno tulos.’
40025025	Senottei mui tore dore, tor talennuoδ madit garei thoionggoi. Sah, eie tor talennuo.
40025026	“Hintu tar girojchuoi tare holo, ‘Tui dujto ar alsi sagorsie. Tui hobor pas, mui no huschieguno dieng ar biji no shitteguno tulong.
40025027	Sedogkie ole, tui mor talennuoδ sudi tenga duonde sidu dena osit elo. Sebeden mui phiri einei shuttun somot phelungun.
40025028	Senottei, tartun talennuoδ hari loinei, dos talen-bolabuore duo.
40025029	Haron jadtun age, tare aro bes die obo, sebeden tar alajhala obo. Hintu jadtun nei, tar agede sibieio hari luo obo.
40025030	Ei aw-gunor dajibuore barendi andhar jagat phelei duogoi. Siot the hani-hani dad hamere-hamere thokkoi.’
40025031	“Jokkene Munischioro Puobuoi tar oborugkandoi, ar beg tar pobitro sorgo-dudtundoi ebo, sokkene the tar oborug singasonot bojibogi.
40025032	Ar beg jador manuschun tar mujungot thubo bajei dibagki. Sebeden, shagol soreiebuoi tar jeit shagolunottun bera-shagolun pharok gorede dogkie gori the tharare tharattun pharok goribogi.
40025033	Bera-shagolun denedi the thobogi ar jeit shagolun bhangedi the thobogi.
40025034	Sebeden Rajabuoi denedi bojsiegunore hobo, ‘Mor Babe asirbad diegun ejo. Itchiore songsar sristi gorsiede lokke tomartei jugolei dede rejjiogan logi.
40025035	Haron mor ped purinei more hebar bhat tumi duo. Mui porbhajchie oinei tumi more gorba tullios. Mor pani saj gorinei tumi more pani duo.
40025036	Mui uttie langda elungge lokke tumi uribar habor more duo. Mui aw-sug oinei tumi more hobor dorsiogi. Mui jiel-hanat porinei tumi more hobor dorsiogi.’
40025037	“Sebeden dharmig manuschune tare uttor dibag, ‘Probu, homole ami tor ped purinei tore hebar bhat diei die? Ar homole tor pani saj gorinei ami tore hebar pani diei die?”
40025038	Homole tui porbhajchie oi thagke ami tore gorba tullie die? Ar homole tore uttie langda deginei uribar habor ami tore diei die?
40025039	Ar homole ami tore aw-sugot ar jiel-hanat deginei hobor dhorsieidie?’
40025040	Ar Rajabuoi sokkene tharare hobo, ‘Mui tomare soittio hodagan hongor, mor ei bego niroit bheibuore je mor nange ieni goridide, the more gori didede dogkie obo.’
40025041	“Sebeden bhangedi igunoreio the hobo, ‘Obisab heiegun! Diabolatteiδ ar tar dudtunottei Itchiore jugolei dede ononto agunanot mor iottun jo.
40025042	Haron mor ped purinei hebar bhat tumi more no duo. Mor pani saj gorinei more hebar pani tumi no duo.
40025043	Mui porbhajchie oi thagke tumi more gorba no tulo. Mui uttie langda gori roinei tumi more uribar habor no duo. Mui aw-sug ar jiel-hanat thagke tumi more hobor no dorogoi.’
40025044	“Sokkene thara tare uttor dibag, ‘Probu, homole ami tore ped pora, pani saj, porbhaj gorte, uttie langda gorinei, aw-sug ar jiel-hanat deginei lobiot no goridie?’
40025045	Sebeden the tharare uttor dinei hobo, ‘Mui tomare soittio hodagan hongor, mor ei bego niroit bheiunottun ek jonore tumi mor nange ieni gori no duo hinottei, ieni tumi more gori no duo.’
40025046	Ar igune aw-phurondi sastiganot jebak, hintu dharmig manuschun ononto jibono jaganot jebak.”
40026001	Ar edogkie olo, Jisu sieni begkani hoi puronar porendi, tar sisjiogunore holo,
40026002	“Tumi hobor po, di dino porendi Rokkie Utchobor dinnuo ejer. Ar Munischioro Puobuore krossot dibartei dhora bajei dibag.”
40026003	Sebeden rajguruthagurune, dhormo niomor mastorune, ar manuschunor borjonnune, Kaiapha honde moharajguruthagurbuor ghoro udonot thubeilakki.
40026004	Jisure dujot phajeinei, dhorinei dhori tare morei phelebartei temmang gorilak.
40026005	Hintu thara holak, “Utchobo lokkene tare no dhorsio. Adikkie manuschune jagulug tulibak.”
40026006	Sei lokkene Jisu Bethani adamot pharangi Simonor ghorot elo.
40026007	Ekkuo miliei baari mongga tumbas tel ekkuo alabasterδ sijirit gori loinei tar sidu elo. Jisu tebilot bhat haade tar siriebuot telan guli dilogi.
40026008	Hintu tar sisjiogune sien deginei rak gorinei thara holak, “Ar hittei ei telan borbat pelana olode?
40026009	Ei thumbas telan onek mongga gori bejinei, sei tengagunδ gorib dugkiere di para gelun.”
40026010	Hintu Jisu sien suninei tharare holo, “Miliebuore hittei bojong mone goror? Haron the daw mortei gom ham gori dilo.
40026011	Haron tomar loge goribpun daw onsur agon. Hintu mui daw tomar loge onsur no theim.
40026012	Ei thumbas telan the mor heyet guli dilode, more garebartei sien gora olo.
40026013	Mui tomare soittio hodagan hongor, goda songsarot ei gom hoboran jidu prosar gortak sat, ei miliebuoi gorilode hamanio thara hoi pebak, ar sengori tare monot rageibak.”
40026014	Sebeden baro jon sisjiottun ek jon, Juda Iskariod honde sibiei, rajguruthaguruno sidu gelo.
40026015	The hologoi, “Mui judi Jisure tomar adhot gojei dilegi, tumi more hi diba?” Sebeden thara tirischuo rubuor tengaδ tare goni dilak.
40026016	Senottei, sittun duri the Jisure dhori dibartei sujuk togar.
40026017	Moli-guri agullie pidie Utchobor polim dinnuot sisjiogune Jisur idu einei, tare holakki, “Rokkie Utchobor haanabuo tui hebartei ami tortei hudu jugol gori didonggoi?”
40026018	Jisu tharare holo, “Sohoranot ek jono sidu jeinei tare hoiogoi, ‘Amar guruthagurbuoi horte, “Mor somoibuo hai ejchie. Senottei, mor sisjiogundoi tor ghorot mui Rokkie Utchobpan paleimbi.” ’ ”
40026019	Jisu hoiede doge-doge sisjiogune jeinei, Rokkie Utchobor haanabuo jugol gorsiondoi.
40026020	Jokkene sajonnie olo, baro jon sisjio somot Jisu bhat hebartei tebilot bojilo.
40026021	Thara hadonde lokkene, the holo, “Mui tomare soittio hodagan hongor, tomartun ek jone more dhora bajei dibo.”
40026022	Sebeden thara shanggadik shuduo mu oinei, prottiek jone pujor gora dorilak, “Probu, sibie mui ni na?”
40026023	Ar Jisu uttor dinei holo, “Je mor loge hodorabuot ad buror, the more dhora bajei dibo.
40026024	Munischioro Puobuor sombonde Sastrot lega agede doge ghodi jebo. Hintu Munischioro Puobuore dhora bajei dibode sibier ugure hobal puribo! The judi jormo no odogi, tartei gom olun.”
40026025	Sebeden, Juda tare dhora bajei dibode sibiei holo, “Robbi, sibie mui ni na?” Jisu tare uttor dinei holo, “Tui holede doge oi.”
40026026	Thara hadonde lokkene, Jisu pidiegan loinei donniobad dinei hotta dilo. Sebeden pidiegan tar sisjiogunore dinei holo, “Loinei ho. Ien mor heyegan.”
40026027	Sebeden the golojchuo adot loinei hujhi hoda hoinei the tharare dinei holo, “Tumi iottun begkune ho.
40026028	Haron ien olode mor loganor nuo nioman. Jei logan onek manjior pab hema obartei dali die oie.
40026029	Hintu mui tomare hongor: Ikkiettun duri mui jedog din song mor Babor rejjiot tomarloi nuo gori ien no haanggoi, sedog din song ei angguro roschan mui hedung noi ar.”
40026030	Sebeden thara ekkuo Itchioro baini gid ganar porendi, thara Oliv Mounnuot gelak.
40026031	Sebeden Jisu tharare holo, “Edchie reidot mortei tomar begkunor bischiaschan jhuri poribo. Haron Sastrot ien lega age, ‘Mui bera-shagol Soreiebuore mugureim, sebeden palluor bera-shagolun settera obak.’
40026032	Hintu more jiei tulonar porendi, mui tomartun akke-akke Galili dejot jeim.”
40026033	Sebeden, Pitore Jisure uttor dinei holo, “Tor harone begkunor bischiaschani jhuri poleio, mor bischiaschan hono din jhuri porido noi.”
40026034	Jisu tare holo, “Mui tore soittio hodagan hongor, edchie reidot radai dag no harte, tui tin bar more bharebe.”
40026035	Pitore Jisure holo, “Judi tor loge mor mori ja porileio mui tore shobai no bharem.” Ar sedogkie gorinei beg sisjioguneo holak.
40026036	Sei porendi, Jisu tar sisjio-gundoi Gethsemane honde jaganot lungilakki. Sebeden tar sisjioguno-re holo, “Ubuot mui bor magongoi, tumi iot boi thago.”
40026037	Ar the tar loge Pitorore, ar Zebedior puo di jon nejeilo. the monot duge, shanggadik sintiet pora dorilo.
40026038	Sebeden the tharare holo, “Mor aptabuo baari sintiet porinei, morana soman olo. Iot theinei mor loge shojage thago.”
40026039	Sebeden the huttur durot jeinei, bukpari porinei bor magilo. the holo, “Oh mor Ba, judi sombob ole, ei golojchuo mortun neja. Hintu mor ischie doge no oinei, tor ischie doge ok.”
40026040	Sebeden the tar sisjioguno idu phiri einei ghume jhurtonde deginei, the Pitorore holo, “Hi bepar? A hittei tumi ek ghontaio mor loge shojage thei no paror?.
40026041	Tumi jagi thago ar bor mago adikkie lubbot poriba. Aptabuor jodepode mone hor hintu heyegane no der.”
40026042	The aro di bar jeinei bor magilogoi. The holo, “Oh Ba, judi mui no heie bade ei golojchuo neja no oi, tor ischie doge gora ok.”
40026043	Ar jokkene the elo, thara aro ghume jhurtonde degilogi. Haron ghume tharar sogkun meli no parton.
40026044	Senottei, the tharare aro phelei jeinei tin barot sei ekkui boran magilogoi.
40026045	Sebeden the tar sisjioguno idu phiri einei tharare hologi, “Tumi hi ejosong arame ghum jor nahi? Sawh, somoibuo ejchie, Munischioro Puobuore dhorinei pabi manjior adot gojei die awr.
40026046	Uduo jei. Sawh, more dhoridiebuo lungiegi.”
40026047	Ar the horte lokkene, sawh, Juda, baro jonottun ek jon sisjio siot lungilogi. Ek jhag manus horgo ar mugor dhorinei tar loge elak. Rajguruthagurune ar manuschunor borjonnune tharare padeion.
40026048	Sei lokkene tare dhoridiebuo sigunore the ekkan sinno dinei holo, “Mui jare sumonggoi, the sibie sie. Tumi tare dhorsio.”
40026049	Ar the jogon-togon Jisur mokkie jeinei tare hologoi, “Robbi, salam.” Ar the tare sumilo.
40026050	Hintu Jisu tharare holo, “Bhai, a hittei ele?” Sebeden thara einei Jisure dhorinei banilak.
40026051	Ar jhimidot Jisur loge elakke siottun ek jone ad babeinei tar horgogan hueilo. Ar the moharajguruthagurbuor dajibuor hanan beja urei habi phelei dilo.
40026052	Sebeden Jisu tare holo, “Tor horgogan dappuot bhorei tho. Haron je horgo dhore the horgot moribo.
40026053	Baro azarottun bes sorgo-dud padei dibartei, mui Babare hujoli gori no parim bili tui mone goros ni na?
40026054	Edogkie gori godhi no gele, Sastrot hoiede sien hingori puron obo?”
40026055	Sei lokkene Jisu manjior jhagkuore holo, “Mui daget ni na, tumi more dhoribartei horgoloi ar mugorloi ejchiode? Din bagene mui tomar loge mondirbuot sigkie di di roiong, sokkene tumi more no dhoro.
40026056	Hintu ieni begkani godhi gelode jene Sastrot munigune hoi jeionde sieni puron oi para.” Sebeden beg sisjiogune tare phelei jeinei dhei gelak.
40026057	Jisure dhorsionde sigune moharajguruthagur Kaiaphar ghorot nejeion. Siot dhormo niomo mastorun ar borjonnune thubei agondoi.
40026058	Hintu Pitore durot gori Jisur pune-pune jeinei, moharajguruthagurbuor udonanot somilogoi. Sebeden phola pholan sebartei mondiro polischuno loge bojilogoi.
40026059	Sei lokkene rajguruthagurune, borjonnune ar goda sanhedrinuor manuschune Jisure mijie shakki dinei morei pheleibartei haidie togadon.
40026060	Onek manjie mijie shakki dineio, tare morei phelei paron para ekkano thara duj badei di no paron. Ekkano duj badei di no paranar porendi, sejot di jon mijie shakki die elak.
40026061	Thara holakki, “Ei Manuschuoi hoiede, ‘Mui ei Itchioro mondirbuo bhangi pheleinei aro tin dine tuli parim.’ ”
40026062	Sebeden moharajgurutha-gurbuoi thieinei Jisure holo, “Tui ieni ekkanio uttor no dibe? Tor biruddie ei manuschune ieni hi shakki dedon?”
40026063	Hintu Jisu no madilo. moharajguruthagurbuoi tare holo, “Jeda Itchior shakki gorinei mui tore hongor, amare ho, tui hi hamakkai Itchioro Puobuo Kristo oi ni na?”
40026064	Jisu tare holo, “Tui holede doge mui oi. Hintu mui tomare hongor, ei porendi Munischioro Puobuore Hemoda-bolabuor denedi bojsie gori agajot megsagot gori ette tumi degiba.”
40026065	Sebeden moharajgurutha-gurbuoi tar ursie haborani phadi pheleinei holo, “The Itchiorore sorjar! Oinnio jon shakki die amar a hittei lagette ar? Sawh, ikkunuio Itchiorore sorjadte sien tumi sunila daw.
40026066	Tumi hi mone goro?” Sebeden thara uttor dilak, “Tar hamakkai morana dorkar.”
40026067	Sebeden thara tar muonot sep phelei denar porendi tare marilak. Ar ek dagie tare suoreilak.
40026068	Ar thara holak, “Tui Kristo ole, muni dogkie gori amare hodei, honna tore suoreilo?”
40026069	Sei lokkene Pitore udonot ek huredi boji age. Ar ekkuo sagorsie miliei tar idu einei tare hologi, “Tuio Galili hullie Jisur loge elede noi?
40026070	Hintu the tharar begkuno mujungot bharenei holo, “Tui horte ien mui no bujongor.”
40026071	Sebeden the girier barendi jeinei, aro ekkuo sagorsie miliei tare deginei, siot elakke manuschunore holo, “Ei Manuschuoio Nazareth hullie Jisur loge elo.”
40026072	Hintu the aro sobot heinei bharenei holo, “Mui sei Manuschuore no sinong.”
40026073	Ar hanekkon porendi, siot thiei elakke sigune Pitora sidu einei holakki, “Hamakkai thara dolottun ek jon oi. Haron tor gascharabuoi tore proman der.”
40026074	Sebeden tare the obisab dinei sobot heinei holo, “Tumi horte Manuschuore mui no sinong.” Sebeden jogon-togon ekkuo radai dag harilo.
40026075	Ar Pitore Jisu tare hoiede hodagan monot tullie, “Radai dag no haribar age, tui more tin bar bharebe.” Senottei, Pitore barendi jeinei gujhi-gujhi hanilogoi.
40027001	Beinnie phor oinei, beg rajguruthagurune ar manu-schunor borjonnune thubeinei Jisure morei pheleibartei, thara jukti gorilak.
40027002	Ar thara Jisure baninei, nejeinei sason-gorie Pontio Pilado sidu tare gojei dilakkoi.
40027003	Sebeden Juda, dhora bajei dede sibiei, mijie gori tare dhora bajeidie sien hobor peinei, the pottieinei tar monan phireilo. Ar the sei tirischuo rubuor tengaδ rajguruthaguruno ar borjonnuno sidu pherot dilogoi.
40027004	The holo, “Ni-duji Manuschuor logandoi bischas gatokota gorinei mor pab oie.” Hintu thara holak, “Sigun ami hi gorthong? Tui jien gorte sat tui gorloi.”
40027005	Sebeden rubuor tengagunδ mondirbuot the lugimari phelei dilogoi. Ar the jeinei nije-nije naddi morilogoi.
40027006	Hintu rajguruthagurune rubuor tengagunδ loinei holak, “Igun olakke hun gorsie dam. Senottei igun mondiro dan-baksut bhorana niom noi.”
40027007	Senottei, thara temmang gorinei aw-sin manus garebartei, sei tengagundoiδ humorbuor jagagan hini lolak.
40027008	Ei senottei edchie song sei jagagan, Lor Mad hon.
40027009	Siendoi muni Jeremia hoiede hodagan puron olo. The hoie, “Ar thara rubuor tengaδ tirischuo lolak. Tare tiris tenga dam bojei die oie. Sien olode Israel manuschune tare dam bojei duonde daman.
40027010	Ar PROBUIE more hoiede doge Humorbuor jagaganor daman thara dilak.”
40027011	Ar Jisure sason-goriebuor mujungot azil goreilakkoi. Sebeden sason-goriebuoi Jisuttun pujor gorilo, “Tui ne Judaiunor Rajabuo?” Jisu uttor dilo, “Tui holede doge mui oi.”
40027012	Ar jokkene rajguruthagurune ar borjonnune tare duj badei dedon, the ekkanio uttor no dilo.
40027013	Sebeden Pilade tare holo, “Tor biruddie hodogkani thara shakki dedondi sieni tui no sunor?”
40027014	Hintu Jisu tare ekkan hodaio uttor no dilo. Senottei, sason-goriebuoi baari amok olo.
40027015	Sei lokkene Rokkie Utchobo dinot ek jon jielot porsie manus, jonogone jare magon tare jielottun niomor doge sason-goriebuoi iri dide.
40027016	Ar sokkene ek jon nangkora daget jielot elo. Tar nangan olode, Barabba.
40027017	Sebeden jhag-jhag manus jokkene eksomare thubeilakki, Pilade sigunore holo, “Hare jielottun mui iri didung tomartun mone hoi? Barabbare, nahi Kristo honde Jisure iri didung?”
40027018	Haron thara Jisure insie darai tar adot gojei duonde sien the hobor pai.
40027019	Pilade bijierot bojede jaganot boji elode lokkene, tar mogkuoi tare hobor padeinei tare holo, “Sei dharmig Manuschuore tor hitchu goribar nei, haron tartei mui sobone-sobone edchie onek dug-hosto peiong.”
40027020	Hintu rajguruthagurune ar borjonnune manuschunore bhuleion, jene thara Barabbare iri dibartei ar Jisure morei phelebartei hujoli goron.
40027021	Sason-goriebuoi tharare holo, “Thara di jonottun hare mui iri didung tomartun mone hoi?” Ar thara holak, “Barabbare iri de.”
40027022	Pilade tharare holo, “Salen, Kristo honde Jisure mui hi gorim.” Ar thara begkune holak, “Tare krosot die ok!”
40027023	Sebeden sason-goriebuoi holo, “Hittei, ar the hi duj gorsiede.” Hintu thara sie bes jogar pari-pari holak, “Tare krosot die ok!”
40027024	Pilade huno hitchu gori borei no ejer, ar jagulug udibar oie bili deginei, pani ana bajei dinei, manjior jhagkuor sog dega tar adtani dhoinei holo, “mui ei dharmig Manuschuor loganor duji noi ar. Tumi tare jien gorta sat gorogoi.”
40027025	Ar beg manuschune holak, “Tar loganor dujchan amar ugure ar amar puo shabagunor ugure ok.”
40027026	Sebeden the Barabbare tharattei iri di dilo. Jisure the sabukkoi mari marai, krosot dibartei tharare gojei dilo.
40027027	Sebeden sason-goriebuor soinniogune Jisure praetoriumotδ bhoreineioi, goda hembor soinniogun Jisur seropala thubeilakki.
40027028	Ar thara tar shilummuo hari loinei, ekkan ranga habor tare urei dilak.
40027029	Ekkuo hadar tokkie banenei, tare madat di dilak, ar tar den adtanot ekkuo hagara ludig tare dhora bajei dilak. Sebeden Jisur mujungot adu hubi porinei thara thatta gorinei hodon, “Ju, Judaiunor Rajabuo!”
40027030	Sebeden tare sep phelei dinei, tartun hagara ludigkuo hari loinei tare sibieloi tar siriebuot mugurodon.
40027031	Ar tare thatta gori phuronar porendi, tartun ranga haboran hari loinei, tar nijor shilummuo tare urei dilak. Sebeden tare krosot dibartei nejeilak.
40027032	Ar thara ette seiet, Kurini bamottun ek jon lagot pelak. Tar nangan olode Simon. Tare bolajur gori Jisur kroschan hanat gori neja bajei dilak.
40027033	Golgotha honde jaganot thara lungilakki. Sienor orthogan olode, Hulosara Jaga.
40027034	Siot Jisure thara horo mod tidieloi mijeinei duon. Hintu sien the sagi seinei the no helo.
40027035	Sebeden thara Jisure krosot dilak. Thara ak seinei haborani bhag gorilak. Siendoi munibuoi hoiede hodagan puron olo. Munibuoi hoie, “Mor haborani tharar moiddie bhag goribak, ar mor haboranittei thara ak sebak.”
40027036	Thara bojinei siottun tare sei thelak.
40027037	Tar biruddie gongolagan tar mada uguredi tangei diduon. Sienot edogkie gori lega age: IBIE OLODE JISU, JUDAIUNOR RAJABUO.
40027038	Sebeden di jon daget Jisur loge tar denedi ek jon ar bangedi ek jon thara krosot dilak.
40027039	Jei manuschune sindi adi jan, thara Jisure thatta gorinei, sirie najei-najei jan.
40027040	Ar thara hon, “Mondirbuo bhangi pheleinei aro tin dine tuli pariebuo, tore tui uddhar gor na! Tui judi Itchioro Puo ole, kroschanottun lami ai na!”
40027041	Sedogkie gori, rajgurutha-guruneio dhormo niomor mastorun ar borjonnun somot tare thatta gorton.
40027042	Ar thara hodon, “The onnio manjiore uddhar gorsie, hintu the nijore-nije uddhar gori no pare. the judi Israel manuschunor Raja ole, kroschanottun ikkie lami ejok na, sebeden ami tare bischias goribong.
40027043	The Itchiorore bischias gore daw. Tar loge judi Itchiorbuo thai, ikkie Itchiore tare siottun uddhar gorog na. Haron the nije hoie, ‘Mui Itchioro Puo.’ ”
40027044	Tar loge krosot duonde dagettuneio sedogkie gori hoinei tare peiz gorton.
40027045	Sokkene dibursiettun durinei beillie tin phor song, goda dejchan andhar olo.
40027046	Bel tin porot portegoi, Jisu birat ro gori jogar parilo, “Eloi, Eloi lama sabachthani?” Sienor orthogan olode, “Mor Itchior, mor Itchior, a hittei tui more phelei gele?”
40027047	Siot thiei agonde sigunottun ek dagie sien suninei, holak, “Ei Manuschuoi Elijare dager.”
40027048	Ar jogon-togon tharattun ek jone daba jeinei, ekkan pul loinei sien horo modot bureinei, ekkuo hagara ludigo madat gori Jisure hebartei dilo.
40027049	Bagi manuschune holak, “Gai-gai thok, Elija tare uddhar goribartei eje ne no eje, sei thei.”
40027050	Ar sebeden, birat ro gori Jisu aro jogar parinei, tar aptabuo iri dilo.
40027051	Ar sawh, sei porendi, mondirbuor porda haboran ugorottun duri tole song phadi jeinei di hotta olo. Bhujol beinei bor sillun phadi udilak.
40027052	Gourun hulo gelak. Ar morsionde sadhu manuschunor heyegani jiei tulo oie.
40027053	Jisu jiei uduonar porendi, sigune gouronottun nigili einei, pobitro sohoranot jeinei onek manjior idu dega duondoi.
40027054	Senottei, ek shot jon soinnior ugure senapotibuoiδ ar tar hai Jisure subi agonde sigune bhujol beinei ar godhi jadte sieni deginei, thara shanggadik dorelak. Ar thara holak, “Ete hamakkai Itchioro Puo.”
40027055	Ar siot bhalukkun miliei thara ekdurottun sei agon. Thara Galili dejottun duri Jisur loge ejchion, ar tare lobiot gorsion.
40027056	Sigunor moiddie, Meri Magdalini, Jakobor ar Josiar mabuo Meri, ar Zebedior puogunor mabuoio siot elak.
40027057	Ar sajonnie oinei, ek jon majon manus siot elo. The olode Arimathea adamortun. Tar nangan olode Joseb. The nijeio Jisur sisjio oie.
40027058	Ei Manuschuoi, Pilado sidu jeinei Jisur heyegan magilogoi. Sebeden Pilade Jisur heyegan tare dibartei ugum dilo.
40027059	Ar Josebe Jisur heyegan loinei, the ekkan poriskar pador haborloi bereilo.
40027060	Sebeden the tar nijor nuo gouranot morabuo bhorei thologoi. Sien the silo sadarat huninei baneie. Ar the ekkuo bor sil goschei-goschei ninei dhoran nadi dinei phelei gelo.
40027061	Meri Magdalini, ar oinnio Merio gourano mokkie gori boi elak.
40027062	Tar hellie, ortat, Judaiune jugol goronde dinnuorδ porendi dinnuot, rajguruthagurune ar Pharisigune Pilado idu thubeilakkoi.
40027063	Ar thara Piladore holak, “Babu, amar monot age, the baji thagke, ei manus hu-podedi nejeiebuoi hoie, ‘Tin dino porendi mui aro jiei udim.’
40027064	Senottei, sidiesalan tin dinsong subi dinei rageibartei tui ugum de. Adikkie tar sisjiogune reidot einei Jisur heyegan sur gori ninei, ‘The morattun jiei uttie’ gori manjior mujungot hobakkoi. Ar sengori, sejor thoganagan polim thoganaganottun bes horab obo.”
40027065	Sebeden Pilade tharare holo, “Subi dibar soinnio tomar agon daw. Jo, tumi jengori gom po sengori subi tha bajei duogoi.”
40027066	Sebeden thara jeinei, sidiesalan rokkie gora bajei dilak Ar sidiesalo silluot thara marga dinei subi tha bajei dilak.
40028001	Judaiunor Jireni Dinnuo bidi jeinei, saptar polim dinnuot, phor ode-ode Meri Magdalini, ar oinnio Meri somot sidiesalan sebartei elak.
40028002	Ar sawh, Probur ekkuo sorgo-dud sorgottun lami ejchie hinottei, ekkan shanggadik bor bhujol belo. Sorgo-dudtuoi einei duoranottun silluo ogodeinei, silluor ugure boji agegi.
40028003	Tar dogkan olode deba jhimileni dogkie, ar tar pojakkani olode borobor dogkie dhub.
40028004	Subidargune dore girgireinei mora manjior dogkie oion.
40028005	Hintu sorgo-dudtuoi miliegunore holo, “No doreo. Haron mui hobor pang krosot duonde Jisure tumi togor.
40028006	The iot nei. Haron the hoiede doge iottun jiei udinei jeiegoi. Ejo, Probure thoionde jagagan sawhgi.
40028007	Senottei, tumi jhadi jeinei tar sisjiogunore the morattun jiei uttie bili hoiogoi. The tomartun akke-akke Galili dejot jar. Tumi tare sidu debagoi. Ar sawh, mui tomare hoiong.”
40028008	Sebeden miliegune sidie shalanottun dore ar hujhie daba-daba jeinei Jisur sisjiogunore hobor hobalottei gelak.
40028009	Ar sawh, thara Jisur sisjiogunore hobor hobalottei jadonde seiet, Jisu thararloi lak pa-pi oinei tharare holo, “Hujhi awh!” Sebeden thara einei tar thengot dhorinei tare tobona gorilak.
40028010	Sebeden Jisu tharare holo, “No doreo, jo, mor bheiunore hoi duogoi, Galili dejot jadok. Sidu thara more debakkoi.”
40028011	Miliegun jadonde seiet, sawh, hoiek jon subi diei sohoranot einei, ghodi jeiede sieni begkani rajguruthagurunore holakki.
40028012	Sebeden thara borjonnun somot temmang gorinei, sei subidargunore ektal tengaδ dilak.
40028013	Ar tharare holak, “Tharare hoiogoi, ‘Ami ghum jade tar sisjiogun reidot einei tar heyegan amattun sur gori nuondi.’
40028014	Ar ei hodagan judi sason-goriebuor hanot lungegoi, ami tare bujeidinei tomare sharebong.”
40028015	Senottei, subidargune tengagunδ loinei tharare ugum die oiede doge gorilakkoi. Senottei edchie song Judaiunor moiddie ei hoboran age.
40028016	Sebeden egaro jon sisjioi Galili dejot jeinei, Jisu hoiede mounnuot thara gelak.
40028017	Ar thara jokkene tare degilak, tare tobona gorilak. Hintu ek dagir mono shiongshama thelo.
40028018	Sebeden Jisu thara idu einei hologi, “Sorgot ar pittimit beg odhiharani more die oie.
40028019	Senottei tumi jo, beg jadtunottun sisjio gorogoi. Tharare Bab, Puo ar Pobitro Aptar nange Baptisma gori duogoi.
40028020	Mui tomare sigeiongge sieni begkani manibartei tharare sigkie duogoi. Ar suno, jug thum no oi song mui tomar loge onsur theim.” Amen.
41001001	Itchioro Puo Jisu Kristor gom hoboran arambo.
41001002	Muni Isaiar Boibout legkie age, “Sawh, mor hobor boiebuo tor mujungedi padangor, the tor podtani hajei dibo.”
41001003	“Moruobomit ek jonor roi horte, ‘PROBUR podtan hajeinei, tar podtani uju goro.’ ”
41001004	Moruobomit baptisma gori die Johone einei, baptisma gori der, ar pabor mab pebartei imie hanar baptisma hoda prosar gorilo.
41001005	Beg Judea dejor manuschun, ar Jerusalemortun nigilinei tar sidu gelak. Ar begkune tharar pabpani haam heinei Jordan sorat tartun baptisma lolak.
41001006	Johone udor hejchoi baneie habor uri thai, ar tar homorot samarar homorpijoni pini thai, Ar the shuduo-phiring ar jharo modhu hedo.
41001007	Ar the janei di horte, “Mor porendi ek jon ebo, the mortun bes oborug, tar jodar durieni mui nigurinei huei dibario lak noi.
41001008	Mui tomare panit baptisma gori duong, the hintu tomare Pobitro Aptaloi baptisma gori dibo.”
41001009	The sokkene dinot edogkie olo, Jisu Galili dejor Nazareth adamortun elo, Jordan sorat Johone tare baptisma gori dilo.
41001010	Jokke, Jisu panittun udi ejer, Johone degilode agaschan hulo jeinei di bak oie ar Aptabuo hodoro dogkie oinei Jisur ugure lambegi degilo.
41001011	Sebeden, sorgottun ekkuo sobdo bhaar olo, “Tui mor agojor Puo, tor ugure mui baari hujhi olung.”
41001012	Ar Aptabuoi Jisure jogon-togon moruobomit padeilo.
41001013	Ar the moruobomit solis din, Soitane buleinei, jharbuo poshu loge thelo. Siot sorgo-dudtune tare jottone rageion.
41001014	Johonore Herode jiel-hanat bhoranar porendi, Jisu Itchioror gom hoboran prosar gori-gori Galili dejot elo,
41001015	Ar the horte, “Somoibuo lungilogi, Itchioror rejjiogan hai ejchie. Tomar monani phiro, ar gom hoboran bischias goro.”
41001016	Jisu Galili sagoro parot berade, Simon ar tar bhei Andrio dagire sagorot jal pelade degilo. Haron thara olakke jallie.
41001017	Sebeden Jisu tharare dagilo, “Mor loge ejo, mui tomare manus dhorie jallie banem.”
41001018	Ar jogon-togon tharar jalani phelei jeinei tar loge gelak.
41001019	Siottun hottur jeinei, Zebedior puo Jakob, ar Jakobor bhei Johonore the degilo. Thara ekkan nawt boinei jalani tundon.
41001020	Jisu tharare deganar jogon-togon dagilo. Ar tharar bab Zebediore gaburun sumuttuo nawt phelei jei, tar loge gelak.
41001021	Jisu tar sisjiogun somot Kapernaumot gelo. Ar Jireni Dinnuo lunginei Jisu synagogot somi sigkie dilo.
41001022	Tar sigkieni jara sunilak thara amok olak. Haron the dhormo niomor mastoruno dogkie noi, hintu odhihar-bola dogkie gori sigkie die.
41001023	Sokkene synagogot ek jon jhar hajorchie apta elo, the hijiek harinei holo,
41001024	“Nazareth hullie Jisu, tui amare hi gorte sas? Amare nas goribartei ele ni na? mui tore sinong, tui olede Itchioror Pobitrobuo!”
41001025	Jisu bhudtore holo, “Sube-sabe manuschuottun nigili ai!”
41001026	Hajorchie aptabuoi Manuschuore thajei jhagerei, hijiek harinei nigili gelo.
41001027	Manuschune baari amok oinei, thara-thara huobula gorton, “Ien hi? ien hi nuo sigkie? Ei Manuschuor hajorchie Aptagunore, ugum dibar odhihar age ar thara tar hoda manon!”
41001028	Ar senottei Jisur hoboran Galili dejor seropala jogon-togon shidie gelo.
41001029	Jisu ar tar sisjio, Jakob ar Johon somot, synagogottun nigilinei Simon ar Andrior ghorot gelak.
41001030	Simonor shuribuo jor oinei bischonot pori elo. Thara Jisure tar aw-sugor hoda holak.
41001031	Jisu tar siot jeinei tare addot dhori tulilo. Sebeden tar joran jogon-togon gom olo. ar the tharare lobiot gorilo.
41001032	Sei dinnie bellie bel dubonar porendi, jonogone beg aw-sugkie ar bhude peiegun tar idu anilak.
41001033	Goda sohoro manuschun ghoranor mujungot thubeiondi.
41001034	Nanan biedi-bola aw-sugkie Jisu gom gorilo, ar bhalukkun bhud dabei dilo. Bhudtune tare sinon hinottei tharare madibar no de.
41001035	Beinnie poittie phor no ode, Jisu udinei ekkan niribili jagat jeinei bormagilogoi.
41001036	Simon ar tar somarsiegune Jisure toga jeion.
41001037	Jogon suph pelak, thara Jisure holak, “Begkune Tore togadon.”
41001038	Jisu tharare holo, “Oinnio adamanit jei, sidu prosar gori parimboi. Senottei daw mui ejchuongge.”
41001039	Senottei Jisu goda Galili dejchanot, berei-berei synagogot prosar gorilo ar bhudto dabei dilo.
41001040	Ek jon pharangi manus Jisur idu einei, tar mujunge adu pari salam gorinei holo, “Tortun mone hole more sudduo gori paros.”
41001041	Jisuttun manuschuore baari sit purilo. Tar adtan babei manuschuore dhorinei holo, “Mortun mone hor, sudduo ok.”
41001042	Jisu hoieio jogon-togon, tar pharangigan sudduo olo.
41001043	Jisu tare shokto uij dinei jogon-togon tare dipadebartei holo.
41001044	Seis hobotdar, “Ien harore no hos. Hintu Dhormothaguro sidu jeinei degagoi. Tui sudduo oios bili begkune hobor pan para shakki ijebe, Mosi ugum dede doge, dali dischoi.”
41001045	Hintu manuschuoi jeinei hoboran jagai-jagai janei dilogoi. Senottei Jisu sohorot hulomela gori somi no parilo ar. Hintu barendi niribili jagat thelo. Tobuio manuschun nanan jagattun tar idu elak.
41002001	Hoiek din pore Jisu aro Kapernaumot gelo. Manuschune suinnionde the ghorot age.
41002002	Senottei jogon-togon shagor manus thubeiondi, shagor manus elak hinottei, duoranor bhare song thieibario jaga nei. Sebeden Jisu tharare sigkie hoda holo.
41002003	Sokkene, ser jon manjie ek jon ajorchie pirellie bhaar gori tar idu anilak.
41002004	Manjior gij hinottei, thara Jisur hai ni no palliek. Senottei Jisu je uju elo, thik tar uguredi salan hana gorinei ajorchie pirelliebuo padi ugure porei, lamei dilak.
41002005	Ar Jisu sei manuschunor bischiaschani deginei, the ajorchie pirelliebuore holo, “Put, mui tor pabpani mab dilung.”
41002006	Siot hoiek jon dhormo niomor mastor boi elak. Thara mone-mone bhabodon,
41002007	“Ei Manuschuoi a hittei edogkie hoinei Itchiorore sorjar? Itchior bade ar honna pabpani mab gori pare?”
41002008	Thara mone-mone hi bhabodon jogon-togon, Jisu tar ontorot buji parilo. Senottei the tharare holo, “Tumi a hittei sedogkie mone-mone bhabor?
41002009	Ajorchie pirelliebuore hubon hode juit obo, ‘Mui tor pabpani mab dilung,’ bah ‘Uth, tor padibuo tulinei adi ja’?
41002010	Hintu Munischioro Puobuottun pabpani mab goribar pittimit odhihar age. Sien tumi hobor pebartei ien mor gora porer.” Sebeden Jisu ajorchie pirelliebuore holo,
41002011	“Mui tore hongor, uth, tor padibuo tulinei, tor ghorot ja.”
41002012	Jogon-togon sei hub manuschuo thieilo, tar padibuo lolo, tharar begkunor mujungottun adi-adi gelo. Senottei beg manuschune amok olak, ar Itchiorore baini gori holak, “Ami huno din edogkie no degi!”
41002013	Jisu aro Galili sagoro parot gelo. Goda manuschun tar sidu gelak, ar the tharare sigkie dilo.
41002014	Tar porendi Jisu jade-jade, degilo Alphaior puo Levire the hajana tulede ghoranot boi age. Jisu tare dagilo, “Mor loge ai.” Sebeden Levi udi tar loge gelo.
41002015	Levir ghorot Jisu bhat hebartei poiot bojsie. Ar edogkie olo, Jisur loge ejchie manus siot shagor elak hinottei, shagor hajana-tullie ar pabi manus Jisu ar tar sisjiogun somot, bhat hebartei boi agon.
41002016	Pharisi ar dhormo niomor mastorune, jokke Jisure hajana-tullie ar pabi manuschun somot bhat haade degilak, thara Jisur sisjiogunore holak, “Hajana-tullie ar pabi manuschunor somare the a hittei bhat hai?”
41002017	Ien suninei, Jisu tharare holo, “Ni-rugi manjiortei daktor no lage, hintu aw-sugkiettei daktor lage mui dharmig manuschun dagibartei no ejong, hintu pabottun mon phiran para, pabigun dagibartei mui ejchiong.”
41002018	Baptisma gori die Johonor ar Pharisi dagir sisjiogune ubos than. Senottei hoiek jon manus Jisur idu einei tare holaki, “Baptisma gori die Johonor ar Pharisi dagir sisjiogune ubos than, a hittei tor sisjiogune ubos no than?”
41002019	Jisu tharare holo, “Nuo-jameior loge thele tar somarsiegune ubos thebak parapang? Jedog din nuo-jameior somare than, sedog din thara ubos thebar noi.
41002020	Hintu dinun ebag, sebeden nuo-jameibuore tharattun pharok gori neja obo. Sokkene thara ubos thebak.
41002021	“Huno jone puron haborot mar no gallie nuo haborloi tali no duon. Judi duon, nuo taligandoi puron haboran tana jei phadagan ojar obo.
41002022	Huno jone taza angguro ros puron samarar hoilliet no bhoran. Judi bhoreile, taza angguro roschane puron samarar hoilliebuo phulei phadi phelebo. Angguro roschan nigili jebo ar samarar hoilliebuo borbat obo, Senottei taza angguro ros nuo samarar hoilliet bhorana.”
41002023	Ek Dine Jirenot, Jisu tar sisjiogundoi pagana dhan-bhuiedi jadon. Thara jade tar sisjiogune dhan sijier madagani shinie dorsion.
41002024	Pharisigune Jisure holak, “Sah, amar Jireni Dinnuot jien no goribar mana age sien thara a hittei gorton?”
41002025	Jisu tharare uttor dilo, “Davida ar tar somarsiegune hebar neidie lokkenene, tharar ped porai hi gorsion sien tumi madei no sawh?
41002026	Abiathare moharajguruthagur elode amolot, Davida Itchioro ghorot somei utchorbo gorsie pidiegani heye, ar the tar somarsiegunoreio die. Niomor doge sei pidiegani bana dhormo mastorune hei paron.”
41002027	Sebeden Jisu tharare holo, “Itchiore Jireni Dinnuo manjiortei banedie, Hintu manus Jireni Dinnuottei no banai.
41002028	Senottei Munischioro Puobuo Jireni Dinnuoro Probu.”
41003001	Jisu synagogot aro sommiegoi. Siot ek jon sitto ad manus elo.
41003002	Pharisigune Jisure sog di agon, Jireni Dinnuot sei sitto ad Manuschuore the gom gore nahi no gore. Judi gore, sale tare dujot phelebartei.
41003003	Jisu sitto ad Manuschuore holo, “Begkunor mujungot thie.”
41003004	Sebeden Jisu tharare holo, “Niomani onusare Jireni Dinnuot gom ham goribar de nahi hu-ham goribar de? Ien hi niomot age, gom gori dinei morei pelana?” Hintu thara hitchu no holak.
41003005	Jisu rak gori tharare seropala selo. Thara akkol han oion hinottei the monot dug pelo. Ar the sitto ad Manuschuore holo, “Tor adtan babei de.” Ar the tar adtan babei dilo. Jisu tar adtan oinnio gom adtano dogkie gom gori dilo.
41003006	Sebeden jogon-togon Pharisigune synagogottun nigilinei, Herodor manuschun somot Jisure morei pheleibar temmang gorilak.
41003007	Tar porendi Jisu tar sisjiogundoi sagoror parot gelak. Galili ar Judea dejottun jhag-jhag manus tar loge gelak.
41003008	Jisur gunor hamanir hobor suninei Jerusalemortun, Idumea dejottun ar Jordan sorar uhulor dejottun, Tyre ar Sidon sohoro hai-hure bamottun, shagor manus tar idu elak.
41003009	Manjior jhage tar thoschie obo hinottei, Jisu tar sisjiogunore tartei ekkan sigon naw jugol gori thoi dibartei holo.
41003010	Jisu shagor manus gom gorsie hinottei, biedi-bolagune tar heyet bajibartei thela-theli gorton.
41003011	Hajorchie aptai peie manuschune Jisure degile, bukpari salam gori porinei jogar parinei hon, “Tui Itchioror Puo.”
41003012	Jisu sei bhude peiegunore the honna bili no hobartei mana gorilo.
41003013	Jisu mouno pidit udinei tartun jigunore mone hoi sigunore tar sidu dagilo. The thara Jisur sidu gelak.
41003014	Jisur loge thebartei ar prosar gora dipadebartei, the baro jon baji tulilo.
41003015	Jisu tharare bhud dabei di paribartei ar aw-sugkie gom gori paribartei odhihar dilo.
41003016	Tharar nangani olode: Simon (Jisu tare nang thoi dilode Pitor.),
41003017	Zebedior puo Jakob ar Jakobor bhei Johon (Jisu ei di bheiore nang thoi dilode Boanerges. Sienor orthogan olode han gorommie manus.),
41003018	Andrio, Philip, Bartholomai, Mothi, Thoma, ar Alphaior puo Jakob, Thaddai ar dej-bhokto Simon.
41003019	Ar Juda Iskariod, Jisure dhora bajei diebuo.
41003020	Jokke Jisu ghoro bidirie somilogoi ek jhag manus thubeiondi, Senottei Jisu ar tar sisjiogune hitchu hei no tangoron.
41003021	Tar ghorbuogune sieni suinnion hinottei thara bhabilakke, “Jisu pagol oie” Senottei thara tare hoja elak.
41003022	Hoiek jon dhormo niomor mastor Jerusalemortun lami einei holakki, Hintu hoiek jone holak, “Bhudo raja Belzebular darai the bhud dabei de.”
41003023	Senottei Jisu tharare tar sidu dagi tulona hodadi holo; “Soitanore Soitane hingori dabei dibo?
41003024	Judi ekkan rejjio di bhag oinei biruddi solile, sei rejjiogan huno din thikko noi.
41003025	Judi ek ghorbuoi di bhag oinei biruddi solile, sei ghorbobuo huno din thikko noi.
41003026	Senottei, judi soitane nijere nije bhag oinei biruddi solile, the huno din thikko noi, Hintu nas obo.
41003027	Hono jone boli manuschuore akke no banilie, the tar ghorot somi pojabirie ludi loi no paribo. Sebeden the tar pojabirie ludi loi paribo.
41003028	“Mui tomare soittio hodagan hongor, munischioror puogunor beg pabpani ar sorjanagani mab die obo;
41003029	Hintu je huno jone judi Pobitro Aptabuore sorjai sale huno din mab die no obo, sei manuschuo aw-phurondi sasti pebo.”
41003030	Dhormo niomo mastorune “Jisure hajorchie aptai peie” hoion hinottei, ei hodagan The holo.
41003031	Sokkene Jisur mabuo ar tar bheiun einei ghoro barendi thiei agondi, tare dagibartei thara ek jon manus dipadelak.
41003032	Tar seropala boi agonde manuschune tare holak, “Sah, torloi egottor obartei tor mabuo ar tor bheiun barendi Tore togadon.”
41003033	Ar the tharare uttor dinei holo, “Honna mor ma ar hugun mor bheiun?”
41003034	Tar seropala boi agonde manuschunor hitte seinei holo, “Igun mor ma ar mor bheiun.
41003035	Haron je Itchioror ischie doge gore, the olode mor bhei, bon ar ma.”
41004001	Sebeden sagoro parot jhag-jhag manus Jisur idu thubelakki. Senottei Jisu panit ekkan nawt bojilo. Beg manuschunore sigkie dibartei sagoro parot tar mokkie muo gori boja bajei dilo. Sebeden Jisu tharare sigkie die dorilo.
41004002	Ar the tharare tulona hodadi onek sigkie dilo. Jisu tharare sigkie dede holo,
41004003	“Suno! Sawh! Ek jon biji shidiei biji shidibartei gelo.
41004004	Ar edogkie olo, the biji sidi dede gulodok biji podo pazarat porilag. Sigun pheigkune einei hei phelliekki.
41004005	Ar gulodok biji madi padol sadara jagat porilag. Madi padol hinottei jhadi gejeilak.
41004006	Hintu jokke belan udinei rode shegilo, ar singor nei hinottei sidie oi gelak.
41004007	Ar gulodok biji hada bonot porilag. Hada bonan ojol oinei bijigunore dagi ragelo hinottei phol dori no parilak.
41004008	Hintu aro gulodok biji gom madit porilag. Igunottun sara udinei sawh loi-loi bari gelak ar phol dorilak. Hoiekkunottun tiris dunuo, heit dunuo, ar ek shot dunuo gori phol dorilak.”
41004009	Sei porendi Jisu holo, “Jar sunibar han age, the sunok!”
41004010	Ar gai-gai elode lokkene Jisur baro jon sisjio ar tar seropala elakke sigune sei tulona hodaganor sombonde pujor gorilak.
41004011	Jisu tharare holo, “Itchioror rejjior gubonan buji paribartei tomare gyen die oie. Hintu barendi agonde sigunore tulona hodadi beg huo oie.
41004012	“Senottei: ‘Thara sade sebak, hintu buji loi partak noi. Sunde sunibak, hintu bujtak noi. Seienie no ole tharar monani phireibak ar tharar pabpani mab die obo.’ ”
41004013	Ar Jisu tharare holo, “Ei tulona hodagan buji no parotte parapang? Sedogkie ole a hingori beg tulona hodagani buji pariba?
41004014	Biji sidiebuoi Itchioror hodagan sider.
41004015	Hoiek jon manus olakke sei podo pazarat porsie bijigunor obostani dogkie. Thara sunonar jogon-togon soitannuoi eje ar sigunor ontorot sittie Itchioror hodagan nigiliei nejai.
41004016	Thik sedogkie gori hoiek jon manus olakke sei madi padol sadara jagat porsie bijigunor obostani dogkie. Itchioror hodagan thara sunile jogon-togon thara hujhi gori mani lon.
41004017	Hintu tharar ontoro murot song singor nei hinottei bana hanekkon gori tigi thei paron. Jogon Itchioror hodaganottei hosto ele, ar manjie uttiesar gorilie, jogon-togon odot jhuri poron.
41004018	Ar hoiek jon manus olakke sei hada banot Porsie bijigunor obostani dogkie. Itchioror hodagan thara sunonde oi.
41004019	Hintu thara ei halor sintiettei, dhon-sompottir lubbot bajhi, aro oinnio lub somi, Itchioror hodaganore dagi ragai hinottei phola phol neie on.
41004020	Hintu hoiek jon manus olakke sei gom madit porsie bijigunor obostani dogkie. Itchioror hodagan thara sunon ar mani lon hinottei thara phola phol on. Ek dagie tiris dunuo, hoi ek dagie heit dunuo, ar ek dagie ek shot dunuo phol utponno goron.”
41004021	Jisu tharare holo, “Serag ogiro tole bah leio tole thobartei ano ni na? Serag dagi thona oi ni noi?
41004022	Haronan olode manjie jieni gubei thon, Itchiore sieni phogodang gori dibo. Jien dagi tho oie sien hulo obo.
41004023	Jar sunibar han age, the sunok.”
41004024	Aro Jisu tharare holo, “Uijkare suni thago! Tumi jei mabpoi mabo, tomareo sei mabpoi maba obo. Aro ekka bes gori tomare maba obo.
41004025	Haron jar age tare aro bes die obo. Hintu jar nei, tar jien age sieno tartun hari luo obo.”
41004026	Jisu aro holo, “Itchioror rejjiogan edogkie: Ek jon manjie madit biji sidilo.
41004027	The reidot ghum jei ar dinot jagi theinei somoi hadeilo. Sei somoio bidirie bijigun gejeilak ar sara udi dangor-digol olak. Sei Manuschuoi tar hedtan henjannie olo hoi no pare.
41004028	Madigane gai-gai saragun dangor-digol goreilo, ar biji dorilak. Akke pada phudilo, tar porendi thor nigililo, ar tar porendi biji boron gori shora nigililo.
41004029	Jokke bijigun pagilak, habibar okto olo. Sebeden manuschuoi tar sharigan loi haba dorilo.”
41004030	Jisu holo, “Itchioror rejjiogan hiloi tulona goribong? Hior tulona hodadi ien bhangi di paribong?
41004031	Ien olode tumi madit sidode iottun ekkuo sorjio biji dogkie. Sorjio bijibuo olode madit sidonde biji moiddie begottun sigon.
41004032	Hintu sidenar porendi, ibie dangor oi. Beg shak padorottun bes dangor oi. Dangor-dangor dhela loi. Senottei pheig ejon ar sorjio gajo shabat tole bhah goron.”
41004033	Shagor edogkie tulona hodadi Jisu manuschunore Itchioro hoda hoi die. Thara jittur buji paron sittur The tharare hoi dilo.
41004034	Hintu Jisu bana tulona hodadi tharare hoi die. Manus no thande lokkene, the tar sisjiogunore begkani bhagi de.
41004035	Sei dinnie beillie Jisu tar sisjiogunore holo, “Ami uhule jei.”
41004036	Sokkene sisjiogune manuschunore dipadanar porendi, Jisu jei nawganot elo sei nawganot gori thara tare loinei gelak. Siot aro oinnio sigon noio elo.
41004037	Tokkanot borboh bah dorilo. Pani tubol nawganot abor hei nawganot pani somer.
41004038	Jisu nawganor pazandi balos sidendi ghum jar. Tar sisjiogune tare jaginei holak, “Guruthagur, ami daw mori jer, amare ekka sah nah!”
41004039	Sebeden Jisu udi boieranore gubilo, ar sagoranore the holo, “Thama! Olor awh!” Sebeden boieran thameilo, ar jodepode olor olo.
41004040	Tar porendi Jisu tar sisjiogunore holo, “A hittei edok dorelade? Ejo song tomar bischias shokto no oi?”
41004041	Sebeden thara Jisure shanggadik dorelak. Thara-thara huobula gorilak, “Ibie henjannie manus? Boierane ar sagoraneio tar hoda mani pai.”
41005001	Sebeden Jisu ar tar sisjiogun somot Galili sagoro uhule Gadara manjior dejot lungilakki.
41005002	Jisu nawganottun uttiegoio, ek jon hajorchie aptai peie manus sojan holattun tar idu elo.
41005003	Ei Manuschuo sojan holat thedo. Tare huno jone singolloio bani rage no paron.
41005004	Manjie tare tar adot thengot singolloi bani thodak. Hintu the ador thengot singolani sini pelai. Huno jone tar loge borei no ejon.
41005005	Dine-reide onsur sojan holai-holai ar ek murottun aro ek murot hijiek hari-hari beredo. Ar dhar silloi tar nijor heyet habido.
41005006	Jisure durottun denei, the daba-daba elo ar tar mujungot bukpari salam gori porilo.
41005007	Ar the birat ro gori Jisure holo, “Jisu, begottun Dangor Itchioror puobuo! Tui more hi gorte sas? Itchioror nage mui magongor, tui more hosto no dis.”
41005008	Haron Jisu tare hoiede, “Hajorchie aptabuo, ei manuschuottun nigili ja!”
41005009	Sebeden Jisu tartun pujor gorilo, “Tor nangan hi?” Ar sei manuschuoi uttor dilo, “Ami jakkuo hinottei, mor nangan olode Legionδ.”
41005010	Ar the Jisure bar-bar hujoli gorer jen tharare sei jaganottun dabei no de.
41005011	Sokkene sei mounnuor hai dangor ek pal sugor sorton.
41005012	Beg bhudtune Jisure hujoli gori holak, “Sugorunor bidirie somi pari para, amare dipada.”
41005013	Ar jogon-togon Jisu tharare somibartei ugum dilo. Hajorchie aptagune manuschuottun nigili jei sugorunor bidirie somilakkoi. Sebeden goda sugoro palluo jhok pori tarengodi porinei sagorot dubi mori gelak. Sei sugoro palluot perai di azar sugor elak.
41005014	Jigune sei sugorun soradon, thara sokkene daba-daba jeinei sohoror ar hai-hure beg jaganit ei hoboran holakkoi.
41005015	Jokke thara Jisur hai lungilakki, sei azar bhude peie manuschuoi habor uri, lokki gori boi agede deginei thara dorelak.
41005016	Ei ghodonagan jigune degkion, sigune sei bhude peie Manuschuor hoboran ar sei sugorunor hoboran manus-chunore holak.
41005017	Ar manuschune tharar bamottun jebartei Jisure hujoli gora dorilak.
41005018	Jisu jekke nawganot uder, sokkene, jei Manuschuore agendi bhude peie, the tar loge jebartei Jisure hujoli gorilo.
41005019	Hintu Jisu tare loge jebar no dilo. Senottei the tare holo, “Tui tor ghorot phiri ja. Ar probu tortei hodog dangor ham gori die ar tore hodog doye gorsie sieni tor ghorbuogunore jeinei hogoi.”
41005020	Sebeden Manuschuoi siottun jeinei goda Doschan sohorot berei-berei Jisu tartei hodak dangor ham goridie hologoi. Senottei, jigune tar hoboran sunon sigune amok on.
41005021	Jisu aro nawt gori sagoro uhule par oinei, jhag-jhag manus tar idu thubelakki. The sokkene sagoro parot elo.
41005022	Jaira nange ek jon synagog lobiot gorie Jisur idu einei tar thengo hure bukpari salam gori porilogi.
41005023	The Jisure thajei hujoli gori holo, “Mor sigon jhibuo morong-morong oie. Doye gori einei Tor adtani tar ugure tuli dille the gom obo ar bajibo.”
41005024	Sebeden Jisu tar loge gelo: Ar Jisur pune-pune jhag-jhag manus thela-theli gori jadon.
41005025	Ar siot ekkuo baro bojorchie ridupirie-bola milie elo.
41005026	Onek daktoror adot hosto peie. The jedog pare sedog horoj gorilo. Sokkene gom obo, aro bes oiede.
41005027	Jisur hoboran the suni, manjior jhag siri einei Jisur haborot dhorsiegi.
41005028	The mone-mone holo, “mui bana tar haboran dhorilieo gom om.”
41005029	Ar jogon-togon tar lo poranagan gom oie bili nije tar heyet hobor pelo.
41005030	Sebeden Jisu tar bidiriettun ham gori parede hemodagan nigilie bili jogon-togon tar ontorot hobor pelo. Manuschunor hitte muo phireinei holo, “Honna mor haborot dhorsie?”
41005031	Tar sisjiogune tare holak, “Edukkun manjie Tore thelonde degor, a hittei tui hor, ‘More honna dhorsie?’ ”
41005032	Sebeden Jisu tare dhorsiede miliebuor seropala selo.
41005033	Ar sei miliebuoi tar heyet hi ghodi jeie sien hobor pei, dore girgirei-girgirei einei Jisur mujungot bukpari salam gori pori tare beg soittio hodagan holo.
41005034	Ar the tare holo, “Jhi, tor bischiaschane tore gom gorilo. Shantie jagoi, ar tor edogkie hosto no ok ar.”
41005035	Jisu hoda horte lokkene Jairar ghorottun hoiek jon manus elak. Thara Jairare holak, “Tor jhibuo nei ar. A hittei Guruthagurore dug lagor?”
41005036	Hintu Jisu sei manuschunor hodagani sunonar jogon-togon Jairare holo, “No dores. Bana bischias gor.”
41005037	Ar Jisu Pitorore, Jakobore ar Jakobor bhei Johonore bade huno jon tar loge no nilo.
41005038	Jokke thara synagog lobiot goriebuor ghorot lungilakki, Jisu joul gortonde degilogi. Manuschune ek dajie gujhi-gujhi handon ar ek dagie gujhi-gujhi handonde degilogi.
41005039	Jisu ghoro bidirie jeinei manuschunore holo, “Tumi a hittei joul goror ar hanor? Milie-shawhbuo no more, hintu ghum jar.”
41005040	Ar ei hodagan suninei manuschune Jisure azilak. Senottei the begkunore barendi nigilei dilo. Sebeden milie-shawhbuor bab-ma ar tar tin jon sisjio somot milie-shawhbuo agede siot somilakkoi
41005041	Jisu tare addot dhorinei holo, “Talitha koumi.” Sienor orthogan olode, “Nagori, mui hongor, tui uth.”
41005042	Jogon-togon milie-shawhbuoi udinei bera dorilo. The olode baro bojorchie milie. Manuschune sien deginei shanggadik amok oi sadhu olak.
41005043	Hintu Jisu tharare huno jonore no hobartei shokto gori mana gorilo. Sebeden Jisu milie-shawhbuore hebar jinij dibartei holo.
41006001	Sienor porendi Jisu siottun jei tar nijor adamot lungilogi. Tar sisjioguneo tar loge gelak.
41006002	Jireni Dinnuot Jisu synagogot jeinei sigkie die dorilo. Shagor manus tar hoda gani suni amok oinei holak, “Ei Manuschuoi huttun ei hodagani peie? Ei Manuschuore edogkie gyen hona dilo?
41006003	“Ei Manuschuo haligorsie ar Merir puobuo, noi ni? Jakobor, Josebor, Judar ar Simon dagir bhei, noi ni? Amar loge agonde sigun tar bonun noi ni?” Senottei thara Jisure bischias no gorilak.
41006004	Hintu Jisu tharare holo, “Nijor adamot, nijor sodorsieguno bidire ar ghorot bade ek jon munie beg jagat sorman pai.”
41006005	Ar aw-sugkie manus hoiek jon adtuli dinei gom goranar bade siot ar the mohima ham gori no pare.
41006006	Manuschune Jisure bischias no golliek hinottei the shanggadik amok olo. Sebeden manuschunore sigeibartei, adame-adame the bera dorilo.
41006007	Jisu tar baro jon sisjio tar idu dagilo. Ar dijon-dijon gori the tharare phadelo. Hajorchie aptaguno ugure ham gori paribartei the tharare odhihar dilo.
41006008	Jisu tharare edogkie ugum dilo: porbhajot jade bana ekkuo ludig bade ar hitchu no nejeio. Pidie, hotchal, ar jebot tengaioδ no loio.
41006009	Sendel pinnio hintu dibie shilum no loio.
41006010	Jisu aro tharare holo, “Tumi je ghoranot gorba uduogoi, sei adaman sari no jo song sei ghoranot thagkuo.
41006011	Ar je tomare lobiot no gore bah, tomar hoda no sunilie, sale, sei adamortun jade tomar thengopadar dhullie jhari di etchio. Sien tharar biruddie shakki obo. Mui tomare soittio hodagan hongor: Itchiore bijier goribode dinnuot Sodom ar Gomorat sasti dibode sittun bes sei sohoranottei aghattie sasti dibo!”
41006012	Sebeden Jisur sisjiogune lod dilak ar manuschune pabottun mon phirebartei prosar gorilak.
41006013	Thara onek bhud dabei dilak ar onek aw-sugkiere madat tel guli dinei gom gorilak.
41006014	Jisu nangkora oie hinottei Herod Rajai tar hobor sunilo. Herode holo, “Baptisma gori die Johone morattun jiei uttie. Senottei the ei amok hamani gorer.”
41006015	Ek dagie holak, “The Elija obode.” Aro ek dagie holak, “The purona amolor muni dogkie ek jon muni obode.”
41006016	Hintu Herode suninei holo, “The hamakkai mui sirie habi duongge Johone obo. Morattun the aro jiei uttiede!”
41006017	Haron tar bhei Philibor mogkuo Herodittei Herode manus padeinei Johonore bani ani jiel-hanat bhorei thoiegi. Haron Herode Herodire loie.
41006018	Baptisma gori die Johone Herodore bar-bar hoi, “Tor bheior mogkuo tui loioschie ien niom noi.”
41006019	Senottei Herodi Johonore bis degilo ar morei pheleibar mone hor. Hintu morei pheleibar tartun hemoda nei.
41006020	Herode Johone dharmig ar pobitro manus bili hobor pai. Senottei tare dhorai ar rokkie gori ragai. Johonor hoda suninei Herode onek ham gorsie. The tar hodagani mon di suni thai.
41006021	Bego sejot ekkan sujuk elo. Herodor jormo utchobo dinnuot tar ajol ajol murubbigun, senapotigunδ ar Galilir murubbigunore reidot meitbanot bolelo.
41006022	Sebeden Herodir jhibuo einei tharar mujungot najilogi. Herodore ar tar gorbagunore the mon hujhi gori dilo. Senottei Herod Rajai sei gaburire holo, “Tor jien mone hoi sien mag, mui tore dim.”
41006023	Ar Herode sobot heinei sei gaburire holo, “Tui jien magos mui tore sien dim, dorkar ole mor rejjiogan song bhag mui tore dim.”
41006024	Ar the nigili jei tar ma sidu gelo. The tar mare holo, “Ma, mui rajartun hi magim?” Tar mai tare holo, “Baptisma gori die Johonor siriebuo magkoi.”
41006025	Ar jogon-togon miliebuoi jhadi gori rajar idu elo. The rajare holo, “Baptisma gori die Johonor siriebuo ekkuo bajonot gori more ikkie de.
41006026	Ar rajar shanggadik monot dug olo: Hintu tar sobottanottei ar tar loge bojchionde sigunor harone the no dinei sari no parilo.
41006027	Ar jogon-togon rajai ek jon joldar dagi Johonor siriebuo anibartei ugum dilo. Ar sei joldarbuoi jiel-hanat somi Johonor siriebuo habi anilogoi.
41006028	Sebeden the siriebuo ekkuo bajonot tuli gaburire dilogi. Ar gaburi sei siriebuo tar mare dilogoi.
41006029	Johonor sisjiogune ei hoboran peinei thara elak. Johonor madalabuo ninei thara garelakkoi
41006030	Jisu je baro jon sisjio dipadeie thara phiri elak. Ar thara jieni-jieni gorsion ar sigkie duon sieni begkani tare holakki.
41006031	Sokkene shagor manus siot etton-jadon hinottei Jisu ar tar sisjiogune hebar somoi no pelak. Senottei Jisu tar sisjiogunore holo, “Tumi mor loge juj gori ejo, ekkan niribili jagat jeinei jireioi.”
41006032	Sebeden thara nawt gori ekkan niribili jagat juj gori gelak.
41006033	Ar thara jade somoi manuschune tharare degkion. Bhaluk jone Jisure sinnion. Senottei prottiek jagattun manuschune daba-daba torbuo jei, sei jaganot tharattun akke lunginei thubei agondoi.
41006034	Jisu nawganottun laminei shagor manjior jhag degilo. Rakkoli sara bera-shagolor dogkie manuschunor obostani deginei tartun baari sit puri udilo. Senottei the tharare onek sigkie die dorilo.
41006035	Jokke dinnuo ses oi gelo, Jisu sisjiogune tar idu einei holakki, “Ien olode jonosunnio jaga, ar belano duberloi.
41006036	Manuschunore tui dipada tharattun hitchu hebar nei hinottei, thara hai-hure adamanit jeinei nijor hebar pidie hini loi parondoi para.”
41006037	Hintu Jisu tar sisjiogune holo, “Tumi tharare hiju hebar jinij duo.” Ar tar sisjiogune tare holak, “Ami jeinei di shot denarirδ pidie hini aninei hi tharare hebartei dibong?”
41006038	Senottei Jisu tharattun pujor gorilo, “Tomartun hoien pidie age? Jeinei sawhgoi.” Ar thara hoion age hobor peinei holakki, “Paschan pidie ar dibie maj.”
41006039	Sebeden Jisu tar sisjiogune ugum dilo jen thara beg manuschunore eil heror ugure dol-dol gori boja bajei duon.
41006040	Ar manuschune ek shot jon, ponjas jon ponjas jon gori bojilak.
41006041	Sebeden Jisu sei paschan pidie ar dibie maj adot loinei, agajor hitte muo gori Itchiorore hujhi hoda holo. Ar manuschunore dibartei pidiegani hotta gorinei tar sisjiogunore dilo. Esannie gori the begkune dibie maj bhag gori dilo.
41006042	Sebeden begkune helak ar begkunor ped bhorilo.
41006043	Manuschune hei hai ugursie pidie ar maj sisjiogune tuli lolakke boron baro lei.
41006044	Pidie heiegun olakke bana morodo pas azar.
41006045	Manuschunore the bidei gorte sagoro uhuledi Bethsaida adamot tartun akke jei paron para, Jisu tar sisjiogunore jebartei jogon-togon nawt uduo bajei dilo.
41006046	Manuschunore bidei denar porendi the bor magibartei ekkuo mouno padit udilogoi.
41006047	Reid oinei Jisur sisjiogune nawgandoi sagoro song moiddie lungondoi ar indi Jisu gai-gai muro ugure elo.
41006048	Jisu degilo tar sisjiogun jadonde mokkiettun boier baar hinottei thara baari hosto gori pangei badon. Poittie amollie Jisu thara idu pani uguredi adi-adi ei, tharare phelei jebar oie.
41006049	Hintu tar sisjiogune tare pani uguredi adi jade denei thara bhud mone gori hijiek hari uttuon.
41006050	Jisure deginei thara begkune doreon. Senottei jogon-togon Jisu tharare madeinei holo, “Sahoj goro. Sibie mui, no doreo.”
41006051	Sebeden Jisu tharar loge nawganot udilo, ar boieranio thameilo. Tar sisjiogune shanggadik amok oi asarjio olak.
41006052	Thara akkol han hinottei pas azar manjiore pidie habeieganor ortho thara buji loi no paron. Senottei ikkieio thara asarjio olak.
41006053	Thara sagoran par oinei, Gennesaret bamot lungilakki. Thara nawgan gang hule bani tholak.
41006054	Thara nawganottun lammuono manuschune Jisure sinnion.
41006055	Sei bamot jagai-jagai dumoro-dumuri porilo. Sebeden manuschune Jisu hudu age hobor loinei, thara padi ugure tuli aw-sugkiegunore tar idu bhaar gori ana dorilak.
41006056	Ar Jisu adamot jok, bah hedot jok, manuschune aw-sugkiegun bazarot ledei thon. Aw-sugkiegunore tar ursie haboro hazat dhoribar dibartei manuschune Jisure hujoli goron. Ar aw-sugkie manjie je tare dhore the gom oi.
41007001	Sebeden hoiek jon Pharisi ar dhormo niomor mastor Jerusalemortun einei Jisur hai thubelakki.
41007002	Thara degilak Jisur hoiek jon sisjioi hajor adtoi hebartei bojchion. Hajor ortho olode adhoie. Senottei thara-tharar ugure abitti gorilak.
41007003	Pharisigune ar beg Judaiune tharar borjonnune die dostur mojim thara dolei ad no dhole hitchu no haan.
41007004	Bazarottun thara elegoio burinei no gadile thara hitchu no haan. Ienor bade thara aro bhalukkani dostur palei pan. Sieni olode goloj, hum, pidolor pilie, ar ghum jaidie ogirani dhona.
41007005	Sebeden Pharisi ar dhormo niomor mastorune Jisuttun pujor gorilak, “Tor sisjiogune borjonnune die dosturano doge no adinei a hittei thara ad no dhoie gori bhat haan?”
41007006	Jisu tharare uttor dinei holo, “Tumi phagaragun! Tomar sombonde muni Isaia thik gori hoi di jeie. Tar boibuot edogkie gori legkie age: ‘Ei manuschune tharar muendi more sorman goron. Hintu tharar monani mortun pharok.
41007007	Manjie baneie niomani thara sigan hinottei thara more tobona goronde ien aittie magana.’
41007008	Tumi Itchioror ugumani no maninei, manjie die dosturani tumi palor. Ei dosturani doge tumi hum, ar goloj dhoi po. Aro seienie onek tumi goro.”
41007009	Jisu tharare holo, “Tomar nijor dosturani paleibartei Itchioror uguman tumi aw-mannio goror. Sedogkie gorilie baari gom bilinei tumi mone goror.
41007010	Mosi hoie, ‘Tor bab mare sorman goris.’ Ar ‘Je tar nijor bab mare gobe, tumi tare morei phellio.’
41007011	Hintu tumi hode, ‘Ek jon judi hoi, “Mor bab-magunore sahajjio goribar tengagunδ korban oie.” ’ Sienor ortho olode Itchioro sidu utchorbo gora oie.
41007012	Senottei tumi tar bab-Mattei ar hitchu no goribar mana goro.
41007013	Esannie gori tomar borjonnune die dosturani sigkie dinei Itchioror hodagan tumi aw-mannio goror. Ar sedogkie ham onek goro.”
41007014	Sebeden Jisu beg jonogonore tar idu dagi tharare holo, “Tumi begkune mor hoda suno ar buji lo.
41007015	Bharettun jieni manjior bidirie jai, sienie manjiore aw-pobitro gori no pare. Hintu manjior bidiriettun jieni nigili eje, sienie manjiore aw-pobitro gore.
41007016	Jar sunibar han age, the sunok.”
41007017	Ar Jisu manuschunore phelei jei ghoro bidirie somilogoi. Sebeden tar sisjiogune tartun sei tulona hodagano sombonde pujor gorilak.
41007018	Senottei Jisu tharare holo, “Tumio ien buji no parotte parapang? Bharettun jieni manjior bidirie some, sienie tare aw-pobitro gori no pare.
41007019	Ienor haronan olode, sien daw tar ontorot no some, hintu tar ped dor bidirie some ar tar porendi heyettun nigili jai. Ei hodagandoi Jisu bujei dilode, beg haidie jinijchani pobitro.”
41007020	Jisu aro holo, “Manjior bidiriettun jieni nigili eje, sieni manjiore aw-pobitro gore.
41007021	Haronan olode manjior bidiriettun, mane ontorottun ejede hu-bhab, shanda, porpagol, hun gorana,
41007022	Sur, lubbo, phagara, hanggi, geil dena, manjior thogana, sorjana, podani ar aw-gyen.
41007023	Ei beg horabpani manjior bidiriettun nigili eje ar manjiore aw-pobitro gore.”
41007024	Jisu sei jaganottun jei Tyre ar Sidon bamot elo. Tartun mone holode tare huno jone hobor no pedak. Senottei the ekkan ghorot somilogoi. Hintu The pollei thei no parilo.
41007025	Ekkuo miliei Jisur hobor sunilo. Tar jhibuo hajorchie aptai peie hinottei the Jisu idu einei Jisur thengot bukpari salam gori porilogi.
41007026	Sei miliebuo olode Grik milie. Tar jormo olode Syria, Phoenikia dejot. Tar jhibottun bhudtuo dabei dibartei the Jisure hujoli gorilogi.
41007027	Hintu Jisu tare holo, “Akke gurogune ped boron hadok. Gurogunottun pidie hari loinei hugurunore dena gom noi.”
41007028	Sebeden miliebuoi Jisure uttor di holo, “Probu, enedo oi. Hintu gurogune haade tebilor tole pidie guri jhuri pole hugurune daw haan.”
41007029	Ar Jisu tare holo, “Ei hodagan hole hinottei tui jei paribie. Tor jhibuottun bhudtuo nigili jeiegoi.”
41007030	Ar tar jhibuottun bhudtuo nigili jeie hinottei the ghorot jeinei tar jhibuo ogirot Porsie gori degilogoi.
41007031	Jisu aro Tyre ar Sidon baman sari Dekapolis bamot phuri jei Galili sagorot lungilogi.
41007032	Hoiek jon manjie Jisur idu ek jon haal aro bub manus anilak. Ar sei Manuschuor ugure tar adtani tuli dibartei thara Jisure hujoli gorilak.
41007033	Sebeden Jisu sei manuschore manjior jhagor bidiriettun ek huredi ninei, tar di-hanot angul di dilo. Ar sep dinei tar jilan dhori dilo.
41007034	Sebeden Jisu agajor hitte seinei bor-nijes iridi manuschuore holo, “Ephphatha.” Sienor ortho olode, “Huluo ja.”
41007035	Ar jogon-togon tar hanani huluo gelo. Tar jilano huluo gelo ar the gome-dalei hoda hoi parilo
41007036	Ar Jisu thara harore no hobartei tharare mana gorilo. Hintu jedog tharare the mana gorilo, sedog thara prosar gorilak.
41007037	Ar thara begkune baari amok oinei holak, “The beg dolei gorilo. Halore sunon para ar bubore hoda hoi paron para gori dilo.”
41008001	Sei lokkene manjior jhagkuo baari dangor elo. Tharar hitchu hebar nei hinottei Jisu tar sisjiogunore tar idu daginei holo,
41008002	“Ei manuschunore mortun sit purer. Thara mor somare tin din olakki ar tharattun hitchu hebar nei.
41008003	Mui judi tharare abuhoda tharar ghorot padang, jade adah podot thara ped porai oran obakkoi. Ek dagie olakke pod durottie.”
41008004	Ar tar sisjiogune Jisure uttor dilak, “Ei moruobomit tharar ped bhore song pidie huttun pei dibong?”
41008005	Ar Jisu tharattun pujor gorilo, “Tomartun hoien pidie age?” Ar thara holak, “Amattun sattan pidie age.”
41008006	Sebeden Jisu manuschunore madi ugure bojibartei ugum dilo. Ar the sattan pidie adot loinei Itchiorore hujhi hoda honar porendi pidiegani hotta gorilo. Manuschunore bhag gori dibartei, Jisu tar sisjiogunore dilo. Sebeden thara bhag gori dilak.
41008007	Tharar guri maj gulek elak. Jisu ei manuschunotteio Itchiorore baini gorilo. Manuschunore bhag gori dibartei tar sisjiogunore ugum dilo.
41008008	Sebeden begkune helak, ar begkunor ped bhorilo. Manuschune hei hai ugursieni sisjiogune tuli lolakke boron dangor sat lei.
41008009	Siot perai ser azar manjie heion. Sebeden Jisu tar tharare bidei dilo.
41008010	Jogon-togon Jisu tar sisjiogun somot ekkan nawt udi Dalmanutha bamot gelak.
41008011	Sebeden hoiek jon Pharisi Jisur idu einei tarloi torgo gora dorilakki. Tare sagi sebartei thara Jisuttun ekkan sorgottun sinno degebartei magilak.
41008012	Hintu Jisu tar ontorottun bor-nijes iri dinei holo, “Ei jugor manuschune a hittei sinno togan? Mui tomare soittio hodagan hongor, ei jugor manuschunore huno sinno dega no obo.”
41008013	Ar sebeden Jisu tharare phelei jei nawganot udi sagoro uhule gelo.
41008014	Ar Jisu tharare pidie nibar puri peillion nawganot tharar bana ekkan pidie elo.
41008015	Ar Jisu tharare uij dilo, “Seio! Pharisigunor ar Herodor moli pokke uijkare thagkuo.”
41008016	Sebeden thara-thara huobula gorinei holak, “Amattun pidie nei hinottei the ei hodagan hor.”
41008017	Hintu thara huobula gortonde sien Jisu hobor peinei tharare holo, “Pidie neidie sombonde a hittei huobula goror? Ejosong hobor no pode nahi no bujode parapang? Ejosong akkol han oi ago ni na?
41008018	Tomar sog age, a hittei tumi no dego? Tomar han age, a hittei tumi no suno? A hittei tomar manot nei?
41008019	Jokke mui pas azar manjiortei paschan pidie hotta gori duong, sei lokkene boron hoi lei hei-hai ugursieni tumi tulliode?” Thara Jisure holak, “Baro lei.”
41008020	Aro Jisu holo, “Jokke mui sattan pidie ser azar manjiortei hotta gori duong, sei lokke dangor hoi lei heie ugursieni tumi tulliode?” Ar thara holak, “Sat lei.”
41008021	Sebeden Jisu tharare holo, “Sale, tumi ejosong a hittei no bujor?”
41008022	Sebeden thara Bethsaida adamot lungilakki. Ar hoiek jon manjie ek jon han manus Jisur idu anilak. Han manuschuor heyet dhoribartei thara Jisure hujoli gorilak.
41008023	Sebeden Jisu han manuschunore adot dhori adamor barendi nilo, manuschuor sogkuot sep didenar poride tar heyet adtani dinei tartun pujor gorilo, “Huno ekkan degor ni?”
41008024	Han manuschuoi rini seinei holo, “Mui manuschunore degongor. Hintu tharare gajor dog gori berade degongor.”
41008025	Sebeden Jisu aro tar adtani manuschuor sogkunot di dilo. Jisu tare dege para gori dilo. Tar sogkun hulo jei phor olak. Sebeden manuschuoi beg porak-porak gori deger.
41008026	Ar Jisu tharare tar nijor ghorot dipadei dede holo, “Adamot no someschoi ar adamot harore no hos.”
41008027	SebedenJisuartarsisjiogune sei jagan phelei jei Kaisarea Philippi adamanit gelak. Jade-jade Jisu tar sisjiogunottun pujor gorilo, “Mui honna bili manjie hon?”
41008028	Thara uttor dilak, “The baptisma gori die Johone, ar ek dagie hon, the Elija, aro ek dagie hon, the munigunottun ek jon obode.”
41008029	Jisu tharare holo, “Hintu tumi more honna bili ho?” Pitore Jisure uttor dinei holo, “Tui olede Kristo.”
41008030	Sebeden Jisu tharare shokto gori mana gorilo. Mor sombonde tumi harore no hoio.
41008031	Tar porendi Jisu tar sisjiogunore sigkie die dorilo: Munischioror Puobuoi onek dug-hosto pebo. Borjonnune, rajguruthagurune ar dhormo niomor mastorune tare no manibak. Tare morei pheleibak, hintu tin dino porendi the aro jiei udibo.
41008032	Jisu ei hodagan hulomela gori hoi dilo. Hintu Pitore ek huredi ninei tare goba dorilo.
41008033	Hintu Jisu muo phireinei tar sisjiogunor hitte sei Pitore gubilo, “Soitan, tui mor iottun jagoi! Haron tor bhabonagan Itchiorottun no eje, hintu manjiortun ejchie.”
41008034	Sebeden Jisu manuschunore sisjiogun somot tar idu daginei holo, “Je mor loge judi edo sai, salen, tar nijor monjokka no gori tar kroschan buginei mor loge ejok.
41008035	Haron je tar poranan bajeibartei sai, the arebo. Hintu je mortei ar gom hoboranottei tar poranan arai, the tar poranan rokkie goribo.
41008036	Haron ek jone goda songsaran peinei judi tar nijor poranan arele, sien tar hi lab obo?
41008037	Bah tar porananor bodoli the hi dam di paribo?
41008038	Haron je mortei ar mor hodaganittei ei biebijier ar pabor jugkuot lajai, Munischioror Puobuoio jokke tar Babor mohimagandoi ar pobitro sorgo-dudtun somot ebo, sokkene sibiettei the lajeibo.”
41009001	Jisu tharare holo, “Mui tomare soittio hodagan hongor, iot hoiek jon thiei agonde igunottun Itchioror rejjiogan hemodaloi ette no degon song mortak noi.”
41009002	Shoi din porendi Jisu Pitorore, Jakobore ar Johonore judo gori tar loge nilo. The tharare ekkuo ojol mounnot tulilogoi. Siot tharar mujungot Jisur debo-rong phudilo.
41009003	The uri agede haborani joljollie oi borobor dogkie dhub-dhub olo. Ei pittimit huno jone dhoinei sedogkie dhub-dhub gori partak noi.
41009004	Mosi ar Elija tharar mujungot dega dinei Jisuloi hoda hodon.
41009005	Sebeden Pitore Jisure madelo, “Robbi, ami iot thele gom obo. Tinan bajei bani tortei ekkan, Mosittei ekkan ar Elijattei ekkan.”
41009006	Thara adik dore, Pitore hi hobo bili hobor no pai.
41009007	Sebeden tharare mege dagilo, ar sei megkanottun ekkuo sobdo bhar olo, “Ibie mor agojor Puobuo. Tar hoda suinnio.”
41009008	Jogon-togon, thara seropala rini selak. Jisure bade ar huno jonore tharar loge no degilak
41009009	Mounnuottun thara lambegi Jisu tharare mana gorilo: Munischioror Puobuo morattun jedogkon song jiei no ude, sedogkon song tumi degilade ien harore no hoio.
41009010	Thara Jisur sombonde harore no holak. Hintu thara-thara huobula gorton, morattun jiei uduonar orthogan hi.
41009011	Thara Jisuttun pujor gorilak, “Dhormo niomor mastorune Elija akke eja poribo, a hittei hon?”
41009012	Jisu tharare uttor di holo, “Elija daw hamakkai akke ebo, beg jabotio thik gori dibogi. Munischioror Puobuoi onek dug-hosto pebo ar manjie tare aw-pela goribak gori, a hittei lega age?
41009013	Mui tomare hongor: Elija daw honatto ejchie. Tar sombonde legkonde doge manjie mone hoi sien tare gorsion.
41009014	Jisu ar sei tin jon sisjio somot oinnio sisjiogunor idu phiri einei degilakki, tharar seropala shagor manus thubeion. Ar dhormo niomor mastorune thararloi suol gora-gori gorton.
41009015	Jogon-togon beg manuschune Jisure degkionuo thara baari amok olak. Tar sidu daba-daba jei tare salam gorilakkoi.
41009016	Jisu dhormo niomor mastorunottun pujor gorilo, “Tumi thararloi a hittei suol gora-gori goror?”
41009017	Sebeden manjior jhagottun ek jone holo, “Guruthagur, mor puobuore no mattie bhude peie hinottei mui tor idu anilung.
41009018	Sei bhudtuoi tare jokke dhore, tare madit goschei pelai. Gurobuor han phena nigilie, geret-geret dad hamarai, ar goda heye honggorong oie. Mui tor sisjiogunore bhudtuo dabei dibartei hoiong, hintu thara no paron.”
41009019	Jisu tare uttor di holo, “Oh, ei jugor bischias no gorsie manuschun, mui tomar loge hodog bilon theim? Hodog bilon mui tomare soijjio gorim? Tare mor idu ano.”
41009020	Sebeden manuschune gurobuore Jisur idu anilak. Bhudtuoi Jisure degkieo gurobuore thajei jhagerei madit goschei pheleilo. Madit egor-ugor har ar tar han phena sag nigilie.
41009021	Jisu gurobuor babpuottun pujor gorilo, “Homolettun duri tar edogkie oie?” Gurobuor babpuoi uttor dilo, “Sigonottun duri.
41009022	Bhudtuoi tare morei pheleibartei onsur tare agunot ar panit pheleide. Hintu tui judi amare je huno ekkan upai gori di paros, sale, doye gorinei amare sahajjio gor.”
41009023	Jisu tare holo, “Tui judi bischias gori paros, je bischias gore tartei beg sombob.”
41009024	Jogon-togon gurobuor babpuoi sogor pani dara-dara oi jogar pari holo, “Probu, mui bischias gorong. Mor aw-bischiaschanot more bol de.”
41009025	Jisu manuschunore daba-daba ek loge ette deginei hajorchie aptabuore gobinei ugum dilo, “Hal ar no mattie aptabuo, mui tore ugum dilung, tar bidiriettun nigili ai! Tar bidirie ar huno bar no somes.”
41009026	Sebeden bhudtuoi gurubuore thajei jhagerei hijiek thareinei tartun nigili gelo. Gurubuoi mora dogkie gori rolo. Bhalukkun manjie holak, “The morsie.”
41009027	Hintu Jisu tare adot dhori tulilo, sebeden the thieilo.
41009028	Jisu ekkan ghoro bidirie somanar porendi tar sisjiogune nibirot tartun pujor gorilak, “Ami a hittei bhudtuore dabei di no pari?”
41009029	Jisu uttor dilo, “Edogkie bhud bor magana ar ubos thana darai no ole dabei dibar.”
41009030	Jisu ar tar sisjiogune sei jagan phelei jei, Galili dejchan phuri gelak. Jisuttun mone hoidie the hudu age huno jone hobor no pedak.
41009031	Jisu tar sisjiogunore sigei hinottei tharare holo, “Munischioro Puobuore manjior adot gojei dibar somoi oi ejchie. Thara tare morei pheleibak. Ar tare morei pelanar porendi, tin dine the jiei udibo.”
41009032	Hintu The hoiede hodaganor orthogan thara no bujon, tartun pujor goribario dorelak.
41009033	Jisu ar tar sisjiogun Kapernaum adamot lungilakki. Ghoro bidirie the elode lokkene tar sisjiogunottun pujor gorilo, “Adah podot tumi-tumi hi suol gora-gori gorsio?”
41009034	Hintu adah podot thara moiddie honna begottun dangor obo sienor sombonde suol gora-gori gorsion hinottei thara juj gori thelak.
41009035	Sebeden Jisu bojilo ar baro jon sisjiogunore daginei tharare holo, “Je begottun dangor obar sai, the begottun sigon oi thok ar begkunor sagorsie ok.”
41009036	Sebeden Jisu ekkuo sigon guro aninei tharar song moiddie thie bajei dilo. The gurobuore aza gorinei tharare holo,
41009037	“Je mor nange edogkie ekkuo sigon guro lobiot gore, sale, the more lobiot gore para obo, ar je more dipadeiebuoreo lobiot gore para obo. Morloi birud no sole the mor pokke age.”
41009038	Johone Jisure holo, “Guru-thagur, ek jon manjie Tor nange bhudtun dabei dede ami degkiei. The amar dolor manus noi ar amar loge no eje hinottei ami tare mana gorsei.”
41009039	Hintu Jisu holo, “Tare mana no gorsio ar. Je mor nange ham gore, sibiei ar more jhadi bodnam gori no paribo.
41009040	Je amarloi birud no sole, the mor pokke age.
41009041	Mui tomare soittio hodagan hongor, tumi Kristor manus hinottei je mor nange tomare ek goloj pani hebartei de, sibiei hamakkai tar poriskarigan no arebo.
41009042	“Je huno ek jone edogkie ekkuo sigon gurore judi more bischias gorinei aro bischias no gore para gore, sei manuschuore ekkuo dangor sil tar gortonabuot bani dinei sagorot phelei dile tartei gom obo.
41009043	Ar judi tor adtane pabot pelai, sien habi pheleis. Huno din agun no morede norogo agunot dien ad sumuttuo jana darane rukkie gori jibonanot somanagan tortei gom obo.
41009044	Siot, ‘era heie pukkun huno din no moron ar agunonuo huno din no more.’
41009045	Ar judi tor thengane tore pabot pelai, sien habi pheleis. Norogo agunot dien theng sumuttuo jana darane leng gori jibonanot somanagan tortei gom obo
41009046	Siot, ‘era heie pukkun huno din no moron ar agunonuo huno din no more.’
41009047	Ar judi tor sogkuoi pabot pelai, sibie huei pheleis. Dibie sogkuoi norogo agunot jana darane, ekkuo sogkuoi Itchioror rejjioganot somanagan tartei gom obo.
41009048	Siot, ‘era heie pukkun huno din no moron ar agunano huno din no more.’
41009049	Dali loge nun de para, prottiek jonore nunor dogkie gori agunot phelei die obo.
41009050	Nun olode gom jinij. Hintu nunonor judi nunsuogan no thai, salen, hingori tumi nunonore aro nunsuo goriba? Tomar moiddie nun rageo, ar tumi shantie somora-somori thagkuo.”
41010001	Sebeden Jisu sei jagagan sari jei Jordan soragan par oi Judea rejjiot elo. Manus jhag-jhag tar idu elak. The gorede doge manuschunore aro sigkie dilo.
41010002	Hoiek jon Pharisi Jisu idu einei tare joga sebartei holak, “Ek jon manjie tar mogkuore sari dibar niomot age nahi?”
41010003	Sebeden Jisu tharare uttor di holo, “Mosi tomare hi niom die?”
41010004	Thara holak, “Mosi onumoti dede shur hagos leginei mog sari di pare.”
41010005	Jisu tharare uttor di holo, “Tumi akkol han hinottei Mosi sei nioman tomartei legi diede ai.
41010006	Hintu, Itchiore sristi arambo gorsiede lokkene ‘tharare milie ar morod gori baneie.’
41010007	‘Senottei daw mor odtuoi tar bab-magun phelei jei tar mogkuoloi egottor obogoi.
41010008	Ar thara di jone ekkan heye obak.’ Senottei thara di jon noi ar hintu ekkan heye olak.
41010009	Senottei Itchiore jien joragori di die, sien manjie pharok no gortok.”
41010010	Thara ghoro bidirie elakke aro tar sisjiogune sei hodagano sombonde Jisuttun pujor gorilak.
41010011	Jisu tharare holo, “Jei manuschuoi tar mogkuo sari dinei judi oinnio milieloi, sale, tar puron mogkuo biruddie biebijier obo.
41010012	Ar jei miliebuoi tar negkuo sari dinei judi oinnio morod loi, sale, tar puron negkuo biruddie biebijier obo.”
41010013	Hoiek jon manjie sigon guro Jisur idu anilak, jen The tharar ugure adtuli de. Hintu Jisur sisjiogune sei manuschunore aw-hoda holak.
41010014	Sebeden Jisu ien deginei baari rak gorinei tar sisjiogunore holo, “Sigon gurogunore mor idu ebartei duo, tharare mana no gorsio. Haron Itchioror rejjiogan olode ei sigon guroguno dogkien.
41010015	Mui tomare soittio hodagan hongor, je Itchioror rejjiogan sigon guroi gojhi londe sannie gori gojhi no loi, sale, the huno din Itchioror rejjioganot somi patto noi.”
41010016	Sebeden Jisu sei sigon gurogunore horot lolo. Tharar madat adtuli dinei tharare asirbad dilo.
41010017	Jisu podedi jadte lokkene ek jon manus tar idu daba-daba elo. The Jisur mujungot adu pari salam gori porinei tartun pujor gorilo, “Gom Guruthagur, ononto jibon pebartei mor hi gora poribo?”
41010018	Hintu Jisu tare uttor dinei holo, “Tui a hittei more gom hole? Itchior bade ek jono gom nei ar.
41010019	Tui shilegun hobor pas daw, ‘Shanda no goris,’ ‘Hun no goris,’ ‘Sur no goris,’ ‘Mijie shakki no dis,’ ‘Manjiore no thogeis,’ ‘Tor bab magunore sorman goris.’ ”
41010020	Manuschuoi Jisure holo, “Guruthagur gaburottun duri sei beg ugumani mui palei ejongor.”
41010021	Jisu tare rini seinei hos pelo. Sebeden tare holo, “Ek pod bagi age, sien tor gora poribo. Ja tor hi-hi age bejinei tengagunδ gorib dugkiere bhag gori degoi. Sebeden sorgot tor dhon thebo. Tar porendi einei kroschan buginei mor loge eis.”
41010022	Hintu ei hodagani suninei the suduo muo olo. The monot dug peinei gelogoi. Haron tartun onek dhon-sompotti age.
41010023	Seropala seinei Jisu tar sisjiogunore holo, “Jigunor dhon-sompotti age sigunor Itchioror rejjioganot somade hodog aghattie!”
41010024	Sisjiogune Jisur hodagan suninei amok olak. Hintu Jisu tharare aro uttor di holo, “Sawh, jigune dhon-sompottir ugure nirbhor goron, sigune Itchioror rejjioganot somade hodog aghattie!
41010025	Ek jon dhoni manus Itchioror rejjioganot somana darane ekkuo uth sujor pajidi sominei nigili janagan bes utchuo.”
41010026	Ei hodaganottei thara shanggadik amok oinei thara-thara huobula gora dorilak, “Salen, honna mukti pebo?”
41010027	Hintu Jisu tharare rini seinei holo, “Itchiorottei begkani sombob hinottei ien manjiortei aw-sombob oleio hintu Itchiorottei sombob.”
41010028	Sebeden Pitore Jisure holo, “Sah, ami beg phelei einei tor loge elong.”
41010029	Jisu tare uttor dilo, “Mui tomare soittio hodagan hongor, je mortei ar gom hoboranottei ghor-duor, bhei-bon, bab-ma, mog-puo, ar jaga-jobin phelei ebo,
41010030	Ei jugkuot thara ek shot dunuo pebak. Ghor-duor, bhei-bon, ma, puo-jhi, jaga-jobin ar dug-hosto thara pebak. Ar ejette jugkuot thara ononto jibon pebak.
41010031	Hintu onek manus akkuol oi agonde sigun jer poribak, ar jero sigun akkuol obakkoi.”
41010032	Jokke thara Jerusalem song jebartei podot uttuondoi, Jisu tar sisjiogunotton akke-akke jar. Senottei tar sisjiogune amok olak. Jisur pune-pune jadonde siguneo dorelak. Sebeden Jisu baro jon sisjiogunore aro ek huredi ninei hi-hi ghodibo sieni tharare huo dorilo.
41010033	The holo, “Suno, ami Jerusalem song jeir. Sidu Munischioro Puobuore rajguruthagurunor ar dhormo niomor mastorunor adot gojei die obo. Thara tare dujot pelanar porendi tar moribar dorkar bili thik goribak. Ar sebeden Be-jadtunor adot tare gojei dibag.
41010034	Sigune tare thatta ureibak. Tare sabukkoi baschiebak ar sep phelei dibag. Ar tare morei pheleibak. Tin dino porendi the aro jiei udibo.”
41010035	Sebeden Jebedaior puo Jakob ar Johone Jisur idu einei tare holak, “Guruthagur, amattun mone hoidie sien ami magilie tui amare dis.”
41010036	Jisu tharare holo, “Mui tomartei hi gori didung tomartun mone hoi?”
41010037	Thara tare holak, “Tui jokke tor oborug singasonot bobe, sokke tor denedi ek jon, bangedi ek jon tor loge ami bojibartei sei.”
41010038	Hintu Jisu tharare holo, “Tumi magilade ien tumi hobor no po. Mui heimbe golojchuottun tumi hei pariba parapang? Mui lombe baptismagandoi tumi baptisma oi pariba parapang?”
41010039	Ar thara tare holak, “Ami paribong.” Ar Jisu tharare holo, “Mor golojchuottun tumi hamakkai heba, ar mui lombe baptismagan tumi loba.
41010040	Hintu mor denedi ok, mor bangedi ok bojeibar mor odhihar nei. Jigunottei banedie sigune bojibak.”
41010041	Jokkene oinnio dos jone ien sunilak, thara Jakobor ar Johonor ugure rak uduo dorilo.
41010042	Hintu Jisu tharare diginei holo, “Tumi hobor pode Be-jadtune sason goronde sigunor odhihari on ar tharar murubbigune sigunor ugure ugum salei ni paron.
41010043	Hintu tomar moiddie siennie no obo. Je tomar moiddiettun dangor obar sai, the tomar sagorsie uo poribo.
41010044	Ar je tomar moiddiettun bego dangor obar sai, the begkunor banidaji uo poribo.
41010045	Haron Munischioro Puobuoio manjiortun ham hebartei no eje, hintu The manjiore ham gori dibartei ar onek manjior muktir dam ijebe tar poranan dibartei ejchie.”
41010046	Sebeden Jisu ar tar sisjiogune Jerikko sohorot lungilakki. Jisu tar sisjiogundoi jhag-jhag manus somot Jerikkottun nigili jade, ek jon han manus raj podor pazarat boinei bikkie mager. Tar nangan olode Bartimai, Timaior puo.
41010047	Jokke the Nazareth hullie Jisu bili sunilo, the jogar pari-pari dagi huo dorilo, “Jisu, Davidor Puobuo, more doye gor.”
41010048	Onek manjie tare jhaji dinei tare sub gori thebartei holak. Hintu the sie bes jogar pari-pari huo dorilo, “Davidor Puobuo, more doye gor.”
41010049	Jisu mow oinei tare dagibartei ugum dilo. Sebeden manuschune hanare dagi holak, “Hujhi aw. Uth, the tore dager.”
41010050	Sebeden the uri agede haboran lugimari dinei udinei Jisur sidu gelo.
41010051	Sebeden Jisu tare holo, “Mui tortei hi gorididung tui sas?” Han manuschuoi tare holo, “Robboni, mui degidung sang.”
41010052	Sebeden Jisu tare holo, “Tor podedi tui jagoi, tor bischiaschane tore gom goreilo.” Ar jogon-togon the degilo, ar the podedi Jisur pune-pune gelo.
41011001	Thara Jerusalemot lungibar hadallie Oliv mounnuor hai Bethphage ar Bethani adamanit lungilakki. Sebeden Jisu tar di jon sisjio padeilo.
41011002	Jisu tharare holo, “Tomar mujungedi adamanot jo. Adamanot somibagoio ekkuo gadha shawh bannie gori debagoi. Sei gadha shawhbuor pidit huno jone no soron. Sibie hueinei idu anogoi.
41011003	Ar judi huno jone tomare hon, ‘A hittei tumi ien goror?’ Sale, tumi hoio, ‘Probur ibie lager.’ The aro jhadi gori idu thoidie bajei dibo.”
41011004	Thara jeinei gadha shawhbuo banniettun huei dilak.
41011005	Siot hoiek jon manus thiei elakke sigune tharattun pujor gorilak, “Gadha shawhbuo tumi a hittei hulor?”
41011006	Jisu hoiede doge sisjiogune tharare holak, ar sei manuschune gadha shawhbuo anibartei onumoti dilak.
41011007	Sebeden di jon sisjioi gadha shawhbuore Jisur idu anilak. Sibier pidi ugure tharar haborani bijei dilak, sebeden Jisu gadha shawhbuor pidit udilo.
41011008	Ar shagor manjie tharar haborani podot bijei dilak. Ar hoiek jone gajottun pada-bola dhela habi aninei podot bijei dilakki
41011009	Sebeden Jisur mujungedi jadonde sigune ar pijendittun ettonde sigune joi jogar pari-pari holak: “Hossana! ‘PROBUR nange eiebuo donniobad gori thok.’
41011010	Amar bab Davidor ejette rejjiogan donniobad gori thok! Begottun ugure Hossana!”
41011011	Jisu Jerusalemot somanar jogon-togon mondirot gelo. The seropala begkani rini selo. Bel jeiegoi hinottei tar baro jon sisjio somot Bethanit gelak.
41011012	Tar hellie Bethanittun janar porendi Jisur ped puro dorilo.
41011013	Sebeden Jisu durottun ekkuo jhubur dumur gaj degilo. Gulo agon bili sebartei the gajchuo hai gelo. Hintu dumur gulo okto noi hinottei the gajchuo hure jeinei bana padagani degilogoi.
41011014	Jisu gajchuore holo, “Edchiettun duri umor song tortun huno jone guluo no hadok ar.” Tar sisjiogune sien The hode suinnion.
41011015	Ar thara Jerusalemot elak. Sebeden Jisu Mondirbuot sominei, siot beja-hine goronde sigunore dabei dilo. Tengaδ bodoli duonde sigunor tebilani ar hodor bejiegune bojonde jagagani the ullei phelei dilo.
41011016	Jisu mondiro udonedi huno malmatta nibar no dilo ar.
41011017	Sebeden the manuschunore sigkie dinei holo, “ ‘Beg jador manuschunottei mor ghoran bor magede ghor huo obo,’ ien legkie agede noi ni? Hintu tumi ienore ‘dagedor haath’ banei phellio”
41011018	Dhormo niomor mastorune ar rajguruthagurune ien suninei thara Jisure morei pheleibartei pod toga dorilak. Beg manuschune Jisur sigkiegani sunilie amok on hinottei thara tare dorelak.
41011019	Ar sajonnie ole Jisu tar sisjiogundoi sohorottun nigili jai.
41011020	Tar hellie beinnie poittie thara porendi jade, dumur singorottun duri sidie oiede thara degilak.
41011021	Pitoror tun idot udinei Jisure holo, “Guruthagur, sah, tui geil duoschie dumur gajchuo shidie oie.”
41011022	Jisu tharare uttor dilo, “Itchiorore bischias goro.
41011023	Mui tomare soittio hodagan hongor, ek jone tar ontorot aw-bischias no aninei hintu jien hobo sien obo gori bischias gorinei judi ei mounnuore hoi, ‘Uguri jeinei sagorot polloi.’ Sale, tartei ien gori die obo.
41011024	Senottei mui tomare hongor, tumi bor magode jien mago sien peio bili bischias gorsio, sebeden tumi sieni peba.
41011025	Jokke tumi bor magibartei thio, judi huno jone tomar biruddie duj goron, sieni tharare mab duo. Sebeden tomar Bab sorgot agede ibiei tumi niom bhonggo gorode ieni mab dibo.
41011026	Hintu judi tumi tharare mab no duo, tomar Bab sorgot agede ibieio tumi niom bhonggo gorode ieni mab dido noi.”
41011027	Thara aro Jerusalemot lungilakki. Jisu mondirot berade seiet rajguruthagurune, dhormo niomor mastorune ar borjonnune tar idu elak.
41011028	Thara Jisure holak, “Ieni hi odhihare tui goror? Ar ieni goribartei honna Tore ei odhiharan die?”
41011029	Jisu tharare uttor dinei holo, “Mui tomare ekkan prosonno dorim. Tumi more uttor duo. Sebeden mui tomare hom, ieni hi odhihare mui gorongor.
41011030	Johonor baptismagan sorgottun nahi, manjiortun? More uttor duo.”
41011031	Thara-thara huobula gorte holak, “Ami judi hoi, ‘Sorgottun’ salen, the hobo, ‘A hittei tumi tare bischias no goro?’
41011032	Hintu judi ami hoi, ‘Manjiortun’ sio, ami jonogonore dorei.” Haron beg manuschune Johonore ek jon muni bili mani loion.
41011033	Senottei thara Jisure uttor dinei holak, “Ami hobor no pei.” Sebeden Jisu tharare uttor dinei holo, “Ieni hi odhihare mui gorong muio tomare no hom.”
41012001	Sebeden Jisu tharare tulona hodadi holo, “Ek jon manjie ekkan anggur bagan tulilo. The bagananor sero hitte tengera beri dilo. The angguro ros phereibartei ekkan ghani-hol bojeilo, ar subi dibartei tong ekkan banilo. The hoiek jon bagan suliere tar anggur baganan daw-bhagi denar porendi bi-dejot gelo.
41012002	Anggur sinibar okto oinei, the tar bhagkuo anibalottei tar sagorsie ek jon do-bhagi diede sigunor sidu phadelo.
41012003	Hintu sigune tare dhorinei dhori mari marai suduo adtoi phirei dilak.
41012004	Sebeden girojchuoi aro ek jon tar sagorsie do-bhagi dede sigunor sidu phadelo. Tare sil meladi, tar siriebuot gha gori duon. Ar tare thatta gori phirei dilak.
41012005	The aro ek jon sagorsie phadelo. Sibiereo thara morei phelei dilak. The aro bhaluk jon sagorsie phadelo. Thara ek dagire pidilak ar ek dagire morei pheleilak.
41012006	The padebartei bana tar ekkuo gori agojor puo, sibie bagi thelo. The mone gorilo, ‘Mor puobuore thara sorman goribak,’ sebeden bego jere tar puobuoreo phadelo.
41012007	Hintu do-bhagi loiegune thara-thara huobula gorton, ‘Ete daw porendi sompottir girojchuo obo. Jei, ami tare morei phelei. Sebeden ami ei bagananor giroj obong.’
41012008	Sebeden thara tare dhorinei dhori baganor barendi phelei dinei morei pheleilak.
41012009	Sebeden baganor girojchuoi tharare hi goribogi sei? The einei do-bhagi dede sigunore morei phelei aro oinnio manjiore tar anggur baganan do-bhagi dibo.
41012010	Ien tumi Sastrot no mado ni na? ‘Ghor-tulliegunor monot no porede silluo, hunot begottun gunor silluo olo.
41012011	Ien PROBUIE gori dilo, amar ien sade hodog shoba lage!’ ”
41012012	Haron thara buji parilakke Jisu ei tulona hodagan tharar biruddie hoie. Senottei thara Jisure dhoribartei seresta gorilak. Hintu thara manuschunore dorelak. Sebeden thara Jisure phelei jei siottun jeiondoi.
41012013	Sebeden sigune hoiek jon Pharisi ar Herodor manus Jisure hodat phajeibartei Jisur idu padelak.
41012014	Thara einei Jisure holak, “Guruthagur, ami hobor pei, manjie gom bannie bhabi no sade tui soittio hodagan hoi duos. Tui begkunore eksong gorinei Itchioror soittio podtanor hodagan janei duos. Tui amare ho, Moharaja Kaisarore ami hajana di die sien niom oi ni noi?
41012015	Ami tare hajana didong na no didong?” Hintu Jisu tharar hu-sokra monani hobor peinei holo, “Tumi a hittei more phajeibar sor? More ekkuo denariδ aninei degogi.”
41012016	Thara ekkuo poijieδ ani dilak. Ar Jisu tharattun pujor gorilo, “Ibie har subhi? Ar har nang lega age?” Thara holak, “Kaisaror.”
41012017	Sebeden Jisu tharare uttor dilo, “Kaisaror jinijchani Kaisarore duo ar Itchioror jinijchani Itchiorore duo.” Ar thara Jisur hodagan suninei amok olak.
41012018	Sebeden hoiek jon Sadduki, jiei uduonagan nei honde sigune Jisur idu einei tartun pujor gorinei holak:
41012019	“Guruthagur, Mosi amattei legi di jeie: Judi ek jon manjie mog loinei bongso no peie gori mori gele, tare bongso rokkie gori dibartei, sibier guro bheibuoi tar bhojchuore luo poribo.
41012020	Ek ghorbuot sat bhei elak. Bego dangor bheibuoi mog lo-lo. The bongso neie gori mori gelo.
41012021	Tar toledi guro bheibuoi tar bhojchuore loinei, theo bongso no peie gori mori gelo. Ar tin lombor guro bheibuoio sedogkie gori mori gelo.
41012022	Thara sat bheie ekkuo mog loinei bongso neie gori begkun mori gelak. Bego jere sei miliebuoio mori gelo.
41012023	Senottei, jiei uduonaganot jokkene thara jiei udibag sibie har mog obo? Haron thara sat bheie begkune tare mog ijebe loion.”
41012024	Jisu tharare uttor dinei holo, “Senottei tomar bhul oiede noi ni? Haron Sastrogan ar Itchioror hemodagano no bujo.
41012025	Haron jokke thara morattun jiei udibag, thara ar neg-mog thedak noi ar neg-mogo lodak noi. Hintu thara sorgo-dudtuno dogkie obak.
41012026	Morattun jiei uduona hodagan Mosir boibuot angie hero jaburbuo hodagan tumi no mado ni? Siot legkie agede, Itchiore Mosire hoie, ‘Mui Abrahamor Itchior, Isaakor Itchior, ar Jakobor Itchior.’
41012027	Itchiorbuo daw moragunor Itchior noi, hintu The olode jedagunor Itchior. Senottei tumi mone gorotte ien shanggadik bhul.”
41012028	Ek jon dhormo niomo mastor einei hai hurettun thara torga-torgi gortonde ieni suni agegi. Jisu Saddukigunore dolei gori uttor dede sien the hoi parinei, theo Jisuttun ekkan hoda pujor gorilo, “Ugumanir moiddie begottun dangor uguman hubon?”
41012029	Jisu tare uttor dilo, “Begottun dangor uguman olode ien, ‘Oh Israel manuschun tumi suno. PROBU amar Itchiorbuo olode ekkuo PROBU.
41012030	Tor PROBU Itchiorbuore tor goda ontorandoi, tor goda aptabuoloi, goda tor monandoi, ar tor goda bolandoi tui hos pei pebe.’ Ien olode begottun dangor uguman.
41012031	Di lombor dangor uguman olode ien, ‘Tore tui hos paschie dogkie tor paralliegunoreio hos pa poribo.’ Ei ugumani bade huno dangor ugum ar nei.”
41012032	Dhormo niomor mastorbuoi Jisure holo, “Guruthagur, oi daw, tui hoioschie ien soittio. Itchior olode ekkuo, the bade ar huno jon nei.
41012033	Itchiorbuore goda poranandoi, goda gyenandoi, goda ontorandoi ar goda bolandoi hos pa poribo. Nijere-nije hos pa jaidie dogkie, paralliegunoreio hos pa poribo. Ei dibie shilie dan ar dali denattun bes dangor.”
41012034	Jisu sei dhormo niomor mastorbuoi gyeni manjior dogkie gori uttor dede deginei tare holo, “Tui Itchioror rejjioganottun bes durot noi.” Siottun duri Jisuttun huno ekkan pujor goribar huno jonor sedame no hulelo.
41012035	Jisu mondirot sigkie dede, the pujor gorilo, “Dhormoniomor mastorune Kristo Davidor Puo bili hingori hon?
41012036	Haron Davide nije Pobitro Apta darai hoie, ‘PROBUIE, mor Probure hoie, “Tor sottrugun jedogkon song, tor thengot tole no thong, sedogkon song mor denedi boji thak.” ’
41012037	Davide nije tare ‘Probu’ hoie. Salen, the hingori tar Puo oi pare?” Shagor manjie Jisur hodagani hujhi oinei suni agon.
41012038	Tharare sigkie dede Jisu holo, “Dhormo niomor mastorunottun tumi uije thagkuo. Lamba shilum urinei bereibar tharattun mone hoi. Ath-bazarot manjiortun salam hebar tharattun mone hoi
41012039	Synagogot begottun moillioban bojibar jaga ar haana-meitbanot begottun gom jaga tharattun mone hoi.
41012040	Thara rani-milieguno ghorani hari lon. Barendi degebartei lamba-lamba gori bor magon. Thara shanggadik sasti pebak.”
41012041	Ar Jisu dan goronde jaganor uju bojilo. Manuschune mondiror dan-baksubuot tengaδ bhorei dedon.
41012042	Sebeden ekkuo gorib rani-milie einei dibie pidolor poijieδ bhorei dilogi. Sei dibie pidolor poijie olakke ekkuo kodranorδ moillio.
41012043	Jisu tar sisjiogunore daginei tharare holo, “Mui tomare soittio hodagan hongor: Ei gorib rani-miliebuoi oinnio jonottun bes dan-baksubuot bhorei dilogi.
41012044	Oinnio jone daw beg tharar ugursie dhonottun duondi. Hintu ei gorib rani-miliebuoi tar goribpanottun tar poranan bajibartei rageiede sien begkan dan-baksubuot bhorei dilogi.”
41013001	Jisu mondiro jaganottun nigili jade, tar ek jon sisjioi tare holo, “Guruthagur, sah, hi asarjio doul pakka dalan!”
41013002	Sebeden Jisu tare uttor dilo, “Ei dangor-dangor ghorani tumi degor? Ek din ekkuo silo soga-sok gori thedo noi. Begkun lugimari phelei die obo.”
41013003	Sei porendi Jisu Oliv mounnuot mondiro mokkie gori bojilo. Sebeden Pitore, Jakobe, Johone ar Andrio dagi nibirot pujor gorilak,
41013004	“Homole sieni ghodi jebo, tui amare ho? Ar sieni ghodi jade hi-hi sinno thebo?”
41013005	Jisu tharare uttor die dorilo, “Huno jone tomare thogei no paron para uijkare thagkuo.
41013006	Haron onek jone mor nange einei hobakki, ‘Mui deie the.’ Ar thara onek jonore thogeibakki.
41013007	Tumi jokke judduor hobor suniba ar manjie judduor hoda mue-mue gorte suniba, sidie no gorsio. Sieni eneio ghodi ja poribo, hintu sokkeneio thuman je no ebo.
41013008	Haron ek jade oinnio jador biruddie obak, ar ek rejjioi oinnio rejjior biruddie judduo goribak. Jagai-jagai bhujol bebo, ar bhadorad poribo ar gondogul obo. Ieni begkani olode dug-hosto arambogani.
41013009	“Tumi nije-nije uijkare thagkuo. Haron thara tomare sanhedrinot gojei dibagkoi. Synagogot tomare pidibag. Mortei tumi sason-goriegunor ar rajagunor mujungot tharare shakki dibartei thiei pebagoi.
41013010	Ar gom hoboran beg jador sidu akke prosar gora poribo.
41013011	Ar jokke tomare dhorinei gojei duondoi, sokkene tumi hi hobagoi sieni akke duri sintie no gorsio. Jokke somoibuo ebo, jieni Pobitro Aptai tomare jobeide, sieni hoiogoi. Haron hoiebuo obode Pobitro Aptabuo.
41013012	Ar bheibuoi tar bheibuo morei pheleibartei dhora bajei dibo. Ar babpuoi tar puobuo morei pheleibartei dhora bajei dibo. Puogun tharar bab-ma biruddie oinei manjie tharare morei pelan para goribak.
41013013	Mor nanganottei beg manjie tomare hos no pebak, hintu je thumsong thori thei paribo, tare uddhar gora obo.
41013014	“Senottei muni Daniele hoi jeiede, ‘Itchiore bis degede nasgoriebuoi’ no thieibar jaganot thieibogi.” (Je ien madai, the buji lok.) “Jokke the siot thieibogi je sien degon, sokkene Judea dejot agonde sigune moununot dhei jadok.
41013015	Je salo ugure thebo, ghorot no lamokkoi ar tar ghoro bidiriettun hono poja nigilei anibartei the no somogkoi
41013016	Je hedot thebo, the tar haboran anibartei phiri no jok.
41013017	Hintu sokkene pedoli-miliegunor ar hujhi pormagunor hobal poribo!
41013018	Tumi dhei jei pebade dinnuo jarhallie no oi para bor mago.
41013019	Sei lokkene edogkie uttiesar obo. Itchiore songsar sristi gorsiede siottun duri ejo song sedogkie no oi, ar tar porendio huno din odo noi ar.
41013020	Probu judi sei dinun homei no dido, sale, huno jon no bajilakkun. Hintu Itchiore bei tulliede sigunottei sei dinun the homei die.
41013021	Sei lokkene, huno jone judi tomare hon, ‘Sawh, iot Kristo age,’ bah, ‘Siot age,’ sien bischias no gorsio.
41013022	Haron Sokkene nogoli kristo ar nogoli muni bar oinei, manjiore thogeibartei, thara dangor dangor sinno ham ar amok ham degebakki. Sombob ole, Itchiore bei tulliegunoreio thogeibak.
41013023	Hintu tumi uijkare thagkuo. Mui tomare akke duri begkani hoi dilung.
41013024	“Hintu sei lokkene, sei uttiesar dinun ghodi jebo io, belan andhar obo ar, junone jun phor no dibo.
41013025	Taragun agajottun jhuri poribakki. Agajor hemodagani digdigei die obo.
41013026	Sei lokkene Munischioror Puobuo dangor hemodagandoi ar oborugkandoi megot ette manjie degibak.
41013027	Sebeden the tar sorgo-dudtunore dipadebo ar tar bei tulliegunore sero hittetun duri, pittimir begor durottun duri sorgor begor durot song tubeibak.
41013028	“Ar dumur gajchuottun tulona hoda sigi lo. Jokke sigon dhelagunot hujhi dikh nigilinei pada phudo doribo, sale, gorom din ejer bili mone gorsio.
41013029	Ei sedogkie gori jokke ieni ghodi jade degiba, sokkene tumi buji paribade somoibuo hai ejchie, ar duorot agegi.
41013030	Mui tomare soittio hodagan hongor: Sieni begkani ghodi no gele, ei jugko lugi jedo noi.
41013031	Sorgo ar pittimigan lugi jebo, hintu mor hodagani huno din lugi jedo noi.
41013032	“Hintu huno jone sei dinnuo ar somoibuo hobor no pan, sorgot sorgo-dudtuneio ar Puobuoio hobor no pai. Hintu bana Babe hobor pai.
41013033	Uijkare thagkuo! Sojag gori theinei bor mago. Sei somoibuo hokke ebo tumi hobor no po.
41013034	Ien ek jon manjie tar ghor-duor phelei bi-dejot jadte dogkie. Tar sagorsiegunore jon bagene ham dinei di tharare odhihar dilo. Ar duor subi theiebuore sojage thebartei ugum dilo.
41013035	“Senottei sojage thagkuo! Haron ghoror girojchuo hokke ebo tumi hobor no po. Sajonnie nahi beinnie poittie ebo.
41013036	Judi the abada gori eje, adikkie the tomare ghumot lagot pebogi. Senottei sojage thagkuo.
41013037	Mui tomare hongorte ien, begkunore hongor: Sojage thagkuo!”
41014001	Rokkie Utchobpan ar moli agullie pidie Utchobpan bana di din bagi elo. Rajguru-thagurune ar dhormo niomor mastorune Jisure gubone dhorinei tare morei pheleibartei pod togadon.
41014002	Thara holak, “Utchobo lokkene tare no dhorsio. Adikkie manuschune jagulug tulibak.”
41014003	Jisu Bethani adamot pharangi Simonor ghorot elo. The bhat poiot boinei ekkuo miliei alabaster sijirit gori shanggadik dami hati ador tel anilo. Sebeden miliebuoi sijiribuo bhangi telan Jisur siriebuot dali dilo.
41014004	Siot elakke manuschunottun hoiek jone rak udinei thara-thara huobula gorilak, “A hittei ei ador telan borbat phelelo?
41014005	Ei telan tin shot denariδ loinei bejido, Sebeden tengagunδ gorib-dugkiere di parilun.” Ar thara miliebuore shanggadik gubilak.
41014006	Hintu Jisu holo, “Tare bad duo! Tumi tare a hittei jagulugot pelor? The daw mortei gom ham gorsie.
41014007	Gorib manuschun daw tomar loge onsur agon. Tomar jokke mone hoi sokkene tumi tharare sahajjio gori paro. Hintu tumi more onsur peda noi.
41014008	The jittur gori pare gorilo. Mor heyegan garebartei the akke duri einei tel guli dilogi.
41014009	Mui tomare soittio hodagan hongor, goda songsarot ei gom hoboran jidu prosar gortak sat, ei miliebuoi gorilode hamanio thara hoi pebak, ar sengori tare monot rageibak.”
41014010	Sebeden baro jon sisjiottun ek jon Juda Iskariode Jisure dhori dibartei rajguruthagurunor sidu gelo.
41014011	Tar hodagan suninei rajguruthagurune hujhi olak. Tare tengaδ dibartei thara soittio dilak. Senottei the Jisure dhori dibartei gom sujuk toga dorilo.
41014012	Moli agullie pidie utchobor polim dinnuot rokkie utchobor bera-shagolo shawh dali duonde sei dinnie Jisur sisjiogune tartun pujor gorilak, “Rokkie Utchobor haana hebartei ami hubot jeinei tortei jugol gori didonggoi tortun mone hoi?”
41014013	Sebeden Jisu di jon sisjio phadelo. The tharare holo, “Tumi sohoro bidirie jo. Ek jon morode hummoi pani bode tomare lagot pebo. Tar pune-pune jeio.
41014014	The jei ghoranot somaigoi, sei ghoro girojchuore hoio, ‘Guruthagure hoiede, “Mor sisjiogun somot Rokkie Utchobor haana hembe gorba gudhibuo hudu?” ’
41014015	The tomare uguro tolat ekkuo jugol gorsie ar sajeie dangor gudhi dege dibo. Siot amattei jugol gorogoi.”
41014016	Sisjiogune Jisure phelei jei sohorot somilakkoi. Jisu tharare hoiede doge thara degkuondoi. Sebeden Rokkie Utchobor haanagan jugol gorilak.
41014017	Reid oinei Jisu tar baro jon sisjio somot sidu gelo.
41014018	Thara hadonde lokkene, Jisu holo, “Mui tomare soittio hodagan hongor: Tomartun ek jone more dhora bajei dibo. Sibiei mor loge har.”
41014019	Sebeden sisjiogunor baari monot dug uo dollio, ar ek jon ek jon gori Jisure hodon, “Sibie mui ni na?” Ar ek jon holo, “Sibie mui ni na?”
41014020	Jisu uttor dilo, “Sibie olode tomar baro jonottun ek jon. The mor loge pidiegan hodorabuot buror.
41014021	Munischioro Puobuor sombonde Sastrot lega agede doge ghodi jebo. Hintu Munischioro Puobuore dhora bajei dibode sibier ugure hobal puribo! The judi jormo no odogi, tartei gom olun.”
41014022	Thara hadonde lokkene, Jisu pidiegan loinei donniobad dinei hotta dilo. Sebeden pidiegan tar sisjiogunore dinei holo, “Loinei ho. Ien mor heyegan.”
41014023	Tar porendi Jisu golojchuo adot lolo. The donniobad dinei tharare dilo. Sebeden thara begkune golojchuottun helak.
41014024	Jisu tharare holo, “Ien olode mor nuo niomanor logan, jien onek manjiortei dali die oie.
41014025	Mui tomare soittio hodagan hongor: Ikkiettun duri mui jedog din song Itchioror rejjiot nuo gori ien no haanggoi, sedog din song ei angguro roschan mui hedung noi ar.”
41014026	Sebeden thara ekkuo Itchioro baini gid ganar porendi, thara Oliv Mounnuot gelak.
41014027	Sebeden Jisu tharare holo, “Edchie reidot mortei tomar begkunor bischiaschan jhuri poribo. Haron Sastrot ien lega age, ‘Mui bera-shagol Soreiebuore mugureim, sebeden bera-shagolun settera obak.’
41014028	“Hintu more jiei tulonar porendi, mui tomartun akke-akke Galili dejot jeim.”
41014029	Sebeden, Pitore Jisure uttor dinei holo, “Tor harone begkunor bischiaschani jhuri porileio, mor bischiaschan hono din jhuri porido noi”
41014030	Jisu tare holo, “Mui tore soittio hodagan hongor: Edchie dinnuot, reidot radai di bar dag no harte, tui tin bar more bharebe.”
41014031	Hintu Pitore aro doromoro gori holo, “Judi tor loge mor mori ja porileio mui tore shobai no bharem.” Ar sei doge thara begkune holak.
41014032	Jisu ar tar sisjiogune Gethsemane honde jaganot lungilakkoi. Jisu tar sisjiogunore holo, “Mui jedogkon song bor magongoi sedogkon song tumi iot thago.”
41014033	Pitorore, Jakobore ar Johonore tar loge nilo. Ar the monot duge shanggadik sintiet porilo.
41014034	Sebeden the tharare holo, “Mor aptabuo baari sintiet porinei, morana soman olo. Iot theinei shojage thago.”
41014035	The hottur durot janar porendi madit bukpari pori bor magilode je, judi sombob ole, ei dugor somoibuo tartun hadei jok.
41014036	Ar Jisu holo, “Oh Abba, Ba, tortei begkani sombob oi. Ei golojchuo mortun neja. Hintu mor ischie doge no oinei, tor ischie doge ok.”
41014037	Sebeden the phiri einei tharare ghum jadonde deginei, the Pitorore holo, “Simon, tui ghum jotte nahi? Ek ghontaio jagkie gori tui thei no parilede?
41014038	Tumi jagi thago ar bor mago adikkie lubbot poriba. Aptabuor jodepode mone hor hintu heyegane no der.”
41014039	Jisu aro ek bar jeinei hoiede doge-doge aro bor magilogoi.
41014040	The phiri einei thara aro ghum jadonde degilogi. Thara sogkun ghume mela no jadon hinottei, thara Jisure hi uttor dibag hoi no parilak.
41014041	Jisu tin bar phiri ejanar porendi tharare holo, “Tumi hi ejosong arame ghum jor nahi? Obo ebol. Somoibuo lungilogi. Sawh, Munischioro Puobuore dhorinei pabi manjior adot gojei die awr.
41014042	Uduo jei. Sawh, more dhoridiebuo lungiegi.”
41014043	Ar the horte lokkene, sawh, Juda, baro jonottun ek jon sisjio adikkie gori siot lungilogi. Ek jhag manus horgo ar mugor dhorinei tar loge elak. Rajguruthagurune, dhormo niomor mastorune ar borjonnune tharare padeion.
41014044	Sei lokkene tare dhoridiebuo sigunore the ekkan sinno dinei holo, “Mui jare sumonggoi, the sibie sie. Tumi tare dhorsio ar gomedale nejeio.”
41014045	Juda Iskariode lungiegio Jisur hai einei tare holo, “Robbi! Robbi!” Sebeden the Jisure sumilo.
41014046	Sebeden manuschune Jisure dhorilak.
41014047	Ar Jisur hai thiei elakke sigunottun ek jone tar horgogan hueilo. The moharajguruthagurbuor banidajibuore beja urei sibier hanan habi phelei dilo.
41014048	Jisu tharare holo, “Mui daget ni na, tumi more dhoribartei horgoloi ar mugorloi ejchiode?
41014049	Din bagene mui tomar loge elungge lokkene mondiro sidu sigkie duong, hintu sokkene daw more no dhoro. Hintu Sastro hodaganor doge uo poribo.”
41014050	Sebeden beg sisjiogune tare phelei dhei gelak.
41014051	Ek jon gabur-morode tar uttie heyet ad-habor bereinei Jisur pije-pije jar. Gabhuschiegune tare dhorsion.
41014052	Hintu the uschie haboran pheleinei uttie-buttie thara siottun dhei gelo.
41014053	Sebeden Jisure moharajguru-thagurbuor ghorot nilak. Siot beg rajguruthagurun, borjonnun ar dhormo niomor mastorun thubeion.
41014054	Pitore durot gori Jisur pune-pune jeinei, moharajguru- thagurbuor ghoro udonot gelo. The siot mondiro polischuno somare boinei agun phuo dorilo.
41014055	Sei lokkene rajguruthagurune ar goda sanhedrinuor manus-chune Jisure mijie shakki dinei morei pheleibartei haidie togadon. Hintu thara huno ekkan shakki no pelak.
41014056	Onek manjie Jisur biruddie mijie shakki di selak. Hintu tharar ekkan shakkio no hadilo.
41014057	Sebeden hoiek jon manjie thieinei Jisur biruddie mijie shakki dilak.
41014058	Thara holak “The edogkie gori hode ami suinnei, ‘Ei adtoi tullie mondirbuo bhangi pheleim ar tin dine aro ekkuo adtoi no tullie mondir mui tulim.’ ”
41014059	Hintu tharar ekkan shakkio no hadilo.
41014060	Sebeden moharajguruthagurbuoi begkunor song moiddie thieinei Jisuttun pujor gorilo, “Tui ieni ekkanio uttor no dibe? Tor biruddie ei manuschune ieni hi shakki dedon?”
41014061	Hintu Jisu ekkanio uttor no dinei olor gori rolo. Moharajguruthagurbuoi tartun aro pujor gorilo, “Tui hi Kristo, baini goridie Itchioro Puobuo ni na?”
41014062	Jisu holo, “Oi mui. Ar Munischioro Puobuore Hemoda-bolabuor denedi bojsie gori agajot megsagot gori ette tumi degiba.”
41014063	Sebeden moharajgurutha-gurbuoi tar uschie haboran phadi pheleinei holo, “Oinnio jon shakki die amar a hittei lagette ar?
41014064	Itchiorore the sorjaidie ien tumi sunila daw. Tumi hi mone goro?” Thara begkune Jisur moronor sasti pebar lak bilinei thik gorilak.
41014065	Sebeden hoiek jon manjie tare sep phelei die dorilak. Ar thara Jisure sog bani dinei bugkei-bakkai holak, “Gona sadei!” Ar mondiro polischune tare ninei ni podas-podas suoreilak.
41014066	Pitore toledi udonot elode lokkene moharajguruthagurbuor ekkuo sagorsie gabur-milie tar sidu gelo.
41014067	The Pitorore agun phuode degilo ar tare gome-dalei seinei holo, “Tuio daw Nazareth hullie Jisu loge ele!”
41014068	Hintu bharenei Pitore holo, “Tui hi hole sien mui hoi no parongor ar noio bujongor.” Sebeden the girieganor duoro barendi nigiliegoio ekkuo radai dag harilo.
41014069	Sagorsie gabur- miliebuoi Pitorore aro deginei siot thiei agonde sigunore the huo dorilo, “Ei manuschuo olode tharar dolottun ek jon.”
41014070	Hintu Pitore aro bharelo. Ar hanekkon porendi tar hai thiei agonde sigune Pitorore aro holak, “Tor gajcharabuo loi hobor pai, tui ek jon Galili hullie senottei hamakkai tui tharar dolottun ek jon oi.”
41014071	Hintu Pitore tare the geil di ar the sobot heinei sigunore holo, “Tumi horte Manuschuore mui no sinong.”
41014072	Jogon-togon radai di bar dag harilak. Sebeden Pitore Jisu tare hoiede hodagan monot tullie, “Radai di bar dag no haribar age, tui more tin bar bharebe.” Ar Pitore sien monot udi gujhi-gujhi hanilo.
41015001	Beinnie poittie rajguru-thagurune, borjonnune, dhormo niomor mastorune, ar goda sanhedrinuoi temmang gorinei, thara Jisure bani ninei Pilador sidu gojei dilakkoi.
41015002	Pilade Jisuttun pujor gorilo, “Tui ne Judaiunor Rajabuo?” Jisu tare uttor dinei holo, “Tui holede doge mui oi.”
41015003	Ar rajguruthagurune Jisure onek duj badei dilak.
41015004	Pilade aro Jisuttun pujor gorilo, “Tui hitchu uttor no dibe? Sah, tor biruddie hodogkani thara shakki dedon.”
41015005	Hintu Jisu hitchu uttor no dilo ar. Senottei Pilade amok olo.
41015006	Rokkie utchob bagene Pilade jielot porsie manus ek jon, jonogone jare magon tare tharattei iri dide.
41015007	Sei lokkene Barabba nange ek jon manus tar somarsie andolon goriegunor somare jielot bannie gori elo. Thara andolon gorte ek jon manus hun gorsion.
41015008	Manuschune Pilade tharare gori dede doge gori dibartei jogar pari-pari hujoli gora dorilak.
41015009	Hintu Pilade tharare uttor dinei holo, “Judaiunor Rajabuo mui tomartei iri didung tomar mone hoi ni?”
41015010	Haron rajguruthagurune Jisure insie darai tar adot gojei duonde sien the hobor pai.
41015011	Hintu rajguruthagurune Jisur bodoli Barabbare magibartei manuschunore bhejei duon.
41015012	Pilade tharare aro uttor dilo, “Tumi Judaiunor Raja hode ibiere mui hi gori didung tomartun mone hoi?”
41015013	Hintu thara jogar parinei aro holak, “Tare krosot de!”
41015014	Pilade tharattun pujor gorilo, “Hittei, ar the hi duj gorsiede.” Hintu thara sie bes jogar pari-pari holak, “Tare krosot de!”
41015015	Piladottun jonogonor monani purei dibar mone holo hinottei Barabbare tharattei iri dilo. Sebeden the Jisure sabukkoi mara bajei didai krosot dibartei Jisure tharar adot gojei dilo
41015016	Sebeden soinniogune Jisure praetoriumδ honde siot bhoreilakkoi. Ar siot thara oinnio beg soinniogun daga-dagi gori thubelak.
41015017	Thara Jisure ekkan halisuri habor pinei dilak. Ar ekkuo hadar tuk banenei thara Jisure madat di dilak.
41015018	Sebeden thara Jisure salam gora dorilak, “Ju, Judaiunor Rajabuo.”
41015019	Thara Jisur siriebuot ekkuo hagara ludigkuoi mugureilak. Thara tare sep phelei dilak. Ar thara adu pari nigurinei Jisure salam gori sorman gortonde sannie gorilak.
41015020	Ar thara Jisure thatta gori phureinei, halisuri rongor haboran huei loinei tar nijor haboran pinei dilak. Sebeden tare krosot dibartei barendi nilak.
41015021	Simon nange ek jon manus hedottun ette thara lagot peinei, soinniogune tare Jisur kroschan bolajure bugei dinei neja bajei dilak. Simone olode Alexanderor ar Rufor bab, Kurini dejor manus.
41015022	Ar thara Jisure Golgotha honde jaganot nilak. Sienor orthogan olode, Hulosara jaga.
41015023	Sebeden thara Jisure hebartei modtoi mura dilak. Hintu The no helo.
41015024	Thara Jisure krosot denar porendi tar haboran bhag goribartei, har bhagot hi pore sebartei thara bhaggio porikkie selak.
41015025	Beinnie tin ghonta oktot thara Jisure krosot duon.
41015026	Kroschanor madat tare duj banaidie gonggolanot Pilade legi die: JUDAIUNOR RAJABUO.
41015027	Thara di jon daget ek jon denedi ar ekjon bhangedi Jisur loge krosot duon.
41015028	Siendoi Sastror ei hodagan puron olo, “Ar tare niom saragunor somare gona olo.”
41015029	Ar sindi adi jande sigune thara sirie najei-najei thatta gorinei holak “Ihi jok! Tui ne mondirbuo bhanginei aro tin dine tulliebuo!
41015030	Kroschanottun lambina ar Tore tui rokkie gor!”
41015031	Ei sedogkie gorinei rajguru-thagurune ar dhormo niomor mastorune Jisure thatta gorinei thara-thara huobula gorilak, “The onnio manjiore uddhar gorsie, hintu The nijore-nije uddhar gori no pare.
41015032	Ami deginei tare bischias jei para, Kristo, Israelunor rajabuo kroschanottun ikkunu lami ejok!” Ar Jisur somare krosot duonde siguneo tare peis gorilak.
41015033	Dibursiettun duri tin porsie song goda dejchan andhar oi roie.
41015034	Bel tin porsie oinei, Jisu birat ro gorinei holo, “Eloi, Eloi, lama sabachthani?” Sienor orthogan olode: “Mor Itchior, mor Itchior, more a hittei tui phelei gele?”
41015035	Siot thiei agonde sigunottun ek dagie sien suninei, holak, “Sawh, the Elijare dager.”
41015036	Thara siottun ek jon daba-daba jeinei ekkan pul horo modot bureinei ekkuo hagara ludigo madat bajeinei Jisure hebartei dinei di holo, “Gai-gai thok, Elija tare kroschanottun lameibartei eje ne no eje, sei thei.
41015037	Ar Jisu birat ro gori jogar porilo, sebeden tar poranan nigili gelo.
41015038	Sei porendi, mondirbuor porda haboran ugorottun duri tole song phadi jeinei di hotta olo.
41015039	Ek shot jon soinnior ugure senapotibuoiδ Jisur mujungot thiei elo, ar Jisu jogar pari udinei the suinnie. Ar Jisu hingori mori gelo the deginei holo, “Ei Manuschuo hamakkai Itchioror Puo.”
41015040	Hoiekkuo miliei ek durottun sei agon. Tharar moiddie Meri Magdalini, honet Jakob ar Joseb dagir mabuo Meri ar Solomio elo.
41015041	Jisu Galilit elode lokkenettun duri ei miliegune tar loge jan, ar tar ham gori duon. Ar bhalukkun oinnio milie Jisur somare Jerusalemot ejchion, tharaio siot elak.
41015042	Sei dinnuo elo jugoleibar din, mane, Jireni Dinnuor agendi dinnuo. Honatto sajonnie oie hinottei,
41015043	Arimathea adamor Josebe lungilogi. The ek jon sanhedrinor nangkora manus ar ebode Itchioror rejjiogan the barsei elo. The sahoj gori Pilador sidu jeinei Jisur heyegan magilogoi.
41015044	Jisu honatto morsie bili suninei, Pilade amok olo. Sebeden ek shot jon soinnior senapotibuoreδ the daginei Jisu morsiede hodogkon song olo sien pujor gorilo.
41015045	Ek shot jon soinnior senapotibuottunδ hobor panar porendi, Pilade Josebore morabuo nibartei onumoti dilo.
41015046	Josebe padol habor hinilo. Morabuo kroschanottun pari haborandoi berei ekkan sadarat hunnie sidiesalot bhorei tholo. Sebeden the sidiesalanor gattuo duoran ekkuo dangor silloi nadi dilo.
41015047	Meri Magdalini ar Josebor mabuo Meri somot Jisur heyegan hudu thologoi thara sei roion.
41016001	Jireni Dinnuo bidi janar porendi, Meri Magdalini, Jakobor mabuo Meri ar Solomi dagi tumbas jinij Jisur heyeganot jeinei guli dibartei hini lolak.
41016002	Saptar polim dinnuot, beinnie poittie bel uttie-uttie thara sidiesalanot gelak.
41016003	Jade-jade thara-thara huobula gorton, “Sidiesalanor silluo duoranottun amattei honna larei dibo?”
41016004	Hintu thara senei degilakke semba dangor sil jagattun lareie gori age.
41016005	Thara sidiesalanor gattuor bidirie sominei ek jon gabursie manus lamba dhub shilum ursie gori den dagedi boi agede degilak.
41016006	Hintu The tharare holo, “Amok no oio. Mui hobor pang, krosot duonde Nazareth hullie Jisure tumi togor. The idu nei. The jiei uttie. Tare thoionde jagan tumi rini sawhgi.
41016007	Jo, tar sisjiogunore ar Pitorore hogoi: The tomartun akke-akke Galili dejot jar. Tomare the hoiede doge sidu tumi tare degibagoi.”
41016008	Senottei miliegune jhadi gori nigilinei daba-daba Gouro gattuottun dhei gelak. Haron thara girgireinei amok oion. Ar thara harore hitchu no hon, haron thara doreon.
41016009	Saptar polim dinnuot beinnie poittie Jisu jiei uduonar porendi the sattuo bhud dabei dede sei Meri Magdalini idu akke dega diegi.
41016010	Jisur loge elakke sigune buk porah oi handonde seiet The jeinei tharare hobor hologoi.
41016011	Jokke thara Jisu jei uttie ar Meri Magdalini tare degkie gori hobor sunilak, thara bischias no gorilak.
41016012	Sienor porendi tharattun di jon hedo mokkie jade Jisu thara sidu dog-judo gori dega diegi.
41016013	Thara phiri einei oinnio bagi sisjiogunore holakki, hintu siguneo bischias no gorilak.
41016014	Bego jere, egaro jon sisjioi haade thara sidu Jisu dega dilogi. Thara bischias no goron ar the jiei uduonar porendi tare degkuonde sigunor hodagani akkol han oinei bischias no goron hinottei the tharare thajei gubilo.
41016015	Jisu tharare holo, “Goda songsarot jo, beg poran-bolagunor sidu gom hoboran prosar gorogoi.
41016016	Je bischias jeinei baptisma goribuo, the mukti pebo, hintu je bischias no jai, the dujot poribo
41016017	Ar ei sinnogani bischiasigunor loge thebo, mor nange thara bhud dabei di paribak. Thara nuo bhasadi hoda hobak.
41016018	Thara sap dhori tulibak. Ar thara morede bis heleio tharar sobai hitchu odo noi. Aw-sugkiegunor heyet tharar adtani tuli dile aw-sugkiegun gom obak.”
41016019	Probu Jisu thararloi hoda hoi phuronar porendi, tare sorgot tuli neja olo. Ar the Itchioror denedi, bojilogoi.
41016020	Sisjiogune siottun jeinei jagai jagai prosar gorilak. Probuie tharar somare ham gorilo. Ar thara prosar goronde sien soittio bili sinnoganiloi Probuie proman gori dide. Amen.
42001001	Amar moiddie ghodi jeiede ghotonani sombonde legibartei balukjone seresta gorsion. Sieni olode jodepode ami bischias goridie ieni.
42001002	Jigune polliettun duri degkuon ar hodaganor sagorsie elak, thara amare legi phelei dijeion. Senottei, thara jedogkie gori amare legi phelei dijeion, thik sedogkie gori mui legilung.
42001003	Oh moha mannio Theophil, polliettun duri sieni begkani mui doledalei sigi loiong hinottei, muio bhabi selungge sieni tore mui gome-dalei legile gom obo.
42001004	Oinnio jone tore jei hodagani sigei duon, sieni hamakkai oi hinei tui puro gori hobor pebartei mui legilung.
42001005	Judea dejor Herod raja amolot, Zekaria nange ek jon dhormo mastor elo. The olode Abija dolo manus. Zekaria mogkuo Elizabethi olode Aronor bongso.
42001006	Itchioro doge, thara duo jon dharmig. Huno ekkan duj di no parsie Probur beg shiliegun paleidak ar niomani manidak.
42001007	Elizabethi bhaj hinottei thara puo no pan. Ar ikkie thara duo jon buro oion.
42001008	Zekaria tar dolot Dhormo mastoro ijebe Itchioro samne ham gorte seiet, ien tar ghodilo.
42001009	Dhormo mastoro ijebe ham goribartei, the ak selo. Tar haman porilode Probur pobitro jaganot jeinei dhub-hadi anganagoi.
42001010	Ar the dhub-hadi angande somoi, beg manuschune Mondirbuo barendi bor magodon.
42001011	Sebeden Probur ekkuo sorgo-dud tar idu dega dinei dhub-hadi angande sienor denedi thiei agegi.
42001012	Zekaria sorgo-dudtuore deginei jagulug olo ar dorelo.
42001013	Sebeden sorgo-dudtuoi tare holo, “Tui no dores. Tor Itchiorbuoi tui bor magkuosie sien suinnie hinottei, tor mogkuoi Elizabethi tore ekkuo morod puo phudei dibo. Tare ‘Johon’ nang thoi dis.
42001014	Tor mon hujhi ar utchob obo. Ar jokke the jormo obo, sagor manjie hujhi obak.
42001015	Haron the Probur ijebe oborug obo. The tar gorbhot thagkettun duri Itchiore tare Pobitro Aptabuottei dibo. Ar huno din angguro ros ar mod hedo noi.
42001016	The shagor Israel manus Probu, tharar Itchiorbuo idu phirei anibo.
42001017	Elija aptabuoloi ar hemodagandoi the Probur akke-akke jebo. ‘Babpunor monani tharar puoguno idu phirei dibo.’ Hoda no manonde manuschunore dharmig manuschune bhabonde dogkie bhabon para gori dibo. Probuttei jugol oie manus the banebo.”
42001018	Zekaria sorgo-dudtuottun pujor gorilo, “Hamakkai sien obo bili mui hingori hobor peim? mui buro oiong ar mor mogkuoio baari buro oie.”
42001019	Sorgo-dudtuoi uttor dilo, “Mui Gabriel. Mui Itchiorbuo mujungot thiei thang. Mui torloi hoda hobartei ar sei gom hoboran tore hobartei Itchiorbuoi more dipadeie.
42001020	Ar sunis, tui mor hodagan bischias no gorilie hinottei, ieni thara olode ghodi no jaisong ikkie bub obe ar hoda hoi no paribie.”
42001021	Manuschune Zekariare barsei agon. Mondirbuot edokkon song the diri gori age hinottei thara amok olak.
42001022	The nigili einei, the thararloi hoda hoi no parilo. Madi no parsie gori the thararloi ijiriedi hoda hor hinottei thara buji parilakke pobitro jaganot the azilie peie.
42001023	The tar dhormo haman phureinei, the ghorot gelo.
42001024	Sei porendi tar mogkuo Elizabethi pedoli olo. Pas mas song ghoro bidiriettun the no nigililo.
42001025	The holo, “Probuie ien mortei gori di die. Ingillie the tar doyegan degelo ar manuschuno moiddiettun The mor bodnaman tuli nilo.”
42001026	Shoi majot, Itchiore sorgo-dud Gabrielore Galili dejor Nazareth adamot dipadelo.
42001027	The ekkuo shodi gabur-milie sidu gelo. Shodi gabur-miliebuo nangan olode Meri. Tare Josebpoi jodon bani duon. Josebe olode Davidor bongso.
42001028	Sorgo-dudtuoi tar sidu jeinei hologoi, “Monggol ok! Probuie tore hos peie. Probu tor loge age. Milier moiddie Probuie tore asirbad gorilo.”
42001029	Hintu Meri Gabrielore deginei, tar hodagandoi the jagulug olo. Ar tare the pujor gorer: Sei salamano orthogan hi?
42001030	Hintu sorgo-dudtuoi tare holo, “Meri, tui no dores. Haron Itchiorottun hospanagan tui peios.
42001031	Sunis, tui pedoli obe ar ekkuo morod puo phudebe, ar tare “Jisu” nang thoi dis.
42001032	The oborug manus obo ar tare Begottun Dangor Itchiorbuor Puo hobak. Ar Probu Itchiore tar Purbo-puruschun Davidor singasonan tare dibo.
42001033	The Jakobo ghorbuoguno ugure umore-umor sason-goribuo. Tar rejjiogan huno din thum odo noi.”
42001034	Meri sorgo-dudtuore holo, “Mui olungge shodi gabur-milie, mor hono morodtoi ai pai nei sien hingori obo?”
42001035	Sorgo-dudtuoi uttor dilo “Pobitro Apta tor ugure ebo, ar Begottun Dangor Itchiorbuor hemodagane tar shababuoloi tore dagibogi. Senottei, tui phudebede pobitro gurobuore Itchioror Puo hobak.
42001036	Sunis, tor sodorsie Elizabethio buro-hale pedoli oie. Manjie tare bhaj milie hon, hintu the pedoli oiede shoi mas olo.
42001037	Itchiore no pare para hitchu nei.”
42001038	Meri holo, “Shah, mui olungge Probur banidaji. Tui holede doge mor ok.” Sebeden sorgo-dudtuo tar siottun gelogoi.
42001039	Sei lokke Meri jhadi gori udi Judea dejot ekkan muro adamot gelo.
42001040	Zekaria ghoro bidirie somilogoi ar Elizabethire salam gorilo.
42001041	Elizabethi Meri robuo suninei, tar pedo bidirie puobuo sattei udilo. Ar Elizabethi Pobitro Aptaloi boron olo.
42001042	Birat ro gori the holo, “Milier moiddie Itchiore tore asirbad gorsie. Tor pedo bidirie puobuoreo Itchiore asirbad gorsie.
42001043	Hintu a hittei tui mor Probur mabuo more hobor dhora elede?
42001044	Shadei, tui more salam gorsioschie robuo mui suinniongoi, mor pedo bidirie puobuo hujhie sattei uttie.
42001045	Bischias gorsios hinottei tui hoballie. Haron Probuie tore hoiede sieni purei dibo.”
42001046	Meri holo, “Mor ontorane Probure shanggadik baini gore.
42001047	Ar mor aptabuoi, mor mukti gorie Itchiorbuo iot baari hujhi oie.
42001048	Haron, mui, tar niroit banidajibuore the selo hinottei mor aptabuo hujhi oi. Sunis, ikkiettun duri juge-juge manjie more Itchioro asirbad peiebuo hobak.
42001049	Haron Hemoda-bolabuoi mortei dangor ham gori die ar tar nangan olode pobitro.
42001050	Ar jigune tare bhokti goron, juge-juge tharare the doye gore.
42001051	Tar adtandoi bolimondo ham gorsie. Jigunor ontorot phodani age sigunore the settera gorsie.
42001052	Hemoda-bola manuschunore the tharar singasonanittun lameie. Hintu The niroit manuschunote ojolot tullie.
42001053	Ped pora hande manuschunore the gom jinij ped borei die. Hintu thagoie manuschunore the suduo adtoi dipadeie.
42001054	Tartun doyegan monot thai hinottei, the tar nijor sagorsie Israelore sahajjio gorsie.
42001055	The amar purbo puruschundoi soittio gorsiede doge, Abrahamore ar tar bongsogunore the juge- juge sahajjio gorsie.”
42001056	Sebeden Meri Elizabethi loge perai tin mas thanar porendi tar ghorot phiri elo.
42001057	Elizabethir guro obar somoi oinei, the morod puo ekkuo phudelo.
42001058	Tar paralliegune ar tar sodorsiegune Probuie tare shanggadik doye gorsie bili suninei, thara tar somare hujhi olak.
42001059	Attio dinot gurobuore thara sundu-sam habi dibartei gelak. Tar babo nange-nange tare Zekaria nang thoi dedon.
42001060	Hintu tar mabuoi holo, “Noi, noi, tar nangan obode Johon.”
42001061	Sebeden thara-thara holak, “Sei nangan daw tomar sodorsie moiddie haror nei.”
42001062	Tar bab Zekariai gurobuore hi nang thoi dibar sai pujor goribartei, thara-thara ijiriedi holak.
42001063	The legibar jinij ekkan maginei, legilo: “Tar nangan Johon.” Ar thara begkune amok olak.
42001064	Sebeden Jogon-togon Itchiore Zekariar muon ar jilan huli dilo, ar the madi parinei Itchiorore baini gorilo.
42001065	Beg paralliegune dorelak. Ar goda Judea muro dejchanot, manuschune sieni sombonde huobula gorton.
42001066	Sieni zara sunon thara mone-mone eksottie bhabidak. Tare pujor goron, “Ibie henjannie guro obo?” Ar Probur shoktigan tar loge elo.
42001067	Tar bab Zekaria Pobitro Aptaloi boron olo. Sebeden the muni dogkie gori holo.
42001068	Probu tar manuschuno idu einei tharare uddhar gorsiegi hinottei, “Probur Israelo Itchiorbuore baini gori.
42001069	The amattei tullie ek jon mukti die David tar sagorsie Davidor ghorottun.
42001070	Tar pobitro muniguno muoni darai the agendi protiggia gorsiede doge sien olo.
42001071	Amar sottrugunottun ar amare hos no pande sigunor adottun amare rokkie goribartei the amarloi protiggia gorsie.
42001072	Amar purbo puruschunore doye goribartei ar the tar pobitro suktigan idot tulibartei the protiggia gorsie.
42001073	Amar Purbo-puruschun Abrahamboi the sobot heinei protiggia gorsie.
42001074	The protiggia gorsiede, amar sottruguno adottun The amare rokkie goranar porendi, ami tare no doreie gori tobona gori para.
42001075	Ami jedog din baji thei, pobitro ar dharmig gori tar mujungot ami tare tobona gori para.
42001076	Oh put, tar podtani tartei jugolei dibartei tui Probur akke-akke jebe hinottei, tore begottun dangor Itchioror munibuo hobak.
42001077	Tharar pabpani mab gorinei Itchiore tharare mukti dibo gori tui jeinei tar manuschunore gyen dibegoi.
42001078	Amar Itchioror meyet darai the tharar pabpani mab gore ar ugurottun amar idu bennie belo sodogkanδ elo.
42001079	Jigune andharot boi agon ar jigune morono shabat tole agon sigunore phor dibartei the elo. Amar thengani shanti podedi adei nibartei the elo.”
42001080	Gurobuo dangor-digowl oinei aptadi shokto olo. Israel manus-chuno mujungot hulomela gori the no eje song, the moruobomit roie.
42002001	Sei lokke moharaja Kaisara Augusto ugum dede, songsaro manuschune jon bagene nijor-nijor jagat tharar nangani manus gonanat legidak.
42002002	Kurini Syria rejjiogan sason gorette lokke polim sei manus gonanagan gora oie.
42002003	Jon bagene nijor-nijor sohorot nang legibartei gelak.
42002004	Ar Galili dejot Nazareth adamortun, Josebeo Judea dejot gelo. The Davidor bongso ar Davidor ghorbuo hinottei, Davidor adamanot, Bethlehemot the gelo.
42002005	The Meri somot nang legibartei jeie. Meri, tar jodon bannie mogkuo guro ong-ong oie.
42002006	Thara siot elakke lokke, Merir gurobuo obar din pureie.
42002007	Ar Meri tar polim morod puobuo phudelo. Thara porbhajchie ghor no pan hinottei, gurobuore lengera haniloi bereinei tare ekkan phiongot porei tholak.
42002008	Sei lokke, sei bamot bera-shagol soreiegune madot thedak. reidot tharar bera-shagolun subi agon.
42002009	Ar sawh, Probur ekkuo sorgo-dud thara sidu dega dilogi. Probur mohimagan tharar seropala phor gori phudilogi. Sebeden thara shanggadik dorelak.
42002010	Hintu sorgo-dudtuoi tharare holo, “No doreo, Haron suno, beg manuschunottei shanggadik hujhi obar gom hobor mui aniduong.
42002011	Haron edchie Davido adamanot tomartei ek jon mukti gorie jormo oie. The olode Probu Kristo.
42002012	Ien tomar idu sinno obo: Ekkuo huji guro lengera haniloi bereie gori ekkan phiongot porei thoie gori debagoi.”
42002013	Addikie gori, birat ek jhag sorgo-dud Itchiorore baini gori-gori sei sorgo-dudtuo somare dega dilakki.
42002014	Thara hodon, “Begottun ugure Itchioror mohima ok. pittimit shanti ar, manjiortei monggol ok.”
42002015	Sorgo-dudtune janar porendi, bera-shagol soreiegune thara-thara holak, “Bethlehemot ami ikkie jei. Probu amare holo, sien hi olo seigoi.”
42002016	Sebeden thara hijie-hijchie gori gelak. Gurobuore ekkan phiongot porsie gori ar Meriloi Josebore thara suph pelakkoi.
42002017	Gurobuore tare deganar porendi, sorgo-dudtuoi gurobuor sombonde tharare hoiede hodagan thara phogodang gorilak.
42002018	Bera-shagol soreiegune sien holak ar sei hodagan sunieni beg manuschune amok olak.
42002019	Hintu Meri sieni begkani idot udi mone-mone hub bhabi sar.
42002020	Sebeden bera-shagol soreiegune, sorgo-dudtuoi tharare hoiede sieni begkani suninei ar deginei, thara Itchiorore mohima ar baini gori-gori phirei gelak.
42002021	Gurobuore sundu-sam habi dibar attio dinot, thara tare Jisu nang thoi dilak. The pedot no ode, tare sorgo-dudtuoi sei nangan thoi die.
42002022	Mosir Niomo doge, tharar sudduo-shanggo oionde dinun phureinei, Probu sidu gojei dibartei thara Jisure Jerusalemot anilak.
42002023	Probur Niomanot Mosi legkiede doge, “Polimmo morod puo ole, PROBUR sidu pobitro ijebe mone gora obo.”
42002024	Probur Niomo doge, “Ek jur hodor bah, ek jur haw-shawh,” utchorbo goribarlottei tare Jerusalemot nejeilak.
42002025	Ar sawh, Jerusalemot Simeon nange ek jon dharmig, ar Itchior bhokto manus elo. Israel jadtuore dug muson goridibode sibiere asha gori the barsei elo. Tar ugure Pobitro Aptabuo elo.
42002026	Pobitro Aptai tare janei dede, Probur Kristore no degkie gori the morto noi.
42002027	Pobitro Aptai tare Mondirbuot nejeilo. Ar guro Jisure tar bab-magune Mondirbuot nejeilak. Thara tartei Niomo dosturo doge gorton.
42002028	Sebeden Simeone Jisure adot loinei Itchiorore baini gorinei holo,
42002029	“Probu, tor hoda doge ikkie tor banidajibuore shantie jebartei de.
42002030	Haron mor sogkundoi tor muktigan degilung.
42002031	Ien tui begkunor mujungot jugolei duos.
42002032	The be-jadtuno sidu phor obo ar the Tor Israel manuschunor mohimagan obo.”
42002033	Simone gurobuor sombonde hode suninei, Josebpoi Meri amok olak.
42002034	Sebeden Simeone tharare asirbad dinei gurobuor mabuo, Merire holo, “Sha, Israel manjiortun shagor manus udibartei ar jhuri poribartei Itchiore ei gurobuore thik gorsie. Biruddie gori thara madibagke sienor sinnogan The obo.
42002035	Siennie gori Itchiore shagor manjior mono hodagani phogodang gori dibo. Mono dugkan dhar horgo dogkie gori tor nijor ontorot phudibo.”
42002036	Siot Anna nange ekkuo milie munio elo. The olode Asher goza, phanuelo jhi. The neg lonar porendi, the shodi elode siottun duri bana sat bojor giritti gorsie. The shanggadik buro oie.
42002037	The perai surasi bojor rani oinei elo. The huno din mondirbuottun no jai. Dine-reide ubos thei ar bor magi-magi the Itchior tobona gori-gori roie.
42002038	Thik sei lokke, theo einei Probure baini gorilogi. Itchiore Jerusleman uddhar goribode sien asha gori agonde beg manuschunore the gurobuor sombonde holo.
42002039	Sebeden Josebpoi Meri Probur Niomo doge begkani gori phureinei, thara Galili dejot nijor Nazareth adamot phiri gelak.
42002040	Gurobuo dangor-digowl oinei, aptai ar gyene boron olo. Ar Itchioror doyegan tar ugure elo.
42002041	Bojor bagene Jisur bab-magune Rokkie Utchobo lokke Jerusalemot jedak.
42002042	The baro bojor oinei, dosturo doge Utchobo lokke thara Jerusalemot gelak.
42002043	Utchobo dinun ses onar porendi, thara ghorot phiri jadon. Guno Jisu Jerusalemot roiede sien Josebpoi ar Jisur mabuoi hobor no pan.
42002044	Thara dolot The age bili mone gori, thara ek din gelak. Sebeden tharar sodorsie ar somarsiegune siot tare togei selak.
42002045	Tare suph no peinei, thara Jerusalemot phiri togadondi.
42002046	Tin dino porendi Mondirbuot tare suph pelak. The dhormoniomo mastoruno loge boi age. The tharar hodagani suni age ar the tharareo prosonno pujor gorer.
42002047	Jigune Jisur hodagani suinnion, sigun begkune tar bujonagan deginei ar tar juobpani suninei shanggadik amok olak.
42002048	Tar bab-maguneo tare deginei amok olak. Tar mabuoi tare holo, “Porannie, a hittei amare tui ien gorilie? Shadei, monot dug gori tor babpuo ar mui tore togeir.”
42002049	Jisu tharare holo, “A hittei tumi more togana? Mui mor Babo hamot lagi peimbe tumi hobor no po.”
42002050	Hintu The tharare hi hor sien thara no bujilak.
42002051	Sebeden the thara loge Nazareth adamot gelo, ar tharar hoda manilo. Hintu tar mai sei hodagani begkani tar monot rageilo.
42002052	Itchioror ar manjior hospanat gyenodi ar heyedi, Jisu dangor-digowl olo.
42003001	Moharaja Tiberia Kaisara pondoro bojor rajotto lokkene, Judea rejjioganot Pontio Pilade sason-gorie elo. Galili rejjioganot Herode sason-gorie elo, tar bheibuo Philibe Iturea ar Trakoniti rejjioganir sason-gorie elo. Lysania Abilene rejjioganot sason-gorie elo.
42003002	Anna ar Kaiapha begottun dangor moharajguruthagur elak. Sei lokke Itchioror hodagan moruobomit Zekariar puo Johono idu ejchie.
42003003	Johone Jordan Sora Seropala beg bamanit jeinei pabor mab pebartei imie hana baptisma hoda prosar gorilo.
42003004	Siendoi muni Isaia tar boibuot legkiede sien puron olo, “Moruobomit ek jonor roi horte: ‘PROBUR podtan hajeinei, tar podani uju goro.
42003005	Beg hijingani boron gora obo. Beg moun murogun nijo gora obo. Tega- tekkie podtani uju gora obo. Ar phullie hattong podtani birbischie gora obo.
42003006	Beg manuschune Itchioror muktigan degibak.’ ”
42003007	Tar idu baptisma goribartei jhag-jhag manus gelak. Sebeden the tharare holo, “Bijollo sabor bongsogun, ebode rakkanottun dhei jebartei honna tomare uij dilo?
42003008	Tomar monani pabottun phireio bili manjie degonpara ham goro! Ar tumi mone-mone no hoio, ‘Amar bab Abrahame amattei agedo’ Haron mui tomare hongor: Itchiore ei silunottuno Abrahamottei puo banei di pare.
42003009	Ikkunu gajchunor gorat hurolan thuo oie. Jei gajchuot gom gulo no doribo, sibie goschei dinedi agunot phelei die obo.”
42003010	Sebeden manjior jhagkune pujor gorilak, “Judi siennie ole, amar hi gora poribo?”
42003011	Johone uttor dilo, “Jartun dibie shilum age, jar nei tare ekkuo bhag duok. Ar jar hebar jinij age, theo siennie gorog.”
42003012	Baptisma lobartei hajana-tulliegune Johono sidu gelak. Thara tare holak, “Guruthagur amar hi gora poribo?”
42003013	Johone tharare holo, “Niomor bara hajana no tullio.”
42003014	Ar hoiek jon soinnio tartun pujor gorilak, “Amar hi gora poribo?” the tharare holo, “Bolajure tengaδ no loio. Mijie-mijie gori manjiore duj no dou. Tomar bedonundoi mon hujhi gori thagkuo.”
42003015	Manuschune Kristore asha gori barsei agon hinottei, thara mone-mone Johonore hodon: the Kristo oini noi?
42003016	Johone begkunore holo, “Mui tomare jodepode gori panit baptisma gori duongor. Hintu mortun bes oborug ek jon ejer. Mui tar joda durienio huei dibar lak noi. The tomare Pobitro Aptaloi ar agundoi baptisma gori dibogi.
42003017	Tar ghomun gome-dalei boier dinedi gola-ghorot bhorei thobartei tar hulogan adot loinei age. Hintu sobhagun huno din morede agunot puri pheleibo.”
42003018	Johone shagor oinnio hodaloi manuschunore utchuo tuli dinei gom hoboran tharare janei dilo.
42003019	Seiran rejjiottun ekkan rejjio sason-gorie Herod Tetrakoδ tar bheio mogkuo Herodire loie hinottei Johone tare gobpie. Herode oinnio bojong ham gorsie hinotteio Johone tare gobpie.
42003020	Sieni baraio Herode aro ekkan duj gorilo. The Johonore jielot bhorei thoie.
42003021	Johone beg manuschunore baptisma gori dede, Jisureo baptisma gori dilo. Jisu bor magode, sorgogan hulo gelo.
42003022	Pobitro Apta hodoro ruk dhorinei Jisur ugure porilogi. Sebeden sorgottun ekkuo sobdo bhar oinei holo, “Tui mor agojor Puo, mui Tor ugure baari hujhi olung.”
42003023	Jisu tar ham arambo gorsiede lokke, the perai tiris bojor boios oie. Manjie mone gortak The Josebor puo, Josebe Helir puo.
42003024	Heli Motthador puo Motthade Levi Melukir puo, Meluki Jannar puo, Janna Josebor puo.
42003025	Josebe Mottathiar puo, Mottathia Amosor puo, Amose Nahumor puo, Nahume Eslir puo, Esli Naggar puo.
42003026	Nagga Maathor puo, Maathe Mottathiar puo, Mottathia Semeir puo, Semei Josebor puo, Josebe Judar puo,
42003027	Juda Joannanor puo, Joannane Rhesar puo, Rhesa Zerubabelor puo, Zerubabele Shealtielor puo, Shealtiele Nerir puo.
42003028	Neri Melukir puo, Meluki Addir puo, Addi Kosamor puo, Kosame Elmodamor puo, Elmodame Erar puo,
42003029	Era Joshuar puo, Joshua Eliezerar puo, Eliezera Jorimor puo, Jorime Motthador puo, Motthade Levir puo,
42003030	Levi Simeonor puo, Simeone Judar puo, Judar Josebor puo, Josebe Jonanor puo, Janane Eliakimor puo,
42003031	Eliakima Melear puo, Melea Mainanor puo, Mainane Mottathiador puo, Mottathiade Nathanor puo Nathane Davidor puo.
42003032	Davida Jesir puo, Jesi Obedor puo, Obede Boazor puo, Boaze Salmonor puo, Salmone Nahsonor puo.
42003033	Nahsone, Aminadabor puo, Aminadobe Aramor puo, Arame Joramor puo, Jorame Hezrono puo, Hezrone Perezor puo, Pereze Judar puo.
42003034	Juda Jakobor puo, Jakobe Isaakor puo, Isaake Abrahamor puo, Abrahame Terar puo, Tera Nahoror puo.
42003035	Nahore Serugor puo, Seruge Reur puo, Regu Pelegor puo, Pelege Eberor puo, Ebere Shelar puo.
42003036	Shela Kainanor puo, Kainane Arphasador puo, Arphasade Shemor puo, Sheme Noar puo, Noa Lamekor puo.
42003037	Lameke Methuselar puo, Methusela Enokor puo, Enoke Jaredor puo, Jarede Malalelor puo, Malalele Kainanor puo.
42003038	Kainane Enosor puo, Enose Sethor puo, Sethe Adamor puo, Adame Itchioror puo.
42004001	Jisu Pobitro Aptaloi boron oinei, Jordan sorattun phirilogoi. Sebeden Aptai tare moruobomit nejeilo.
42004002	Siot Diabolaδ tare solis din song lub degenei pabot pheleibartei seie. Sei dinunot The hitchu no hai hinottei dinun bidi janar porendi, tar ped purilo
42004003	Diabolaδ tare holo, “Tui judi Itchioro Puo os, ei silluo pidie obartei ugum de.”
42004004	Jisu tare holo, “Pobitro Sastrot ien lega age: ‘Manus bana pidieloi no bajibak, hintu Itchioro muottun bhar oidie hoda darai bajibak.’ ”
42004005	Sebeden Diabolaδ tare ekkuo ojol muonot tulilogoi. Siottun the Jisure songsaro beg rejjiogani bidirie degelo.
42004006	Ar Diabolaδ tare holo, “Ei begkanir odhihar ar tharar oborugkani mui Tore dim. Ieni more die oie hinottei, mortun jare mone hoi tare ieni mui di parong.
42004007	Senottei, tui judi more tobona goros, ieni begkani Tor obo.”
42004008	Jisu holo, “Soitan, iottun jagoi haron Sastroie hoi, ‘Tor PROBU Itchiorbuore tobona goris, ar tui bana tare sebona goris.’ ”
42004009	Diabolaδ Jisure Jerusalemot ninei, Mondirbuor suischieng badhi-sugkuor ugure thie bajei dilo. Ar the holo, “Tui judi Itchioro Puo os, iottun jham de.
42004010	Haron Sastroie hoi, ‘The Tore rokkie goribartei tar sorgo- dudtunore ugum dibo.
42004011	Tor thengani silot dhuz no hai para, tare ad padi thebakki.’ ”
42004012	Sebeden Jisu tare holo, “Pobitro Sastroie hoi, ‘Tor PROBU Itchiorbuore tui porikkie no seis.’ ”
42004013	Diabolaδ beg lubpani dege phureinei, the Jisure sujuk pai song iri gelo.
42004014	Sebeden Jisu Apta hemodaloi Galili dejot phirilo. Jisur hoboran beg jaganit sidie gelo.
42004015	The tharare ynagogot sigkie dilo ar beg manuschune tare baini gorilak.
42004016	Sebeden the dangor-digol oiede Nazareth adamanot lungilogi. Ar Judaiunor Jireni Dinnuot, tar dosturo doge, the synagogot gelo. Madeibartei the theilo.
42004017	Muni Isaia legkie boibuo tare dilak. Bodi thoie boibuo melinei the sei bhagkuo pelo jiot ien lega age:
42004018	“PROBUR Aptabuo mor ugure age. Senottei, gorib manuschunore gom hoboran mui hobarlottei, the more bei loie. Jigunor monani bhanggie, sigunor monani gom gori dibartei, ar bondi oi agonde sigunore halas hodagan hoi dibartei, hanune degon para gori dibartei, the more dipadeie. Jigune dug-dorop padon, sigunore uddhar goribartei, the more dipadeie.
42004019	PROBUR gojhi loidie bojorbuo prosar goribartei, the more dipadeie.”
42004020	Ar Jisu boibuo bodinei bodi lobiot goriebuore dilo. Jokke the bojilo, synagogot beg manuschune tare rini sei agon.
42004021	The tharare ho arambo gorilo, “Edchie, tumi suni agode lokke Sastro hodagan puron olo.”
42004022	Ar begkune tare gom hodon. Tar muottun doye hodani suninei thara amok oinei holak, “Ete Josebor puo noi ni?”
42004023	Jisu tharare holo, “Tumi hamakkai ei dagho hodagan more hoba ‘Daktorchie, tore tui gom gor! Kapernaumot tui jieni gorsios bili ami suinnei, sieni tor adamanotio gor na.’ ”
42004024	The aro holo, “Mui tomare soittio hodagan hongor, munire tharar nijor adamot huno jone gojhi no lon.
42004025	Hintu mui tomare soittio hodagan hongor: Eliza amolot Israel dejot shagor rani-milie elak. Itchiore debabuo share-tin bojor bondo gori thoie. Goda dejchanot shanggadik bhadorad oie.
42004026	Tobuio, Itchiore Elijare sei ekkuo rani-milie sidu di no padai. Hintu The Elijare Sidon bamot Zarephat adamot ekkuo gori rani-milie sidu dipadeie.
42004027	Ar muni Elisha amolot, Israel dejot shagor pharangi manus elak. Syria dejor manus Naaman bade the harore gom gori no de.”
42004028	Sei hodagani suninei, synagogot beg manuschunor shanggadik rak udilo.
42004029	Thara udi, tare adamortun bhar gori dilak. Tharar adaman muro ugure elo. Tare hama madandi phelei dibartei, tare ekkan ojol tarengo madat nilak.
42004030	Hintu Jisu manuschuno jhago serendi nigili, jeiegoi.
42004031	Sebeden Jisu Galili dejor Kapernaum sohorot gelo. Ar Judaiunor Jireni Dinnuot The tharare sigkie der.
42004032	The hemoda-bola dogkie gori hoda hor hinottei, the sigkie dette siendoi manuschun amok olak.
42004033	Synagogot ek jonor hajorchie bhudor apta elo. The birat ro gori holo,
42004034	“Oh Nazareth hullie Jisu, tui amare hi goribartei ele? Amare nas goribartei ele ni na? mui tore sinong. Tui olede Itchiorottun Pobitrobuo.”
42004035	Sebeden Jisu tare gobinei holo, “No madis, sube-sabe tartun nigili ai!” Begkunor song moiddie bhudtuoi tare goschei pheleinei, tare hoti no gorsie gori nigili gelogoi.
42004036	Begkune amok olak. Thara-thara huobula gorton, “Ien hi hoda? The hajorchie aptagunore hemoda ar odhihar loi ugum de, ar thara nigili jan.”
42004037	Ar tar hoboran goda seropala jaganit sidie gelo.
42004038	Jisu synagogottun nigilenar porendi, the Simonor ghorot gelo. Sei lokke Simonor shuribuottun shanggadik jor uttie, ar tartei thara Jisure hujoli gorilak.
42004039	Sebeden Jisu tar ugure gujong oinei joranore gubilo. Joran gom oinei the jogon-togon udinei tharare lobiot gorilo.
42004040	Bel duppie-duppie, jigunor nanan doronor biedi age begkunore tar idu anilak. The tharar ugure jon bagene ad dinei gom gori dilo.
42004041	Shagor manjiortun bhud nigili jeion. Thara birat ro gori holak, “Tui olede Kristo, Itchioror Puobuo.” Jisu bhudtunore gubilo. The Kristo bili thara hobor pan hinottei, the tharare madibar no dilo.
42004042	Phor ode-ode Jisu siottun jei, ekkan niribili jagat gelo. Manuschune tare togadon, manuschune tare suph peineigoi, tharare phelei no jebartei tare rageibar selak.
42004043	Hintu the holo, “Oinnio adamanitio Itchioro rejjiogano hoda mui prosar gori peim. Senottei Itchiore more dipadeie.”
42004044	Galili dejot synagogot the prosar goger.
42005001	Ek dine, Jisu Gennesaret billuo parot thiei thagke manus-chune Itchioro hoda sunibartei tare theli nedon.
42005002	Hulo-sorot the dien naw degilogoi. Jalliegune tharar jalani dhobartei nawgani phelei jeion.
42005003	Siottun ekkan naw simonor elode sienot the udilo. Hulo-sorottun ekka theli dibartei the hujoli gorilo. Jisu nawganot bojinei siottun The manuschunore sigkie dilo.
42005004	The hoda hoi phureinei’ Simonore holo, “Nawgan gobhinot nejeinei Maj pebartei tor jalan ek hup marloi.”
42005005	Simone holo, “Guruthagur, goda reidtuo dug gorinei hitchu no pei. Hintu tui hole hinottei, ek hup jal mari sang.”
42005006	Jalan marinei ektal dangor-dangor maj bajilak. Jalan jane phadong-phadong oie.
42005007	Sebeden oinnio nawt agonde tharar somarsiegune einei tharare bol dibartei ijiriedi dagilak. Thara einei duogan nawt bhoreilak ar thara jane dubong-dubong oion.
42005008	Sien Simon Pitore deginei, the Jisur thengot salam gori porinei holo, “Probu, mui pabi, tui iottun jagoi.”
42005009	Sedukkuo maj bajeion hinottei the ar tar loge elakke sigune beg amok olak.
42005010	Simonor somarsie Zebedior puogun, Jakobpoi Johone amok olak. Sebeden Jisu Simonore holo, “No dores tui edchiettun duri manus dhoribede.”
42005011	Tharar nawgani hulot bireinei, begkani phelei jei thara Jisur pije-pije jeion.
42005012	Ar edogkie olo, Jisu ekkan sohorot elode lokke, sawh, ek jon goda pharangi heye manus lungilogi. The Jisure deginei, bukpari salam gori pori shokto gori tare hujoli gorinei holo, “Probu, tortun mone hole more sudduo gori paros.”
42005013	Jisu tar adtan babeinei tare dhorinei holo, “Mortun mone hor, sudduo ok.” Jogon-togon tar pharangigan sudduo olo.
42005014	Sebeden Jisu tare ugum gorilo, “Harore no hos. Hintu jeinei tor heyegan dhormothagurbuore degeichoi. Tui sudduo oios bili hobor pan para shakki ijebe, Mosi ugum dede doge utchorbo gorloi.”
42005015	Hintu tar hoboran jedog pai sidie gelo. Jhag-jhag manus sunibartei ar the tharar biedigani gom gori dibartei tar idu thubodondi.
42005016	Hintu Jisu nitto niribili jagat jeinei bor magegoi.
42005017	Ek dine Jisu sigkie dede edogkie olo, Galili ar Judea dejor siot hoiek jon Pharisi ar hoiek jon dhormoniomo mastor adam bagenettun ar Jerusalemortun. Ar tharare gom gori dibartei siot Probur hemodagan elo.
42005018	Sawh, hoiek jon manjie ek jon ajorchie pirellie padiloi bhereinei bhaar goribarlottei pod togei selak.
42005019	Manuschunottei, thara tare bidirie ni no parilak. Sebeden tare salo ugure ninei, salan ogodeinei padibuo somot tare manuschuno song moiddie Jisur mujungot lamei dilak.
42005020	Jisu tharar bischiaschani deginei, pirelliebuore holo, “Bhai, mui tor pabpani mab dilung.”
42005021	Pharisigune ar dhormo niomo mastorune mone-mone hodon, “Itchiorore sorjadte ei Manuschuo honna? Itchior bade ar honna pabpani mab gori pare?”
42005022	Thara mone-mone hi bhabodon Jisu hoi parinei pujor gorilo, “Tumi sei hodagani a hittei tomar monot bhabor?
42005023	Hubon hode juit? ‘Mui tor pabpani mab dilung’ bah, ‘Udinei adi ja.’
42005024	Hintu Munischioro Puobuottun pabpani mab goribar pittimit odhihar age. Sien tumi hobor pebartei ien mor gora porer.” Sebeden Jisu ajorchie pirelliebuore holo, “Uth, tor padibuo tulinei tor ghorot ja.”
42005025	Manuschuoi begkunor mujungot jogon-togon thieilo. The tar bischonan tulinei Itchiorore baini gori-gori tar ghorot gelo.
42005026	Siene thara begkunore shanggadik amok gorelo ar thara Itchiorore baini gorilak. Thara dorelak ar holak, “Ami edchie asarjio jinij degilong.”
42005027	Sei porendi, Jisu gelogoi ar Levi nange the ek jon hajana tullie degilo. The hajana tulede ghoranot boi age. Jisu tare holo, “Mor loge ai.”
42005028	Sebeden Levi udi, begkani phelei jei Jisur pije gelo.
42005029	Sebeden Levi Jisuttei tar ghorot ekkan moitto haana dilo. Birat ek jhag hajana-tullie ar oinnio manus tharar loge hebartei bojilak.
42005030	Hintu Pharisigune ar tharar dhormo niomo mastorune tar sisjiogunore budbudeinei holak, “Tumi a hittei hajana-tulliegundoi ar pabigundoi bhat ho?”
42005031	Jisu tharare uttor dilo “Ni-rugi manjiortei daktor no lage, hintu aw-sugkiettei daktor lage
42005032	Mui dharmig manuschun dagibartei no ejong, hintu pabottun mon phiran para, pabigun dagibartei mui ejchiong.”
42005033	Pharisigune Jisure holak, “Johonor sisjiogune nitto ubos thei thei bor magon. Pharisigunor sisjioguneo sedogkie goron. Hintu tor sisjiogune a hittei bhat-pani haan?”
42005034	Jisu tharare holo, “Nuo-jameibuor loge buo hoja jeie thara nuo-jameibuor loge thagke tharare ubos tha bajei di pariba para pang?
42005035	Hintu dinun ebag, sebeden nuo-jameibuore tharattun pharok gori neja obo. Sokkene thara ubos thebak.”
42005036	Jisu ei tulona hodagan tharare holo, “Huno jone puron haborot mar no gallie nuo haborloi tali no duon. Judi tali dile, nuo haborane phadi pheleibo. Nuo taligan puron haborandoi mildo noi.
42005037	Ar huno jone taza angguro ros puron samara holliet no bhoran. Judi bhorele, taza angguro roschane puron samara holliebuo phulei phadi phelebo. Angguro roschan nigili jebo ar samara holliebuo nosto obo.
42005038	Senottei, taza angguro ros nuo samara holliet bhorana, sebeden ros hebar mone no hoi.
42005039	Ar je puron ros heie, tartun jogon-togon nuo angguro ros hebar mone no hoi. Haron the hobo, ‘Puron modtan uttom.’ ”
42006001	Ar edogkie olo, Judaiunor polim Jireni Dinnuor porendi Jireni Dinnuot, Jisu pagana dhan-bhuiedi jar. Tar sisjiogune dhan shijier madagani shininei adtoi hojodinei helak.
42006002	Hoiek jon Pharisie tharare holak, “Amar Jireni Dinnuot jien goribar niom nei sien tumi a hittei goror?”
42006003	Sebeden Jisu tharare uttor dilo, “Davide ar tar somarsiegune ped porai hi gorsion sien tumi madei no sawh?
42006004	The Itchioro ghoranot sominei, the ar tar somarsiegune utchorbo gorsie pidiegani heion. Niomo doge sei pidiegani bana dhormothagurune hei paron.”
42006005	Jisu aro tharare holo, “Munischioro Puobuo Jireni Dinnuoro Probu.”
42006006	Aro ekkuo oinnio Jireni Dinnuot, Jisu synagogot sominei sigkie dilogoi. Siot ek jon manus elo, tar den adtan sitto.
42006007	Pharisigune ar dhormo niomo mastorune tare sog di agon. The judi Jireni Dinnuot gom gori de, tare duj badei di paribak.
42006008	Hintu thara mone-mone hi bhabodon sien Jisu hoi parinei, sitto ad manuschunore holo, “Udinei song moiddie thie.” Manuschuoi udinei thieilo.
42006009	Sebeden Jisu tharare holo, “Mui tomartun ekkan hoda pujor gorongor: Niomani onusare Jireni Dinnuot gom ham goribar de nahi hu-ham goribar de? Ien hi niomot age, gom gori dinei nas gorana?”
42006010	Thara begkunore Jisu sanar porendi, manuschuore holo, “Tor adtan babei de.” Ar the dilo. Jisu tar adtan oinnio gom adtano dogkie gom gori dilo.
42006011	Hintu tharattun rak udilo. Thara Jisure hi goribak sien thara temmang gorilak.
42006012	Sei lokkene edogkie olo, Jisu bor magibartei mounnuot gelo. The goda reidtuo Itchiorottun bor magilogoi.
42006013	Beinnie phor oinei, the tar sisjiogun tar idu daginei dagi, tharattun baro jon beitulilo. The tharareio Apostol nang thoi dilo.
42006014	Simon, tare ‘Pitor’ gori hellie nang thoi dilo. Ar tar bheibuo Andrio, Jakob Johon, Philip, Bartholomai,
42006015	Mothi, Thoma, Alphaior puobuo Jakob ar dej-bhokto Simon.
42006016	Jakobor puobuo Juda ar Juda Iskariod, jeredi Jisure dhora bajei die oiede sibie.
42006017	Jisu tar sisjiogun somot lami einei, ekkan thol jagat thiei thelakki. Siot tar ek jhag sisjio ar birat ek jhag manus elak. Sigun goda Judea dejottun, Jerusalem sohorottun, ar sagoro paror Tyre ar Sidon sohoranittun Jisur hoda sunibartei ar the tharar biedigani gom goridibartei ejchion.
42006018	Hajorchie aptai peinei hosto padonde sigun The gom gori dilo.
42006019	Hemodagan Jisuttun nigileinei gom gore hinottei beg manuschune tare dhoribartei sadon.
42006020	Jisu tar sisjiogunore rini seinei holo, “Tumi jigun gorib, tumi hoballie. Haron Itchioror rejjiogan olode tomar.
42006021	Tumi jigune ikkie ped pora hor, tumi hoballie. Haron tomare ped bhorei die obo. Tumi jigune ikkie hanor, tumi hoballie. Haron tumi aziba.
42006022	Manjie mortei tomare hos no phele, tomare dabei dile, insie gorilie ar tomar nangani habi phelei dile, tumi hoballie sie.
42006023	Tharar Purbo-puruschunune munigunore ei sedogkie gorsion. Hintu tumi, sei dinnie hujhi oio ar utchob oinei phalleio. Haron sawh, tomar oborug poriskarigan sorgot age.
42006024	Tumi jigun thagoie, tomar hobal purok! Haron tumi honatto sug bhug gorsio.
42006025	Tumi jigune ikkie ped boron gori ago, tomar hobal puribo! Haron tumi ped pora heba. Tumi jigune ikkie azor, tomar hobal puribo! Haron tumi monot duge haniba.
42006026	Hintu beg manuschune tomare mije gorinei baini gorilie, tomar hobal puribo! Tharar Purbo-puruschunune bhes dhorsie munigunore ei sedogkie gorsion.
42006027	“Hintu jigune suni agon sigunore mui hongor: Tomar sottrugun hos peio. Jigune tomare hinsie goron, sigunore gom ham gori duo.
42006028	Jigune tomare geil duon, sigunore asirbad duo. Jigune tomarloi aw-shot bebohar goron, tharattei bor magi duo.
42006029	Je tore ekkan hanjabat suorai, tui tare aro ekkan hanjabaio padei dis. Ar je tor haboran nejai, tor shilummuoio holi no goris.
42006030	Je mage tare dis. Ar huno jone judi tor jinij nejeile, sien pherot no magis ar.
42006031	Manjie tomartei jedogkie gori, gori dibar tomartun mone hoi, tumio manjiortei sedogkie gori, gori duo.
42006032	Jigune tomare hos pan, tumi judi bana sigunore hos pele, tumi hi baini peba? Pabi manuschuneio daw tharare hos pande sigunore hos pan.
42006033	Ar jigune tomare gom ham gori duon, tumi judi bana sigunore gom ham gori duo, tumi hi baini peba? Pabi manuschuneio daw sedogkie goron.
42006034	Ar jigune ugurei paribak gori tomar asha thai, bana sigunore tumi judi udor duo, tumi hi baini peba? Pabi manuschuneio daw bes gori pebartei, pabi manjiore udor duon.
42006035	Hintu tumi tomar sottrugunore hos peio, ar tharare gom ham gori duo. Ugurei parilie partok no parilie nei, tharare udor dhar duo. Sebeden tomar poriskarigan birat obo ar tumi begottun dangor Itchioro puo oba. Haron jara donniobad no duon ar bojonggunoreo Itchiore doye gore.
42006036	Senottei, tomar Babe jedogkie doyeli, tumio sedogkie doyeli oio. Duj Dhoranar Sombonde Jisur Sigkie
42006037	“Manjiore no sorjeio, tomareo no sorjeibak manjiore dujot no dorsio, tomareo dujot no dhoribak. Mab duo, tharaio tomare mab dibag.
42006038	Manjiore duo, tharaio tomare dibag. Shabi, shabi jhagerei, jhagerei duo, gome gori mabi duo, pelangbei pore song tomar horo ugure mabi dibag. Haron tumi jei mabpoi mabo, tomareo sei mabpoi maba obo.”
42006039	Jisu tare ei tulona hodaganio hoi dilo. The holo, “Ek jon han manjie han manus nejei paribo ni? Judi nejai, thara duo jon gadot no poribakkoi?
42006040	Sisjiobuoi huno tar guruthagurbuottun dangor noi. Hintu je puripunnuo sigkie pai, the tar guruthagurbuo dogkie obo.
42006041	Tor bheibuor sogkuot phejagan degos, hintu tor nijor sogkuot gaj hottagan agede sien a hittei no degos?
42006042	Ar tor nijor sogkuot gaj hottagan age, a hingori tor bheibuore hobe sei, ‘Bhei, more de tor sogkuottun phejagan huei duong’? Oh phagarabuo! Akke tor nijor sogkuottun gaj hottagan huo, sebeden tor bheibuor sogkuottun phejagan huei dibartei porak-porak gori degibie.
42006043	“Gom gajot bojong gulo no dhoron. Ar bojong gajotio gom gulo no dhoron.
42006044	Pholunor darai gajchun sinie jai. Haron manjie hada gajottun dumur gulo no shinon. Hada jaburottun anggur no shinon.
42006045	Gom manjie tar ontorot gom jinij thoiettun gom jinij nigilan. Bojong manjie tar ontorot bojong jinij thoiettun bojong jinij nigilei. Haron ontorottun jien eje, sien muendi huo jai.
42006046	“Mui jien hong sien no goro, a hittei tumi more ‘Probu, Probu,’ dago?
42006047	Je mor idu eje, the mor hoda sune ar mor hoda dhore. The henjannie manus obo mui tare degeim.
42006048	The olode ek jon ghor tullie dogkie. The gobhin gori hurinei bor silo ugure ham gareie. Pani ban oinei, ghoranore pani nale thelilo. Hintu bor silottun tullie hinottei, pani nale ghoran theli no parilo.
42006049	Je mor hodagani no sune ar no dhore, the sedogkie obo. Ek jon manjie madi ugure ham no gareie gori ghor tulilo. Pani nale ghoranore thelinei, jogon-togon uguri porilo. Soragane ghoran ekkubare ses gori dilo.”
42007001	Jisu tar beg hodagani manus-chunore hoi phureinei, the Kapernaum sohorot gelo.
42007002	Siot ek shot jon soinnior ugure senapotibuorδ ek jon banidaji elo. The tare baari hos pai. The aw-sug oinei morong-morong oie.
42007003	Senapotibuoiδ Jisur hobor suninei, the hoiek jon Judaiunor borjon Jisu sidu di padeilo. Jisu einei, ei tar banidajibuore gom gori de para thara hujoli goribartei gelak.
42007004	Thara Jisur sidu lungineioi, tare baari hujoli gorinei holak, “Tui tare sien gori dena lak.
42007005	Haron the amar jadtuo hos pai, ar the amattei ekkan synagog banei dede.”
42007006	Sebeden Jisu tharar loge gelo. Jisu ghorot lungong-lungong oineigoi, senapotibuoiδ tare hoiek jon somarsier darai hoipadeinei holo, “Probu, tui hosto no goris. Haron tui mor ghorot ebar mor lak noi.
42007007	Senottei, mui tor sidu jebar lak bili mui nijore-nije shobai mone no gorong. Hintu tui hole, mor sagorsiebuo gom obo.
42007008	Haron muio odinor tole agong. Soinnioguneio mor odinor tole agon. Mui ek jon soinniore ‘Ja!’ hole, the jai. Ar mui ei soinniobuore ‘Ai!’ hole, the eje. Mui mor banidajibuore ‘Ien gor!’ hole, the gore.”
42007009	Jisu sei hodagan suninei, tare amok thareilo. The tar pune-pune jadonde manusc-hunor mokkie phirinei holo, “Mui tomare hongor, Israel manuschunor moiddieo edogkie jodepode bischias gorie mui lagot no pang.”
42007010	Senapotibuorδ hobor buoiebuo ghorot phiri einei aw-sugkiebuo gom oie gori lagot pelakki.
42007011	Tar hellie ien olo. Jisu Nain honde sohoranot gelo. Ek jhag manus ar tar onek sisjio tar loge gelak.
42007012	Sohoranor girie duoaranot The lungiegio, sawh, ekkuo mora manus bhar gori andon. The olode tar mabuor ekkuo gori puo elo, ar tar mabuo olode rani-milie. Sohoranottun ek jhag manus tar loge elak.
42007013	Sei rani-miliebuore deginei, Probuttun sit puri udilo. The tare holo, “No hanis.”
42007014	Sebeden Jisu hai jeinei, pallieng ghoranot dhorilo, ar bhaar gori nedonde sigune mow olak. Jisu holo, “Gabursie, mui tore hongor, uth.”
42007015	Mora manuschuoi udinei bojilo, ar hoda ho dorilo. Sebeden Jisu tare tar mabuore gojei dilo.
42007016	Thara begkune dorelak. Ar thara Itchiorore baini gorinei holak, “Amattun ek jon dangor muni nigillie. Itchiore tar manuschunor idu bereilogi.”
42007017	Jisur sombonde sei hoboran goda Judea dejot, ar seropala adamanit shidie gelo.
42007018	Johonor sisjiogune Johonore begkani holakki.
42007019	Johone tar di jon sisjio daginei, Jisuttun pujor goribarlottei tharare dipadelo. The ei hodagan pujor gora bajei dilo, “Ebode sibie tui ni na, nahi, ami oinnio jonore barchedong?”
42007020	Sei di jon sisjioi Jisur sidu lungineigoi, thara Jisure holak, “Ami tortun pujor goribarlittei, Johone amare tor idu dipadeie. The pujor gora bajei dede ‘Ebode sibie tui ni na, nahi, ami oinnio jonore barchedong?’ ”
42007021	Thik sei lokkene, Jisu onek manus biedittun ar bor aw-sugottun gom gorsie, ar dujto aptagun dabei di die. Onek han manuschio gom gorsie.
42007022	Jisu tharare uttor dinei holo, “Tumi jieni degila ar sunila, jeinei sieni Johonore hogoi: Hanune degodon, lengune adton, pharangi manuschun sudduo odon, halune sunodon, ar moragun jeda odon. Ar goribpunor sidu gom hoboran prosar gora awr.
42007023	Jar mor sombonde monor shiongshama nei the hoballie!”
42007024	Sebeden Johonor hobor buoiegun janar porendi, Jisu Johonor sombonde manuschunore huo arambo gorilo, “Moruobomit tumi hi sebartei jeio? Boiere laraidie hagara sebartei jeio ni na?
42007025	Hintu tumi hi sebartei jeio? Doul habor ursie manus sebartei tumi jeio ni na? Suno, jakjomog habor urinei arame thande manuschun raj-ghorot no than.
42007026	Hintu tumi hi sebartei jeio? Muni sebartei tumi jeio ni na? Mui tomare hongor: oi, the munittun bes dangor.
42007027	Etar sombonde Pobitro Sastrot lega age: ‘Sawh, mor hoborboiebuo tor mujungedi padangor. The tor podtan hajei dibo.’
42007028	Haron, mui tomare hongor: Jedog jon miliettun jormo oion, baptisma goridie Johonottun bes huno jon dangor muni nei. Hintu Itchioro rejjiot je begottun sigon, the Johonottun bes dangor.”
42007029	Beg manuschune ar hajana-tulliegune sien suninei Itchioror hodagan thik bili haam helak. Haron sei doge-doge Johone tharare baptisma gori die.
42007030	Hintu Pharisigune ar dhormo Niom hobor pande sigune tharar nijottei bili Itchioror uddischuo-gan mani no lon. Haron thara Johonor baptismagan no manon.
42007031	Sebeden Probuie holo, “Ei jugor manuschun hiloi mui tulona gorim? Thara hedogkie?
42007032	Thara olakke ath-hola bazarot bojinei daga-dagi goronde guroguno dogkie. Thara hon: ‘Ami tomartei bashi bei dilong, hintu tumi no najila. Ami tomartei mono dugor gan gei dilong, hintu tumi no hanila.’
42007033	Haron Johone einei, the pidie ar angguro ros no hai. Ar tumi tare hoio, ‘Tare bhude peie.’
42007034	Munischioro Puobuo einei, haba-daba gorilogi. Ar tumi ho, ‘Habubuo ar mattolliebuore sawh, the olode hajana-tulliegunor, ar pabigunor bondhu.’
42007035	Hintu Itchioro gyenan tar hamanit dega jai.”
42007036	Sei lokkene ek jon Pharisie Jisure bhat hebartei bolelo.
42007037	Sawh, sei sohoranot ekkuo pabi milie elo. Jisu Pharisibuor ghorot bhat har bili hobor peinei, the ekkuo alabaster silo shijirit tumbas tel loinei elo.
42007038	The Jisur pijendi thieinei hanilogi. Tar thengani sogo paniloi bhijei dinei di, tar mada sulaniloi puji dilo. The tar thengani thajei suminei sumi, tumbas tel guli dilo.
42007039	Pharisibuoi Jisure tar ghorot boleiede sibiei, sien deginei mone-mone holo, “Ei miliebuo pabi hinottei, ei Manuschuo judi muni ole, ei miliebuo honna ar hedogkie miliei tare dhorer the hoi paribo.”
42007040	Jisu tare holo, “Simon, mortun tore ekkan hoda hobar age.” Simone holo, “Guruthagur, ho.”
42007041	Sebeden Jisu holo, “Di jon manjie ek jon tengaδ udor diere tenga ugurei pan. Ek jone pas shot denariδ aro ek jone ponjas denari ugurei pan.
42007042	Harottun tengaδ ugureibar no elak hinottei, the duo jono horojchun doye gorinei mab dilo. Ikkie tharar di jonottun honna bes tare hos pebo sei?”
42007043	Simone uttor dilo, “Mui mone gorong, jar bes horoj mab gora oie, sibiei.” Jisu tare holo, “Tui thik hoda hole.”
42007044	Sebeden the miliebuor mokkie oinei Simonore holo, “Ei miliebuore tui degor ni? Mui tor ghorot einei, mor thengani dhoidibartei tui more pani no duos. Hintu the mor thengani tar sogo paniloi bhijei dinei di, tar mada sulloi puji dilo.
42007045	Tui more no sumos. Hintu mui sommuonggidie sittun durinei, the mor thengani sumi no phuroi.
42007046	Tui more tel madat di no duos. Hintu the mor thenganit tumbas tel guli di die.
42007047	Sienittei, mui tore hongor: The more baari hos pai hinottei, tar shagor pab theleio, mui mab dilung. Hintu jare ekkan gori mab die oie, the ekkan gori mab pebo.”
42007048	Sebeden Jisu miliebuore holo, “Mui tor pabpani mab dilung.”
42007049	Tar loge boji agonde sigune holak, “Pabio mab dede Manuschuo ibie honna?”
42007050	Jisu miliebuore holo, “Tor bischiaschane tore uddhar gorilo. Shantie jagoi.”
42008001	Sei porendi, Jisu adame-adame ar sohore-sohore bereinei Itchioro rejjior gom hoboran prosar gori-gori janei dilo. Baro jon sisjio tar somare elak.
42008002	Ar tar somare milieio hoiek jon elak. Sigunottun The dujto aptagun dabei die ar tharar aw-sugkani gom gori die. Meri Magdalini tartun sattuo bhud nigili jeion. Theo tar loge elo.
42008003	Chuzar mogkuo Joana, ar Susannaio tharar loge elak. Joanar negkuo Herod rajar sompotti rageidie elo. Sei miliegune ar onek jone tharar nijor horojchoi Jisure lobiot gorsion.
42008004	Jhag-Jhag manus adam bagenettun tar idu einei thubeiondi. Sebeden Jisu ei tulona hodagan tharare hoi dilo:
42008005	“Ek jon biji shidiei tar bijigun shidibartei gelo. The biji sidi dede sittun, gulodok biji podo pazarat porilag. Manjie uri denar porendi, pheigkune hei phelliekki.
42008006	Ar gulodok biji madi padol sadara jagat porilag. Toj shuguno hinottei uthtie-uthtie sidie oi jeion.
42008007	Ar gulodok biji hada bonot porilag. Hada bonan somare ojol oinei bijigunore dagi rageilo.
42008008	Hintu gulodok biji gom madit porilag. Udinei, ojol oinei ek shot dunuo phol dorilak.” Sei hodagani the honar porendi, birat ro gori holo, “Jar sunibar han age, the sunok!”
42008009	Tar sisjiogune tartun pujor gorilak, “Ei tulona hodagano orthogan hi?”
42008010	Jisu holo, “Itchioror rejjior gubonan buji paribartei tomare gyen die oie. Hintu mui bagi manuschunore tulona dinei hongge jen. ‘Thara sebak hintu seinei buji loi partak noi. Sunde sunibak, hintu buji no paribak.’
42008011	Ien olode tulona hodagano orthogan: Bijibuo olode Itchioro hodagan.
42008012	Podo pazarat porsie bijigun bujoidie sunon sigun. Tare bischias gorineio mukti no pan para Diabolaδ einei tharar ontoranittun Itchioro hodagan nigilei nejai.
42008013	Sadara jagat porsie bijigun Itchioro hodagan suninei hujhi gori mani lon. Tharattun singor nei hinottei thara hanekkon gori bischias goron, ar lubbot poronde somoi thara phelei duon.
42008014	Hada bonot porsie bijigun bujoidie jigun sunir. Hintu thagke-thagke, ior halo sintiet dhon-sompot ar sugkanie dagi rageinei puripunnuo oi no paron.
42008015	Gom madit porsie bijigun bujoidie, jigun Itchioro hodagan ega mone ar gom mone suninei tharar ontorot dorjio dori ragan ar phola phol on.
42008016	“Huno jone seragkuo dhoreinei leiloi dagi no thon. Huno jone subi tholeio no thon. Hintu je somegi, the phor dege para serag serag-dani ugure thon.
42008017	Haron jien lugei thuo oie, sien hulomela gori dega obo. Ar jien ghubei thuo oie sien phogodang gori die obo.
42008018	Senottei, tumi hingori sunor uijkar oio. Haron jar age, tare aro bes die obo. Ar jadtun nei, tar jien age bili mone gore, sien tartun hari luo obo.”
42008019	Sei lokke Jisur mabuo ar tar bheiun tare sebartei jeion. Manjior ghij hinottei thara tar hai jei no paron.
42008020	Sebeden ek jone tare holo, “Sah, tor mabuo ar tor bheiun tor loi hoda hobartei barendi thiei agondi.”
42008021	Jisu tharare holo, “Jigune Itchioro hoda sunon ar manon thara olakke mor ma ar bheiun.”
42008022	Ar ek dine Jisu tar sisjiogun somot ekkan nawt udinei, ar tharare holo, “Billuo uhule jei.” Sebeden thara gelakkoi.
42008023	Ar thara nawdi jade, the ghum gelo. Sebeden billuot borboh bar. Tharar nawgan pani somer hinottei tar bipodot porilak.
42008024	Sisjiogune jeinei tare jageinei holak, “Guruthagur, guruthagur, ami dubir.” Ar the udinei boieranore ar tubol udette paniganore gubilo. Sebeden boieran thameilo ar billuoio olor olo.
42008025	Jisu tar sisjiogunore holo, “Tomar bischiaschan hudu?” Thara dore amok oinei thara-thara pujor goton, “Ibie henjannie Manus? Boierane ar paniganeo ugum de ar tar hoda manon.”
42008026	Ar thara Galili dejor uhuledi Gadara manjio dejot lungilakkoi.
42008027	Thara hulo ugure udineigoi, ekkan sohorottun ek jon manus Jisur idu elo. Tare bhude peie baluk bilon olo. The habor-subor no ure no pine, the ghorot no theinei sojan holat thai.
42008028	The Jisure deginei, jogar parinei tar thengot salam gori porilo. Ar the birat ro gori holo, “Jisu begottun dangor Itchioror Puobuo, tui more hi gorte sas? Mui tore shokto gori hujoli gorongor, tui more hosto no dis.”
42008029	Jisu hajorchie aptabuore Manuschuottun nigili jebartei ugum die hinottei the sien holo. Bhudtuo manuschuore onek bar nejeie. Manjie tare shigolloi adhot-thengot bani rageibar seion. Hintu shigollani the sini phelei ar bhudtuoi tare jonosunnio jagat nejai.
42008030	Jisu tartun pujor gorilo, “Tor nangan hi?” Ar the holo, “Legionδ,” haron onek bhud tar bidirie sommon.
42008031	Tharare tolanei gattuot jebartei Jisu ugum no de para the Jisure hujoli gorer.
42008032	Muonnuot dangor ek pal sugor sorton. Sugoruno bidire jebartei onumoti de para bhudtune Jisure hujoli gorilak. Ar Jisu tharare onumoti dilo.
42008033	Bhudtune manuschuottun nigili jei sugoruno bidire somilakkoi. Sugoro palluo jhok porilo ar tarengodi porinei billuot dubinei mori gelak.
42008034	Jigune sei sugorun soradon, thara sien deginei daba-daba jeinei adamanit ar hai-hure jaganit hoboran holakkoi.
42008035	Hi olo manuschune sebartei elak. Thara Jisu idu lunginei, Jisu bhudtun dabei dede manuschuore degilakki. The habor urinei Jisur thengo hure lokki gori boi agede deginei thara dorelak.
42008036	Ei godhonagan jigune degkuon, sigune sei bhude peie manuschuore Jisu hingori gom gorsier janei dilak.
42008037	Thara shanggadik doreon hinottei, beg Gadara bamo manuschune Jisu thara siottun jaigoi para hujoli gorilak. Ar the nawganot udi gelogoi.
42008038	Hintu bhud dabei dede manuschuoi tar loge jebartei tare baari hujoli gorilo. Hintu tare dipadelo.
42008039	Jisu holo, “Tor ghorot phiri ja. Itchiore tortei hodog dangor ham gori dilo hogoi.” Sebeden manuschoi jeinei Jisu tartei hodog dangor ham gori die begkani goda sohoranot prosar gorilogoi.
42008040	Jisu phirineigoi, manuschune tare asha gori barsei agon hinottei hujhi gori tar loi dega olakkoi.
42008041	Ar sawh, Jaira nange ek jon synagog lobiot gorie siot einei the nije Jisur tengot dhorinei Jisure tar ghorot jebartei hujoli gorilo.
42008042	Haron tar ekkuo gori jhi, sibie morer. The perai baro bojor boios oie Jisu jade manuschune tare theli nedon.
42008043	Sei lokke, siot ekkuo baro bojorchie lo porede phirie bola milie elo. Tar jieni age begkani daktor dorte-dorte horoj gorsie, ar huno jone tare gom gori no paron.
42008044	The Jisur pijendi jeinei Jisur haboro hazat dhorinei jogon-togon lo poranagan bondo olo.
42008045	Jisu pujor gorilo, “More honna dhorsie?” Jogon huno jone haam no haan, Pitore holo, “Probu, manuschune Tore giere theli andon, a hittei, ‘More honna dhorsie?’ hor.”
42008046	Jisu holo, “Mortun hemodagan nigili jeie hinottei mui hoi parong more je the dhorsie.”
42008047	Miliebuoi sien dhora no porsie gori thei no paribo bili hoi parinei, the dore girgirei-girgirei einei the nije mujungot bukpari salam gori porilogi. The hittei tare dhorsie ar tare dhorinei hingori jogon-togon gom olo sien the beg manuschuno mujungot Jisure ho.
42008048	Sebeden Jisu tare holo, “Jhi, sahoj gor. Tor bischiaschane tore gom gorilo. Shantie jagoi.”
42008049	Jisu sei hodagan hode, synagog lobiot goriebuo ghorottun ek jon lunginei tare holo, “Tor jhibuo morsie. Probure hosto no lages ar.”
42008050	Sei hodagan suninei Jisu Jairare holo, “No dores. Bana bischias gor, mui tare gom goreim.”
42008051	The Jaire ghorot lunginei, Pitor, Jakob, Johon ar milie-shawh buor bab-magun bade huno jon tar loge bidirie jebar no dilo.
42008052	Sei lokke thara begkune tartei buk pora oinei handon. Ar gujhi-gujhi handon ar Jisu holo, “No hannio. The no more, the ghum jar.”
42008053	Milie-shawhbuo morsiede thara hobor pan hinottei thara Jisure thatta gori azilak.
42008054	Begkunore the nigilei denar porendi, the tare adot dhorinei daginei holo, “Nagori, uth!”
42008055	Tar poranan aro phiri einei the jogon-togon udilo. Sebeden, the hebartei bhat tharare Jisu die bajei dilo.
42008056	Milie-shawhbuor bab-magune shanggadik amok olak. Hintu The hi goridie sien harore no hobartei tharare mana gorilo.
42009001	Sebeden Jisu tar baro jon sisjio ek loge daginei tharare beg bhudtuno ugure ar biedi gom gori dibar, hemoda ar odhihar dilo.
42009002	Ar Itchioror rejjiogan prosar goribartei ar aw-sugkie gom goribartei the tharare dipadelo.
42009003	Jisu tharare holo, “Porbhajottei hitchu no loio. Ludig ok, hotchal ok, pidie ok no loio. Tengaδ no loio ar dibie shilum no loio.
42009004	Ar tumi je ghoranot gorba uduogoi, sei jaganottun no jo song, siot thagkuo.
42009005	Ar je tomare lobiot no gore tumi jokke sei adamanottun nigili jade tharare tomar thengo dhullieni jhari di ejchio. Sien tharar biruddie shakki obo.”
42009006	Sebeden thara jeinei adame-adame. gelak. Jagai jagai gom hoboran prosar gorilak ar manuschio gom gorilak.
42009007	Sei lokke, seiran rejjior sason-gorie Herod Tetrakoδ Jisu gorsiede hamanir hobor begkani suninei buji borei no ejer. Hoiek jone honde Johone morattun jiei uttie.
42009008	Hoiek jone olakke Elija dega diegidie. Aro ek dagie holakke ek jon purona amolo muni jiei uttie.
42009009	Herode holo, “Mui Johonore sirie habi duong. Hintu mui hobor sunongotte sibie honna obo? Ar the Jisure sebartei dharoj gorilo.
42009010	Dipadeiede sigun phiri einei thara hi-hi gorsiondoi begkani Jisure holakki. Sebeden the tharare Bethsaida sohoro hai ekkan niribili, jonosunnio jagat nejeilo.
42009011	Manuschune hobor peinei, thara tar pije gelak. Sebeden tharare ghoji lonar porendi, the tharare Itchioro rejjiogano sombonde holo. Ar jigun gom gori dibar elak sigun The gom gori dilo.
42009012	Bel duppie-duppie, baro jon sisjioi tar sidu jeinei holakkoi, “Ien niribili jaga hinottei thara ei jagano seropala adamanit ar hedot jan para manuschunore dipada. Thara sei jaganit hebar-thebar togei pari bakkoi.”
42009013	Hintu the tharare holo, “Tumi tharare hiju hebar jinij duo.” Thara holak, “Amartun paschan pidie ar dibie maj bade ar hitchu nei. Anole, ami jeinei ei beg manuschunottei haidie jinij hini pebonggoi.”
42009014	Haron siot perai pas azar morod elak. Hintu Jisu tar sisjiogunore holo, “Ponjas jon ponjas jon gori tharare boja bajei duo.”
42009015	Ar thara beg manuschunore boja bajei dilak.
42009016	Jisu paschan pidie ar dibie maj adot loinei, agajo mokkie seinei pidiegani ar majchuno ugure asirbad girilo. Sebeden the pidiegani hotta gorinei, manuschunore bhag gori dibartei sisjiogunore dilo.
42009017	Thara begkune helak ar begkunor ped bhorilo. Hei-hai hotta-hutti ar ugursieni thara tuli lolakke boron baro lei.
42009018	Ar edogkie olo, Jisu gai-gai gori bor mager. Tar sisjioguno tar loge elak. Sebeden the tharattun pujor gorilo, “Jonogone mui honna bili hon?”
42009019	Thara uttor dilak, “Hoiek jone honde baptisma gori die Johon, ar oinnio jone honde Elija. Ar ek dagie honde ekkuo purona amolo muni jiei uttuoschie.”
42009020	Jisu holo, “Hintu tumi more honna bili ho?” Pitore uttor dinei holo, “Tui olede Itchioror Kristo.”
42009021	Thara harore no hobartei Jisu tharare shokto gori mana gorilo ar ugum dilo.
42009022	Jisu holo, “Munischioror Puobuoi onek dug-hosto pebo. Borjonnune, rajguruthagurune ar dhormo niomor mastorune tare no manibak. Tare morei pheleibak, hintu tin dino madat The aro jiei udibo.”
42009023	Sebeden Jisu thara begkunore holo, “Je mor loge judi edo sai, salen, tar nijor monjokka no gori din bagene tar kroschan buginei mor loge ejok
42009024	Haron je tar poranan bajeibartei sai, the areibo. Hintu je mortei tar poranan arai, the tar poranan rokkie goribo.
42009025	Haron ek jone goda songsaran peinei judi the nas ole bah areile, tar hi lab obo?
42009026	Haron je mortei ar mor hodaganittei lajai, jokke, Munischioro Puobuo tar nijor ar Babor oborugkandoi pobitro sorgo-dudtun somot ebo, sekke tartei lajei dibo.
42009027	Mui tomare soittio hodagan hongor: Iot hoiek jon thiei agonde sigunottun Itchioror rejjiogan no degon song thara mortak noi.”
42009028	Jisu sei hodagan honar perai attio din porendi, the Pitorore, Johonore ar Jakobore tar loge nilo. Ekkuo mounot bor magibartei the udilogoi.
42009029	The bor magode, tar muo sengera bodolinei debo-rong phudilo. Tar haborani dhub oinei jhimid-jhimid joler.
42009030	Ar sawh, di jon manjie tarloi hoda hodon. Sigun olakke Mosiloi Elija.
42009031	Thara oborug gori dega duondi. Thara Jerusalemortun The songsaran sari jebode hodagan hodon.
42009032	Hintu Pitore ar tar somarsiegune ghum jadon. Thara ghumottun puro gori jaginei, Jisur oborugkan degilak ar tar somare di jon thieie gori degilak.
42009033	Sei di jon manus Jisu hai hurettun jadonde seiet, Pitore Jisure holo, “Guruthagur, ami iot thele gom obo. Tinan bajei bani tortei ekkan, Mosittei ekkan ar Elijattei ekkan.” Pitore hi hor theio hobor no pai.
42009034	Pitore sien horte seiet, ek sak meg einei tharare dagilogi. Megkane tharare dagode thara dorelak.
42009035	Megkanottun ekkuo sobdo bhar olo, “Ibie mor agojor Puobuo. Tar hoda suinnio.”
42009036	Sobdobuo thum oinei, thara bana Jisure degilak. Ar thara olor gori thelak. Sei lokke thara hi degkuon, thara harore no hon.
42009037	Tar hellie thara mounnuottun lambegoi, shagor manus Jisuloi egottor olakki.
42009038	Ar sawh, manjior jhagottun ek jone birat ro gori holo, “Guruthagur, mui tore hujoli gorongor, the bana ekkuo gori mor puo hinottei tare ekka sei de.
42009039	Sah, tare bhude pai ar abada gori the hijiek hari ude. Tare borat gori pelai, honggorong oi ar muendi phena nigilai. Tare gha goridinei mone no hoie gorinei nigili jai.
42009040	Mui tor sisjiogunore bhudtuo dabei dibartei baari hujoli gorsiong. Hintu thara no paron.”
42009041	Jisu holo, “Oh ei jugor bischias no gorsie hu-pode jode manuschun! Mui tomar loge hodog bilom theim? Hodog bilom mui tomare soijjio gorim? Tor puobuore idu ano.”
42009042	Gurobuo ette seiet, bhudtuoi tare borat ori phelei honggorong goreie. Jisu hajorchie aptabuore gobinei begkune sokko-bokko olak. Jisu gorsiede haman begkune amok thareilak. Sebeden Jisu tar sisjiogunore holo.
42009043	Itchioro mohimagan deginei, gurobuore gom gori dinei di tar babo idu gojei dilo.
42009044	Ei hodagani mondi suno: Haron Munischioro Puobuore manjior adot gojei dibar somoi oi ejchie.”
42009045	Hintu The hi holo thara no bujilak. Thara no bujon para, the ghubei thoie. Ar tharaio dore pujor no gorilak.
42009046	Honna begottun dangor obo, ei hoda ganottei tharar moiddie torga-torgi arambo olo.
42009047	Hintu Jisu, tharar mono hodani buji parinei, ekkuo sigon guro aninei tar dagedi thie bajei dilo.
42009048	Sebeden the tharare holo, “Je ei sigon gurobuore mor nange lobiot gore, the more lobiot gore para obo. Ar je more lobiot gore, more dipadeiebuoreo the lobiot gore para obo. haron je tomar moiddie begottun niroit, the begottun dangor obo.”
42009049	Ar Johone holo, “Guruthagur, tor nange bhud dabei dette ami ek jon manus degkiei. The amar moiddie tor pijedi jeie manus noi hinottei, ami tare mana gorsei.”
42009050	Jisu holo, “Tare mana no gorsio. Haron je amar biruddie noi, the amar pokke.”
42009051	Jisure sorgot tulibarloi somoibuo hai ejchie. Sei udischuo gori Jerusalemot jebartei the sindi mokkie mu olo.
42009052	Tar akke akke the hoborbuo padeilo. Tartei thebar jaga togei dibartei, sei manuschune ekkan Samari manjior adamot somelakkoi.
42009053	Jisu Jerusalemot jar hinottei, adammiegune tare lobiot no gorilak.
42009054	Tar sisjio Jakobpoi Johone sien deginei, thara holak, “Probu, ami agun dagilie tui hi mone goros?”
42009055	Hintu The phirinei tharare gobinei holo, “Tumi henjannie aptar manus tumi hobor no po.
42009056	Munischioro Puobuo manjior poran nas gori dibartei no eje. Hintu rokkie gori dibartei ejchie.” Sebeden thara aro ekkan adamot gelak.
42009057	Thara podedi adi jade, ek jone Jisure holo, “Probu, tui jidu jas mui tor pune-pune eim.”
42009058	Sebeden Jisu tare holo, “Sialunottun haath age ar agajot uronde pheigkunottun bha age. Hintu Munischioro Puobuottun tar siriebuo thobaro jaga nei.”
42009059	Ar Jisu aro ek jonore holo, “Mor pune-pune ai.” Hintu the holo, “Probu, babare garebartei more akke jebartei onumoti de.”
42009060	Hintu Jisu tare holo, “Moragune tharar nijor moragun garadok. Hintu tui ja ar akke Itchioro rejjiogan prosar gorloi.”
42009061	Sebeden aro ek jone holo, “Probu, mui tor loge eim. Hintu mui akke jeinei mor ghorbuogunottun bidei magi ejonggoi.”
42009062	Jisu tare holo, “Je alsuode langolanot dhorinei pijendi sei thai, the Itchioro rejjiottei lak noi.”
42010001	Sei porendi, Probu aro oinnio huttur jon beitulilo. The jebode sohoranit ar jaganit tartun akke-akke tharare di jon di jon gori dipadelo.
42010002	The tharare holo, “Ghomun diebar jodepode shagor age, hintu ham gorie hom. Senottei, ghomun dieie hedot dipadebartei gomor Girojchuore shokto gori hujoli gori.
42010003	Sawh, jharbuo huguro sere bera-shagolo shawh dogkie gori mui tomare padangor.
42010004	Tengaδ hollie ok hotchal ok no loio. Jodaio no loio. Ar podot harore salam no gorsio.
42010005	Je ghoranot tumi uduogoi, akke hoio ‘Ei ghoranot shanti ok.’
42010006	Judi shanti hos peie manus thele, tomar shantigan tar ugure thok. Anole, shantigan tomar idu phiri ebo.
42010007	Ekkan ghorot thagkuo. Thara hebar-debar jien duon sien heio. Haron ham goriebuoi tar bedonun pana lak. Ghore-ghore no bereio.
42010008	Tumi je sohoranot somogoi, thara tomare lobiot goribak. Thara tomare jien hebartei duon sien heio.
42010009	Aw-sugkie thele, tharare gom gori duo. Ar tumi tharare hoio: Itchioro rejjiogan tomar hai ejchie.
42010010	Ar tumi je sohoranot somogoi, thara tomare lobiot no gorilie, pode-pode jeinei ien hoiogoi:
42010011	Tomar sohorano dhullieni amar thengopadar baschie, Sieni ami tomar biruddie jhari dir. Tobuio tumi hobar peio, Itchioro rejjiogan tomar hai ejchie.
42010012	Hintu mui tomare hongor, Bijiero Dinnuot sei sohorano manuschunor sastiganottun borong Sodomor sastigan sorjio gora jebo.
42010013	Oh Korazin, tor hobal puribo! Oh Bethsaida, tor hobal puribo! Haron tomar siot amok ham gora jeiede sieni judi Tyre ar Sidon sohoranit gora jedo, thara bojinei bosta urinei ar shei gulinei honatto tharar monani phireion bili degelakkun.
42010014	Hintu bijierot tumi sasti pebade darane Tyre ar Sidonor sastigan sorjio gora jebo
42010015	Ar oh Kapernaum, tui sormanloi sorgo song uttuoschie sibie, Padalot tore phelei die obo.
42010016	Je tomar hoda sune, the mor hodaio sune. Je tomare the moreio no manibo. Ar je more no manibo, the more dipadeiebuoreo no manibo.”
42010017	Sebeden hottur jon manus hujhi gori phiri einei holakki, “Probu, tor nange bhudtuneo amar Odino tole than.”
42010018	Jisu tharare holo, “Deba jhimileni dogkie gori Soitannuo sorgottun portegi mui degkuong.
42010019	Sawh, sabo ar di-darchie pugo ugure hus di paro para, ar huno hitchuie tomare hoti gori parto noi.
42010020	Hintu Bhudtun tomar odinot tole thande hinottei hujhi no oio. Hintu tomar nangani sorgot lega age hinottei hujhi oio.”
42010021	Sei lokke Jisu Apta darai hujhi oinei holo, “Oh Ba, sorgo ar pittimir Probu, tui ei hodagani gyeni ar buddhi-bola manuschunottun lugei thoios, hintu sigon guro sannie manuschuno idu ieni phogodang gorilie hinottei mui Tore donniobad duongor. Oi Ba, haron sien tor gom lage.
42010022	Baba begkani mor adot gojei die. Babe bade Puobuore huno jone hobor no pan. Puobuo bade ar Babpuoi janei dede sigun bade huno jone Babore hobor no pan.”
42010023	Sebeden Jisu tar sisjioguno mokkie phirinei juj-juj gori holo, “Tumi jieni degor sieni degodonde sogkun baari hoballie.
42010024	Mui tomare hongor, bhaluk jon munie ar rajai tumi degotte sieni sebartei dhap gorineio, thara sei no pan. Ar tumi sunotte sieni sunibartei dhap gorineio, thara suni no pan.”
42010025	Ar sawh, ek jon Dhormo Niom janiei Jisure joga sebartei thieinei holo, “Guruthagur, ononto jibon pebartei mor hi gora poribo?”
42010026	Jisu tare holo, “Niomanot hi legkie? Siot tui hi madeios?”
42010027	Sebeden Dhormo Niom janiebuoi uttor dilo, “ ‘Tor PROBU Itchiorbuore tor goda ontorandoi, tor goda aptabuoloi, tor goda bolandoi ar goda tor monandoi, tui hos pei pebe,’ ar ‘Tore tui hos paschie dogkie tor paralliegunoreio tui hos peis.’ ”
42010028	Jisu tare holo, “Tui thik gori uttor dile, tui sien gorloi tui bajibe.”
42010029	Hintu the nijore-nije ni-duji bili dagebartei tartun mone hor hinottei, the holo, “Honna mor parallie?”
42010030	Jisu tare uttor dilo, “Ek jon manus Jerusalemortun Jerikkot jade, dagedo adot porilo. Dagettune tar habor-suborani phuei loinei tare thajei marinei, adha-mora gori phelei gelak.
42010031	Sebeden edogkie olo, ekkuo dhormo guru sei podtanodi jar. Dhormo gurubuoi tare deginei podtan pazara phari gelogoi.
42010032	Ar sedogkie gori ek jon Levi manus siot lungilogi. The tare deginei, theo podtan pazara phari gelogoi.
42010033	Hintu ek jon Samari manus porbhajot jade, tare lagot pelogi. The tare deginei sit purilo.
42010034	The tar sidu gelo. Tar ghobanit tel ar angguro ros dali dinei, bani dilo. The tare tar nijor gadhabuo pidit tulinei ekkan porbhajchie ghorot ninei, tare jotton gori thoiegoi.
42010035	Tar hellie the siottun jadegoi, the dibie denariδ nigileinei porbhajchie ghoro girojchuore dinedi holo, ‘Tare jotton goris. Tui aro jigun horoj goros, mui phirte sigun dimbi.’
42010036	Sei tin jonottun honna dagedo adot porsie manuschuor parallie bili tui mone goros?”
42010037	Dhormo Niom janiebuoi holo, “Tare doye gorsiede sibie.” Jisu tare holo, “Tuio jeinei sedogkie gorloi.”
42010038	Sebeden thara jade-jade ekkan adamot somilakki. Martha nange ekkuo milie Jisure tar ghorot lobiot gorilo.
42010039	Meri nange sei miliebuor ekkuo bon elo. Meri Jisure thango hure bojinei tar hoda suni age.
42010040	Hintu Martha hebar jugol gorte no tangorer. The Jisur sidu jeinei hologoi, “Probu, mor bonnuoi beg hamani more theli aberei dede tui mone no goror? Senottei, more bol dibartei tare hona?”
42010041	Jisu tare uttor dilo, “Martha, Martha, tui balukkani sintie gorinei jagulug oi thas.
42010042	Bana ekkan jinij dorkar. Meri sei gom jinijchan bei loie. Mui sien tartun hari no lom.”
42011001	Jisu ekkan jagat bormagode edogkie olo. The bor magi phureinei, tar ek jon sisjioi tare holo, “Probu, hingori bormage Johone tar sisjiogunore sigei dede dogkie gori amareo sigei dena.”
42011002	Jisu tharare holo, “Edogkie gori tumi bor magkio: Amar sorgo Bab, tor nangan pobitro ok. Tor rejjiogan ejok. Tor ischie sorgot jedogkie goron, ei pittimitio sedogkie gortok.
42011003	Amare nitto hebar haiddio oi para dis.
42011004	Amar ugure duji goronde sigun mab di die dogkie, tuio amar pabpani mab goris. Ar amare hu-podedi no nis hintu bojongguottun amare rokkie goris.”
42011005	Jisu tharare holo, “Dorilo, tomar ek jonottun ekkuo bondhu age. Ar reid songbhagot the tar bondhubuo sidu jeinei hoiegoi, ‘Bondhu, more tinan pidie udor dena.
42011006	Haron more ekkuo bondhu porbhaj gorte ikkie the mor idu ejchie. The hebartei mortun hitchu nei.’
42011007	Sebeden manuschuoi ghoro bidiriettun holo, ‘More thoischie no goris. Duoran nada oie ar mor puo-shabagun mor loge bischonot ghum jadon. Mui bischonottun udinei tore hitchu di pattung noi.’
42011008	Mui tomare hongor, the tar bondhu bili udinei tare hitchu no dileo, the laj thiek gori hujoli gorer hinottei tar jedogkani lage sedogkani dibo.
42011009	Mui tomare hongor: Mago, tomare die obo. Togo, tumi peba ar baschuo, tomare huli die obo.
42011010	Haron je mage the pai. Je togai the suph pai ar je baschiei tare huli die oi.
42011011	Tomar moiddie ek jon babottun tar ekkuo puoi judi pidie mage, the hi tare sil dibo? The judi maj mage, majo azai the hi tare sap dibo?
42011012	Ar the judi boda mage, the hi tare di-darchie puk dibo ni na?
42011013	Tumi gom noi oineio tomar puogunore gom-gom jinij di jano, senottei tomar sorgo Babe jigune magon sigunore sittun bes Pobitro Apta a hittei no dibo?”
42011014	Jisu ekkuo no mattie bhud dabei der. Bhudto nigili jeinei, manuschuoi hoda holo senottei manuschune amok olak.
42011015	Hintu hoiek jone holak, “Bhudo raja Belzebular darai the bhud dabei de.”
42011016	Ar ek dagie tare joga sebartei agajottun ekkan sinno tartun magilak.
42011017	Hintu Jisu tharar mono bhabonagani hobor peinei tharare holo, “Jei rejjiogan odosat di bhag oinei nijere-nije biruddie solilie, sei rejjiogan dongso obo. Ar jei ghorbobuo di bhag oinei nijere nije biruddie solilie, sei ghorbobuo bhangi jebo.
42011018	Ar Soitannuo judi the nijere-nije bhag oinei biruddie sole, hingori tar rejjiogan tigi thebo? Belzebula darai mui bhudtunore dabei duong tumi hola hinottei mui ei hodagan holung.
42011019	Ar mui judi Belzebula darai bhudtunore dabei duong, tomar puogune har darai bhud dabei duon? Senottei thara tomar bijierok obak.
42011020	Hintu mui judi Itchioro angulluo darai bhudtunore dabei duong, salen Itchioro rejjiogan hamakkai tomar hai ejchie.
42011021	Ek jon boli manjio aittier saji theinei, the tar nijor ghoran subi thele, tar pojabiriegani rokkie obo.
42011022	Hintu tartun bes boli ek jon ei, tare akkromon gorinei tare jidinei, the nirbhor gorede aittierani hari lole, the luddi loie jinijchani bhag goribuo.
42011023	Je mor loge noi, the mor biruddie age. Ar je mor loge no thuboi the settera gore.
42011024	Jokke hajorchie aptabuoi manjiortun nigili jai. Sokkene the jireibartei shuguno jaga hotta di jeinei jireibar jaga togeinei no pelo. Sebeden the holo, ‘Mui phelei ejchiongge ghoranot phiri jang.’
42011025	Bhudtuo einei, ghoran suri phellie ar sajeie gori degilogi.
42011026	Sebeden the jeinei tartun bes bojong oinnio sattuo bhud tar loge anilogoi. Ar thara sominei siot bojotti gorilakki. Sei manuschuor polim dojaganottun jero dojagan bes horab olo.”
42011027	Jisu sei hadagani hode, manjior jhagottun ekkuo miliei birat ro gori tare holo, “Jei miliebuoi tore phudeie ar bugo-dut habeie, the hoballie.”
42011028	Hintu Jisu holo, “Noi, noi, je manuschune Itchioro hoda sunon ar manon, thara hoballie.”
42011029	Jhag-jhag manus Jisur seropala thubeinei, the huo arambo gorilo, “Ei jugo manuschun olakke bojong. Thara sinno sebartei mone hoi. Muni Jonar sinnogan bade tharare huno sinno dega odo noi ar.
42011030	Ninevi sohoro manuschunottei Jona elode sinnogan. Thik sedogkie gori, Munischioro Puobuoio ei jugo manuschunottei sinno obo.
42011031	Bijiero dinnout, Dokkino Ranibuoi ei jugo manuschuno loge udinei tharare dujot doribogi. Haron, Solomon rajar gyeno hoda sunibartei pittimir thumortun the ejchie. Ar sawh, Solomon rajartun bes dangor iot ek jon age.
42011032	Bijiero dinnuot Ninevi sohoro manuschune ei jugo manuschuno loge udinei, tharare dujot doribakki. Haron, Jona prosar gorinei, thara monani phireion. Ar sawh, Jonattun bes dangor iot ek jon age.
42011033	“Huno jon serag dhorenei lugei no thon ar soro dagi no thon. Hintu je somegi the phor dege para, serag-danit the thoi.
42011034	Sog olakke heyeganottei seragor dogkie. senottei, tor sogkun gom ole, tor goda heyegan phor obo. Hintu tor sogkun horab ole, tor heyegan goda andhar obo.
42011035	Senottei tor bidirie agede phoran andhar no oi para seis.
42011036	Sebeden judi tor goda heyegan phor ole, ekkenaio andhar no ole, tor heyet serag jolette dogkie gori tor goda heyegan phor olode sie.”
42011037	Jisu hoda hoi phureinei ek jon Pharisie tar loge bhat hebartei tare bolelo. Senottei, Jisu bidirie jeinei hebartei bologoi.
42011038	Hebar akkendi Jisu bureinei ad no dhoi bili Pharisibuoi thareinei, the amok olo.
42011039	Sebeden Probuie tare holo, “Tumi Pharisigune goloj ar bajon-hodora barendi sap goro. Hintu bidirendi oghur lubbo ar bojonggoi boron oi ago.
42011040	Tumi murukkogun Jei Itchiorbuoi manjior barendi ien baneie, the manjior bidirendi ieno no banai ni na.
42011041	Tumi gorib dugkiere bidiriettun dan gorillie, ar sawh begkani tomar sudduo obo.
42011042	Oh Pharisigun, tomar hobal purok! Haron tumi dos bhagor ek bhag toloji, sabarang ar beg sak pat dan goro. Hintu niai ar Itchioro hospanagan tumi puri phellio. Oinnio hamani no gorsie gori phelei no jeinei ieni tomar, gorana osit.
42011043	Oh Pharisigun, tomar hobal purok! Haron synagogot begottun moillioban bojibar jaga ar ade-bazare manjie tomare salam goridak tomartun mone hoi.
42011044	Oh phagara dhormo niomor mastorun ar Pharisigun, tomar hobal puribo! Haron tumi olade no degkie sidiesalo dogkien, ar manjie hobor no peinei uri-uri beran.”
42011045	Sebeden ek jon dhormoniom janiei tare holo, “Guruthagur, sei hodaganiloi tui daw amareo itjiot marotte.”
42011046	Jisu tare holo, “Oh dhormo niom janiegun, tomar hobal purok! Haron tumi manjiore no jinede gour bugi bugei duo. Ar tum ole, nije ekkuo angulloio bugibuo no dhoro.
42011047	Tomar hobal puribo! Haron tumi munigunottei sidiesal bano, jigunore tomar purbo-puruschune morei pheleion.
42011048	Senottei tomar purbo-puruschune gorsionde hamani tumi mannio bili tumi shakki duor. Haron thara morei phellion ar tumi sigunor sidiesalani bano.
42011049	Sienittei, Itchiore tar gyenodi hoie, ‘Mui thara sidu munigunore dipadeiegun padeim. Thara hoiek jon tharattun morei pheleibak ar ek dagire uttiesar goribak’.
42011050	Senottei, songsar sristi gora oiede siottun duri jei munigunor logani phellion, sigunor daetto ei jugo manuschune bugi pebak.
42011051	Oi, mui tomare hongor, Abelor lo phelei denattun duri Zekariar lo phelei dena song, jare pallienganor mondiro sere morei pela oie. Sienir beg daettogani ei jugo manuschune bugi pebak.
42011052	Oh dhormo niom janiegun, tomar hobal purok! Haron gyeno chabigan tumi loio. Tumi nijeio no somo ar somadonde sigunoreo tumi giri rageio.”
42011053	Jisu sei hodagani honar porendi, dhormo niomo mastorun ar Pharisigun tarloi rak gori torga-torgi gora arambo gorilak. Nanakkan hoda sombonde the tharare uttor de para, tare huo bajei dibartei sesta gorilak.
42011054	Tar hodat tare dujot phelebartei thara subi thelak.
42012001	Sei lokke, guni no parsie ektal manus thubeion hinottei thara-thara uro-uischie gorton. Bego akke Jisu tar sisjiogunore ho dorilo, “Pharisiguno molitun tumi nije uijkare thagkuo. Sien olode phagara.
42012002	Haron phogodang gora no obo jinij hitchu nei jieni dagi raga oie, ar hobor no peie jinij hitchu nei, jieni ghubei thuo oie.
42012003	Senottei, andharot tumi jieni hoio, sieni phorot sunibak. Gudhi bidirie tumi jieni hanot phuju-phuju gori hoio, sieni salo ugurottun jogar pari-pari hoi die obo.
42012004	Bondhulok, mui tomare hongor: ‘Je heyegan morei phelei di pare ar sei bara hitchu gori no pare ar, tare no doreo.
42012005	Hintu tumi hare doreba mui tomare degei duong: Morei pelanar porendi, norogo agunot phelei di paribar jar hemoda age tare doreo. oi, mui tomare hongor, tare doreo.
42012006	Paschuo soroi dibie poijieloiδ bejonde noi ni? Tobuio Itchiore ekkuo soroio puri no pelai.
42012007	Hintu tomar mada sulanio beg gona oie. Senottei, no doreo. Tumi ektal soroiottun bes moillio.
42012008	Mui tomare hongor, “Manjior mujungot je nahi haam hebo, Munischioro Puobuoio Itchioro sorgo-dudtuno mujungot tare haam hebo.
42012009	Hintu manjior mujungot je more bharai, Munischioro Puobuoio Itchioro sorgo-dudtuno mujungot tare bharebo.
42012010	Ar je Munischioro Pobuo biruddie hoda hoi, sien tare mab die obo, Hintu je Pobitro Apta biruddie hoda hoi, tare mab die odo noi.
42012011	Manjie tomare synagogo manuschuno mujungot, sason-gorieguno mujungot nejeile, hingori hobagoi ar hi hobagoi sienir sombonde sidie no gorsio.
42012012	Haron, sei lokke tumi hi hobagoi sien Pobitro Aptai sigei dibo.”
42012013	Manjior jhagottun ek jone Jisure holo, “Guruthagur, babo sompotti morloi bhag gorto mor bheibuore hoi de.”
42012014	Hintu Jisu tare holo, “Bhai honna more bijier goridie ok bah bhag goridie baneie?”
42012015	Sebeden Jisu tharare holo, “Tumi lubbo no aw para nijere nije uij rageio. Haron, manjior jibonan bana aisai dhon-sompottir jurono noi.”
42012016	Sebeden Jisu ei tulona hodagan tharare hoi dilo. The holo, “Ek jon dhoni manjior bhuiot baari unnoti olo.
42012017	The bhabi seinei holo, ‘Mui hi gorim? Mor ghomun thobar daw jaga nei ar.’
42012018	Sebeden the holo, ‘Mui ien gorong. Mor gom ghorani bhanginei birat birat gori tulong. Sienit beg mor ghomun ar mor gom jinijchani bhorei thom.
42012019	Sebeden mui mor porananore hom, “Oh poran, tui shagor gom jinij aisai gori joma gori thoios. Sieni baluk bojor paribie. Aram gor, haba-daba gor, ar hujhie thak.” ’
42012020	Hintu Itchiore tare holo, ‘Tui behup, edchie reidot tor poranan nigili gele, tui tortei joma gori rageioschie jinijchani har obo sei?’
42012021	Je Itchioro pokke dhoni noi ar nijottei dhon-sompotti joma gore, the sei manuschuo dogkie obo.”
42012022	Sebeden Jisu tar sisjiogunore holo, “Senottei, mui tomare hongor: Tomar poranani baji thebartei hebar sidie no gorsio. Tomar heyeganittei, hi uriba piniba sidie no gorsio.
42012023	Poranan haiddiottun bes dorkar ar heyegan habor-suborottun bes dorkar.
42012024	Hobaguno sombonde bhabi sawh dei. Thara noio hujuon ar noio habon. Tharattun dhan-sorong bah gola ghorio nei. Tobuio Itchiore tharare habai. Tumi pheigkunottun onek bes moillio daw.
42012025	Hintu tomartun honna sidie gorinei tar heyegan ek ad lamba gori pare?
42012026	Tumi judi sei shadaron jinijchan gori no paro, a hittei oinnio jinijchani sombonde sidie goror?
42012027	“Phulun hingori dangor on bhabi sawh. Thara hamo no goron ar shuduoio no hadon. Hintu Solomonore oborug gori sajileo esannie ekkuo phulo dogkie doul odo noi.
42012028	Madot edchie jei herani age ar hellie suluot phelei die obode sienire judi Itchiore sedogkie gori sajele, Oh hom bischias-bolagun Sittun bes tomare the no sajebo ni na?
42012029	Sebeden haana-dana sombonde tumi no thogeio ar ienor belai monot shiongshama no gorsio.
42012030	Haron songsaro beg jado manuschune ieni togan. Hintu tomar Babe ieni tomar dorkar lagede the hobor pai.
42012031	Hintu Itchioror rejjiogan togo, ar sieni the begkani tomare dibo.
42012032	“Oh sigon bera-shagolo dolluo, tui no dores. Haron Babe tomare rejjiogan dibartei bhar oie.
42012033	Tomar dhon-sompottigani bejinei gorib dugkiere dan gorogoi. Puron no oidie tengaδ hollie jugolo. Sure sur gori no paran ar puge hei no paron hinottei huno din hoi no jaidie jaganot sorgot tomar dhonani joma goro.
42012034	Haron tomar dhonani jiot thai tomar monanio siot thebo.
42012035	“Guz dinedi jugol oinei thago ar serag dhoreinei jaleinei thoio.
42012036	Gaburune tharar girojchun melattun phiribarlottei barsei thande dogkie oio. Thara ele, duorani baschiebakgo jogon-togon tare huli dibag.
42012037	Girojchuo ele jei dajigun sojage the lagot pebogi sigun hoballie. Mui tomare soittio gori hongor, the nije habor ureidie tharare hebartei bojeinei the einei tharare lobiot goribogi.
42012038	The reid songbhagot ok bah poittie amollie ok the einei jigunore sojage lagot pebogi sigun hoballie.
42012039	Hintu tumi ien hobor po daw. Ghoro girojchuoi judi surbuo ebode somoibuo hobor pedo, the subi theinei tar ghoran huno din sur obar no dilun.
42012040	Senottei, tumio jugol gori thei peba. Haron aza no gorode lokkene Munischioro Puobuoi ejer”
42012041	Sebeden Pitore Jisure holo, “Probu, ei tulona hodagan tui bana amare hole, nahi begkunore hole?”
42012042	Probue holo, “Honna sale bischiasi ar gyeni sompotti rakullibuo sei? Tar girojchuoi tare tar ghoro daetto dibo. The oinnio sagorsiegunore okto mojim tharar hebar bhagkun bhag gori dibo.
42012043	Girojchuo ele tar dajibuor sedogkie gorte degilegi, sei dajibuo hoballie obo.
42012044	Mui tomare soittio hodagan hongor: The tar jieni age sieni ugure odhiharibuo tare banebo.
42012045	Hintu sei dajibuoi judi mone-mone hoi, ‘Mor girojchuo harai edo noi,’ ar the milie ar morod sagorsiegunore mara arambo gore ar mod bhang heinei mattol oi thele,
42012046	sei dajibuor girojchuo the asha no gorede dinnuot ele, ar the aw-sedono oktot lungilegi, tar girojchuoi tare di hotta goribogi. Ar the tare Aw-bischiasiguno somare jaga thik gori dibo.
42012047	“Jei dajibuio tar girojchuo tare hi gora bajei dibo hobor pai, hintu the nije jugol no oinei ar girojchuor ischie doge, tare thajei mara obo.
42012048	Hintu je hobor no peie gori sasti peie gori sasti pebar ham gore, tar sastigan hom gora obo. Jare bes die oie, tartun bes dabi gora obo. Jar idu bes gori gojei die oie tartun bes gori maga obo.
42012049	“Songsarot mui agun bajei dibartei ejchiong. Ien honatto agun bajei die odo gom olun. Dori pari arambo odo mor mon phureilun,
42012050	Mui ek bar baptisma lom. Ar sien jabot shir no jai, tabot mor shanggadik heye gor age.
42012051	Songsarot mui shanti gori dibartei ejchiong bili tumi mone goro ni na? Mui tomare hongor, “Shobai noi. Hintu munischioror moiddie parok goribartei mui ejchiongge.
42012052	Haron ikkiettun duri ekkuo ghorbuot pas jon manus bhag gorim. Tin jone di jono biruddie obak. Ar di jone tin jono biruddie obak.
42012053	Babpuoi tar puobuor biruddie parok obo, ar puobuoi tar babpuor biruddie, obo. Mabuoi tar jhibuor biruddie obo, ar jhibuoi tar mabuor biruddie obo. Shuribuoi tar bobuor biruddie obo, ar bobuoi tar shuribuor biruddie obo.”
42012054	Sebeden Jisu manuschuno-reio holo; “Pojimendi meg sak uttie degilie jogon-togon tumi ho, ‘Jhor ejer. Ar sien oi’.
42012055	Ar dokkinottun boier bele tumi ho, ‘Edchie dinnuo gorom obo.’ Ar sien oi.
42012056	Phagaragun! Debabuoi ar pittimigan gom obo na no obo tumi hobor po, a hittei ei jugo hobor no po?
42012057	“Thik oi ni noi a hittei tumi nije bijier gori no sawh?
42012058	Tomar sottrubuoloi agimo sidu jade, adapodot, tarloi tomar jagulugkani shireio. A no ole the tore agimuor adot gojei dibogoi. Ar agimuoi tore polischuor adot gojei dibogoi. Sebeden polischuoi tore jiel-hanat bhorei thobogoi.
42012059	Mui tore hongor: Ekkuo poijieδ bagi theleio tui siottun nigili pede noi.”
42013001	Sebeden sei lokke, siot elakke manjiortun hoiek jone Galili hullier sombonde Jisure hobor holak. Thara dali dede, seiet Pilade tharar lo mejei die.
42013002	Jisu manuschunore holo, “Thara sedogkie gori bibodot porsion hinottei sei Galili hulliegunore oinnio Galili hulliettun bes pabi bili tumi mone goro nahi?
42013003	Mui tomare hongor, Shobai noi, hintu tumi judi tomar monani no phiro, tumio sedogkie gori begkun nas oba.
42013004	Siloamo ojol ghorane jhabeinei adaro jon morsion. Sei manuschun Jerusalemot thande oinnio beg manuschuno darane bes bojong bili tumi mone goro ni na?
42013005	Mui tomare hongor: Shabai noi. Hintu tumi judi tomar monani no phiro, tumio sedogkie gori begkun nas oba.”
42013006	Sebeden Jisu tharare ei tulona hodagan hoi dilo: “Ek jonor ekkuo dumur gaj tar anggur bagananot lageie elo. The gajchuot gulo sa einei ekkuoio no pelogi.
42013007	Senottei, the anggur bagan subi theiebuore holo, ‘Sadei, tin bojor song mui ei dumur gajchuot einei gulo togei selunggi, ekkuoio no pelung. A hittei madigan juri thedo? Goschei de.’
42013008	Hintu the uttor dilo, ‘Babu, ei bojorbuoio thokna. Mui gajchuor seropala hurinei gobor di dimbi.
42013009	Ibiet judi gulo dori paron daw. Gom obo hintu judi no dhoron, habinei goschei dischi.’ ”
42013010	Jireni Dinnuot Jisu ekkan synagogot sigkie der.
42013011	Ar sawh, siot ekkuo milie elo. Tare bhude peinei bhudtuoi adaro bojor song durbol gori thoie. The gujong oie ar shobai uju oi no pare.
42013012	Jisu tare deginei dagi tare holo, “Miliebuo, mui tore ei durbolanottun shorei di dilung.”
42013013	Ar the tar adtani miliebuor ugure tuli dieo, miliebuo uju oinei Itchiorore baini gorilo.
42013014	Jireni Dinnuot Jisu gom gori die hinottei, synagog sason-goriebuoi rak olo. The manuschunore holo, “Ham goribartei manjior shoi din age daw. Senottei tumi gom obartei sei dinunot ejchio. Jireni Dinnuot no ejchio.”
42013015	Sebeden Probuie tare holo, “Phagaragun! Jireni Dinnuot tumi tomar goru ok gadha ok oruottun iri dinei pani habebartei nejo.
42013016	Sawh, ei miliebuo Abrahamor bongso, tare adaro bojor song Soitane bani thoie. Mui tare Jireni Dinnuot ei banan huli dibar osit oi ni noi?”
42013017	Jisu ei hodagan hoinei, jigune tar biruddie elak sigune begkune lajeilak. Ar beg manuschune the jei oborug hamani gorer sienit hujhi olak.
42013018	Jisu holo, “Itchioro rejjiogan henjannie obo? ien mui hiloi tulona gorim?
42013019	Ien olode ekkuo sorjio biji dogkie. Ek jone sorjio bijibuo, loinei tar bagananot sidi dilogoi. Ibie udinei birat jhubur olo. Ar agajo pheigkune dhelagunot bha gorilakki.”
42013020	Jisu aro holo, “Mui hiloi Itchioro rejjiogan tulona gorim?
42013021	Ien olode moli dogkie. Ekkuo miliei sei molibuo loinei tin lei moidie loi gulinei guli begkan joribartei thoi para.”
42013022	Sohore-sohore ar adame-adame Jisu jeinei manuschunore sigkie di-di Jerusalemor mokkie jar.
42013023	Ek jone tartun pujor gorilo, “Probu, bana hoiek jone mukti pebak ni na?”
42013024	Jisu tharare holo, “Sibie-sippie girie duoranodi somibar sesta goro. Hintu mui tomare hongor, “Shagor manjie somibar sebak, hintu somi no paribak.
42013025	Ghoro girojchuo udinei duoran nadile, tumi somi parta noi. Barendi tumi thieinei duoran baschei-baschei ho doriba, ‘Probu, Probu, amare duoran huli de.’ The tomare hobo, ‘Tumi huttun ejchio mui hobor no pang.’
42013026	Sebeden tumi hoba, ‘Ami torloi eksomare heiei ar tui amar udonanit pode-pode sigkie duos daw.’
42013027	Hintu The hobo, ‘Tumi huttun ejchio mui hobor no pang. Tumi be-dhormo ham goriegun mortun jogoi.’
42013028	Itchioro rejjioganot tumi Abrahamore, Isaakore, Jakobore ar beg munigun degiba. Itchiore tomare bhar gori dibo hinottei tumi dad hamere-hamere hanibak.
42013029	Tare pugottun, pojimortun, uttorottun ar dokkinottun einei Itchioro rejjioganot bojibakki.
42013030	Ar sawh, jero manuschun akkuol obakkoi ar akkuol manuschun jer poribak.”
42013031	Sei dinnie, hoiek jon Pharisie tar sidu jeinei holak, “Herode tore morei pheleibartei togar hinottei ei jaganottun jagoi.”
42013032	Sebeden Jisu tharare holo, “Jeinei sei sialluore hogoi, ‘Sun, edchie-hellie mui bhud dabei duongor ar manus gom gorongor. Ar tin dine mui mor haman phureim.’
42013033	Jei odosat, edchie-hellie, porsuio mor ja puribo. Haron muni Jerusalemo barendi morana osit noi.
42013034	“Oh Jerusalem, Oh Jerusalem, munigun morei pheleiebuo, ar Itchiore tor idu dipadai die sigunore sil mela dinei morei pheleiebuo! Shorma huruoi shawhgun duot tole ragaidie dogkie gori aza gorinei rageibartei mui tor puogun onsur hodog rageibar seiong. Hintu sien tomar mone no hoi.
42013035	Sawh, tomar ghorani tomartei hali oi gelo. Ar mui tomare soittio hodagan hongor, jedogkon song no ho, ‘PROBUR nange ejchiede sibie baini oinei thok,’ sedogkon song tumi more no degiba.”
42014001	Ek Jireni Dinnuot edogkie olo, ek jon Pharisiguno murubbi ghorot Jisu pidie hebartei jeinei, Pharisigune tare sog di agon.
42014002	Ar sawh, tar mujungot ek jon phullie pirie manus elo.
42014003	Jisu dhormo Niom janiegunore ar Pharisigunore holo, “Jireni Dinnuot aw-sugkie gom gori dibar Niomane hoi ni no hoi?”
42014004	Hintu thara no madi thelak. Ar the manuschuore dhorinei dhori gom gori dinei dipadelo.
42014005	Jisu tharare holo, “Tomar gadha ok bah goru ok gadot porilegoi, Jireni Dinot jogon-togon tani no tulibagoi?”
42014006	Ar thara sienir sombonde Jisure uttor di no parilak.
42014007	Hebartei boleie manuschune begottun gom bojibar jagani bei lode Jisu thareinei, the tharare ekkan tulona hoda hoi dilo.
42014008	The holo, “Manjie tore mela-meitbanot bolele, sorman hei paidie jaganit no bojis. The tortun bes sormanio manus bolei pare.
42014009	Sebeden tore boleiede manuschuoi sei boleie manuschuo loi einei tore hobogi, ‘Tor bojibar jagagan etare de.’ Ar tui lajei-lajei sorman hom hei paidie jagano mokkie bojibartei jei pebe.
42014010	Hintu thara tore bolele, jeinei sorman hom hei paidie jagat bojischoi. Sebeden tore boleiede sibiei ele, tore hobogi, ‘Bondhu, gom jagat bojsi na.’ Sokkene tor gorba somarsiegune mujungot tui sorman hei pebe.
42014011	Haron je nije-nije dangor holai, the sigon oi pebo. Ar je nije-nije sigon holai, the dangor obo.”
42014012	Ar Jisu tar boleiebuore holo, “Bennie ok bellie ok bhat hebartei bolele, tor bondhu ok tor bhei ok tor sodorsiegun ok tor thagoie paralliegunore no dagis. A no ole sien tore suje para obo bili tharaio tore bolebak.
42014013	Hintu tui meitban gorilie, goribpun, rukkiegun, lengun ar hanun boleis.
42014014	Thara tore ugurei no paribak hinottei, tui hoballie sie. Haron dharmig manuschun jiei udibagke lokkene tore sujo obo.”
42014015	Jisur loge boi agonde sigunottun ek jone sei hodagani suninei the Jisure holo, “Itchioro rejjiot haidio hebogoidie sibie hoballie.”
42014016	Hintu Jisu tare holo, “Ek jone ekkan meitban gorinei the shagor manus boleie.
42014017	Bellie hebar hadallie, the boleiede siguno sidu tar dajigun dipadelo. The jeinei hologoi, ‘Ikkunu beg jugol oie, ejo.’
42014018	Thara begkune ek song gori dilak. Polim manuschuoi tare holo, ‘Mui ekkan hed hinong. Sien mui jeinei sa puribogoi. Mui tortun mab sang.’
42014019	Aro ek jone holo, ‘Mui pas jora sela-goru hinong. Sigun joga sebartei jangor. Mui tortun, mab sang.’
42014020	Aro ek jone holo, ‘Mui mog ekkuo loiong. Senottei mui ei no parim.’
42014021	Sei dajibuoi einei tar girojchuore sei hodagani janeilogi. Sebeden ghoro girojchuoi rak olo. The tar dajibuoi holo, ‘Sohoro bor podtanit ar sigon podtanit seret-seret jeinei goribpun, rukkiegun, adurun ar hanun idu andoi.’
42014022	Sagorsiebuoi holo, ‘Babu, tui ugum duoschie sien mui gorsiong. Tobuio ejosong hali jaga age.’
42014023	Girojchuoi dajibuoi holo, ‘Hulo raj-podtanit ar sigon podtanit jeinei mor ghoran bhore para tharare bolajure andoi.’
42014024	Haron mui tomare hongor, ‘Mui boleiongge sigunottun ek joneo mor bellie haanabuo sagi sei pedak noi.’ ”
42014025	Sei lokke jhag-jhag manus Jisur loge jadon. The tharar mokkie phirinei holo,
42014026	“Je mor idu einei tar bab-ma, mog-puo, bhei-bon ar tar nijor porananio hos no peie gori thei no pare, the mor sisjio oi parto noi.
42014027	Ar je tar kroschan buginei mor loge ei no pare, the mor sisjio oi parto noi.
42014028	“Tomartun ek jone judi ekkan ojol ghor tulibar sai, the akke bojinei hodog horoj lagibo ar tar tengagundoiδ sara gori paribo ni no paribo ijeb gori sebo.
42014029	The judi ijeb gori no sai, ham goranar porendi judi tar ojol ghoran sara gori no pare, je dege the bege tare azibak.
42014030	Thara hobak, ‘Ek Manuschuoi ghoran tulona arambo gorsie, hintu sara gori no parilo.’
42014031	“Bah, judi ekkuo rajai oinnio aro ekkuo rajar biruddie judduo goribartei jai, sale, the akke boinei sintie gori pebo. Huri azar soinnio loi tar biruddie judduo goribartei ejer, dos azar soinnio loi the tare judduot dori paribo ni no paribo thik gori pebode noi ni?
42014032	The judi tare judduot dori no pare, the dud ekkuo padei pebo. Ar rajabuo judduo goribartei hai no ette, tarloi milie-mili obar hoda hoi pebo.
42014033	Senottei, tomar hi-hi age begkani thiek no gorilie mor sisjio oi parta noi.
42014034	“Nun olode gom. Hintu nunan judi nunsuo no ole, salen hingori aro nunsuo gori para jebo?
42014035	Madiganotteio gunor odo noi. Phas banebarteio gunor odo noi. Sien phelei die obo. Jar sunibartei han age the sunok!”
42015001	Sebeden Jisur hodagani sunibartei beg hajana-tulliegune ar pabigune tar hai jadon.
42015002	Pharisigune ar dhormo niomo mastorune abitti gora arambo gorilak. Thara holak budbudeinei, “Ei Manuschuoi pabigundoi song pore, ar haba-daba gore.”
42015003	Sebeden Jisu ei tulona hodagan tharare hoi dilo:
42015004	“Dorilo, tomartun ek jonor ek shottuo bera-shagol agon. The ekkuo bera-shagol areile, nirienobboibuo bera-shagol the niribili jagat phelei jeinei, ajhi jeiede sibie no pai song the no togeibogoi ni na?
42015005	The suph phelegoi, hujhi gori the hanat tulibo.
42015006	The ghorot lungiliegi, the tar bondhu-bandob ar paralliegun daginei tharare hobo, ‘Mor ajhi jeie bera-shagolluo peiong hinottei mor loge hujhi uo bol duo.’
42015007	Mui tomare hongor: Thik sedogkie gori ek jon pabi manjie tar monan phireile sorgot hujhi obak. Nirienobboi jon dharmig manjior monani phireibak dorkar no lagede sienottei noi. Hintu ek jon pabi manjie tar monan phireibode senottei hujhi obak.
42015008	“Bah, mone goro: Ekkuo milier doschuo rubuo poijieδ agon. The ekkuo areile, serag dorenei, the sibie no pai song ghoran suri-suri gome-dalei no togeibuo ni na?
42015009	The suph phele, tar bondhu-bandoppun ar paralliegun ek somare daginei tharare hobo, ‘Mui areiongge rubuo poijiebuoδ peiong hinottei mor loge hujhi uo bol duo.’
42015010	Mui tomare hongor: Thik sedogkie gori ek jon pabi manjie mon phirele Itchioro sorgo-dudtune mon phireiede pabi manuschuor ugure hujhi obak.”
42015011	Jisu holo, “Ek jonottun dibie puo elak.
42015012	Sigon puobuoi tar babore holo, ‘Ba, sompotti mui peimbe bhagkuo more de.’ senottei, tar babe puogunore begkani tharare bhag gori dilo.
42015013	Ar hoiek din porendi, sigon puobuoi tar jieni age begkani thubeilo. Ekkan duro dejot the gelogoi. Tare huno jone badha die nei hinottei. The sidu tar dhon-sompottigani andaje horoj gorinei ses gorsiegoi.
42015014	The begkani ses goranar porendi, goda dejchanot oghur bhadorad porilo. The shanggadik obhabot pora dorilo.
42015015	Sebeden the ek jon sei dejchano manjio sidu gabur udilogoi. Sugorunore adar dibartei manuschuoi tar hedot tare dipadelo.
42015016	Huno jone tare hitchu hebar jinij no duon. Sugorune hadonde adaran tartun hebar mone hor.
42015017	Hintu tar idie-it oinei, the holo, ‘Baba din boleie gabur loiede manuschunor alajhala hebar age. Ar mui iot ped porai morongor.
42015018	Mui udinei mor baba sidu jeim. Mui tare homboi, “Oh ba, mui sorgot agede sibier ar tor biruddie pab gorsiong.
42015019	Mui tor puo hobar lak noi ar. More tor ekkuo gaburo dogkie bana.” ’
42015020	Ar the udinei tar babo sidu gelo. Hintu the onek durot thagke tar babe tare deginei sit puri udilo. Ar the daba-daba jeinei aza gori dhorinei sumilo.
42015021	Tar puobuoi tare holo, ‘Ba, mui tor biruddie ar sorgot agede sibier biruddie pab gorsiong. Mui ar tor puo bili dagibar joggio noi.’
42015022	Hintu babpuoi tar dajigunore holo, ‘Begottun gom haboran aninei tare urei duogi. Ar tare adot ar thengot joda pinei duogi.
42015023	Pokta goru-shawhbuo aninei habogi. Anondo utchobe hei.
42015024	Haron ei mor puobuo morsie, hintu the aro jiei uttie. Ami tare areiei, hintu ami aro tare suph pelong.’ Ar thara anondo utchob gora arambo gorilak.
42015025	Hintu tar dangor puobuo hedot elo. Sebeden ette ghoro hai lungegi ghorot ette, baiddio jontro ro ar najodonde sunilo.
42015026	The ek jon ghoro sagorsie daginei pujor gorilo, ‘Ei somosto hi awr?’
42015027	The tare holo, ‘Tor guro-bheibuo ghorot ejchie. Tor babe tor bheibuo suge santie phiri elo hinottei pokta goru shawh buo haba bajei die.’
42015028	Hintu dangor puobuoi rak olo. Ar the ghorot jebar no sar. Sebeden tar babe einei ghoro bidirie jebartei tare hujoli gorilogi.
42015029	Hintu the tar babore holo, ‘Sun, edok bojor song mui tor sagorsie hadilung. Tor hoda mui ekbario aw-mannio no gorong. Hintu mui mor song somarsiegundoi anondo utchob goribartei, tui daw more ekbario ekkuo shagol shawh no duos.
42015030	Hintu tor ei puobuo, beischie miliettei tor beg dhon-sompottigani ses gori dede sibie einei, pokta goru- shawhbuo tartei habi duoschie oi?’
42015031	Tar babe tare holo, ‘Put, tui daw mor loge onsur agos. Mor beg dhon-sompottigani tor daw.
42015032	Hintu anondo utchob gorana osit. Haron tor bheibuo morinei aro jiei uttie, ami tare areiei, hintu aro suph pelong.’ ”
42016001	Jisu tar sisjiogunoreo holo, “Ek jon dhoni manjiortun ekkuo dhon-sompotti rakkoli elo. Tar dhon-sompotti rakkolibuoi tar sompottigani ses gori der gori manjie tare janeilakki.
42016002	The tar dhon-sompotti rakkolibuore daginei tare holo, ‘Tor sombonde mui hendogkie-hendogkie sunongor. Tui mor dhon-sompotti rakkoli thei no paribie ar hinottei mor dhon-sompottiganir ijeb de.’
42016003	Sebeden dhon-sompotti rakkolibuoi mone-mone holo, ‘Mor girojchuoi more tar dhon-sompotti rakkoli no rageibo ar hinottei mui hi gorim? Madi habibar mor bol nei, bikkie magibaro lajang.
42016004	Dhon-sompotti rakkolittun more phelei dile manjie thara ghorot more ragan para mui hi gorim hobor pelung.’
42016005	Tar girojchuottun jigune udor heion sigunore the jon bagene dagilo. Polim manuschuore the holo, ‘Mor girojchuore tui hodog di pas?’
42016006	Manuschuoi holo, ‘Ek shot toonδ tel.’ Dhon-sompotti rakkolibuoi holo, ‘Tui udor lo ar bojinei seret-seret Ponjas toon leg.’
42016007	Sebeden dhon-sompotti rakkolibuoi aro ek jonore holo, ‘Tui hodog di pas?’ Manuschuoi holo, ‘Ek shot barengδ gom.’ The tare holo, ‘Tor udoro hagoschan aninei azi bareng legki.’
42016008	The salagi ham gorsie hinottei, girojchuoi aw-dharmig dhon-sompotti rakkolibuore baini gorilo. Haron ei songsaro manuschun, thara ei jugor phoro manuschunottun bes buddhi-bola.
42016009	“Mui tomare hongor: Aw-dharmigo dhonloi tumi bondhu juro. Senottei jokkene tumi juri no paro, thara tomare siro jibonio ghorot gorba tulibak.
42016010	Je sigon bepare bischias-joggio, the dangor bepareo bischias-joggio. Je sigon bepare aw-dharmig gore, the shagor bepareo aw-dharmig gorsio.
42016011	Tumi judi songsaro dhonnoi bischias neie oi thele, soittio dhonani tomare honna bischias gorinei raga bajei dibo?
42016012	Ar oinnio manjior jinijchoi judi tumi bischias neie oi thele, honna tomare tomar nijor nijeschani dibo?
42016013	Ek jone di jon girojor ham gori no pare. Haron ek jonore the hinsie goribuo ar ek jonore the hos pebo bah, the ek jonore agudinei ar ek jonore the bis degibo. Tumi Itchioror ar dhon-sompotti daji oi parta noi.”
42016014	Tengaδ pherettie Pharisiguneo sei beg hodagani suninei Jisure pheiz gorilak.
42016015	Jisu tharare holo, “Tumi olade manjior mujungot dharmig holeiegun. Hintu Itchiore tomar ontorani hobor pai. Haron manjie jien baari moillio mone goron, Itchioro samne sien gin gore pa.
42016016	“Johono agendi, manjie Mosir Nioman ar muniguno hodagani prosar gorsion. Sokkettun duri Itchioro rejjioganor gom hoboran prosar gori duon ar begkune somibartei sadon.
42016017	Sorgo ar pittimigan boij jei pare, tobuio Niomanottun ekkuo puduoio boij jedo noi.
42016018	“Je tar mogkuo sari dinei oinnio milie loi, the shanda gore. Ar je neg sarsie milie loi, theo shanda gore.
42016019	“Ek jon dhoni manus elo. The halisuri rongor ar dol habor urinei din bagene suge monggole thai.
42016020	Ek jon Lazar nange bikari manus elo. Tare dhoni Manuschuo ghoro duoranot thondi. Tar goda heyeganot gobha elo.
42016021	Dhoni manuschuor tebilottun jhuri porsie bhattun tar hebar mon. Ar huguruneo einei tar gobhagani liei duondi.
42016022	Sebeden sei bikari Manuschuo morinei sorgo-dudtune Abrahamor buguot nejeilak. Ar sei dhoni Manuschuoio morinei tare garelakkoi.
42016023	Padalot hosto bhug gori agede siot the uguredi rini seinei, durot gori Abrahamore degilo. The Lazareio Abrahamo horot degilo.
42016024	The jogar parinei dagilo, ‘Oh ba Abraham, more doye gor. Mui ei agunonot shanggadik hosto pangor hinottei, Lazar tar angulo madagan juro panit bureinei mor jilan thanda gori dibartei tare dipada.’
42016025	Hintu Abrahame holo, ‘Put, tui baji thagke gom-gom jinij peioschie sieni monot tul. Ar sedogkie gori, Lazar bojong jinijchani peie. Ikkunu the santona par ar tui hosto por.
42016026	Ar sieni baraio, ittun tomar sidu ar honuo jone ujon-lamon gori no paribartei, di sere ekkan birat madipada, age. Senottei, Jara amar iot, toma idu jebar jei partak noi ar jara tomar iottun amar idu ebar ei par tak noi, di sere ekkan birat shokto pharok age.’
42016027	Ar the holo, ‘Ba, tore hujoli gorongor doye gorinei tare mor babo ghorot dipade.
42016028	Haron mor paschuo bhei agon. Tharaio ei hosto paidie jaganot no ejon para, the jeinei tharare uij duokkoi.’
42016029	Abrahame tare holo, ‘Mosi ar munigune legkonde boiun tharar agon daw. Thara sei hodagani sundok.’
42016030	Hintu the holo, ‘Oh ba Abraham! Noi, noi. Mora manjiortun judi thara sidu ek jon gele, tharar monani phireibak.’
42016031	Sebeden Abrahame tare holo, ‘Thara judi Mosir ar muniguno hodagani no sunon, salen ek jon morattun udinei thara sidu geleio thara mandak noi.’ ”
42017001	Sebeden Jisu tar sisjiogunore holo, “Manjiore pabot pelaidie jinij ebo. Hintu je sieni ebartei gore tar hobal purok.
42017002	Ei sigonunottun ek jonore judi huno jone nejai, sale tar gortonabuot ekkuo dangor sil bani dinei tare sagorot phelei dile tartei gom obo.
42017003	Uijkare thago! Judi tor bheie tor biruddie pab gore, tare aw-hoda hos. Ar the judi imie heinei mon phirei tare mab dis.
42017004	The judi tor biruddie dine sat bar pab gorinei ar tor idu dine sat bar phiri einei haam hai ar judi the hoi, ‘Mui mon phireiong,’ tare mab dis.”
42017005	Tar pore diphadeigun holak, “Amar bischiaschan barei de.”
42017006	Hintu Probuie holo, “Tomar judi ekkuo sorjio biji para bischias theinei ei opol gajchuore ho, ‘Uguri jeinei sagorot porloi.’ The tomar hoda manibo.
42017007	“Dorilo, tomartun ek jonor ekkuo daji alsuorloi bah bera-shagol soralloi. The hedottun elegoi honna thare hobo sei, ‘Jhadi-jhadi einei bojsi ar bhat ha’?
42017008	Hintu sien the tare no hobogi na, ‘More hebar bhat, bari de. Tui jugoleinei thak, ar mui haade more barsei thak . Mui hei udilegoi the tui heis’?
42017009	Dajibuore ugum gora jeiede doge gorsie hinottei, the tare donniobad dibo parapang? mui mone no gorong.”
42017010	Tumio thik sedogkie, mui tomare ugum gorsiongge sieni tumi begkani gorilie, tumi hoio, ‘Ami aw-gunor daji. Ami daw bana amar daettogan gorilongge.’ ”
42017011	Sei lokke Jisu Jerusalemor mokkie jade, Samaria ar Galili dejo phurinei jar.
42017012	The ekkan adamot sominei, dos jon pharangi manus lagot pelo. Thara durot thiei agon.
42017013	Thara birat ro gori holak, “Guruthagur Jisu, amare doye gor”
42017014	Sebeden Jisu tharare deginei holo, “Jo, dhormothagurunore degogoi. Ar thara jade-jade, tharar pharangigani sudduo olo.”
42017015	Tharattun ek jone Jisu tare gom gori dilo bili deginei, the phiri elo. Birat ro gori Itchiorore baini gorilo.
42017016	Madi hittendi sog phirienei Jisur thengot porinei the Jisure donniobad dilo. The elode samaria manus.
42017017	Jisu holo, “Dos jon mui sudduo gorsiongge noi ni? Hintu aro naw jon hudu?
42017018	Ei be-jadibuo bade ar huno jone Itchiorore baini goribartei phirchuon ni?”
42017019	Sebeden Jisu tare holo, “Udinei jagoi. Tor bischiaschane tore gom gorilo.”
42017020	Itchioro rejjiogan hokke ebo Pharisigune Jisuttun pujor gorilak. Jisu uttor dilo, “Itchioro rejjiogan dega jai para gori no eje.
42017021	Thara hodak noi ‘Sawh, iot age,’ bah, ‘Sawh ubuot age’ Suno, haron Itchioro rejjiogan tor bidirie age.”
42017022	Sebeden Jisu tar sisjiogunore holo, “Somoibuo ebo, sokke tumi Munischioror Puobuor ekkuo din sebar tomar shanggadik mone hobo. Hintu tumi sei dinnuo degi no peba.
42017023	Thara tomare hobak, ‘Iot sawhgi!’ Bah ‘Udu sawhgoi!’ Thara loge no jeio pune-pune no jeio.
42017024	Haron deba jhimilenei agaschan ek dagottun duri aro ek dag song phor goraidie dogkie, Munischioro Puobuor amolot sedogkie obo.
42017025	Hintu akke mui baari hosto peim. Ar ei jugo manuschune more aw-pela goribak.
42017026	“Noa amolot jedogkie oie, Munischioro Puobuor amoloto thik sedogkie obo.
42017027	Noa jahajchanot uttiegoidie dinnuo song heion-theion, ar bo diedi goridak. Sebeden paniban oinei begkun ses oion.
42017028	“Lotor amoloto thik sedogkie elo. Thara heion-theion, beja-hine gorsion, lageion ar ghor tullion.
42017029	Hintu Lote jei dinnuot Sodom sohoranottun nigili gelo, agajottun agun ar gondrogo jhor porinei begkun nosto oion.
42017030	“Munischioro Puobuo dega dibogidie dinnie thik sedogkie obo.
42017031	Sei dinnie je salo ugure thai, the laminei ghoro bidiriettun tar pojabiriegani no anokkoi. Ar thik sedogkie gori je tar hedot thai, tar pojabiriegani anibalottei the ghorot phiri no jok.
42017032	Lotor mogkuore monot rageio.
42017033	Je tar poranan rokkie goribartei sai, the areibo. Ar je tar poranan arai, the rageibo.
42017034	Mui tomare hongor, sei reidtuot, di jon ekkan bischonot thele, ek jonore tuli neja obo ar ek jonore phelei ja obo.
42017035	Dibie miliei eksomare bara bande, ek jonore tuli neja obo ar ek jonore phelei ja obo.
42017036	Sei lokkene hedot di jone ham gorte, ek jonore tuli neja obo, ar ek jonore phelei ja obo.”
42017037	Sebeden thara holak, “Probu, sieni hudu obo?” Jisu tharare holo, “Jiot morabuo age, siot dhoba silun eksomare thubeibak.”
42018001	Asha no areie gori onsur bor magibartei, Jisu tharare ekkan tulona hoda hoi dilo.
42018002	The holo, “Ekkan sohorot ek jon bijier gori die elo. The Itchiorore no dhorai ar manuscho hie no gore:
42018003	Ar sei sohoranot ekkuo rani-milie elo. The nitto bijier goridiebuo sidu jai ar hoi, ‘Mor biruddibuoloi gorongotte bijieran sirei dena thik mode bijier goride.’
42018004	Bhaluk bilom song bijier goridiebuoi sien gori dibar no sai. Hintu porendi the bhabi selo, ‘Mui Itchiorore no dhorang ar manuschio hie no gorong.
42018005	Hintu ei rani-miliebuoi more thoschie lagai hinottei, tar bijieran thik mode gori dim. Mui judi sien gori no duong, the no ageie gori ebo, ar more agei dibogi.’ ”
42018006	Sebeden Probuie holo, “Be-dhormi bijier goridiebuoi hi hoi suno.
42018007	Itchiore bei tullie manuschune tare reide-dine dagilie the thik mode oinniei bijier gori dibo noi ni? The tharare obohela goribuo ni na?
42018008	Mui tomare hongor, the jhadi gori thik bijier gori dibo. Hintu Munischioro Puobuo ele, songsarot bischiaschan pebogi ni?”
42018009	Jigune nijere-nije dharmig bili bischias goron ar manjiore hitchu mone no goron sigunoreo Jisu ei tulona hodagan hoi dilo.
42018010	The holo, “Di jon manus bor magibartei Mondirbuot gelak. Ek jon olode Pharisi ar ek jon olode hajana-tullie.
42018011	Pharisibuoi thieinei the bormagode holo, ‘Oh Itchior, mui oinnio manjio dogkie bolajuri, oinniei gorie, shanda gorie ar ei hajana-tulliebuor dogkie noi hinottei mui tore donniobad dongor.
42018012	Saptai di bar ubos thang, ar mui ham hangge sittun dos bhagor ek bhag duong.’
42018013	Hintu hajana-tulliebuoi durot gori thiei age. The agajo mokkieo rini sebar sahoj no pelo. The tar bugkuo bugkei-bugkei holo, ‘Oh Itchior, mui pabi, more doye gor.’
42018014	Mui tomare hongor: Itchiore ei hajana-tulliebuoi ghorot jade dharmig bili mone gorilo, hintu Pharisibuore noi. Haron je nijere-nije dangor mone gore, tare sigon bana obo. Ar je nijere-nije sigon holai, tare dangor bana obo.”
42018015	Ar manuschune tharar sigon gurogunoreio tar idu annion jene Jisu tharare dhorinei asirbad gore. Hintu sisjiogune deginei tharare aw-hoda holak.
42018016	Hintu Jisu tharare daginei holo, “Sigon gurogunore mor idu ebartei duo, tharare mana no gorsio. Haron Itchioror rejjiogan olode ei sigon guroguno dogkien.
42018017	Mui tomare soittio hodagan hongor: Je esannie ekkuo sigon guroi Itchioro rejjiogan gojhi loidie dogkie gori gojhi no loi, the sidu somi parto noi.”
42018018	Ek jon dhoni sason-gorie pujor gorilo, “Gom guruthagur, ononto jibon pebartei mor hi gora poribo?”
42018019	Sebeden Jisu tare holo, “Tui a hittei more gom hole? Itchior bade ar ek jono gom nei.
42018020	Tui shilegun hobor pas daw, ‘Shanda no goris,’ ‘Hun no goris,’ ‘Sur no goris,’ ‘Mijie shakki no dis,’ ‘Tor bab magunore sorman goris.’ ”
42018021	Manuschuoi holo, “Gaburottun duri sei beg ugumani mui palei ejongor.”
42018022	Jisu sien suninei, tare holo, “Ejosong tor ekkan jinij bagi age. Tor hi-hi age sieni begkani bejinei tengagunδ gorib dugkiere bhag gori degoi. Sorgot tor dhon thebo. Sebeden einei mor pije-pije eis.”
42018023	Hintu manuschuoi sei hodagani suninei baari monot dug olo. Haron the baari dhoni.
42018024	The baari monot dug oiede Jisu deginei holo, “Jigunor dhon-sompotti age sigunor Itchioror rejjioganot somade hodog aghattie!
42018025	Haron ek jon dhoni manus Itchioror rejjioganot somana darane ekkuo uth sujor pajidi sominei nigili janagan bes utchuo.”
42018026	Sebeden suinnionde sigune holak, “Salen, honna mukti oi paribo?”
42018027	Hintu Jisu holo, “Manjiortei jieni aw-sombob, sieni Itchiorottei sombob.”
42018028	Sebeden Pitore holo, “Sah, ami beg phelei einei tor loge elong.”
42018029	Jisu tharare holo, “Mui tomare soittio hodagan hongor: Itchioror rejjioganottei hoiek jone ghor-duor, bab-ma, bhei-bon, mog-puo phelei ejchion.
42018030	Ei jugkuot thara sittun onek dunuo pebak. Ar ebode jugkuot thara ononto jibon pebak.”
42018031	Jisu tar baro jon sisjio ek huredi ninei tharare holo, “Suno, ami Jerusalem song jeir. Munigune Munischioro Puobuor sombonde legkuonde sieni begkani puron obo.
42018032	Haron thara more Be-jadtunor adot gojei dibag. Thara more azibak, thatta goribak ar more sep phelei dibag.
42018033	Thara more sabuk maranar porendi morei pheleibak. Ar tin dine mui aro jiei udim.”
42018034	Sisjiogune sei hodagani ekkano no bujilak. Sei hodagani tharattun ghubei thuo oie hinottei tharare the hi holo hobor no pelak.
42018035	Sebeden Jisu Jerikko sohoro hai lunginei ek jon han manus podo pazarat bojinei bikkie magode degilo.
42018036	Jhag-jhag manus jade, hi awr the pujor gorilo.
42018037	Thara tare holak, Nazareth hullie Jisu jar.
42018038	Sebeden birat ro gori the holo, “Jisu, Davidor Puobuo, more doye gor.”
42018039	Akke-akke jadonde manuschune the sub gori thebartei tare gubilak. Hintu the sie bes birat-birat ro gori holo, “Davidor Puobuo, more doye gor.”
42018040	Sebeden Jisu mow oinei manuschuo tar idu anibartei ugum gorilo. Manuschuo tar hai lunginei, Jisu tartun pujor gorilo,
42018041	“Mui tore hi gori didung tortun mone hoi?” Sebeden the holo, “Probu, mui degidung sang.”
42018042	Jisu tare holo, “Tui degis. Tor bischiaschane tore gom gorilo.”
42018043	Jogon-togon manuschuoi sogedi degilo. Ar the Itchiorore baini gorinei Jisur pune-pune ja dorilo. Begkune sien deginei tharaio Itchiorore baini gorilak.
42019001	Jisu Jerikko sohorot sominei phuri jar.
42019002	Ar sawh, siot ek jon Zakaia nange hajana-tulliegunor murubbi elo. The olode dhoni manus.
42019003	Jisu honna sebartei tar mone hor. The bakkon hinottei manuschuno andole Jisure no degilo.
42019004	Senottei Jisu jadte mokkie the daba-daba jeinei the Jisure dege para ekkuo jogona gajot udilogoi.
42019005	Ar Jisu sei jaganot lungineigoi, the ujonnie selo ar tare deginei tare holo, “Zakaia, Jhadi lambi. Haron tor ghorot edchie mui gorba udi peimbi.”
42019006	Zakaia hijie-hijchie gori laminei, the Jisuloi hujhi gori egottor ologi.
42019007	Hintu sien deginei thara begkune budbudeinei holak, “Pabi manuschuo ghorot the gorba udilogoi.”
42019008	Zakaia thieinei Probure holo, “Sunis Probu, gorib-dugkiere mor dhon-sompottigani song bhag dim. Ar mui judi harottun mijie-mijie gori loi thang, ser dunuo gori phirei dim.”
42019009	Jisu Zakaiare holo, “Eteo Abrahamor bongso hinottei, edchie ei ghoranot muktigan elo.
42019010	Haron, Munischioro Puobuo ajhi jeie manuschun togeibartei ar tharare uddhar goribartei ejchie.”
42019011	Thara sei hodagan suni agonde lokke, Jisu aro ekkan tulona hoda hoi dilo. Haron Jisu Jerusalemo hai lungiegi hinottei thara mone gortonde Itchioro rejjiogan jogon-togon dega dibar oiegi.
42019012	Senottei, Jisu holo, “Ek jon bhoddro manjie tartei ekkan rejjior raja obartei ar phiribarlottei ekkan duro dejot gelo.
42019013	The tar dos jon daji daginei, tharare jon bagene ek mina ek minaδ dinedi tharare holo, ‘Mui phironggoi song igundoi bebar gorogoi.’
42019014	Hintu tar dejchano manuschune tare hos no pan. Tar pune-pune ek dol hobor buo dipadelak. Thara holak, ‘Ei manuschuo amar ugure raja odo ami no sei.’
42019015	Manuschuoi rejjiogan gojhi lonar porendi the phirilogoi. Sebeden sei dajigun jigunore the tengaδ die, bebar gorinei hodogkuo hameilak sebartei ugum dinei tar idu daga bajei dilo.
42019016	Polim manuschuo tar idu einei hologi, ‘Probu, tor minabuoiδ dos mina hameie.’
42019017	The tare holo, ‘Gom oie. Tui gom daji. Tui hom jinijot bischias-joggio ole hinottei, doschan sohoro ugure odhihar pebe.’
42019018	Tar porendi ejchiede manuschuoi einei tare hologi, ‘Probu, tor minabuoiδ pas mina hameie.’
42019019	The tare sedogkie aro sibiereo holo, ‘Tui paschan sohor sason goris.’
42019020	Aro ek jon tar idu einei hologi, ‘Probu, sah eie tor minabuoδ. Rumol haniloi mui moja gori thoiong.
42019021	Haron tui huttieri manus hinottei, mui tore doreong. Tui jien no thos, sien tuli los ar jien no sidos sien habi los.’
42019022	The tare holo, ‘Tui daji. Tor hodaloi mui tore dhorim. Tui hobor pas mui huttieri, jien no thong sien tuli long, jien no sidong sien dieng.
42019023	Senottei, tui mor tengagunδ bankot joma dibar osit elode noi ni? Sebeden mui phirinei shuttun somot pelungundi.’
42019024	Sei hai thiei agonde sigunore bhoddro manuschuoi holo, ‘Tartun minabuoδ loinei doschuo mina agede sibiere duo.’
42019025	Sebeden thara tare holak, ‘Probu, tartun daw dos minaδ age.’
42019026	Haron mui tomare hongor: Jadtun age, tare aro die obo, hintu jadtun nei, tar agede sieno tartun hari luo obo.
42019027	Hintu more raja no manonde sei mor sottrugun idu ano. Mor mujungot tharare morei pelogi.’ ”
42019028	Jisu sei hodagan hoi phuronar porendi, akke-akke the Jerusalem song ja dorilo.
42019029	Sebeden Oliv Mounnuo hai Bethphage ar Bethani adamanit lunginei, the di jon sisjio dipadelo.
42019030	The tharare holo, “Tomar mujungedi adamanot jo. Tumi adamanot somibagoio ekkuo gadha shawh bannie gori debagoi. Huno jone sibier pidit no soron. Sibie hueinei anogoi.
42019031	Huno jone judi tomare hon, ‘Gadha shawhbuo hittei hulor?’ Tharare hoio, ‘Probur ibie lager.’ ”
42019032	Di jon hoborbuo gelakkoi. Jisu tharare hoiede doge-doge thara begkani degilakkoi.
42019033	Thara gadha shawhbuo phuode, girojchune holak, “Gadha shawhbuo a hittei hulor?”
42019034	Thara holak, “Probur ibie lager.”
42019035	Gadha shawhbuo thara Jisur idu anilak. Gadha shawhbuor pidit habor bijei dinedi Jisure tulilak.
42019036	Jisu jade manuschune tharar haborani podot bijei dedon.
42019037	Ar sokke Jisu Oliv Mounnuottun lambegi hai einei beg sisjiogune utchuo olak. Beg amok hamani thara degkuon hinottei thara joi-jogar pari-pari Itchiorore baini gorton.
42019038	Thara hodon, “ ‘PROBUR nange ejette Rajabuo donniobad gori thok!’ Sorgot shanti ok ar Itchioror baini ok!”
42019039	Sebeden manjior jhagottun hoiek jon Pharisie Jisure holak, “Guruthagur, tor sisjiogunore aw-hoda hona.”
42019040	Jisu tharare holo, “Mui tomare hongor: Ei manuschune juro gori thele, jogon-togon sillune madi udibag.”
42019041	Hai lunginei, the sohoran sien dharai deginei hanilo.
42019042	The holo, “Shantittei hi jinij lagibo edchie tui judi hobor pede! Hintu ikkunu sien tomar sogottun lugei thuo oie.
42019043	Haron dinun etton, sokke tor sottrugune tor seropala madiloi dewal banebak ar tomare seropala giri rageibak. Tore sero hittendi giribakki.
42019044	Sebeden thara tore tor puo-shabagun somot madit phelei dibagki. Thara soga-sokkie sillun ekkuoio thoi didak noi. Haron Itchiore tor idu hokke ejchie tui hobor no pas.”
42019045	Sebeden Jisu Mondirbuot gelo. Siot beja-hine gortonde sigunore dabeidie dhorsiegoi.
42019046	The tharare holo, “Sastrot lega age, ‘Mor ghoran bor magede ghor huo obo.’ Hintu tumi ienore ‘dagedor haath’ banei phellio.”
42019047	Din bagene Mondirbuot The sigkie dilo. Hintu rajguruthagurune, dhormo niomo mastorune ar manuschunor murubbigune tare morei pheleibar sadon.
42019048	Hintu beg manuschune hup mon di tar hodagani suni than hinottei, thara tare hitchu gori no parilak.
42020001	Sei lokke ek dine edogkie olo, Mondirbuot manuschunore Jisu sigkie der ar gom hoboran prosar gorer. Sebeden rajguru-thagurune ar dhormo niomo mastorune borjonnun somot tar idu elak.
42020002	Thara Jisure holakki, “Tui amare ho ieni hi odhihare goror? Bah honna tore ei odhiharan die?”
42020003	Jisu tharare uttor dilo, “Muio tomare ekkan prosono pujor gorim.
42020004	More ho: Johonor baptismagan sorgottun nahi, manjiortun?”
42020005	Sebeden thara-thara huobula gorte holak, “Ami judi hoi ‘Sorgottun’, salen, the hobo, ‘A hittei tumi tare bischias no goro?’
42020006	Ami judi hoi, ‘Manjiortun’, beg manuschune amare sil mela dibag. Haron thara Johonore ek jon muni bili mani loion.”
42020007	Sebeden thara uttor dilak sien huttun, thara hobor no pan.
42020008	Jisu tharare holo, “Ieni hi odhihare mui gorong muio tomare no hom.”
42020009	Sebeden Jisu ei tulona hodagan manuschunore hoi die arambo gorilo, “Ek jone ekkan anggur bagan tullie. The hed goriegunore anggur baganan do-bhagi denar porendi, bi-dejot diri gori thelogoi.
42020010	Anggur sinibar okto oinei, the tar bhagkuo anibalottei tar sagorsie ek jon hed gorieguno sidu dipadelo. Thara tare mari marai suduo adtoi phirei dilak.
42020011	The aro ek jon sagorsie dipadelo. Tareo laj gor para gori mari marai suduo adtoi phirei dilak.
42020012	Tin baro dijiet, the dipadeiede sagorsiebuoreo gha gori didai, baganano bharedi phelei duon.
42020013	Sebeden anggur baganano girojchuoi holo, ‘Mui hi gorim daw? Mor agojor puobuo dipadang. Tare thara degile, ole sorman goribak.’
42020014	Hintu hed goriegune tare deginei, thara-thara huobula gorton, ‘Ete daw porendi sompottir girojchuo obo. The pebode sompottigani ami pei para, tare morei phelei.’
42020015	Sebeden thara tare baganano barendi phelei dinei morei pheleilak. Anggur baganano girojchuoi tharare hi goribogi sei?
42020016	The einei sei hed goriegunore nas gorinei onnio hed goriegunore baganan dibogi.” Akke thara ien suninei thara holak, “Sien huno din no ok.”
42020017	Sebeden Jisu tharare seinei holo, “Salen, ei bhagot Sastro hodagano orthogan hi? ‘Ghor-tulliegunor monot no porede silluo, hunot mul silluo olo.’
42020018	Je sei silluo ugure pore, the guri oi jebo. Ar sei silluo jar ugure pore, the phagu oi jebo.”
42020019	Sokkene rajguruthagurune ar dhormo niomo mastorune Jisure dhoribartei pod togeilak. Haron thara buji parilakke ei tulona hodagan the tharar biruddie hoie. Hintu thara manuschunore dorelak.
42020020	Sei murubbigune Jisure sog di agon. Tare hodat phajeinei, odhihari ar hemoda-bola sason-goriebuor adot gojei di paron para, thara dharmig bhes dhora bajei dinedi, guptosor dipadelak.
42020021	Guptosorune tartun pujor gorilak, “Guruthagur, ami hobor pei tui soittio hoda hos ar soittio hodagani shigas. Harore eitzabor nei gori tui soittio gori Itchioro hodagani shigas.
42020022	Niomo doge Kaisarore ami hajana diduong ne no diduong?”
42020023	Hintu Jisu tharar bojong monani hobor peinei tharare holo, “Hittei more joga sor?
42020024	More ekkuo denariδ poijieδ degogi. Ibie har subhi ar har hoda lega age?” Ar thara uttor dilak, “Kaisaror.”
42020025	Sebeden Jisu holo, “Kaisara jinijchani Kaisarore duo ar Itchioror jinijchani Itchiorore duo.”
42020026	Manuschuno mujungot thara tare hodat phajei no parilak. Tar uttoran suninei thara amok oinei juro gori thelak.
42020027	Sebeden hoiek jon Sadduki, jiei uduonagan nei honde sigune Jisur idu einei tartun pujor gorinei holak:
42020028	“Guruthagur, amattei Mosi legkiede: Ek jon manus judi mog loinei, puo no peie gori mori jai, sei manuschuor guro bheibuoi tar boschuore loinei tar bheibuottei bongso rokkie gori di pebo.
42020029	Ek ghorot sat bhei elak. Begottun bor bheibuoi mog loinei, puo no peie gori mori jeie.
42020030	Tar toledi guro bheibuoi tar boschuore loinei, theo puo no peie gori mori jeie.
42020031	Sebeden tin lombor guro bheibuoio tar boschuore lolo. Sedogkie gori beg sat bheie loinei puo no peie gori mori gelak.
42020032	Ar bego jere miliebuoio mori gelo.
42020033	Senottei, jiei uduonaganot the har mog obo? Haron thara sat bheie begkune tare mog ijebe loion.”
42020034	Jisu tharare uttor dilo, “Ei jugo manuschune lo-li goron ar bo duon.
42020035	Hintu jigun morattun jiei udinei ebode jugkuot thebar lak, thara neg-mog lo-li, ar bo diedi gortak noi ar.
42020036	Thara Itchioro puo, jiei uttie puo obak hinottei, sorgo-dudtuno dogkie mortak noi ar.
42020037	Hintu morattun jiei tulona hodagan Mosi angie hero jaburbuo siot degeie. Haron the Probure daginei hoie, ‘Abrahamor Itchior, Isaakor Itchior, ar Jakobor Itchior.’
42020038	Haron the olode moragunor Itchior noi hintu jedagunor Itchior. Haron tar darai begkune jeda agon.”
42020039	Sebeden hoiek jon dhormo niomo mastore Jisure holak, “Guruthagur, tui thik hoda hole.”
42020040	Huno ekkanor sombonde tartun pujor goribar tharar sahoje no hulelo ar.
42020041	Jisu tharare holo, “Kristo Davidor Puo bili thara hittei hon?
42020042	Haron Gido boibuot Davide the nije hoie, ‘PROBUIE, mor Probure hoie, “Mor denedi boji thak.
42020043	Tor sottrugun jedogkon song, tor thengot tole no thong, sedogkon song boji thak.” ’
42020044	“Davide the nije tare ‘Probu’ hoie, a hingori Kristo Davidor Puo oi pare?”
42020045	Beg manuschune suni agonde lokke, Jisu tar sisjiogunore holo,
42020046	“Dhormo niomor mastorunottun tumi uije thagkuo. Lamba shilum urinei bereibar tharattun mone hoi. Ath-bazarot manjiortun salam hebar tharattun mone hoi. Synagogot begottun moillioban bojibar jaga ar haana-meitbanot begottun gom bojibar jaga tharattun mone hoi.
42020047	Thara rani-milieguno ghorani hari lon. Barendi degebartei lamba-lamba gori bor magon. Thara shanggadik sasti pebak.”
42021001	Jisu uguredi rini seinei, dhoni manuschune Mon-dirbuo dan-baksubuot tharar dhonani bhorei dedonde degilo.
42021002	Ekkuo gorib rani-miliei dibie pidolor poijieδ bhorei dedegoi the degilo.
42021003	The holo, “Mui tomare soittio hodagan hongor: Sei gorib rani-miliebuoi thara begkunottun bes tengaδ bhorei dilogi.
42021004	Haron oinnio beg manuschune daw tharar alajhala dhon agede sittun Itchiorore dan dilakkidie. Hintu the tar goribpanottun the dilogi. Tar bajibar jieni age, sien begkan the dan-baksubuot bhorei dilogi.”
42021005	Mondirbuo hingori doul-doul silloi, ar dan gorsionde sieniloi sajeion, sei sombonde hoiek jone hodon.
42021006	Sebeden Jisu holo, “Dinun ebag, tumi degotte sillun ekkuoio soga-sok gori thedak noi. Begkun lugimari phelei dibag.”
42021007	Thara tartun pujor gorilak, “Guruthagur, sieni homole obo? Sieni homole ghodi jebo, ar sieni ghodi jebar ole hi-hi sinno thebo?”
42021008	Jisu holo, “Huno jone tomare hu-podedi neje no paron para uijkare thagkuo. Haron onek jone mor nange einei hobakki, ‘Mui deie the,’ ar ‘Somoibuo hai ejer.’ Senottei tharar pune-pune no jeio.
42021009	Judduor hoda ar uruttul hoda sunilie no doreo. Haron sieni akke ghodi ja poribo. Hintu thuman hara edo noi.”
42021010	The eksottie holo, “Ek jade oinnio jador biruddie obak, ar ek rejjioi oinnio rejjior biruddie judduo goribak.
42021011	Jagai-jagai bor-bor bhujol bebo, bhadorad poribo ar, awsin-awsin biedi obo. Agajot dor gore para dangor sinno dega jebo.
42021012	“Hintu sieni ghodi no jade, manjie tomare dhoribak. Tomare dug-hosto lageibak, synagogot ar jielot borei dibagkoi. Mor nanganottei thara tomare raja ar sason-gureiguno mujungot nejeibak.
42021013	Tharare shakki obartei sien tomar sujuk hadibo.
42021014	Senottei tumi tomar rokkiettei hobagoi akke duri monot jugol gori tho no poribo.
42021015	Haron mui tomare gom hoda ar gom buddhi jobei dim. Tomar biruddigune huno jone sien badha di partak noi, ar torgoio gori partak noi.
42021016	Hintu tomar bab-magune, bheiune, sodorsiei ar bondhugune tomare dhori dibag. Tomar hoiek jon morei pheleibak.
42021017	Mor nanganottei beg manjie tomare hos no pebak.
42021018	Tomar mada sul ekkano ajhi jedo noi.
42021019	Soijjio gori theinei tumi mukti peio.
42021020	“Jerusalemo seropala soinni-ogun degilie, Jerusaleman nas obar oie bili mone gorsio.
42021021	Sokkene Judea dejot agonde sigune moununot dhei jadok. Sohoranot thebakke sigun nigili jadok. Ar jigune sohorano barendi thebak sigun sohoranot no somodokkoi.
42021022	Haron sei dinun hena uguroidie din. Pobitro Sastrot hoiede sieni begkani puron obo.
42021023	Sei lokke pedoli-milie, ar hujhi porma miliegunor hobal puribo. Haron dejchanot birat dugko-doja ar ei manuschuno ugure Itchioro rakkan lungibogi.
42021024	Thara haba hebak ar beg jado sere tharare banidajit hada obo. Be-jadtunor somoibuo par oi song Be-jadtune Jerusaleman thengo tole goribak.
42021025	“Belanot, sananot, ar taragunot sinno dega jebo. Sagoro tubolo roi, ar dorgorede para juore pittimit jadtune jagulug bodibag.
42021026	pittimit ebode sieni dore, ar sintiei manuschunot monani soittio oi jebo. Haron agajo hemodagani digdigei die obo.
42021027	Ar sebeden Munischioro Puobuore meg sagot gori hemodaloi ar birat oborug gori ette thara degibak.
42021028	Sieni begkani ode arambo ole, tomar muktigan hai ebo hinottei, sirie alok gorinei rini seio.”
42021029	Sebeden Jisu tharare ekkan tulona hoda hoi dilo, “Dumur gajchuo, ar beg gajchun rini sawh
42021030	Hor uttie degilie, tumi hoi parode gorom din hai ejchie.
42021031	Ei sedogkie gori jokke ieni ghodi jade degiba, tumi mone goribade Itchioro rejjiogan hai ejchie.
42021032	Mui tomare soittio hodagan hongor: Sieni begkani ghodi no gele, ei jugko lugi jedo noi.
42021033	Sorgo ar pittimigan lugi jebo, hintu mor hodagani huno din lugi jedo noi.
42021034	Hintu tumi nijere-nije uij rageio. A no ole, haba-dabai, mattole, ar ei songsaro sintiei tomar monani gour oinei, addikie gori sei Dinnuo tomar idu lungibogi.
42021035	Haron sei dinnuo pittimit thebakke beg manuschuno idu idi dogkie gori lungibogi.
42021036	Onsur uijkare thago. Ebode sieni begkanittun sari jei paro para ar Munischioro Puobuor mujungot thiei po para shokto goribartei bor mago.”
42021037	Sei lokke, dinot Jisu Mondir-buot sigkie de, ar reid ole, Oliv Mounnuot jeinei thaigoi.
42021038	Ar bennie pottie beg manuschune tar hodagani sunibartei Mondirbuot jan.
42022001	Moli-agullie pidie Utchob-pan, Rokkie Utchob honde sien hai ejchie.
42022002	Manuschunore dhoran hinottei, rajguruthagurune ar dhormo niomo mastorune Jisure morei pheleibartei sadon.
42022003	Sebeden Juda, hellie nange Iskariod honde sibier monot Soitan somilo. The olode baro jon sisijiottun ek jon.
42022004	The rajguruthaguruno sidu ar Mondiro poliso porisalona gorieguno sidu jeinei hingori the Jisure dhori di dibo hologoi.
42022005	Thara hujhi oinei tare tengaδ dibartei haam helak.
42022006	Theio manilo, ar manuschunottun durot gori thagke seiot the Jisure dhori dibartei sujuk togar.
42022007	Sebeden Moli-agullie pidie Utchobpanot, Rokkie Utchobo bera-shagolo shawhbuo habonde dinnuo lungilogi.
42022008	Jisu Pitorore ar Johonore dipadelo. The tharare holo, “Rokkie Utchobo haanabuo hebartei jeinei jugol gorogoi.”
42022009	Thara tare holak, “Ami hudu jeinei jugol gori dibonggoi tortun mone hoi?”
42022010	Jisu tharare holo, “Suno, tumi sohoranot somibagoio, ek jon morode hummoi pani buode tomar mokkie ebo. The sumibogoidie ghoranot tar pune-pune jeio.
42022011	Ar sei ghoro girojchuore hoio, ‘Guruthagure hoiede, “Mor sisjiogun somot Rokkie Utchobor haana hembe gorba gudhibuo hudu?” ’
42022012	Ghoro girojchuoi tomare uguro tolat ekkuo sajeie dangor gudhi degei dibo. Rokkie Utchobo haana siot jugol gorsiogoi.”
42022013	Thara jeinei, Jisu tharare hoiede doge-doge lagot pelakkoi. Sebeden Rokkie Utchobo haana thara jugol gorilak.
42022014	Okto oinei, Jisu tar baro jon sisjio somot hebartei bojilo.
42022015	Sebeden the tharare holo, “Hosto bhug goribar age, ei Rokkie Utchobo haanabuo tomarloi eksomare hobar mortun baari mone hor.
42022016	Haron mui tomare hongor, Itchioro rejjiot Rokkie Utchobpan puron no oi song ei haanabuo hedung noi ar.”
42022017	Sebeden the golojchuo adot loinei donniobad dilo. Ar the holo, “Ien loinei tomar moiddie bhag goro.
42022018	Haron mui tomare hongor, Itchioro rejjiogan no eje song, mui angguro ros hedung noi ar.”
42022019	Sebeden the pidiegan adot loinei donniobad dilo. Ar the pidiegan hotta gorinei tharare dinedi holo, “Ien olode mui tomare dimbie heyegan. More monot rageibartei ien gorsio.”
42022020	Thik sedogkie gori thara haanar porendi, the golojchuo adot loinei holo, “Ei golojchuo olode mor logandoi die nuo nioman, jien tomartei dali die oie.
42022021	Hintu sawh, more dhora bajei dibode adtano mor loge tebilanot age.
42022022	Munischioro Puobuottun Itchiore thik gorsiede doge-doge mora poribo. Hintu more dhora bajei diebuor hobal puribo!”
42022023	Sebeden sisjiogune tharattun honna edogkie goribuo thara-thara pujor gora-gori gorton.
42022024	Thara moiddiottun honna begottun dangor obo, sieno sombonde thara-thara torga-torgi gorton.
42022025	Jisu tharare holo, “Be-jadtunor rajagune tharar ugure giroji dogkie sason goron. Ar ‘gunor lagonde manuschun’ honde sigunor, tharar ugure odhihar thai.
42022026	Je Tomar moiddie begottun dangor oi, the begottun sigonnuo ok. Ar je murubbi oi, the sagorsiebuo ok.
42022027	Haron, honna dangor sei? Hebartei bojede sibie, nahi, loibiot gorede sibie? Hebartei bojede sibie noi ni dangor de? Tobuio muina tomar moiddie loibiot goriebuo dogkie.
42022028	Hintu tumi na mor pune-pune porikkie moiddie ela.
42022029	Mor Babe more ekkan rejjio dede dogkie gori muio tomare ekkan rejjio dim.
42022030	Mor rejjiot tumi mor loge haba-daba goribartei ar singasonot bojinei Israele baro jadore sason goribartei mui tomare odhihar dim.”
42022031	Ar Probuie holo, “Simon, Simon, sha Soitannuoi tore gom poje para pojibartei tore magkie.
42022032	Hintu tor bischiaschane borei eje para, mui tortei shokto gori bor magi duong. Ar tui jokke mor idu phiros, tor bheilogkunore shokto goris.”
42022033	Sebeden Simone tare holo, “Probu, mui tor loge jielot jebartei ar tor loge mori jebartei jugol agong.”
42022034	Jisu holo, “Pitor, mui tore hongor: Edchie dinnuot radai dag no haribar age tui more no sinong hoinei tin bar bharebe.”
42022035	Sebeden Jisu tharare holo, “Mui tomare tengaδ hollie, hotchal ar joda sara gori dipadenei hitchu pora no pode noi ni?” Ar thara holak, “Ami hitchu pora no pei”
42022036	Sebeden Jisu tharare holo, “Hintu ikkunu, jar tengaδ hollie age the lok. Thik sedogkie gori, jar porbhajchie beg age the lok. Ar jar horgo nei the tar shilummuo bejinei ekkan hini lok.
42022037	Mui tomare hongor: Sastrot hoiede hodagan mor iot puron obo. Pobitro Sastrore hoi, ‘Tare niom bhonggo gorieguno somare bhoreion.’ Haron mor sombonde beg hodagani puron obar hajeie.”
42022038	Thara holo, “Probu, iot dien horgo age.” Sebeden Jisu tharare holak, “Obo, obo.”
42022039	Sebeden Jisu nigili jeinei, the jaidie jaganot, Oliv mounnuot gelo. Ar tar sisjioguneo tar pune-pune gelak.
42022040	Sei jaganot lunginei, the tharare holo, “lubbot no poro para bor mago.”
42022041	Ar the tharattun pharok oinei, ek silo idie durot huttur durot jeinei, adu hubinei bor magilo.
42022042	The holo, “Ba, judi Tor ischie oi, ei golojchuo mortun neja. Hintu mor ischie doge no oinei, tor ischie doge ok.”
42022043	Sebeden sorgottun ekkuo sorgo-dud tar idu dega dinedi tare bol dilogi.
42022044	Shanggadik mono duge Jisu aro shokto gori bor magilo. Birat-birat lo phuduo dogkie gori tar gham phuduo madit porton.
42022045	Bor maganattun udinei, the tar sisjioguno sidu gelo. Mono duge ghum jadonde degilogoi.
42022046	Sebeden the tharare holo, “A hittei ghum jor? Lubbot no poro para udinei bor mago.”
42022047	Ar Jisu hoda hode seiot, sawh, thara hai ek jhag manus lungilakki. Baro jon sisjiottun ek jon Juda honde sibiei sigunore annie. The Jisure sumibartei hai ghoneiegi.
42022048	Hintu Jisu tare holo, “Judai, Munischioro Puobuore ek summon dinei dhora bajei dibe oi?”
42022049	Tar seropala elakke sigune hi obo deginei thara holok, “Probu, horgoganiloi beja ureibong ni na?”
42022050	Tharattun ek jone bego moharajguru-thagurbuor sagorsiebuore beja urei, tar den hanan habi phelei die.
42022051	Jisu holo, “Obo ebel.” Ar the tar hanan dhori dinei gom gori dilo.
42022052	Sebeden Jisu tar biruddie ejchionde rajguruthagurunore, Mondiro polisor lobiot goriegunore ar borjonunore holo, “Mui daget ni na, tumi horgo ar mugorloi ejchiode?
42022053	Din bagene tomar loge Mondirbuot elungge lokke tumi more no dhoro. Hintu ien tomar sujuk ar andharanor hemoda.”
42022054	Sebeden thara Jisure dhoranar porendi thara moharajguruthagur- buo ghorot anilak. Hintu, Pitore durot theinei pune-pune elo.
42022055	Jokkene thara udono song moiddie agun jaleinei hureie gori boji agon, siot Pitoreo tharar somare bojilogoi.
42022056	Sebeden ekkuo sagorsie-miliei tare agun phuode deginei, gome-dalei tare rini seinei holo, “Ei manuschuoio tar loge elo.”
42022057	Hintu Pitore bharenei holo, “Miliebuo, mui tare no sinong.”
42022058	Aro hanekkon porendi oinnio ek jon manjie tare deginei holo, “Tuio ek jon tharar dolo manus.” Pitore holo, “Bhai, mui noi!”
42022059	Ar perai ek ghonta porendi, aro ek jone shokto gori holo, “Theo Galili hullie hinottei, ei manuschuo hamakkai tar loge elo.”
42022060	Pitore holo, “Bhai, tui hi hor, mui no bujongor.” Ar the hode-hode ekkuo radai dag harilo.
42022061	Sebeden Probuie pijendi phirinei Pitorore selo. Ar Probuie tare hoiede hodagan Pitoror monot udilo, “Radai dag no haribar age, tui more tin bar bharebe.”
42022062	Ar Pitore barendi jeinei gujhi-gujhi hanilogoi.
42022063	Jisure dhori agonde manus-chune tare pidilak, ar thatta gorilak.
42022064	Tar muon dagi dinei musei suorelak. Thara tartun pujor gorton, “Muni dogkie gori amare hodei, honna Tore suoreilo?”
42022065	Tare sorjade, thara shagor oinnio bojong hoda tare holak.
42022066	Ar phor oieio, manuschunor borjonun, rajguruthagurun, ar dhormo niomo mastorun sidu thubelakkoi. Sebeden thara-thara Sanhedrinot nejeilak.
42022067	Thara holak, “Tui judi Kristo ole, amare ho.” Hintu Jisu holo, “Mui judi tomare hong, tumi more je bischias no goriba.
42022068	Ar mui judi tomartun pujor gorong, tumi more hamakkai uttor no diba. Tumi more irio dida noi.
42022069	Hintu ikkunuttun duri, Munischioro Puobuo hemoda-bola Itchiorbuo denedi buji thebogoi.”
42022070	Sebeden thara begkune holak, “Salen, tui Itchioro Puo?” Jisu tharare holo, “Tumi holade sibie mui.”
42022071	Thara holak, “Oinnio jon shakki die amar a hittei lagette ar? Tar muottun ami nije sunilong daw.”
42023001	Sebeden beg manuschune udinei jogon-togon tare Pilado sidu nejeilak.
42023002	Tare duji badeidie arambo gorilak. Thara holak, “Ami pelongge ei Manuschuoi jadtuore hu-podedi nejai ar moharaja Kaisare ami hajana dibartei the mana gore. The nijore-nije Kristo, ek jon raja hoi.”
42023003	Sebeden Pilade tartun pujor gorilo, “Tui ne Judaiunor Rajabuo?” Jisu uttor dinei holo, “Tui holede doge mui oi”
42023004	Sebeden Pilade rajguru-thagurunor ar manjiore holo, “Ei Manuschuor mui hitchu duj no pelung.”
42023005	Hintu thara sie bes holak, “The manuschunore jagulug tulo bajei die. Goda Judea dejchanot sigkie de. Galili dejot arambo gori idusong.”
42023006	Pilade Galili nangan suninei, the Galili hullie ni na pujor gorilo
42023007	The Herodor rejjior manus bili Pilade hobor peinei, tare Herodo sidu padei dilo. Sei lokke Herode the nije Jerusalemot elo.
42023008	Herode Jisure deginei baari hujhi olo. The tare sebartei bhaluk bilom agottun duri dhap elo. Haron the tar sombonde onek hoda suinnie. The amok ham gorte sebartei tar asha elo.
42023009	Sebeden the Jisuttun bhalukkani hoda pujor gorilo. Hintu Jisu tare shobai uttor no dilo.
42023010	Rajguruthagurune ar dhormo niomo mastorune udinei tare thajei duj badei dilak.
42023011	Sebeden Herode ar tar soinniogune tare hitchu mone no gorilak. Thara tare thatta gorilak. Tare jakjomog gori habor Urei dinei Pilado sidu phirei dilak.
42023012	Sei dinnout Herodtoi Pilade bondhu olak. Agendi thara sottru elak.
42023013	Pilade rajguruthagurun ar manuschunor murubbigun eksomare dagi thubelo.
42023014	Sebeden the tharare holo, “Tumi ei Manus-chuo mor idu annio. The manus-chunore phirei nejai gori tumi tare duj badei dila. Sawh, mui tomar mujungot tare porikkie gorilung. Tumi tare duj badei dilade sieni mui duj no pelung.
42023015	Herodeo tar siot hitchu duj no pai. Mui tomare Herodo sidu dipadangor. Sawh, the moribar lak gori theo tar siot hitchu no pai.
42023016	Senottei, mui tare sasti didai iri dim.”
42023017	Sei lokke tharattei ek jon utchobo lokke the iri di pai.
42023018	Hintu manuschune eksomare jogar pari-pari holak, “Ei Manuschuore neja, amattei Barabbare iri de.”
42023019	Barabba ekkan sohorot andolon gorinei ek jon hun gorsie. Senottei, tare jiel-hanat bhorei thoion.
42023020	Sebeden Jisure iri dibar mon hinottei, Pilade aro tharare dagilo.
42023021	Hintu thara eksottie jogar pari-pari hodon, “Tare krosot duo! Tare krosot duo!”
42023022	Ar tin bar the tharare holo, “A hittei? The hi bojong ham gorsie? The moribar lak gori tar siot mui hitchu duj no pang. Mui tare sasti dinei iri dim.”
42023023	Hintu thara sie bes birat birat ro gori holak Jisure krosot die poribo! Jisure krosot die poribo! manuschunor rogun ar rajguruthaguruno rogun mana olo.
42023024	Thara dabi gorilakke doge Pilade ugum dilo.
42023025	Tharattun mone hoidie manuschuore the iri di dilo. Sei manuschuo andolon gorinei manus hun gorsie hinottei, jielot porsiegoi. Thara Jisure jien mone hoi sien goribartei Pilade tharar adot gojei dilo.
42023026	Soinniogune Jisure nejade, Kurini sohoro manus Simone hedottun phirte thara tare dhorilak. Jisur pije-pije Kroschan nejei dibartei tare bugei dilak.
42023027	Birat ek jhag manus Jisur pije-pije jaddon. Siot milieio ektal elak. Tharaio buk saberei-saberei tartei monot duge handon.
42023028	Hintu Jisu phirinei tharare holo, “Jerusalemo miliegun, mortei no hannio, tomartei ar tomar puo-shabagunottei hano.
42023029	Sawh, haron dinnun etton, sokke hobak, ‘Puo-shaba neiegun ar bhaj miliegun hoballie. Huno din bugu dut no habande miliegun hoballie.
42023030	Sebeden ‘manjie moununore hobak, “Amare jhabo!” Ar murogunore hobak, “Amare dagi tho!” ’
42023031	Haron jeda gajore judi edogkie goron, mara gajore hi goribak?”
42023032	Siot di jon azami Jisur loge morei pheleibartei nuon.
42023033	Kalvary honde siot lungineigoi, tare krosot dilak. Azamigunorio tar denedi ek jon ar bangedi ek jon gori krosot dilak.
42023034	Sebeden Jisu holo, “Ba, tharare mab gor. Haron thara hi gorton sien thara hobor no pan.” Ar soinniogune ak seinei tar haborani bhag gorilak.
42023035	Manuschune thieinei sei agon. Murubbiguneio tharar loge thieinei tare thatta gorinei holak, “The manjiore rokkie gore. The judi Itchiore beiloiebuo, Kristo ole, the nijere nije rokkie gorog!”
42023036	Soinnioguneio tare thatta gorilak. Thara jeinei tare horo mod dilakkoi.
42023037	Thara holak, “Tui judi Judaiunor Raja ole, tore tui rokkie gor na!”
42023038	Tar uguredio ekkan gonggola thangi duon. Grik, Roman ar Hebru hodadi legi duon: IBIE OLODE JUDAIUNOR RAJABUO.
42023039	Siot ek jon krosot duonde azamittun ek jone Jisure gor dinei holo, “Tui judi Kristo ole, tore tui rokkie gor ar amareo rokkie gor na!”
42023040	Hintu oinnio azamibuoi tare jhaji ureinei holo, “Tui shobai Itchiorore no dhorash? Tuio daw ekkui sasti
42023041	Amar thik oie. haron ami jien gorsei sien ami peir. Hintu ei Manuschuoi hitchu duj no gore.”
42023042	Sebeden the Jisure holo, “Probu, tui Tor rejjioganot lungiliegoi more monot rageis!”
42023043	Jisu tare holo, “Mui tore soittio hodagan hongor, edchie tui mor loge Paradisot lungibiegoi.”
42023044	Sei lokke, dibursiettun duri tin porsie song goda songsaran andhar oie.
42023045	Belan hala oie ar mondirbuo porda haboran ugurottun duri tole song songmoiddie phadinei di sillie oie.
42023046	Jisu birat ro gori jogar parinei holo, “Ba, ‘Tor adot mor aptabuo gojei dilung.’ ” Ar the sien honar porendi Tar poronan nigili gelo.
42023047	Sei lokke ek shot soinnio ugure senapotibuoiδ hi ghodi gelo sien deginei the Itchiorore baini gorinei holo, “Ete hamakkai dharmig Manus.”
42023048	Sebartei ejchionde ek jag manuschune hi gora olo sien deginei, monot duge buk saberei-saberei tharar ghorot phiri gelak.
42023049	Jisure sinonde beg manuschune ar Galili dejottun tar pune-pune ejchionde miliegune thieinei durottun sieni sei thelak.
42023050	Ar sawh, Joseb nange ek jon manus elo. The Sanhedrinor ek jon manus, baari gom ar dharmig.
42023051	Sanhedrinot thik gorsionde sien bah tharar haman the no mane. The olode Judea dejor Arimathea adammie. The Itchioro rejjiogan barsei elo.
42023052	Ei Manuschuoi Pilado sidu jeinei Jisur heyegan magilogoi.
42023053	Sebeden the Jisure lameinei, padol haborloi berenei silo-sadarat hunni ekkan sidiesalot bhorei thologoi. Siot agendi huno mora bhorei no thon.
42023054	Sei dinnuo elode Jugol gorede din, ar Jireni Dinnuo ebar oie.
42023055	Galili dejottun Jisur pune-pune ejchionde milieguneo siot jeion. Jisu heyegan Josebe siot thoiede thara degkuondoi.
42023056	Sebeden thara phiri einei, thumbas mojola ar tel jugoleilakki. Ar Jireni Dinnuot Niomano doge thara jireilak.
42024001	Sebeden saptar polim dinnuot beinnie poittie, miliegune sidiesalanot gelak. Thara aro oinnio miliegune jugo-leionde tumbas telani nejeion.
42024002	Silluo, Gourottun lareie gori thara degilakkoi.
42024003	Sebeden thara bidire sominei Probu Jisur heyegan thara no degilakkoi.
42024004	Ar thara sieno sombonde bhabi sade, sawh, abada gori di jon jhimid-jhimid jolede habor ursie gori tharar hai thieilakki.
42024005	Miliegune dore mada nigurilak. Sebeden sei di jon manjie tharare holak, “Hittei mora manjior jagat jeda togor?
42024006	The iot nei, the jiei udinei jeiegoi. The Galili dejot thagke tomare hi hoie tomar monot tulo.
42024007	The hoie, ‘Munischioro Puobuore pabi manjior adot gojei die obo. Thara tare krosot dibag. Ar the tin dine jiei udibo.’ ”
42024008	Sebeden miliegunor tar hodagani idot udilo.
42024009	Sidiesalanottun thara phiri einei, sei beg hodagani egaro jon sisjiore ar oinnio beg manuschunore holakki.
42024010	Sisjiogunore hoiondoidie miliegun olakke Magdala adamo Meri, Joana, Jakobor mabuo Meri, ar oinnio miliegun.
42024011	Thara hodagani gop mone gorinei tharare bischiaso no gorilak.
42024012	Hintu Pitore udinei sidiesalanot daba-daba gelo. The niguri seineigoi, pado haborani ek huredi gori degilo. Hi ghodi gelo sieni bhabi-bhabi the ghorot gelogoi.
42024013	Ar sawh, sei dinnie tharattun di jon Emmaus adamot jadon. Sei adaman olode Jerusalemortun perai egaro kilomiter durot.
42024014	Beg ghodi jeiede hodagani thara hoi-hoi jadon.
42024015	Aro, huobula ar pujor gora-gori gorte, Jisu The nije thara hai lungineigoi thara loge jar.
42024016	Hintu tharar sogkun tare no sinon para gori die oie.
42024017	Jisu tharare holo, “Jade-jade tumi hi hoda huobula goror? A hittei tumi shuduo-mu oio?”
42024018	Sebeden Kliopa honde sibiei tare uttor dinei holo, “Ingillie Jerusalemot hi ghodi jeie sieni hobor no peie porbhajchie bana agoschie?”
42024019	Jisu tare holo, “Hi ghottiede?” Thara tare holak, “Nazareth hullie Jisur sombonde dei. Itchioro samne ar beg manjior samne hodai-battai ar hame horjai the olode ek jon hemoda-bola muni.
42024020	Rajguru-thagurune ar amar murubbigune tare Pilado adot gojei duondoi. The tare morei phelei bajei dinei, soinniogune tare krosot duon.
42024021	Ami asha gorseidie the Israel jadtuo mukti goribuo. Sieni ghodi jeiede edchie tin din olo.
42024022	Hintu amar dolottun hoiekkuo miliei amare amok goreion. Thara bennie pottie sidiesalanot jeion.
42024023	Hintu tar heyegan no degondoi. Thara einei amare holakkidie, thara sorgo-dud azil peiondoi ar sei sorgo-dudtune tharare hoionde the jeda oie.
42024024	Ar amattun hoiek jon sidiesalanot jeinei, miliegune hoionde doge-doge degkuondoi. Hintu thara tare no degondoi.”
42024025	Sebeden Jisu tharare holo, “Oh nadongsara manuschun! Munigune hoionde hodagani bischias gorte tomar diri jai.
42024026	Kristo sei dug-hostogani bhug gorinei tar mohimagan pana dorkar noi ni?”
42024027	The Mosir boiunottun duri beg muniguno boiun song, Sastrot tar sombonde hi lega age the tharare ortho bhangi dilo.
42024028	Thara jadonde adamano hai lungineigoi the tharattun bes durot jebode dogkie gorilo
42024029	Ar thara tare rageibartei holak, “Dinnuo gelogoi, saj awr. Amar loge thak. Ar the tharar loge thebartei gelo.”
42024030	The tharar loge hade, pidiegan The adot loinei donniobad dilo. Ar the pidiegan hotta gori tharare dilo.
42024031	Sebeden tharar sogkun meli die oinei thara tare sinilak. ar the tharattun aw-dega oi gelo.
42024032	Thara di jone huobula gorilak, “Podot amarloi hoda hoiede lokke ar Sastro orthogan amare bhangi dette lokke amar bidirie agun angette dogkie oiede noi ni?”
42024033	Thara jogon-togon udi Jerusalemot phiri einei, egaro jon sisjio ar oinnio manuschun somot eksomare thubei agonde lagot pelakki.
42024034	Thara huobula gorton, “Probu jodepode gori jiei uttie. Ar the Simono sidu dega diegoi.”
42024035	Podot hi-hi oie thara di joneo tharare janeilakkoi. Probuie pidiegan hotta gorte tare sinnonde sieno holak.
42024036	Thara sei hodagani huobula gorte, Jisu The nije tharar song moiddie thieinei tharare holo, “Tomar shanti ok.”
42024037	Thara bhud degkuon bili dore honggorong oion.
42024038	Sebeden Jisu tharare holo, “Hittei jagulug ola? Hittei tomar monanit shiongshama oi?
42024039	Mor adtanit ar mor thenganit sawh. Ibie mui. More dhori sawh. Mor era ar aar agede degotte dogkie bhudor era ar aar nei.”
42024040	Jisu sieni honar porendi, tharare tar adtani ar thengani degelo.
42024041	Adik hujhie thara ejosong bischias gori no parton. Ar thara amok oi agonde lokke, Jisu tharare holo, “Idu huno hebar jinij age ni?”
42024042	Thara tare ek doma sekkie mas ar ek hotta muba haat dilak.
42024043	Ar the sieni adot loinei, tharar mujungot helo.
42024044	Sebeden the tharare holo, “Mui tomar loge elungge lokke ei hodagani mui tomare hoiong. Mosir Niomanot, muniguno boiunot ar Gido boibuot mor sombonde lega agede beg hodagani puron oi pebo.”
42024045	Sebeden Sastro hodagani thara buji paron para, the tharar monani huli dilo.
42024046	Ar the tharare holo, “Sastroie ien hoi, Kristo dug-hosto pa poribo ar tin dine morattun jiei udibo.
42024047	Jerusalemortun duri beg jado sidu tar nage pabottun mon phiriena ar pabottun mab panagan prosar gori pebak.
42024048	Ei hodagani shakkidie olade tumi.
42024049	Suno. Mor Babe jien dibar protiggia gorsie sien mui tomar idu dipadem. Hintu sorgottun tomar ugure hemoda no eje song tumi Jerusalem sohorot barsei thagkuo.”
42024050	Ar Jisu tharare Bethani adam song nejeilo. The tar adtani alok gorinei tharare asirbad dilo.
42024051	The tharare bor dede, tare tharattun pharok gora olo ar sorgot neja olo.
42024052	Thara Jisure tobona goranar porendi, baari hujhi gori thara Jerusalem sohorot phiri elak.
42024053	Mondirbuot Itchiorore donniobad dinei ar baini gori-gori thara somoi hadeilak. Amen.
43001001	Adipurbe Hodagan elo. Sei Hodagan Itchioro siot elo, ar Hodagan olode Itchior.
43001002	The adipurbe Itchioro loge elo.
43001003	Beg jabotio the baneie. The no baneiede jinij hitchu nei.
43001004	Tar siot poranan elo, ar sei poranan olode manjior phor.
43001005	Phoran andharot phuttiegi, hintu andharane sienore no sinilo.
43001006	Itchiore ek jon manus dipadeie, tar nangan olode Johon.
43001007	Phoranor sombonde shakki dibartei, shakki ijibe the ejchie, jene tar darai beg manuschune bischias jan para.
43001008	The Phor noi. Hintu The ejchiede olode Phoranor sombonde proman dibartei.
43001009	Sei phoran olode soittio Phor. Je songsarot ejchie beg manuschunore phor der.
43001010	Hodagan songsarot elo. Hintu The baneiede songsarano manuschune tare no sinilak.
43001011	The tar nijor manuschuno idu ejchie, hintu tar nijor manuschune tare gojhi no lolak.
43001012	Hintu jedog jone tare gojhi loion ar tar nangan bischias jan, sigunore Itchioro puo obartei the odhihar die.
43001013	Sigunor jormo lottun noi, nijor era ischiettun noi ar manjior ischiettuno noi, hintu Itchiorottun.
43001014	Sei Hodagan manei hule jormeinei, amar idu bojotti ologi. Ami tar mohimagan degilong. Sien olode Babpuottun ekkuo gori Puo agede sibier oborugkan. The olode doye ar soittiogandoi boron.
43001015	Johone tar sombonde proman dinei jogar pari-pari hor, “Etar sombonde ie mui hoiongge, ‘Mor porendi ebode sibie mortun bes dangor, haron The mor akke elo.’ ”
43001016	Ami tar puripunnuoganottun begkune doyettun doye peiei.
43001017	Haron Mosir darai Nioman die oie. Jisu Kristor darai doyegan ar soittiogan ejchie.
43001018	Huno jone je huno somoiot Itchiorore no degon. Tar ekkuo gori Puo, Babo horod thaidie sibiei tare janei die.
43001019	“Tui honna,” gori pujor goribartei Judaiune Jerusalem sohorottun dhormo guru ar Levi manus Johono sidu dipadeon. Ien olode Johone shakki dede sien.
43001020	The no bharenei ar haam heinei holo, “Mui Kristo noi.”
43001021	Sebeden, thara pujor gorilak, “Salen tui honna? Tui Elija ni na?” The holo, “Mui noi.” Sebeden tare holak, “Tui hi honna sei, Munibuo ni na?” The uttor dilo, “Noi.”
43001022	Sebeden thara tartun pujor gorilak, “Amare dipadeonde sigunore hoi parigoi para amare ho, tui honna? Tor sombonde tui hi hobe?”
43001023	Johone holo, “Mui olungge, muni Isaia hoiede doge, ‘Moruobomit ek jonor roi horte: “PROBUR podtan uju goro.” ’ ”
43001024	Thara dipadeonde sigun olakke Pharisi dolottun.
43001025	Ar sebeden thara tartun pujor gorilak, “Salen, tui judi Kristo no ole, Elijaio no ole ar munio no ole, a hittei tui baptisma gori duos?”
43001026	Johone tharare uttor dilo, “Mui panit baptisma gori duong, hintu tumi no sinnie ek jon tomar loge thiei agegi.
43001027	The mor porendi ejer. The mortun bes dangor. Mui tar joda durieno huei dibar lak noi.”
43001028	Sieni ghottiede Bethania adamot, Jordan Sora uhuledi. Sei jaganot Johone baptisma gori di der.
43001029	Tar hellie Johone Jisure tar mokkie ette deginei holo, “Sawh, songsaro pabo bhar nejaidie Itchioro Bera-shagolo Shawhbuo.
43001030	Etar sombonde ie mui hoiongge, ‘Mor porendi ek jon ebo. The mor akke elo hinottei, the mortun bes dangor.’
43001031	Mui tare no sindung. Hintu Israel manuschunore tare dolei degei dibartei mui panit baptisma gori duongor.”
43001032	Johone proman dinei holo, “Aptabuo hodoro dogkie gori sorgottun lambegi ar tar ugure porsiede mui degkuong.
43001033	Mui tare no sindung. Hintu mui panit baptisma gori dibartei more dipadeiede sibiei hoie, ‘Aptabuo tar ugure porinei thagke tui debe, the olode Pobitro Aptaloi baptisma goridiebuo.’
43001034	Mui sien degkuong ar mui proman dilungge jei, the olode Itchioro Puobuo.”
43001035	Tar hellie, Johone aro, di jon sisjioloi thiei age.
43001036	Jisu siot berade Johone tare deginei holo, “Sawh, Itchioro Bera-shagolo Shawhbuo!”
43001037	Sebeden di jon sisjioi the hoiede sien suninei thara Jisur pune-pune gelak.
43001038	Tar pune-pune jadonde hoi parinei, Jisu pije phiri rini seinei tharare holo, “Tumi hi togor?” Ar thara holak, “Robbi, tui hudu thas?” “Robbi” ortho olode, “Guruthagur.”
43001039	The tharare holo, “Tumi einei sawhgi na.” Thara jeinei the thaidie jagagan degilakkoi. Sebeden thara sei dinnie tar loge thelak. Sien olode perai beillie ser ta.
43001040	Johono hodagan suninei Jisur pune-pune jeie di jonottun ek jon olode Simon Pitoror bheibuo, Andrio.
43001041	The akke tar bheibuo Simonore lagot peinei tare holo, “Ami Messaiare lagot peiei.” (Messaia orthogan olode Kristo.)
43001042	Sebeden Andrio Simonore Jisur idu anilo. Jisu tare seinei holo, “Tui Jonar puo Simon. Mui tore ‘Kepha’ dagim.” (Kepha ortho olode, Sil.)
43001043	Tar hellie Jisur Galili dejot jebar mone holo. The Philibore lagot peineigoi tare holo, “Mor loge ai.”
43001044	Philibie olode Bethsaida sohorottun. Sien olode Andrio ar Pitore dagir sohoran.
43001045	Philibie Nathanaelore lagot peineigoi tare holo, “Niomanot Mosi jiber sombonde legi jeie ami sibiere lagot peiei. Muniguneio tar sombonde legi jeion. The olode Josebor puobuo Jisu, Nazareth adamortun.”
43001046	Nathanaele Philibore holo, “Nazareth adamortun hi gom jinij nigili paribo?” Sebeden Philibie tare holo, “Tui einei sagi na.”
43001047	Jisu Nathanaelore tar idu ette deginei tar sombonde holo, “Ui-o sawh, ek jon hati Israel manus, tartun hitchu phagara mon nei.”
43001048	Nathanaele Jisure holo, “Tui hingori more sinilie?” Jisu tare uttor dilo, “Philibie tore dagibar agendi, tui dumur gajchuo tole elede lokkene mui tore degkuong.”
43001049	Nathanaele Jisure holo, “Robbi, tui olede Itchioro Puobuo. Tui olede Israelo Rajabuo.”
43001050	Jisu tare holo, “Mui tore hongor, ‘Mui tore dumur gajchuo tole degkuong,’ sienottei tui bischias gorilede oi ni? Tui ienottun bes oborug ham degibie.”
43001051	Jisu Nathanaelore holo, “Mui tomare soittio hodagan soittio gori hongor, ienor porendi sorgogan hulo gori tumi degiba. Itchioro sorgo-dudtun Munischioro Puobuor ugure tumi uttie ar lambegi degiba.”
43002001	Tin din oinei Galili dejor Kana sohorot ekkan mela olo. Siot Jisur mabuo elo.
43002002	Jisure tar sisjiogun somot melat boleion.
43002003	Ar jokke tharar angguro rose no hulor, Jisur mabuoi tare holo, “Tharattun angguro ros nei ar.”
43002004	Jisu tare holo, “Tui olede milie, tor hi hobor pebar age? Mor somoibuo ejo no eje.”
43002005	Tar mai porsonigunore holo, “The tomare jien hoi sien goribade-sie.”
43002006	Judaiune sudduo onde doge, siot shobuo silor pani sari bojeie elak. Ekkuot aji ek shot litarδ ade.
43002007	Jisu tharare holo, “Pani sarigunot pani bhoro.” Ar sigunot thara haza song boron gori bhoreilak.
43002008	Sebeden Jisu tharare holo, “Ikkie ekkena nigileinei porsoni mukpattibuo sidu nejo.” Ar thara nilak.
43002009	Ar jokkene porsoni mukpattibuoi angguro ros oiede panigan sagi selo, sien huttun ejchie, the hobor no pelo. Panigan nigilei nuonde porsonigune hobor pan. Porsoni mukpattibuoi nuo-jameibuore dagilo.
43002010	The tare holo, “Akke begkune gom angguro ros hebar duon. Ar jokke gorbagune il oi song hebar ole, sebeden ekka horab angguro ros duon. Hintu tui ejo song gom angguro roschan rageios!”
43002011	Jisu sei sinnogani Galili dejor Kana sohorot arambo gorilo. Ei siennie gori the tar mohimagan degelo ar tar sisjiogune tare bischias gorilak.
43002012	Tar porendi, Jisu lami einei Kapernaum sohorot gelo. Tar loge tar ma, tar bheiun ar tar sisjioguno gelak. Siot thara hoiek din thelak.
43002013	Judaiunor Rokkie Utchob din hai einei, Jisu Jerusalem sohorot gelo.
43002014	Mondirbuot damara goru, bera-shagol ar hodor bejchonde sigunore ar siot boi agonde tengaδ bodoli diegunoreo the degilo.
43002015	Duriloi the ekkan sabuk banelo ar siendoi the tharare begkunore mondirbuottun nigilei dilo. Bera-shagolun ar damara gorugun The nigilei dilo. The tharar tengagunδ dali phelei dinei tharar tebilani ullei phelei dilo.
43002016	The hodor bejiegunore holo, “Ieni iottun nejo. Mor Babor ghoran ath-hola no baneio!”
43002017	Sebeden Sastrot legkiede hodagan tar sisjiogunor monot udilo, “Tor ghoranottei mor dhappane more hei pheleilo.”
43002018	Senottei Judaiune Jisuttun pujor gorilak, “Tui ei hamani goror jogon, tui amare hi sinno degebe?”
43002019	Jisu tharare uttor dilo, “Tumi ei mondirbuo bhangi pelo, ar tin dine ibie mui tulim.”
43002020	Senottei Judaiune holak, “Ei mondirbuo tullie shoisolis bojor lakkie, tui parapang ien tin dine tuli paribie?”
43002021	Hintu Jisu horte mondirbuo hodagan olode tar heyegano sombonde.
43002022	Senottei, jokkene tare morattun jiei tullie, tar sisjiogune monot tullionde the ei hodagan tharare hoie. Ar sisjiogune Sastro hodagani ar Jisu hoiede hodagan bischias gorilak.
43002023	Rokkie Utchobo somoi the Jerusalem sohorot elode lokkene tar oborug hamani deginei onek manjie tar nange bischias gorsion.
43002024	Hintu The begkunore hobor pai hinottei, Jisu The nije tharare bischias no gore.
43002025	Manjior monot hi age the hobor pai hinottei, manjior hobor tare janeidibar huno jon no lage.
43003001	Ek jon Pharisi manus tarnangan Nikodem. The ek jon Judaiunor murubbi elo.
43003002	Sei manuschuoi reidot Jisur idu einei tare hologi, “Robbi, ami hobor pei tui olede Itchiorottun ejchie ek jon guruthagur. Haron Itchior judi loge no thele, huno jone tui gorotte edogkie amok hamani goribar hemoda no thelun.”
43003003	Jisu tare uttor dinei holo, “Mui tore soittio hodagan soittio gori hongor, je nuo jormo no oi, the Itchioro rejjiogan degido noi.”
43003004	Nikodema Jisure holo, “Ek jon manus judi buro ole, hingori tar mai tare jormo di paribo? Tar mai tare jormo dibartei, the aro tar ma ghorbo bidirie somi poribo ni na?”
43003005	Jisu tare uttor dilo, “Mui tore soittio hodagan soittio gori hongor: Je panittun ar Aptartun jormo no oi, the Itchioro rejjiot somi parto noi.
43003006	Manjiortun jormeile manus ar Aptartun jormeile apta.
43003007	Mui holungge, ‘Tui nuo jormo oi pebe,’ siendoi tui amok no os.
43003008	Boierane jindi mone hoi sindi bai, ar tumi tar abaschuo suno. Hintu huttun eje ar hudu jai sien tumi hobor no po. Aptartun jigunor jormo oie, sigunorio thik sedogkie oi.”
43003009	Nikodema Jisuttun pujor gorilo, “Sieni hingori oi pare?”
43003010	Jisu tare uttor dilo, “Tui Israel manuschunor ek jon sigkie die, a hittei sieni hobor no pas?
43003011	Mui tore soittio hodagan soittio gori hongor, ami jieni hobor pei sieni hoi. Ami jieni degkiei sieni ami sunei di. Hintu ami sunei di die hodagani tumi mani no lo.
43003012	Mui tomare songsaro jinijchanir sombonde hoinei tumi bischias no goro. Senottei, mui judi tomare sorgo jinijchanir sombonde hong, hingori bischias goriba?
43003013	“Munischioro Puobuo sorgot jibe thai, ar je sorgottun ejchie, sibie bade huno jon sorgot no jan.
43003014	Mosi moruobomit sabpuore ojolot tangeiede dogkie gori Munischioro Puobuoreo ojolot tangei pebak.
43003015	Uddischuogan olode je, tare bischias jai, the nosto odo noi, hintu ononto jibon pebo.
43003016	Haron Itchiore songsaran edok gori hos peie, tar bana ekkuo gori Puo elode sibie dan die. Ar je tare bischias gore the nosto odo noi, hintu ononto jibon pebo.
43003017	Songsaran dujot pheleibartei Itchiore tar Puobuo songsarot di no padai. Hintu tar darai songsaro manuschune mukti pebartei di padeie.
43003018	Je tare bischias jai, the dujot porto noi. Hintu je tare bischias no jai, the honatto duji oi age. Haron Itchioror ekkuo gori Puo sibiere the bischias no jai.
43003019	Dujchan olode ien, phoran songsarot ejchie. Hintu tharar hamani bojong hinottei, manuschune phoranottun andharan bes hos pan.
43003020	Haronan olode je bojong ham gore, the phoranore hos no pai. Tar hamani bojong dega jai bilinei the phoranotio no eje.
43003021	Hintu je gom ham gore, tar hamani Itchioro ischie doge gora oie bili porak-porak gori dega jebartei the phorot eje.”
43003022	Sei porendi, Jisu tar sisjio-gundoi Judea dejot gelo. Siot The tharar loge thelo ar baptisma gorilo.
43003023	Salim adamano hai Ainon jaganot shagor pani elo hinottei Johone baptisma gorider. Manus-chune siot jadon ar Johone tharare baptisma gorider.
43003024	Haron sokkene Herode Johonore jiel-hanat no bhorai.
43003025	Sei lokkene Johono sisjiogune hoiek jon Judaiundoi sudduo onde sombonde torga-torgi arambo oie.
43003026	Thara Johono sidu jeinei tare holak, “Robbi, shah, Jordan Sora uhule tor loge elode sibiei manus baptisma gorider. Tui tar sombonde janei duos. Begkune tar sidu jadon.”
43003027	Johone holo, “Sorgottun no dile huno jone hitchu pebar nei.
43003028	Tumi mui hode suinnio daw, ‘Mui Kristo noi,’ hintu ‘Itchiore more tartun akke dipadeie.’
43003029	Jadtun nuo buo age, the olode nuo-jamei. Hintu nuo-jameibuor shamalabuoi tar hai thai ar nuo-jameibuoi hoda hode sunilie baari hujhi oi. Senottei mor hujhigan pureilo.
43003030	Tartun bara poribo hintu mortun homa poribo.
43003031	“Je ugurottun eje the begottun seresto. Je pittimittun eje the pittimir hoda hoi. Je sorgottun eje the begottun seresto.
43003032	The jieni degkie ar jieni suinnie the shakki de. Ar huno jone tar shakki die hodagani mani no lon.
43003033	Je, tar shakkigan mannie the proman dede Itchiorbuo soittio.
43003034	Haron Itchiore jare dipadeie sibiei Itchioro hoda hoi. Itchiore tare Apta mabinei no de.
43003035	Babpuoi Puobuore hos pai. Ar tar adot beg gojei die
43003036	Je Puobuore bischias gore tar ononto jibon age, ar je Puobuore bischias no jai the jibon pedo noi. Ar Itchioro rakkan tar ugure thelo.”
43004001	Jisu Johonottun bes sisjio tullie ar baptisma gori die. Pharisigune sien suinnion bili Probuie hobor pelo.
43004002	Judio Jisu the nije baptisma gori no de, hintu tar sisjiogune baptisma gori duon.
43004003	The Judea dejchan phelei jei aro Galili dejot jebartei nigililo.
43004004	The Samaria dejchan phuri jei pelo.
43004005	Senottei, the ekkan Samaria sohorot Sykar honde siot lungilogoi. Sien olode ago dinot Jakobe tar puo Josebore dede jagano hai.
43004006	Jakobor jhanggabuo siot elo. Jisu atte-atte oran oie hinottei, jhanggabuo hai bojilo. Sien bel diboro oktot.
43004007	Ekkuo Samari milie pani tulibartei elo. Jisu tare holo, “More pani dena haang.”
43004008	Sei lokkene tar sisjiogune hebar jinij hinibartei sohorot jeion.
43004009	Sebeden Samari miliebuoi tare holo, “Tui olede ek jon Judai manus, mui olungge Samari milie. Tui hingori mortun pani hebar magor?” Haron Judai manuschune Samaria manuschundoi song no poron.
43004010	Jisu tare uttor dinei holo, “Tui judi hobor pede Itchioro danan hi, ar ‘Honna more pani dena,’ haang hor, sale tui tartun pani magidie ar the tore jibono pani dido.”
43004011	Miliebuoi tare holo, “Babu, tortun pani tulibar balti nei, ar janggabuo olode gobhin. Salen tui huttun sei jibono pani phele?
43004012	Amar Purbo-puruschun Jakobe, je amare ei janggabuo die ar tar puogune ar tar poshugune iottun pani heion, tui tartun dangor obe parapang?”
43004013	Jisu tare uttor dinei holo, “Je ei panigan hai tar aro pani saj goribuo.
43004014	Hintu mui dimbie panigan je hai, tar huno din pani saj shobai gorto noi ar. Haron mui dimbie panigan tar Pobitro oinei ononto jibon song nal adibo.”
43004015	Miliebuoi tare holo, “Babu, mor pani saj no gore para ar mui idu pani hoja ei no pang para, more sei panigan de na.”
43004016	Jisu tare holo, “Ja, tor negkuoredagiandoi.”
43004017	Miliebuoi tare holo, “Mortun neg nei.” Jisu tare holo, “Tui soittio hoda hole, oi ‘Mortun neg nei.’
43004018	Haron tortun paschuo neg elak, ar ikkie torloi thaidie manuschuoio tor neg noi hinottei, tui soittio hoda hole.”
43004019	Sebeden miliebuoi Jisure holo, “Babu, mui hoi parilung, tui ek jon muni.
43004020	Amar Purbo-puruschunune ei mounnuo ugure tobona gorsion. Hintu tumi Judaiune hode, manuschune Jerusalemo jaganot tobona gorana osit.”
43004021	Jisu tare holo, “Miliebuo, mor hoda bischias gor. Babore tumi ei mounnuot, bah, Jerusalemot tobona no goribade somoibuo ejer.
43004022	Tumi tobona gorode sibiere hobor no po. Muktigan Judai jado darai ejer hinottei ami tobona goridie ibiere ami hobor pei.
43004023	Ekkuo somoi ebo ar ejchie. Sokkene ajol tobona goriegunore togai.
43004024	Itchior olode Apta. Jigune tare tobona goron, apta ar soittioloi tobona goriegune Babore apta ar soittioloi tobona goribak. Babeio sedogkie tare tobona gora poribo.”
43004025	Miliebuoi tare holo, “Mui hobor pang, Messaia,” (jare Kristo hon,) “the ejer. Jokkene the ebo, the begkani amare janei dibogi.”
43004026	Jisu tare holo, “Sibie olungge mui, torloi hoda hongorte ibie.”
43004027	Jisu sei hodagan holoio tar sisjiogun lungilakki. The ekkuo milieloi hoda hode deginei thara amok olak. Hintu tharattun ek joneo tare no holakke, “Tui hi sas?” nahi “Tui tarloi hittei hoda hor?”
43004028	Sebeden miliebuoi tar pani hummuo phelei jei sohorot jeinei manuschunore hologoi,
43004029	“Ejo, ek jon manus mor jibonot gorsiongge sieni begkani hoidede sibiere sawhgi. The Kristo obode noi ni?”
43004030	Senottei sohorottun thara nigili einei Jisur idu eja dorilak.
43004031	Sei bidirie, tar sisjiogune tare hujoli gorinei hodon, “Robbi, ha.”
43004032	Hintu the tharare holo, “Tumi hobor no peie hebar bhat mortun age.”
43004033	Senottei tar sisjiogune thara-thara huobula gorton, “Tartei huno jone bhat ani duon ni na?”
43004034	Jisu tharare holo, “Mor bhat olode more dipadeie sibier ischie doge mor gorana ar tar haman mor gori phurona.
43004035	Tumi hode noi ni, ‘Dhan haba aro ser mas bagi age’? Suno, mui tomare hongor, hedtani sawh, pakkie hinottei diebar okto oie.
43004036	Je diei the bedon pai ar the ononto jibonotteio phol thubei thoi. Senottei biji shidiebuoi ar dieiebuoio duo jone song gori hujhi on.
43004037	Ei siennie gori ei dagho hodagan soittio, ‘Ek jone shidie ar ek jone habe.’
43004038	Tumi dug no gorsie sien diebarlottei mui tomare di padeiong. Oinnio jone dug gorsion ar tumi tharar dugo bhagkan pela.”
43004039	Sei sohoranottun balukjon Samaria manjie Jisure bischias gorsion. Haron miliebuoi proman dinei hoie, “Mui gorsiongge sieni begkani the hoi die.”
43004040	Senottei jokke Samaria manuschune tar idu elak, tharar loge thebartei thara Jisure hujoli gorilak. Senottei, the thara siot di din thelo.
43004041	Ar tar hoda suninei aro balukjone bischias gorilak.
43004042	Sebeden miliebuore thara holak, “Bana tor hoda suninei ami bischias no jei. Ikkie ami nije suninei hobor pelongge ete hamakkai Kristo, songsar Muktigoriebuo.”
43004043	Hintu sei di dino porendi, Jisu siottun jeinei, Galili dejot gelo.
43004044	Jisu nije holo jei munie nijor dejot sorman no pan.
43004045	Senottei, jokke the Galili dejot lungilogi, Galili hulliegune tare lobiot gorilak. Haron tharar utchobo somoi Jerusalem Sohorot jeion ar utchobo lokkene Jisu gorsiede sieni begkani degkuondoi.
43004046	Senottei, Jisu Galili dejor Kana adamot pani angguro ros banei dede siot aro lungilogi. Ek jon rajar murubbi puo Kapernaum adamot aw-sug oinei elo.
43004047	Judea dejottun Galili dejot Jisu ejchie bili the suninei, the tar sidu gelo. Tar puobuo morong morong oie hinottei tar puobuore gom goridibartei the Jisure hujoli gorilo.
43004048	Sebeden Jisu tare holo, “Tumi sinno ar amok ham judi no dego, tumi shobai bischias no jeba.”
43004049	Rajar murubbibuo tare holo, “Probu, mor puobuo no motte akke tui ai na.”
43004050	Jisu tare holo, “Ja, tor puobuo bajibo.” Ar manuschuoi Jisu tare hoiede doge hodagan bischias gorinei gelogoi.
43004051	The jadte seiot, tar sagorsiegune tare lak peinei tare janei dilak, “Tor puobuo bajilo.”
43004052	Senottei the hon oktot gom oie the tharattun pujor gorilo. Ar thara tare holak, “Gelle hellie bel alondit tar joran gom oie.”
43004053	Senottei puobuor babpuoi buji parilode, thik sei lokkene Jisu tare hoie, “Tor puobuo bajibo.” The ar tar goda ghorbobuo bischias gorilak.
43004054	Sien olode Judea dejottun Galili dejot einei Jisu gorilogidie dibar sinno haman.
43005001	Sienir porendi, Judaiunor ekkan utchob awr ar Jisu Jerusalem sohorot gelo.
43005002	Jerusalemot Bera-shagolo Duoro Girie hure ekkuo pour age. Ienot paschan baranda age. Hebru hodadi ieno nangan olode Bethesda.
43005003	Sienit ek jhag manus pori agon. Thara olakke aw-sugkie, han, leng ar ajorchie pirellie. Thara panigan loribartei barsei agon.
43005004	Haron okte-okte ekkuo sorgo-dud Pourbuot einei panigan ghudegi. Sebeden sorgo-dudtuoi panigan ghudonar porendi, je akke paniganot lami tangore, tar je huno pirie gom oi.
43005005	Siot attris bojorchie pirellie ek jon elo.
43005006	Jokke Jisu tare degilo, siot The bhalukbilon song siennie gori agede hobor pelo. Jisu tare holo, “Tortun gom obar mone hoi ni?”
43005007	Pirelliebuoi Jisure uttor dilo, “Babu, jokke sorgo-dudtuoi panigan ghudegi, more huno jone Pourbuot lamei die nei. Hintu mui jade oinnio jone mortun akkuondoi.”
43005008	Jisu tare holo, “Thie, tor bischonan loinei adi ja.”
43005009	Jogon-togon sei manuschuo gom olo. Tar bischonan loinei adi-adi gelo. Sei dinnuo elode Sabbath.
43005010	Senottei, Judaiune Jisu gom gori dede manuschunore holak, “Edchie dinnuo olode Jireni Din. Tor bischonan nibar niome no hoi.”
43005011	The tharare holo, “More gom gori dede sibiei more hoie, ‘Tor bischonan loinei adi ja.’ ”
43005012	Senottei thara tartun pujor gorilak, “Sibie honna tore hoie, ‘Tor bischonan loinei adi ja’?”
43005013	Jisu gom goridede manuschuoi sibie honna hobor no pai. Haron sei jaganot shagor manus elak ar Jisu siottun sube-sabe jeiegoi.
43005014	Jeredi, Jisu tare mondirbuot lagot pelo ar tare holo, “Shah, tui gom oios. Tor huno ekkan bojong no oi para pab no goris ar.”
43005015	Manuschuoi jeinei Judaiunore hologoi jei tare gom goridede sibie olode Jisu.
43005016	Senottei, sei Judaiune Jisure hosto lagadon ar tare morei pheleibar tharar mone hor. Haron the sieni Jireni Dinnuot gorer.
43005017	Jisu tharare holo, “Mor Babe ejo song ham gorer ar muio gorongor.”
43005018	Senottei Judaiunottun sie bes tare morei pheleibar mone hor. The bana Jireni Dinnuor niom bhonggo no gore, hintu Itchiororeio tar nijor Bab hoi. Ei sedogkie gori the nijore-nije Itchiorloi song gorer.
43005019	Sebeden Jisu tharare holo, “Mui tomare soittio hodagan soittio gori hongor, Puobuoi nijottun hitchu gori no pare. Babe jien goribar hoi, the siennie gore. Haron Babe jien gore Puobuoio sien gore.
43005020	Babe Puobuore hos pai ar the nije jien gore the sieni begkani Puobuore degai. Tumi amok aw para, the ienittun bes ham Puobuore degebo.
43005021	Babe jeannie gori morattun jiei tullie ar tharare jibon de, thik sedogkie gori, Puobuoio tartun jare mone hoi tare jibon dibo.
43005022	Babe haro bijier no gore, hintu The beg bijiero bharan Puobuore die.
43005023	Senottei Babore jedogkie gori sorman goron, thik sedogkie gori, Puobuoreo begkune sorman goron para The more bijiero bharan die. Je Puobuore sorman no gore, the Puobuore dipadeiede Baboreo sorman no gore.
43005024	“Mui tomare soittio hodagan soittio gori hongor, je mor hoda sune ar more dipadei dede sibiere bischias gorsie, the ononto jibon peie. The bijierot porto noi ar, hintu the moranaganottun sarinei jibon pelo.
43005025	Mui tomare soittio hodagan soittio gori hongor, somoibuo ejer ar honatto lungiegi. Sei lokkene mora manuschune Itchioro Puobuor robuo sunibak. Ar jigune sunon, sigune jeda obak.
43005026	Haron Babor jeannie poran age sedogkie poran thebartei the Puobuoreo dilo.
43005027	The Munischioro Puo hinottei the bijier gore para tare odhihar dilo.
43005028	Ienot amok no oio. Haron ekkuo somoi ejer, sokke jigune sidie shalot agon, sigune begkune tar robuo sunibak.
43005029	Ar thara nigili ebag. Jigune gom ham gorsion, sigune jibon pebartei jiei udibag, ar jigune bojong ham gorsion, sigune bijierot poribartei jiei udibag.
43005030	Mor nijottun hitchu gori no parong. Mui jeannie sunong, siennie bijier gorong, ar mui dharmig bijier gorong. Haron mui mor monjokka goribar no sang, hintu more dipadeiede Babpuor ischie doge goribar sang.
43005031	“Mui judi nijore-nije shakki duong, sale, mor shakkigan soittio noi.
43005032	Oinnio ek jone mor sombonde shakki der. Ar mui hobor pang the mor sombonde shakki dette sien soittio.
43005033	“Tumi Johono idu pujor goribartei dipadeo ar the soittiogano sombonde shakki die.
43005034	Mui manjiortun shakki no sang. Hintu tumi mukti pebartei sieni mui tomare hongor.
43005035	Johone olode phor angette ar phor dette serago dogkie. Ar tomar tar phoranot hanekkon gori hujhi obar mone hoie.
43005036	“Hintu Johono shakkiganottun bes dangor shakki mor age. Sieni mui gori phureibartei Babe more hoiekkani ham die. Sei hamani gorongotte ienie Babe more dipadeie gori shakki der.
43005037	Ar more dipadeiede Babpuoio the nije mor sombonde shakki die. Tumi huno din tar robuo no suno ar tar dogkanio no dego.
43005038	Tumi tar hodagan monot no rago hinottei the dipadeiede ibereo bischias no goro.
43005039	“Sastrot tumi ononto jibon peba bili mone gorinei sieni tumi togo, ar ei Sastroganie mor sombonde shakki der.
43005040	Tobuio, tumi jibon pebartei mor idu ebar mone no hoi.
43005041	Mui manjiortun sorman no haang.
43005042	Hintu mui tomare hobor pelung, tomartun Itchiorottei hospanan nei.
43005043	Mui mor Babo nange elung ar tumi more gojhi no lola. Oinnio jone judi tar nijor nange edo, tumi tare gojhi lolan.
43005044	Tumi sorman gora-gori goro. Ar jei sormanan bana Itchiorottun eje, sien tumi no togo. Senottei hingori bischias goriba sei?
43005045	Babo idu mui tomare duji banem bili mone no gorsio. Ek jone tomare duji banai, ar sibie olode Mosi jare tumi asha goro.
43005046	Haron tumi judi Mosire bischias gorida, moreio bischias gorilan. Haron the mor sombonde legkie.
43005047	Hintu tumi judi the legkiede sien bischias no gorilie, hingori tumi mor hodagani bischias goriba?”
43006001	Sieno porendi, Jisu Galili Sagoro uhule par ologoi. Ei billuore Tiberia Sagor hon.
43006002	Pirellieguno ugure sinno ham gorididede sieni thara degkuon hinottei, shagor manus tar pune-pune jadon.
43006003	Ar Jisu ekkuo mouno pidit udinei tar sisjiogun somot bojilogoi.
43006004	Sei lokkene Judaiunor Rokkie Utchobpan hai ejchie.
43006005	Jisu jokkene rini selo, shagor manus tar mokkie ette deginei Philibore holo, “Ei manuschune hebartei huttun pidie hinibonggoi?”
43006006	Hintu Philibore joga sebartei Jisu sei hodagan holo. Haron the nije hobor pai the hi goribuo.
43006007	Philibe tare uttor dilo, “Jon bagene ekka-ekka bhag pebartei, di shot denarirδ pidieio no hulebo.”
43006008	Tar sisjiottun ek jone Simon Pitoror bheibuo Andrio Jisure holo,
43006009	“Iot ekkuo gurottun paschan hon bhado pidie ar dibie gori maj agon. Hintu edok jon manjiortei sigundoi hi obo?”
43006010	Sebeden Jisu holo, “Manuschunore boja bajei duo.” Sei jaganot shagor her elo hinottei manuschune bojilak. Siot morod elakke perai, pas azar jon.
43006011	Jisu pidiegani lolo. The donniobad denar porendi sisjiogunore dilo. Ar sisjiogune boi agonde sigunore bhag gori dilak. Sedogkie gori majchuno the bhag gori dilo. Jar jedog mone hoi sedog helak.
43006012	Manuschunor ped bhoranar porendi, Jisu tar sisjiogunore holo, “Hitchu borbat no jai para, ugursieni tulilo.”
43006013	Senottei, sei paschan hon bhado pidiettun hei hai ugursieni thara tuli lolakke baro lei.
43006014	Sebeden Jisu gorsiede sinnogan manuschune deginei thara holak, “Songsarot ebode Munibuo hamakkai ete obode.”
43006015	Senottei thara bolajure tare dhorinei raja tulibartei ebar oion bili Jisu buji parinei, the ek huredi gai-gai mounnuot gelogoi.
43006016	Reid oinei, tar sisjiogune sagoranot lamilakkoi.
43006017	Thara ekkan nawt udi sagoro uhuledi Kapernaum adamot jadon. Honatto andhar oie, ar Jisu thara sidu no jai.
43006018	Bor boier bar hinottei sagorot tubol udtie.
43006019	Tin bah ser meilδ pangei bei jana porendi, thara Jisure sagoro adi ette degilak. The nawgano hai ejer hinottei thara dorelak.
43006020	Hintu Jisu tharare holo, “Mui, mui, no doreo.”
43006021	Sebeden thara tare hujhie nawganot tulilak. Ar thara jadonde jaganot abada gori nawgan lungilogi.
43006022	Tar hellieio manuschun sagoro uhuledi elak. Thara hobor pan sisjiogune uttuonde sieno bade ar siot oinnio sigon naw elo. Ar thara hobor pan Jisu tar sisjioguno loge sigon nawganot gori no jai, hintu sisjiogune tare pheleinei jeiondoi.
43006023	Hintu oinnio sigon naw Tiberia sohorottun ejchie. Sieni Probuie hujhi hoda hoinei pidie habeiede jagano hai elo.
43006024	Senottei, manuschune Jisure ar tar sisjiogunore siot no deginei, tharaio nawt udi Jisure togeibartei Kapernaum adamot gelak.
43006025	Jisure sagoro uhuledi thara lak peineioi tare holak, “Robbi, tui hokke idu ejchiosh?”
43006026	Jisu tharare uttor dilo, “Mui tomare soittio hodagan soittio gori hongor, tumi sinno ham degkuode senottei more no togor. Tumi ped boron pidie heiode senottei more togotte.
43006027	Hoi jaidie bhadottei hosto no gorsio. Hintu ononto jibon song tegede bhadottei hosto goro. Munischioro Puobuoi tomare dibode bhattun umore-umor song tigibak. Haron Bab Itchiore mor ugure marga di thoie.”
43006028	Sebeden thara Jisure holak, “Itchioro ham goribartei amar hi gora poribo?”
43006029	Jisu tharare uttor dilo, “Ien olode Itchioro haman, the dipadeiede ibiere tumi bischias goro.”
43006030	Senottei thara tare holak, “Ami deginei tore bischias jei para, tui hi sinno degebe? Tui hi ham goribe?
43006031	Amar buro-burigune moruobomit manna heion. Sien Sastrot legkie age, ‘Itchiore tharare sorgottun pidie hebar die.’ ”
43006032	Sebeden Jisu tharare holo, “Mui tomare soittio hodagan soittio gori hongor, Mosi tomare sorgottun pidie no de. Hintu mor Babe tomare ajol pidie sorgottun der.
43006033	Haron Itchioro pidiegan olode the, je sorgottun lami einei songsarore jibon dede sibie.”
43006034	Sebeden thara Jisure holak, “Probu, siennie pidie amare onsur dis.”
43006035	Jisu tharare holo, “Mui jibonor pidiegan. Je mor idu eje, tar shobai ped no puribo. Ar je more bischias gore tar huno din shobai pani saj no goribuo.
43006036	Hintu mui tomare hongorte, tumi more degineo more bischias no goro.
43006037	Baba more jigun die, sigune mor idu ebag. Ar je mor idu eje mui tare huno din phelei didung noi.
43006038	Mor nijor monjokka goribartei mui sorgottun lami no ejong. Hintu more dipadeiede sibier mon purei dibartei mui ejchiong.
43006039	More dipadeiede Babo ischie olode ien, the more jigun die, sigun ek jono mui no areidung, hintu sejo dinnuot sigunore jiei tulidung.
43006040	Ar more dipadeiede iber ischie olode ien, je Puobuore dege ar tare bischias gore the ononto jibon pebo, ar mui tare sejo dinnuot jiei tulim.”
43006041	“Mui sorgottun lami ejchiongge pidiegan” Jisu hoie hinottei, Judaiune tar biruddie budhu-budhu gorton.
43006042	Ar thara hodon, “Ami tar babpuore ar tar mabuore sini, ete Josebor puobuo Jisu, noi ni? Senottei, the hingori hoi pare, ‘Mui sorgottun lami ejchiong’?”
43006043	Senottei Jisu tharare uttor dilo, “Tumi, tumi budhu-budhu no gorsio.
43006044	More dipadeiede Babpuoi tani no anilie, huno jon mor idu no ejon. Ar mui tare sejo dinnuot jiei tulim.
43006045	Munigune boiot legkuon, ‘Ar Itchiore tharare begkunore sigeibo.’ Senottei je Babo hoda sune ar shigie, the mor idu eje.
43006046	Ajole, huno jone Babore no degon. Bana Itchiorottun ejchiede sibiei Babore degkie.
43006047	Mui tomare soittio hodagan soittio gori hongor, je more bischias gorsie, the ononto jibon peie.
43006048	Mui sei jibono pidiegan.
43006049	Tomar buro-burigune moruobomit manna heion, ar thara mori jeion.
43006050	Ei pidiegan sorgottun lami ejchiede olode, je hai the no more para.
43006051	Mui sorgottun lami ejchiongge ibie olungge jeda goraidie pidiegan. Je huno jone judi ei pidiegan haan, the umore-umor bajibo. Ar mui dimbie pidiegan olode mor heyegan. Mui ien songsaro manuschunor jibonanittei dim.”
43006052	Siendoi Judaiune thara-thara torga-torgi gorton, “Ei Manuschuoi hingori tar heyegan amare hebar dibo?”
43006053	Sebeden Jisu tharare holo, “Mui tomare soittio hodagan soittio gori hongor, tumi judi Munischioro Puobuor eragan no ho ar tar logan pan no goro, salen tomar nijor jibon nei.
43006054	Je mor eragan hai ar mor logan hai, the ononto jibon pai. Ar sejo dinnuot mui tare jiei tulim.
43006055	Haron mor eragan olode jodepode haidie jinij ar mor logan olode jodepode pan gorede jinij.
43006056	Je mor eragan hai ar mor logan pan gore, the mor bidirie thai ar mui tar bidirie thang.
43006057	Jeda Babe more dipadeie ar Babor darai mui jeda agong. Thik sedogkie gori, je more hai, theo mor darai jeda thebo.
43006058	Ien olode sorgottun lami ejchiede pidiegan. Tomar buro-burigune manna heion, hintu mori jeiondoi. Ien sedogkie noi. Je ei pidiegan hai, the umore-umor bajibo.”
43006059	Jokke Jisu Kapernaum adamot sigkie die, the sei hodagani synagogot hoie.
43006060	Senottei, tar sisjiogune ien suninei, bhaluk jone holak, “Ien baari aghattie hoda, honna buji paribo?”
43006061	Sei hodaganottei tar sisjiogune budhu-budhu gortonde lokkene Jisu mone-mone buji parinei, the tharare holo, “Siendoi tumi ogoman pelade?
43006062	Tumi judi Munischioro Puobuore the agendi jidu elo, sidu uttiegoi degilie, salen hi obo?
43006063	Aptabuoi jibon de, hintu heyegane hitchu lab no pai. Mui tomare hongorte hodagan olode apta ar jibon.
43006064	Hintu tumi hoiek jone bischias no goro.” Haron Jisu polliettun duri hobor pai, hugune bischias no goribak ar honna tare dhora bajei dibo.
43006065	Ar the holo, “Ienottei mui tomare hongor, mor Babe judi bol no dile, huno jon mor idu ei no paron.”
43006066	Siottun duri balukjon tar sisjioi phiri gelak ar tar loge no gelak ar.
43006067	Senottei, Jisu baro jon sisjiore holo, “Tomartuno jebarloi mone hor ni na?”
43006068	Sebeden Simon Pitore tare uttor dilo, “Probu, ami a har idu jebong? Tortun ononto jibono hodagan age.
43006069	Ami tore bischias gorsei ar ami hobor peiei, tui olede Kristo, jeda Itchioro Puobuo.”
43006070	Jisu tharare uttor dillo, “Mui tomar baro jonore tulliong, ar tomartun ek jon suni noi ni?”
43006071	Hintu The Simonor puobuo Juda Iskariodor sombonde holo. Haron, the tare dhora bajei diebuo ar the olode baro jonottun ek jon.
43007001	Sei porendi Jisu Galili dejot berar. Judaiune tare morei pheleibar sadon hinottei the Judea dejot bereibar no selo.
43007002	Sei lokkene Judaiunor Bajei Utchobpan hai ejchie.
43007003	Senottei tar guro bheiune tare holak, “Ei jagan phelei jeinei Judea dejot jagoi, tui gorotte hamani tor sisjiogune degon para.
43007004	Haron je nangkora obar sai, the gubone hitchu no gore. Tui judi ieni jodepode gori goroschie oi, salen tui nije songsaro manuschunore dega.”
43007005	Tar bheiune tare bischias no goron hinottei thara sien holak.
43007006	Sebeden Jisu tharare holo, “Mor somoibuo ejo no eje, hintu tomar somoibuo daw onsur age.
43007007	Songsaro manuschune tomare hinsie no goribak, hintu tharar hamani bojong hoi duong hinottei thara more hinsie goron.
43007008	Tumi ei utchobpanot jo. Mor somoibuo ejo song puro gori no eje hinottei ikkie mui ei utchobpanot no jeim.”
43007009	The sei hodagan honar porendi, the Galili dejot thelo.
43007010	Hintu tar bheiune utchobot janar porendi, theio gelo, hintu The hulomela gori no jai, gubone jeie.
43007011	Senottei, Judaiune utchobot tare togadon ar hodon, “The hudu age?”
43007012	Ar manjior jhagot shagor manjie tar sombonde shanggadik budhu-budhu gorton. Ek dagie holak, “The gom manus.” Aro ek dagie holak, “Noi die suo the manuschunore hu-podedi nejaidie sie!”
43007013	Hintu thara Judaiunore doreon hinottei tar sombonde huno jone hulo mela gori no holak. Utchobpanot Jisur Sigkie
43007014	Utchobo song bhago oktot, mondirbuot Jisu jeinei sigkie der.
43007015	Ar Judaiune tare amok olak. Thara hodon, “Ei Manuschuoi hingori madei jane? The lega no shigie”
43007016	Jisu tharare uttor dilo, “Mor sigkiegan mortun noi, hintu ien olode more dipadeiede sibiettun.
43007017	Huno jone judi tar ischie doge goribar mone hoi, the hobor pebo mor sigkiegani huttun ejer. Ien hi Itchiorottun, nahi, mor nijor odhiharottun hongor.
43007018	Je nijor hoda hoi, the nijottei baini togai, hintu je tare dipadeie sibiere baini goribar sai, the soittio. Ar tar huno be-dhormi nei.
43007019	Mosi tomare Niom no de ni na? Ar tumi huno jone sei Niom no palo. A hittei tumi more morei pheleibar sor?”
43007020	Jonogone uttor dilak, “Tore bhude peiede. Tore honna morei pheleibar satte?”
43007021	Jisu tharare uttor dilo, “Mui ekkan ham gorinei tumi begkune amok awr.
43007022	Ienottei na, Mosi tomare sundu-sam habibar ugum dede. Jireni Dinnuot tumi sundu-sam habi duo. Hintu sundu-sam habi denagan Mosittun no eje. Ien daw buro-burigunottun.
43007023	Mosir Nioman bhonggo no oie gorinei judi Jireni Dinnuot sundu-sam habi die ole, Jireni Dinnuot mui ek jon manus puro gori gom gori dinei, a hittei tumi mor ugure shanggadik rak oio?
43007024	Ugure-ugure seinei bijier no gorsio na. Hintu thik mode bijier gorsio.”
43007025	Sebeden hoiek jon Jerusalem sohoro manjie holak, “Etare noi ni amar murubbigune morei pheleibartei sadonde?
43007026	Sawh, the hulomela gori hor ar thara tar biruddie hitchu no hodon. The hamakkai Kristo bili murubbigune hoi parsionde noi ni?
43007027	Ami hobor pei the huttun ejchie. Hintu Kristo ele, the huttun ebo huno jone hobor no pebak.”
43007028	Senottei mondirbuot Jisu sigkie dede, the birat ro gori holo, “Tumi more sino ar mui huttun tumi hobor po. Mui nije-nije no ejong. Hintu more dipadeiede sibie soittio ar tare tumi hobor no po.
43007029	Mui tartun hinottei, mui tare hobor pang ar the more dipadeie.”
43007030	Senottei thara tare dhoribar pod togadon. Hintu tar somoibuo ejo song no eje hinottei, tare huno jone ad no lagan.
43007031	Hintu sei manuschunottun bhaluk jone tare bischias gorsion ar hodon, “Kristo ele, ei Manuschuoi gorilode ienittun bes The sinno ham goribogi ni na?”
43007032	Sei hodagani manuschune tar sombonde budhu-budhu gori hode, Pharisigune suinnion. Sebeden Jisure dhoribartei, Pharisigune ar rajguruthagurune mondiro polischun dipadelak.
43007033	Senottei Jisu tharare holo, “Tomar loge mui aro hanekkon gori theimbe. Tar porendi, more dipadeiede sibier sidu mui jeimgoi.
43007034	Tumi more togeinei suph no peba ar mui theimboidie siot tumi jei no pariba.”
43007035	Sebeden Judaiune thara-thara huobula gorton, “Ami tare suph no pei para The hudu jebar sai? Grik manuschuno sere settera oie Judaiuno sidu jeinei Grik manuschunore sigkie dibogoi ni na?
43007036	The holode sien hi? ‘Tumi more togeinei suph no peba, ar mui theimboidie siot tumi jei no pariba’?”
43007037	Utchobo sejo mul dinnuot, Jisu thieinei birat ro gori holo, “Jar pani saj gore, the mor idu ejok, pani hokki.
43007038	Je more bischias gore, Sastroie hoiede doge, tar ontorottun jibono pani nal adibo.”
43007039	Hintu The ien holode, jigune tare bischias gorinei Apta pebak, ei sei sombonde. Haron Jisure ejo song mohimagan die no oi hinottei ejo song Pobitro Apta die no oi.
43007040	Senottei shagor manjie ei hodagan suninei holak, “Ete hamakkai sei Munibuo.”
43007041	Ek dagie holak, “Etedeie Kristo.” Hintu ek dagie holak, “Galili dejottun Kristo ebo ni?
43007042	Kristo Davidor bongsot jormeibogi. The Davide roiede Bethlehem adamanot jormeibogi gori Sastroie no hoi ni?”
43007043	Senottei tar darai manuschun bhag oi gelak.
43007044	Sigunottun hoiek jone tare dhoribar mone holo, hintu hono jone tare ad no bajan.
43007045	Sebeden mondiro polischune rajguruthagurunor ar Pharisigunor idu phiri elak. Thara tharare holak, “Tumi a hittei tare no anila?”
43007046	Mondiro polischune uttor dilak, “Huno jone ei Manuschuo dogkie gori huno din hoda no hon.”
43007047	Sebeden Pharisigune tharare holak, “Tumio bhulot porilagoi die?
43007048	Murubbittun ar Pharisigunottun ek joneo tare bischias gorsion ni?
43007049	Hintu ei Niom hobor no pande manuschune obisabot porilag.”
43007050	Agendi reidot Jisur sidu jeiede Nikodemaio ek jon tharar dolot elo, the tharare holo,
43007051	“Amar Niomane akke manuschuoi hi gorsie, sei sombonde tartun juob no loie gori tare duji banai ni na?”
43007052	Thara tare uttor dilak, “Tuio Galili dejottun ni na? Hobor loi-loi togei sa dei, huno jon muni Galili dejottun no ejon.”
43007053	Sebeden jon bagene jar ghorot the gelakkoi.
43008001	Hintu Jisu Oliv Mounnuot gelo.
43008002	Ar phor ode-ode, Jisu aro mondirbuot gelo ar beg manuschun tar idu elak. The boinei tharare sigkie der.
43008003	Sebeden, shanda gorte dhora porsie ekkuo milie dhormo niomor mastorune ar Pharisigune tar idu anilak. Tare song moiddie thie bajei dilak.
43008004	Ar thara Jisure holak, “Guruthagur”, ami ei miliebuore shanda gorte dhora pheleiei.
43008005	Niomanot Mosi amare ugum dede, ami edogkie miliere sil mela dena. Hintu tui hi hode sas?”
43008006	Tare duj badei dibartei ekkan haron pan para, thara ei hodagan tare sagi sebartei holak. Hintu Jisu no sunede dogkie gori nigurinei angulloi madit legilo.
43008007	Tartun thara bar bar pujor gorton hinottei, the ujonnie seinei holo, “Tomartun je pab no gore, the akke tare sil mela duok.”
43008008	The aro nigurinei madit leger.
43008009	Sebeden tar hodagan thara suninei, ar tharar bhul oie bili buji parinei burogunottun duri jero manuschuo song ek jon ek jon gori nigili gelak. Ar Jisu gai-gai olo ar miliebuoio jagat thiei rolo.
43008010	Jisu uju oinei, harore no degi hintu miliebuore gai-gai deginei tare holo, “Miliebuo, tore duj badei didonde sigun hudu? Huno jone tore duj badei duon ni na?”
43008011	The holo, “Probu, more huno jone duj badei no duon.” Ar Jisu tare holo, “Muio tore duj badei no dim. Jagoi ar pab no goris ar.”
43008012	Sebeden Jisu aro manus-chunore holo, “Mui songsaro phor. Je mor pune-pune eje, the shobai andharot bere daw noi, hintu the jibono phor pebo.”
43008013	Sebeden Pharisigune tare holak, “Tui nijor hodagan nije shakki duor. Tor hodagan soittio noi.”
43008014	Jisu tharare holo, “Mui mor hoda nije shakki dileo mor hodagan soittio. Haron mui hobor pang mui huttun ar hudu jeim. Hintu tumi hobor no po mui huttun ejchiong ar hudu jeim.
43008015	Tumi manjior doge bijier goro. Mui daw harore bijier no gorong.
43008016	Judi mui bijier gorilie, mui jien bijier gorong sien soittio. Haron mui gai no gorong, hintu mui ar more dipadeiede Babaloi gori.
43008017	Tomar niomanot lega oiede, di jone ekkan shakki dile sien soittio.
43008018	Mor hoda mui nije hong, ar more dipadeiede Babpuoi mor sombonde hoi.”
43008019	Senottei thara tare holak, “Tor Bab hudu?” Jisu uttor dilo, “Tumi moreio hobor no po ar mor Baboreo hobor no po. Tumi judi more hobor peda, mor Baboreo hobor pelan.”
43008020	The mondirbuot sigkie dette lokkene, Jisu sei hodagani dan goronde gudhibuot hoie. Tar somoibuo ejo song no eje hinottei, tare huno jone no dhoron.
43008021	Sebeden Jisu aro tharare holo, “Mui jangorloi ar tumi more togeiba ar tumi tomar pabe moriba. Mui jidu jeim sidu tumi jei no pariba.”
43008022	Senottei Judaiune holak, “The hi monor hujhie moribarloitei hor ni na, haron The hor, ‘Mui jidu jeim sidu tumi jei no pariba’?”
43008023	The tharare holo, “Tumi tolettun, mui ugurottun. Tumi ei songsarottun, mui ei songsarottun noi.
43008024	Senottei mui tomare hongor, tomar pabe tumi moriba. Mui olungge sibie hinottei, tumi judi bischias no goro, tomar pabe tumi moriba.”
43008025	Sebeden thara tare holak, “Tui honna?” Ar Jisu tharare holo, “Mui olungge tomare polimortun duri hoiongge sibie.
43008026	Tomar sombonde mor hobar ar bijier goribar shagor age. Hintu more dipadeiede sibie soittio. Ar mui tartun jieni suinniong, sieni mui songsaro manuschunore hong.”
43008027	The Babo sombonde horte sien thara buji no parilak.
43008028	Sebeden Jisu tharare holo, “Jokke tumi Munischioro Puobuore ojolot tuliba, sokke tumi buji pariba, sibie olungge mui. Tumi hobor peba, mui mortei hitchu no gorong. Hintu Baba more sigeiede doge mui sieni hong.
43008029	More dipadeiede sibie mor loge age. The hujhi oidie hamani mui onsur gorong hinottei, Baba more gai-gai gori phelei no jai.”
43008030	The sei hodagani hode, shagor manjie tare bischias gorilak.
43008031	Sebeden Jisu tare bischias gorsionde Judaiunore holo, “Tumi judi mor hoda doro, sale, tumi jodepode mor sisjio.
43008032	Soittiogan tumi hobor peba ar soittiogane tomare shorei dibo.”
43008033	Thara tare holak, “Ami Abrahamor bongso ar ami haror banidajit no hadi. Tui hingori hos, ‘Tomare uddhar gora obo’?”
43008034	Jisu tharare uttor dilo, “Mui tomare soittio hodagan soittio gori hongor, je pab gore, the pabor banidaji.
43008035	Banidajibuo umor song ghorot no thai. Hintu puobuo umor song thai.
43008036	Senottei Puobuo judi tomare iri de, salen tumi jodepode uddhar oba.
43008037	Mui hobor pang tumi Abrahamor bongso. Hintu tomar ontorot mor hodaganor jaga nei hinottei, tumi more morei pheleibar sor.
43008038	Mui mor Babpuo sidu jieni degkuong sieni hong. Hintu tumi tomar babo sidu jieni degkuo sieni tumi goro.”
43008039	Thara tare holak, “Amar babpuo olode Abraham.” Jisu tharare holo, “Tumi judi Abrahamor puo oda sale, Abrahamor sannie ham gorta.
43008040	Itchiorottun suinniongge soittio hodagan mui tomare holungge sibiere, hintu tumi ikkie more morei pheleibar togor. Abrahame daw edogkie no gore.
43008041	Tumi tomar babo sannie ham gorode.” Sebeden thara Jisure holak, “Ami jarbuo puo noi. Amattun ekkuo Bab age, sibie Itchiorbuo.”
43008042	Senottei Jisu tharare holo, “Itchiorbuo judi tomar Bab odo, tumi more hos pelan. Haron Itchiorottun mui ejchiong. Mui nije-nije no ejong, hintu The more dipadeie.
43008043	Tumi mor hodagan a hittei buji no paror? Tumi mor hodagan suni no paror hinottei.
43008044	Tumi olade tomar bab Diabolatunδ. Tomar babottun goribar mone hoidie sieni tomar goribar mone hoi. Polliettun duri the elode hungoriebuo, ar tar siot soittiogan nei hinottei, the soittioganot thei no pare. The olode gal madie ar galor bab. Senottei, the jokke mijie hoda hoi, sien tar nijottun hoi.
43008045	Mui soittio hodagan hong hinottei, tumi more bischias no goro.
43008046	Tomartun honna more pabi bilinei proman di pariba? Hintu mui judi soittio hodagan hole, a hittei tumi more bischias no goro?
43008047	Je Itchiorbuottun, the Itchioro hoda sune. Tumi Itchiorbuottun noi hinottei, tumi Itchioro hoda no suno.”
43008048	Sebeden Judaiune tare holak, “Tui Samari jad, ar tore bhude peie hoieidie sien thik noi ni?”
43008049	Jisu uttor dilo, “More bhude no pai. Mui mor Babore sorman gorong, hintu tumi more aw-mannio goro.
43008050	Mui hintu sorman hedung no sang. Ek jone more sorman gorer ar bijier gorer.
43008051	Mui tomare soittio hodagan soittio gori hongor, je mor hoda mane, the umor song moranagan degido noi.”
43008052	Sebeden Judaiune tare holak, “Ikkie ami hobor pelong, tore bhude peie. Abrahame mori jeie ar muniguno mori jeion. Ar tui hos, ‘Je mor hoda mane, the motto noi.’
43008053	Tui hi morsiede amar babpuo Abrahamottun bes dangor parapang? Munigun mori jeion. Tore tui hi baneide sas?”
43008054	Jisu uttor dilo, “More mui sorman gortung, mor sormanan hitchu no olun. Tumi mor Babore Itchior bilinei dabi goro, je more sorman gore.
43008055	Tobuio tumi tare hobor no po. Hintu mui tare hobor pang. Mui judi ‘Tare no sinong’ hodung mui tomar dogkie galluo olungun. Hintu mui tare hobor pang ar mui tar hoda manong.
43008056	Tomar bab Abrahame mor dinnuo sebartei shanggadik hujhi oie. Ar the ien deginei hujhi oie.”
43008057	Sebeden Judaiune tare holak, “Tui ejo ponjas bojoro no os. Ar tui horte, tui Abrahamore degkuos?”
43008058	Jisu tharare holo, “Mui tomare soittio hodagan soittio gori hongor, Abrahame jormeibar agottun duri MUI AGONG.”
43008059	Senottei thara tare mela dibartei sil adot lolak, hintu Jisu polleie. The tharar serendi jeinegoi mondirbuottun nigili gelo. Ar ei sedogkie gori the gelogoi.
43009001	Ar Jisu jade-jade ek jon jormortun duri han manus degilo.
43009002	Tar sisjiogune tartun pujor gorilak, “Robbi, har pabo darai ei manuschuo jormortun duri han oie? Tar pabo darai, nahi, tar bab-magunor pabo darai?”
43009003	Jisu uttor dilo, “Manuschuo pab no gore ar tar bab-maguneo pab no goron. Udischuogan olode, Itchiorbuoi ei Manuschuor darai tar hamani degebartei.
43009004	Din thagode more dipadeiede sibier hamani mor gorana dorkar. reid ole, huno jone ham gori no paron.
43009005	Mui songsarot thagode, mui songsaro phor.”
43009006	Jisu sei hodagan honar porendi, the madit sep dilo ar seppoi pheg banelo. Ar the sei phegkan han Manuschuor sogkunot guli dilo.
43009007	Jisu tare holo, “Ja, Siloam pourbuot tor sogkun dogoi.” Siloam ortho “The dipadeie.” Senottei han Manuschuoi jeinei dologoi. Sebeden sogedi deger hinottei the phiri elo.
43009008	Sebeden parallie ar oinnio jone jigune tare agendi han gori degkuon thara holak, “Ete noi ni bojinei bikkie magette?”
43009009	Hoiek jone holak, “Oi, oi ete.” Hintu ek dagie holak, “The ekkere sibier dogkie.” Hintu The holo, “Sibie mui.”
43009010	Senottei thara tare holak, “Tor sogkun hingori gom olak?”
43009011	The uttor dilo, “Ek jon manus tare Jisu honde sibiei pheg banenei mor sogkunot guli die. Ar the more hoie, ‘Siloam pourbuot ja ar tor sogkun dogoi.’ Mui jeinei dhoionggoi ar mor sogkun gom oion.”
43009012	Sebeden thara tare holak, “The hudu age?” the holo, “Mui hobor no pang.”
43009013	Agendi han elode Manus-chuore paralliegune Pharisiguno sidu nejeilak.
43009014	Jisu pheg banenei tar sogkun gom gori dede dinnuo elode Sabbath
43009015	Pharisigune aro tartun pujor gorilak, hingori tar sogkun gom oion. Ar the tharare holo, “The mor sogkunot pheg guli die ar mui mor sogkun dhoineigoi mui degong.”
43009016	Senottei hoiek jon Pharisie holak, “Sei Manuschuo Itchiorottun no eje. The Jireni Dinnuo no palai.” Ek dagie holak, “Pabi manjie hingori edogkie sinno ham gori paribo?” Sebeden thara-thara bhag olak.
43009017	Thara han manuschuore aro holak, “The tor sogkun gom gori die hinottei, tui tare hi mone goros?” the holo, “The ek jon muni.”
43009018	Hintu Judaiune the han elo ar tar sogkun gom oion bili han elode manuschuor bab-magun no dagon song tare bischias no goron.
43009019	Thara tharattun pujor gorilak, “Ibie tomar puo oi ni jibere tumi hode the jormortun duri han? Salen, ikkie the hingori deger?”
43009020	Tar bab-magunor tharare uttor dilak, “Ami hobor pei ibie amar puo. Ami hobor pei the jormortun duri han.
43009021	Hintu ikkie the hingori deger ami hoi no pari. Tar sogkun honna gom gori die ami hobor no pei. Tar jodasto boios oie. Tartun pujor goro. The tar nijor hoda hobo.”
43009022	Judaiunore thara dhoran hinottei tar bab-magune sei hodagani holak. Haron Judaiune honatto begkune mani loionde, je Jisure Kristo bili judi mane, tare synagogottun bar gori die obo.
43009023	Senottei tar bab-magunore holak, “The jodasto boios oie. Tartun pujor goro.”
43009024	Senottei Judaiune han elode manuschuore aro ekbar daginei tare holak, “Itchiorore baini gor. Ami hobor pei sei manuschuo pabi.”
43009025	Sebeden the holo, “The pabi ni na mui hobor no pang. Ekkan jinij mui hobor pang. mui han elung ar ikkie mui degong.”
43009026	Ar thara tare aro holak, “The tore hi gori die? The hingori tor sogkun gom gori die?”
43009027	The tharare uttor dilo, “Mui tomare honatto hoiong ar tumi no suno. A hittei tumi aro sunibar sor? Tumio tar sisjio obar mone hor ni na?”
43009028	Sebeden thara tare thajei geil dilak, “Tui tar sisjio. Hintu ami Mosir sisjio.
43009029	Ami hobor pei Itchiore Mosire hoie. Hintu sei Manuschuo huttun ejchie ami hobor no pei.”
43009030	Manuschuoi tharare holo, “Sien ekkan asarjio hoda. Tumi hobor no po the huttun, tobuio the mor sogkun gom gori die.
43009031	Hintu ami hobor pei Itchiore pabigunor hoda no sune. Hintu je Itchior tobona gore ar tar ischie doge gore, Itchiore sibier hoda sune.
43009032	Songsar sristi oiede siottun duri, jormottun duri han manjior sog ek jone gom gori dede suno no jai.
43009033	Sei Manuschuo judi Itchiorottun no aw daw, tar hitchu goribar hemoda no thelun.”
43009034	Thara tare holak, “Tui jodepode pabor phole jormo oios. Tui amare sigeibar sorte?” Ar thara tare bar gori dilak.
43009035	Pharisigune han manus-chuore bar gori duon bili Jisu suninei, tare lagot peinei holo, “Tui Itchioro Puobuore bischias goros ni?”
43009036	The uttor dilo, “Probu, mui tare bischias jebartei, the honna more ho.”
43009037	Jisu tare holo, “Tui tare degkuos ar, torloi hoda hongorte ibie olungge sibie.”
43009038	Sebeden the holo, “Probu, mui bischias gorong!” Ar the Jisure tobona gorilo.
43009039	Ar Jisu holo, “No degonde sigune debartei, ar jigune degon sigun han obartei mui ei songsarot bijierottei ejchiong.”
43009040	Ar hoiek jon Pharisi Jisur loge elakke sigune sei hodagan suninei, thara holak, “Amio han ni na?”
43009041	Jisu tharare holo, “Tumi han oda, pab no gorilan. Hintu ikkie tumi hor, ‘Ami degi.’ Tumi sien hola hinottei tomar pabpan thelo.
43010001	“Mui tomare soittio hodagan soittio gori hongor, je bera-shagol ghorot duoredi no sominei, giriedi udi oinnio hittendi some, the sur ar daget.
43010002	Hintu je duoredi some, the bera-shagol soreie.
43010003	Duor subidarbuoi tartei duoran huli de. Ar bera-shagolune tar robuo sunon. The tar bera-shagolun nang dorinei dage ar soreibartei nejai.
43010004	The tar nijor bera-shagolun nigileinei, the tharattun akke-akke jai. Ar thara tar robuo hobor pan hinottei, bera-shagolune tar pune-pune jan.
43010005	Thara aw-sin manjior ro hobor no pan hinottei, thara tar pune-pune shobai no jan. Thara tartun dhei jebak.”
43010006	Jisu ei tulona hodagan manuschunore hoi dilo. Hintu tharare the hi hor, thara no bujilak.
43010007	Senottei Jisu tharare aro holo, “Mui tomare soittio hodagan soittio gori hongor. Mui olungge bera-shagoluno girie duoran.
43010008	Mor agendi jigune ejchion, sigun olakke begkun sur ar daget. Hintu bera-shagolune tharar hoda no sunon.
43010009	Mui olungge duoran. Je mor darai somibo, the rokkie obo. The somibo ar nigilibo, ar soribar jagaio pebo.
43010010	Surbuo ebode bana sur goribartei, morei pheleibartei ar nas goribartei. Mui ejchiongge thara jibon pebartei ar sien alajhala gori thara pan para.
43010011	Mui olungge gom bera-shagol soreiebuo. Gom bera-shagol soreiebuoi tar bera-shagolunottei tar poranan de.
43010012	Hintu sagorsiebuo olode bera-shagol soreie noi hinottei bera-shagolun tar noi ar bera-shagolun pheleinei dhei jai. Pebobuoi bera-shagolun hamarai ar settera gore.
43010013	Sagorsiebuoi bedonottei ham gore hinottei the dhei jai. The bera-shagolun gome no sai.
43010014	“Mui olungge gom bera-shagol soreiebuo. Mor bera-shagol mui hobor pang, ar mor bera-shagolune more hobor pan.
43010015	Baba more jeannie gori hobor pai, muio siennie gori Babare hobor pang. Ar bera-shagolunottei mor poranan duong.
43010016	Ei shagolo palluo baraio oinnio bera-shagol mor agon ar sigun mor ana poribo. Thara mor robuo sunibak ar thara ek jon bera-shagol soreiebuor ek palot obakki.
43010017	Haron, mui mor poranan aro phirei loi parong para dim hinottei, Baba more hos pai.
43010018	Mortun huno jone mor poranan hari loi no nejeibak. Hintu mui nije-nije dim. Mor poranan dibaro hemoda age ar aro phirei lobaro mor hemoda age. Ei uguman mor Babottun peiong.”
43010019	Sei hodaganittei Judaiune aro bhag olak.
43010020	Hintu bhaluk jone holak, “Tare bhude peie ar pagole dorsie. Tar hoda tumi a hittei sunor?”
43010021	Ek dagie holak, “Ei hodagani bhude peie manjior hoda noi. Bhude han manjior sog gom gori di paron parapang?”
43010022	Gojei Dena Utchobpan Jerusalem sohorot porilo. Sien olode jarhallie.
43010023	Jisu mondirbuot, Solomono barandat berei-berei age.
43010024	Sebeden Judaiune tar seropala einei tare holak, “Tui amare hodog bilon song mono dugot rageibe? Tui judi Kristo ole, amare pang gori bhangi hona.”
43010025	Jisu tharare uttor dilo, “Mui tomare hoiong daw ar tumi more bischias no goro. Babo nange mui hamani gorong, sienie mor sombonde proman de.
43010026	Mui tomare hoiongge sannie gorinei tumi mor bera-shagol noi. Senottei tumi more bischias no goro.
43010027	Mor bera-shagolune mor robuo sunon ar mui tharare hobor pang. Ar thara mor pune-pune jan.
43010028	Mui tharare ononto jibon dim ar thara umore-umor nas no obak. Huno jone mor adottun tharare hari loi no nejeibak.
43010029	Mor Babpuo sigun more dede sibie begkunottun dangor. Ar sigun mor Babo adottun hari ni parie huno jon nei.
43010030	Baba ar mui olongge ek.”
43010031	Senottei, tare sil mela dibartei Judaiune aro sil adot lolak.
43010032	Jisu tharare holo, “Mui tomare Babattun bhalukkani gom ham degelung. Sei hamanittun hon hamanittei more sil mela diba?”
43010033	Judaiune tare uttor dilak, “Tui gom ham goroschie sienittei ami tore sil mela no dir. Tui Itchior sorjas hinottei, ar manus oineio tui Itchior holas.”
43010034	Jisu tharare holo, “Tomar niomanot legkie agede noi ni, ‘Mui holung, “Tumi olade Itchior” ’?
43010035	Jei Manuschuo idu Itchioro hodagan ejchie, sigunore the Itchior hoie. Ar huno jone Sastro hodagan bhonggo gori no paron.
43010036	Babe nokbhaj gorsiebuo ar songsarot dipadei dede sibiere tumi horte, ‘Tui Itchiorore sorjior,’ haron mui holungge siendoi je ‘Mui olungge Itchioro Puobuo’?
43010037	Mui judi mor Babo ham no gorong, tumi more bischias no gorsio.
43010038	Hintu mui judi gorong, more bischias no gorilieo, mor hamani bischias goro na, jene tumi hobor po ar bischias goro jei Baba mor iot age ar mui Baba siot agong.”
43010039	Senottei thara aro Jisure dhoribartei pod togadon. Hintu The tharar adottun sari gelo.
43010040	The aro Jordan Sora uhule jeinei, Johone akke baptisma gori dede jaganot jeinei sidu thelogoi.
43010041	Ar shagor manus tar sidu jeionde sigune holak, “Johone hitchu sinno ham no gore. Hintu Johone ei Manuschuor sombonde hoiede sieni begkani soittio.”
43010042	Ar shagor manjie siot Jisure bischias gorilak.
43011001	Lazar nange ek jon manus Bethani adamot aw-sugkie elo. Sien olode Meri ar tar bonnuo Martha dagir adaman.
43011002	Sibie olode Probure tumbas tel guli dinei tar sulaniloi Jisur thengani puji dede Meri. Aw-sug elode sibie olode tar bheibuo Lazar.
43011003	Senottei thara di bone Jisure hobor duon, “Probu, shah tui hos paschie sibie aw-sug oie.”
43011004	Hintu Jisu sien suninei holo, “Sei aw-sugkan olode moribartei noi, Itchioror mohima obartei ar sienor darai Itchioro Puobuo mohima oi para.”
43011005	Jisu Marthare, tar bonnuore ar Lazare hos pai.
43011006	Lazare aw-sug oie suninei, the elode jaganot aro di din thelo.
43011007	Sebeden sei porendi Jisu tar sisjiogunore holo, “Judea dejot aro jei.”
43011008	Tar sisjiogune tare holak, “Robbi, bes diri no ol, Judaiune tore sil mela dibar togeion, tui aro sidu jebede?”
43011009	Jisu uttor dilo, “Baro ghonta dino phor thaidie noi ni? Je dinot berai, the ei songsaro phoran dege hinottei, the azar no hai.
43011010	Hintu je reidot berai, tar nijor phor nei hinottei the azar hai.”
43011011	Jisu sei hodagan honar porendi, the tharare holo, “Amar somarsie Lazare ghum jar. Hintu mui tare jagei tulibartei jeim.”
43011012	Sebeden tar sisjiogune tare holak, “Probu, the judi ghum jai, the gom obo.”
43011013	Lazare morsiede sombonde Jisu hoie, hintu thara bujilakke the jodepode ghum jar.
43011014	Senottei Jisu tharare pang gori bhangi holo, “Lazare morsie.
43011015	Tumi bischias goro para, mui siot no elung hinottei mui tomartei hujhi. Jei ami tar sidu jei.”
43011016	Sebeden Thoma, Zama honde sibiei, tar somarsie sisjio-gunore holo, “Ami tar somare moribartei amio jei.”
43011017	Sebeden jokkene Jisu sidu lungilogoi, Lazare sojan holat honatto ser din oie bili Jisu hobor pelo.
43011018	Bethani adaman olode Jerusalem sohoro hai. Perai di meilδ durot obode ai.
43011019	Meri ar Marthare tharar bheibuo morsiede sombonde bujeibartei ejchionde siguno loge balukjon Judai manus mijeilakki.
43011020	Jisu ejer bili suninei, Martha jeinei tarloi egottor ologoi. Hintu Meri ghorot thelo.
43011021	Sebeden Martha Jisure holo, “Probu, tui judi thede, mor bheibuo no morilun.
43011022	Hintu mui hobor pang ikkunuio Itchiorottun tui jien magos sien Itchiore tore dibo.”
43011023	Jisu tare holo, “Tor bheibuo aro jiei udibo.”
43011024	Martha Jisure holo, “Mui hobor pang ses dinnuot jiei uduonaganot the aro jiei udibo.”
43011025	Jisu tare holo, “Mui jiei uduonagan ar poranan. Je more bischias gore, the morilieio bajibo.
43011026	Je jeda age ar more bischias gore, the huno din no moribo. Tui ien bischias goros ni?”
43011027	Martha tare holo, “Oi daw Probu, mui bischias gorong tui olede Kristo. Tui olede Itchioro Puobuo songsarot ebar elode sibie.”
43011028	Martha sei hodagan honar porendi the gelogoi. The tar bonnuo Merire juj gori daginei tare holo, “Guruthagurbuo ejchie ar the tore dager.”
43011029	Sien Meri sunineio, the bhujut gori udi tar sidu gelo.
43011030	Sei lokkene Jisu adamanot no lungegi. The Martha loi lak pa-pi oionde jaganot ejo song age.
43011031	Judaiune Meri somot ghoro bidirie elak. Thara tare bujodon. Meri bhujut gori udinei jade thara degkion hinottei thara tar pune-pune gelak. Thara holak, “The sojan holat hanibarloittei sidu jar.”
43011032	Meri Jisu elode jaganot lungilogi. The Jisure deginei the tar thengot salam gori porinei holo, “Probu, tui judi thede, mor bheibuo no morilun.”
43011033	Senottei Jisu tare gujhi-gujhi hande deginei ar tar loge ejchionde Judaiunore gujhi-gujhi hande deginei bo nijes iri dilo.
43011034	Sebeden the holo, “Tare hudu gareiogoi?” Thara tare holak, “Probu, ai sagi.”
43011035	Jisu hanilo.
43011036	Senottei Judaiune holak, “Sawh dei, Jisu tare hodog sitpurer!”
43011037	Hintu tharattun hoiek jone holak, “Ei Manuschuottun han manjior sog gom gori dibar hemoda age. Ei Manuschuoreo no more para gori parilunde noi ni?”
43011038	Sebeden Jisu aro ek bar bo nijes iri dinei sidie shalanot gelo. Sien olode ekkuo gat. Ekkuo silloi sien nadi thuo oie.
43011039	Jisu holo, “Silluo jagattun laro.” Martha, morsiede sibier bonnuoi tare holo, “Probu, the ser din olo morsiede, ikkunu pojabas obo.”
43011040	Jisu tare holo, “Mui tore hongor tui judi bischias goros, tui Itchioro mohimagan debe, mui tore no hong ni na?”
43011041	Sebeden mora Manuschuo gareionde siottun thara silluo lareilak. Jisu ujonnie seinei holo, “Oh Ba, tui mor hoda suinnios hinottei mui tore donniobad duongor.
43011042	Mui hobor pang tui onsur mor hoda sunos. Hintu mor seropala thiei agonde manuschunottei mui ien holung, tui more dipadeos bili thara bischias jan para.”
43011043	Sei hodagani honar porendi, Jisu birat ro gori holo, “Lazar, nigili ai!”
43011044	Sebeden morsiede sibier, Lazaror adot thengot mora manjior habor bannie gori ar tar muonot mora manjior habor bereie bade nigili elo. Jisu tharare holo, “Bereieni huei dinei ja bajei duo.”
43011045	Balukjon Judai manus Meri sidu jeionde sigune Jisu gorsiede sieni deginei, thara Jisure bischias gorilak.
43011046	Hintu tharattun hoiek jon Pharisiguno sidu jeinei Jisu gorsiede sieni tharare holakkoi.
43011047	Senottei rajguruthagurune ar Pharisigune Senhedrino temmangot bojinei huobula gorton, “Ami hi goribong? Ei manuschuoi daw bhalukkani amok ham gorilo.
43011048	Ami judi goribartei di, the onsur goribuo ar beg manuschune tare bischias goribak. Ar Romor manuschune einei amar podobigani ar amar jadtuo hari lobakki.”
43011049	Sebeden tharattun ek jon, Kaiapha, sei bojorot moharajguruthagur elode sibiei tharare holo, “Tumi hitchu hobor no po.
43011050	Tumi amattei bhabi no sawh de, goda jadtuo nas obode darane, manuschunottei ek jon moranagan gom.”
43011051	Sien the tar nijottun no hoi. Hintu sei bojor the moharajguruthagur elo hinottei the muni dogkie gori agami hoidilode, Jisu tharar jadtuo azai moribo.
43011052	Bana sei jadtuottei noi, hintu settera oie Itchioro puogun the begkun ek dolot thubeibartei the moribo.
43011053	Ar sei dinnuottun duri Jisure morei pheleibartei temmangot thara thik gorilak.
43011054	Senottei Jisu Judaiunor loge hulomela gori berei no parilo ar. Hintu the siottun jeinei murobomi hure ekkan sohor Ephraim honde siot tar sisjiogun somot rologoi.
43011055	Sei lokkene Judaiunor Rokkie Utchobo dinnuo hai ejchie. Rokkie Utchobo agendi nije-nije sudduo-shanggo obartei shagor manus adamortun Jerusalem sohor song jeion.
43011056	Thara Jisure togadon. Mondirbuot thara thiei thagke huobula gorton, “Tumi hi mone goro? The utchobot ebo ni?”
43011057	Rajguruthagurune ar Pharisigune ugum duonde jei Jisu hudu age judi huno jone hobor phele janadok, thara tare dhori parondoi para.
43012001	Sebeden Rokkie Utchobor shoi din agendi, Jisu Bethani adamot jeie. Morsiede sibiere the morattun jiei tulliede Lazare siot elo.
43012002	Senottei, thara Jisuttei bellie ek saj bhat jugol gorsion. Martha lobiot gorer, hintu Lazareio tharar somare Jisur loge bhat poiot bojsie.
43012003	Sebeden Meri mongga ek sijiri dami hati ador tel aninei, Jisur thenganit guli dilogi. Tar sulaniloi Jisur thengani puji dilo. Telo tumbaschandoi ghoro bidirie gonggolar.
43012004	Sebeden Jisur ek jon sisjio Simonor puobuo, Juda Iskariode, tare dhora bajei dibode sibiei holo,
43012005	“Ei tumbas telan tin shot denariδ loi bejinei gorib dugkiere a hittei die no gelo?”
43012006	Gorib dugkiegunore sit purinei the ei hodagan no hor. Hintu the sur hinottei ar tengaδ baksubuo tar siot elo ar tenga baksubuot tenga bhorei thole, the loi hinottei the sei hodagan hor.
43012007	Hintu Jisu holo, “Miliebuore the jien gorto sat goribar duo. The ei telan more garebartei rageiede.
43012008	Haron goribpun daw tomar loge onsur agon. Hintu tumi more onsur no peba.”
43012009	Sebeden shagor Judai manuschune Jisu siot age bili hobor pelak ar thara sidu gelak. Hintu bana Jisure sebartei thara no jan hintu morattun jiei tulliede Lazaroreio sebartei thara jeion.
43012010	Senottei, rajguruthagurune Lazaroreio morei pheleibartei thara temmang gorsion.
43012011	Haronan olode Lazaror darai shagor Judai manus jeiondoi ar thara Jisure bischias gora horilak. tulliede lokkene manuschun tar loge elakke sigune shakki duon.
43012012	Tar hellie, birat ek jhag utchobot jeie manus, Jisu Jerusalem sohorot ejer bili thara suninei ejchuon.
43012013	Thara bollie somot tal gajo pada loinei tarloi egottor obarloittei thara gelak ar thara joi-jogar parton, “Hossana! Israelor Rajabuo ‘PROBUR nange ejette sibie donniobad gori thok!’ ”
43012014	Sebeden Jisu, ekkuo gadha shawh peinei sibier pidit udilo. Sien Sastrot legkie doge olo,
43012015	“Oh Zaionor jhibuo, tui no dores. Sah, tor Rajabuo gadha shawh pidit gori ejer.”
43012016	Polim tar sisjiogune sieni buji no paron. Hintu jokkene Jisure mohima gora oie, sebeden tharar monot udilode, sieni tar sombonde Sastrot lega oie. Ar thara tare sieni gorsion.
43012017	Senottei Jisu Lazarore daginei sidie shalottun morattun jiei tulliede lokkene manuschun tar loge elakke sigune shakki duon.
43012018	Sienotteio manuschune sei amok haman The gorsie suninei, tarloi egottor olakki.
43012019	Senottei Pharisigune thara-thara huobula gorton, “Sawh dei, tumi hitchu shadi no paror. Sawh, goda songsaro manuschun tar loge jadondoi.”
43012020	Utchobot, tobona goribartei jeionde sigunor loge hoi ek jon Grik manus elak.
43012021	Senottei, sigune Galili dejottun Bethsaida hullie Philibo sidu jeinei tare hujoli gori holak, “Babu, amar Jisure sebar mone hor.”
43012022	Philibe jeinei Andriore hologoi. Sebeden Andrioloi Philibe Jisure holakkoi.
43012023	Hintu Jisu tharare holo, “Munischioro Puobuore mohima gora obode somoibuo ejchie.
43012024	Mui tomare soittio hodagan soittio gori hongor, ekkuo gom judi madit porinei mori no gele ekkuo gori thai. Hintu judi mori jai, sibiei shagor utponno gore.
43012025	Je tar poranan hos pai, the areibo. Ar je tar poranan ei songsarot hos no pai, the ononto jibonottei rokkie obo.
43012026	Je mor ham gore the mor loge ejok. Ar mui jidu theim mor sagorsiebuoi sidu thebogoi. Je mor ham gore, mor Babe tare sorman goribuo.
43012027	“Ikkie mor monan jagulug olo, ar mui hi hom? ‘Oh Ba, more ei bibodottun uddhar gor’? Hintu, iennottei na mui ei hennuot ejchiongge.
43012028	Oh Ba, tor nangan mohima gor.” Sebeden sorgottun ekkuo sobdo einei hologi, “Mui ien mohima gorsiong ar aro mui mohima gorim.”
43012029	Manuschune siot thiei elak ar sien suninei, thara holakke debabuoi gujurilo. Ek dagie holak, “Ekkuo sorgo-dude tarloi hoda holo.”
43012030	Jisu tharare holo, “Sobdobuo mortei no eje, hintu tomartei ejchie.
43012031	Ikkie somoibuo olode ei songsaro bijierottei. Ikkie ei songsaro rajabuore bar gori die obo.
43012032	Hintu more judi pittimittun tuli neja oi, mor idu beg manuschunore mui nije thani lom.”
43012033	The hingori moribo sei sombonde the agami holo.
43012034	Manuschune tare holak, “Niomo boibuottun ami suinnei, Kristo umore-umor thebo. Sale, tui hingori hor, ‘Munischioro Puobuore tuli neja obo’? Honna sei Munischioro Puobuo?”
43012035	Sebeden Jisu tharare holo, “A hanekkon song tomar loge phoran age. Andharan no eje para phoran thagode phoranot bero. Je andharot berai, the hudu jar the hobor no pai.
43012036	Tomar phor thagode, phoranore bischias goro, phoranor puogun oi paro para.” Jisu sieni honar porendi, the siottun jeinei tharattun pollei rologoi.
43012037	Judio the tharar mujungot bhalukkani amok ham gorilieo, thara tare bischias no goron.
43012038	Siendoi muni Isaia hoiede hi ghodibo sien puron olo, “Probu, honna amar hoboran bischias gorsie? Har idu PROBUR ado bolan dega diegi?”
43012039	Sienottei na thara bischias gori no paron, haron sien aro Isaia hoie,
43012040	“Tharar sogkunedi no degon para, the tharar sogkun han gori di die. Tharar akkolani loi buji no paron para, the tharar akkolani han gori di die. Siennie no ole, thara tharar akkolani phireibak ar mui tharare gom gori di dim.”
43012041	Purbe muni Isaia Probur mohimagan deginei sieni the hoinei ar tar sombonde hoie.
43012042	Tobuio, murubbittunio bhaluk jone Jisure bischias gorsion. Hintu Pharisigunottei tharare synagogottun nigilei duon bilinei thara dore haam no haan.
43012043	Thara olakke Itchiore tharare baini goranattun bes manjie tharare baini goranagan thara gom pan.
43012044	Sebeden Jisu jogar parinei holo, “Je more bischias gore, the more bischias no gore, hintu more dipadeide sibiere bischias gorsie.
43012045	Je more sai, the more dipadeiede sibiere saidie dogkie.
43012046	Mui songsarot phoro dogkie gori ejchiong. Senottei je more bischias gore, the andharot no thebo.
43012047	Je mor hoda suninei bischias no gore, mui tare duji no banem. Haron songsaran duji banebartei mui no ejong. Hintu songsaran uddhar goribartei mui ejchiong.
43012048	Je more no mane ar mor hoda no dhore tare bijier gorie ek jon age. Mui holungge hodagane tare sejo dinnuot bijierot pheleibo.
43012049	Haron mui mor nijottun no hong. Hintu more dipadeiede Babpuoi mui hi hom ar hingori hom The more ugum die.
43012050	Ar mui hobor pang, tar uguman olode ononto jibon. Senottei Baba more jeannie gori hobartei hoie, siennie gori mui hong.”
43013001	Rokkie Utchobo agendi, Jisu hobor pelode the ei songsaran phelei jeinei Babo sidu jebode tar somoibuo lungiegi. Ei songsarot agonde tar nijor manuschunore the hos pedo ar thum song The hos peie.
43013002	Thara bellie saschuo hadon. Simonor puo Juda Iskariodor monot Diabolaδ Jisure dhora bajei dibartei honatto mone ho bajei die.
43013003	Jisu hobor peie Babe begkani tar adot gojei die. The hobor pai the Itchiorottun ejchie ar the Itchioro sidu jebo.
43013004	Jisu sieni begkani hobor peinei, bhat poiottun udi, tar haborani ek huredi thoinei ekkan tobollie hani, tar homorbuot bereilo.
43013005	Sebeden, the ekkuo gabalat pani dalilo. The tar sisjioguno thengani dhoi die arambo gorilo. Ar tar homorot bainniede thoillie hanigandoi thengani puji dilo.
43013006	Siennie gori Jisu Simon Pitoro idu elo. Pitore tare holo, “Probu, tui mor thengani dhoi dibede parapang?”
43013007	Jisu tare uttor dilo, “Mui hi gorongor tui ikkie hobor no pebe. Tui porendi hobor pebe.”
43013008	Pitore tare holo, “Tui mor thengani huno din dhoi no dis.” Jisu tare holo, “Mui judi tore dhoi no duong, tui mortun bhag no pebe.”
43013009	Simon Pitore tare holo, “Probu, siennie ole, bana mor thengani noi, mor adtani ar siriebuoio dhoide.”
43013010	Jisu tare holo, “Je ghattie, tar thengani bade ar hitchu dhobar no lage, the puro poriskar. Tumi poriskar daw, hintu tumi begkun poriskar noi.”
43013011	Honna tare dhora bajei dibo, the hobor pai hinottei the hoie, “Tumi begkun poriskar noi.”
43013012	Sebeden the tharar thengani dhoi denar porendi, the tar haborani urilo ar bojinei tharare holo, “Mui tomare hi goridilung tumi bujor ni?
43013013	Tumi more Guruthagur ar Probu dago, sien thik, haron mui sibie oi.
43013014	Mui, tomar Probu ar Guruthagurbuoi judi tomare theng dhoi duong, tumio theng dhoi diedi gorana osit.
43013015	Mui tomare gori dilungge dogkie gori tumio goribartei mui tomare ekkan tulona dilung.
43013016	Mui tomare soittio hodagan soittio gori hongor, ek jon banidaji tar girojchuottun dangor noi. Ek jon hoborbuo tare dipadeibuottun hono dangor noi.
43013017	Judi tumi ei hodagani hobor peinei goro, tumi hoballie.
43013018	“Mui tomar begkunor hoda no hongor. Mui jigunore bei tulliong sigunore mui sinong. Mui tharare bei tulliongge Sastro hodagan puron obartei, ‘Je mor pidie hai, the mor ugure theng alok gorsie.’
43013019	Ien ghodi no jade, ikkie mui tomare akke duri hongor. Jokke ien ghodi jebo, tumi bischias goro para, mui olungge sibie.
43013020	Mui tomare soittio hodagan soittio gori hongor, mui padangge sibiere je gojhiloi the more gojhiloi ar je more gojhiloi the more dipadeide sibiereio gojhiloi.”
43013021	Jisu sei hodagani hoinei tar monan jagulug olo. The pang gori bhangi holo, “Mui tomare soittio hodagan soittio gori hongor, tomartun ek jone more dhora bajei dibo.”
43013022	Sebeden tar sisjiogune the hare hor udis no peinei thara-thara sa-si gorton.
43013023	Hintu tar ek jon sisjio Jisur buguot abuji elo. Tare Jisu hos pedo.
43013024	Simon Pitore Sibiere ijiriedi Jisu hare hor, pujor gora bajei dilo.
43013025	Sebeden Jisur buguot abuji agede sisjiobuoi tare holo, “Probu, the honna?”
43013026	Jisu tare uttor dilo, “Hodorabuot pidie hottagan bureinei mui jare dim, ei sibie sie.” Sebeden pidie hottagan bureinei the Simonor puo Juda Iskariodore dilo.
43013027	Juda Iskariode pidie hottagan lonar porendi, tar ontorot Soitan somilo. Sebeden Jisu tare holo, “Tui hi goribe jhadi gor.”
43013028	Hintu tebilo hure agonde sigunottun huno jone Jisu sei hodagan tare hittei holo buji no parilak.
43013029	Haron hoiek jone bhabilakke, Juda adot tengaδ baksubuo ragai hinottei Jisu tare hor, “Utchobo lokkene amar hi-hi lage hindoi,” bah, goribpunore hi-hi dibar age degoi.
43013030	The pidie hottagan loieo jeiegoi. Sokkene reid oie.
43013031	Juda janar porendi, Jisu holo, “Ikkie Munischioro Puobuore mohima gora oie, ar tar darai Itchiorbuoreoio mohima gora oie.
43013032	Itchiorbuore judi tar darai mohima gora oi, Itchioreo tare tar nijor darai jogon-togon mohima goribuo.
43013033	Oh bheilog, mui tomar loge a hanekkon gori theimbe. Tumi more togeiba. Judaiunore mui hoiongge dogkie gori, ikkie mui tomare hongor, ‘Mui jidu jeim tumi sidu jei no pariba.’
43013034	Mui tomare ekkan nuo ugum dim. Tumi hos pa-pi gorsio. Mui tomare hos peiongge dogkie gori, tumio hos pa-pi gorsio.
43013035	Tumi judi hos pa-pi goro, salen tumi mor sisjio bili bege hobor pebak.”
43013036	Simon Pitore tare holo, “Probu, tui hudu jebe?” Jisu tare uttor dilo, “Mui jeimbe sidu tui ikkie mor loge jei no paribie. Hintu jeredi tui mor loge jei paribie.”
43013037	Pitore tare holo, “Probu, ikkie a hittei mui Tor loge jei no parim? Mui Tortei mor poranano dim.”
43013038	Jisu tare uttor dilo, “Tui mortei tor poranan hamakkai dibe daw? Mui tore soittio hodagan soittio gori hongor, jedogkon na tui more tin bar bharebe sedogkon song radai dag no haribak.
43014001	“Tomar monani jagulug no ok. Itchiorore bischias goro, moreio bischias goro.
43014002	Mor Babo ghorot shagor thebar jaga age. Judi no thedo, mui tomare holungun. Mui tomartei ekkan jaga jugolei dibar jangor.
43014003	Mui judi jang, ar tomartei ekkan jaga jugolei duonggoi, mui aro tomare hoja eimboi, mui theimboidie siot tumio thei parogoi para.
43014004	Mui hudu jeim tumi hobor po, podtanio hobor po.”
43014005	Thoma Jisure holo, “Probu, tui hudu jor ami hobor no pei, a hingori podtan hobor pebong?”
43014006	Jisu tare holo, “Mui podtan, soittiogan ar jibonan. Mor darai no ole, huno jon Babo sidu jei no paribak.
43014007	Tumi judi more hobor po, mor Baboreo hobor peio. Ar ikkiettun duri tumi tare hobor po ar tare degkuo.”
43014008	Philibe tare holo, “Probu, Babpuo amare degei de. Ien amar jodasto.”
43014009	Jisu tare holo, “Philip, mui tomar loge edok bilon song agong, tobuio tui more hobor no pas? Je more degkie, the Babare degkie. A hittei tui hor, ‘Babpuo amare dega’?
43014010	Mui Baba siot agong ar Baba mor iot age bili tui bischias no goros ni na? Mui tomare hongge hodagani mor nijottun noi. Hintu mor idu thaidie Babe jobei dide.
43014011	Mui Baba siot agong ar Baba mor iot age bili tumi bischias goro. Anole, mor hamanittei ole more bischias goro na.
43014012	Mui tomare soittio hodagan soittio gori hongor, je more bischias gore, theio mui gorongge hamani goribuo. Mui Baba sidu jeim hinottei, the sei hamanittun bes dangor ham goribuo.
43014013	Tumi mor nange jien mago sien mui gori dim, jene Puobuor iot Babe mohima oi.
43014014	Mor nange tumi jien mago, sien mui gori dim.
43014015	“Tumi judi more hos po, mor ugumani mannio.
43014016	Mui Babottun hujoli gori magi dim ar the tomare aro ek jon Boldie tomar loge umore-umor thebartei dibo.
43014017	Boldiebuo olode soittior Apta. Songsaro manuschune tare no degon ar no sinon hinottei thara, tare loi no paron. Hintu The tomar loge age ar tomar bidirie thebo hinottei tumi tare hobor po.
43014018	Mui tomare bab-ma mora shawh dogkie gori phelei no jeim. Mui tomar idu eimboi.
43014019	Hanekkonottei songsaro manuschune more no debak ar. Hintu tumi more deba. Mui baji agong hinottei tumio baji theba.
43014020	Sei dinnuot tumi hobor peba, mui Baba siot agong ar tumi mor iot ago ar mui tomar loge agong.
43014021	Jar iot mor ugumani age ar the sieni mane, the more hos pai. Je more hos pai, tare mor Babe hos pebo. Mui tare hos peim ar tar idu mui nije-nije azil ombi.”
43014022	Juda (Iskariode noi) tare holo, “Probu, tui nije-nije songsaro manuschuno idu azil no oie gori hingori amar idu azil obegi?”
43014023	Jisu tare uttor dilo, “Je more hos pai the mor hoda manibo. Mor Babe tare hos pebo ar ami tar idu ebong. Ami tar loge thebonggi.
43014024	Je more hos no pai, the mor hoda no mane. Tumi sunotte hodagani mor hoda noi, ieni olode more dipadeiede Babor hoda.
43014025	“Mui tomar loge agongge lokkene sei hodagani mui tomare holung.
43014026	Hintu mor nange Boldiebuo Baba dipadeibo ar sibie olode Pobitro Aptabuo. The tomare begkani sigeibogi ar mui tomare hoiongge beg hodagani the tomare idot tuli dibogi.
43014027	“Mui tomare mor shantigan phelei di jeim. Songsare dede shantigano dogkie shanti mui tomare no dim. Tomar ontorani nije-nije jagulug no ok, noio dorok.
43014028	Mui tomare hode tumi suinnio, ‘Mui jangorloi ar mui tomar idu phiri eimboi.’ ‘Mui Baba sidu jeim’ sien holung hinottei tumi judi more hos pei thago, tumi hujhi oba. Haron mor Baba mortun bes dangor.
43014029	Ikkie sien ghodibar agendi, mui tomare holung, sien ghodi gele tumi more bischias goro para.
43014030	Ei songsaro rajabuo ejer hinottei, mui tomare bes hodung noi ar. Haron mor iot tar hitchu odhihar bhag pebar nei.
43014031	Hintu songsaro manuschune hobor padok, mui Babore hos pang ar Babe more ugum dede doge mui gorong. Uduo, iottun jogoi.
43015001	“Mui ajol angguro ludigan. Mor Baba olode bagano girojchuo.
43015002	Mor iot jei dhelagunot gulo no dhoron, sigun the habi phelei de. Gulo dhoronde dhelagun aro bes gori gulo doribartei the hajei dide.
43015003	Mui tomare hoiongge hodaganiloi tumi honatto poriskar oio.
43015004	Tumi mor iot thago ar mui tomar iot theim. Dhelagun judi ludiganot ek tade no thele, gulo dori no paron. Thik sedogkie gori tumio judi mor iot no thele nije-nije phol di no pariba.
43015005	Mui angguro ludigan. Tumi olade dhelagun. Tumi mui sara hitchu gori no paro hinottei, je mor iot thebo mui tar iot theim ar the shagor phol dibo.
43015006	Je mor iot no thai, tare dhela dogkie gori habi phelei die obo. Sien shugei jebo ar hureinei agunot phelei dinei puri pela obo.
43015007	Tumi judi mor iot thago, mor hodagano tomar iot thebo. Sebeden tumi jien mago sien tomartei goridie obo.
43015008	Tumi judi phol di parilie sienit mor Baba mohima obo. Sebeden tumi mor sisjio oba.
43015009	“Baba more hos paidie dogkie muio tomare hos pang. Mor hospanaganot thago.
43015010	Mui Baba ugumani manniong ar tar hospanaganot thang. Thik sedogkie gori, tumi judi mor ugumani mano, tumi mor hospanaganot theba.
43015011	Mor hujhigan tomar iot thebartei, mui ei hodagani tomare holung. Ar tomar hujhigan pureibartei mui sieni holung.
43015012	Ien olode mor uguman, mui tomare hos peiongge dogkie gori tumio hos pa-pi gorsio.
43015013	Ienottun para haror dangor hospana nei ar, ek jone tar bondhuttei jibon dena.
43015014	Tumi judi mui tomare ugum duongge sieni goro, salen, tumi mor bondhu.
43015015	“Mui tomare sagorsie no hom ar. Haron sagorsiebuoi tar girojchuoi hi gorer hobor no pai. Hintu mui tomare bondhu dagilung. Haron mor Babottun mui jieni sunong, mui tomare hong.
43015016	Tumi more bei no tulo, hintu mui tomare bei tulliong. Tumi jeinei phol di paribartei ar tomar pholluo tigibartei mui tomare bei tulliong ar thik gorsiong. Senottei, mor nange tumi Babattun jien mago, the sien tomare dibo.
43015017	Tumi hos pa-pi goribartei mui sieni tomare holung.
43015018	“Songsaro manuschune judi tomare insie goron, salen, tumi hobor peio, thara tomare insie no gorte, more akke insie gorsion.
43015019	Tumi judi songsaro manus oda, songsare tomare nijor bili hos pelun. Hintu mui tomare bei tulliong hinottei, tumi songsaro manus noi. Senottei, songsaro manjie tomare insie goron.
43015020	Mui tomare hoiongge hodagan monot rageio, ‘Bani dajibuoi tar girojchuottun dangor noi.’ Thara judi more uttiesar gorilie, tomareo uttiesar goribak. Thara judi mor hoda manidak, tomar hodaio manilakkun.
43015021	Hintu mor nanganottei thara sieni begkani tomare goribak. Haron more honna dipadeie thara hobor no pan.
43015022	Mui judi no edung ar tharare no hodunggi, tharar pab no thelun. Hintu ikkie tharar pabottei sholona dibar nei.
43015023	Je more bis dege, the mor Babareo bis dege.
43015024	Huno jone no goronde hamani mui judi thara siot gortung, tharar pab no thelun. Hintu ikkie thara amok hamani degineo thara more ar Babare hos no pan.
43015025	Hintu sien ghodi gelode jene tharar niomo boibuot legkiede sien puron obartei, ‘Thara more magana-magana bis degon.’
43015026	Hintu Boldiebuoi ele, the mor hoda hoi dibogi. Sibie olode Babattun Boldie tomare mui dipadembe sibie. The olode Babottun nigilede soittior Aptabuo.
43015027	Polliettun duri tumi mor loge ela hinottei, tumio mor hoda hoi duo.
43016001	“Tomar bischiaschan phelei no duo para sieni mui tomare holung.
43016002	Thara tomare synagogottun bar gori dibag. Somoibuo ejer, sekke je tomare morei pelai, the Itchiorottei dhormo ham gorer bili mone goribuo.
43016003	Thara more ar Babareo hobor no pan hinottei thara tomare sieni goribak.
43016004	Mui ieni tomare holungge jokke somoibuo ebo, sokke mui tomare sieni hoiong bili tumi idot tulo para. Mui tomar loge elung hinottei akke duri ei hodagani mui tomare no hong.
43016005	“Ikkie mui tar sidu jangor. Hintu tomartun huno jone pujor no gorila, ‘Tui hudu jor?’
43016006	Mui sei hodagani holung hinottei tomar mono dug olo.
43016007	Hintu mui tomare soittio hodagan hongor. Mui gelegoi tomartei gom obo. Mui no gele, Boldiebuo tomar idu no ebo. Hintu mui judi jang, mui tare tomar idu di padeim.
43016008	The ele, songsaro manuschunore pabo sombonde, dharmigo sombonde ar bijiero sombonde bujei dibogi.
43016009	Thara more bischias no goron hinottei, the pabo sombonde bujei dibogi.
43016010	Mui Baba sidu jeim ar tumi more no deba ar hinottei, the dharmigo sombonde bujei dibogi.
43016011	Ei songsaro rajabuore dujot phellie hinottei, the bijiero sombonde bujei dibogi.
43016012	“Mor ebosong tomare hobar shagor age, ikkie tumi sieniloi no pariba.
43016013	Hintu jokke soittior Aptabuo ebo, sokke the tomare beg soittioganit nejeibo. The nijottun hoda no hobo hinottei the jien sune sien The hobo ar ebode sieni janei dibogi.
43016014	Jieni mor sieni the ninei tomare janei dibogi hinottei, the more mohima goribuo.
43016015	Jieni Babar sieni begkani mor. Senottei mui holung, jieni mor sieni the ninei tomare janei dibogi.
43016016	“Mui Baba sidu jeim hinottei tumi more hanekkon porendi no deba. Aro hanekkon porendi tumi more deba.”
43016017	Sebeden hoiek jon sisjioi thara-thara huobula gorton, “The amare hi hor ar sienir ortho hi, ‘Hanekkon porendi tumi more no deba, ar aro hanekkon porendi tumi more deba,’ ar ‘Mui Baba sidu jeim’?”
43016018	Senottei thara holak, “Sien The hi hor, ‘Hanekkon porendi’? The hi hor ami no bujir.”
43016019	Sebeden thara tartun pujor goribar mone hor bili Jisu hobor peinei, the tharare holo, “Mui holungge siendoi tumi-tumi pujor gora-gori gorotte, ‘Hanekkon porendi tumi more no deba, ar aro hanekkon porendi tumi more deba’?
43016020	Mui tomare soittio hodagan soittio gori hongor, tumi gujhi-gujhi haniba. Hintu songsaro manuschune hujhi obak. Tomar mono dug obo, hintu tomar mono dugkan mono hujhit jebo.
43016021	Milier guro ode somoibuo ele, monot dug on hintu gurobuo onar porendi hostogani monot no ragan ar. Haron songsarot ekkuo guro jormo oie hinottei.
43016022	Tomar ikkie monot dug age hintu mui tomarloi aro egottor ombi. Sokkene tomar monani hujhi obo ar tomar hujhigan huno jone hariloi no paribak.
43016023	Sei lokkene tumi mortun hitchu no magiba. Mui tomare soittio hodagan soittio gori hongor, tumi Babattun mor nange jien mago, the sien dibo.
43016024	Ejosong mor nange tumi hitchu no mago. Mago, tumi puro gori hujhi aw para peba.
43016025	“Tomare mui sieni tulona hodadi hoi dilung. Hintu somoibuo ejer, sokkene mui tomare tulona hodadi no hom ar. Hintu Babar sombonde mui tomare pang gori bhangi hom.
43016026	Sei lokkene tumi mor nange magiba. Mui tomartei Babattun bor magi dim bili mui tomare no hongor.
43016027	Tumi more hos peio ar mui Itchiorottun ejchiong bili bischias gorsio hinottei Baba The nije tomare hos pai.
43016028	Mui Babattun songsarot ejchiong. Aro songsaran phelei jei mui Baba sidu jeim.”
43016029	Tar sisjiogune tare holak, “Shah, ikkie daw tui pang gori bhangi hole. Tui tulona hoda no hos.
43016030	Ikkie ami hobor pelong, tui begkani hobor pas, ar tor huno jonottun pujor goribar dorkar no lage. Siendoi ami bischias goridie tui Itchiorottun ejchios.”
43016031	Jisu tharare holo, “Ikkie tumi bischias gela ni?
43016032	Sawh, somoibuo ejer ar honatto ejchie. Sei lokkene tumi begkune nijor nijor jagat settera oba. Tumi more gai-gai gori phelei jeba. Hintu Baba mor loge age hinottei mui gai-gai noi.
43016033	Mor iot tumi shanti pebartei sieni mui tomare holung. Songsarot tomar hosto age. Hintu sahoj goro. Mui songsaran jittuong.”
43017001	Jisu sieni hoinei, ujonnie seinei holo, “Oh Ba, somoibuo ejchie. Tor Puobuore mohima gor, tor Puobuoio tore mohima gore para.
43017002	Tui tare beg manuschunor ugure odhihar duoschie dogkie gori, tui tare duoschie beg manuschunore ononto jibon de.
43017003	Ek mattro tui soittio Itchior ar tui dipadeoschie Jisu Kristore thara hobor panagan olode ononto jibon.
43017004	Mui tore pittimit mohima gorilung. Tui more goribar duoschie haman gori phureilung.
43017005	Oh Ba, ikkie tor mujungot more oborugkan de. Songsaran sristi no ode mui tor loge elungge lokkene elode oborugkandoi more oborug gor.
43017006	“Songsaranottun tui more duoschie manuschuno idu mui tor nangan janei dilung. Thara tor manus elak ar sigun begkun tui more duos. Thara tor hoda manilak.
43017007	Tui more jieni-jieni duos, sieni begkani tortun bili thara hobor pelak.
43017008	Haron tui more je hodagani tharare hobartei duos, mui sieni tharare hoi duong. Ar thara sei hodagani gojhi loion. Mui tortun ejchiong bili thara jodepode gori hobor pelak ar tui more dipadeos bilio thara bischias gelak.
43017009	Tui more duoschie manuschun tor manus hinottei mui tharattei bor magongor. Hintu mui songsaro manuschunottei bor no magongor.
43017010	Jieni mor sieni begkani tor. Sienittei mui tharar iot mohima olung.
43017011	Mui songsarot no theim ar. Hintu ei manuschun songsarot agon. Mui tor idu eim. Oh Pobitro Ba, tui more duoschie igunore tor nange rokkie gor. Ami jedogkie ek, tharaio sedogkie ek oi paron para tharare rokkie gor.
43017012	Mui songsarot tharar loge thagke, mui tharare tor nange rokkie gorsiong. Tui more duoschie sigunore mui rokkie gorsiong. Sastro hodagan puron oi para nas obode sibier bade huno jon ajhi jedak noi.
43017013	“Ikkie mui tor idu ejongor. Songsarot tui duoschie sigunore sieni holungge mor hujhigan tharar iot puron oi para.
43017014	Mui tor hodagan tharare dilung. Mui songsaror no idie dogkie gori, tharaio songsaror noi hinottei, songsaro manuschune tharare insie goron.
43017015	Songsarottun tharare tuli nibartei mui bor no magongor, hintu tui tharare dujtobuottun rokkie goribartei mui bor magongor.
43017016	Mui jeannie gori songsaror noi, tharaio songsaror noi.
43017017	Tor soittiogandoi tharare pobitro gor. Tor hodagan olode soittiogan.
43017018	Tui more songsarot dipadeoschie dogkie gori, muio tharare songsarot dipadeong.
43017019	Soittioganor darai thara pobitro on para, mui nije-nije tharattei pobitro olung.
43017020	“Bana igunottei mui bor magi no duongor, hintu tharar prosaro darai more jigune bischias goribak, sigunotteio mui bor magi duongor.
43017021	Oh Ba, tui jeannie gori mor iot agos ar mui tor iot agong, tharaio begkune ek oinei amar iot thadok. Tui more dipadeos bili songsaro manuschune bischias jan para.
43017022	Ami jeannie gori ek, tharaio ek obartei tui more duoschie oborugkan mui tharare duong.
43017023	Tui more dipadeos ar tui more jedogkie gori hos peios, tharareio sedogkie gori tui hos peios bili songsaro manuschune hobor pebartei. Ar thara puro gori ek obartei mui thara iot agong ar tui mor iot agos.
43017024	“Oh Ba, songsar sristi no gorte tui more hos peios hinottei, mor oborugkan thara degon para, tui more duoschie manuschun mui jidu theim sidu tharaio mor loge thebartei mortun mone hor.
43017025	“Oh dhormitto Ba, songsaro manuschune tore hobor no pan, hintu mui tore hobor pang. Ar ei manuschune hobor pan tui more dipadeos.
43017026	Tui more jei hospanagandoi hos peios, sei hospanagan thara siotio thai para ar mui thara iot thang para, mui tor nangan tharare janei duong ar janei dim.”
43018001	Jisu bor magi phureinei, the tar sisjiogun somot sohoranottun nigili jei Kidron Jurigan par olakkoi. Siot ekkan bagan elo, ar the tar sisjiogun somot bagananot somilogoi.
43018002	Jisu nitto tar sisjiogundoi siot egottor oigoi hinottei, Juda Iskariode tare dhora bajei diebuoio sei jagan hobor pai.
43018003	Sebeden Juda rajguruthagurunottun ar Pharisigunottun ek dol soinnio ar mondiro polischun loinei, lembo, agun luro ar attier somot sidu thara gelak.
43018004	Sebeden Jisu tar hi ghodi jebo begkani hobor peinei, the thara sidu jeinei tharare holo, “Tumi hare togor?”
43018005	Thara tare uttor dilak, “Nazareth hullie Jisure.” Jisu tharare holo, “Sibie mui.” Juda Iskariode tare dhora bajeidiebuoio siot thara loge thiei elo.
43018006	Sebeden, “Sibie mui,” The tharare hoieio, thara pijendi jeinei madit bojilak.
43018007	Senottei the aro tharattun pujor gorilo, “Tumi hare togor?” Ar thara holak, “Nazareth hullie Jisure.”
43018008	Jisu holo, “Mui tomare hongor, sibie mui. Senottei tumi judi more togeile, igunore jebartei duo.”
43018009	The sien holode tar hodagan puron obartei, “Tui more duoschie sigun mui ek jonio no arang.”
43018010	Sebeden, Simon Pitore tar elode horgogan phueinei moharaj-guruthagurbuor banidajibuor den hanan beja urei habi phelei dilo. Banidajibuor nangan olode Malka.
43018011	Sebeden Jisu Pitorore holo, “Tor horgogan dappuot bhorei tho. Baba more ei golojchuo dede siottun mui no heim ni na?”
43018012	Sebeden soinniogun, senapoti-buoiδ ar Judaiunor lobiot goriegune Jisure dhorinei banilak.
43018013	Thara akke tare Anna sidu nejeilak. Haron Anna olode Kaiaphar sour ar sei bojorot moharajguruthagurbuo olode the.
43018014	Ei Kaiapha Judai-unore buddhi die. The hoiede jei, manuschunottei ek jon morilie gom obo.
43018015	Simon Pitor ar oinnio ek jon sisjio Jisur pune-pune gelo. Sei sisjiobuore moharajguruthagurbuoi sinie hinottei, the Jisur loge moharajguruthagurbuor udonanot gelo.
43018016	Hintu Pitore duoro barendi thiei age. Senottei sei sisjiobuo, moharajguruthagurbuoi sinede sibiere phiri einei duor subi thaidie miliebuore hoinei Pitorore bidirie bhoreilogoi.
43018017	Sebeden duor subi thaidie miliebuoi Pitorore holo, “Tuio ei Manuschuor ek jon sisjio noi ni?” The holo, “Mui noi.”
43018018	Jar porsie hinottei banidajigune ar mondiro polischune angaraloi agun jaleinei thie-thie thara agun phuodon. Ar Pitore tharar loge thie-thie agun phuorloi.
43018019	Moharajguruthagurbuoi tar sisjioguno sombonde ar tar sigkie sombonde Jisuttun pujor gorilo.
43018020	Jisu tare uttor dilo, “Songsaro manuschunore hulomela gori mui hoiong. Mui onsur synagogot ar mondirbuot sigkie duong. Judaiune onsur sienit thubon. Gubone mui hitchu no hong.
43018021	Tui a hittei mortun pujor goros? Jigune mui hode suinnion, sigunottun pujor gor na. Shah, mui hi hoiong thara hobor pan.”
43018022	Hintu Jisu sei hodagani hode seiet, ek jon mondiro polis tar hai thiei elode sibiei tare ado padaloi suoreinei holo, “Moharajguruthagurbuore tui sei dogkie gori uttor duotte oi ni?”
43018023	Jisu tare holo, “Mui judi bojong hoda hoi thang, mui hi bojong hoda hoiong proman de. Mui judi thik hoda hoi thang, a hittei tumi more maror?”
43018024	Thara Jisure bananar porendi, moharajguruthagur Anna Kaiapha sidu tare padei dilo.
43018025	Simon Pitore thieinei agun phuor. Sebeden thara tare holak, “Tui ek jon tar sisjio oidie noi ni?” the bharenei holo, “Mui noi.”
43018026	Moharajguruthagurbuor ek jon banidaji siot elo. Sibie olode Pitore han habi phelei dede Manuschuor sodorsie. The holo, “Mui tore bagananot tar loge degkuongge noi ni?”
43018027	Pitore aro bhareloio ar jogon-togon ekkuo radai dag harilo.
43018028	Sebeden bennie poittie thara Jisure Kaiaphar ghorottun Praetoriumotδ nilak. Aw-shijhi on bilinei bijier goronde ghudibuot thara no somilakkoi. Thara judi aw-shijhi ole, Rokkie Utchobo haana hei no paribak.
43018029	Senottei, Pilade thara sidu jeinei holo, “Tumi ei Manuschuore hi duj pela?”
43018030	Thara tare uttor dilak, “The judi duj gori no thedo ami tor adot gojei no dilongundi.”
43018031	Sebeden, Pilade tharare holo, “Tare nejo ar tomar nijor niomo onusare tare bijier gorogoi.” Senottei Judaiune tare holak, “Manus morei pelana amar ainot nei.”
43018032	Thara holakke siendoi Jisu hedogkie gori moribo the hoiede sombonde hodagan puron obo.
43018033	Sebeden Pilade aro praetoriumotδ sominei Jisure daginei holo, “Tui ne Judaiunor Rajabuo?”
43018034	Jisu tare uttor dilo, “Tui tor nijor monottun hor, nahi, oinnio jone tore mor sombonde hoion?”
43018035	Pilade uttor dinei holo, “Mui Judai jad ni na? Tor nijor jado manuschune ar rajguruthagurune Tore mor idu gojei duondi, tui hi gorsios?”
43018036	Jisu uttor dilo, “Mor rejjiogan ei songsarot noi. Mor rejjiogan judi ei songsarot odo, salen mor sagorsiegune mui Judaiunor adot no porong para judduo gorilakkun. Hintu mor rejjiogan ei songsaranottun noi.”
43018037	Sebeden Pilade tare holo, “Sale, tui raja oi ni?” Jisu uttor dinei holo, “Tui holede sien soittio, mui raja. Sienottei daw soittiogan janei dibartei mui songsarot einei jormeionggi. Je soitioganor the mor robuo sune.”
43018038	Pilade tare holo, “Soittiogan hi?” the sien honar porendi, the aro Judaiunor sidu jeinei holo, “Mui tare hitchu duj no pelung.
43018039	“Hintu tomar ekkan dostur age. Rokkie Utchobo lokkene mui ek jon tomartei jiel-hanattun iri diduong. Senottei, Judaiunor Rajabuo mui tomartei iri didung tomar mone hoi ni?”
43018040	Sebeden thara begkune aro jogar parinei holak, “Ami ei Manuschuore no sei, hintu Barabbare sei.” Barabba olode daget.
43019001	Sebeden Pilade Jisure ninei sabukkoi mara bajei dilo.
43019002	Ar soinniogune ekkuo hada tokkie banenei tare madat di dilak. Tare halisuri habor ekkan urei dilak.
43019003	Sebeden thara holak, “Ju, Judaiunor Rajabuo!” Ar thara tare suorelak.
43019004	Sebeden Pilade aro jeinei tharare hologoi, “Sawh, mui tare hitchu duj no pelung bili tumi hobor pebartei tare aro anilung.”
43019005	Jokke Jisu hada tokkie madat gori ar halisuri haboran ursie gori elo, Pilade tharare holo, “Eie, manshunore sawh.”
43019006	Sebeden rajguruthagurune ar mondiro polischune tare daginei jogar pari-pari holak, “Tare krosot duo! Tare krosot duo!” Pilade tharare holo, “Mui tare hitchu duj no pang hinottei, tumi tare ninei krosot duogoi.”
43019007	Judaiune tare holak, “Amattun ekkan ein age. The Itchioro Puo holai hinottei amar aino onusare the morana osit.”
43019008	Pilade sei hodagan suninei, the sie bes dorelo.
43019009	The aro praetoriumotδ jeinei Jisuttun pujor gorilo, “Tui huttun?” Hintu Jisu tare uttor no dilo.
43019010	Sebeden Pilade tare holo, “Tui a hittei morloi hoda no hos? Mor Tore krosot dibartei odhihar age ar Tore iri dibartei odhihar age, tui hobor no pas?”
43019011	Jisu uttor dilo, “Ugurottun judi tore odhihar die no odo, mor ugure tor hitchu odhihar no thelun. Senottei, je more tor adot gojei die, tar dangor pab age.”
43019012	Sei porendi Pilade Jisure iri dibartei pod togei selo. Hintu Judaiune jogar parinei holak, “Tui judi ei Manuschuore iri duos, tui Kaisaror bondhu noi. Je raja holai the Kaisaror biruddie made.”
43019013	Sebeden Pilade sien suninei the Jisure barendi nejeinei, the bijiero jaganot bojilo. Sien silloi baneie hon ar, Hebru hodadi sienore Gabbatha hon.
43019014	Sei dinnuo olode Rokkie Utchobottei Jugol goronde Din. Bel diboro oktot the Judaiunore holo, “Tomar Rajabuore sawh!”
43019015	Hintu thara jogar pari pari holak, “Morei pelo, morei pelo! Tare krosot duo!” Pilade tharare holo, “Mui tomar rajabuo krosot didung para pang?” Rajguruthagurbuoi tare uttor dilo, “Kaisara bade ar amar raja nei.”
43019016	Sebeden Jisure krosot dibartei Pilade tharar adot gojei dilo. Thara Jisure loinei gelakkoi.
43019017	Ar Jisu tar kroschan hanat gori ninei, Hulosara Jaga honde jaganot nilo. Hebru hodadi Golgotha hon.
43019018	Siot tare krosot duon. Jisure song moiddie ar tar di dagedi di jon krosot dilak.
43019019	Pilade ekkan gonggola leginei kroschano madat thangei dilo. Legagan olode, NAZARETH HULLIE JISU JUDAIUNOR RAJABUO.
43019020	Jisure krosot duonde jagagan sohorano hai hinottei, shagor Judai manjie gongolagan madeilak. Sien Hebru, Grik ar Latin hodadi legkie elo.
43019021	Sebeden Judaiunor rajguruthagurbuoi Piladore holo, “Judaiunor Raja” no leginei, edogkie gori leg. “The hoiede, ‘Mui Judaiunor Raja.’ ”
43019022	Pilade holo, “Mui jei doge legkuong sei doge legkie bade thok.”
43019023	Sebeden soinniogune Jisure krosot dinei, tar haborani lolak. Thara ser jone ser bhag gorilak. Shilummuo a shileie, goda ek tade bunnie elo.
43019024	Senottei thara-thara huobula gorilak, “Shilummuo no phadinei, honna pai ak sei.” Senottei soinniogune sien gorinei Sastro hodagan puron olo, “Thara mor haborani thara-thara bhag gorilak. Mor ek hotta haborottei thara ak selak.”
43019025	Jisur mabuo kroschano hai thiei elo. Jisur mojengabuo, Kliopar mogkuo, Meri ar Meri Magdalinio siot elak.
43019026	Sebeden Jisu tar mare ar the hos paidie sisjiobuore siot thiei agonde deginei, tor mare holo, “Oh miliebuo, tor puobuore shah.”
43019027	Sebeden the sisjiobuore holo, “Tor mare shah.” Ar sekkettun duri sisjiobuoi Jisur mabuore tar nijor ghorot nejeilo.
43019028	Tar porendi, Jisu hobor pelo beg jabotio pureilo. Sastro hodagan puron obartei, the holo, “Mortun pani saj gorer.”
43019029	Siot ek toba horo mod elo. Soinniogune horo modot pul bureinei, pulan hagara ludigo madat bajeinei tar muonot di dilak.
43019030	Horo modtan Jisu sagi seinei holo, “Phureie.” Tar siriebuo nigurinei tar aptabuo iri dilo.
43019031	Sei dinnuo Judaiunor Jugol Goribar Din elo hinottei heyegani kroschani ugure Jireni Dinnuot no thai para, Judaiune Piladore hujoli gorilak. Jireni Dinnuo dangor din elo. Krosot die manuschunore theng bhangi dinei heyegani kroschanittun lamei nibartei, Pilade ugum de para tare hujoli gorilak.
43019032	Sebeden soinniogune einei Jisur loge krosot duonde polim manuschunore ar aro ekkuore theng bhangi dilak.
43019033	Hintu thara Jisu iot einei, the honatto morsiede deginei thara tare theng bhangi no dilak.
43019034	Hintu ek jon soinnio tare dagot jadhiloi gudeieio lo ar pani nigillie.
43019035	Mui sien degkuong ar janei dilung. Mor shakkigan soittio. Tumi bischias jo para mui soittio hoda hongor.
43019036	Sastroie hoiede doge obartei sieni ghodi gelo, “Tare ekkuo aaro bhangi die no obo.”
43019037	Sastroganor aro ekkan hodai hoiede, “Thara gudeionde Sibiere rini sebak.”
43019038	Sienir porendi, Jisur heyegan lamei anibartei Pilade ugum de para, Arimathea adammie Josebe Piladore hujoli gorilogoi. Pilade tare onumoti dilo. Sebeden the jeinei Jisur heyegan lamei anilogoi. Josebe Jisur sisjio elo. Hintu Judaiunore the dhorai hinottei the gubonor sisjio elo.
43019039	Nikodemaio perai ponjas ser poiriek ar muraδ mijeinei anilo. The olode reidot Jisur idu akkendi ejchiede sibie.
43019040	Sebeden thara Jisur heyegan lameinei Judaiune garande dosturo doge sei tumbas jinijchani somot padol haborloi bereilak.
43019041	Tare krosot duonde jaganot ekkan bagan elo. Ar sei bagananot ekkan nuo sidiesal elo. Siot huno mora bhorei no thon.
43019042	Judaiunor Jugol goribar Din ar sidie shalan hai hinottei, Jisure siot garelakkoi.
43020001	Saptar polim dinnuot, bennie poittie andhar-andhar thagode, Meri Magdalini sidiesalanot gelo. Gattuor duoranottun silluo lareie gori degilogoi.
43020002	Sebeden the daba daba gelo. Simon Pitor ar oinnio ek jon sisjio Jisu hos paidie sibie sidu jeinei tharare hologoi, “Probur sidie shalanottun nuon ar tare hudu tholakkoi ami hobor no pei.”
43020003	Senottei Pitore ar oinnio ek jon sisjio nigilinei sidiesalanot jadon.
43020004	Thara duo jon daba daba jadon. Oinnio sisjiobuoi Pitorottun akkoie ar the akke sidie shalanot lungiegoi.
43020005	The nigurinei pado haborani siot agede degkie. Hintu the bidirie no somai oi.
43020006	Sebeden Simon Pitore tar porendi lungiegoi. The sidie shalanot sominei pado haborani siot agede degilo.
43020007	Tar siriebuot bereie elode hobongan pado haborani loge no elo, hintu shap gorsie gori ekkan jagat age.
43020008	Sebeden oinnio sisjiobuoi akke lungiegoidie sibieio sidie shalano bidirie somilogoi. The deginei bischias gelo.
43020009	Haron thara ejosong hobor no pan Sastrot hoiede, Jisu morattun aro jiei uduo poribo.
43020010	Sebeden sisjiogune tharar nijor ghorot phiri gelakkoi.
43020011	Hintu Meri sidiesalano hai barendi hani-hani thiei age. The hande-hande, nigurinei sidiesalan rini selo.
43020012	The di jon sorgo-dud dhub habor ursie gori degilo. Jisur heyegan elode siot thara boi agon. Ek jon sidenedi ar ek jon poidenedi.
43020013	Thara tare holak, “Miliebuo, tui a hittei hanor?” Meri tharare holo, “Mor Probure nuon hinottei mui hanongor. Tare hudu tholakkoi mui hobor no pang.”
43020014	The sieni honar porendi, the phiri seie, Jisu siot thiei agede degilo. Sibie Jisu bili the hobor no pai.
43020015	Jisu tare holo, “Miliebuo, tui a hittei hanor? Tui hare togor?” Meri tare mone gorsiede bagano girojchuo. Senottei the tare holo, “Probu, tui judi tar heyegan ni thas, tare tui hudu thoioschoi, jagan more ho. Mui tare siottun nejeim.”
43020016	Jisu tare holo, “Meri.” Ar Meri phirinei tare holo, “Robbini.” Sienor orthogan, Guruthagur.
43020017	Jisu tare holo, “More no dhoris. Haron mui ejo mor Baba sidu no jang. Mor bheilogkuno sidu jeinei mui hoiong bili tharare hogoi, ‘Mui tomar Babo ar mor Babo sidu, tomar Itchior ar mor Itchiorbuo sidu jangor.’ ”
43020018	Meri Magdalini sisjioguno sidu gelo. The Probure degkie ar Probuie sei hodagani tare hoie bili the tharare hologoi.
43020019	Saptar polim dinnuot sei dinnie bellie, thara Judaiunore dhoran hinottei, thara thubei agonde ghoro duorani sisjiogune nadi thoion. Tobuio, Jisu einei tharar song moiddie thieinei tharare hologi, “Tomar idu shantigan thok!”
43020020	The sien honar porendi, Jisu tharare tar adtani ar tar dakkan degelo. Sebeden sisjiogune Probure deginei hujhi olak.
43020021	Senottei Jisu tharare aro holo, “Tomar idu shantigan thok! Babe more jedogkie gori dipadeie, muio tomare thik sedogkie gori dipadangor.”
43020022	The sien hoinei the tharar ugure muor bhab phelei dilo. The tharare holo, “Pobitro Apta lo.
43020023	Tumi jare pabottei mab duo tare mab die obo, ar tumi jare pabottei mab no duo tare mab die no obo.”
43020024	Hintu jokkene Jisu siot elo, Thoma, zama honde sibie tharar loge no elo. The olode baro jon sisjiottun ek jon.
43020025	Senottei, oinnio sisjiogune tare holak, “Ami Probure degkiei.” Hintu Thoma tharare holo, “Mui judi tar adtanit joloi marsie marani no degong, angulloi tar joloi marsie maranit angul no duong, ar mui judi no sang, mui shobai bischias gortung noi.”
43020026	Attio din porendi tar sisjiogun aro ghoro bidirie elak, ar Thomaio tharar loge elo. Judi oh beg duorani bannie elo, Jisu siot lungiegi. The tharar song moiddie thieinei holo, “Tomar idu shantigan thok!”
43020027	Sebeden the Thomare holo, “Tor angulluo loi mor adtan dhori shah. Tor adtan babeinei mor dakkan dhori shah. Bischias no gorsie gori no theis, bischias gor.”
43020028	Thoma tare holo, “Mor Probu, ar mor Itchior.”
43020029	Jisu tare holo, “Thoma, tui more degilie hinottei bischias gorilie. Jigune more no degkie gori bischias gorsion, thara hoballie.”
43020030	Jisu tar sisjioguno mujungot shagor oinnio amok ham gorsie. Sieni ei boibuot lega no oi.
43020031	Hintu Jisu olode Kristo, Itchioro Puobuo bili tumi bischias goribartei ar tumi bischias gorinei tar nanganot jibon pebartei ieni lega oie.
43021001	Sienir porendi, Jisu nije-nije aro Tiberia Sagoranot sisjioguno idu tare the degelogi the edogkie gori dega dilogi:
43021002	Simon Pitor, Thoma, (Zama honde sibie) ar Galili dejor Kana adamortun Nathanael ar Zebedior puogun ar di jon oinnio sisjio ek loge elak.
43021003	Simon Pitore tharare holo, “Mui maj mara jangor.” Thara tare holak, “Amio tor loge jebong.” Thara jeinei jogon-togon ekkan nawt udilakkoi. Sei reidtuot thara hitchu no pelak.
43021004	Bennie phor oinei, Jisu hulo ugure thiei agegi. Tobuio, sisjiogune sibie Jisu bili no sinon.
43021005	Sebeden Jisu tharare holo, “Oh tunggolok, tomartun jei huno hebar jinij age ni?” Thara tare uttor dilak, “Nei.”
43021006	Jisu tharare holo, “Nawgano den dagedi jalan pelo, tumi maj peba.” Sebeden thara jalan pheleilak. Shagor maj baschuon hinottei, thara jalan tani borei no etton.
43021007	Sebeden Jisu hos paidie sisjiobuoi Pitorore holo, “Sibie sie Probu!” Simon Pitore sibie Probu bili sininei, the uttie-buttie age hinottei, the habor urinei panit jham dilo.
43021008	Oinnio sisjioguneo sigon nawt gori elak. Haron thara hulo sorottun bes durot noi, perai di shot ad obode. Thara jalan somot majchun tanilak.
43021009	Thara hulo ugure udineigoi, angaraloi agun jallie gori degilakkoi. Sei ugure maj ar pidie shegodondeio degilakkoi.
43021010	Jisu tharare holo, “Ikkunu marsiode siottun gulodok maj idu ano.”
43021011	Simon Pitore jeinei jalan sejerei hulo ugure tulilogoi. Majchundoi jalan bhorsie. Siot eksho-teppannobuo birat birat maj elak. Shagor maj bajineio jalan no phade.
43021012	Jisu tharare holo, “Ejo, hogi.” Hintu sisjiogune, sibie Probu bili hobor peion hinottei, “Tui honna?” pujor goribar hemodai no huloi.
43021013	Sebeden Jisu thara sidu gelo ar pidie adot loinei tharare dilo. Ar sedogkie gori, the majo dilo.
43021014	Jisure morattun jiei tulonar porendi, the nije-nije tar sisjioguno idu dega dilogidie ien tin bar olo.
43021015	Thara haanar porendi, Jisu Simon Pitorore holo, “Jonar puo Simon, tui ienittun bes more hos pas ni?” Simone tare holo, “Oi Probu, tui hobor pas, mui Tore hos pang.” Jisu tare holo, “Mor bera-shagolo shawhgun paleis.”
43021016	Jisu tare aro dibar holo, “Jonar puo Simon, tui more hos pas ni?” Simone tare holo, “Oi Probu, tui hobor pas, mui Tore hos pang.” Jisu tare holo, “Mor bera-shagolun soreis.”
43021017	Tin bar Jisu tare holo, “Jonar puo Simon, tui more hos pas ni?” Tin bar Jisu tare, “Tui more hos pas ni?” holo hinottei, Pitore monot dug peinei the Jisure holo, “Probu, tui begkani hobor pas, mui Tore hos pangge sieno hobor pas.” Jisu tare holo, “Mor bera-shagolun paleis.
43021018	Mui tore soittio hodagan soittio gori hongor, tui gabur thagke, tui tor nijor haborani urinei tor jidu mone hoi sidu jas. Ar tui buro ole, tui tor adtani alok goribe, ar oinnio jone tore habor urei dibag. Tartun jidu jebar mone no hoi, the tore sidu nibo.”
43021019	Jisu sei hodagan Simonore holode, the hingori moribo sien agami hoi dibartei. Sedogkie gori, the Itchiorore mohima goribuo. Jisu sien tare honar porendi, holo, “Mor loge ai.”
43021020	Hintu Pitore phiri seinei, Jisu hos paidie sisjiobuore degilo. Theo tharar pune-pune jar. The olode bellie saschuo hade, Jisur buguot abujinei hoiede sibie, “Probu, tore dhora bajei dibode sibie honna?”
43021021	Pitore tare deginei, Jisure holo, “Probu, etar hi obo?”
43021022	Jisu tare holo, “Mui ejong song judi mui tare ragang, sien tor hi obo? Tui mor pune-pune ai.”
43021023	Senottei, sei hodagan bheilogkuno idu phogodang oiede, sei sisjiobuo no moribo. Jisu tare the no moribo gori no hoi. Hintu Jisu hoiede, “Mui ejong song judi mui tare ragang, sien tor hi obo?”
43021024	Shakki duongotte sisjiobuo olungge mui. Mui sieni legkuong, ar ami hobor pei, mor shakkigan soittio.
43021025	Jisu shagor oinnio amok ham gorsie. Sieni judi ekkan-ekkan gori lega odo, mui mone gorong, sei legkie boiun songsaranot no adilakkun. Amen.
44001001	Oh Theophil, mui akke tortei legilung Jisu jieni gorsie ar sigkie die arambo gorsie sienir sombonde.
44001002	Tare tuli neja oiede dinno song sieni the gorsie. Pobitro Aptar darai the bei tulliede apostolunore ugum die.
44001003	Jisu hosto bhug gorana porendi, the siguno sidu dega dineigoi the jeda age bili tharare onek bujon para proman diegoi. The tharar sidu solis dinottun bes dega dineigoi Itchioro rejjior sombonde hoie.
44001004	Thararloi ekkan Temmangot, the tharare ugum dede jei thara Jerusalem sohoran sari no jeinei, hintu Babe soittio dede sien barsei thebartei. Jisu holo, “Ien olode mui hoiongge soittiogan.”
44001005	Haron Johone hamakkai paniloi baptisma gori die, hintu tomare hoiek din porendi Pobitro Aptaloi baptisma gori die obo.
44001006	Sebeden thara eksomare einei tartun pujor gorilakki, “Probu, ei somoibuot tui Israelunore rejjiogan phirei anidibe ni na?”
44001007	Jisu tharare holo, “Babe Tar nijor odhiharot thoiede sieno somoibuo bah sei halluo tomar hobor pebar noi.
44001008	Hintu jokke Pobitro Apta tomar ugure ebo tumi hemoda peba, ar Jerusalem sohorot, goda Judea rejjiot, goda Samaria rejjiot ar pittimir jagai-jagai mor shakki oba.”
44001009	Sebeden ei hodagani Jisu honar porendi, thara sei thagke-thagke tare sorgot tuli neja olo, ar ekkan megsage tare andol goreie.
44001010	Jisu sorgot uderloidie lokke thara begkune ekrini sei thagke, dijon dhub-habor ursie gori tar somare thieie gori degilak.
44001011	Sei manuschune holak, “Oh Galili hulliegun, hittei thieinei sorgo hitte rini sei ago? Jei Jisu tomartun sorgot tuli neja olo, the sorgot jade tumi degilade dogkie gori aro ebo.”
44001012	Sebeden Oliv moun honde siottun thara Jerusalem sohorot phiri elak. Sei mounnuo Jerusalemo hai, ek Jireni Dinor adana pod .
44001013	Jokke thara ghoro bidirie somilakkoi, thara uguro tolat gelak. Siot Pitor, Jakob, Johon, Andrio, Philip, Thoma, Bartholomai, Mothi, Alphaior puo Jakob, dej-bhokto Simon, ar Jakobor puo Juda dagi thedak.
44001014	Thara begkune ekmon oinei eksottie bor magkuon ar manjiortei bor magi duon. Hoiekkuo milie, ar Jisur mabuo Meri, ar tar bheiun tharar somare elak.
44001015	Siot begkune eksho huri jon. Sei lokke Pitoror sisjioguno moiddiettun thieinei holo,
44001016	“Bab-bheilog, Jisure dhoribartei nejeiede Judar sombonde Pobitro Aptai akke duri Davidor darai hoiede ei Sastro hodagan ghodi jana dorkar.
44001017	Haron tare amar loge gonat bhora oie, ar the ei hamanot phagot sommie.”
44001018	Ete be-dhormi hamo bedondoi sebeden ekkan jaga hinnie. Siot the ugudo-jabada gori pori, moiddie phadi jei tar beg adorigano nigili jeie.
44001019	Jerusalem sohorot theiegune begkune sien hobor peion. Senottei, tharar hodadi sei jagagan Akeldama nang thoi duon. Sieno ortho olode, Lor Mad.
44001020	“Haron Baini Gido Boibuot lega age: ‘Tar thebar jagagan sara porok, ar huno jon siot no thagodok.’ Ar, ‘Tar podobigan oinnio jone lodok.’
44001021	“Senottei amar loge elakke sigunottun ek jon bei tulona dorkar. Jisu amarloi ejana-jana gorsiede beg somoiunot sibie amar somare theiebuo ona dorkar.
44001022	Johone baptisma gorsiede siottun duri amattun Jisure tuli neja oiede dinno song, amar somare Jisu jiei uduonagano shakki diettun ek jon uo poribo.”
44001023	Sebeden thara dijon bei lolak. Dijonottun ek jon olode Joseb, jare Barsaba dagon ar tar hellie-nangan olode Justa. Aro ek jon olode Motthia.
44001024	Thara bor magode holak, “Oh Probu, tui begkuno monani hobor pas, ei dijonottun hare ei hamanot beg lobartei ar apostolo podobigan lobartei tui bei lole amare dega.
44001025	Juda sei hamano ar apostolo podobigano biruddie jeinei tar nijor jagaganot jeie.”
44001026	Sebeden thara ak seinei Motthiar nangan udilo. Ar tare egaro jon apostolo somare boreilak.
44002001	Pentikost Dinnuo jokkene puro gori lungiegi, thara begkune ekmon oinei ekkan jagat thubeilak.
44002002	Sebeden abada gori sorgottun ekkuo sobdo bor boier batte dogkie gori einei thara boi elakke ghoranot sominei boron ologi.
44002003	Ar aguno dogkie phaga jil tharar sidu dega dinei, tharar jon bagene mada ugure ekkan-ekkan bojilogi.
44002004	Sebeden thara begkune Pobitro Aptaloi boron olak ar Aptar bole thara oinnio hodadi hoda ho arambo gorsion.
44002005	Sei lokkene Jerusalemot thande Judaiune, ar nanan jagattun ejchionde Itchior bhokti manuschun siot elak.
44002006	Ar jokkene ei sobdobuo olo, manjior jhagkuo eksomare elak. Tharar nijor hodadi hode suinnion hinottei thara jagulug bodilakki.
44002007	Thara begkune asarjio ar amok oinei ek jone aro ek jonore hodon, “Sawh, hoda hodonde sigun begkun Galili hullie noi ni?
44002008	Ar hingori ien amar nijor jormottun duri sunirte hodadi sunir?
44002009	Ami olongge Parthia dejottun, Media dejottun, Elamit dejottun, ar Mesopotamia dejot theie, Judea dejot theie, Kappadokia dejot theie, Pontas dejot theie ar Asia dejot theie.
44002010	Phrygia dejot theie, Pamphulia dejot theie, Egypt dejot theie, ar Kurini sohoro hai Libia elagat theie, ar Rom sohorottun ejchie Judai manus ar Judai dhormot sommiedagio agi.
44002011	Kret dippuo manus ar Arab dejo manus Itchioro oborug hamanir hoda amar nijor hodadi thara hode sunir.”
44002012	Senottei thara begkune amok oinei jagulug bodi, ek jon aro ek jonore hodon, “Ien hi ortho oi pare?”
44002013	Hintu oinnio ek dagie thatta gorinei holak, “Thara siot nuo mod hei nei mattol oion.”
44002014	Hintu Pitoror egarojon apostol somot udinei, birat ro gori holo, “Oh Judea manuschun ar beg Jerusalem hulliegun, mor hoda suno mui tomare ien janei duong.
44002015	Tumi mone gorotte ijebe igune mattol no on. Haron ikkie bana beinnie noita.
44002016	Hintu ien olode muni Joele hoi jeie sien:
44002017	‘Itchiore hor, ‘Sejo dinunot mui beg manuschuno ugure mor Aptabuo dali dim. Tomar puo-jhigune muni dogkie gori hoda hobak. Tomar gabursiegune azilie degibak ar tomar burogune sobon degibak.
44002018	Sei lokke mui mor Aptabuo mor morod-sagorsieguno ugure ar milie-sagorsieguno ugure dali dim, ar thara muni dogkie gori hoda hobak.
44002019	Uguredi sorgot mui oborug ham degeim ar toledi pittimit mui sinno degeim: Lo, agun ar dhumor meg.
44002020	PROBUR oborug ar mohima dinnuo no ette belan andhar oi jebo, junan lo dogkie obo.
44002021	Sebeden edogkie obo, je ‘PROBUR nangan dage the mukti pebo.’
44002022	“Israel manuschun, ei hodagani suno. Nazareth hullie Jisure Itchiore tomar idu upojukto gorsie. Tar darai tomar moiddie oborug ham, asarjio ham ar sinno ham gora oie, sieni tumio nije hobor po.
44002023	Tare udischuo loinei ar Itchioro agami gyendoi tomar idu gojei die oie. Tumi tare niom sara adtoi loinei, krosot dinei morei phellio.
44002024	Moronar jontronagani ses gori dinei Itchiore tare jiei tullie. Haron moranagane tare dhori rageibar sombob noi.
44002025	Haron Davide tar sombonde hoie, ‘PROBUIE mor samne onsur thagke mui degkuong. The mor denedi age hinottei hitchuie more jhagerei parto noi.
44002026	Senottei mor ontoran hujhi oie ar mor jilan anondo elo. Ar mor heyegano ashaganot jireibo.
44002027	Haron tui mor aptabuore padalot iri ede noi, ar tui tor Pobitrobuore poji jebartei no dibe.
44002028	Tui more jibono podtan degei duos. Tui tor samne more puro gori hujhi goreibe.’ ”
44002029	Pitore aro hor, “Bab-bheilog, mui tomare hulomela gori hoi parong amar Purbo-puruschun Davide mori jeinei tare gareion. Ejchie song tar sidiesalan amar idu age.
44002030	The muni hinottei, the hobor pai jei Itchiore sobot heinei tare soittio dede jei, heyet onusare tar bongsottun ek jon tulinei tar singasono ugure bojeibo, ar sibie olode Kristo.
44002031	The akke duri ien deginei Kristor jiei uduonagano sombonde the hoiede jei tar aptabuo padalot iri ede noi ar tar heyegano poji jedo noi.
44002032	Ei Jisure Itchiore aro jiei tullie, ar ami begkune olongge sieno shakkidiegun.
44002033	Senottei Itchioro den adtoi tare tulo oie hinottei, ar Babottun Pobitro Aptar soittiogan peinei, the ien dali die jien ikkie tumi degor ar sunor.
44002034	Haron Davide sorgot no udegoi, hintu the nije hoie, ‘PROBUIE mor Probure hoie, “Mor denedi boi thak,
44002035	Mui tor sottrugun tor thengot tole thong song.” ’
44002036	“Senottei, beg Israelo ghor-buogune hamakkai hobor padok jei tumi krosot duode Jisure Itchiore Probu ar Kristo baneie.”
44002037	Jokke thara sien sunilak, tharar ontorot phudinei, Pitorore ar oinnio apostolunore thara holak, “Bab-bheilog, ami hi goribong?”
44002038	Sebeden Pitore tharare holo, “Monani phiro, ar pabpani hema pebartei tumi jon bagene Jisur nange baptisma goro, sebeden Pobitro Aptar bor’an peba.
44002039	Haron protiggiagan olode tomar, tomar puo-shabagunor, durot agonde sei begkunor, ar amar Probu Itchiorbuoi jedogkunore dage siguno begkunor.”
44002040	Ar onek oinnio hodaloi the shakki dinedi tharare ujuleinei holo, “Ei jugor dujto manuschunottun mukti aw.”
44002041	Sebeden jigune tar hodagan hujhi gori mani lolak sigune baptisma lolak. Sei dinnuot perai tin azar manus tharar dolot jok dilak.
44002042	Sebeden apostolunor sigkieni thara shokto gori eksottie doridak ar song pora-porit pidie hotta goridak ar bor magidak.
44002043	Ar prottiek jonor dor buguot somilo, ar apostoluno darai onek amok ar sinno ham gora oie.
44002044	Beg bischiasigune ek oinei tharar ja age begkani song somare hamot lagan.
44002045	Tharar juronot agede sieni ar tharattun agede sieni bejinei, jar jei lage tharar begkunor moiddie beg goron.
44002046	Eksottie din bagene thara ekmon oinei ega mone mondirbuot thubondoi. Ghore-ghore pidie hotta gorinei, hujhi ar sorol mone thara bhat hedak.
44002047	Thara Itchiorore baini goridak ar begkunor agudonagan thara pedak. Ar jigune mukti pan sigunore Probuie nitto mondolit borai.
44003001	Bellie tin ta bajinei, Pitorloi Johone bor magibar somoiot somora-somori mondirbuot jadon.
44003002	Ar ek jon gorbhottun duri leng manus mondirbuot somandoide sigunottun bikkie magibartei nitto mondolibuor Doul Girie Duoranot ninei thondoi.
44003003	The Pitorore ar Johonore mondirbuot somibar oionde deginei, tharattun bikkie maga dorilo.
44003004	Johon somot tare ekrini sei agon, Pitore tare holo, “Amare sa.”
44003005	Senottei tharattun huno ekkan pebar ashai tharare mondi sei age.
44003006	Sebeden Pitore holo, “Mor sona rubuo nei, hintu mor jien age sien mui duong. Nazareth hullie Jisu Kristo nange, thieinei bera.”
44003007	Ar the tare den adtanoi dhorinei alok gorilo. Ar jogon-togon tar thenganit ar thengopada joragunot bol somilo.
44003008	Sebeden the phal mari udinei thieilo. Ar the adi-adi jeinei tharar loge mondirbuot somilogoi. The adi-adi, phal mari-mari Itchiorore baini gorerloi.
44003009	The berade ar Itchiorore baini gorte beg manuschune tare degilak.
44003010	Sebeden thara hobor pelakke jei the olode mondirbuor Doul Girie Duoranot boinei bikkie magiebuo. Tar hi olo sien deginei thara amok oinei asarjio olak.
44003011	Leng manuschuo jibe gom oie, sibiei jokke Pitorore ar Johonore dhorinei age, beg manuschun shanggadik amok oinei Solomonor baranda honde siot daba einei tharar idu thubeilakki.
44003012	Pitore sien deginei the manuschunore holo, “Oh Israel manuschun, ien hittei amok ola? Ar amar nijor hemoda darai bah pobitro darai ei Manuschuore bera bajei diei die dogkie amare hittei ekrini sei ago?
44003013	Abrahamor, Isaakor ar Jakobor Itchiorbuoi, jibe amar buro-burigunor Itchior, sibiei tar sagorsie Jisure sorman gorsie. Jokke Pilade tare iri dibartei seie sokke tumi tare gojhi no loinei tumi tar adot gojei duo.
44003014	Pobitrobuore ar Dharmigkuore tumi osikar gorsio, ar tomare dibartei hungoriebuore magkuo.
44003015	Ar tumi Jibono Probubuore morei phelluo, hintu Itchiore tare morattun jiei tullie, ar sienor shakkidiegun olongge ami.
44003016	Tumi degotte ar sinode Manuschuoi Jisur nangan bischias gorsie, ar Jisu tare shokti die. Tar nangan bischias gorsie hinottei the gom oinei begkuno mujungot agegi.
44003017	“Bheilog, mui hobor pang tumi ien bhul gorinei gorsio ar tomar murubbiguneio gorsion.
44003018	Hintu Kristo dug-hosto pebogidie sieni Itchiore honatto tar beg muniguno muendi hoidie. Ar sieni Jisu purei dilogi.
44003019	Senottei, monani phireinei ejo jene tomar pabpani muson oi para, ar Probur samnettun mono hujhigan eje para.
44003020	Ar jiber sombonde agendi tomar idu prosar gora oie sei Jisu Kristore tomar idu the padei de para.
44003021	Beg jinijchani aro purona dogkie bana no oi song Jisu sorgot thana dorkar. Sei hodagan Itchiore ei age tar beg pobitro muniguno muendi hoie.
44003022	Haron Mosi jodepode gori amar buro-burigunore hoi jeie, ‘PROBU tomar Itchiorbuoi tomar bheilogo moiddiettun mor dogkie muni ek jon tomartei tulidibo. The tomare jei hodagani hoi sieni begkani suinnio.
44003023	Ar edogkie obo, je sei munibuor hoda no sunibo, manuschuno moiddiettun Sibiere puro gori dongso gora obo.’
44003024	Samuelottun duri ar tar porendi beg munigune ar onek jone jodepode gori sei dinun agami hoi di jeion.
44003025	Tumi olade munigunor puogun ar Itchiore amar purbo-puruschundoi sukti gorsiede sieno puogun. The Abrahamore hoie, ‘Tor bongsoguno darai songsaro beg ghorbuogune asirbad pebak.’
44003026	Itchiore tar sagorsiebuo Jisure tulinei, tomare asirbad goribartei ar jon bagene tumi tomar bojon-ganittun phiribartei tare akke tomar idu padeie.”
44004001	Thara manuschunore hode, dhormothagurune, mondiro subidaro netabuo ar Saddukigun tharar sidu lungilakki.
44004002	Tharattun baari rak udilo, haron thara prosar goronde Jisur darai morattun jiei udibag.
44004003	Thara Pitorore ar Johonore dhorinei, tar hellie song tharare jielot tholakkoi, haron sokke honatto bellie-bellie oie.
44004004	Hintu suinnionde manuschunottun onek jone bischias gorsion. Sebeden manjior songkie perai pas azar olak.
44004005	Ar edogkie olo, tar hellie, murubbigune, borjonnune, ar dhormo niomo mastorune Jerusalemot thubeilak.
44004006	Moharaj-guruthagurbuo Anna ar Kaiapha, Johon, Alexander ar moharaj-guruthagurbuor ghorbuobuor oinnio jono siot elak.
44004007	Sebeden tharare song moiddie aninei tharattun pujor gorilak, “Har hemoda darai Babor nange ien tumi gorila?”
44004008	Sebeden Pitore Pobitro Aptaloi boron oinei tharare holo, “Manuschunor murubbigun ar Israelo borjonnun:
44004009	Upai-sara Manuschuore ami gom ham gori dinei, jieno darai the gom olo, judi edchie tumi amare porikkie gorode oi,
44004010	tomare begkunore ar beg Israel manuschunore janei duong, tumi krosot duode ar Itchiore morattun jiei tulliede Nazareth hullie Jisu Kristo nangano darai ei manuschuo puro gori gom oinei tomar begkuno mujungot thiei agegi:
44004011	‘Ibie olode tumi ghor-tulliegune phelei dode silluo, jibe begottun gunor huno-silluo olo.’
44004012	Muktigan haro iot nei, haron sorgo tole manjiore nang thoi duonde moiddie amare mukti goribar oinnio nang nei ar.”
44004013	Pitoror ar Johonor sahojchan thara deginei, ar thara lega-pora no janon, ar podu noi bili buji parinei thara amok olak. Ar thara hobor pelakke thara Jisur loge roion.
44004014	Ar gom oiede manuschuo tharar loge thiei thagke deginei, sieno biruddie thara hitchu no holak.
44004015	Hintu tharare sanhedrino siottun barendi jebartei thara ugum dilak. Sebeden thara-thara huobula gorilak.
44004016	Thara holak, “Ei manuschunore ami hi goribong? Haron, jodepode gori tharar darai ekkan dega jaidie sinno ham gora oie. Ar sien beg Jerusalem hulliegune hobor peion, sien ar ami bharei no pari.
44004017	Hintu ei hodagan manjior moiddie ja no oi para ar, ei nangan ikkiettun duri harore no hon para, shanggadik gori tharare domki lagei.”
44004018	Sebeden tharare daginei, Jisur nangan shobai no hobartei ar Jisur nange sigkie no dibartei tharare ugum dilak.
44004019	Hintu Pitorloi Johone tharare uttor dinei holak, “Itchioro sogedi hubon thik obo? Ami tomar hoda dhortong nahi, Itchioro hoda dhortong? Tumi bijier goro?
44004020	Haron ami jieni degkiei ar suinniei sieni no hoie gori ami thei no pari.”
44004021	Sebeden tharare bes gori dhomki dinei iri dilak. Thara gorsionde hamanottei beg manuschune Itchiorore baini Gorton hinottei tharare sasti dibar upai no pelak.
44004022	Haron ei gom gori denar amok haman gora oiede sibie solis bojorottun bes boios oie.
44004023	Ar shoran peinei, thara tharar nijor somarsieguno sidu jeinei, rajguruthagurune ar borjonnune tharare hoionde sieni begkani tharare janeilakkoi.
44004024	Sei hodagani thara suninei, thara ekmon eksong oinei birat ro gori Itchiorore holak, “Probu, tui olede sorgo, pittimi, sagor ar sienit agede sieni begkani baneiebuo Itchiorbuo tui.
44004025	Tui tor sagorsie Davido muendi Pobitro Aptar darai hoios: ‘Be-jadtune hittei rak tullion? Ar manuschune hittei dorkar no lakkie hoda bhabon?
44004026	Pittimir rajagune ar murubbigune, PROBUR ar tar Kristo biruddie eksomare udilak.’
44004027	“Haron jodepode gori tumi tel guli duode tomar pobitro Sagorsiebuo Jisur biruddie, Herod loi Pontio Pilade Be-jadtun ar Israel manuschun somot thubeion.
44004028	Tomar adtanie ar monanie akke duri jien goribar elo sien gorsion.
44004029	Probu, ikkie tharar dhomkieni sa. Tor sagorsiegune Tor hoda bug-doro gori hoi paron para sahoj de.
44004030	Tor pobitro Sagorsiebuo Jisur nangano darai manus gom gori pari para, sinno ar amok ham gori pari para tor adtan babei de.”
44004031	Sebeden thara bor magi phureinei, thara thubeionde jagagan girgirei udilo. Ar thara begkune Pobitro Aptaloi boron oinei, bug-doro gori Itchioro hoda holak.
44004032	Shagor bischias gorsionde sigune ekmon eksong oion. Tharattun huno jone ekkan jinijio nijor bili dabi no gorsie gori tharar agede beg jinijchani song somare hamot lagan.
44004033	Birat hemoda somot apostolune Probu Jisur jiei uduonagan shakki duon, ar begkuno ugure shanggadik doyegan elo.
44004034	Tharar moiddie haror huno hitchu pora nei. Haron jaga-bolagune bah ghor-bolagune sieni bejinei tengagunδ anon.
44004035	Ar tengagunδ aninei apostoluno tengot thara gojei duondi. Sebeden jar jien lagede doge apostolune tengagun bhag gori duon.
44004036	Ar Kupra dejottun Joseb nange ek jon Levi manus, tare apostolune Barnaba nang thoi duon. Sieno orthogan, Shantona die manus.
44004037	Theo hed bejinei tengagunδ apostoluno tengot gojei dilogi.
44005001	Anania nange ek jon manus tar mogkuo Sapphiraloio ekkan sompotti bejilak.
44005002	The tar mogkuore janeinei tengaδ ek bhag rageinei, aro ek bhag aninei apostoluno tengot gojei dilogi.
44005003	Hintu Pitore tare holo, “Anania, hittei tor ontorot Soitan somilo? Pobitro Aptabuo sidu tui gal madinei ek bhag jagagano tengaδ tortei rageios.
44005004	No bejode sien tor elode noi ni? Bejana porendi tengagunδ tor odhiharot elakke noi ni? ien hittei tor ontorot hadeiosh? Tui manjior sidu gal no madile, hintu Itchioro sidu gal madile.”
44005005	Sebeden ei hodagani Anania suninei, borat gori pori mori gelo. Senottei jigune ei hodagani suinnion sigunor begkunor shanggadik dor buguot somilo.
44005006	Gabursiegune udinei morabuo bereilak, sebeden bhaar gori ninei tare garelakkoi.
44005007	Tar mogkuo hi godhi gelo hobor no peie gori, perai tin ghonta porendi einei somilogi.
44005008	Sebeden Pitore tare holo, “Jagaganot edukkun ne tengaδ peiode?” The holo, “Oi, sedukkun.”
44005009	Sebeden Pitore tare holo, “Probur Aptabuo porikkie sebartei hingori eksomare manila? Tor negkuore gareondoidie sigunor thengani dhoranot sa. Thara toreio bhaar gori nejeibak.”
44005010	Sebeden jogon-togon tar tengot borat gori pori mori gelo. Ar gabursiegune einei tare mora bade degilakki. Tare thara bhaar gori ninei tar negkuo hure garelakkoi.
44005011	Senottei beg mondoliguno ugure ar sei hodagani sunnionde siguno begkunor dor buguot somilo.
44005012	Sebeden apostoluno adedi onek sinno ar amok ham manus-chuno moiddie gora oie. Ar thara begkune ekmon oinei Solomono barandagano tole egottor olak.
44005013	Judio manuschune tharare shanggadik man gorilieo, thara-ttun huno jone tharar loge mijeibar sahoj no goron.
44005014	Shagor milie ar morod bischiasi bes oi-oi Probu sidu ek olakki.
44005015	Senottei, Pitore jade homsei-hom tar shababuo heyet pore para, aw-sugkiegun nigilei aninei podtanit bischoni ugure ar padi ugure porei tholakki.
44005016	Jhag-jhag manus seropala sohoranittun Jerusalem Sohorot thubeilakki. Aw-sugkie ar hajorchie apta darai hosto peie thara annion ar sigun begkun gom olak.
44005017	Sebeden moharajgurutha-gurbuo ar tar beg somarsiegun, jigun Sadduki dolot elak thara thieilak ar tharattun rak udilo.
44005018	Thara apostolunore dhorinei sorkari jiel-hanat bhorei tholakkoi.
44005019	Hintu reidot Probur ekkuo sorgo-dude jiel-hanar duorani huli dinei tharare nigilei aninei holo,
44005020	“Jo, mondirbuot thieinei beg manuschunore ei jibonano hoda hogoi.”
44005021	Apostolune sien suninei, bennie pottie mondirbuot thara jeinei sigkie dilakkoi. Sei lokkene moharajguruthagurbuo ar tar loge elakke sigune lun-ginei, beg Israelo borjonnun somot temmangot bojinei, sagorsie-gunore apostolunore jiel-hanattun anibalottei hoja dipadelak.
44005022	Hintu mondiro polischune jiel-hanat lungineioi, thara no degilakkoi. Sebeden thara phiri jeinei temmangot janeilakkoi.
44005023	Thara holakki, “Jiel-hanagan gome-dalei nattie gori ami degkigoi, ar shandaridiegun duoro barendi thieie elak. Hintu duorani huli seinei bidirie huno jon no degioi.”
44005024	Rajguruthagurbuoi, mondiro subidaro netabuoi ar mohaguruthagurune sei hodagani suninei amok oinei holak, “Ien hi obo sei?”
44005025	Sebeden ek jone einei hologi, “Sawh, tumi jiel-hanat bhorei thoiogoidie manuschune mondirbuot thieinei manuschunore sigkie dedondoi.”
44005026	Sebeden netabuoi ar mondiro polischune apostoluno sidu jeinei tharare juj gori anilakkoi. Haron adikkie manuschunottun sil mela haan bili thara doreon.
44005027	Tharare aninei temmang gortonde moiddie thiei bajei dilakki. Sebeden moharajguruthagurbuoi tharattun pujor gorilo,
44005028	“Sei nangandoi sigkie no dibartei ami tomare shokto gori mana gorsei. Sawh, tomar sigkien Jerusalemot bhorei dila. Ar sei Manuschuor loganor dujchan amar ugure badei dibar sor.”
44005029	Sebeden Pitore ar oinnio apostolune holak, “Manjior hoda no maninei Itchioro hoda amar manana osit.
44005030	Amar Purbo-puruschununor Itchiorbuoi jiei tulliede Jisure tumi gajot tanginei morei phellio.
44005031	Israel manus-chunore mon phirei dibartei ar pab hema dibartei Itchiore tare Probu ar Mukti gorie obartei tar denedi ojolot tullie.
44005032	Ei hodaganittei ami olongge tar shakkigun. Ar thik sedogkie gori Itchiorore je mane sigunore the dede Pobitro Aptabuoio shakki.”
44005033	Sei hodagani thara suninei, rage tharare morei pheleibar sadon.
44005034	Sebeden temmangot ek jon member thieilo. The Pharisi dolo manus ar tar nangan olode Gamaliel. The Niomanit podu ar begkune tare sorman goron. Hanekkon apostolunore barendi thobarlottei the ugum dilo.
44005035	Sebeden the tharare holo, “Oh Israel manuschun, ei manuschunore hi goribar sor sien gome bhabi sawh.
44005036	Haron agendi theudase nigilinei the ek jon bili holeie. Perai ser shot jon manus tar somare mijeion. Tare morei pheleinei, tare mannionde sigun begkun settera oi jeion ar boij jeiondoi.
44005037	Tar porendi, Galili hullie Juda, manuschun gondonde lokke nigilienei tar somare onek manus nejeie. Theo ses oinei, tare mannionde sigun begkun settera oion.
44005038	Ar ikkie ieno mui tomare hong, tharare bad dinei iri duo. Haron judi ei buddhigan bah haman manjiortun ole, ien hitchu odo noi.
44005039	Hintu judi ien Itchiorottun ole, tumi phelei diparta noi. Tumi Itchioro biruddi judduo gore para oi pare.”
44005040	Sebeden thara tar hoda dorilak. Ar apostolunore daginei marilak. Jisur nange no hobartei tharare ugum dinedi jebartei dilak.
44005041	Jisur nange thara aw-sorman obarlak oion bili gona oie hinottei sebeden utchob oinei temmanganottun gelakkoi.
44005042	Ar din bagene mondirbuot ar ghore-ghore Jisu olode Kristo bili sigkie denagan ar prosar goranagan no thaman.
44006001	Ar sei lokkene, jokke sisjio-guno songkie barton, ekkan abitti porilo. Grik hoda honde Judaigune Hebru hoda honde Judaiuno biruddie abitti dilak. Haron tharar rani-miliegunore din bagene bhat dede aw-pela goron.
44006002	Sebeden barojon apostole sisjioguno jhagkuo dagi thubeinei holak, “Itchioro hodagan bad dinei porsoni haman gorana amattei thik noi.
44006003	Senottei, bheilog, tomar moiddiettun sat jon togo. Thara gom shakki die, Pobitro Apta bhora ar gyeni uo poribo. Ami tharar ugure ei haman bhar di pari para.
44006004	Hintu ami nije eksottie bor maganat ar hodagan prosaro hamot lagi thebong.”
44006005	Ar hodagan begkuno monot porilo. Sebeden thara Stephanare bei lolak. The olode bischias ar Pobitro Aptaloi boron. Philibore, Prokorore, Nikanorore, Timonore, Parmenasore ar Nikolareio thara bei lolak. Nikola olode Antiok sohorottun. The Judaiuno dhormot sommie.
44006006	Sei manuschun thara apostolunore gojei dilak. Apostolune tharare madat dhorinei bor magi dilak.
44006007	Sebeden Itchioro hodagan shidie gelo. Jerusalem sohorot sisjiogunor songkie shanggadik barilo, ar shagor dhormothagure bischiaschan mani lolak.
44006008	Bischias ar hemoda-bola Stephanai manuschunor moiddie dangor-dangor oborug ar sinno ham gorsie.
44006009	Sebeden shadin manuschunor synagog honde sigunottun biruddi udilak. Thara olakke Judai manus Kurini bamottun, Alexandria sohorottun ar Kilikia ar Asia rejjioganittun. Sigune Stephanaloi torgo arambo gorilak.
44006010	Stephana jei gyenandoi ar Aptabuor darai hoie thara sieno samne thori no paron.
44006011	Sebeden thara gubone hoiek jon manus bhejei dilak. Sigune holak, “Mosir ar Itchioro biruddie the sorjade ami suinniei.”
44006012	Ar thara manuschunore, borjonnunore, ar dhormo niomo mastorunore jagulug bodei dilak. Sigune Stephanar biruddie einei tare dhorinei senhedrinnuo samne nejeilak.
44006013	Thara mijie-shakkidieio nejeion. Sigune holak, “Ei Manuschuoi ei pobitro jaganor ar Niomano biruddie sorjana huno din no thamai.”
44006014	Haron the hode ami suinnei jei ei Nazareth hullie Jisu ei jagan dongso goribuo ar Mosi amare dede dosturani bodolei dibo.”
44006015	Senhedrinnuot boi agonde sigune begkune Stephanare ekrini sei agon. Tar muon sorgo-dudo muo dogkie degkuon.
44007001	Sebeden moharajguruthagur-buoio holo, “Ei hodagani oi ni?”
44007002	Stephanai holo, “Bab-bheilog, suno. Amar Purbo-puruschun Abrahame Haran adamanot thebar agendi, Meso¬potamia dejot thagke Oborug Itchiorbuoi tar sidu azil oiegoi.
44007003	Itchiorbuoi tare hoie, ‘Tor dejchan ar tor sodorsiegun phelei ja, mui degei dimbie dejchanot jagoi.’
44007004	Senottei, Chaldea manu-schunor dejchan phelei jeinei Haran adamanot bojotti gorsie. Tar babe morinei, siottun ei dejchanot tare lara oie jiot ikkie tumi ago.
44007005	Itchiore siot hitchu odhiharo sompotti tare no de, ekhus madio no de. Hintu Abrahame puo no padeio, tar porendi obakke tar bongsogunore sompotti ijebe dejchan dibartei tare soittio die.
44007006	Hintu Itchiore edogkie gori hoie: Tor bongsogun bi-dejot thei pebakkoi. Ar sidu thara banidajit ar hostot ser shot bojor thei pebak.
44007007	Itchiore hoie, ‘Tharare banidajit hadeibode jadtuore mui sasti gorim. Tar porendi thara sei dejchanottun nigili einei ei dejchanot more sebona goribakki.’
44007008	Ar Itchiore Abrahamore sundu-sam habana nioman die. Senottei Abrahame Isaakore jormo denar porendi attio dinot tare sundu-sam habi die. Isaake Jakobore jormo die, ar Jakobe baro jador Purbo-puruschunun jormo die.
44007009	“Sei Purbo-puruschunune hinsie udinei Josebore Egypt dejot beschondoi. Hintu Itchiorbuo tar loge elo.
44007010	Itchiore Josebore beg hostoganittun bajeie ar Egypt dejor raja Pharao tare hospai para ar tar gyenan hobor pai para gori di die. Ar Pharao tare goda Egypt dejchano ugure ar tar ghorbobuo ugure sason-gorie baneie.
44007011	Sebeden goda Egypt dejchano ugure ar Kanaan dejchano ugure bhadorad porinei shanggadik hosto lungilogi. Ar amar Purbo-puruschununor hebar nei olo.
44007012	Hintu Jakobe Egypt dejot gom agon bili suninei, polim the amar Purbo-puruschunun dipadeie.
44007013	Ar di barot Josebe tar bheiunore sin porisoi dilo. Sebeden Pharao Josebor ghorbogun hobor pelo.
44007014	Sei porendi, Josebe tar babore ar tar beg sodorsiegun hoja dipadelo. Thara begkune pazahottur jon.
44007015	Sedogkie gori Jakobe Egypt dejot jeinei sidu morilogoi, ar amar Purbo-puruschununio sidu morsiondoi.
44007016	Tharar heyegani Seckemo adamot gareiondoi jien Abrahame rubuor tengaδ dinei Hamoror puogunottun hinnie. Hamore olode Seckemor bab.
44007017	“Hintu jokkene Itchiore Abra-hamore soittio dede somoibuo hai ejer, tharar manuschun bes oinei Egypt dejot onek jon barilak.
44007018	Sebeden Josebore hobor no peie ek jon oinnio raja udilo.
44007019	Ei rajabuoi amar manuschunore phagara buddhiloi hamot lageinei, amar Purbo-puruschununore dug-hosto lageie. Ar tharar huji gurogun moron para lugimara bajei die.
44007020	Sei lokkene Mosi jormo oie, ar Itchiore tar ugure baari hujhi. Tare tar babo ghorot tin mas paleion.
44007021	Hintu tare phelei dineio, Pharaor jhibuoi tare tuli aninei tar nijor puo dogkie gori paleiegoi.
44007022	Ar Egypt manuschunor beg gyenani Mosi shigi loie, hodat ar hamot the doro elo.
44007023	“The solis bojor oinei, tar bheilogkun Israel manuschuno sidu jebartei mone holo.
44007024	Ar ek jon Egypt manjie tharar ek jon Israel manjiore be-aini gorte deginei, the tare rokkie gorsie. Sei Egypt Manuschuore hena ugureibartei the tare morei phellie.
44007025	Haron Mosi mone gorsiede tar nijor manuschune buji paribakke tharare uddhar goribartei Itchiorbuoi tare dipadeie. Hintu thara sien no bujon.
44007026	Ar tar hellie, dijon Israel manjie mara-mari gorte Mosi degilo. The tharare milie-mili gori dibartei selo. The tharare holo, ‘Bheilog, tumi bhei-bhei daw. Hittei tumi be-aini ham gora-gori goror?’
44007027	Hintu tar parallie duji manuschuoi Mosire theli dinei holo, ‘Amar ugure sason-gorie ar bijier gorie honna tore baneie?
44007028	Gelle hellie tui Egypt Manuschuore morei phellioschie dogkie gori more morei pheleibar sor ni na?’
44007029	Mosi sien suninei, the Midian dejot dhei jeie. Sidu the bi-deji sannie gori roiegoi ar sidu tar dibie puo peie.
44007030	“Solis bojor bidi janar por-endi, moruobomit Sinai Mounnuot ekkuo sorgo-dud ekkuo jaburottun aguno jilo ugure tar sidu dega diegi.
44007031	Mosi sien deginei, the degkiede sienot amok olo. Ar the hai jeinei rini sadegoi, Probur robuoi tare holo,
44007032	‘Mui tor Purbo-puruschununor Itchiorbuo. Mui Abrahamor Itchior, Isaakor Itchior ar Jakobor Itchior.’ Mosi dore sei no parilo ar.
44007033	‘Sebeden PROBUIE tare holo, “Tor horomani then-gottun huei tho, haron tui thiei agoschie jagan pobitro madi.
44007034	Egypt dejot agonde mor manuschuno hostogani jodepode gori mui degkuong, thara bor-nijes peladonde sieni mui suinniong ar tharare uddhar goribartei mui elung.” ’
44007035	“Jei Mosire thara, ‘Honna tore sason-gorie ar bijier gorie baneie,’ hoinei phirei duon, tar sidu hero-jhaburot dega diegidie sorgo-dudtuo darai tare Itchiore sason-gorie ar uddhar gorie obartei dipadeie.
44007036	Sei manuschuoi Egypt dejot, Ranga sagoranot ar moruobomit jagat amok ar sinno ham solis bojor deganar porendi tharare the nigilei annie.
44007037	“Ibie sei Mosi Israel manus-chunore edogkie gori hoiede sibie, ‘PROBU, amar Itchiorbuoi mor dogkie muni ek jon tomartun banebo. Tar hoda suinnio.’
44007038	Sinai Mounnuot tarloi ar amar purbo-puruschundoi hoda hoiede sorgo-dudtuo somot moruobomit thubo oie manuschuno loge the elo. Amare dibartei jibon dede Itchioro hodagani the gojhi loie.
44007039	Hintu amar Purbo-puruschunun tare aw-pela gorsion. Ar thara mone-mone Egypt dejot phiri jeion.
44007040	Thara Aronore hoion, ‘Amar mujunge-mujunge jebartei amattei Itchiore jugolei de. Haron amare Egypt dejottun nigilei anniede Mosir hi olo ami hobor no pei.’
44007041	Sei lokke thara ekkuo goru-shawh mokti banenei, Sibiere dali-pujo duon. Tharar nijor adedi baneie sibieloi thara phorti gorsion.
44007042	Sebeden Itchiore tharare pid die. Taragun thara tobona goron para the tharare iri gelo. Sien muniguno boibuot edogkie gori lega age, ‘Oh Israelo ghorbuogun, moruobomit solis bojoro bidirie more poshu ar dali-pujo duo ni na?
44007043	Tumi Molokuorδ ar thara Itchioro terpal haboro shani ghoran tullio. Tobona goribartei tumi siguno moktigun baneio. Senottei mui tomare Babylono obola nejeim.’
44007044	“Amar Purbo-puruschununor moruobomit shakkir tambulo ghoran elo. Mosi degkiede dogkie gori banebartei Itchiore tare thik gorsie.
44007045	Joshua amol song, ek pirittun ek piri gori amar Purbo-puruschunune sien peion. Joshua somot sien ei dejchanot bhoreiondi. Sei lokke Itchiore Be-jadtunore amar Purbo-puruschununo samnettun dabei dinei dejchanot sommondi. David amol song sei shakkir terpal haboro ghoran hamot lageio.
44007046	Davide Itchioro doyegan peinei Jakobor Itchiorbuottei ekkan thebar jaga banebartei sujuk magkie.
44007047	Hintu Solomone Itchioro ghoran baneie.
44007048	Hintu, begottun dangor Itchiorbuoi adtoi tullie mondirot no thai. Sien munibuoi hoiede doge oi:
44007049	PROBUIE hor, ‘Sorgogan olode mor singason, ar pittimigan olode mor theng thoidie jaga. Mortei henjannie ghor tuli diba, bah, hudu mor jireibar jagan obo?
44007050	Mor adtane ieni begkani no banai ni na?’
44007051	“Tumi ekmonniegun ar ulluogun! Tumi onsur Pobitro Aptabuore badha duo. Tomar Purbo-puruschunune gorsionde dogkie gori tumio gorode.
44007052	Hon munibuore tomar Purbo-purus-chunune hosto no lagan? Je Dhormittobuo ebode sombonde agami hoidie Sibiere thara morei phellion. Ar ikkie tumi sei Pobitrobuore dhoga dinei hun gorsio.
44007053	Sorgo-dudtunor sahajjio darai tumi Nioman peio, ar tumi ien no palo.”
44007054	Thara sei hodagani suninei, rage tare dad hadon.
44007055	Hintu the, Pobitro Aptaloi boron oinei agajo mokkie rini selo ar Itchioro oborugkan degilo, ar Jisu Itchioro denedi thiei agede degilo.
44007056	Ar the holo, “Sawh, mui degongor sorgogan hulo jeie, ar Munischioro Puobuo Itchioro denedi thieie gori age.”
44007057	Sebeden tharar hanani nadinei, birat ro sarinei begkune ek loge tar mokkie gelak.
44007058	Tare sohoro barendi sejerei ninei sil mela dilakkoi. Ar shakkigune tharar haborani ek jon gabur manjior thengo hure tholak. Sibier nangan olode Saula.
44007059	Thara Stephanare sil mela dede, Stephanai Itchiorbuore dagode holo, “Probu Jisu, mor aptabuo gojhi lo.”
44007060	Sebeden the adu pari porinei birat ro gori holo, “Probu, ei pabpano bharan tharare no dis.” Ar the ien hoinei ghum gelo.
44008001	Ar Saula Stephanare hun goranagan raji oie. Sei dinnie Jerusalemo Mondolibuo biruddie birat hosto lagana arambo olo. Apostolun bade, thara begkun Judea ar Samaria rejjioganit shittiribonggo oion.
44008002	Itchior-bhokti manuschune Stephanare garelakkoi ar tartei baari abiles helak.
44008003	Saula ole, ghore-ghore sominei milie-morod sejerei aninei jiel-hanat bhorei thobartei gojei di di, mondolibuore baari hoti gorilo.
44008004	Sengori jigune shittiribonggo oion jagai-jagai jeinei prosar gorilakkoi.
44008005	Ar Philibe Samaria sohorot jeinei Kristor hoda prosar gorilogoi.
44008006	Philibe amok ham gorsiede sieni deginei ar suninei, ar the hoiede hodagani shagor manjie ega mone sunilak.
44008007	Haron onek hajorchie aptai peiegunottun hajorchie aptagune jogar parinei nigili jeion ar onek ajorchie ar leng-adur gom oion.
44008008	Sebeden sei sohoranot birat hujhi olak.
44008009	Sei lokkene Simon nange ek jon manus elo, sei agendi, sohoranot the bhilgi degenei Samaria manuschun amok gorinei, the ek jon dangor manus bili holeie.
44008010	Sigonottun duri dangor song, tare begkune hando gorinei holak, “Ei manuschuo olode Itchiorbuor dangor hemodagan.”
44008011	Onek somoi song the tar bhilgi darai manuschunore amok gori thoie hinottei thara tare hando gorsion.
44008012	Hintu jokke Philibe Itchioro rejjiogano sombonde prosar gorilo ar Jisu Kristor nangano sombonde holo, miliei ar morode bischias gorinei thara baptisma gorilak.
44008013	Sebeden Simone the nijeio bischiaso baptisma gorilo. The Philibo loge eksottie theinei, amok ar sinno hamani deginei shanggadik amok olo.
44008014	Jerusalem sohorot agonde apostolune jokke Samaria manuschune Itchioro hodagan bischias gorsion bili sunilak, thara Johonore ar Pitorore tharar sidu dipadelak.
44008015	Thara jeinei Samaria manuschune Pobitro Apta pan para bor magi dilak.
44008016	Haron Pobitro Apta ejosong tharar huno jono ugure no poregi. Tharare bana Probu Jisur nange baptisma gori die oie.
44008017	Sebeden Pitore ar Johone tharar ugure ad tuli dinei, thara Pobitro Apta pelak.
44008018	Sei lokkene apostolune manjior ugure ad tuli dile Pobitro Apta pande sien Simone jokke degilo, the tharare tengaδ jajinei holo,
44008019	“Mui jar ugure ad tuli duong the Pobitro Apta pai para, ei hemodagan moreio duo.”
44008020	Sebeden Pitore tare holo, “Itchioro boran tengaδ dinei pai bili tui mone goror hinottei, tor tengagun tor loge ses olak.
44008021	Itchioro sog degat tor monan uju noi hinottei, ei hamanot tui bhag no pebe ar phagodio somi no pebe.
44008022	Senottei, tor dujchanottun tor monan phirie. Itchiorottun bor mag, ole tor mono dharonagan the hema gori pare.
44008023	Haron mui degongotte tor ontoran tidie oie ar aw-dharmigkane tore bannie.”
44008024	Sebeden Simone uttor dinei holo, “Mortei Probuttun bor magi duo jene tui holede sieni ekkanio mor ugure no eje para.”
44008025	Ar Probur hodagani shakki denar ar prosar goranar porendi, thara Jerusalemot phiri gelakkoi. Jade thara onek Samaria manjior adamanit gom hoboran prosar gorsion.
44008026	Probur ekkuo sorgo-dude Philibore holo, “Udinei, Jerusalem sohorottun Gaza sohoro mokkie jeiede pode-pode dogkin mokkie ja.” Sien olode ekkan murobomi jaga.
44008027	Sebeden the udinei gelo. Ar sawh, ek jon Ethopia manus siot elo. The olode nomonshuk ar dangor odhihar-bola manus. Ar the olode Ethopia manuschunor rani Kandakir beg dhon-sompotti rakkolibuo. The Itchior tobona goribartei Jerusalem sohorot jeie.
44008028	The sittun phirer, ar the tar rodtanot bojinei muni Isaia boibuo madar.
44008029	Sebeden Aptabuoi Philibore holo, “Jeinei rodtanoi egottor ogoi.”
44008030	Senottei Philibe tar sidu daba-daba gelo ar the muni Isaia boibuo madade suninei tare holo, “Tui madotte sien buji paros ni?”
44008031	Ar Ethopia Manuschuoi holo, “Ek jone more bhangi no dile hingori mui buji parim?” Sebeden the Philibore rodtanot udinei tar hai bojibartei hujoli gorilo.
44008032	The madatte Sastro bhagkuo olode ien: “Habibarlottei bera-shagol nejaidie dogkie gori tare neja oie. Bera-shagolo shawhbuoi jedogkie gori heis habidiebuor mujungot juro gori thai, thik sedogkie gori the tar muon no hule.
44008033	The niroit oinei tare oinniei gora oie. Haron tar poranan songsarottun neja oie hinottei honna tar bongsogun monot tulibo?”
44008034	Sebeden nomonshukkuoi Philibore uttor dinei holo, “More hodei, munibuoi ien har hoda hor? Tar nijor hoda, nahi oinnio jonor hoda hor.”
44008035	Sebeden Philibe ho dorilo ar ei Sastroganottun arambo gorinei Jisur sombonde tare janei dilo.
44008036	Ar thara podedi jade-jade ekkena pani lagot pelakkoi. Sebeden nomonshukkuoi tare holo, “Sa, iot pani age. Baptisma goranattun hie more badha goribuo?
44008037	Sebeden Philibe tare holo, “Tui judi tor goda ontorandoi bischias goros, tui gori paribie.” Ar the holo, “Mui bischias gorong, Jisu Kristo olode Itchioro puo.”
44008038	Sebeden rodtan thameibartei the ugum dilo Ar Philippoi nomonshukkuo paniganot lami-lakkoi, ar Philibe tare baptisma gori dilo.
44008039	Ar thara panittun jokke udilakki, Probur Aptabuoi Philibore dhori nilo. Senottei, nomonshukkuoi tare no degilo ar. The tar podedi hujhi gori jargoi.
44008040	Hintu Philibore Azetos sohorot degilak. The jade, Kaisarea sohorot lungegoi song beg sohoranit prosar gori-gori jeie.
44009001	Probur sisjiogun morei pelana ar dhomki lagana Saular ejosong il no oinei, the moharaj-guruthagurbuo sidu gelo.
44009002	Milie ok morod ok nuo Podtan adeie judi the pai, tharare Jerusalem sohorot bani anibartei Damaska sohoro synagogottei tartun sidi magilogoi.
44009003	The jade Damaska sohoro hai lungineioi, jhimid gori sorgottun ekkan phor tar seropala phudilogi.
44009004	Sebeden the madit borat gori porilo, ar ekkuo roi tare hode sunilo, “Saula, Saula, tui hittei more hosto lagor?”
44009005	Ar the holo, “Probu, tui honna?” Sebeden robuoi holo, “Mui Jisu, tui hosto lagotte sibie.”
44009006	Saula amok oinei girgirer. Ar the holo, “Probu, tui more hi gora bajei dibar sas? Sebeden Probuie tare holo, “Tui uth ar sohoranot ja, ar tui hi gori pebe tore huo obo.”
44009007	Saula loge jadonde sigune robuo sunon hintu huno jonore no deginei madnei gori thiei agon.
44009008	Sebeden Saula madittun udilo, ar the jokke tar sogkun melilo the harore no dege. Hintu tare adot dhorinei nejeinei Damaska sohorot bhoreilakkoi.
44009009	Tin din the han gori roie, ar bhat-pani no hai.
44009010	Sei lokkene, Anania nange Damaska sohorot sisjio ek jon elo. Aziliet tar sidu Probuie dega dinei holo, “Anania!” Ar Anania holo, “Probu, mui iot agong.”
44009011	Ar Probuie tare holo, “Tui udinei Uju honde podtanot ja, ar Judar ghorot Tarsa hollie Saulare togagoi. Haron the bor mager.
44009012	Ekkan aziliet Saula degilode Anania nange ek jon manus einei, the dege para the tar ugure ad tuli derli.”
44009013	Hintu Anania holo, “Probu, mui onek manjiortun suinniong, Jerusalem sohorot the tor sadhu manuschunore hodog hoti gorsie.
44009014	The tor nangan idot thulon sigunore bani nibartei the rajguruthagurunottun odhihar loinei idu ejchie.”
44009015	Hintu Probuie tare holo, “Ja, haron the olode mor bei loie aittieran. The mor nangan be-jadtuno sidu, rajaguno sidu, ar Israel manuschuno sidu nejei dibo.
44009016	Haron the mor nanganottei hi-hi hosto gori pebo mui tare degeim.”
44009017	Sebeden Anania jeinei ghoranot somilogoi, ar the tar ugure ad tuli dinei holo, “Oh Bhai Saula, tui ette podot tor idu dega diegidie sei Probu Jisure, tui degos para ar Pobitro Aptaloi boron os para more dipadeie.”
44009018	Jogon-togon tar sogkunottun ekkan sogola dogkie jinij jhuri porilo ar the logot porak-porak gori deger. Sebeden the udilo ar baptisma lolo.
44009019	Ar the bhat haanar porendi tar bol bhorilo.
44009020	Sebeden Saula Damaska sohorot hoiek din sisjioguno somare thelo. Ar the jogon-togon synagogot Kristo Itchioro puo bili prosar gorilo.
44009021	Jigune sunon sigune begkune amok oinei hon, “Jerusalem sohorot je ei nangan loi sigunore dongso gorsiede ar sei uddischuoi, rajguruthaguruno sidu bani nibartei idu ejchiede sibie ete noi ni?”
44009022	Hintu Saula siebes shokto gori proman die jei, ei Jisu olode Kristo, ar the Damaska sohorot agonde Judaiunore jagulug bajei dilo.
44009023	Onek din bidijanar porendi, Judaiune tare morei pheleibartei jugol gorsion.
44009024	Thara dine-reide girie-duoranit tare morei pheleibartei hapdi than. Hintu Saula sien hobor peie.
44009025	Sebeden sisjiogune tare reidot nejeinei ekkuo dangor harangot bhoreinei giriegano hanadi lamei duon.
44009026	Ar jokkene Saula Jerusalem sohorot lungilogi, the nije sisjio-gundoi egottor obar sesta gorsie. Hintu thara begkune tare doreon, ar the ek jon sisjio oie bili thara bischias gori no paron.
44009027	Sebeden Barnaba tare loinei apostoluno sidu tare annie. Podot Saula hingori Probure degkie, Probuie tarloi hoda hoie, ar Damaska sohorot the hingori sahoj gori Jisur nange prosar gorsie, sieni Barnabai tharare janei die.
44009028	Senottei Saula tharar loge Jerusalem sohorot theinei ejana jana gorilo.
44009029	Ar the sahoj gori Probu Jisur nange prosar gorilo, ar Grik hoda honde Judaiundoi the torgo gore. Hintu thara tare morei pheleibar uddischuo loion.
44009030	Hintu bheilogkune sien hobor peinei, tare Kaisara sohorot lamei aninei, Tarsa sohorot padei dilak.
44009031	Sebeden goda Judea, Galili, ar Samaria rejjioganit mondoligunor shanti olo ar tharar bol olo. Ar Probur dhoranot theinei ar Pobitro Aptar bujunoganot theinei thara bari gelakkoi.
44009032	Sei lokkene Pitore goda dejchanot berade-berade, Lydda adamanot thande sadhu manus-chuno siduio the elo.
44009033	Sidu the ek jon manus lagot pelo, tar nangan olode Ainea. The ajor pirie oinei attio bojor song bischonot pori age.
44009034	Pitore tare holo, “Ainea, Jisu Kristoi tore gom gorilo. Udinei tor bischonan somori tho.” Sebeden the jogon-togon udilo.
44009035	Senottei Lydda adamanot thande sigune begkune ar Sharon tholanot thande sigune sibiere deginei thara Probur mokkie phirilak.
44009036	Sei lokkene Joppa adamanot ekkuo sisjio elo tar nangan olode Tabitha. Sieno orthogan olode Dorka. Ei miliebuoi onek gom ham gorsie ar onek dan gorsie.
44009037	Hintu sei lokkene hi olo, the aw-sug oinei morei gelo. Tare gadei dinei uguro tolat tholakkoi.
44009038	LyddaadamanJoppa sohorohai hinottei, ar sisjiogune suinnionde Pitore sidu agegi. Thara tar sidu di jon manus padeilak, ar jhadi gori tharar sidu ebartei hujoli gorilak.
44009039	Sebeden Pitore udinei sigunor loge gelo. The jokke elo, tare uguror tolabuot nejeilak. Beg rani-miliegune tar hai thieinei gujhi-gujhi handon, ar the baji elode lokke the shileiede shilummun ar bunniede haborani degadon.
44009040	Hintu Pitore tharare begkunore nigilei dilo ar the adu parinei bor magilo. Ar the morabuo mokkie phirinei holo, “Tabitha, uth.” Sebeden Tabitha sog melilo ar the Pitorore deginei udinei bojilo.
44009041	Ar Pitore tare adot dhorinei tulilo. Sebeden the sadhu manuschun ar rani-miliegun daginei tare jedabade tharar sidu gojei dilo.
44009042	Sei hoboran goda Joppa sohoranot shidie gelo ar onek jone Probure bischias gorilak.
44009043	Joppa sohoranot Simon nange ek jon samara baneie elo. Sibier ghorot Pitore onek din thelo.
44010001	Sei lokkene Kaisarea sohorot ek jon manus elo, tar nangan olode Kornelia. The Italy Soinnio Dolluot ek shot soinnio ugure neta.
44010002	The Itchiorore bhokti gorie elo, the ar tar ghoda ghorbobuo Itchior dhoran. The manjiore mon-hulo gori dan gore ar Itchiorottun onsur bor mage.
44010003	Ekdine perai tin porsie somoiot, ekkan aziliet tar sidu ekkuo sorgo-dud ette porak-porak gori the degilo. Ar sorgo-dudtuoi tare holo, “Oh Kornelia!”
44010004	The jokke tare rini selo, the dorenei tare holo, “Probu, ien hi?” Sebeden sorgo-dudtuoi tare holo, “Tui bor magorsie sieni ar tor danani monot udibartei Itchioro samne lungiegoi.
44010005	Hellie nange Pitor honde Simonore hoja jebartei Joppa adamot ikkie manus dipada.
44010006	Sagoro hai, Samara bejede Simono ghorot the age. Tor hi gora poribo the tore hobo.”
44010007	Tarloi hoda hoiede sorgo-dudtuo jeneigoi, Korneliai tar ghoro sagorsie di jon ar tare onsur barsei thande sigunottun ek jon bhokti-bola soinnio dagilo.
44010008	Sebeden Kornelia tharare begkani bhangi holo ar tharare Joppa adamanot dipadelo.
44010009	Tar hellie, thara jade ar adamo hai lungineioi, dibursie Pitore bor magibartei salo ugure udilogoi.
44010010	Tar baari ped purilo ar bhat hebar mone hor. Hintu jokkene thara bhat hebartei jugolodon, Pitore be-us olo.
44010011	Sebeden sorgogan hulo gori the degilo ar seirhun bannie budhi dogkie gori ekkan jinij tar sidu lambegi ar madit portegi the degilo.
44010012	Sieni bidirie, pittimir nanan doronor ser thenggie poshu, jharbuo jontur, buk sejerei berande jib-jontur, ar peik elak.
44010013	Sebeden the ekkuo ro sunilo. Robuoi hor, “Pitor, uth marinei ha.”
44010014	Hintu Pitore holo, “Na, Probu! Haron mui huno din aw-pobitro bah aw-poriskar jinij no haang.”
44010015	Di barot aro robuoi tare holo, “Itchiore jien pobitro gori die, sien tui aw-pobitro no hos.”
44010016	Sien tin bar onar porendi, sien sorgot aro tuli neja olo.
44010017	Pitore azilie degkiede sieno orthogan the mone-mone bhabi satte lokke, sawh, Kornelia dipadeiede manuschune Simono ghoran pujor gortondi ar thara giriegano duorano mujungedi thiei agondi.
44010018	Ar thara daginei, hellie-nange Pitor honde Simone siot thai ni no thai pujor gorilak.
44010019	Pitore aziliegano sombonde bhabi satte lokke, Aptabuoi tare holo, “Sa, tin jone tore togadondi.
44010020	Senottei, uth, lamboi ar hitchu mone no gorinei tharar loge ja. Haron mui tharare dipadeong.”
44010021	Sebeden Kornelia dipadeiede manuschuno sidu Pitore laminei jeinei hologoi, “Tumi togotte sibie mui. Hittei ela?”
44010022	Ar thara holak, “Kornelia ek shot soinnio ugure netabuoi, dharmigkuo ar Itchior bhokti ar beg Judai jador nangkorabuottun ami ejchiei. Ekkuo pobitro sorgo-dude tar ghorot tortun hobor sunibartei tore daga bajei die.”
44010023	Senottei, Pitore tharare ghoro bidirie dagilo ar tharare thebar jaga dilo. Tar hellie, Pitore tharar loge gelogoi ar tar loge Joppa adamortun hoiek jon bheilog tar loge jeion.
44010024	Tar hellie Pitore Kaisarea sohorot lungilogoi. Kornelia tar hudummogun ar tar ghonatie bondhugun dagi thu-beinei tare barsei age.
44010025	Pitore somadegi, Kornelia tarloi egottor oinei tar thengot porinei tobona gorilo.
44010026	Hintu Pitore tare tulinei holo, “Thie, muio manus daw!”
44010027	Tarloi hoda hoi-hoi bidirie somineigoi onek jon ejchionde the degilogoi.
44010028	Sebeden Pitore tharare holo, “Tumi hobor po Judai manus oinnio jadtoi bera-beri gorana bah song pora-pori ona be-aini. Hintu harore aw-pobitro bah aw-poriskar no hobartei Itchiore more degeie.
44010029	Senottei, more hoja dipadeono abitti no gorsie gori mui ejchiong. Sokkene mui pujor gorsiong, hittei more hoja ejchio?”
44010030	Ar Korneliai holo, “Gelle ser dino agendi, thik ei oktot mui ubos thagke tin porsie mui mor ghorot bor magode suno, ek jon manus jhimid-jhimid jolede habor ursie gori mor mujungedi thieiegi.
44010031	Ar the holo, ‘Kornelia, Itchiore tui bor magorsie sieni suinnie ar tor danani monot tullie.
44010032	Senottei, Joppa adamot manus dipadenei Simonore daga bajei de. Tar hellie-nangan olode Pitor. Sagoro hai, samara baneie Simono ghorot the thai. The ele, the tore hobogi.’
44010033	Senottei, jogon-togon mui tor sidu manus dipadeong ar tui ejchios hinottei baari gom oie. Ikkie senottei, ami begkune Itchioro samne agidie Itchiore tore ho bajei dede sieni sunibartei.”
44010034	Sebeden Pitore ho arambo gorilo, “Soittio gori mui degongge, Itchiorottun eitzabor nei.
44010035	Hintu jad bagene, je tare bhokti gore ar dharmig ham gore tare Itchiore gojhiloi.
44010036	Jisu Kristo darai Shantigan prosar gora oiede hodagan Itchiore Israelo puogunore dipadeie. The begkunor Probu.
44010037	Johone baptisma sombonde prosar gorana porendi, Galili rejjiot arambo oinei, goda Judea rejjiot prosar gora oiede hodagan tumi hobor po daw.
44010038	Tumi hobor po Itchiore Nazareth hullie Jisure hingori Pobitro Aptaloi ar hemodaloi tel guli die. The berei-berei jeinei Diabolaδ hosto lageiede sigunore gom ham gori diegoi ar tharare gom gori diegoi. Haron Itchiore tar loge elo.
44010039	Jerusalem sohorot ar Judaiuno rejjiot the gorsiede sienir begkanir shakki ami agi. Tare gajot tanginei morei phellion.
44010040	Tare Itchiore tin dine jiei tulinei hulomela gori degeie.
44010041	Begkune noi hintu, Itchiore akke duri bei loiede shakkidiegune tare degkuon. The morattun jiei uduonar porendi, jei, the amio tar loge haba-daba gorsei.
44010042	Manjiore ami prosar goribartei ar shakki dibartei the amare ugum dede olode moragunore ar jedagunore Bijier goribartei Itchiore thik gorsiede sibie.
44010043	Beg munigune tar sombonde shakki duonde jei, tar nangano darai je tare bischias gore the pab hema pebo.”
44010044	Pitore ei hodagani horte seiet, je sei hodagani suinnie sigunor begkuno ugure Pobitro Apta porsiegi.
44010045	Pitoror loge ejchionde sundu-sam happie bischiasigune amok olak, haron Pobitro Aptar danan Be-jadtuno ugureo porsiegi.
44010046	Haron oinnio hodadi Itchiorore thara baini gorte suinnion.
44010047	Sebeden Pitore holo, “Ami Pobitro Apta peieidie dogkie gori ei manuschuneio Pobitro Apta peion. Thara baptisma no goribartei honna tharare badha di paribo?”
44010048	Sebeden thara Probur nange baptisma lobartei the ugum dilo. Ar tharar loge hoiekdin thebartei tare hujoli gorilak.
44011001	Sei lokkene Judea dejot agonde apostolune ar bheilogkune suinnionde jei Be-jadtuneo Itchioro hodagan gojhi loion.
44011002	Sebeden Pitore jokke Jerusalem sohorot udineigoi, sundu-sam happie Judaiune tarloi torgo gorilak.
44011003	Thara holak, “Sundu-sam no happie manus-chuno sidu tui jeinei thararloi haba-daba gorsioschoi.”
44011004	Hintu Pitore polliettun duri ekkan-ekkan gori tharare bhangi dilo.
44011005	The holo, “Mui Joppa sohorot elungge lokke bor magode, be-ushot ekkan azilie degkuong. Sorgottun ekkan dangor haboro dogkie jinij ser hundoi lamei die oie ar sien mor hai lungiegi.
44011006	Sienot mui rini seinei bhabi sade, pittimir ser thenggie poshu, jharbuo jontur, buk sejerei berande jib-jontur, ar urbuo pheig degkuong.
44011007	Ar ekkuo roi more hode sunilung, ‘Pitor, uth marinei ha.’
44011008	“Hintu mui hoiong, ‘Na, Probu! Haron mui huno din aw-pobitro bah aw-poriskar jinij no haang.’
44011009	Hintu agajottun robuoi di barot more holo, ‘Itchiore jien poriskar gori die, sien tui aw-pobitro no hos.’
44011010	“Sien tin bar goranar porendi, begkani sorgot aro tuli neja olo.
44011011	Ar sawh, thik sei lokkene Kaisarea sohorottun mor idu dipada oiede sei tin jon manus mui elungge ghorano mujungot thiei agondi.
44011012	Sebeden hitchu mone no gorsie gori tharar loge jebartei Aptabuoi more hoie. Sigun bade, ei shoi jon bheio mor loge jeion, ar ami Korneliar ghorot somilonggoi.
44011013	“The amare holode jei tar ghorot the ekkuo sorgo-dud degkie. Sorgo-dudtuoi tar ghoranot thieinei tare hoie, ‘Hellie-nange Pitor honde Simonore boleibartei Joppa adamot manus dipada.
44011014	The tomare Itchioro hoda suneibogi, sieno darai tui ar tor goda ghorbobuo mukti peba.’
44011015	Mui hoda hobar arambo gorsiongo, polim amar ugure Pobitro Apta porsiede dogkie gori tharar ugureo Pobitro Apta porsiegi.
44011016	Ar Probuie hoiede sien mor monot uttie, ‘Johone paniloi baptisma gori die, hintu mui tomare Pobitro Aptaloi baptisma gori dim.’
44011017	Senottei, ami Probu Jisu Kristore bischias gorinei Itchiore judi amare dede boran tharareo de, mui Itchiorore badha diebuo honna?”
44011018	Thara jokkene sei hodagani sunilak olor olak. Ar thara Itchiorore baini gorinei holak, “Saledo Itchiorbuoi Be-jadtunoreo jibon pebartei mon phiranagan die.”
44011019	Stephanar ugure uttiede gondogulano porendi jigune settera oion sigune Phoenikia dejot, Kupra dippuot, ar Antiok sohorot jeinei haro sidu hodagan prosar no gorondoi hintu bana Judaiuno sidu prosar gorsiondoi.
44011020	Hintu sigunottun hoiek jon Kupra dippuor ar Kurini bamo manjie Antiok sohorot lunginei Grik hoda honde Judaiunore Probu Jisur hoda holak.
44011021	Ar Probur adtan tharar loge elo, ar sebeden shagor manjie bischias gorinei Probur mokkie phirilak.
44011022	Sebeden sei hodagani Jeru¬salem sohoro mondolibuoi suninei, Antiok sohor song jebartei Barnabare thara padei dilak.
44011023	The einei jokke Itchioro doyegan degilogi, the hujhi oiegi ar ega mone thara Probuloi thebartei the thara begkunore uschoni tuli dilogi.
44011024	Haron the gom manus, Pobitro Aptai puro ar bischias tar age. Shagor manus Probu sidu ana olo.
44011025	Sebeden Barnaba Saulare togeibartei Tarsa sohorot gelo.
44011026	Ar the tare peineioi, Antiok sohorot tare anilo. Sengori thara goda bojorbuo mondolibuoloi thubeinei shagor manjiore thara sigeilak. Ar sisjiogunore Antiok sohorot polim Kristien nang thoi dilak.
44011027	Sei lokkene munigun Jerusalem sohorottun Antiok sohorot elak.
44011028	Tharar moiddi-ettun Agabas nange ek jon udilo. Aptai tare janei dinei the agami hoi dilode jei ekkan dangor bhadorad goda songsaranot ebar oie. Sien moharaja Klaudia Kaisara amolot ghodi jeie.
44011029	Sebeden Judea dejot agonde bheilogkunore je jedog pare sahajjio dipadebartei sisjiogune thik gorilak.
44011030	Sieno thara gorinei Barnaba ar Saula ade borjonnunore dibarloittei padeilak.
44012001	Sei lokkene Herod rajai mondolittun hoi ek jonore hosto lageibartei ad tulilo.
44012002	Sebeden the Johonor bheibuo Jakobore horgoloi habi phellie.
44012003	Ar Judaiune siendoi hujhi oionde deginei, Pitororeo dhorilo. Sien olode moli no gullie pidie Utchobo lokkene.
44012004	Tare dhorinei jiel-hanat bhorei thoie. Rokkie Utchobo porendi manuschuno samne anibartei tare subi dibartei ser jonnie soinnio doluno adot gojei die.
44012005	Senottei Pitorore jiel-hanat age, hintu mondolibuoi tartei Itchiorottun eksottie bor magi duon.
44012006	Herode Pitorore bijierot anibar oiede reidtuot, Pitore dien shingolloi bannie gori di jon soinnio sere ghum jar. Ar shandaridiegune jiel-hana duorano mujungedi subi agon.
44012007	Ar sawh, Probur ekkuo sorgo-dud tar idu einei, jiel-hanagan phor oie. Sorgo-dudtuoi Pitorore dagot bascheinei holo, “Jhadi uth.” Ar shingollani Pitore adtanittun huei porilo.
44012008	Sebeden sorgo-dudtuoi tare holo, “Tor haborani ur ar sendelani pin.” Ar Pitore sieni gorilo. Sorgo-dudtuoi holo, “Tor haborani bereloinei mor pune-pune ai.”
44012009	Ar Pitore sorgo-dudtuo pune-pune jeinei jiel-hanattun nigili gelo. Sorgo-dudtuoi tartei gori dede sien soittio bili the hoi no pare hintu the mone gorette jei the ekkan azilie deger.
44012010	Thara polim ar di lombor subidarbuo phelei jeinei sohorot nigilegoidie lor girie duoranot elak. Sien gai-gai tharattei hulo jeinei thara nigili jeinei ekkan podot porineigoi, jhimid gori sorgo-dudtuoi tare phelei jeiegoi.
44012011	Sebeden Pitoror jokkene uij elo, the holo, “Ikkie mui jodepode gori hoi parilung jei Probuie tar sorgo-dudtuo dipadenei the more Herodo adottun ar beg Judai manuschune asha gorsionde sienottun rokkie gorsie.”
44012012	Pitore sei hodagan bhabinei, hellie-nange Marka honde Johono mabuo, Meri ghorot gelo. Siot onek jon thubeinei bor magodon.
44012013	Pitore girie duoranot bascheineioi, Rodhi nange ekkuo miliei huli dibartei elo
44012014	The Pitoror robuo sininei, adik hujhie girie duoran huli no dinei, daba-daba somineigoi Pitore girie duoranot thiei agegi bili janeilogoi.
44012015	Hintu sigune tare holak, “Tor mada horab oiede!” Hintu sien soittio bili the eksottie hor Senottei sigune holak, “Ibie tar aptabuo obode.”
44012016	Ar Pitore eksottie baschier. Jokke thara duoran hulinei tare degilak thara asharjio olak.
44012017	Hintu sub gori thebartei Pitore ad bijilo. The tharare holo hingori Probuie tare jiel-hanaganottun nigilei annie. Ar the tharare holo, “Jeinei Jakobore ar bheilogkunore ei hodagani hogoi.” Sebeden the siottun jeinegoi ekkan oinnio jagat gelo.
44012018	Beinnie phor oinei soinnioguno moiddie birat jagulug udilo. Pitore hudu gelo thara hobor no pan.
44012019	Herode Pitorore gome-dalei togeinei no peinei, the subidargunottun gome-dalei juob lologoi. Ar subidargunore morei pheleibartei soinniogunore ugum dilo.
44012020	Sei lokkene Herode Tyre ar Sidon sohoro manuschuno ugure baari rak oie. Hintu thara ega mone tar idu ejchion. Tharare sahajjio goribartei Blasta, rajar ghoro daettoloiebuore bujeion. Rajar dejottun haiddio tharar rejjiot duon hinottei shanti magilak.
44012021	Thik gorsiede dinnuot, Herode raj-pojak urinei tar singasonanot bojinei tharare bhason dilo.
44012022	Ar manuschune eksottie joi-jogar parton, “Ibie manjior sobdo noi, Itchioro sobdo!”
44012023	The Itchiorore baini no gore hinottei jogon-togon ekkuo sorgo-dude tare mugureie ar tare ereie puge heinei mori jeie.
44012024	Hintu Itchioro hodagan bari jeinei shagor olo.
44012025	Barnabaloi Saula tharar haman phureinei Jerusalem sohorottun phirilak. Ette tharar loge gori hellie-nange Marka honde Johonoreio anilak.
44013001	Antiok sohoro mondoli-buot muni ar mastor elak. Thara olakke Barnaba, Simeon, jare Niger hon, Kurini hullie Lucia, Manaen, je Tetrakoδ Herodo loge dangor-digowl oiede sibie ar Saula.
44013002	Thara Probur ham gorte ar ubos thagke seiet, Pobitro Aptai holo, “Jei haman goribartei mui tharare dakkuong sien goron para Barnabare ar Saulare mortei pharok gori duo.”
44013003	Sebeden ubos theinei ar tharar mada ugure ad tuli dinei bor magi dinei padei dilak.
44013004	Sebeden Pobitro Aptai tharare dipadenei thara Selukia adamanot gelak. Siottun jahajot gori Kupra dippuot jeion.
44013005	Thara Salami sohoranot lunginei, Jud-aiunor synagogot Itchioro hoda prosar gorilak. Tharare sahajjio gorie Johoneio tharar loge elo.
44013006	Thara goda dippuo bereinei Paphos sohor song gelak. Siot Bar Jisu nange Judai manus ek jon lak pelakkoi. The olode bhilgi parie ar no goli muni.
44013007	The sason-gorie Paular loge elo. Sergia Paula baari gyeni elo. The Itchioro hoda sunibartei Barnabare ar Saulare daga bajei die.
44013008	Hintu sason-goriebuoi bischias no gore para bhilgi parie Elyma tharare badha die. (tharar hodadi ‘Elyma,’ orthogan gyeni manus.)
44013009	Sebeden Saula, Paula honde sibiei, Pobitro Aptaloi boron oinei tare ekrini sei age.
44013010	Ar the holo, “Oh beg dhogabaschun ar hu-mondoi boronnuo, Diabolaδ puobuo, beg dharmigkotanir sottrubuo, Probur uju podtan benga goranagan hokkene thum goribe?
44013011	Ar sa, Probur adtan tor ugure age. Tui han obe ar belan hanekkon degidie noi.” Ar jogon-togon huo ar andhar gori degilo. The seropala bijirier jene manjie tare adot dhorinei nejan.
44013012	Sason-goriebuoi sien deginei bischias gorilo. Probur sigkiegan the baari asharjio mone gorilo.
44013013	Paula ar tar somarsiegun Paphos sohorottun jahajot gori einei, Pamphylia rejjior Perga sohorot lungilakki. Johone siot tharare phelei einei Jerusalem sohorot phiri ejchiegoi.
44013014	Hintu thara Perga sohorottun einei Pisidia rejjior Antiok sohorot lungilakki. Jireni Dinnuot thara synagogot jeiei bojilakkoi.
44013015	Niomo ar muniguno boiun madanar porendi synagog sason-goriegune tharare hujoli gorinei holak, “Bab-bheilog, jonogonottei judi uschoni tuli dibar hoda thai ho.”
44013016	Sebeden Paula thiei udinei ad bijinei holo, “Israel manuschun ar Itchior doreiegun, mor hoda suno:
44013017	Israel manus-chuno Itchiorbuoi amar Purbo-puruschunun bei loie. Thara Egypt dejot tullo gori roiondoidie lokkene tharare unjol goridie. Ar tar shoktisali adtandoi the tharare siottun nigilei annie.
44013018	Ar perai solis bojor song the tharare moruobomit rageie.
44013019	Kanaan dejot sat jad the dongso goranar porendi, tharar madigani amar Purbo-puruschununore aak seinei bhag gori die.
44013020	“Sei porendi, perai share-ser shot bojor song tharare bijier gori die. Sien muni Samuel amol song elo.
44013021	Sebeden thara raja maginei Itchiore Benjamin gojadtun Kishoro puobuo Saulare raja obartei die. The solis bojor rajotto gorsie.
44013022	Itchiore tar rajagan phelei dinei, the tharattei Davidore raja tuli die. Itchiore tar sombondeio shakki dinei hoie, ‘Mor nijor monano dogkie manus mor ischie doge goribartei Jesir puobuo Davidore mui peiong. The mor ischie doge begkani goribuo.’
44013023	Soittio dede doge, ei Manuschuor bongsottun Itchiore Israelunottei ek jon Muktigorie Jisure tulibo.
44013024	The ebar agendi, mon phireinei baptisma lobartei Johone beg Israel manuschuno sidu prosar gorsie.
44013025	Ar Johone tar prosaro ses hadallie hoie, ‘Mui honna bili tumi mone goro? mui sibie noi. Hintu sawh, mor porendi ek jon ejer. Tar thengo jodar durienio mui huei dibar lak noi.’
44013026	“Bab-bheilog, Abrahamor bongsolok ar tomar moiddie Itchior dorode sigun, ei mukti hodagan tomar idu padei die oie.
44013027	Haron Jerusalem sohoro manuschune ar tharar murubbi-gune tare no sinon. Tobuio, tare duj badei duonde sienot tar sombonde muniguno hodagani pureie. Sei hodagani thara Jireni Dinnuot bagene madan.
44013028	Tare morei pheleibar huno ekkan haron no pheleio, Pilade tare morei pheleibar thara magkuon.
44013029	Tar sombonde lega oiede sieni begkani phureinei, tare kroschanottun lameinei ekkan guorot gareiondoi.
44013030	Hintu Itchiore tare morattun jiei tullie.
44013031	Tar loge Galili dejottun Jerusalem sohorot jeionde sigune onek dinsong tare degkuon. Sigun olakke tar sombonde manus-chuno sidu shakkidie.
44013032	Amar Purbo-puruschununore Itchiore soittio dede gom hoboran ami tomare janei dir.
44013033	Ami jigun tharar bongso, Itchiore Jisure morattun jiei tulinei sei soittiogan amattei purei die. Sien Sastrot Di lombor Baini Gido Boibuot lega agede doge: ‘Tui mor puo, edchie mui tore jormo dilung.’
44013034	Tar heyegan poji no jai para Jisure morattun jiei tulo oie. The edogkie gori hoie, “Mui Davidore duongge bischias-joggio pobitro soittiogan tore dim.”
44013035	Senottei, aro ekkuo Baini Godo Boibuot the ieno hoie, ‘Tor Pobitrobuo poji jebartei tui no dibe.’
44013036	“Haron Davide tar nijor piribuo Itchioro ischie doge sebona goranar porendi, the mori jeie ar tar Purbo-puruschununo loge gareion ar tar heyegan poji jeie.
44013037	Hintu Jare Itchiore jiei tullie sibie poji no jai.
44013038	Bab-bheilog, senottei mui tomare janei duongor ei Manuschuor darai pab hemagan tomar idu prosar gora olo.
44013039	Mosir Niomane tomare dharmig banei no pare. Hintu tar darai je bischias jai tare begkanittun dharmig bana oie.
44013040	Senottei uijkar oio, munigune hoionde sieni tomar ugure no lungegi para.
44013041	Thara holak, ‘Tumi guruto no diegun, sawh. Asarjio ar boij jeiegun! Haron tomar amolot mui ekkan edogkie ham gorim sien ek jone judi tomare janei dileo tumi huno din bischias no goriba.’ ”
44013042	Judaiune synagogottun jeinegoi, Be-jadtune sei porendi Jireni Dinnuot tharar sidu sei hodagani prosar goribartei Paul-are ar Barnabare hujoli gorilak.
44013043	Synagogo sobhagan bhonggo oinei, onek Judai manus ar Judai dhormot sommie dharmitto manjie Paula ar Barnaba pune-pune gelak. Thara Itchioro doyeganot jabotio thebak bili thara tharare ujuleilak.
44013044	Sei porendi Jireni Dinnuot perai goda sohorano manuschune Itchioro hoda sunibartei thubeilakki.
44013045	Judaiune manjior jhagkun deginei pijhum udilo. Paula horte hodagani biruddie oinei torgo dorilak.
44013046	Sebeden Paulattun ar Barnabattun sahoj udinei holak, “Dorkar bilinei Itchioro hodagan ami akke tomar idu holong. Hintu tumi aw-baddio gorsio hinottei ar ononto jibon pebar lak noi bili tumi nijore-nije mone gorila hinottei, sawh, ami Be-jadtuno mokkie jeirgoi.
44013047	Haron Probuie edogkie gori amare ugum gorsie: ‘Be-jadtune phor pebartei mui tomare bojei dilung. Pittimir thumsong manjie mukti pebartei mui tomare thik gorilung.’ ”
44013048	Be-jadtune sien suninei thara hujhi oinei Probur hodagani baini gorilak. Ar ononto jibon pebartei upojukto gora oiede sigune begkune bischias gorilak.
44013049	Sebeden Probur hodagan thara goda bamanit sidi dilak.
44013050	Hintu Judaiune dharmitto ar bhoddro miliegun ar sohorano ajol ajol morodtun bhejei dinei Paula ar Barnaba ugure uttiesar gora bajei dinei, tharar bamottun nigilei dilak.
44013051	Hintu Paulaloi Barnaba tharar thengo dhullieni siguno biruddie jhari dinei Ikonium sohorot gelak.
44013052	Ar sisjiogune hujhi ar Pobitro Aptaloi boron olak.
44014001	Ikonium sohorot Paulaloi Barnaba Judaiuno synagogot sominei edogkie gori holakkoi jei jhag-jhag Judai ar Grik manus bischias gorilak.
44014002	Hintu bischias no goronde Judaiune Be-jadtunore jagulug bajei dinei bheilogkuno biruddie tharar monani horab gori duon.
44014003	Sengori Paulaloi Barnaba sidu onek din thelak. Probur sombonde thara sahoj gori ho dorilak. Probur doye hodagani shakki obartei tharar adedi amok ar asarjio ham gora bajei dilo.
44014004	Hintu sohoro jhag-jhag manuschun di bhag olak, ek dagie Judaiuno pokke ar ek dagie apostoluno pokke.
44014005	Be-jadtune ar Judaiune tharar murubbigun somot tharare gobodon ar sil mela dibar sadon.
44014006	Sien thara hobor pei, Lykonia zelar Lystra ar Derbe adamanit ar seropala jaganit dhei gelak.
44014007	Sienit thara gom hoboran prosar gorilakkoi.
44014008	Lystra adamanot jormottun duri leng, huno din adi no parsie ar thengot bolneie manus ek jon boi elo.
44014009	Sei Manuschuoi Paula hoda hode suinnie. Paula tare ekrini seinei mone gorilode jei tar bischias age hinottei tare gom gori para jebo.
44014010	Sebeden Paulai birat ro gori holo, “Tor thenganiloi uju gori thie!” Ar the pal mari udinei adi-adi bereilo.
44014011	Paula gorsiede sien manuschune deginei thara birat ro gori Lykonia hodadi holak, “Manjior ruk dorinei itchiorun amar idu ejchion!”
44014012	Barnabare thara Zeus dagilak. Paula hoda hoiebuo hinottei tare Hermen dagilak.
44014013	Sebeden tharar adamano mujungedi agede Zeus mondirbuottun dhormo-thagurbuoi, damara goru ar phul shora girie-duoranot anilo ar the manuschun somot Paula ar Barnaba sidu gojeinei dali-pujo diber sar.
44014014	Hintu apostol Barnaba ar Paulai sien suninei, tharar ursie haborani phadi pheleilak ar manjior jhagkuot daba-daba jeion.
44014015	Thara jogar parinei holak, “Babulok, ien hittei goror? Amio toma dogkie manus daw. Ami tomar idu prosar gorittie jei ei dorkar no lakkie jinijchani bad dinei jeda Itchiorbuo idu phiro. Ibie olode sorgo ar pittimi, sagor ar sienit agede beg jinijchani baneiebuo.
44014016	Ei Itchiorbuoi ago phirigunot beg jadtunore tharar nijor-nijor podedi jebartei die.
44014017	Jai ok, the jei gom ham gorsie sieni nijei shakki der. Amattei the agajottun jhor dide ar ritu bagene phol de. Amar monani the haiddioloi ar hujhiloi mon purei dide.”
44014018	Ei hodagani hoinei manjior jhagkuoi tharar sidu dali-pujo gojei dedonde siottun bole-bole badha di parsionde.
44014019	Sebeden Antiok ar Ikonium sohorottun Judaiune siot lungilakki. Manjior jhagkuore thara bhuleinei Paulare thara sil mela duon ar the morsie bilinei tare sejerei ninei adamo barendi thoiondoi.
44014020	Hintu sisjiogune tar seropala girineioi, the udinei adamot somilogoi. Tar hellie Paulaloi Barnaba Derbe adamot gelak.
44014021	Sei adamanot thara gom hoboran prosar gorinei onek sisjio tullion. Sebeden thara Lystra, Ikonium, ar Antiok sohorot phirilak.
44014022	Thara sisjio-guno monani shokto gori dilak, bischiaschanot onsur thebartei tharare uschoni tuli dinei holak, “Onek hosto bhug gorinei ami Itchioro rejjioganot somi pebong.”
44014023	Mondoli bagene thara borjon tuli duon. Ubos theinei bor maginei, thara bischias gorsionde Probu sidu tharare gojei duon.
44014024	Pisidia rejjiogan phuri jeinei thara Pamphylia rejjiot lungilakki.
44014025	Perga sohorot thara Itchioro hodagan prosar gorana porendi, thara Attalia jahaj ghadtanot gelak.
44014026	Siottun thara jahajot gori Antiok sohorot gelak. Sei jaganot thara gori phureionde haman Probur doyeganot gojei dilak.
44014027	Thara lunginei, mondoli manuschune eksomare thubeilak. Thararloi Itchiore gorsiede sieni begkani thara hoi suneilak ar Be-jadtune bischias goron para Itchiore pod huli dede sieno suneilak.
44014028	Ar siot thara sisjioguno loge bhalukbilon thelak.
44015001	Ar hoiek jone Judea rejjiottun sidu jeinei bhei-logkunore sigeilakkoi, “Mosir dosturo doge tumi sundu-sam no habilie mukti peda noi.”
44015002	Senottei, Paula ar Barnaba sigundoi birat mana-mani no oinei torgo bajilo. Sebeden ei prosonnogandoi Jerusalem sohor song jeinei apostoluno sidu ar borjonnuno sidu jebartei Paulare, Barnabare ar tharattun hoiek jon thik gorilak.
44015003	Senottei, mondolibuoi tharare dipadenei, thara Phoenikia rejjiogan ar Samaria rejjiogan phuri jade, Be-jadtune hingori Itchioro sidu phiri elak sien thara janei dilak. Sei hoborandoi beg bheilogkune baari hujhi olak.
44015004	Thara Jerusalem sohorot lunginei, mondolir manuschune, apostolune ar borjonnune tharare gojhi lolak. Itchiorbuoi Paulaloi Barnabar darai gorsiede sieni begkani thara holak.
44015005	Hintu hoiek jon Pharisi dolottun bischiasi manjie udinei holak, “Be-jadtune sundu-sam habana dorkar ar thara Mosir Nioman paleibartei ami tharare ugum di.”
44015006	Sebeden ei hodagan sintie goribartei apostolune ar borjonnune eksomare thubeilak.
44015007	Bhalukkon thara huobula goranar porendi, Pitore thieinei tharare holo, “Bab-bheilog, tumi hobor po agendi Be-jadtune mor muottun gom hoboran suninei bischias goron para Itchiore amar moiddiettun bei tullie.
44015008	Itchiore ontorani hobor pai hinottei, amare dede dogkie gori tharare Pobitro Apta dinei gojhi loie bili degeie.
44015009	Bischiaso darai tharar ontorani poriskar gori dinei amarloi tharare hitchu pharok no gore.
44015010	Senottei, ikkie hittei amar Purbo-puruschunune ar ami boi ni no parsie jungol sisjioguno gortona ugure tuli dinei Itchiorore porikkie sor?
44015011	Hintu ami bischias gori Probu Jisu Kristor doye darai thara dogkie gori amio mukti obong.”
44015012	Sebeden beg manjior jhagkuo olor oinei Barnabar ar Paular hodagani suni agon. Tharar darai Itchiore hingori Be-jadtuno moiddie sinno ar amok ham gorsie sieni thara janei dilak.
44015013	Ar thara olor oinei, Jakobe uttor dinei holo, “Bab-bheilog, mor hoda suno.
44015014	Simeone hoiede hingori Itchiore akke Be-jadtuno sidu bereinei tar nangan loie manus obartei tharar moiddiettun basoni gorsie.
44015015	Sastrot lega agede doge ei hodagandoi muniguno hodagan milie,
44015016	‘Ienir porendi mui phiri einei Davidor jhuri porsie terpal haboran aro tulimbi. Bhangi jeieni mui aro tulimbi.
44015017	Bagi manuschune ar mor nangano darai daga oiede Be-jadtuneo Probure togan para, sieni begkani gorsiede PROBUIE hor.’
44015018	“Purbettun duri Probuie beg tar hamani hobor pai.
44015019	Senottei, Itchioro sidu ettonde Be-jadtunore ami jagulug no gorana. Ien mor bijiere hoi.
44015020	Hintu ami tharare legi jene thara muktie aw-pobitro gorsie jinijchanittun durot than, shanda hamortun durot than, ar gortona mujoridinei morei phellie jinij ar lo no haan.
44015021	Haron agottun duri onek piri song Mosir hodagani prottiek sohorot prosar gori ejchuon, ar prottiek Sabbath bagene synagogot sieni madei etton.”
44015022	Sebeden apostolune ar borjonnune tharar moiddiettun manus bei loinei, Antiok sohorot padei dile gom obo bili mone gorilak. Ar goda mondolibuoio sien manilo. Paula ar Barnaba loge jei paron para, hellie-nange Barsaba dagonde Judare ar Silare thara bei lolak. Thara olakke bheilogkuno moiddie murubbi.
44015023	Tharar ade ei sidigan padei dilak: Ami apostolune, borjonnune ar Bheilogkune, Antiok sohorot, Syria rejjiot ar Kilikia rejjiot agonde Be-jad bischiasigunore salam janeinei legir.
44015024	Ami suinneidie amattun hoiek jon tomar idu einei tharar hodaloi tomar monani jagulug gori dinei, tomar bischiaschan shiongshama gori duondi. Thara tomare hoiondi, “Tumi sundu-sam habi peba ar Mosir Nioman palei peba.” Sedogkie gori hobarlittei ami tharare ugum no di.
44015025	Ami ega mone temmang gorinei, tomar idu bei tullie manus amar agojor Barnaba ar Paula loge dipadele gom obo bili mone gorilong.
44015026	Barnabaloi Paula olakke amar Probu Jisu Kristor nanganottei jibon bajeie manus.
44015027	Senottei, ami Judare ar Silare dipadelong. Tharaio muendi sei hoboran suneibakki.
44015028	Haron ien Pobitro Aptai ar ami gom bili mone gorir jei ami tomare gour bugi bugeidi didong noi. Ieni olode dorkari hodagani:
44015029	Moktire gojeie jinij no heio, lo no heio, gortona mojori dinei morei phellie poshur era no heio ar shanda no gorsio. Tumi judi ienittun durot thago baari gom obo. Bejar no oio.”
44015030	Senottei, tharare dipada oinei thara Antiok sohorot elak. Thara manjior jhagkuo eksomare daginei sidigani dilak.
44015031	Thara sidigani madanar porendi shantona peinei hujhi olak.
44015032	Judaloi Sila thara nijeio muni hinottei, onek hodadi bheilogkunore uschoni tuli dinedi shokto gorilak.
44015033	Sidu thara hoiekdin thanar porendi, tharare apostoluno sidu bheilogkunottun salam somot Jerusalem sohorot phirei dilak.
44015034	Hintu sidu thana-gan gom obo bili Sila bhabilo.
44015035	Paulaloi Barnabaio Antiok sohorot thelak. Onek jon somot thara Probur hodagan sigkie di di prosar gorilak.
44015036	Sebeden onek din porendi Paula Barnabare holo, “Probur hoda prosar gorseidie prottiek sohoranit phiri jeinei bhei-logkunore hobor dorigoi ar thara hi gorton segoi.”
44015037	Hellie-nange Marka honde Johonore Barnabai tharar loge ebartei mone holo.
44015038	Hintu Paulai sien thik mone no gorilo. Haron Marka tharar loge hamot no jeinei tharare Pamphylia rejjiottun phelei ejchiegoi.
44015039	Sebeden ettoman mana-mani no olak jei thara pharok olak. Ar senottei Barnaba Markare loinei Kupra dippuot jahajot gori gelogoi.
44015040	Paula hintu Silare bei lolo. Ar bheilogkune tare Itchioro doyenot gojei dinei theo gelogoi.
44015041	Syria ar Kilikia rejjiogani berei-berei jeinei mondoligunore shokto gorilogoi.
44016001	Sebeden Paula Derbe ar Lystra adamanit lungilogi. Ar sawh, Timothi nange ek jon sisjio siot elo. Tar ma olode bischiasi Judai milie, hintu tar babpuo olode Grik manus.
44016002	Lystra adamot ar Ikonium sohorot agonde bheilogkune tare baari gom hon.
44016003	Paula tare loge gori nijeibartei mone hoinei, tare sundu-sam habi dilo. Haron sei bamot agonde beg Judaiune hobor pande Timothi babpuo olode Grik manus.
44016004	Thara adam berei-berei jade, apostolune ar borjonnune thara manibartei Jerusalemot thik gorsionde ugumani di di jeion.
44016005	Senottei, mondoligune bischiasot shokto olak ar din-din sangadik barilak.
44016006	Thara Phrygia ar Galatia rejjiogani phuri jade, Asia rejjiot prosar goranagan Pobitro Aptai mana gorilo.
44016007	Thara Mysia bamot ejanar porendi, Bithunia rejjiot jebartei selak. Hintu Aptai tharare jebartei no dilo.
44016008	Senottei thara Mysia baman phelei jeinei Troas adamanot elak.
44016009	Reidot Paula ekkan azilie degilo. Makidonia hullie ek jon thieinei tare hujoli gorinei holo, “Makidonia rejjiot par oinei amare bol duogi.”
44016010	Sebeden the aziliegan deginei, jogon-togon amattun Makidonia rejjziot jebar mone holo. Ami mone gorilongge tharare gom hoboran janei dibarloittei Probuie amare dagilo. Lydiai Bischias Gorilo
44016011	Senottei, Troas adamortun jahajot gori uju-uju Samothrace dippuot gelong. Tar hellie Neapolit gelong.
44016012	Siottun ami Philippi sohorot gelong. Sien olode ekkan Rom manuschune sason goronde jaga ar Makidonia jelar begottun dangor sohor. Siot ami onek din roiei.
44016013	Jireni Dinnuot sohorottun nigilinei sora parot bor magonde jaganot ami jedong. Ar siot bojineioi siot thubondoidie milie-gunore janei di.
44016014	Lydia nange ekkuo miliei amar hodagani sunilo. The olode Thyatira soho-rottun halisuri habor bejie ar Itchior bhokto. Paular hodagani sunibartei Probuie tar ontoran huli die.
44016015	The ar tar ghorbobuo baptisma lonar porendi, the amare hujoli gorinei holo, “Tumi more Probur bischiasi bili mone gorilie, mor ghorot ejo thagogi.” Ar the amare baddio goreilo.
44016016	Ar edogkie olo ami bor maga jade, ekkuo gonei di pharede bhude peie milie-shawh lagot pelong. Sibie olode banidaji milie ar gonei di di the tar girojchunore onek tengaδ hamei die.
44016017	Sei miliebuoi Paular ar amare pune-pune einei birat ro gori holo, “Ei manuschun olakke begottun dangor Itchiorbuor sagorsie ar thara amare muktir podtan janei dedondi.”
44016018	Sengiri miliebuoi onek din hoie. Hintu Paulattun rak udinei pijendi phirinei apta-buore holo, “Jisu Kristo nange mui tore ugum duongor, tartun nigili ai!” Ar jogon-togon aptabuoi tartun nigili gelo.
44016019	Hintu jokke tengaδ hameibar ashagan gelogoi bili tar girojchune degilak, thara Paulare ar Silare dhorinei bazarot sason-gorieguno sidu sejerei nejeilak.
44016020	Ar tharare agimuo sidu nejeinei holakkoi, “Ei Judai manuschune amar sohoranot birat gondogul bajei dilakki.
44016021	Thara amattei be-aini dostur sigei dedondi, ami Rom nagorig hinottei sieni lobar noi ar goribar noi.”
44016022	Sebeden manjior jhagkuoi Paula ar Silar biruddie udilak. Agimune Paula dagir ursie haborani phadi pheleilak. Sebeden tharare mugorloi mugurebartei thara ugum dilak.
44016023	Sebeden tharare thajei mugureinei, jielot bhorei tholakkoi. Ar gome subi dibartei jielor subidarbuore ugum dilak.
44016024	The Siennie ugum peinei the tharare moiddie jiel-hanaganot bhoreineioi tharar thengani toktat bani thoidilo.
44016025	Reid songbhagot Paulaloi Sila bor magodon ar Itchiorore baini gori-gori gid gadon ar beg jielot porsiegune suni agon.
44016026	Tokkanot ekkan birat bhujol beinei jiel-hana tolagan dhigdi-geilo. Jogon-togon jiel-hanaganor beg duorani hulo gelo ar beg jiel-hadiegunor shingollani huei gelo.
44016027	Jielor subidarbuo jaginei the jiel-hana duorani hulo gori degilo. Jiel-hadiegune dhei jeion bili the mone gorinei, horgogan hueinei tare the morei phelebar oie.
44016028	Hintu Paula tare birat ro gori dagi holo, “Tore tui hun no goris, ami begkun iot agi!”
44016029	Sebeden jielor subidarbuoi agun luro ana bajei dinei, daba-daba somilogoi. Dore girgirei-girgirei Paula ar Sila thengot porilogoi.
44016030	Sebeden the tharare barendi nejeinei holo, “Babulok, mukti pebartei mui hi gori peim?”
44016031	Ar thara holak, “Probu Jisu Kristore bischias gor tui ar tor ghorbobuo mukti peba.”
44016032	Sebeden thara Probur hodagan tare ar tar ghorot elakke begk-unore janei dilak.
44016033	Paulare ar Silare the tar ghorot reide-reide nejeinei tharar ghobagani dhoi dilogoi. Ar jogon-togon the ar tar beg ghorbobuo baptisma lolak.
44016034	Jielor subidarbuoi tharare tar ghorot nejanar porendi tharare bhat dilo. The ar tar beg ghorbobuo Itchiorore bischias gorsion hinottei the baari hujhi olo.
44016035	Roud phudinei, agimune jielor subidarbuo sidu polisor neta dipadenei holak, “Sei manuschun iri de.”
44016036	Ar jielor subidarbuoi sei hodagani Paulare holo, “Agimune mui tomare iri dibartei ugum duon. Tumi jei pariba. Shantie jogoi.”
44016037	Hintu Paula sigunore holo, “Ami olongge Rom nagorig, tobuio bijier neie gori thara amare manjior mujungot marsion ar jielot thoion. Ikkie thara amare gubone dipadeidak? Na, sien oi no pare! Thara nije einei amare nigilei dedogki.”
44016038	Sebeden polisor netagune ei hodagani agimunore hoineio, ar thara Rom nagorig bili suninei dorelak.
44016039	Sebeden thara einei hujoli gorinei tharare barendi aninei holak, sohoranottun jogoi.
44016040	Sebeden Paulaloi Sila jielottun nigilinei Lydia ghorot gelak. Bheilogkundoi dega-degi oinei tharare sahoj bhorei dilak. Sei porendi thara gelakkoi.
44017001	Amphipoli ar Apollonia sohorani berei phureinei Paulaloi Sila Thessalonika sohorot lungilakkoi. Siot Judaiunor synagog ekkan elo.
44017002	Sebeden Paula tar dosturo doge Judai manuschuno loge mijeineio, tin Sabbath song Sastrottun sei-sei thararloi huobula gorilogoi.
44017003	The orthogan bhangi di di degei dilo jei Kristo dug-hosto gori pebo ar morattun jiei udibo. Ar the tharare holo, “Mui tomare janei duongotte Jisu olode Kristo.”
44017004	Hoborandoi hoiek jone gom peinei Paula ar Sila indi mililekki. Shagor Itchior bhokto Grik manus ar onek ajol ajol milieio mililekki.
44017005	Hintu hoboran mani no paronde Judaiunottun pijhum udinei, bazarottun hoiek jon dujto manus aninei ekkuo jagulugkie dol goton gorilakki. Sebeden goda sohoranot uruttul bodeinei Jasono ghoran akkromon gorinei Paulare ar Silare bar gorinei manuschuno idu anibar selak.
44017006	Hintu tharare no peinei, thara Jasonore ar hoiek jon bheilog sohoro sason-gorieguno mujungge sejerei ninei holakkoi, “Ei manuschun songsaran ulot-palot gorinei iduio lungondi.
44017007	Jasone tharare jaga die. Moharaja Kaisaror ugumo biruddie thara begkani goron ar hon, aro oinnio ek jon raja age ar sibie olode Jisu.”
44017008	Manuschune ar sason-goriegune sei hodagani suninei jagulugot porilag.
44017009	Sebeden thara Jasonottun ar oinniogunottun tengaδ joma loinei iri dilak.
44017010	Sebeden bheilogkune Paulare ar Silare jogon-togon reide-reide Berea sohorot padei dilak. Thara lungineioi Judaiunor synagogot gelak.
44017011	Thessalonika manuschuno darane ei manuschun mon gom. Itchioro hodagan thara ega mone loion ar Paular hodagan oi ni noi sebartei thara nitto Sastrot togei san.
44017012	Senottei tharattun onek jone bischias gorsion. Balukjon Grik manjie ar onek nangkora morode ar milieio bischias gorsion.
44017013	Hintu Paula Berea sohorot Itchioro hoda prosar gorer bili thessalonika sohorottun Judaiune hobor peinei, siduio thara einei manjior jhagkun uruttul bodei dilakki.
44017014	Sebeden bheilogkune Paulare jogon-togon sagoro mokkie padei dilak. Hintu Silaloi Timothi duo jone sidu roion.
44017015	Paulare nejeionde sigune tare Athen sohor song barei duondoi. Thara ette, sittun Paula tharar ade ugum dilode Silaloi Timothi jhadi gori tar sidu jedak.
44017016	Athen sohorot Paula Silare ar Timothire barsei thagke, sohoran moktiloi boron gori the degilo. Siendoi tar monan jagulug olo.
44017017	Senottei synagogot the Judaiundoi ar oinnio bhokti manuschundoi huobula gorsie. Ath-bazarot thande manuschundoio nitto the huobula gorsie.
44017018	Sebeden hoiek jon Epikuriδ ar Stoikδ pundig Paulaloi lagot pa-pi olak. Ar hoiek jone holak, “Ei gop diebuoi hi hobar sai?” Ar ek dagie holak, “The bi-deji Itchioro sombonde prosar gorie obode,” haron the Jisur hoboran ar jiei uduonar sombonde tharare hoie.
44017019	Ar thara Paulare Ares Mounnuot nejeinei holak, “Ien ekkan nuo sigkie jieno sombonde tui hor, sien hi ami hobor pebartei sei.
44017020	Tui amare hobor no peie hoda suneile hinottei, sieni hi ortho ami hobor pebartei sei.”
44017021	Haron beg Athen hulliegunor ar siot bi-deji manuschunor, nuo hoda hona ar nuo hoda sunona bade ar hitchu goribar nei.
44017022	Sebeden Paula Ares Mounnuot moiddie thieinei holo, “Athen hulliegun, je huno iet mui degilungge tumi baari dharmig.
44017023	Haron mui berei-berei ette tumi tobona gorode jinijchani sade, mui ekkan pallieng lagot peiong ar siot ien lega age: HOBOR NO PEIE ITCHIORBUORE “Senottei, jare tumi hobor no peie gori tobona goro sibie mui tomare janei duongorli.
44017024	Jei Itchiorbuoi songsaran ar songsarot agede sieni begkani baneie, the sorgo ar pittimir Itchiorbuo hinottei manjior adtoi tullie mondirbuot no thai.
44017025	“The begkunore jibon, nijes ar jien lage sieni diebuo hinottei tartun huno ekkan jinij lagede dogkie gori, manjior adtoi jinij dinei tare tobona gora no pore.
44017026	Ek jonottun the beg jado manuschun baneie. Goda pittimit thara thei paron para tharattei somoi ar thebar shiminie banedie jene,
44017027	manjie tare bijirei-bijirei togan para ar asha gori tare togeinei pan para, judio the amar huno jonottun durot noi.
44017028	Haron ami tar darai poran peiei, bereir ar baji agi. Hoiek jon tomar nijor shulluk joreie hoion, ‘Haron amio olongge tar bongso.’
44017029	Senottei, ami Itchioro bongso hinottei Itchiorbuor hatchiekkan ar gotonan manjior adtoi ar haligoror darai sonaloi bah rubuoloi bah silloi baneie mukto dogkie mone no gorana.
44017030	Agendi Itchiore edogkie aw-gyenan obohela gori sei roie. Hintu ikkie the beg jagat ar beg manuschunore mon phireibartei ugum die.
44017031	Haron songsaran ek jono darai dhormo bijier goribartei Itchiore ekkuo din thik gorsie. Tare morattun jiei tulinei sien begkuno sidu proman die.”
44017032	Ar jokkene morattun jiei uduonar hoda suinnion, ek dagie thatta gorilak ar ek dagie holak, “Ei hodagan ami aro tortun sunibong.”
44017033	Senottei Paula tharar moiddiettun gelogoi.
44017034	Tobuio, hoiek jone Paular dol oinei bischias gorsion. Siguno moiddiettun olode Dionysia. The olode Ares Muonnorδ manus. Damari nange ekkuo milie ar oinnio jonio bischias gorie moiddie elak.
44018001	Sieni ghodi janar porendi, Paula Athen sohorottun jeinegoi Korinth sohorot gelo.
44018002	Siot Aquilla nange ek jon Pontus rejjior Judai manus the lagot pelogoi. Moharaja Klaudiai Rom sohorottun beg Judai manuschun jebarloittei ugum die hinottei Aquilla tar mogkuo Priskilla somot Italy dejottun hoiekdin agendi Korinth sohorot ejchie. Paula thararloi Lak pa-pi ologoi.
44018003	Tharar hameigan ekkuoi hinottei the tharar loge theinei ham gorilo. Tharar hameigan olode terpal habor banana.
44018004	Prottiek Jireni Dinnuot the synagogot huobula gorinei Judai manuschunore ar Grik manuschunore bujei dibartei seie.
44018005	Makidonia dejottun Sila ar Timothi lunginei, Aptai jor gori Paulare, Jisu olode Kristo bili Judai manuschunore shakki die bajei dilo.
44018006	Hintu thara tare badha duon ar tare sorjeion hinottei, the tar haborani jhari dinei tharare holo, “Tomar lor dujchan tomar nijor mada ugure thok. Mor dujchan mui erilung. Ikkiettun duri mui Be-jadtuno sidu jeim.”
44018007	Sebeden Paula siottun jeinei Justa nange ek jono ghorot somilogoi. The Itchior bhokti gore ar tar ghoran synagogo mujungot.
44018008	Sebeden synagog sason-gorie Krispu ar tar goda ghorbobuo bischias gorilak. Sebeden onek Korinth sohoro manjie suinnion ar bischias gorinei baptisma gorilak.
44018009	Reidot ekkan aziliet Probuie Paulare holo, “No dores, juro gori no theinei ho.
44018010	Mui tor loge agong hinottei, tore hoti goribartei huno jone tore akkromon no goribak, haron ei sohoranot onek mor manus agon.”
44018011	Senottei, tharar moiddie Paula der bojor theinei the Itchioro hoda tharare sigei dilo.
44018012	Gallio Akaia rejjior sason-gorie elode lokkene, Judaiune Paular biruddie eksong oinei udilak. Ar tare Kodot anilak.
44018013	Thara holak, “Ei Manuschuoi niomo biruddie gori manusch-unore Itchior tobona goribartei ujuluoi.”
44018014	Paula madi udibar oinei, Gallio Judai manuschunore holo, “Oh Judai manuschun! Tumi judi be-dhormi bah duj gorsie oborado hamo sombonde abitti goro sien mor sunibar osit.
44018015	Hintu ien ekkan edogkie hoda jienot nang ar tomar Niomo hoda age. Senottei tumi-tumi muohabilie goro. Haron mui edogkie hodat bijier gori odung no sang.”
44018016	Ar the bijieranottun bar gori dilo.
44018017	Sebeden beg Grik manuschune synagog sason-gorie Sosthenore dhorinei bijiero samne pidilak. Hintu Gallio sub gori roie.
44018018	Paula jei onek din thelo. Tar porendi bheilogkunottun the bidei loinei, jahajot gori Syria dejot gelo. Aquillaloi Priskillaio tar loge jeion. The Itchioro sidu manniegan shireibartei Kenkheria adamot tar sulan habilo.
44018019	Paula Ephesi sohorot lunginei, Priskillare ar Aquillare siot the phelei gelo. Hintu the nije synagogot jeinei Judaiundoi huobula gorilogoi.
44018020	Tharar loge hoiekdin thebartei Judaiune tare hujoli gorinei the no manilo.
44018021	Hintu the tharattun bidei loinei holo, “Ejette utchobpan je huno prokare mui Jerusalem sohorot phelei peimboi. Itchioro ischie ole, mui aro tomar idu phiri eim.” Sebeden the jahajot gori Ephesi sohorottun gelogoi.
44018022	Ar the Kaisarea sohorot udineigoi, Jerusalem sohorot jeinei mondo-libuore salam janeilogoi. Tar porendi, the Antiok sohorot gelo.
44018023	Antiok sohorot the hoiekdin thanar porendi, the aro porbhaj gorilo. Galatia ar Phrygia rejjiogani bar-bar berei-berei jeinei beg sisjiogunore shokto gorigoi.
44018024	Sei lokkene, Apollo nange ek jon Judai manus Ephesi sohorot lungilogi. The Alexandria sohorot jormo oie. The baari hodogi ar Sastro hoda shokto gori pare.
44018025	Tare Probur doge sigkie die oie. The mon doro hinottei, Probur hoda doledale hoi ar sigei de. Hintu the bana Johonor baptismagan hoboran pai.
44018026	synagogot the sahoj gori hoda ho arambo gorsie. Hintu jokkene Aquillaloi Priskilla suinnion, tare ek huredi ninei Itchioro hoda tare dolei bhangi dilak.
44018027	Jokkene Apollo Akaia dejot par obarloittei sar, bheilogkune sidugor sisjiogunore tare sorman gorinei gojhi lobartei sidi legilak. Sebeden the lungineioi, doyer darai bischias gorsionde sigunore birat sahajjio gorilogoi.
44018028	Haron hulomela gori the Judaiunore torga-torgit shokto gori odei dinei Sastrottun proman dinei Jisu olode Kristo bilinei tharare degeie.
44019001	Ar edogkie olo, Apollo Korinth sohorot thagke Paula uguro bamedi torbuo einei Ephesi sohorot lunginei hoiek jon sisjio lagot pelogi.
44019002	The tharare holo, “Tumi bischias gorinei Pobitro Apta peio ni?” Ar thara holak, “Pobitro Apta age bilio ami no suni.”
44019003	Sebeden Paula tharare holo, “Tumi hi baptisma loio?” Ar thara uttor dilak, “Johonor baptismagan ami loiei.”
44019004	Ar Paula holo, “Johone mon phiranar baptisma gori die. The manuschunore hoiede tar porendi ebode sibiere bischias goridak ar sibie olode Jisu Kristo.”
44019005	Sigune sei hodagan suninei, Probu Jisur nange baptisma lolak.
44019006	Ar jokkene Paula tharar ugure ad tuli dilo, Pobitro Apta tharar ugure elo. Sebeden thara oinnio hodadi hoda hoinei ar muni dogkie gori hoda holak.
44019007	Perai thara begkune olakke baro jon.
44019008	Paula synagogot jeinei tin mas song sahoj gori hologoi. Haron degei di di Itchioro rejjior sombonde manuschunore bujei dilo.
44019009	Hintu ek dagie akkol han oinei bischias no gorilak ar Podtano biruddie manjior jhagkuot sorjeiondoi. Sebeden Paula tharattun pharok oinei, sisjiogun tar loge nejeilo ar nitto sei hodagani Tyranu iskulot huobula goron.
44019010	Ar sedogkie gori di bojor song solilo. Senottei Asia dejot thande sigune begkune, Judai manuschune ar Grik manuschuneo Probu Jisur hodagan sunilak.
44019011	Itchiore Paula adedi huno din no oie oborug ham gorilo.
44019012	Rumol hani bah ursie habor tar heyettun aw-sugkieguno sidu ni dile biedigani gom oi ar dujto aptagun nigili jan.
44019013	Sebeden hoiek jon bereie Judai manjie bhud dabei duonde sigune dujto aptai peiegunore Probu Jisur nangandoi nije dabei dibar sesta gorilak. Thara holak, “Paula prosar gorsiede Jisur nange ami ugum dir, tumi nigili jo.”
44019014	Skeva nange ek jon Judai manjior rajguruthagur elo. Tar sattuo puoio sien gorsion.
44019015	Ekkuo dujto aptai uttor dinei holo, “Jisure mui sinong, Paulareio mui sinong hintu tumi honna?”
44019016	Sebeden dujto aptai peie manuschuoi tharar ugure phal mari udinei tharare odei dilo. Tharar begkunottun the bes boli hinottei sigune ghoranottun uttie langda aghat oinei dhei jeiondoi.
44019017	Ien Ephesi sohorot thande beg Judai manuschuno sidu ar Grik manuschuno sidu hobor olo. Begkunor dor buguot somilo ar Probu Jisur nangan dangor olo.
44019018	Onek jon bischias gorsionde sigune siot einei haam heinei tharar bojong hamani holakki.
44019019	Boiddio-ali goriei onek jone tharar boiun aninei begkuno mujungot puri pheleilakki. Sei boiunor damani ijeb gori selakke, begkune ponjas azar rubuor tengaδ.
44019020	Sengori Probur hodagan shang-gadik gori bari jeinei, jidilo.
44019021	Sieni begkani phurona porendi, Paula Makidonia ar Akaia rejjiogani berei-berei jeinei Jerusalem sohorot jebar mone-mone thik gorinei holo, “Mui sidu lungonar porendi, mor Rom sohoroto ja poribo.”
44019022	Sebeden tare ham boldie di jon Timothi ar Erastasare Makidonia rejjiot padeilo. Hintu the hoiek din Asia dejot thelo. Ephesi Sohorot Gondogul
44019023	Sei lokkene Podtano som-bonde birat gondogul udilo.
44019024	Haron ek jon Demetria nange rubuo bannie sokkene elo. The Dienar shani ghoran rubuoloi banai ar the onek ham gorie rageie.
44019025	The tar dogkie haligorun ar hamgoriegun eksomare daginei tharare holo, “Bheilog, tumi hobor po ami ei bebshaganottun lab peir.
44019026	Bana Ephesi sohorot noi hintu perai goda Asia dejot hi olo tumi degor ar sunor. Ei Paulai adtoi baneie itchiorun Itchior noi hoinei bujei dinei di onek jon ujuleinei phirei nejeilo.
44019027	Senottei bana amar bebshagan dongso no obo, hintu dangor Itchior Diena mondirbuoio jien goda Asia dejor manjie ar songsaro manjie tobona goron sienor oborugkan obohela obo ar dongso obo.”
44019028	Ei hodagan thara suninei shanggadik rak udilo ar joi jogar pari-pari holak, “Ephesi hulliegunor Diena oborug!”
44019029	Sebeden goda sohoran gondogul olo. Tamaja ghoranot thara begkune eksomare geja-gejchie gori jeinei Makidonia hullie Paular porbhajo somarsie Gaiusore, ar Aristarsare dhorilak.
44019030	Ar Paula manjior jhagkuot jebar seinei sisjiogune tare jebar no dilak.
44019031	Sebeden Asia dejottun hoiek jon murubbi jigun tar bondhu elak sigune tare tamaja ghoranot no jebartei hobor dinei hujoli gorilak.
44019032	Ek dagie ekkan jogar parinei hon ar ek dagie aro ekkan jogar parinei hon. Senottei, birat jagulug olo ar tharar begbhage hittei thubeion hobor no pan.
44019033	Hoiek jon Judai manjie Alexanderore manjior jhagkuottun thelinei bar gorilak. Sebeden the ad bijinei manjior jhagkuor mujungot tare the bajeibar selo.
44019034	Theo Judai manus bili hobor peinei, thara begkune eksomare perai di ghonta song jogar pari-pari holak, “Ephesi hulliegunor Diena oborug!”
44019035	Sohoro heranibuoi manuschun olor gorana porendi, the holo, “Ephesi hulliegun, begkune hobor pan Zeusottun jhuri porsiegidie dangor Diena debir subhibuo ar tar mondirbuor rakkoligun olade tumi.
44019036	Senottei, ieni bharebar noi hinottei tumi sub ona dorkar ar abadaschie hitchu no gorsio.
44019037	Haronan olode tumi idu anniode sigune tomar mondirbuo no luddon ar tomar Itchiorbuor biruddie noio sorjan.
44019038	Senottei, Demetriar ar tar haligor somarsiegunor judi haro biruddie abitti thele, podtan hulo age ar bijierokkunio agon. Tharar sidu abitti dedogkoi.
44019039	Hintu tomar judi hitchu hobor pujor goribar thai, sien temmangot aino doge gora obo.
44019040	Haron edchie gondogulanottei ami daga hei pari, ar iot niom sara gori thubeilonggidie huno ekkan haron nei.”
44019041	Ar sien the hoinei manjior jhagkuo bhonggo gori dilo.
44020001	Jagulugkan thameinei, Paula sisjiogunore tar idu dagilo. Ar tharattun bidei loinei Makidonia rejjiot gelogoi.
44020002	The sei baman phuri jade sigunore onek buk bani di jeinei Greece rejjiot lungilogoi.
44020003	The sidu tin mas thelo. Ar the Syria rejjiot jahajodi jebar oinei, Judaiune tare hab di thelak. Senottei the Makidonia rejjiodi jebartei thik gorilo.
44020004	Ei manuschun tar somare Asia dej song jeion, Beria sohorottun Sopater, thessalonika sohoro hullie Aristarkaloi Sekundu, Derbe sohorottun Gaius loi Timothi ar Asia dejor manus dijon Tykhika loi Trophima.
44020005	Igune akke-akke jeinei Troas sohorot amare barsei roiondoi.
44020006	Hintu moli no gullie Pidie utchobo dinuno porendi, ami Philippi sohorottun jahajot gori jeiei. Pas dino porendi ami Troas sohorot lunginei thararloi egottor olong ar sidu ek sapta thelong.
44020007	Saptar polim dinnuot, sisjio-gune jokkene eksomare pidie hotta goribartei ejchion, ar Paula tar hellie jebarloittei jugol oie hinottei, the thararloi hoda hode-hode reid song bhag oie.
44020008	Uguro tolat thara thubeionde siot onek lembo dhoreion.
44020009	Ekkuo phogodi hanat bojinei Eutyka nange ek jon gabur manus ghum jeie. Paula hoda hode, the ghume-ghume tin tolattun porineigoi tare mora bade tulliondoi.
44020010	Sebeden Paula tole lamineigoi tare sibi-sibi aza gorinei holo, “Mon jagulug no gorsio, haron tar ejo poran age.”
44020011	Sebeden Paula aro ugure udineigoi pidie hotta gorinei helo. Ar the hoda hode-hode phor olo. Sebeden the gelogoi.
44020012	Ar thara gabursiere nejeiondoi. The jeda oie hinottei tharar baari sahoj barilo.
44020013	Sebeden ami akke-akke jahajchanot jeinei ar jahajot gori Assos adamanot gelong. Siottun Paulare tuli lobonggoi gori mone-mone thik gorsei. Haron the ugum dede jei the torbuo jebar thik gorsie.
44020014	Ar Assos adamot ami tare lak peinei tuli loinei Mitylene sohorot gelong.
44020015	Siottun ami jahajot gori gelong ar tar hellie ami Kios dippuo uju lungilongoi. Aro tar hellie ami Samos dippuot lungineioi, Trogullio adamot roiegoi. Sebeden tar hellie ami Miletus sohorot lungiegoi.
44020016	Haron Asia dejot ami somoi nosto gori no pei para, Ephesi sohoran tek habi pelai jebartei Paula thik gorsie. Haron judi sombob ole, the Pentikost Dinnuot Jerusalem sohorot lungibarloittei hijie-hijchie bajeie.
44020017	Miletus sohorottun Paula Ephesi sohorot manus dipadenei mondolir borjonnunore daga bajei dilo.
44020018	Ar jokkene sigune lungilakki, the tharare holo, “Tumi hobor po mui Asia dejot ejchiongge polim dinnuottun duri mui tomar moiddie hi poribhese roiong.
44020019	Beg niroittaniloi, sogo pani phelei phelei ar Judaiune more morei pheleibar seionde sienir darai porikkie moiddieo Probure mui sebona gorsiong.
44020020	Tumi hobor po tomartei jieni labhoban sieni mui ekkanio no rageinei tomare janei duong. Ar mui ghore ghore berei-berei hulomela gori tomare sigeiong.
44020021	Judaiunore ar Grik manuschunore shakki di di, Itchioro pokke mon phereibartei ar amar Probu Jisu Kristore bischias goribartei mui tharare janei duong.
44020022	“Ar ikkie tumi sawh, Pobitro Aptai more Jerusalem sohorot ja bajei der. Sidu mor hi obo hobor no pang.
44020023	Prottiek sohorot Pobitro Aptabuoi more uij dede doge mui bana ien hobor pangge jei jiel-hanagane ar hostogane more barsei age.
44020024	Hintu sienie more larei no pare, ar mor jibonan mortei moillio bilio mui mone no gorong. Hintu bana mor dumuro-dumurigan hujhi gori thum gorana ar Probu Jisuttun mui peiongge haman purei dena. Mor haman olode Itchioro doyegano sombonde gom hoboranore shakki dena.
44020025	Itchioro rejjiogano sombonde janei dibartei mui tomar begkuno idu jeiong. Ar ikkie sawh, mui hobor peiongge tumi mor muon aro no degibar.
44020026	Senottei, mui edchie shakki duongotte jei mui begkunor ni-duji loganor bodobagittun sarchuong.
44020027	Haron Itchioro beg hodagan tomare janei no die gori mui bagi no ragang.
44020028	Senottei, tomar ugure ar beg dolluo ugureo uijkar oio. Pobitro Aptai tharar moiddie tomare sedon seresta gorie baneie. The tar nijor loloi hinniede Itchioro mondolibuore soreio.
44020029	Haron ien mui hobor pang, mui janar porendi, era haande jharbuo hugur tomar moiddie sominei dolluo dongso goribakki.
44020030	Ar tomar moiddiettunio udinei, sisjiogun tharar pokke pharok gori nejeibartei jore-ie hoda hobak.
44020031	Senottei uijkar oio. Tin bojor song mui sogo pani phelei phelei reide-dine no thameie gori tomare jon bagene uij duongge sien monot tullio.
44020032	“Senottei bheilog ikkie mui tomare Itchiorbuo sidu gojei duongor. Ar tar doye hodaganotio mui tomare gojei duongor. Siene tomare gorei tuli paribo, ar pobitro oionde sigunor begkunor moiddie tomare odhiharo sompotti dibo.
44020033	Mui haror sona, rubuo bah habor lubbo no gorong.
44020034	Tumi hobor po mor ei adtanie mor dorkari jinijchani hamei die ar mor loge elakke sigunor dorkari jinijchanio hamei die.
44020035	Mui tomare sieni begkani degeiong. Tumio sedogkie gori ham gorsio. Bolneiegunore bol dibartei thajei ham gora pore. Probu Jisu hoiede hodagan monot tullio, ‘Pana darane denagan bes asirbad.’ ”
44020036	Paula sieni hoi phureinei, tharar begkuno loge adu pari porinei bor magilak.
44020037	Begkune gujhi-gujhi hani-hani Paulare aza gorinei sumilak.
44020038	Haron the hoiede jei thara tar muon aro degidak noi ar. Sei hodagandoi tharar baari monot dug phudilo. Thara sebeden jahajchanot song tare barei dilakkoi.
44021001	Ar edogkie olo, ami tharattun pharok oinei jahajot udinei uju podedi jeinei, Kos dippuot lungiegoi. Tar hellie Rhodes dippuot gelong ar siottun Pathara sohorot gelong.
44021002	Ar siot ekkan jahaj Phoenikia rejjiot jadte peinei, siot ami udinei ja dorilong.
44021003	Jokkene Kupra dippuo dega gelo, ami dippuo dokkinendi jeinei Syria rejjiot gelong. Tyre sohorot ami lamilonggoi. ar siot jahajchanottun mal-mattani lameion.
44021004	Ar sisjiogun suph peinei sidu ek sapta thelong. Aptar darai thara Paulare Jerusalem sohor song no jebartei holak.
44021005	Ek sapta phureinei, ami nigilinei aro ja dorilong. Sisjiogune tharar mog-puogun somot begkune amare sohoro barendi song barei duondi. Sebeden sagoro parot ami begkune adu parinei bor magilong.
44021006	Ar ami bidei lo-li gorinei, ami jahajchanot udilonggoi ar thara ghorot phiri gelak.
44021007	Tyre sohorottun duri amar porbhajchan phureinei, ami Ptolemai sohorot lunginei, bheilogkunore salam janeilong ar ami tharar loge ek din thelong.
44021008	Tar hellie, Paula somot ami jeinegoi ar Kaisarea sohorot lunginei prosarog Philibor ghorot somilonggoi ar tar loge thelong. The olode sat jonottun ek jon.
44021009	Ei manuschuottun seirbuo sodi gabur jhi elak ar thara muni dogkie gori hoda hoion.
44021010	Ami siot onek din thanar porendi, Agabas nange ek jon muni Judea dejottun lungilogi.
44021011	The amar idu einei Paular homor pijonigan loinei tar nijor ad-thengani siendoi baninei holo, “Pobitro Aptai edogkie gori hor, ‘Ei homor pijonigano girojchuore Jerusalem sohorot Judai manuschune edogkie gori banibak ar tare Be-jadtuno adot gojei dibag.’ ”
44021012	Ami sei hodagani suninei, ami ar sei jagano manuschune Paulare hujoli gorilong jene the Jerusalem sohorot no jai.
44021013	Sebeden Paula uttor dilo, “Hittei hanor ar mor monan bhangi duor? Haron bana banan haanaganottei mui jugol oi no agong, hintu Probu Jisur nange Jerusalem sohorot mui mori jebartei jugol oi agong.”
44021014	Senottei ami jokkene tare bujei no pari, ami ien hoinei olor olong, “Probur ischie doge ok.”
44021015	Ar sei porendi, ami bhudi jugoleinei Jerusalem sohor song gelong.
44021016	Kaisarea sohorottun hoiek jon sisjioio amar loge jeion. Thara amare Masonor ghorot nejeion ar ami siot rolonggoi. The olode Kupra dip hullie ar the olode polim sisjiottun ek jon.
44021017	Ami Jerusalem sohorot lungineioi, bheilogkune amare hujhi gori gojhi loion.
44021018	Tar hellie Paula ar ami oinniogun somot Jakobo sidu gelong. Ar siot beg borjonnun elak.
44021019	Paula tharare salam goranar porendi, tar hamano darai Itchiore Be-jadtuno sidu gorsiede sieni ekkan-ekkan gori bhangi holo.
44021020	Sien thara suninei Itchiorore baini gorilak. Ar sebeden thara tare holak, “Da, tui sa, hodok azar-azar Judai manjie bischias gorsion, ar thara begkune niomanottei utjogi.
44021021	Hintu tharare tor sombonde janeidie oiede jei tui bilie Be-jadtuno moiddie agonde beg Judai manuschunore sigeioschie jei thara Mosir niomani no paleidak. Tui hoioschie bilie jei thara puogunore sundu-sam habi no didak, ar tharar dosturani no adeidak.
44021022	Ami hi goribong sei? Tui ejchios bili sunilie, manjior jhagkuoi hamakkai thubeibo.
44021023	Senottei, ami tore jien hoi sien gor. Amattun ser jone soittio gorsion.
44021024	Sigun loinei tharar somot sudduo ogoi. Thara sul murei bartei tharar horojchun degoi. Sebeden begkune hobor pebakke jei tor sombonde hoionde hodagani soittio noi. Hintu tui Niomani paleile thara hobor pebakke jei tui Niomo doge agos.
44021025	Hintu bischias gorsionde Be-jadtunottei, temmangot ami thik gorsei die hodagan tharare legkiei. Sieni olode thara moktire gojeie jinij no hedak, lo no hedak, gortona mojori dinei morei phellie poshu era no hedak ar shanda no gortak, ar sei bara oinnio ekkan no paleidak.”
44021026	Tar hellie Paulai sei manuschun loinei tharar somot sudduo ologoi. Sebeden the mondirbuot jeinei sudduo oidie ses dinnuo janeilogoi, jene thara jon bagenettei pujo dipebak.
44021027	Ar sat din pureibar oinei, Asia dejottun Judai manuschune Paulare mondirbuot deginei goda manjior jhagkuo jodeinei tare dhorilak.
44021028	Sigune jogar pari-pari hodon, “Oh Israel jado manuschun, amare bol duo. Ei Manuschuoi amar manuschuno biruddie, niomo biruddie, ar ei jagano biruddie begkunore jagai jagai sigkie de. Ei bara, the Grik manuschun ei mondirbuo bidirie aninei ei pobitro jagan aw-pobitro gorilogi.”
44021029	(Haron ei agendi, Ephesi hullie Trophimare Paular loge sohoranot degkuon. Thara mone gorsionde, the tare mondirbuo bidirie bhoreiegi.)
44021030	Sebeden goda sohoran jagulug bodinei manuschun je jindi pai jadon. Thara Paulare dhorinei mondirbuottun nigilei anilak ar jogon-togon girier duorani nadilak.
44021031	Tare morei pheleibar sadonde lokkene, Romor soinniogunor senapotibuoδ sidu hoboran lungiegoi. The suinniede goda Jerusalem sohoranot jagulug uttie.
44021032	The jogon-togon hoiek jon ek shot jono ugure senapotiδ ar soinnio loinei tharar sidu daba-daba gelo. Judai manuschune Romor senapotibuoreδ ar soinniogunore deginei Paulare no maron ar.
44021033	Sebeden Romor senapoti-buoiδ einei Paulare jobdo gorilogi, ar tare dien shingolloi banibartei ugum dilo. Sebeden the honna ar the hi gorsie pujor gorilo.
44021034	Manjior jhagkuottun ek jone ekkan hon aro ek dagie ekkan hon. Jagulugot the soittio hodagan hobor no peinei, Paulare soinnio-gunor hembot bhoreibartei the ugum dilo.
44021035	Paula hembor phoidiegunot lungineioi, manjior jhagkuoi tare rage edok gori girilakkoi jei, soinniogune tare alok gorinei ni peion.
44021036	Haron pune-pune jeion manjior jhagkuoi jogar pari-pari hodon, “Pelo! pelo!”
44021037	Sebeden Paulare hembot bhoradegoi, the Roman senapotibuoreδ hujoli gorilo, “Mui torloi hoda hoi parim ni?” Romor senapotibuoi holo, “Tui Grik hoda janos ni?
44021038	Tui sei Egypt dejiabuo ni na, je hoiekdino agendi ekkan andolon tulinei ser azar manus hun gorie moruobomit nejeie?”
44021039	Hintu Paula holo, “Mui Tarsa sohoro hullie Judai manus. Mui Kilikia rejjior shadaron sohoro manus noi. Doye gorinei more manuschundoi hoda hobar de.”
44021040	Sebeden jokkene Paulare onumoti die olo, the phoidiegunot thieinei manuschunore adedi ijirie dilo. Ar jokkene begkune juro olak, the tharare Hebru hodadi holo,
44022001	“Bab-bheilog, ikkie mor rokkie hodagan suno.”
44022002	Paula Hebru hodadi tharare hode suninei, thara sittun bes juro olak. Sebeden the aro holo,
44022003	“Mui Judai manus, Kilikia rejjior Tarsa sohorot jormo. Hintu mui ei sohoranot Gamalielottun shigi-shigi dangor-digowl oiong. The more amar Purbo-puruschununor niomani shokto gori sigeie, ar edchie tomar begkuno dogkie Itchioro pokke muio utjogi elung.
44022004	Ar Podtan adeiegunore morei pelana song uttiesar gorsiong. Milie-morod mui tharare bani aninei jielot gojei duonggi.
44022005	Ei sombonde moharajguruthagurbuo ar beg borjono dolluo mor shakki agon. Tharattun mui bheilogkunottei sidi loinei, Damaska sohorot jeiong. Siot elakke sigunore sasti dibartei tharare Jerusalem sohorot bani anibartei mui jeiong.
44022006	“Ar edogkie olo, mui jade ar perai dibursie somoiot Damaska sohoro hai lungineioi, jhimid gori ekkan birat phor mor seropala phudilogi.
44022007	Sebeden mui madit borat gori porsiong ar ekkuoi roi more hode sunilung, ‘Saula, Saula hittei more uttiesar goror?’
44022008	Sebeden mui uttor dilung, ‘Probu, tui honna?’Ar the more holo, ‘Mui olunge tui uttiesar gorotte sibie, Nazareth hullie Jisu.’
44022009	Mor somarsiegune sei phoran deginei doreon, hintu more hoiede robuo thara no bujon.
44022010	Sebeden mui holung’ ‘Mor hi gora poribo, Probu?’Ar Probuie more holo, ‘Udinei Damaska sohorot sommoi. Tui hi goribartei mui tore thik gorsiong sidu tore begkani hoidie obo.’
44022011	Sei phorano tejchandoi mor sogkun morsion hinottei, mor somarsiegune more adot dhorinei Damaska sohorot bhoreilakkoi.
44022012	“Anania nange siot ek jon manus thedo. Niomo onusare the Itchior bhokto ar siot thande beg Judai manuschune tare gom hon.
44022013	The mor hai einei ar thieinei more hologi, ‘Bhai Saula, tor sogkun gom odog.’ Ar thik sokkene mui tare degilung.
44022014	Sebeden the holo, ‘Amar Purbo-puruschununor Itchiorbuor ischiegan tui hobor pebartei, Dhormittobuo degibartei ar Tar muor robuo sunibartei the tore bei loie.
44022015	Haron tui degkoschie ar suinnioschie sieni beg manuschunottei tui tar shakkidiebuo obe.
44022016	Ar ikkie tui hi barsei agos? Uth, baptisma lo. Probur nangan daginei tor pabpani dhoi pelagoi.’
44022017	“Ar edogkie olo, mui Jerusalem sohorot phiri einei ar mondirbuot mui bor magode be-us oinei porsiong.
44022018	Ar Probuie more hode degkuong: ‘Jhadi gor ar Jerusalem sohorottun jhadi gori nigili jagoi. Haron thara mor sombonde tor shakkigan no manibak.’
44022019	Sebeden mui holung, ‘Probu, prottiek synagog bagene thara hobor pan jei je tore bischias gore mui tharare jiel-hadang ar marong.
44022020	Tor shakkidie Stephanare lo phele dedonde lokkeneio mui siot hai elung ar tare morei pelana muio raji oiong. Tare morei peladonde sigunor haborani mui subi elung.’
44022021	“Sebeden the more holo, ‘Jagoi, haron mui tore iottun durot Be-jadtuno sidu dipadem.’ ”
44022022	Judai manuschune Paular hodagan sittur song sunilak. Sebeden thara jogar pari-pari hodon, “The baji thana lak noi, pelo! Pelo!”
44022023	Thara joi jogar parte, tharar ursie haborani phadi pheleion ar dhullie mela dedon.
44022024	Sebeden senapotibuoiδ Paulare hembo bidirie nejeibartei ugum dilo. Ar tar biruddie hittei joi jogar parton hobor pebartei mari mari pujor gora bajei dilo.
44022025	Paulare soinniogune samara duriloi bannionde lokkene, siot thiei agede ek shot jon soinnio ugure senapotibuoreδ the holo, “Duj sara gori ek jon Rom nagorig marana ainot age parapang?”
44022026	Ek shot jono ugure senapotibuoiδ sien suninei, the Romor senapotibuo sidu jeinei hologoi, “Tui hi goror seis hobotdar, haron ei manuschuo olode Rom nagorig.”
44022027	Sebeden Romor senapotibuoiδ einei Paulattun pujor gorilogi, “More ho tui Rom nagorig ni na?” Paula uttor dilo, “Oi.”
44022028	Rom senapotibuoiδ holo, “Ektal tengaδ dinei ei Rom nagorigkan mui hini loiong.” Hintu Paula holo, “Mui olungge jormo darai nagorig.”
44022029	Sebeden Paulare mari-mari pujor goribar oionde sigune jogon-togon pit lamilak. Romor senapotibuoiδ ek jon Rom nagorig the bannie bili buji parinei theo dorelo.
44022030	Tar hellie Romor senapotibuoiδ Paulare nojor bondittun iri dilo. Ar Judai manuschune hittei tare duj badei dedon sien the hobor pebar sai hinottei, the Rajguruthagurunore ar beg Sanhedrinuore azil obarlittei ugum dilo. Sebeden the Paulare lamei nejeinei tharar mujungot thie bajei dilo. Ar Paula Senhedrinnuot ekrini seinei holo,
44023001	“Bab-bheilog, Itchioro samne mui edchie song beg gom idie-ittaniloi agong.”
44023002	Sebeden moharajguruthagur Ananiai Paular hai thiei agonde sigunore Paulare mu sei suoreibartei ugum dilo.
44023003	Sebeden Paula tare holo, “Tui dhub hos-soreidie dogkiebuo, Itchiore tore suoreibo. Haron tui more niomo doge bijier goribartei boji agos. A hittei niomo biruddie gori tui more suoreibartei ugum dile?”
44023004	Paular hai thiei agonde sigune tare holak, “Itchioro moharajguru-thagurbuore tui goborte oi ni?”
44023005	Sebeden Paula holo, “Bheilog, the moharajguruthagur de mui hobor no pang. Haron Sastroie hoi, ‘Tor manuschunor sason-goriebuore no sorjeis.’ ”
44023006	Siot ek dagi olakke Sadduki dolottun ar ek dagi olakke Pharisi dolottun bili Paula hobor peinei, the Senhedrinnuot birat ro gori holo, “Bab-bheilog, mui ek jon Pharisir puo Pharisi. Morattun jiei uduona ashagano sombonde more bijier gora awr.”
44023007	Paula sei hodagan hoinei, Pharisigunor ar Saddukigunor moiddie birat torga-torgi bajilo. Ar siendoi manjior jhagkuo di bhag olo.
44023008	Haron Saddukigune honde jiei uduonagan nei, sorgo-dud nei, aptaio nei. Hintu Pharisigune duogan age gori manon.
44023009	Sebeden ekkan birat holorobo udilo. Pharisi dolottun dhormo niomo mastorune thajei torgo gorinei holak, “Ei manuschuor ami hitchu duj no pelong. Hintu aptai bah sorgo-dude judi tare hoi thele, Itchiorbuo biruddie judduo no goribong.”
44023010	Bes torga-torgi awr hinottei, Paulare shinie-shini goron bili Romor senapotibuoiδ dorelo. Senottei, soinniogun jeinei tharar moiddiettun Paulare bolajure aninei tare hembot nejeibartei the ugum dilo.
44023011	Hintu tar porendi reidtuot Probuie Paular hai thieinei hologi, “Sahoj gor, Jerusalem sohorot tui more shakki duoschie dogkie gori, Rom sohoroto tui more shakki die poribogoi.”
44023012	Phor oinei, hoiek jon Judai manjie dol ekkuo goton gorinei thara nije-nije sobot heinei holakke je, Paulare morei no phelele bhat-pani hedong noi.
44023013	Sei dolluot solis jonottun bes agon, jigune hu-ham goribartei goton gorsion.
44023014	Sigune rajguruthaguruno sidu ar borjonnuno sidu einei holakki, “Ami nije-nije sobot heiei, Paulare morei no phellie bhat-pani hedong noi.
44023015	Senottei tumi ikkine senhedrinnuo somot Romor senapotibuoreδ hujoli goro. Hellie the Paulare tomar idu ane para jei tumi aro tartun gome-dalei pujor goribade dogkie gori. Hintu the idu no lungiegi ami tare morei pheleibong.”
44023016	Hintu Paular bon puttuoi sei hapdi thana hodagan suninei, the jeinei hembot somineigoi Paulare hologoi.
44023017	Sebeden Paula ek jon ek shot soinnio ugure senapotiδ daginei holo, “Ei gabursiere Romor senapotibuor sidu neja. Haron tartun tare hoda hobar age.”
44023018	Senottei the tare Romor senapotibuorδ sidu nejeinei hologoi, “Bhondi oi agede Paulai more tar sidu daginei ei gabursiere tor idu mui anibartei magkie. The tore huno ekkan hoda hobar age.”
44023019	Sebeden Romor senapotibuoiδ gabursiere adot dhori ek huredi nejeinei juj gori pujor gorilogoi, “Tui more hi hode sas?”
44023020	Ar the holo, “Paulattun aro gome-dalei pujor goribakke dogkiegori, hellie Paulare tui senhedrinnuo sidu nejas para magibartei Judai manuschune raji oion.
44023021	Tui tharare no dis, haron solis jonottun bes manjie Paulare hapdi agon. Tare morei no phellie bhat-pani no hebak gori thara nije-nije sobot heion. Ikkie thara jugol oinei tore hujoli gorsionde sien barsei agon.”
44023022	“Ei hodagani tui more hoioschi bili harore no hos,” sieni hoinei Romor senapotibuoiδ gabursiere jebartei dilo.
44023023	Sebeden the dijon ek shot soinnio ugure senapotiδ daginei holo, “Di shot soinnio jugol goro, hottur jon ghora pidit gori jeie, ar di shot jon jadhi-bola manus. Edchie reidot noitai Kaisarea sohorot jo.
44023024	Sason-gorie Felixo sidu Paulare huno ekkan no oi para gori nejeibartei tharare ghora duo.”
44023025	The edogkie gori ekkan sidi legilo:
44023026	Mui Klaudia Lysia, Moha manonio sason-gorie Felixore salam janeinei legongor.
44023027	Judai manuschune ei manuschuore dhorsion ar morei pheleibar oion. Hintu soinnioloi mui lungineioi tare uddhar gorsiong. Mui hoi parilungge the olode Rom nagorig.
44023028	Hittei tare duj badei dedon haronan mui hobor pebartei mui tare tharar Senhedrinnuot nejeiong.
44023029	Mui hobor pelungge tare duj badei didonde olode tharar niomano prosonno sombonde. Hintu tare morei pheleibar bah bani tobar huno duj no pang.
44023030	Judai manuschune ei manuschuore hapdi agon bili more hoinei, mui tare tor idu jogon-togon padei dilung. Tare duj bade dedonde sigunoreo tar biruddie tor idu abitti diberlittei mui tharare ugum duong. Bejar no os.
44023031	Sebeden soinniogune tharare ugum die oiede doge, Paulare nejeion ar reide-reide tare Antipater sohorot annion.
44023032	Tar hellie, Paular loge jebar ghora pidit gori jeiegune gelakkoi, ar soinniogune hembot phiri elak.
44023033	Thara Kaisarea sohorot lungineioi, thara sason-goriebuore sidigan duondoi ar Paulareio tar adot gojei dilakkoi.
44023034	Sason-goriebuoi sidigan madanar porendi the hon rejjiottun ejchie pujor gorilo. The Kilikia rejjiottun bili hobor peinei,
44023035	Sebeden the holo, “Tore duj badei duonde sigun lungiliegi mui tor bijieran gori dim.” Sebeden Paulore Herode praetoriumotδ subidar dinei rageibartei the ugum dilo.
44024001	Pas dino porendi, moha-rajguruthagur Anania Kaisarea sohorot gelo. Tar loge hoiek jon borjon ar Tertulus nange ekkuo okil nejeie. The Paular biruddie sason-goriebuor sidu abitti gorilogoi.
44024002	Paulare azil goranar porendi, Tertuluse tare duj badei die arambo gorinei holo, “Tor sasonor darai ami hup shantie agi. Tui lamba gori seinei tui ei jadtuot unjol ani duos.
44024003	Moha manonio Felix, jagai jagai ar je huno pode ami onsur baari hujhi gori mani.
44024004	Hintu tor alsi gorsie no oi para, doye gori ekka sunibartei mui tore hujoli gorongor.
44024005	Haron ei manuschuo jagulug tuli die bili ami peiei. Goda songsaranot Judai manjior moiddie andolon tulo bajei de. Nazareth manjior dolot the olode ek lombor murubbi.
44024006	Mondirbuo pursondo the aw-pobitro goribar sesta gorsie. Ami tare dhorsiei ar amar niomo onusare ami tare bijier goribar seiei.
44024007	Hintu Rom senapotibuoδ Lysia einei bol-bola gori the amar adottun nejeiegi.
44024008	Tare duj badei diegunore tor idu ebartei the ugum die. Tui nije tare porikkie gorilie, ami tare duj bade di die sieni begkani hobor pebe.”
44024009	Judai manuschuneo sieni begkani oi bili hoinei raji oion.
44024010	Sebeden sason-goriebuoi Paulare hobartei shirie tighut-tighut gorsie hinottei, Paula holo, “Ei jadtuo ugure tui onek bojor song bijier gori ejor bili mui hobor pang hinottei, hujhi gori mortei mui uttor duongor.
44024011	Baro dinio no oi mui Jerusalem sohorot jeinei Itchior tobona gorsionggoi sien tui hamakkai hobor pebe.
44024012	Mondirbuot mui harorloi huobula gorte beg manuschunore synagogot ok sohoranot ok jagulug bajei dede thara more no pan.
44024013	Ikkie thara more duj badei didonde sieni tore proman di no paribak.
44024014	Hintu mui sien tor idu haam haang. mui olongge ek jon Podtan adeie ar sien thara ekkuo dol hon. Amar Purbo-puruschununor Itchiorbuo mui sengori tobona gorong. Niomo boibuot ar muniguno boibuot hoidie sieni begkani mui bischias gorong.
44024015	Itchioro iot mor asha age sien thara nijeio asha goron. mui bischias gorong jei mora manuschun, dharmig ar aw-dharmig duo-dagire Itchiore morattun jiei tulibo.
44024016	Sien uddischuo gori, Itchioro pokke ar manjior pokke poriskar idie-it pebartei mui onsur sesta gorong.
44024017	“Onek bojor porendi ikkie mui mor nijor jadtuore dan ar utchorbo dibartei ejchiong.
44024018	Sigunor moiddie Asia dejottun hoiek jon Judai manus einei mondirbuot more sudduo-sanggo ode degkuondi. Mor loge manjior jhag no elo ar mui huno jagulug no tulong.
44024019	Mor biruddie judi tharar hitchu thai, thara tor mujungot einei more duj badei dedokki.
44024020	Anole, mui Senhedrinnuo mujungot thiei agongge lokkene mor iot judi thara be-dhormi ham degei thele, iot agonde sigune nije hodok sale.
44024021	Bana ei jinijchan oi pare. Mui tharar mujungot thieinei jogar pari pari hoiong, ‘Morattun jiei uduonar sombonde more edchie tomar mujungot bijier gora awr.’ ”
44024022	Felixe sei hodagani suninei bijieran din phelei dilo. Podtano sombonde the gome-dalei hobor peinei holo, “Romor senapotibuoδ Lysia ele, mui tomar bijieran goridim.”
44024023	Paulare subidar dinei rageibartei ar tare ekka shadin dibartei ek shot jon soinnio ugure senapotibuoreδ the ugum dilo. Paular somarsiegune tar idu ejana ar tare jotton gorana sieni mana no goribartei the tare holo.
44024024	Hoiek din porendi, Felixe tar mogkuo Drusilla somot elo. Tar mogkuo olode Judai jad. The Paulare daga bajei dinei Kristore bischias gorsiede sombonde tartun sunilo.
44024025	Paula tare dharmigo sombonde, nijor domono sombonde ar ebode bijierano sombonde huobula gorte, Felixe dore holo, “Ikkiettei jagoi ar gom somoi phele mui tore daga bajei dim.”
44024026	Sei bidirendi, the Paulare iride para, Paulattun tengaδ pebar ashaio gorsie. Senottei the Paulare tugut-tugut daga bajei dinei tarloi hoda hoi.
44024027	Hintu di bojor porendi, Felixe bodoli oinei Porcia Festase elo. Ar Felixe Judai manuschunore mon paleidibar seie hinottei, the Paulare jielot bani phelei gelo.
44025001	Rejjioganot Festase lunginei, tin din porendi Kaisarea sohorottun the Jerusalem sohorot gelo.
44025002	Sebeden rajguruthagurune ar Judai manus-chunor murubbigune tare Paular biruddie janeilak ar abitti gorilak.
44025003	Paular biruddie tharare mon paleidibartei thara Festasore hujoli gorilak jene the Paulare Jerusalem sohorot azil obartei daga bajei de. Ar podot hab di theinei Paula ette morei pheleibartei.
44025004	Hintu Festase uttor dilo jei Paulare Kaisarea sohorot raga obo ar the nijeio sidu jhadi gori jebo.
44025005	The holo, “Senottei, murubbigune sidu thara mor loge jeiparibak. Sei manuschuor judi duj thai thara tare duj badeidi paribakkoi.”
44025006	Tharar loge Festase dos din thanar porendi, the Kaisarea sohorot gelo. Tar hellie the bijier gorede jaganot bojinei, Paulare anibartei ugum dilo.
44025007	Ar Paula lunginei, Jerusalem sohorottun jeionde Judai manuschune tar seropala thiei udilak. Thara Paulare shanggadik duj badei dilak jieni thara proman di no paron.
44025008	Sebeden Paula tare the rokkie goribartei holo, “Judai manuschunor Niomano biruddie ok mondirbuo biruddie ok Moharaj Kaisara biruddie ok mui hitchu duj no gorong.”
44025009	Hintu Festase Judai manuschunore mon paleidibar sai hinottei the Paulare uttor dinei holo, “Tui Jerusalem sohorot jeinei sidu mor mujungot ei hodaganir bijier obartei tortun mone hoi ni?”
44025010	Senottei Paula holo, “Kaisara bijier gorede jaganot mui thieiongi, ar iot more bijier gorana osit. Tui gome-dalei hobor pas mui Judai manuschuno sidu hitchu duj no gorong.
44025011	Haron mui judi duj gorie ong, bah moranar sasti pebar lak gori thele, mori jana mor huno abitti nei. Hintu judi ei manuschune more duj badei didonde sieni ekkanio soittio no ole, more huno jone tharar adot gojei di no paribak. Mui Kaisara sidu abitti gortung sang.”
44025012	Sebeden Festase murubbi-gundoi huobula gorinei the holo, “Kaisara sidu tui abitti gorilie, Kaisara sidu jeis.”
44025013	Hoiekdin porendi, raja Agripa ar Bernise somot Festasore salam janeibartei Kaisarea sohorot lungilogi.
44025014	Sidu thara onek din thelak hinottei, Festase Paular hodagan rajabuore holo, “Ek jon manus Felixe bondi gori phelei jei.
44025015	Mui Jerusalem sohorot elungge lokkene moha rajguruthagurune ar Judai manuschunor borjonnune tar sombonde more janeiondi, ar tar biruddie bijier gori dibartei hujoli gorsiondi.
44025016	Mui tharare uttor dinei hoiong, ‘Dujibuoi tare duj badeidiegundoi mujungo-mujungi oinei tar dujchanottun tare the bajeibartei sujuk no die gori morei pelana Rom nagorigor dostur noi.’
44025017	Senottei, thara eksomare mor idu einei bijieran diri phelei no die gori tar hellie mui bijiero jaganot bojinei manuschuore anibartei mui ugum duong.
44025018	Tare duj badeidiegune hobartei thiei udinei, mui asha gorsiongge doge thara tare huno ekkan duj badei di no paron.
44025019	Hintu tharar nijor dhormo sombonde tar biruddie hobar elo ar sien olode Jisur nange ek jon elo, jibe morsie ar Paulai the jeda oie bili hoi.
44025020	Mui sienir sombonde hobor no pang hinottei, sienor sombonde bijier gora oi para the Jerusalem Sohorot jebar mone hoi ni no hoi mui pujor gorsiong.
44025021	Hintu Paula jokkene bijieran moharaja Augustor sidu abitti seie, mui tare Kaisara sidu padei duong song tare rageibartei mui ugum duong.”
44025022	Sebeden Agripa Festasore holo, “Mui nijeio tar bijieran sunibar mone hoi.” Ar Festase holo, “Hellie tui tar bijieran sunis.”
44025023	Senottei tar hellie Agripaloi Bernise lunginei, senapotigunδ somot ar sohoranor ajol ajol manuschun somot bor gudhibuot jakjomog gori somilogoi. Ar Festasor ugumo onusare Paulare siot bhoreilakki.
44025024	Sebeden Festase holo, “Raja Agripa ar amar loge agode beg manuschun, ei manuschuo sawh! Tar sombonde goda Judai manuschunor jhagkuoi mor idu abitti gorsion. Jerusalem sohorot ar iduio jogar pari-pari hoion the baji thebar lak noi!
44025025	Hintu tar morana dondo obar lak bili the hitchu duj no gore bili mui hobor peinei, ar the nijeio moharaja Augusto sidu abitti seie hinottei, tare padei dibartei mui thik gorsiong.
44025026	Tar sombonde moharajare jodepode gori mor legibar hitchu nei. Senottei mui tomar begkunor mujungot, bes gori raja Agripa mujungot tare nigilei anilung. Ami tare porikkie goranar porendi tar sombonde hiju legibar thai para.
44025027	Haron mui mone gorongge duj badei no die gori ek jon bondi gori padei dena jukti noi.”
44026001	Sebeden Agripa Paulare holo, “Tor nijottei hobar tore onumoti die olo.” Sebeden Paula ad biji biji tar nijor pokke holo,
44026002	“Raja Agripa, mor pokke hobartei edchie mui tor mujungot thiei peinei mui baari bhaiggottie bili more mui mone gorongor. Judai manuschune more duj badei duonde sieni begkanir sombonde mor pokke hong.
44026003	Bischas gori tui Judai manuschunor beg dosturanir ar jagulugkanir sombonde podu hinottei, mor hodagani mon di suni thebartei mui tore hujoli gorongor.
44026004	“Agottun duri mui mor nijor jado sere Jerusalem sohorot roiong. Mui haroschie oiongge siottun duri mui hingori roiong beg Judai manuschune hobor pan.
44026005	Thara agottun duri hobor pan. Tharattun judi mone hoi amar dhormot shokto dolor mui ek jon Pharisi bili mor sombonde shakki di paron.
44026006	Itchiorbuoi amar Purbo-puruschununore dede ashagano soittiogan mui bischias gorong hinottei ikkie mui bijierot thiei pelunggi.
44026007	Sei soittiogan amar baro gojai pebar ashai, ega mone thara reide-dine Itchior tobona goron. Oh raja Agripa, sei ashagano sombonde Judai manuschune more duj badei duon.
44026008	Itchiore mora jiei tuli bili hittei tui bischias no goror?
44026009	“Nazareth hullie Jisu nangano biruddie mor onekkan gora poribo gori mui nijeio jodepode bhabi seiong.
44026010	Ar sedogkie Jerusalem sohorot mui gorsiong. Moharajguruthagurunottun odhihar peinei, onek sadhu manus mui jiel-hanat bhoreionggoi, ar sigunore morei peladonde lokkene mui sigunor biruddie vot duong.
44026011	Prottiek synagog bagene mui tharare nitto sasti duong, ar tharare mui sorja bajeiduong. Tharar biruddie mui shanggadik rak oinei, bi-deji sohorot pursondo mui tharare uttiesar gorsionggoi.
44026012	“Sieni gorte mui Damaska sohorot rajguruthagurunottun odhihar ar dipadeie uguman somot jade,
44026013	Oh moharaja, dibursie agajottun ekkan phor belanottun bes photpottie gori mor ar mor loge jadonde siguno seropalaio phuttiegidie mui degkuong.
44026014	Ar ami jokkene begkune madit porilong, ekkuo sobdoi Hebru hodadi more hode sunilung, ‘Saula, Saula, tui hittei more uttiesar goror? Suschieng jadhibuot ladi marana tortei aghattie age.’
44026015	Sebeden mui holung, ‘Probu, tui honna?’ Ar the holo, ‘Mui Jisu, tui uttiesar gorotte sibie.
44026016	Hintu udinei thie. Haron ienottei mui tor idu dega dilunggi: Tore sagorsie banebartei ar tui degilede ieni ar mui tore degeibar agede sienir shakkidie banebartei.
44026017	Tor nijor manuschunottun ar ikkie tore padei dimbie Be-jadtunottun mui tore rokkie gorim.
44026018	Tharar sogkun huli dibartei, andharottun phorot tharare phirei anibartei ar Soitano adottun Itchiorbuo sidu anibartei mui tore dipadangor, jene thara pabor hemagan pan para ar mor iot bischiaso darai pobitro oionde sigunor somare odhiharo sompotti pan para.’
44026019	“Oh raja Agripa, senottei sorgottun ejchiede ajhijiegano biruddie mui aw-mannio no gorong.
44026020	Akke mui Damaska sohorot agonde Judai manus-chunor sidu prosar gorsiong. Tar porendi Jerusalem sohorot elakke Judai manuschunor sidu ar goda Judea rejjiot elakke Judai manuschunor sidu mui prosar gorsiong. Mui Be-jadtuno siduio prosar gorsiong. Jene thara mon phireinei Itchiorbuo sidu phiron, ar mon phireion bili ham goron.
44026021	Sienittei Judai manuschune mondirbuot more dhorsion ar morei pheleibartei seion.
44026022	Sengori Itchiorbuottun sahajjio peinei, ejchiesong mui udinei sigon-dangor begkunor sidu shakki duongor. Ebode sienir sombonde munigune hoi jeionde ar Mosi hoi jeiede sieni bade mui hitchu no hong.
44026023	Kristo hosto bhug goribogi, morattun jiei ude the polimmuo obo, ar Judai manuschuno sidu ar Be-jadtuno sidu porano sombonde prosar goribogi.”
44026024	Engori Paula tare the bajeibar hoda horte seiet, Festase birat ro gori holo, “Paula, tor mada horab oie! Tui bes gori lega shiginei pagol oios!”
44026025	Hintu Paulai holo, “Oh moha manonio Festas, mui pagol noi hintu mui soittio hodagan ar haronan hongorte.
44026026	Mui mone gorong rajabuoi ieni begkani hobor pai, haron ieni hona bidirie gora no oi ar mui tare hulomela gori hoi parong.
44026027	Raja Agripa munigunor hodagani tui bischias goros ni? mui mone gorong tui bischias goros.”
44026028	Sebeden raja Agripai Paulare holo, “Tui more ekkattiei kristien banas.”
44026029	Ar Paulai holo, “Itchiorbuo sidu mui ien bor magong jei awlpo somoie ok bah bes somoie ok edchie tui ar je je mor hoda suner mor sigolan bade begkune oda.”
44026030	Paula ei hodagani hoieio rajabuoloi ar sason-goriebuoi thiei uttuon. Berniseo thiei uttie, ar siot tharar loge boi elakke siguneo thiei uttuon.
44026031	Thara sei gudhibuottun jeineigoi, thara-thara huobula gorton, “Ei manuschuoi moribar bah banan hebar moto ham no gore.”
44026032	Agripa Festasore holo, “The judi Kaisara sidu abitti no gorto ami tare iri di parilongun.”
44027001	Ami Italy dejot jahajot gori janagan thik goranar porendi, Augustan Regimentorδ Julia nange ek jon ek shot jon soinnio ugure senapotiδ elode sibiere Paula ar hoiek jon oinnio jiel porsie loge gojei duon.
44027002	Sebeden Adramyttium sohorottun ejchie jahajchanot udilong. Sien Asia dejor sagoro phare phare jaganit jebar oie. Thessalonika sohorottun Makidonia hullie Aristarka amar loge jeie. Sebeden ami jahajchanot gori gelonggoi.
44027003	Tar hellie ami Sidon sohorot lamilonggoi. Julia Paulare doye gorsie. Paula tar song somarsieguno sidu jeinei tar poran jurebartei the Paulare iri die.
44027004	Siottun ami aro jahajchanot gori gelonggoi. Boieran ami jeirtei mokkiettun bar hinottei, Kupra dippuor andole andole gelong.
44027005	Sebeden Kilikia ar Pamphylia rejjioganir sagoro paro hai sagoran phuri jei Lycia zelar Myra sohorot lungilonggoi.
44027006	Siot ek shot jon soinnio ugure senapotibuoiδ Alexandria sohoro jahaj Italy dejot jebar sien peinei, the amare jahajchanot tuli dilo.
44027007	Ami onek din lare-lare gori janar porendi, bole-bole Knidu sohoro paro uju lungilonggoi. Boierano sujuk nei gori ami ar jei no parilong. Sebeden ami Kret dippuor andole andole Salmon jagano uju lungilonggoi.
44027008	Bole-bole sien pak hei janar porendi, Dol Ghad honde jaganot lungilonggoi. Sien olode Lasa sohorano hai.
44027009	Onek somoi pelanar porendi, amar janagan birat aghattie oie. Senottei Paula tharare uij dilo, haron Ubos thanar somoien honatto bidi jeiegoi.
44027010	The tharare holo, “Oh bheilog, mui mone gorong ei jadtragan thum obode birat bipod somot ar onek hoti somot. Bana mal mattani ar jahajchan noi hintu amar jibonanio arebong.”
44027011	Hintu jahajchano sarangguoi ar jahajchano girojchuoi Paulai hoiede sienittun bes gori ek shot jon soinnio ugure senapotibuoreδ bujeion.
44027012	Jahajor ghadtan jarhalluo hadeibar upojukto noi hinottei, begbhage jebarloittei thik gorsion. Phoenikia sohoranot lunginei sidu jarhalluo hadeibarlottei asha gora oie. Sien olode Kret dippuot, dokkin pojim ar uttor pojim mokkie.
44027013	Dokkino boieran aste-aste jokkene bar, thara mone gorilakke jebar ari udilo. Sebeden tharar luo alan tulinei, Kret dippuor phare phare ja dorilak.
44027014	Hintu hanekkon porendi, Euroklydon honde ekkan bor boier belo.
44027015	Sebeden jahajchan bor boieranot porilo, ar jahajchan boierano mokkie jei no parinei boierane nejar.
44027016	Klauda honde dippuor andole-andole, bole-bole sigon nawgan nigilei parsion.
44027017	Sien panit lamei parinei, jahajchano tole hajhiloi banilak. Syrti Sorbuot adikkie uduondoi bili dore, pangeien tole phelei dinei di ja bajei duon.
44027018	Tubolot bes gori dug peiei hinottei tar hellie pojabiriegani panit phelei duon.
44027019	Tin dino dijiet jahajchanor aittierani amar nijor adtoi panit phelei dilong.
44027020	Onek dinsong belo mu ar thara mu no degi ar tubolan onsur uder. Sejot, ami bajibar asha areiei.
44027021	Onek din ubos thanar porendi, Paule tharar moiddie thieinei holo, “Bheilog, mor hoda suno. Kret dippuottun ami no edong edokkani hoti ar edokkani nosto no olun.
44027022	Hintu mui tomare buk bani duongor, no doreo! Haron huno jon no moribong, bana jahajchan nosto obode.
44027023	Haron gelle reidot, mui sebona gorongge ar mor Itchiorbuottun ekkuo sorgo-dud mor hai thieinei hoiegi.
44027024	‘Paula, no dores! Tui Kaisaror mujungot thiei pebegoi, ar sa, tor loge jahajchanot gori jadonde sigun begkun Itchiore tore hujhie die.’
44027025	Senottei bheilog, no doreo. Haron mui Itchior bischias gorong ar more hoiede doge obo.
44027026	Hintu amar je huno ekkuo dibuot uduo poribogoi.”
44027027	Soiddio dino reidtuot, Adriatik sagorot tubole ejosong endi-undi amare nejar. Perai reid song bhagot jahajchanor manuschune mone gorilakke thara hulo hai etton.
44027028	Thara sobdo bajeinei pelakke panigan huri biong gobhin. Aro hottur jeinei abar sobdo bajeinei pelakke panigan pondoro biong gobhin.
44027029	Sebeden adikkie silo ugure uduondoi bili dore, jahajchano pajhattun seiran luo al phelei duon, ar phor obartei bor magi magi thelak.
44027030	Jahajchano ugurettun luo alani phelei dedonde dogkie gori jokkene sigon nawgan panit lamadon, jahajchanor manuschune jahajchanottun dhei jebarloittei sadon.
44027031	Paula ek shot jon soinnio ugure senapotibuoreδ ar soinniogunore holo, “Ei manuschun jahajchanot no thele, tumi baji parta noi.”
44027032	Sebeden soinniogune sigon nawgano hajhigani habi dinei phelei dilak.
44027033	Phor awtte lokke, Paula begkunore bhat hebartei hujoli gorinei holo, “Edchie soiddio din olo tumi bhat-pani no heie gori eksottie barsei ago.
44027034	Senottei, bhat hebartei mui tomare hujoli gorongor. Haron bhattun olakke tumi bajibartei, hittei hodosele tomar madattun ekkan sulo porto noi.”
44027035	The sei hodagani honar porendi, pidie adot loinei begkunor mujungot Itchiorore hujhi hoda honar porendi hotta gori-gori ha dorilo.
44027036	Siendoi begkunor sahoj barilo ar begkune bhat helak.
44027037	Ami begkune di sho shiehottur jon jahajchanot elong.
44027038	Sebeden thara ped boron heinei, thara jahajchan padol goribartei ghomun panit phelei dilak.
44027039	Phor oinei thara jagagan no sinilak. Hintu thara ekkan ghona ar ekkuo sor degkuon jiot parilie jahajchan bhirebartei thik gorsion.
44027040	Sebeden thara luo alani sagorot phelei dilak. Sieni gorte pangeigano hajhigani areion. Boierot porda haboran tangi dinei bhirebartei selak.
44027041	Hintu dien ghulot porinei jahajchan muro ugure udilogoi. Agagan shokto gori bajhi theinei no sattiei ai. Hintu pajhagan pani tubolo bari hei bhangi jeie.
44027042	Jiel porsiegune shajuri jeinei dhei jan bili, soinniogune tharare morei pheleibartei thik gorsion.
44027043	Hintu ek shot jon soinnio ugure senapotibuoiδ Paulare bajeibartei sigune tharare morei pheleibartei mana gorsie. Ar je shajuri pare jham mari jeinei akke murot udibarloitei the ugum dilo.
44027044	Sebeden hodogkune nawt gori uttuondoi, ar hodogkune jahajchanor bhanga hottat gori uttuondoi. Sedogkie gori begkune gome-dalei muro ugure uttuondoi.
44028001	Muro ugure udinei oi hobor pelakke sei dippuo Malta hon.
44028002	Sei dippuor manuschune egahora lobiot gorsion. Amattei agun jalei dinei amare dakkuon, haron jhor der ar thanda.
44028003	Ar Paula ek thara darbuo aninei agunanot dinei, gorom peinei ekkuo jamuro sab nigili einei Paular adtanot huttiegi.
44028004	Sebeden dippuor manuschune sabpuo tar adtanot dulo-dulo gori deginei, thara-thara huobula gorton, “Ei manuschuo hamakkai hun gorie obo. Judio sagoranottun uddhar oi eleio, Soittiogane tare bajibar no der.”
44028005	Hintu the jhagereinei sabpuore agunanot phelei die ar tar hitchu bis no bai.
44028006	Thara mone gorsionde the phulibo bah borat gori porinei moribo. Hintu thara bhalukkon tare sei theinei ar tar hitchu hoti no oidie deginei, tharar monani phireinei hoionde je the ekkuo Itchior.
44028007	Sei lokkene dippuot, Publia nange ek jon murubbir sei bamot jaga elo. The amare tar ghorot daginei tin din rageie.
44028008	Ar edogkie olo, Publiar babpuo jhor ar shang oinei pori elo. Paule tar sidu jeinei tare adtuli dinei bor magi dinei gom gorilo.
44028009	Sien onar porendi, dippuor oinnio aw-sugkiegune elak ar Paule tharare gom gori dilo.
44028010	Thara amare onek hittendi lobiot gorsion. Ami jadegoi, amar hi hi lage thara amare duon.
44028011	Tin mas porendi, ami Alexandriar jahajot gori gelong. Sienot Jama Bheior mokti ageie elo. Siene jarhalluo dippuot hadeie.
44028012	Syraku sohorot ami laminei siot tin din roiei.
44028013	Siottun guri jeinei Rhegium sohorot lungiegoi. Ar ek din porendi, dokkino boieran beinei tar hellie Putheoli sohorot elong.
44028014	Siot hoiek jon bheilog lagot peinei thara amare boleinei tharar loge ek sapta thelong. Ar sengori ami Rom sohoro mokkie gelong.
44028015	Rom sohorottun bheilogkune amar ejanar sombonde suninei, thara amarloi lak pa-pi obartei, Appii Bazar ar Tin Hotel song ejchuon. Paula tharare deginei, the Itchiorore donniobad dilo ar sahoj elo.
44028016	Ami Rom sohorot lungineioi, ek shot jon soinnio ugure senapotibuoiδ jiel hadiegun hembot ajol netabuore gojei diegoi. Hintu Paula gai-gai ek jon subidarloi thebartei the onumoti dilo.
44028017	Tin din porendi Paula Judai murubbigunore eksomare dagilo. Thara eksomare thubeinei, Paula tharare holo, “Bab-bheilog, judio amar manuschunor biruddie bah amar Purbo-puruschununor dosturani biruddie mui hitchu gori no theleio, tobuio more Jerusalem sohorottun Romor manuschunor adot bondhi gori gojei duon.
44028018	Romor manuschune more porikkie goranar porendi, more morei phelebar moto duj no pan hinottei thara iri dibar seion.
44028019	Hintu Judai manuschune abitti gorinei, Kaisara idu mor abitti gora porsie. Mor jadtuor biruddie mor hitchu duj dibar nei.
44028020	Ei haronanottei mui tomare dega goribartei ar hobartei dagilung. Haron Israelor ashaganottei mui ei shingollandoi banan hei agong.”
44028021	Sebeden thara tare holak, “Tor sombonde Judea dejottun ami huno sidi no pei ar huno bheie einei tore bojong no hondi.
44028022	Hintu tui hi mone goros ami sien tortun sunibar sei. Haron ami hobor peiei jagai-jagai ei dolluor biruddie hon.”
44028023	Paulattei thara ekkuo din thik gorinei, onek manus the thaidie siot jeion. Tharare the beinniettun duri bellie song Itchioro rejjiogano sombonde gome-dalei bhangi dinei ar shakki die. Mosir Niomo boibuottun ar munigunor boibuottun Jisur sombonde proman die.
44028024	Paula hoiede hodaganiloi hoiek jone buj peion bischias gorsion ar hoiek jone bischias no goron.
44028025	Sebeden thara-thara mana mani no olo. Sejot Paula ei hodagan honar porendi thara gelakkoi, “Muni Isaiar darai Pobitro Aptai thik gori amar Purbo-puruschununore hoie.
44028026	‘Ei manuschuno sidu jeinei hogoi, “Sunde suniba, hintu no bujiba. Ar degode degiba, hintu no bujiba.
44028027	Haron ei manuschunor akkolani han oie. Tharar hanedi harai no sunon ar tharar sogkun hattuon. Anole, thara sogedi degibak ar hanedi sunibak. Ar tharar monaniloi bujinei phiribak ar adikkie mui tharare gom gori di dim.” ’
44028028	“Senottei, mui tomare janei duongor, Itchiore tar muktigan Be-jadtuno sidu padei die ar thara sien sunibak.”
44028029	Paula sei hodagani honar porendi Judai manuschune gelakkoi. Thara-thara shanggadik huobula gorilakkoi.
44028030	Ar Paula puro di bojor tar nijor bhara gorsie ghoranot thelo, ar je tar idu eje the tharare daginei bhorai.
44028031	Bug-doro gori the Itchioro rejjiogano sombonde prosar gorsie ar Probu Jisur sombonde sigkie die. Huno jone tare badha no duon.
45001001	Mui Paula, Jisu Kristor banidajibuo. Mui apostol obartei Itchioro gom hoboranot more nokbhaj gora oie.
45001002	Agendi sei gom hoboran tar munigunor darai Pobitro Sastroganit soittio gorsie.
45001003	Sei gom hoboran olode Itchioro Puobuor sombonde. The Davidor bongsot manus oinei jormeiegi.
45001004	The Itchioro Puo bili Aptar Pobitroganor hemoda doge ar tare morattun jiei tulinei janei die. The olode Jisu Kristo, amar Probu.
45001005	Tar darai ami doye ar apostolo haman peiei, jene beg jador manuschune tar nange bischiaschan manon.
45001006	Be-jadtuno loge tomareo Jisu Kristoi dakkie.
45001007	Rom sohorot jigun ago, ar Itchiore hos peinei sadhu manus obartei jigunore dakkie, tomare begkunore mui legongor. Amar Bab Itchiorbuoi ar Probu Jisu Kristoi tomare doyegan ar shantigan dedok.
45001008	Goda songsaranot tomar bischiaschano sombonde huobula goron hinottei, bego akke, mui tomartei Jisu Kristor darai mui mor Itchiorbuore hujhi hoda hongor.
45001009	Jei Itchiorbuore mui tar Puobuor sombonde gom hoborano hamanot mone-prane sebona gorong, the mor shakki age jei mui bor magode tomar nangani nitto hong.
45001010	Mui tomar idu ei paribartei onsur bor magong, jene Itchioro ischie ole je huno prokare sejot mui tomar idu ei parong para.
45001011	Mui tomare hoiekkani aptar dan dibartei tomarloi lag pa-pi obartei dab gori-gori agong, jene tumi shokto aw para.
45001012	Sien olode, amar iot agede bischiaschane tomare ar more sahoj de para.
45001013	Bheilog, tumi hobor po para jei, oinnio Be-jadtuno iot phol pa jeiede dogkie gori tomar iot daw phol pebartei mui tomar idu ebartei onek bar ebar seiong. Hintu ikkie song badha pori age.
45001014	Grik manuschunor sidu, Grik manus no idie sigunor sidu, gyenigunor sidu ar murukkogunor sidu mui olungge horoj heiebuo.
45001015	Senottei, mui jittur parong Rom sohorot agode siguno siduio gom hoboran prosar goribartei mui jugol oi agong.
45001016	Haron Kristor gom hoboranottei mui no lajang. Je ien bischias gore tartei ien olode mukti pebar Itchioro hemodagan. Gom hoboran akke Judai manusnunottei ar Grik manuschunotteio.
45001017	Haron ienot Itchioro dharmigkan dega jeie, jien bischiasottun bischias. Sien Sastrot lega doge oi, “Dharmig manuschun bischiaso darai bajibak.”
45001018	Haron soittiogan aw-dharmig-kandoi sabi ragande beg Itchior-sara ar be-dhormi manuschunor biruddie sorgottun Itchioro rakkan dega diegi.
45001019	Haron Itchioror sombonde hobor paidie jinij tharare degeie. Haron Itchiore tharare sieni degeie.
45001020	Haron songsaran sristi gora oiede siottun duri, sristi gora oiede jinijchanit, tar ononto hemodaganot Itchioro hatchiekkan tar dega no jaidie gunani porak-porak gori dega jeie. Senottei, tharar huno mab nei.
45001021	Thara Itchior hobor peineioio, tare Itchior bilinei mohima no goron. Tare hujhi hoda no hon, hintu tharar sintiegani aw-gunor ar tharar bhul monani hala oi age.
45001022	Thara gyeni holeileio behup oion.
45001023	Poji no jaidie Itchiorbuor mohimagan, poji jaidie manjior subhi, phegor subhi, ser thenggie jonturo subhi ar buk sejerei berande jib-bolar subhi bodolei duon.
45001024	Senottei tharar moiddie heyegani aw-mannio obartei tharar monanit pabor lubbogani hajor obartei gojei die.
45001025	Thara Itchioro soittiogan meyegandoi bodolei diduon. Ar juge-juge baini goronde Itchiorbuo, jibe Sristi gorie, sibiere tobona no gorinei, sristi gorsie jinijchani sebona goron. Amen.
45001026	Senottei Itchiore tharare aw-sorman oipaidie lubboganot gojei die. Haron tharar milieguneo niomo onusaran, be-niomo onusarandoi bodoli diduon.
45001027	Thik sedogkie gori morodtuneio, niomo onusare miliegunore hamot no lageinei, ek jone ek jonore lubbo gorinei morode-morode laj gore para ham goron. Sei upojukto hamo doge sastigan pebak.
45001028	Sei baraio, Itchioro gyenan thara rageibar no san hinottei, Itchiore tharare hojora monan gojei die, jene jien gorana osit noi sien thara goron para.
45001029	Beg be-dhormiganiloi, aw-shot shanda hamaniloi, dujtoganiloi, lubboganiloi, hu-monaniloi, hinsieganiloi, hun goranagandoi, jagulugkiegandoi, thoganagandoi, bojong monandoi thara boron oi agon. Thara gop die oion.
45001030	Thara manus sorjeie, Itchior hos no peie, moromara, phodani, bahadori gorie, bojong jinij abiskar gorie, ar bab-ma aw-mannio gorie oion.
45001031	Thara gom-bojong hobor no peie, aw-bischias-joggio, hos no peie, mab no die, ar doye-meye sara oion.
45001032	Je sieni gore, Itchioro dharmig bijiero onusare sigunor moribar lak bili thara hobor pei theleio, thara nijeio sieni goron ar sieni goronde sigundoio raji on.
45002001	Senottei, Oh bijier goroschie Manuschuo, tor mab nei. Haron tui sasti goroschie sien tuio goros hinottei, tui nije-nije dujot poros. Haron tui bijier goroschie sieni tuio goros.
45002002	Hintu ami hobor pei, sieni goronde sigunore Itchiore soittio onusare bijier gore.
45002003	Oh manuschuo, sieni goronde sigunore tui sasti duos, ar tui nije sieni gorinei Itchioro sastittun sari paribiede tui mone goros ni?
45002004	Tui hi tar shanggadik goman, soijjiogunan, hosto bhugkan obohela goros ni na? Itchioro gomane tor monan phirie bajei di parede sien hobor no pas?
45002005	Tomar akkol-hananor ar ulluor doge Itchioro ragor dinnuot tomar nijottei huttieri joma gori thor. Sei dinnuot Itchiore tar dharmig bijieran degebo.
45002006	The “prottiek jonore hamo onusare dam dibo.”
45002007	Je dhorjio dorinei mohima obartei, sorman obartei ar ononto jibono jinij eksottie togai, tare ononto jibon die obo.
45002008	Hintu jigune nijor labpan togan, soittiogan no manon hintu be-dhormigan manon, thara huttierigan ar rakkan pebak.
45002009	Je bojong ham gore, tharar prottiek jonor ugure dangor hosto ar jagulug ebo. Akke Judai manuschunor ugure ebo, sebeden Be-jadtunor ugureo ebo.
45002010	Hintu je gom ham gore, sigunor ugure baini, sorman ar shanti ebo, akke Judai manuschunor ugure, sebeden Be-jadtunor ugureo ebo.
45002011	Haron Itchiore harore eitzabor no gore.
45002012	Jigune Mosir niomanor sara gori pab gorsion, sigune Mosir nioman sara gori boij jebak. Ar jigune Mosir niomanot pab gorsion, sigunore Mosir niomano onusare bijier gora obo.
45002013	Haron jigune Nioman suinnion, Itchioro sogot thara dharmig noi. Hintu jigune niom palan, tharare dharmig dhora jebo.
45002014	Haron jokkene Be-jadtune jigunottun niom nei, niomanot agede doge gora gele, judio tharar niom no theleio, sien tharar niom oi.
45002015	Sigunor ontorot niomor haman lega age gori degan. Tharar idie-ittane proman degai, jei tharar sintiegane okte-okte duj de ar okte-okte mab de.
45002016	Sokkene Itchiorbuoi manjior guboniogani Jisu Kristor darai bijier goribode dinnuot mor gom hoborano doge obo.
45002017	Tumi daw Judai manus bili ho, niomano ugure nirbhor goro, ar Itchioro iot bar goro.
45002018	Tumi tar ischiegan hobor po, haron tomare niomanottun shigie oie ar begottun gom jinijchani mani lo.
45002019	Tumi shokto gori hobor pode, jei han manjiortei tumi olade pod degei die ar andharot agonde sigunottei tumi olade phor.
45002020	Tumi olade murukkogunottei sigeie, gurogunottei mastor. Niomanot tomar ek doronor gyen ar soittio age.
45002021	Senottei, tumi manjiore shigo, tumi nijore a hittei no shigo? Sur no gorsio gori tumi manjiore shigo, tumi a hittei sur goro?
45002022	Tumi ho, “Shanda no gorsio,” tumi a hittei shanda goro? Mokti hos no po hoinei tumi a hittei mondir luddo?
45002023	Niomanot tumi bar goro, nioman bhonggo gorinei tumi a hittei Itchiorore aw-sorman goro?
45002024	Haron Sastrot lega age, “Tomartei Itchiorbuor nangan Be-jadtunor moiddie sorjan.”
45002025	Haron Nioman judi palo, sundu-sam habanagan lab age. Hintu tumi judi Niom bhonggo goro, tomar sundu-sam habanagan, no habe para obo.
45002026	Senottei, sundu-sam no happiei ek jone judi Niomo doge dharmigkan ragai, tar sundu-sam no happiegan sundu-sam happie sannie dhora jebode noi ni?
45002027	Tomartun Nioman sejo okkiorbuo song age ar heyeganot sundu-sam happuo. Tobuio Niomanor biruddie tumi jo. Je heyeganot sundu-sam no habe, ar judi the Nioman puro gori palai, the tomare bijier goribuo.
45002028	Haron uguredi Judai manus ole noi, ar sundu-sam habanagan heyeganot ugure habanagan noi.
45002029	Hintu je bidirendi Judai manus, the jodepode Judai manus ar sundu-sam habanagan olode ontorot. Legaloi legkie noi, hintu aptat legkie, ar sienor bainigan manjiortun noi, hintu Itchiorottun.
45003001	Salen, Judai manjiortei hi shobidie age ar sundu-sam habanagan hi lab?
45003002	Je huno iet onek lab age. Bego akke, Itchiore Judai manuschunore tar hodagan phelei di jeie.
45003003	Salen, judi hoiek jone bischias no gorilie hi obo sei? Thara bischias no goronde siendoi Itchioror bischias-joggiogan loribo ni na?
45003004	Hamakkai noi. Sienor jagat, Itchiorbuo soittio ar prottiek manus olakke gal madie. Sien Sastrot legkiede doge, “Tor hodaloi tui dharmig os para, tore bijier gorilie tui jidos para.”
45003005	Hintu judi amar aw-dharmigkane Itchioro dharmigkan degai ami hi hobong sei? Itchiore amar ugure rak tulilie, tare be-dhormi hobong ni na? (mui manjior doge hongor.)
45003006	Hamakkai noi. A salen, Itchiore hingori songsaro manuschun bijier gore?
45003007	Haron mui gal madimbie siendoi judi tar oborug obartei Itchioro soittiogan bes oi jai, a hittei more ejong song pabi bili dhora jai?
45003008	Salen, ami a hittei no hoi, “Goman ebartei bojong ham gori”? Sedogkie gori amare thara barei-barei hondoi ar ami sedogkie gori hoiei bili hon. Tharare duj denagan thik age.
45003009	Salen hi? Ami tharattun bes gom ni na? Shobai noi. Haron ami duo-dagire honatto duj diei die, Judai manuschun ar Be-jadtun begkune pabor odinot tole.
45003010	Sien Sastort legkie age, “Huno jon dharmig nei, na, ek jonio nei.
45003011	Huno jone no bujon, huno jone Itchior no togan.
45003012	Thara begkune pazara phari jeiondoi, thara eksomare dorkar no lakkie oion. Huno jon gom ham no goron, na, ek joneo no goron.”
45003013	“Tharar todagun olakke hulo sidiesalo dogkie. Tharar jilaniloi phagara hoda hoion.” “Tharar jilanir tole dummuo sabor bis age.”
45003014	“Tharar muonit obisab ar tidie age.”
45003015	“ Lo phelei dibartei tharar thenganie jhadi-jhadi akkoloi.
45003016	Tharar podtanit dongso ona ar dugot poranagan age.
45003017	Shantir podtan thara hobor no pan.”
45003018	“Tharar sogkunot Itchiorore dhoranagan nei.”
45003019	Ami hobor pei, Niomane jien hoi sien olode, Niomanor tole agonde sigunore hoi, jene beg muoni bondo oi para ar beg songsaro manuschun Itchiorbuor mujungot duji on para.
45003020	Senottei, tar mujungot Niomano hamor onusare huno jonore dharmig gona no obo. Haron Niomanor darai manjie pabpan sinibak.
45003021	Hintu ikkie Itchioror dharmig-kan Niomanor bara dega jeie. Sienor shakkigan olode, Nioman ar munigun.
45003022	Jisu Kristore bischiaso darai agede Itchioro dharmigkanio begkuno sidu ar tare bischias goribakke siguno sidu dega jeie. Haron siot huno partokko nei.
45003023	Haron begkune pab gorsion ar thara Itchioro mohimaganot no lungibakkoi.
45003024	Jisu Kristor iot the shoreiede tar doyeganor darai the dam sara gori dharmig gona obo.
45003025	Bischiasor darai tar loganot, Kristore Itchiore tare hujhi gorede dali ijebe diegi. Ieno phol olode Itchior manuschunor ago pabpani hema gori dinei degelode jei the dharmig. Sorjiogunor darai Itchior sei pabpani hadei die.
45003026	Je Jisure bischias gorsie, sibiere the bijier gorie ar dharmig bili degebartei ei somoi the tar dharmigkan degeie.
45003027	Salen, baini goranagan hudu? Sien bad die oie. Hon Niomano darai? Hi hamor darai? Noi, hintu Bischiasor niomo darai.
45003028	Senottei, ami ien hoinei thum gori pari, ek jon manus bischiaso darai dharmig dhora oi, niomor hamano darai noi.
45003029	Nahi, Itchior bana Judai manuschunor Itchior de? The Be-jadtunoro Itchior noi ni na? The Be-jadtunoro Itchior.
45003030	Haron ekkuo gori Itchior age hinottei, the bischiaso darai sundu-sam happiegunore ar sundu-sam no happiegunore dharmig goreibo.
45003031	Salen, bischiaso darai nioman bhonggo gorilong ni na? Hamakkai noi. Sei bodoli, Nioman ami shokto gorilong.
45004001	Salen, manjior ijebe amar Purbo-puruschun Abrahame hi peie bili hobong sei?
45004002	Haron Abrahamore judi hamo darai dharmig gona odo, tar bar goribar thelun, hintu sien Itchiorbuor mujungot no thelun.
45004003	Haron Sastroie hi hoie? “Abrahame Itchiorore bischias gorsie, ar sien tare dharmigkanot gona oie.”
45004004	Je ham gore, tar haman dan dhora no jai hintu bedon dhora jai.
45004005	Hintu Itchiorbuo olode Itchior sara manuschunore dharmig gonie. Je ham no gorsie gorinei Itchiorore bischias goribo, tar bischiaschan Itchiore dharmigota bilinei gonibo.
45004006	Davide sei hodagan hoie. Ham sara gorinei Itchiore dharmig gonilie sei manuschuo hoballie.
45004007	“Jigunor niom sara hamani mab die oie sigun hoballie. Ar jigunor pabpani muson gori die oie.
45004008	Jei manuschuor pabpani PROBUIE dai no goribuo the hoballie.”
45004009	Salen, sei asirbadtan bana sundu-sam happiegunor ugure eje, nahi sundu-sam no happiegunor ugureo eje? Haron ami hoi, bischiaschanottei Abrahamore dharmig gona oie.
45004010	Salen, sien hingori gona olo? The sundu-sam happiede lokkene nahi, sundu-sam no habede lokkene? Hamakkai sundu-sam happiede lokkene noi, hintu sundu-sam no habede lokkene.
45004011	Sundu-sam habanagan the peiede olode ekkan sinno. Bischiasor darai the peiede dharmigkanor marga olode sien. Sundu-sam no habode Bischiasor darai dharmigkan the peie. Senottei, jigune sundu-sam no habi theleio, je bischas gorsie sigunor begkunor bab oie, jene dharmigkan tharar ugureo gona oi.
45004012	Abrahame bana sundu-sam happiegunor bab noi, hintu the sundu-sam no habode peiede bischiaschan Purbo-puruschun Abrahame adeiede bischiaso huschuo je adai sigunor babpuo the oie.
45004013	Haron Abrahame ar tar bongsogune songsaran odhiharo sompotti ijebe pebar protiggiagan peion. Sien Niomano darai no pan, hintu Bischiasor darai peionde dharmigkanor darai sien peion.
45004014	Je Niomano doge theinei sien pan, salen bischiaschan hitchu noi ar huno moillio nei.
45004015	Niomane rakkan ane hinottei, jiot Niom nei siot Niom bhonggo nei.
45004016	Senottei, doyegan protiggiagano doge obartei, sien Bischiasor ugure nirbhor gore, jene sei protiggiagan Abrahamor beg bongsogunor ugure hamakkai oi. Sien bana Niomo doge noi, hintu Abrahamor bischias elode ugure nirbhor. The olode amar begkunor Purbo-puruschun.
45004017	Sastroie sien hoie, “Onek jador Purbo-puruschun mui tore banelung.” Jei Itchiorbuoi mora manjiore jibon de ar jare ami bischias gorsei sibier mujungot Abrahame amar bab olo. Sei Itchiorbuoi neidie jinijchanir sombonde agede dogkie gori the hoi.
45004018	Abrahame tar polim ashagan thum oinei, the asha gorinei Itchiorore bischias gorsie hinottei, the onek jador Purbo-purus oie. Sien Itchiore hoiede siendoi milie, “Tor bongsogun sedukkun obak.”
45004019	Tar bischiaschan hom no gorsie gorinei, the ek shot bojor oie hinottei the bujilode tar heyegan ar Sarir gorbhoganio morsie.
45004020	The Itchiorbuor protiggiagan bischias no annie gori shiongshama no gore. Hintu bischiaschan shokto gori Itchiorore baini gorsie.
45004021	The puro gori bischias gorsiede jei, Itchiore tare jien protiggia gorsie, sien goribar tar hemodaio age.
45004022	Senottei, “Sien tartei dharmigkanot gona oie.”
45004023	Sien bana Abrahamottei gona oie bili lega no oi.
45004024	Hintu sien amatteio. Je amar Probu Jisure morattun jiei tulliede Itchiorbuore bischias gore, tharareo dharmigkanot gona obo.
45004025	Amar aw-porattanittei Jisure mora bajei die, ar amare dharmig goragan obartei tare jiei tulo oie.
45005001	Senottei, Bischiasor darai dharmig gona oinei, amar Probu Jisu Kristor darai Itchiorloi milie mili olong.
45005002	Tar daraio ami Bischiasor darai doyeganot somilong. Ami sei doyeganot agi ar Itchioro oborug ashaganor phorti gorir.
45005003	Bana sien noi, hintu hosto bhugotio phorti gorir. Haron ami hobor pei hosto bhugot dhorjio bare.
45005004	Dhorjio thele sorittro gom oi, ar sorittro gom ole asha bare.
45005005	Ashagane amare laj no de. Haron amare die oiede Pobitro Aptabuor darai Itchioro hospanagan amar ontorot dali die oie.
45005006	Haron ami bolnei gori thagke thik somoie Kristo Itchior sara manuschunottei morsiegi.
45005007	Ek jon dharmig manjiortei ek jon morte hodin, ar ek jon gom manjiortei ek jon moribar sahojio gori pare.
45005008	Hintu amattei Itchiore tar hospanagan edogkie gori degeie: Ami pabi elongge lokkene Kristo amattei morsiegi.
45005009	Sienottun bes olode, Kristor logano darai Itchiore amare dharmig gonnie, ar tar darai Itchioro rakkanottun bajeibo.
45005010	Haron ami Itchioro sottru oi thagke, Itchiore the nije tar Puobuor moranaganor darai amarloi milie mili goreie. Ar milie mili goranar pholano baraio, tar jibonandoi ami mukti obong.
45005011	Ar bana sien noi, hintu amar Probu Jisu Kristor darai Itchioro siot daw ami porti goribong, haron tar darai ami ikkie milie-mili olong.
45005012	Senottei, ek jonor darai pabpan songsarot sommie. Thik sedogkie gori, moranagan pabpanor darai songsaranot sommiegi. Ar sengori, begkune pab gorsion hinottei, moranagan begkunor sidu shidie gelo.
45005013	Haron Nioman no ette pabpan songsarot elo. Hintu Nioman no elode lokkene pabpan no jai.
45005014	Tobuio, Adamor amolottun duri Mosir amol song moranagan sason-gorie elo. Ebar agede sibier dhoronor Adame bhonggo gorsiede dogkie gori pab no goronde sigunor ugureo, moranagane sason gorsie.
45005015	Hintu magana dan oborad-tano dogkie noi. Haron ek jonor oborador darai onek manus morsion. Hintu onek manjior sidu bari jeiede Itchioro doyegan ar doyeganor danan sittun bes. Sei doyegan olode ek jonor darai ar sibie olode Jisu Kristo.
45005016	Ar danan ek jone pab gorsiede darai ejchiede sieno dogkie noi. Haron bijieran ek jono dujottun ejchie jienor darai sastigan ejchie. Hintu magana boksittan olode jien onek jonor dujor darai ejchie, jienor phole dharmigkan ejchie.
45005017	Haron ek jone judi duj gorinei, moranagane sei Manuschuor darai sason gorsie. Je alajhala doye ar dharmigkanor danan peie sittun bes sigunor jibonot sason-goribuo. Sigune tar darai sason goribak, ar sibie olode Jisu Kristo.
45005018	Senottei, ek jonor dujor darai begkunor sidu sastigan ejchie. Thik sedogkie gori, ek jonor dharmig hamor darai, dharmigkane begkunottei jibon ani die.
45005019	Haron ek jonor aw-mannior darai onek jonore pabi baneie. Thik sedogkie gori, ek jonor manjior darai onek jonore dharmig baneie.
45005020	Nioman ejchiede Niom bhonggogan barebartei. Hintu jiot pabpan bare doyegan sittun bes bare.
45005021	Sien olode, pabpane moranagandoi sason gorsie. Thik sedogkie gori, amar Probu Jisu Kristor darai doyegane dharmigkandoi ononto jibonottei sason-goribuo.
45006001	Salen, ami hi hobong? Doyegan bare para eksottie pab goribong ni na?
45006002	Hamakkai noi. Pabor nange ami morilie, a hingori pabor nange bajibong sei?
45006003	Ami jedog jon Jisu Kristo iot baptisma loiei, tar moranaganot baptisma oieidie hobor no po ni na?
45006004	Senottei, baptismagano darai moranaganot tar loge amare gara oie. Babor mohimagandoi Kristore morattun jiei tulo oiede dogkie gori, amio nuo jibondoi berana.
45006005	Haron ami judi tar morana-ganot ek ole, hamakkai tar jiei uduonaganotio ek obong.
45006006	Ien hobor pei, pabor dolabuo pharok goribartei amar puron manuschuore tar loge krosot die oie. Senottei, ami pabor banidaji noi ar.
45006007	Haron je morsie the pabottun sarsie.
45006008	Ikkie ami judi Kristor somare mori, ami bischias gori, amio tar somare bajibong.
45006009	Ami hobor pei, Kristore morattun jiei tulo oie hinottei morto noi ar. Moranaganor tar ugure hitchu odhihar nei ar.
45006010	Haron jokkene the morsie, the pabor nange umore-umorottei morsie. Hintu jokkene the jeda oie, the Itchiorottei jeda oie.
45006011	Thik sedogkie gori, tumio pabor nange jodepode gori morsio bili mone gorsio. Hintu amar Probu Kristor iot Itchioro nange baji thago.
45006012	Senottei, mori jebode tomar heyeganot tar lubpan maninei, pabpanore sason goribar no duo.
45006013	Tomar heyet onggogani pab goribartei be-dhormi aittier banebar no duo. Hintu morattun jiei uttie bili jugol gorinei tomar heyet onggogani dharmig aittier banebar Itchiorore gojei duo.
45006014	Haron pabpane tomar ugure sason goribar hemoda nei hinottei, tumi Niomo tole noi, hintu doyegano tole ago.
45006015	Salen hi? Ami Niomo tole noi, hintu doyegano tole hinottei, pab goribong ni na? Hamakkai noi.
45006016	Tumi hobor no po, tumi nije jare manibartei banidaji gori gojei duo, tumi tar banidaji ode? Pabore manibartei gojei dile the morei pheleibo. Mananaganore gojei dile dharmigkano banidaji oba.
45006017	Hintu Itchioror donniobad ok jei, judio tumi pabor banidaji ela, tumi ontoredi mannio, sei sigkiegan tomare die oie.
45006018	Ar tomare pabottun sari die oie hinottei, tumi dharmigkanor banidaji ola.
45006019	Tumi heyedi norom hinottei mui manjior doge hongor. Haron tumi jemon agendi niom sarattei nijor-nijor onggogani aw-poriskar ar niom saragani idu banidaji obartei gojei duo, thik sedogkie gori ikkie pobitroganottei nijor-nijor onggogani dharmiganottei banidaji ijebe gojei duo.
45006020	Haron tumi jokkene pabor banidaji ela, dharmigkanottun tumi shadin ela.
45006021	Ikkie tumi lajottei jinijchanittun hi phol pela sei? Haron sei jinijchanir thuman olode moranagan.
45006022	Hintu ikkie pabottun sarinei, Itchioro banidaji oinei, pobitro pholan, ar seschan, ononto jibonan pela.
45006023	Haron pabor bedonan olode moranagan, hintu Itchioro danan olode amar Probu Jisu Kristo iot ononto jibonan.
45007001	Jigune Nioman hobor pan sigunore mui hongor. Bheilog, jedogkon song baji tha jai sedogkon song Niomano odhiharo tole thei paidie hobor no po?
45007002	Haron mogkuoi jedogkon song tar negkuo baji thai sedogkon song niomo onusare tar negkuor odhiharo tole thai. Hintu judi tar negkuo mori gele, niomo onusare the tar negkuottun halas oi.
45007003	Thik sedogkie gori, judi tar negkuo baji thagke the aro ek jonore loi, tare shanda ho jebo. Hintu tar negkuo judi mori jai, the sei niomanottun halas obo. Ar judio the aro ekkuo neg lolegoi tare shanda ho no jebo ar.
45007004	Bheilog, thik sedogkie gori, tumio Jisu Kristor heyegano darai Niomano nange morsio. Tumi aro ek jonore loi pariba, sibie olode jare morattun jiei tulo oie jene, ami Itchiorore phol di pari.
45007005	Haron ami heyer doge thagke, niomor onusare pabor lubbogane moranaganor pholan dibartei amar heyet onggoganit ham gorsie.
45007006	Hintu ami ikkie amare Niomanottun halas gora oie, jiene amare dori elo sien morsie. Senottei, ami nuo Aptadi ham gorana, purona okkiorodi noi.
45007007	Salen ami hi hobong? Nioman pab hobong ni na? Hamakkai noi. Tar bodoli, Niomo darai no odo, mui pabpan no sinilungun. Haron judi Niomane no ho daw, “Tui lubbo no goris.” mui lubbogan hobor no pelungun.
45007008	Hintu pabpane Ugumanor sujuk peinei, mor iot beg jabotio bojong lubbogani ani die. Haron Nioman sara pabpan mora.
45007009	Eksomoi Nioman sara mui jeda elung. Hintu ugumani einei, pabpan jeda olo ar mui morilung.
45007010	Ar Ugumani, jienie jibon dibar elo, mui pelungge sienie moranagan anidie.
45007011	Haron pabpane Ugumanir sujuk loinei more thogeilogi, ar sieno darai more morei pheleilo.
45007012	Senottei, Nioman pobitro, ar Ugumanio pobitro, dharmig ar gom.
45007013	A salen, jien mortei gom siene more morei pelai ni na? Hamakkai noi. Hintu pabpan pab bili mui sinibartei, hubon gom sieno darai pabpane mor iot moranagan ani di die. Senottei, Ugumanir darai pabpan sie bes olo.
45007014	Haron ami hobor pei Nioman olode aptattei gom. Hintu mor manjior akkol age, pabor nange pabor sidu beja jeie.
45007015	Haron mui hi gorongor, mui no bujong. Ar mor hi goribar age sien mui no gorong. Hintu jien mui hos no pang sien mui gorong.
45007016	Salen mor jien no goribar elo sien mui gorong. Nioman gom bili mui ega hora manong.
45007017	Hintu ikkie ham gorede sibie mui noi, hintu pabpane mor iot agede siene ham gorer.
45007018	Haron mui hobor pang, mor iot (mor heyeganot) huno gom nei. Haron ischiegan mor loge age, hintu jien gom sien hingori pebo hobor no pang.
45007019	Haron mui gorimbie gom haman mui no gorong. Hintu bojong ham mui no goribaran mui gorong.
45007020	Ikkie judi mui jien no goribar sien mui gorong, sien goriebuo mui noi hintu sien obode pabpane jien mor iot thai.
45007021	Senottei, ikkie mui bujongge ei Niomane mor iot ham gorer. Mui gom ham goribar sele bojongan mor iot thai.
45007022	Haron bidirie-bidirie mui Itchioro Niomanot hujhi ong.
45007023	Hintu mor heyet onggot aro ekkan niom degong. Siene mor mono Niomanore uij der jiene mor heyet onggoganire pabor niomanot banidajit pelai.
45007024	Oh mui hendogkie iet agong! Ei heyegano moranaganottun honna uddhar goribo?
45007025	Amar Probu Jisu Kristor darai Itchiorbuore mui hujhi hoda hong. Senottei, mor monandoi mui Itchioro Niomo haman gorim, hintu heyegandoi pabor niomo haman gorim.
45008001	Senottei, je Jisu Kristor iot theinei heyet doge no solinei, Aptar doge sole tar huno duj nei.
45008002	Haron Jisu Kristo iot jibon dede Aptabuor Niomane morei pelaidie pabor niomanottun more halas gori die.
45008003	Haron heyeganot norom hinottei Niomane hitchu gori no pare hinottei, Itchiore tar nijor Puobuo pabir manjior heye dogkie gori di padeie. Pabottei the heyeganot pabpan duj die.
45008004	Aptadi no solinei, heyedi solidie manuschunottei gom Niomor Nioman purei dibartei tar Puo di padeie.
45008005	Haron jigune heyet pokke solon, tharattun heyet jinij mone hoi. Hintu jara Aptadi solon, tharattun aptar jinij mone hoi.
45008006	Haron heyet monan olode moranagan hintu Aptar monan olode jibon ar shanti.
45008007	Heyet monan Itchioro sottru hinottei, Itchioro Nioman no mane ar gorio no pare.
45008008	Senottei, jigune heyet pokke agon thara Itchior hujhi gori no paron.
45008009	Hintu tumi heyet pokke noi, Aptar pokke, ar judi jodepode gori Itchioro Aptabuo tomar iot thai. Jar Kristo aptabuo nei, the tar manus noi.
45008010	Ar judi Kristo tomar iot thai, pabor nange heyegan morsie, hintu dharmigkanottei Aptabuo olode jibon.
45008011	Hintu Jisure morattun jiei tulliede sibier Aptabuo judi tomar iot thai, Kristore morattun jiei tulliede sibier Aptabuoio tomar morede heyeganore tar Aptabuor darai tomar iot thaidie sibiei jibon dibo.
45008012	Bheilog senottei, ami olongge Horoj heie, heyet doge thebartei heyeganor noi.
45008013	Haron tumi judi heyet doge thago tumi moriba. Hintu tumi judi Aptabuor darai heyeganor hamani morei pelo tumi bajiba.
45008014	Haron jedog jon Itchioro Aptabuoi nejai, sigun Itchioror puo-shaba.
45008015	Haron tumi aro banidajit poribar dhoranaganor aptabuo no po, hintu tumi palok aptabuo peio jiber darai ami hoi, “Oh Abba, Ba.”
45008016	Itchioro Aptabuoi amar aptabuoloi shakki dede jei ami olongge Itchioro puo-shaba.
45008017	Ami Itchioro puo-shaba hinottei, ami Itchioro odhiharo sompotti peiegun ar Kristor somare odhiharo sompotti peiegun olong. Ami judi tar somare hosto pei, tarloi eksomare oborugio obong.
45008018	Haron mui mone gorongge amar ikkie hosto bhug goranagani amar iot jei mohimagan dega dibogi siendoi tulona goribar upojukto noi.
45008019	Itchiore sristi gorsiede songsarane Itchioro puogun sebartei asha gori barsei age.
45008020	Haron sristigan aw-gunorano tole banidajit thuo oie. Mone hoinei noi, hintu Itchiorbuor darai ashagan no pureibartei.
45008021	Haron sristigano poji jaidie banidajittun nije Itchioro puoguno oborugkan shadinanot gojei die obo.
45008022	Haron ami hobor pei jei, goda sristigane ikkie song guro obar ped pirie dogkie gori mojora-hojora har.
45008023	Bana sien noi, hintu amio jigun Aptar ak-phol, amio nije-nije ontorot dug peir. Ar amar heyegan uddhar obartei, palokkan asha gori barsei agi.
45008024	Haron ami ashaganot mukti peiei, hintu dega jaidie ashagan asha noi. Salen, dega jaidie ashagan hittei asha gori thana?
45008025	Hintu ami judi no degidie sien asha gori thei, ami sien ega hore dhorjio dori asha gori thebong.
45008026	Thik sedogkie gori, amar bolneieganit Aptabuoi amare bol de. Haron amar hi bor magana osit ami hobor no pei. Hintu Aptabuoi amattei bor-nijes phelei phelei bor magi di die jien hoi para no jai.
45008027	Je ontoran porikkie gore the hobor pai Aptabuoi hi sintie gore. Haron Itchioro ischie doge sadhu manuschunottei Aptabuoi bor magi dide.
45008028	Ami hobor pei Itchior hos pande sigunottei ar tar uddischuoi doge daga oiede sigunottei beg jinijchanie gomortei eksomare ham gore.
45008029	Haron jigunore the akke duri hobor pai, sigunore honatto tar Puobuor subhi doge obartei akke duri the thik gorsie jene the onek bheilogottun polim puobuo oi para.
45008030	Sei bara, jigunore the akke duri thik gorsie sigunore the dakkie. Ar jigunore the dakkie sigunore the dharmig gonnie, ar jigunore dharmig gona oie sigunore oborug gorsie.
45008031	Salen, ami sienire hi hobong? Itchior judi amar pokke thai, honna amar biruddie obo?
45008032	Je tar nijor Puobuoio amattei bad no dinei, amattei die, tar logeo amare beg jinijchani hulomela gori a hittei no dibo?
45008033	Itchiore beiloiegunor biruddie hi duj ebo? Dharmig goniebuo nije Itchiorbuoi.
45008034	Honna duj badei dibo? Kristoi the nije morsiegi. Aro sei bara, tare jiei tullie, ar Itchioro denedi amatteio bor magi derloi.
45008035	Kristor hospana-ganottun honna amare pharok goreibo? Hostogane ni na, dugkane ni na, uttiesarane ni na, bhadorattane ni na, uttie langdagane ni na, bipodtane ni na, nahi horgogane?
45008036	Sastrot lega agede doge, “Tortei goda dinnuo morilong. Morei pheleibar bera-shagolo dogkie amare gona olo.”
45008037	Hintu ienit begkanit amare hos peiede sibier darai ami jidiegunottun bes.
45008038	Haron mui shokto gori hobor pangge jei huno ekkane amare Itchioro meyeganottun pharok gori no paribo. Moranagane ok, jibonane ok, sorgo-dude ok, sason-gorie ok, hemoda-bolai ok, bortoman jinije ok bah bhobisot jinije ok.
45008039	Uguro jinije ok, nijo jinije ok, oinnio sristi gorsie jinije ok amar Probu Jisu Kristo iot Itchioro hospanaganottun amare pharok gori no paribo.
45009001	Kristo iot soittio hodagan mui hongor. Mui gal no madongor, mor idie-ittaneo Pobitro Aptabuo iot mor sombonde shakki der.
45009002	Mor monot baari monot dug age ar eksottie hosto lager.
45009003	Haron mortun mone horte jei mor bheilogkunottei, mor jadottei roktor doge obisab heinei mui Kristortun pharok odung.
45009004	Jigun Israel manus, jigunottun palokkan, mohimagan, suktigani, niom peiegan, Itchioro sebonagan, ar protiggiagani age.
45009005	Jigun olakke Purbo-puruschun, ar roktor ijebe tharattun Kristo ejchie, jibe begkunor ugure sason-gorie ar juge-juge baini goronde Itchior. Amen.
45009006	Hintu Itchioro hodagan brithai no jai. Haron jigun Israel jador, sigun begkun Israel jador noi.
45009007	Abrahamor bongso bili thara begkun tharar puo noi. Hintu, “Isaakor iot tharare tor bongso hobak.”
45009008	Sien olode, jigun roktodi puo sigun Itchioro puo noi. Hintu protiggiagano puogun bongso bili gona jai.
45009009	Haron ien olode protiggiagan, “Ejette bojor ei somoiot mui eim ar Sarar ekkuo puo obo.”
45009010	Ar bana ien noi, hintu Rebegkio ek jono darai ekkuo puo peie, ar sei manuschuo amar Purbo-puruschun Isaake.
45009011	(Haron gurogun no ode, huno gom bojong no gorte, Itchioro uddischuogan basonigano doge pureibartei, hamo doge noi, hintu je dakkie sibier doge obartei.)
45009012	Itchiore Rebegkare hoie, “Jettuoi honettuore sebona goribuo.”
45009013	Sastrot lega age: “Jakobore mui hos pang, hintu Esaure hos no pang.”
45009014	Salen, hi hobong? Itchiorottun hi aw-dharmigkani age nahi? Hamakkai noi!
45009015	Haron Itchiore Mosire hoie: “Mui jare hos pang, tare hos peim, ar mor jare sit puribo tare sit puribo.”
45009016	Senottei ien manjior ischie noi, dumurede sibier ischie noi, hintu meye gorede Itchiorbuor ischie.
45009017	Haron Pharao rajare edogkie gori Sastroie hoie, “Ienottei na mui tore ojolot tulliong jene tor iot mor hemodagan degei parong para. Ar mor nangan goda songsaranot janei duon para.”
45009018	Senottei tartun jare mone hoie tare meye gore ar jare hos no pebar mone hoi tare akkol han gori de.
45009019	Tui more hoi paros, “A hittei the duj badei de? Haron honna tar ischiegan badha die?”
45009020	Hintu Oh manuschuo, Itchiorbuo biruddie uttor die tui honna? Baneie jinijchane Baneiebuore hoboni, “A hittei more edogkie gori baneos?”
45009021	Hum baneiebuoi bah humorbuoi ek dola begottun sormanio hamortei ekkuo hum ar aw-sormanio hamortei aro ekkuo hum banebar tar phegkano ugure odhihar nei ni na?
45009022	Ar iot hi, judi Itchiore tar rakkan ar hemodagan degebartei sai. Senottei, the nosto goribar rakkandoi baari gai thai.
45009023	The doye gorede sigunore tar mohimagano alajhagan degebartei the honatto mohimaganottei baneie.
45009024	The amareo dakkie, bana Judai manuschunore noi, hintu Be-jadtunoreo dakkie.
45009025	Sien muni Hosea tar boibuot legkiede doge, “Mor manus noi die sigunore mor manus hom. Mor agojor manus noi die sibiere mor agojor manuschuo hom.”
45009026	Ar the hoi, “Ar edogkie obo, jiot tharare huo oie, sienot, ‘Tumi mor manus noi,’ hodaganor bodole tharare jeda Itchiorbuo puo, bili daga obo.”
45009027	Muni Isaiaio Israel manus-chunor sombonde edogkie gori jogar pari-pari hoi, “Judio Israelo bongsogun sagoro horoliganittun bes oleio, ugursiegun mukti obak.
45009028	Haron tar haman pureibo, dharmigkanot tar aiu badhi obo. Haron PROBUIE tar pittimit hanekkon gori goribuo.”
45009029	Muni Isaiai agendi hoiede doge, “Sorgo ‘soinniogunor PROBUIE’ hoiek jon amare bongso ekkuo phelei di no jedo, ami Sodom sohoro manuschuno dogkie olongun ar amare Gomora manuschuno dogkie goreilakkun.”
45009030	Salen, ami hi hobong? Jei Be-jadtune dharmigkan no togan sigune dharmigkan pelak, bischiaso dharmigkanio pelak.
45009031	Hintu Israel manuschune Niomano dharmigkan togande sigune Niomano dharmigkan no pelak.
45009032	Hittei no pelak? Haron bischiaso darai thara sien no togeinei, Niomano hamo darai togeion. Haron ujuot haidie silluot thara ujuot heion.
45009033	Sastrot lega age, “Sawh, Zaion sohorot ekkuo ujuot hebar ar azar haidie sil thoiong. Je tare bischias gore the huno din laj pedo noi.”
45010001	Oh bheilog, mor ontorane horte ar Itchiorottun mui bor magi duongge Israel manuschune mukti pan para.
45010002	Haron tharar sombonde mui shakki duongge jene, Itchiorottei tharar agoj thai hintu gyeno doge noi.
45010003	Haron thara Itchioro dharmigkan hobor no pan. Ar Itchioro dharmigkan no togeinei nijor dharmigkan goreibartei togan, ar Itchioro dharmigkanot gojei no duon.
45010004	Haron je bischias gore tartei Kristo olode Niomano thumanottei dharmigkan.
45010005	Haron Mosi Niomano dharmigkano sombonde legkie: “Manjie thara goronde hamani darai bajibak.”
45010006	Hintu bischiaso dharmigkane edogkie gori hoie, “Ontorot tui no hos, ‘Honna sorgot udibogoi?’ (Ugurottun Kristore anibalottei.)
45010007	Bah, ‘Honna tolanei gattuot jebo?’ (Kristore morattun jeda gori anibalottei.)”
45010008	Hintu Sastroie hi hoi? “Hodagan tor hai agegi, tor han ar ontorot.” (Sien olode ami prosar goridie bischiaschano hodagan.)
45010009	Itchiore Jisure morattun jiei tullie bili judi tui tor ontorot bischias goros ar muendi tare Probu bili haam haas, tui mukti pebe.
45010010	Haron ontoredi bischias gorinei dharmigkan pan, ar muendi muktigan haam haan.
45010011	Haron Sastroie hoi, “Je tare bischias goribuo, the huno din laj no pebo.”
45010012	Haron Judai manjior ar Grik manjior sere hitchu judo nei. Haron ekkui Probure je dage sigunottei the alajhala.
45010013	Haron, “Je PROBUR nangan dage the mukti pebo.”
45010014	Jare bischias no goron, tare hingori dagibak? Jar sombonde no sunon, sibiere hingori bischias goribak? Ar prosar gorie sara hingori thara sunibak?
45010015	Di no padeile hingori thara prosar goribak? Sastrot lega age, “Gom jinijor gom hobor ar gom hoborano shanti hodagan prosar goronde sigunor thengani hodog doul!”
45010016	Hintu beg bhage gom hoboran no manon. Haron muni Isaiai hoie, “Probu, honna amar hoda bischias goribuo?”
45010017	Senottei, sunilie bischiaschan eje ar sunonagan ejede Itchioro hodaganottun.
45010018	Hintu mui hongge, thara suinnion ni? Thara suinnion daw. “Gom hoboran annionde manuschunor sobdobuo goda songsarot jeie. Ar tharar hodagan pittimir thumsong jeie.”
45010019	Hintu mui hongge, “Israel manuschune hobor no pan ni na?” Polim Mosi edogkie gori hoie, “Jigun jad noi siguno darai mui tomar ugure pijhum gori di dim. Murukko jadtuor darai mui tomare rak tuli di dim.”
45010020	Sebeden muni Isaiae baari sahoj gori Itchioro hodagan edogkie gori hoie, “More no togande sigune more sup peion, ar more pujor no goronde siguno sidu mui dega oionggoi.”
45010021	Hintu Israel manuschunore the hoie, “Hoda no manonde ar ulluo manuschunore goda dinnuo mui ad babeie elung.”
45011001	Salen mui hong, Itchiore tar manuschun phelei dilo ni na? Hamakkai noi. Haron muio daw ek jon Israel manus, Abrahamor bongso, Benjamin gojadtun.
45011002	Akke duri hobor paidie tar manuschun Itchiore phelei no de. Nahi, Sastroie muni Elijar sombonde hi hoie sien hobor no po de? The Itchiorloi Israel manuschuno biruddie edogkie gori abitti die,
45011003	“PROBU, thara tor munigun morei phellion, tor pallieng-ghorani bhangi phelei duon, ar bana mui bagi agongge. Ar more morei pheleibartei togadon.”
45011004	Hintu Itchiorbuottun hi uttor elo? Itchiore tare hoie, “Baal mokti Itchiorbuore adu pari salam no gorsie sat azar jon mortei mui sara di thoiong.”
45011005	Sedogkie oleio, doyeganor basoni darai ejosong ek dagire bhagottun ugurei thuo oie.
45011006	Ar sigun judi doyer darai oi, salen hamo darai noi. Anole doyegan doye no obo. Hintu hamo darai ole, doyer darai no obo. Anole, haman ham no obo.
45011007	Salen hi? Israel manuschune togande sien thara no pan, hintu bhagottun ugursiegune sien peion, ar bagigunore han gori die oie.
45011008	Sastrot edogkie lega age, “Itchiore tharare gyen neie apta die. Sogedi no degon para, hanedi edchie song no sunon para.”
45011009	Ar Davide hoie, “Tharar tebilani idi ar unduro hijik ok. Ujuot hebar ghuttie ar hena ugureie ok.
45011010	Tharar sogkun no degon para andhar odog, ar tharar pidtani onsur gujong ok.”
45011011	Salen mui hong, Azar hebartei thara ujuot helak ni na? Hamakkai noi. Hintu thara pab gorsion hinottei tharare huttieri tuli dinei muktigan jene Be-jadtune pan para.
45011012	Ar tharar pab goranagan judi songsaro manjiortei lab oi, ar tharar phola phol no oinei Be-jadtunottei lab ole, thara hodog poripunno odak ar!
45011013	Oh Be-jadtun, mui tomare hongor: mui Be-jadtunottei ek jon apostol hinottei mor haman baini gorim.
45011014	Je huno prokare mui huttieri tuli dinei di mor jadottun hoiek jon mukti goribartei.
45011015	Haron Israelunore phelei dinei songsarloi judi milie-mili ole, tharare grohon goranagan hi obo, morattun jiei ude para obode noi ni?
45011016	Haron polim pholluo judi pobitro ole, goda dolabuo pobitro obo. Ar goragan judi pobitro ole, dhelagunio pobitro obak.
45011017	Ar hoiekkun dhela judi bhangi dinei, ar tumi jharbuo oliv gajchun, tharar loge tomare polop bani die oi, sebeden tumi tharar loge goragano bhag peie ar gajchuor ros bhag peie ola.
45011018	Senottei, dhelagunor biruddie bar no gorsio. Hintu tumi judi bar goro, monot rageio jei tumi goraganore no palor hintu goragane tomare palar.
45011019	Salen tumi hoi paro, “Dhelagun bhangi die oie jene siot more polop bani die oi.”
45011020	Thik age. Bischias no goron hinottei tharare bhangi phelei die oie ar tumi Bischiasor darai tigi ago. Phodani no gorsio, hintu doreo.
45011021	Haron Itchiore judi ajol dhelagun bad no dile, the tomareo bad no dibo.
45011022	Senottei, Itchioror goman ar pakka-pakkigan bhabi sawh. Je porsie tharattei hodin, hintu tomartei ole tumi judi tar gomanot eksottie thago tar goman tomartei thebo. Anole, the tomare habi phelei dibo.
45011023	Ar Israelunoreio judi bischias no gorsieganot eksottie no than, salen tharare polop bani die obo. Haron Itchiore aro tharare polop bani di pare.
45011024	Itchiore tomar jharbuo elade sien habi phelei dinei gom oliv gajchuot noi die sien polop gori die hinottei, Itchiore ajol dhelagun tharar nijor gajchunot polop bani no dibo ni na?
45011025	Oh bheilog, ei oghur gubonanot tumi aw-gyen bili mui tomare mone no gorongor. Anole, tumi nije gyeni bili mone goriba. Be-jadtunor somoien no phuroi song Israel manuschunore dol ham gori die oie.
45011026	Senottei, Sastrot lega agede doge beg Israel manuschune mukti pebak: “Uddhar goriebuo Zaion sohorottun ebo. The Jakobor manuschunor aw-dharmigkan dabei dibogi.
45011027	Haron ien olode mor thararloi protiggiagan ar, sokkene mui tharar pabpani dhoi phelei di dim.”
45011028	Gom hoboranottei thara tomar sottru, hintu bajiteiegunor sombonde Purbo-puruschununottei thara olakke Itchioro agojorun.
45011029	Haron Itchioro danan ar daganagan olode phirei no parsie.
45011030	Haron eksomoi tumi Itchior aw-mannio ela, hintu ikkie tumi tharar aw-mannioganottei tumi doyegan pela.
45011031	Thik sedogkie gori, tharaio ikkie aw-mannio elak jene, tomare die jeiede doyegano darai tharaio doyegan pan para.
45011032	Itchiore tharare begkunore aw-mannio bili mannie hinottei, the begkunor ugure tar doyegan ragei die.
45011033	Itchioror gyenan ar hobor panagan hodog shanggadik gobhin! Tar bijieran honna togei paribo ar tar podtan honna shub pebo?
45011034	Haron “Honna PROBUR monan hoi parsie? Honna tare bujei parsie?”
45011035	“Itchiore jene phirei de para honna tare akke die?”
45011036	Haron beg jinijchani tartun, tar darai ejchie ar beg jinijchani tartei. Mohimagan umore-umor tar ok. Amen.
45012001	Bheilog, senottei Itchioro doyeganor darai mui tomare hujoli gorongor. Tomar heyegani jeda, pobitro ar Itchiorottun monot pore para dali ijebe gojei duo. Sien olode tomar upojukto sebona haman
45012002	Ei songsaro doge no solinei, tomar monani puribotton gori nuo oio. Sebeden tumi proman peba Itchioro ischie doge huboni gom, gojhi lobar joggio ar puripunnuo.
45012003	Haron more die oiede doyegano darai mui hongge, tomar moiddie prottiek jone nijottei jedogkie gori sintie goribar elo sedogkie bar gori sintie no gorida. Hintu Itchiore prottiek jonore bischias dede doge moiddie gujoror gori sintie gorida.
45012004	Haron amar heyet onek onggo age hintu beg onggoganir ekkui ham noi.
45012005	Thik sedogkie gori, onek jon oleio Kristo iot ekkan heye ar gai-gaio ek jondoi ek jon somporko age.
45012006	Doyer darai onek bor peieidie doge hamot lagei. Muni dogkie gori hoda hobar ole, amar bischiaschano onusare muni dogkie gori hoda hoi;
45012007	lobiot hamot ole amar lobiot hamot lagei; sigkiet ole sigkiet lagei;
45012008	uschonit ole uschonit lagei; denat ole puro gori di; murubbi hamot ole uijkare murubbi hamot lagei; doye goranat ole hujhie doye gori.
45012009	Hospanagan phagara no gorsie hospana ok. Jien bojong sien hos no peio, jien gom sien dhori thago.
45012010	Bheior doye dogkie gori doye gora-gori gorsio. Nijottun bes gori oinnio jonore sorman gorsio.
45012011	Hamot alsi no oinei hammuo oio. Probure sebona gorte utchuo oio.
45012012	Asha gori hujhi oio. Hosto ele gaisuei thago, ega mone bor mago.
45012013	Hi-hi lage sadhu manus-chundoi diedi gorsio. Gorba lobiot gorsio.
45012014	Je tomare uttiesar goron sigunore asirbad duo, asirbad gorsio, geil no duo.
45012015	Hujhi oieguno loge hujhi oio, ar hanonde siguno loge hannio.
45012016	Tomar moiddie oinnio jondoi ekkui mon oio. Gourobot tomar monani no lageio, hintu niroit manuschundoi song porsio. Nijor mone gyeni no holeio.
45012017	Harore bojonggo hena bojonggoi no ugureio. Beg manuschuno sogo samne Gom ham gorsio.
45012018	Judi sombob ole jeddur paro begkundoi shantie thebar sesta gorsio.
45012019	Mor agojorun, hena no ugureio, Itchioro rakkanot gojei duo. Haron Sastrot lega age, “Hena ugurana haman mor. Mui hena ugureim,” Probuie hoi.
45012020	Senottei, “Tor sottrugunottun ped purilie bhat duo. Tharattun pani saj gorilie pani duo. Haron tui siennie gorte, tar mada ugure angie angara tuli dibe.”
45012021	Bojonganore jidibartei no duo, hintu bojongan gomandoi jitto.
45013001	Prottiek jone odhihariguno sidu niroit oio. Haron Itchiorbuottun bade ar huno jon odhihari nei, ar odhiharigun olakke Itchiore thik gorsie.
45013002	Senottei, je odhihariguno biruddie sole, the Itchioro ugumo biruddie sole. Ar je siguno biruddie solibo the nijor ugure sasti pebo.
45013003	Haron sason-goriegun olakke gom hamgoriegunottei dorebar noi, hintu bojong hamgoriegunottei dorebar age. Odhiharigune bojong ham goronde sigunore dor no lageibartei sasti lagan ni na? Jien gom sien goro, sebeden thara tomare baini goribak.
45013004	Haron the olode gom ham goribartei tor nange the Itchioro sagorsie. Hintu tui judi bojong ham goros, salen dores. Haron the magana-magana horgogan dhori no age. The Itchioro sagorsie hinottei je bojong ham gore sibier ugure hena ugureibartei tar rakkan tulibo.
45013005	Senottei, bana rakkan seinei noi, hintu idie-ittanotteio tar sidu niroit oio.
45013006	Haron ienottei hajanaio duo. Thara Itchioro sagorsie hinottei onsur thara ei jinijchani hial ragan.
45013007	Jare jien die pore sieni begkani duo. Hajana dibar thele hajanagun duogoi. Mal mattar hajana thele malo hajanagun duogoi. Jare dorebar age tare doreo, ar jare sorman goribar age tare sorman gorsio.
45013008	Hospanagan bade oinnio jinij bajei no thoio. Haron je hos pa-pi gore the Nioman purei de.
45013009	Niomane hoi, “Tui shanda no goris,” “Hun no goris,” “Sur no goris,” “Mijie shakki no dis,” “Lubbo no goris.” Aro oinnio silie judi thele, begkun ei hodaganot egottor oion. Sien olode, “Tor paralliegunore nijo dogkie gori hos peis.”
45013010	Hospanagane paralliegunore hoti no gore hinottei hospanagan olode Nioman purei denagan.
45013011	Ar ien goro, somoibuo hobor peio. Ghumottun jagibar somoi ejchie. Haron polim bischias gorsei die darane ikkie amar muktigan hai ejchie.
45013012	Reidtuo bidi gelogoi, dinno ejer. Senottei reido hamani bad dinei, dino aittierani loi.
45013013	Dinot bereidie dogkie gori gome-dalei berei. Holorobo no goribong ar mattol no obong, hanggi, lubbo no goribong, hoschie herengkal ar hinsie-nindie no goribong.
45013014	Hintu Probu Jisu Kristore loinei, heyegano lubboganore mon dinei sujuk no dile gom obo.
45014001	Bischiasot norom manus-chunore grohon gorsio. Monot shiongshama jinijchanit tare no nejeio.
45014002	Haron ek jone bischias gorinei begkani hei pare, hintu je bischiasot norom the bana tonpat hebo.
45014003	Je hai the oinnio jonore aw-pela no gorsie gori hok, ar je no hai the begkani haidie sibier bijier no gorsie gori hok. Haron Itchiore tare grohon gorsie.
45014004	Oinnio jonor sagorsiebuore bijier goriebuo tui honna? Sagorsiebuor jei odosat tar girojchuottun hoda. Haron Itchiore tare rageibo hinottei, the thebo.
45014005	Ek jone ek jonor ugure ek din dangor bili mone gori pare. Aro ek jone begkun dangor bili mone gori pare. Prottiek jone nijor monan buj dedok.
45014006	Je dinno palai, the Probur nange palai. Ar je dinno no palai, the Probur nange no palai. Je hai the Probur nange hai, ar je no hai. Haron the Itchiorore hujhi hoda hoi. Ar je no hai the Probur nange no hai. Ar the Itchiorore hujhi hoda hoi.
45014007	Haron huno jone nijottei baji no than ar huno jone nijottei no moron.
45014008	Haron ami judi baji thei, Probur nange ami baji thei. Ar ami judi mori jei, Probur nange ami mori jei. Senottei, ami mori jei bah baji thei ami olongge Probur.
45014009	Haron sei uddischuoi Kristo morsiegi ar jiei udinei baji age, jene the moragunor ar jedagunor Probu oi.
45014010	Salen, hittei tui tor bheibuore bijier goros? A hittei tor bheibuore aw-pela goros? Haron ami begkune Kristor bijiero jaganot thiei pebonggoi.
45014011	Haron Sastrot lega age, PROBUIE hor, “Mui jeda hinottei, prottiek jone mor mujungot adu pari salam gori pebakki, ar prottiek jile Itchiorore baini gori pebak.”
45014012	Siennie ole, ami prottiek jone nije-nije Itchioro sidu ijeb di pebonggoi.
45014013	Senottei, ek jone oinnio jone bijier no goribong ar. Sei bodoli, ien gorsio, bheilogkune azar no haan para, bah no poron para, ujuot hebar jinij tharar podot thoi no dibong.
45014014	Mui hobor pang ar shokto gori hobor pang Probu Jisu iot hitchu aw-pobitro nei. Hintu je prottiek jinij aw-pobitro bili mone gore, tartei sieni aw-pobitro oi pare.
45014015	Tor bhattunottei tui judi tor bheibuore monot dug lagei duos, salen tui hospanagandoi no solor ar. Jadtei Kristo morsiegi tare tor bhattunottei nosto no goris.
45014016	Senottei, tor goman bojong hobar no dis.
45014017	Haron Itchioro rejjiogan haana-dana gorana noi, hintu dharmigkan, shantigan ar Pobitro Aptat hujhi onagan.
45014018	Haron je ei hamanit Kristore sebona gore, Itchiore gojhiloi ar manjottun monot pore.
45014019	Senottei, shanti dede jinijchani ar oinnio jonore gorei tulede jinijchani lorei.
45014020	Bhadottei Itchioro haman nosto no gorsio. Beg jinijchani jodepode gori pobitro, hintu ek jone judi heinei, oinnio jonore azar hai para gore sien tartei bojong jinij.
45014021	Tor bheibuoi judi azar hai, monot dug pai, bah bischiasot norom oi, salen era haana ok bah mod haana ok bah je huno jinij no haanagan gom obo.
45014022	Tor sei bischias age ni? Itchiorbuor mujungot sien tortei rageis. Je jien nijore-nije dujot no pelai, sibie hoballie.
45014023	Hintu je haidie jinijchanit shiongshama thai, the bischiaso darai no hebo hinottei the nije-nije dujot poribo. Haron bischiaso darai no ole sien pab.
45015001	Ami bischiasot shoktogune ami nije-nije hujhi no oinei, bischiasot no romunor bharan lona osit.
45015002	Gorei tulibartei, prottiek jone paralliegunottei tar paralliebuore hujhi gorog.
45015003	Haron Kristoio nijore-nije hujhi no gore. Hintu Sastrot lega agede doge gorsie, “Tomare bodnam tangi duonde sigunor bodnaman mor ugure porsiegi.”
45015004	Haron jien agendi lega oie sien lega oiede ami shigibartei. Jene dhorjio dori thenei ar Sastroganot lega agede shantonagane amare asha de para.
45015005	Jisu Kristo onusare dhorjio ar shantona dede Itchiorbuoi tumi ek jone oinnio jonottei ekkui monan duok.
45015006	Tumi jene ek mon ar ekkan muendi Itchiorbuore, jibe ar amar Probu Jisu Kristor Bab mohima gori paro para.
45015007	Senottei, Kristo amare gojhi loiede dogkie gori Itchioro mohima obartei tumio gojhi lo-li goro.
45015008	Mui tomare hongor, purbo-puruschundoi gorsie soittiogan purei dibartei Itchioro soittioganottei Jisu Kristo sundu-sam happiegunottei sagorsie oie.
45015009	Sastrot lega agede doge Be-jadtune Itchiorore tar doyeganottei baini goron para. Edogkie gori lega age, “Ei senottei mui tomare Be-jadtuno sidu shakki dim, ar tor nange gid geim.”
45015010	Aro oinnio bhagot the hoie, “Oh Be-jadtun, tar manuschuno loge hujhi oio.”
45015011	Aro oinnio bhagot lega age, “Oh beg Be-jadtun, Probure baini goro. Begkun manuschune joi dhuni duo.”
45015012	Isaiai aro hoie, “Jesitun ekkan singor thebo. Sien udinei Be-jadtuno ugure sason-goribuo. Be-jadtunor tar iot asha thebo.”
45015013	Pobitro Aptar hemoda darai alajhala asha pebartei, asha dede Itchiorbuoi beg hujhiganiloi boron gori tumi bischias gorode doge shanti duok.
45015014	Oh bheilog, mor tomartei bischias age jei tomartun goman boron gori, beg gyeno puripunnuogan, ar ek jone ek jonore gorei tulonagan age.
45015015	Oh bheilog jai ok, Itchiore more doyegan die hinottei mui tomare mono tuli dibartei sohoj gori hoiekkani sombonde legilung.
45015016	Be-jadtuno sidu Jisu Kristor sagorsie ong para, Itchioro gom hoboran dhormothagurune gojande dogkie gori dibartei, ar Be-jadtuno sien Itchiore gojhiloi para ar Pobitro Aptai pobitro gore para.
45015017	Senottei, Itchioro jinijchor sombonde Jisu Kristo iot mor baini goribar haron age.
45015018	Haron hodadi ok hamodi ok Be-jadtunore manon para goreibartei, Kristo mor darai no gorede sieni ekkano mor hobar sahoj nei.
45015019	Oborug sinno hamedi, ar oborug hamedi Itchioro Aptar hemoda darai mui Jerusalem sohorottun duri goda Illyrikum rejjior seropala song Kristor gom hoboran puro gori prosar gorsiong.
45015020	Senottei, mui thik gorsiongge jei jaganot Kristo nangan ejo hobor no pan, sei jaganot prosar goribarlottei, jene oinnio jone tola tullionde sieno ugure mui no tulong para.
45015021	Sastrot lega agede doge goridung sang: “Jiguno sidu tare phogodang gora no oi, sigune tare degibak. Ar jigune tar hoda no sunon sigune bujibak.”
45015022	Ei sienittei, mui tomar idu ebar onek badha pori elo.
45015023	Hintu ikkie ei bamot mortei prosar goribar jaga nei ar, ar onek bojor olo mui tomar idu ebar dhap gorongotte.
45015024	Spain dejot mui gele, tomar idu eim. Haron mui jade tomare sebar dhap age, judio polim bar hanekkonottei tomarloi podot lak pa-pi oleio sahajjio obo.
45015025	Hintu ikkie sadhu manuschunore sebona goribarlottei mui Jerusalem sohorot jangor.
45015026	Haron sadhu manuschunor moiddie nadongsara manuschunore Jerusalem sohorot sahajjio dena, Makidonia, ar Akaia dejor manuschunottun baari mone hor.
45015027	Be-jadtune hujhi gori mone gortonde, thara sadhu manuschunor Horoj ugureie. Haron Be-jadtune judi aptar jinij bhag peie on, tharare heyet jinij denagan olode tharar daetto.
45015028	Senottei, mui sei danan di phureile ar Jerusalemor manuschune peion bili ses gora poribo. Sei porendi, mui Spain dejot jade tomar idu eim.
45015029	Hintu mui hobor pang, mui tomar idu ele, Kristor gom hoborano asirbadtan puro gori ani di dim.
45015030	Bheilog, Probu Jisu Kristor ar Aptabuor hospanar darai mui tomare hujoli gorongor. Mortei Itchioro sidu shanggadik bor magi dinei bol duo.
45015031	Judea dejot bischias no goronde sigunottun Itchiore more uddhar gore para, ar Jerusalem sohorot sadhu manuschuno sidu mor haman gojhi lon para mortei bor magi duo.
45015032	Itchioro ischie mote hujhi gori mui tomar idu ei parong para ar tomarloi jirei paronggi para mortei bor magi duo.
45015033	Shanti dede Itchiorbuo tomar begkuno loge thok. Amen.
45016001	Kenkheria mondolibuor sagorsie amar bon Phoebire mui tomar idu mor monot porsiebuo bili janei duongor.
45016002	Tare sadhu manjior dogkie gori Probur nange gojhi loio. Tar hamot jei tomartun tar jien lage sien tare bol duo. Haron the onek jonore boldie elo ar the nije moreio bol die.
45016003	Jisu Kristo iot mor hamot phagot sommie, Priskillare ar Akuilare salam janeio.
45016004	More bipodottun sharebartei tharar gortonagun gojei duon. Tharare hujhi hoda hoie bana mui noi, beg Be-jadtuno mondoliguneio tharare hujhi hoda hon.
45016005	Thik sedogkie gori, tharar ghoro mondoligunoreio salam janeio. Akaia dejot Kristor polim pholluo oiede, mor agojor Epanetare salam janeio.
45016006	Amattei onek ham gorsiede Merire salam janeio.
45016007	Andronikare ar Juniare salam janeio. Thara olakke mor sodorsie ar eksomare jiel-hadie. Thara apostoluno dogkie dorkari manus. Mor agendi thara Kristo iot elak.
45016008	Probu iot mor agojor Ampiliare salam janeio.
45016009	Kristo iot amar hamot phagot sommie Ubanure, ar mor agojor Stakure salam janeio.
45016010	Kristo iot monot porsie Apellese ar Aristobular ghorbogunore salam janeio.
45016011	Mor sodorsie, Herodienore salam janeio. Probu iot agonde Narkasir ghorbogunoreo salam janeio.
45016012	Probu iot hadoni gorsionde Trypenare ar Tryphosare salam janeio. Probu iot onek hadoni gorsiede agojor Persisoreio salam janeio.
45016013	Probu iot basoni oie Rufore salam janeio. Tar mabuore, jibe moro ma oi, sibiereo salam janeio.
45016014	Asynkriture, Phlegonare, Hermesore, Patrobore, Harmasore, ar tharar loge agonde bheilogkunoreo salam janeio.
45016015	Philologore, Juliare, Neresure ar tar bonnuore salam janeio. Olymphare, ar tar loge agonde beg sadhu manuschunoreio salam janeio.
45016016	Pobitro sumon dinei salam jana-jani gorsio. Kristor beg mondoligune tomare salam janadon.
45016017	Bheilog, ikkie mui tomare uij duongor, tumi sigkiode sieni biruddie pharok gorande ar azar habande siguno pokke uijkare thagkuo ar tharattun pharok oio.
45016018	Haron edogkie goronde sigune amar Probu Jisu Kristore sebona no goron, hintu tharar pedtun sebona goron. Shadoron manuschunor monani thara midie-midie ar suot-suot hodaloi bhulon.
45016019	Haron tumi hoda manode sien begkune hobor pan. Senottei mui tomar pokke hujhi oiong. Hintu mui sangge tumi gom pokke gyeni oda, ar bojong pokke aw-gyeni oda.
45016020	Sebeden shanti dede Itchiorbuoi Soitannuore jhadi gori tomar thengot tole dolibo. Amar Probu Jisu Kristor doyegan tomar ugure thok. Amen.
45016021	Mor hamot phagot sommie-buoi Timothi, ar mor sodorsie Lucia, Jasone, ar Sosipatore tomare salam janadon.
45016022	Mui, Tertia, ei sidigan legkuongge sibiei Probur nange salam janangor.
45016023	Mor ar goda mondolibuor boleiebuoi, Gaiuse, tomare salam janar. Sohoro sompotti rakkolibuoi, Erastase, tomare salam janar. Amar bhei Quartuseio tomare salam janar.
45016024	Amar Probu Jisu Kristor doyegan tomar begkuno ugure thok. Amen.
45016025	Mor gom hoborano darai ar Jisu Kristor prosaro darai Itchiorbuoi tomare shokto goribar hemoda age. Sei prosaran songsar sristi no ode siottun duri oghur gubone rageie ar ikkie sien prosar gori dilo.
45016026	Hintu Ononto Itchiorbuor ugumo onusare, munigune legkuonde sienir darai manjie sei oghur gubonan buji paron para phogodang gori die, jene bischiaso darai beg jadtune tar hoda manon.
45016027	Ek Mattro gyeni Itchiorbuor Jisu Kristo darai umore-umor song mohima ok. Amen.
46001001	Mui Paula, Itchioro ischie doge Jisu Kristor Apostol obartei Itchiore more dakkie. Amar bhei Sosthena mor loge age.
46001002	Korinth sohorot Itchioro mondolibuore legir. Tumi olade Jisu Kristo iot pobitro gori thoiede manuschun. Tumi sadhu manus obartei tomare daga oie. Probu Jisu Kristor nangan dagonde sigunor begkuno loge tumio sadhu manus. Tar nangan beg jaganit idot thulon. Jisu Kristo olode tharar, ar amar Probu.
46001003	Amar Bab Itchiore ar Probu Jisu Kristoi tomare doye ar shanti duok.
46001004	Jisu Kristo iot Itchiore tomare doye gorsie hinottei mui onsur tomartei Itchiorore hujhi hoda hong.
46001005	Ortat, Itchiore tar iot tomare begkanit, beg hoda battat ar beg gyenanit thagoie gorsie.
46001006	Sien olode Jisu Kristor sombonde shakkigan, Itchiore tomar siot thik gorsiede doge.
46001007	Senottei, tomar huno bor ekkanio pora nei bili, amar Probu Jisu Kristo dega dibogi die sieno tumi asha gori barsei ago.
46001008	Ses song tomareo the shokto goribuo. Amar Probu Jisu Kristo dinnuot tomare hitchu duj dibar no thebo.
46001009	Itchiorbuo bischias goribar lak. Tar puo Amar Probu Jisu Kristoloi song pora-poriganot The tomare dakkie.
46001010	Bheilog, amar Probu Jisu Kristor nange tumi begkune ekkan hoda ho para, tomar moiddie pharok ona no thai para ar tumi uijkare ek oinei ekmon ar ekkui bijier oi para mui tomare uschoni tuli duongor.
46001011	Bheilog, haron Kloi ghorbuottun hoi ek jone tomar sombonde more janeiondi. Thara more hoiondi die tomar moiddie hoschie herengkal bajeio.
46001012	Mui ien hongor, tumi jon bagene hode, “Mui Paular dolor manus.” Bah “Mui Apollor dolor manus.” Bah “Mui Kepha dolor manus.” Bah “Mui Kristo dolor manus.”
46001013	Kristo bhag oie ni na? Tomartei Paulare krosot duon ni na? Tomare Paula nange baptisma gori duon ni na?
46001014	Krispu ar Gaius bade mui tomar moiddie huno jonore baptisma gori no duong hinottei Itchiorore mui hujhi hoda hongor.
46001015	Mor nijor nange baptisma gori duong bili manjie no hon para mui baptisma gori no duong.
46001016	Stephana ghorbuogunoreio mui baptisma gori duong. Oinnio jonore baptisma gori duong bili mor monot nei.
46001017	Haron baptisma gori dibartei Kristo more di no padai, hintu gom hoboran prosar goribartei the more dipadeie. Kristor kroschan moillio no thai bili gyeno hodaloi hobartei the more di no padai.
46001018	Haron boij jadonde sigunottei kroschano hoboran olode bhulo hoda. Hintu mukti phertie igunottei sei hoboran olode Itchioro hemodagan.
46001019	Haron Sastroie hoi, “Gyeni manuschunor gyenan mui nas gori dim. Ar bujonde manuschunor bujonagan ortho sara gori dim.”
46001020	Gyenigun hudu? Dhormo niomo mastorun hudu? Ei jugor torgo goriegun hudu? Ei songsaro gyenan Itchiore bhul banei no de ni na?
46001021	Haronan olode, Itchioro gyene songsaro manuschune tharar gyenandoi Itchior hobor no pan. Bhul hodagandoi prosar gorinei je bischias gore the mukti pai hinottei Itchiore hujhi oi.
46001022	Judai manuschune sinno magon ar Grik manuschune gyen togan.
46001023	Hintu manjie krosot duonde sei Kristo hodagan ami prosar gori. Judai manuschunottei the olode ujuot haidie sil ar Grik manuschunottei the olode bhul hoda.
46001024	Hintu jigunore daga oie Judai manus bah Grik manus, duo-dagittei Kristo olode Itchioro hemodagan ar gyenan.
46001025	Haron Itchioro bhulan olode manjior gyenanottun bes gyeni ar Itchioro bol neiegan olode manjior bolanottun bes boli.
46001026	Bheilog, monot rageio tomare daga oiede lokke tumi hi ela. Manjie mabonde jogai tumi balukjon gyeni no ela. Balukjon boli no ela ar balukjon utchuo hulo manus no ela.
46001027	Hintu gyeni manuschunore lajot pheleibartei Itchiore songsaro bhul jinijchani bei loie. Ar boli manuschunore lajot pheleibartei Itchiore songsaro bol neie jinijchani bei loie.
46001028	Niroit manuschun Itchiore the bei loi. Manjie aw-pela goronde ar dorkar no lakkie jinijchani dorkarot lakkie oi para The sieni bei loi.
46001029	Tar mujungot huno jone phodani gori no paron para The sieni bei loi.
46001030	Tar darai tumi Jisu Kristo iot ago. The oie amattei Itchioro gyenan, dharmig-kan, pobitrogan ar muktigan.
46001031	Senottei, Sastroie hoidie doge oi para hon, “Je baini gore, the Probuiot baini gorog.”
46002001	Bheilog, mui jokke tomar idu Itchioro sombonde shakki dibartei ejchiong, gom hodaloi ar gyendoi mui no ejong.
46002002	Haron mui dharona gorsiongge krosot duonde Jisu Kristo bade hitchu tomar moiddie hobor no pedung.
46002003	Mui tomar loge thagode bolneie elung, doredung ar girgireidung.
46002004	Mor hodagani ar mui prosar gorsiongge ieni bhuleibar ar gyeni hoda noi. Hintu mor hodaganie Aptabuor hemodagan degeie.
46002005	Senottei, tomar bischiaschan manjior gyenedi no oinei hintu Itchioro hemodadi oi para.
46002006	Hintu bujunor manuschuno idu ami gyeni hoda hoi. Tobuio ien ei jugor gyeni hoda ar aw-gunor ei jugor sason-goriegunor hoda noi.
46002007	Hintu Itchioro gyeno hodagan ami oghur gubone hoi. Sei gyeno hodagan jugkuo arambo no ode amar oborugottei honatto Itchiore ghubei thoie.
46002008	Ei jugor sason-gorie huno jone ien hobor no pan. Judi thara hobor pedak, oborug Probure thara krosot no dilakkun.
46002009	Sastrot lega doge olo, “Itchiore thara hos pande sigunottei jugolei dede sieni, huno soge no dege, huno hane no sune ar huno jone monot bhabi no san.”
46002010	Hintu Itchiore tar Aptar darai sien amare degeie. Haron Aptabuoi begkani togai ar Itchioro gubono jinijchanio togai.
46002011	Haron ek jone oinnio jono mono hodagani hobor pebo ni? Bana tar aptabuoi tar nijor mono hodagani hobor pebo. Thik sedogkie gori Itchioro mono hodagani huno jone hobor no pan. Bana Itchioro Aptabuoi sieni hobor pai.
46002012	Songsaro aptabuo ami no pei. Thik sedogkie gori, Itchioro Aptabuo ami peieidie Itchiore amare boksit ijebe dede sieni hobor pei para.
46002013	Ar ami sei hodagani hoi, Manjior gyendoi sigeinde doge ami no hoi, hintu Pobitro Aptai sigeiede doge ami hoi. Aptar hodaloi aptar hodagani bhangi di.
46002014	Jeda Itchior no sinnie manjie Itchioro Aptar hodagani no bujon. Tharattei sieni bhulo hoda. Aptar doge sieni shagi sa pore hinottei, the sieni bujibar noi.
46002015	Aptar manjie begkani shagi san, hintu huno jone tare porikkie no san.
46002016	Haron, “PROBUR monan honna hoi parsie? Honna tare sigeibo?” Hintu Kristor monan amar age.
46003001	Bheilog, aptar manuschuno dogkie gori mui tomarloi hoda no hong. Hintu Kristo iot pabi manjior dogkie gori mui tomarloi hoda hong.
46003002	Mui tomare dud habeiong ar doro bhat no habang. Haron tumi ejosong bhat hei paro para no aw ar hei no pariba.
46003003	Tumi ejosong pabi manjior dogkie ago hinottei, tomar moiddie ejosong hos pa-pi nei, hoschie herengkal ar pharok ona age. Senottei tumi pabi manjior dogkie noi ni?
46003004	Haron ek jone hoi, “Mui Paula dolor manus, ” ar ek jone hoi, “Mui Apollo dolor manus.” Tumi jokke sengiri ho, tumi pabi manjior dogkie noi ni?
46003005	Honna Paula? Honna Apollo? Ami olongge Probuie jon bagene thik gorsiede doge bana sagorsie ar amar darai tumi bischias gorsio.
46003006	Mui lageiong ar Apolloi pani die. Hintu Itchiore na saragun dangor gori di die.
46003007	Senottei, lageiebuo ar panidiebuo hitchu noi. Hintu saragun dangor gori dede Itchiorbuo dorkari.
46003008	Lageiebuor haman ar panidiebuor haman ekkan. Nijor hamo onusare jon bagene poriskari pebak.
46003009	Haron ami olongge Itchiorloi eksomare ham gorie. Tumi olade Itchioro jhuman ar ghoran.
46003010	Itchiore more doye gorsiede doge ek jon gyeni ghor tullie dogkie gori mui tolagan baneong. Oinnio ek jone ieno ugure tullie. Hintu hingori ieno ugure banebo jon bagene uijkar uo poribo.
46003011	Haron honatto baneie tolagano bade huno jone aro ekkan oinnio tola banei no paribak. Sei tolagan olode Jisu Kristo.
46003012	Ek jone judi sei tolagano ugure sonaloi, rubuoloi, mongga silloi, gajchoi, bah, herloi banai,
46003013	jon bagene tharar haman henjannie dega jebo. Haron Dinnuoi janei dibo. Agundoi ienore porikkie sa obo hinottei, ien henjannie ham bili agunone prottiek jonor hamani porikkie goribuo.
46003014	Jar ieno ugure gorsiede haman tigi thai the poriskari pebo.
46003015	Jar haman puri jai, tar gunohar poribo. Hintu agunottun baschiede dogkie gori the nije rokkie pebo.
46003016	Tumi olade Itchioro mondir ar Itchioro Aptabuo tomar bidirie thaidie tumi hobor po ni?
46003017	Huno jone judi Itchioro mondirbuo nas gore, Itchiore tare nas goribuo. Haron Itchioro mondirbuo olode pobitro. Ar tumi olade sei mondirbuo.
46003018	Nijore-nije no thokko. Tomar moiddie je ei jugot gyeni holai, the gyeni oi para the bhul ok.
46003019	Haron ei songsaro gyenan olode Itchioro sidu bhulan. Sastroie hoi: “Gyenigunore tharar nijor salagkanot the hi gore mui hobor peim.”
46003020	Aro Sastroie hoi, “Ononto PROBUIE gyenigunor torgogani hobor pai, jei sieni hitchu noi.”
46003021	Senottei, manjiore manjie gourob no gortok. Haron begkani olode tomar.
46003022	Paular ok, Apollor ok, Kephar ok ar songsaror ok, jibonor ok bah moronor ok bortomanor ok bah bhobisodor ok begkani olode tomar.
46003023	Tumi olade Kristor ar Kristo olode Itchioror.
46004001	Senottei, manjie amare Kristor sagorsie ar Itchioror oghur gubonan rakkoli mone gortok.
46004002	Sei bara, rakkolibuo hamakkai bischias-joggio uo poribo.
46004003	Tumi judi more porikkie goro, bah, manjior Kodot judi more porikkie goron ien mortei ekkan shadoron hoda. Jodepode more mui porikkie no gorong.
46004004	Haron mor biruddie mui hitchu hobor no pang. Hintu siendoi mui dharmig ombe sien noi. More porikkiegoriebuo olode Probu.
46004005	Senottei, Probuie no eje song akke duri hitchu bijier no gorsio. Andharo jinij manjie lugei thonde sieni ar manjior ontoro hodaganio the bhar gori dibogi. Sebeden Itchiore jon bagene baini goribogi.
46004006	Bheilog, ikkie sei hodagani more ar Apollore bhor dinei tomare holung, jene tumi amattun shigo ar Sastroie hoidie bara tumi no bhabo. Sebeden tumi ek jono biruddie ek jone phodanio no aw para.
46004007	Haron honna tore manjiortun parok gore? Ar tor no peie hi age? Jokke peios, no paschie dogkie a hittei bar goros?
46004008	Tomar honatto alajhala oie. Honatto thagoie oio. Ami sara tumi raja dogkie gori sason gorsio. Mui mone gorong tumi hamakkai sason goriba ar amio tomar loge sason goribong.
46004009	Haron mui mone gorong Itchiore ami, apostolunore morei pheleibar ses hadallie degebo. Manjie amare sebak. Songsaro manjie ar sorgo-dude sebar obong.
46004010	Kristortei ami bhul, hintu Kristo iot tumi gyeni. Ami durbol, hintu tumi boli. Ar manjie tomare sorman goron, hintu thara amare aw-pela goron.
46004011	Ikkie song ami ped porai ar pani saje agi. Habor-subor pora peir. Manjie amare maron ar ami ghor neie gori agi.
46004012	Amar adtaniloi ham gorinei hameir. Amare aw-hoda hole, ami tharare bor di. Hosto lagele thori thei.
46004013	Amare sorjeile soijjio gori thei. Songsaro pela jeieni ami oiei. Edchie song bego aw-pelani oiei.
46004014	Tomare laj nejeibartei mui no legongor. Mor agojor puo ijebe mui tomare uij duongotte.
46004015	Haron judio dos azar Kristo iot tomar sigkie die thei paron, tobuio, tomar bes bab nei. Haron gom hoborano darai Kristo iot mui tomare jormo duong.
46004016	Senottei, tumi mor leik adeibartei mui tomare ujuluongor.
46004017	Sienottei, mor agojor puobuo, Probu iot bischias-joggiobuo Timothire mui tomar idu dipadeong. Jisu Kristo iot mui hingori roiong The tomare monot tuli dibogi. Jagai jagai prottiek mondolit mui jengori roiong mui sengori sigeiong.
46004018	Mui tomar idu no eim bili, tomartun hoiek jone phodani oio.
46004019	Probur ischie thele, mui jhadi eim. Sebeden phodani oionde sigunor bana tharar hodagani noi, tharar hemodaganio hobor peimbi.
46004020	Haron Itchioro rejjiogan hodadi noi, hintu hemodadi.
46004021	Tumi hi sawh? Bari dhorinei edung nahi, hospanagandoi ar nombro gori edung?
46005001	Ajole, hobor pa oiede tomar moiddie aw-shot sineli ham soler. Ar esannie aw-shot sineli ham ek jone tar shadanga mabuore lona, Be-jadtuno moiddieo nang no oi.
46005002	Tomar monot dug obar lakkanot tumi phodani goror! Sei haman gorsiede manuschuore tomar moiddiettun tumi bar gori dena osit elo.
46005003	Haron mui heyedi no theleio aptadi agong. Mui elungge dogkie gori, sien gorsiede manuschuore mui honatto duji baneong.
46005004	Probu Jisur nange jokke tumi thubo, mui tomar loge aptadi thang ar amar Probu Jisur hemodagan thai.
46005005	Tar heyegan nosto obartei tare Soitano adot gojei duo, jene Probu Jisur Dinnuot tar aptabuo mukti oi para.
46005006	Bar goranagan gom noi. Tumi hobor no po, goda bhattun ekkena moli-gurie joraidie?
46005007	Senottei, puron molibuo phelei duo tumi nuo bhat aw para, jokke tumi moli-guri a gullie. Haron Kristo olode Rokkie Utchobo bera-shagolo shawhbuo amattei dali die oie sibie.
46005008	Senottei, utchobpan palei, puron moliloi noi, hinsie ar dujto moliloi noi. Hintu soittio ar jodepode moli a gullie pidieloi palei.
46005009	Aw-shot sineli ham goronde manuschundoi song no poribartei mui tomare ekkan sidit legkuong.
46005010	Songsaro sineli ham gorie manuschuno hoda mui no hong. Lubbo, bol-bola gorie manus ar mokti pujieguno hoda mui no hong. Siennie judi ole, tomar songsaran sari ja poribo.
46005011	Tumi bhei hode sibier sombonde mui legongor. The judi sineli ham gorie oi, lubbo, mokti pujie, manus hinsie gorie, mattollie ar bol-bola gorie manus oi, tarloi song no porsio ar haba-daba no gorsio.
46005012	Haron, hittei mui barendi manuschunore bijier gortung? Bidire manus noi ni tumi bijier gorana?
46005013	Hintu barendi manuschunore Itchiore bijier goribuo. Senottei, “Aw-shot manuschun tomar moiddiettun bar gori duo.”
46006001	Tomartun ek jonor judi ek jono biruddie jagulug thai, bijierottei the sadhu manuschuno sidu no jeinei be-dhormi manuschuno sidu jebar sahoj goribuo ni?
46006002	Sadhu manuschune songsaro manuschunore bijier goribakke tumi hobor po ne no po? Ar tumi judi songsaro manuschunore bijier goro, shadaron hoda tumi bijier gori paribar joggio noi ni?
46006003	Sorgo-dudtunoreio bijier gori dibongge tumi hobor no po? Ei jibonano sombonde bijier goribar amar hodog thedo ar?
46006004	Ei jibonano sombonde judi bijier thele, salen mondolie bes sorman no gorede sigunore bijier goribartei tumi thik goriba parapang?
46006005	Tumi lajo para ien mui hongor. Bheior bheior bijieran gori dibartei tomar moiddie ek jono gyeni manus nei ni na?
46006006	Hintu ek bheior biruddie bijierot jana, ar sieno bischias no goronde siguno sidu!
46006007	Senottei ikkie ek jono biruddie mogoddimat jana honatto hoti oie. Sienor ajai tumi hittei nije be-ainigan mani no lo? A hittei tumi nijore thogebartei manjiore no duo?
46006008	Sei bodoli, tumi bojong goro ar thogo. Ar tomar bheiunoreio esannie goro.
46006009	Be-dhormi manuschune Itch-ioro rejjiogan no pebakke tumi hobor no po? Thoga no heio. Sineli hamgoriegune, mokti pujiegune, shanda gorie morodtune ar shanda gorie miliegune, ar morode-morode bah miliei-miliei jur jande sigune Itchioro rejjiogan no pebak.
46006010	Surune, lubbogune, Mattolliegune, moromaragune, ar bol-bola goriegune Itchioro rejjiogan odhihari no obak.
46006011	Tumio hoiek jon siennie ela. Hintu Itchiore Probu Jisur nange ar amar Itchioro Aptabuo darai tomare dhoinei, pobitro gorinei, dharmig gori thoie.
46006012	Mui goribartei begkani hulo age, hintu, begkani mortei lab no oi. Mui goribartei begkani hulo age, hintu mor ugure odhihar thebartei mui hitchu onumoti didung noi.
46006013	Bhattun olakke pedtuottei ar pedtuo olode bhattunottei. Hintu Itchiore duogan ses gori dibo. Heyegan aw-shot sineli ham goribartei noi, hintu Probuttei ar Probu olode heyeganottei.
46006014	Itchiore Probure jiei tullie ar the amareio tar hemoda darai jiei tulibo.
46006015	Tomar heyegani Kristor onggo hobor no po? Kristor onggogani beschie milier onggo banei dim ni? Hamakkai noi.
46006016	Je nije beschie milieloi ek oi, tarloi ek heye oidie hobor no po? Haron Itchiore hoi, “Di jone ek heye obak.”
46006017	Hintu je Probu loi ek oie tarloi ekkuo apta olo.
46006018	Aw-shot sineli hamortun dhei jo. Ek jone jei pab gorto sat sien heyet barendi. Hintu je aw-shot sineli ham gore sien tar nijor heyegano biruddie obo.
46006019	Itchiorottun peiode Pobitro Aptabuo tomar heye bidirie thaidie sibie mondir ar tumi tomar nijor noi die tumi hobor no po?
46006020	Haron Itchiore tomare dam dinei hinnie. Senottei, tomar heyegandoi ar tomar aptabuoloi Itchiorore mohima goro. Sieni olode Itchioror.
46007001	Tumi more legkuode sombonde hong: Morode miliere no shuona gom.
46007002	Tobuio, aw-shot sineli hamo pokke, prottiek morodor nijor mogor prottiek milier nijor neg thana osit.
46007003	Negkuoi tar mogkuore mon purei dena osit. Sedogkie gori mogkuoio tar negkuore mon purei dena osit.
46007004	Mogkuor tar nijor heyegano ugure odhihar nei. Tar negkuor, tar mogkuor heyegano ugure odhihar age. Thik sedogkie gori, negkuor tar nijor heyegano ugure odhihar nei. Tar mogkuor, tar negkuor heyegano ugure odhihar age.
46007005	Ubos theinei bor magibartei ole, hanekkon pharok gori thebartei duo jone judi mano, salen bad duo. Anole, mon purei die dien bad no duo. Nijore-nije domon gori no paro hinottei, soitane porikkie no sai para aro egottor gori thagkuo.
46007006	Mui holungge ien onumoti, Itchioro ugum noi.
46007007	Mor mone hoidie beg manuschune mor dogkie gori thedak. Hintu prottiek jone Itchiorottun ekdogkie bor no pan. Ek jonor ekdogkie aro oinnio jonor ekdogkie bor peion.
46007008	Neg-mog no londe sigunore ar rani-miliegunore mui hongor, thara mor dogkie gori thei parilie gom obo.
46007009	Hintu thara judi lub shamelei no paron, sale lodok. Haron angibode darane lonagan bhala.
46007010	Lo-li oiegunore mui ei uguman duongor, hintu mui noi, ien olode Probur hoda: mogkuoi nije tar negkuottun pharok no ok.
46007011	The judi pharok oleio, the neg no lokkoi ar no ole tar negkuoloi aro egottor okkoi. Negkuoi tar mogkuore sari no duok.
46007012	Bagigunore mui hongor: Ei hodagan mortun, Probuttun noi. Ek bheior judi aw-bischiasi mog thai, ar the tarloi hele, the tare hamakkai sari no duok.
46007013	Ar ekkuo miliettun judi aw-bischiasi neg thele, the judi tarloi hebar mon thai, the tare sari no duok.
46007014	Haron mogkuor darai Aw-bischiasi negkuo pobitro obo, ar negkuor darai Aw-bischiasi mogkuo pobitro obo. Siennie no ole, tomar puo shabagun aw-poriskar obak, hintu ikkie thara pobitro olak.
46007015	Aw-bischiasibuoi judi the nije share, sale sharok. Sei lokkene, bheibuo ok bonnuo ok the bondhi oi thedo noi. Hintu Itchiore amare shantittei dakkie.
46007016	Haron, oh mogkuo, tui hi hoi paros, tor negkuore tui mukti gori paros daw! Oh negkuo, hoi hi paros, tor mogkuore tui mukti gori paros daw!
46007017	Hintu Itchiore daginei prottiek jonore jon bagene dede doge thagodok. Sien olode mui beg mondoligunot duongge uguman.
46007018	Sundu-sam happie manus Itchiore dakkie ni? Siennie judi ole, the no habede dogkie no ok. Sundu-sam no happie manus Itchiore dakkie ni? Siennie judi ole, the sundu-sam no habok.
46007019	Sundu-sam habok bah no habok sien hitchu noi. Itchioro ugumani manana sien dorkar de.
46007020	Itchiore jare jedogkie gori dakkie the sedogkie gori thok.
46007021	Banidaji oi thagke Itchiore tore dakkie ni? Sidie no goris. Hintu tui judi shadin oi paros, shadin aw.
46007022	Haron banidaji oi thagke Probu iot daga ole, the Probur shadin manus. Thik sedogkie gori shadin oi thagke daga ole, the Kristor banidaji.
46007023	Itchiore tomare dam dinei hinnie. Manjior banidaji no oio.
46007024	Bheilog, Itchiore jare jedogkie gori dakkie the sedogkie gori thok.
46007025	Shodi gabur-milieguno sombonde, Probuie more hitchu ugum no de. Tobuio, mui bischias-joggio obartei Probuttun doye peiong hinottei, ekkan hoda hong.
46007026	Ikkie hosto ani seinei, mui mone gorong tumi agode sei doge thele gom obo.
46007027	Mog loio ni na? Lole sari no duo. Mog no lo ni na? Mog no togeio.
46007028	Hintu tui mog loi theleio tor pab no oi. Hintu low-li oiegunor heyet hosto obo ar mui tomare bajeidung sang.
46007029	Bheilog, mui ien hong, somoi thum oi ejer. Ikkiettun duri mog-bolagune mog neidie dogkie uo poribo.
46007030	Hanonde sigune no hanonde dogkie uo poribo. Hujhi oiegune hujhi no onde dogkie uo poribo. Jar age the neidie dogkie uo poribo.
46007031	Je ei songsaro jinij hamot lagai, the bes no larette dogkie uo poribo. Haron ei songsaro jinijchani udi jarloi.
46007032	Mui sangge tumi sidie no gorta. Neg-mog no loiegune hingori Probure thara hujhi goribak, Probur haman sidie goribak.
46007033	Hintu mog loiegune hingori mogkuore thara hujhi goribak, songsaro sidie goron.
46007034	Mog ar shodi gabur-milie olakke judo. Neg no loie miliei tar heyedi ar aptadi pobitro obartei Probur haman sidie goron. Hintu neg loie miliei hingori the tar negkuore hujhi goribuo songsaro sidie goron.
46007035	Tomar labottei sien mui hongor, tomare phalot bajeibartei noi. Hintu jien osit sien mui hongor, jene Probure tumi ega mone sebona goro para.
46007036	Ek jone judi mone gore the thik gorsiede shodi gabur-miliebuoloi tar sal-solonan gom no awr, ar gaburir judi boios bes oi, ar the tare lona osit bili bhabilie tar mone moton gorog. Thara lo-li ona osit ar siot pab odo noi.
46007037	Hintu ek jone tar monot shokto dharona gore jei mog lona dorkar nei ar tar nijor ischiegan domon gori pare, ar siennie gori thai sien bes gom.
46007038	Senottei, je neg lo bajeide sien gom ar je neg lo bajei no de sittun bes gom.
46007039	Negkuo baji thagke niomane mogkuore tar negkuoloi bani thoi. Hintu negkuo judi more, the jare lodo sat dhorapagara nei. Hintu Probur doge the lona osit.
46007040	Mui ien mone gorong: the judi no loie gori thai, the aro hujhi obo. Ar mui mone gorong moro Itchioro Aptabuo age.
46008001	Ikkie moktire gojeie jinijor sombonde mui legongor. Amar begkunor gyen agede ami hobor pei. Gyene phodani barai, hintu hospanagane gorei tule.
46008002	Je begkani hobor pai bili mone gore, the jedogkie gori hobor pana osit sedogkie gori ejo hobor no pai.
46008003	Hintu je Itchior hos pai, tare Itchiore hobor pai.
46008004	Senottei, moktire gojeie jinij hebar sombonde legongor. Ami hobor pei songsarot mokti hitchu noi, ar ekkuo Itchior bade oinnio Itchior nei.
46008005	Judio sorgot ar pittimit onek Itchior ar probu agon hon, (jodepode onek Itchior ar probu agon).
46008006	Hintu amattei ekkuo gori Bab Itchior age. Beg jinijchani tartun ejchie ar ami olongge tar. Ar amattei ek jon gori Probu Jisu Kristo age ar beg jinijchani tar darai ejchie ar ami tar darai baji agi.
46008007	Sei gyenan begkunor nei. Hintu hoiek jone mokti putchuon hinottei, thara hele, ejo tharattei moktire gojeie era bili mone goron. Tharar idie ittan norom hinottei, thara hele tharar idie ittandoi mon hajor oi.
46008008	Haidie jinije amare Itchioro hai no nejai. Haron heleio lab nei ar no heleio horab odo noi.
46008009	Hintu seio, tomar odhiharan bischias shokto noi die sigunor adikkie ujuot haana obo.
46008010	Senottei tor daw gyen age. Hintu mokti mondirot tui hebartei bojilegoi ar norom idie-it bolai ek jone tore degilie, moktire gojeie jinij hebar tar sahoj ebo ni?
46008011	Ar tor gyenanottei, Kristo jadtei morsie sei idie-it norom bheibuoi nas obo.
46008012	Jokke engori sei bheibuo biruddie tui pab goribe, ar tharar norom idie ittan aghat gori dibe, Kristo biruddie tor pab obo.
46008013	Senottei, judi hadie jinije sei bheibuore azar habai, mui tare azar no habang para huno din dali die era hedung noi.
46009001	mui apostol noi ni? mui shadin noi ni? Amar Probu Jisu Kristore mui no degong ni na? Probu iot tumi mor haman noi ni?
46009002	Oinnio manjiortei mui apostol no oleio, mui tomartei daw oi. Haron tumi olade mor apostolo hamanot Probu iot marga.
46009003	More porikkie goronde siguno sidu ien mor jobabpan:
46009004	Amar haba-daba goribar odhihar nei ni?
46009005	Oinnio jon apostoluno dogkie, Probur bheiuno dogkie ar Kepha dogkie bischiasi mog pune-pune nejeibartei odhihar nei ni?
46009006	Nahi, bana Barnabaloi mui bajibartei amar ham gora porede?
46009007	Ek jon soinnioi nijor horojchoi judduo gore ni na? Ek jone anggur bagan tulilie siottun anggur no hebo ni na? Ek jon bera-shagol soreiei tar bera-shagolunottun dut no hebo ni na?
46009008	Manjior ijebe mui hongor ni na, nahi niomaneio sien no hoi ni?
46009009	Haron Niomanot Mosi legkie, “Sela-goru dhan marte mu bani no duo.” Ien Itchiore sela-gorubuor sombonde hoie ni na?
46009010	Hamakkai ien The amattei horte noi ni? Ien amattei lega oiede, haron alsueiebuoi tar alsuanaganottun bhag pebar asha thana osit ar dhan mariebuoi the dhan marette siottun bhag pebar asha thana osit.
46009011	Ami judi aptar jinij tomar moiddie shidi di thei, tomartun judi ami jinij diei, dangor hoda obo ni na?
46009012	Oinnio jonor judi tomar ugure ei odhiharan thai, amio aro bes no pebong ni na? Ami ei odhiharan hamot no lageinei hintu begkani suei agidie jene, Kristor gom hoboran badha no pore para.
46009013	Tumi hobor no po, jigune pobitro jinijor belai ham goron, mondirottun haan ar jigune pallienganot ham goron, palliengano jinij bhag pande noi ni?
46009014	Thik sedogkie gori Probuie ugum dede, jigune gom hoboran prosar goron, gom hoboranottun hebar pan para.
46009015	Hintu mui sei odhiharani hamot no lagang. Ar sieni tumi more gori dibarteio mui tomare no legong. Haron huno jone mui bahadori gorimbie sien hari nibakke darane mor mori janagan bhala.
46009016	Gom hoboran prosar gorilie mui bar gori no parong. Haron gom hoboran mor prosar gora poribo. Gom hoboran mui judi prosar no gorong, mor hobal purok!
46009017	Mui judi mone hoinei sien gorong poriskari peim. Ar judi mui mone no hoie gori gorong, salen bana mor daettogan palangotte sie.
46009018	Salen mor poriskarigan hi? Bana ien: Gom hoboran magana mui prosar gortung ar prosar gorte mor odhiharani hamot no lageidung.
46009019	Haron mui begkunottun shadin oleio, more mui begkunor banidaji baneongge jene onek jon mui jidi parong para.
46009020	Judai manuschun jidibartei, Judai manuschuno sidu mui thara dogkie oiong. Nioman palande sigunore jidibartei, siguno sidu mui Niom paleie dogkie oiong.
46009021	Niom sara manuschunore jidibartei, siguno sidu mui niom sara manuschuno dogkie oiong. Itchioro mujungot mui niom sara manus noi, hintu Kristor mujungot mui niom paleie.
46009022	Bolneiegun jidibartei, sigunor sidu mui bolneieguno dogkie oiong. Begkunottei mui begkani oiong, je huno prokare hoiek jon jene mukti gori parong.
46009023	Mui sieni begkani gorongge gom hoboranottei jene mui tomar somare bhag pang.
46009024	Tumi hobor po ni, dumuro dumurit thara begkune dumurilie hintu bana ek jone gori poriskari paidie? Poriskari hamakkai po para dumuro.
46009025	Je harat jidiejittie sai, the begkanit nijore-nije domonot ragai. Thara daw hoi jaidie poriskari tuk pebartei jidiejittie san, hintu ami daw hoi no jaidie poriskari tuk pebartei gori.
46009026	Senottei, uddischuo sara gori mui no dumurong. Boieran bugkotte dogkie gori mui mara mari no gorong.
46009027	Hintu mui mor heyeganore shokto gorinei domonot ragang, jene mui manjior sidu prosar gorilie mui nije aw-joggio no ong para.
46010001	Bheilog, amar buro-burigun begkune megsagkano tole elak ar thara sagor phuri jeionde sombonde tumi hobor no po bili mui mone no gorong.
46010002	Thara begkune megsagot ar sagorot adi jeinei Mosir baptismagan loion.
46010003	Thara begkune ekkui aptar bhat heion.
46010004	Ar thara begkune ekkui aptar pani heion. Haron tharar pune-pune jeiede sei Aptar Silluottun pani heion, ar sei silluo olode Kristo.
46010005	Hintu thara begbhage Itchiorore hujhi gori no paron hinottei, tharare moruobomit morei pela oie.
46010006	Bojong jinij tharar porane magkiede dogkie, amaro porane no mage para sieni amattei udahoron oie.
46010007	Tharattun hoiek jone mokti pujie elak. Ami tharar dogkie gori mokti pujie no ona. Haron Sastroie hoi, “Manuschune hebartei bojchuon ar hela ronggo goribartei thieilak.”
46010008	Tharattun hoiek jone shanda gorsion ar thara dogkie ami shanda no gorana. Ar ekkuo dine teiz azar manus tharattun porinei mori jeion.
46010009	Tharattun hoiek jone Kristore porikkie gorsionde dogkie, amio Kristore porikkie no sana ar sigun sabe hudinei morsion.
46010010	Ar thara dogkie no budbudeio. Nasgoriebuoi tharare nas gorsie.
46010011	Sieni begkani tharar ghodi jeiede amar udahoronottei. Sei beg legani olode amare uij dibartei udahoron. Amar iot jug ses obartei ejchie.
46010012	Senottei, je the thieie bili mone gore, the no pore para uij ragog.
46010013	Manjiortei shadoron porikkie bara tomar idu oinnio porikkie no eje. Hintu Itchiorbuo bischias-joggio. Tumi thori no paribade porikkie the sedo noi. Hintu tumi thori paro para porikkiegan sari jebartei the pod ragei dibo.
46010014	Oh mor agojorun, tumi nije moktire pujo goranattun durot thagkuo.
46010015	Bujuno manjiore hongor. Mui hi hongor bhabi sawh.
46010016	Asirbado golojchuo ami asirbad goridie sibie Kristor logandoi egottor oidie sien noi ni? Ami hotta di die pidiegan Kristor heyegandoi egottor oidie sien noi ni?
46010017	Ekkan pidiettun ami begkune hei hinottei, ami judio jhagkuo, hintu ami olongge ekkan pidie ar ekkan heye.
46010018	Munischioro ghorbuo ijebe Israel manuschunore bhabi sawh. Pallienganot gojeie jinij haande sigun palliengano bhag peie on ni no on?
46010019	Sale mui hi hongor? Moktibuo huno ekkan hemoda-bola jinij oi, nahi moktigunore gojeieni huno ekkan hemoda-bola jinij oi ni?
46010020	Mui hongorte ien olode, Be-jadtune jien gojan sien bhudtuno sidu gojan, Itchioro sidu no gojan. Mui sangge tumi bhudtundoi song pora-pori no oda.
46010021	Probur golojchuottun ar bhudtuno golojchuottun hei no pariba. Probur bhat poibuottun ar bhudtuno bhat poibuottuno hei no pariba.
46010022	Probure pijhum gora bajei dibong ni na? Nahi, ami tartun bes boli?
46010023	Mortei begkani goribar hulo age, hintu begkani goribar mor lab nei. Mortei begkani goribar hulo age, hintu begkani gorei no tullie.
46010024	Huno jone nijor labpan no togeinei, oinnio jonor labpan togadok.
46010025	Tomar idie-ittanittei hitchu pujor no gorsie gori era bazarot ja bejon heio.
46010026	Haron, “Pittimigan ar pittimit jieni age begkani PROBUR.”
46010027	Aw-bischiasi manjiortun judi ek jone tomare haanat bolai, ar tumi jebar mone hole, tomar idie-ittanittei hitchu pujor no gorsie gori jien duon sien heio.
46010028	Hintu ek jone judi hoi, “Ien moktire gojeie.” Ei hodagan hobode manuschunottei ar tar idie-ittanottei no heio. Haron, “Pittimigan ar pittimit jieni age begkani PROBUR.”
46010029	Mui hongorte “Idie-ittan” tomar noi, hintu manjior idie-ittanottei. Haron mor shadinan hittei ek jonor idie-ittandoi bijier gorto?
46010030	Mui judi hujhi hoda hoinei haang, mui hujhi hoda hoiongge bhattunottei a hittei more sorjana?
46010031	Senottei, tumi jien heda sat, ar jien gorta sat Itchiorore baini goron para goro.
46010032	Judai manuschunore ok, Grik manus-chunore ok, Itchioro mondolire ok, ujuot no habeio.
46010033	Thik sedogkie gori, je huno iet mui begkunore hujhi gorongge dogkie gori tumio goro. Mui nijor labpan no seinei onek jonor labpan sang, jene thara mukti pan para.
46011001	Kristor leik mui adangge dogkie gori tumio mor leik adeio. Gome Tobona Gorana
46011002	Bheilog, je huno iet tumi more monot rago hinottei ar mui tomare duongge ago sigkiegani dori ago hinottei mui tomare baini gorongor.
46011003	Mui sangge tumi ei hodagani hobor peda: Prottiek jonor siriebuo olode Kristo. Morodtuo olode miliebuor sirie. Ar Kristo siriebuo olode Itchiorbuo.
46011004	Jei morodtuoi tar siriebuo daginei bor mage bah muni dogkie gori hoda hoi, the tar siriebuore aw-sorman gore.
46011005	Hintu jei miliebuoi tar siriebuo ghongoda no die gori bor mage bah muni dogkie gori hoda hoi, the tar siriebuo aw-sorman gore. The tar siriebuo mureileio ekkui hoda obo.
46011006	Haron judi ekkuo miliei tar siriebuo ghongoda no de, the tar siriebuo murok. Hintu miliei judi sul habon bah sirie muron, lajo hoda oi. Senottei, sirie ghongoda dena osit.
46011007	Morodtuo olode Itchioro subhibuo ar oborugkan hinottei the hamakkai sirie no dagana osit. Hintu miliebuo olode morodtuor oborugkan.
46011008	Haronan olode, morodtuo miliebuottun noi, hintu miliebuo morodtuottun.
46011009	Itchiore, morodtuo miliebuottei no banai, hintu miliebuo morod-tuottei banedie.
46011010	Senottei sorgo-dudtunottei, miliegunor siriet ekkan odhiharo sinno thana osit.
46011011	Tobuio Probu iot, miliebuo morodtuottun pharok noi ar morodtuoio miliebuottun pharok noi.
46011012	Haron miliebuo morodtuottun ar sedogkie gori, morodtuoio miliebuor darai nigillie, hintu begkani Itchiorottun.
46011013	Tumi nije tomar moiddie bhabi sawh, miliei sirie ghongoda no die gori Itchiorottun bor magana osit ni na?
46011014	Ei badeio bujo jai, morode judi sul lamba rageile, sien tartei aw-sorman oidie noi ni?
46011015	Hintu miliei judi sul lamba ragan, sien tharar oborugkan. Haron siriebuo dagibartei Itchiore tharare lamba sul die.
46011016	Judi huno jone ieno sombonde bhejal tulibar sele, sale, amattun ar Itchioro mondoligunottun oinnio dostur nei.
46011017	Hintu mui tomare ei sigkieni dede baini no gorong. Haron tumi jokke eksomare thubo, gomortei noi hintu bojonggottei.
46011018	Haron bego akke jokke tumi mondoli ijebe thubo, mui sunongge tomar moiddie bhag bhag ago, ar ekka ekka mui bischias jang.
46011019	Haron tomar moiddie thik gora oiegun hobor pa jai para, tomar moiddie bhul sigkie dieio thana dorkar.
46011020	Hebartei tumi ekkan jagat thubeile, Probur bellie haanabuo hebartei no thubo.
46011021	Haron hade, ek jonottun akke ek jone tar nijor bellie haanabuo hai. Ek jone ped pora hei hei thagode ar ek jone mattol oi tangore.
46011022	Hi? Haba-daba goribar tomar ghor nei ni na? Itchioro mondolibuore aw-pela goror ni ar neidie sigunore lajot pheleibartei sorte noi ni? mui tomare hi hom? ienottei mui tomare baini gorim ni? mui tomare baini gortung noi.
46011023	Haron Probuttun mui jien peiong, sien mui tomare duongge jei Juda Iskariode tare dhora bajei dede reidtuot, Probu Jisu pidiegan adot lolo.
46011024	Hujhi hoda honar porendi, the pidiegan hotta gorinei holo, “Ien mor heyegan mui tomartei hotta duongor. Loinei ho. More monot rageibartei ien gorsio.”
46011025	Sedogkie gori bellie saschuo haanar porendi, the golojchuoio adot loinei holo, “Ei golojchuo olode mor loganot nuo nioman. More monot rageibartei ien tumi onsur ho bagene gorsio.”
46011026	Ei pidiegan ho bagene ar ei golojchuottun ho bagene Probur meyegan The eje song prosar gorsio.
46011027	Senottei, aw-joggio gori Probur ei pidiegan ar ei golo-jchuottun je hai, the Probur heyeganot ar loganot dujot puribo.
46011028	Hintu nijore-nije porikkie gorinei ar sengori pidiegan ar golojchuottun heio.
46011029	Haron je Probur pidiegan ar golojchuottun aw-joggio gori hai, the nije dujot poribartei hai. The Probur heyegano sombonde gome-dalei gom bannie hobor no pai.
46011030	Senottei tomar moiddie onek jon durbol ar aw-sugkie agon, ar onek jon ghum jadon.
46011031	Hintu ami nijore-nije bijier gorilie, Itchiore amare bijier no goribuo.
46011032	Hintu jokke Probuie amare bijier gore, sokkene the amare uijhiar gore, jene songsaro manuschuno somare dujot no pori.
46011033	Bheilog, senottei jokke hebartei tumi eksomare thubo, barcha-barchi gorsio.
46011034	Hintu jar ped pure, the ghorot hokkoi jene bijierot poribartei eksomare no thubo para. Ar bagi hodagani mui ele thik gori dimbi.
46012001	Bheilog, ikkie aptar dano sombonde tumi aw-gyen obartei mui no sang.
46012002	Tumi Be-jad ela bili hobor po. Hoda hoi no parsie mokti sidu tomare jindi pai pharok gorei nejeion.
46012003	Senottei mui sangge tumi hobor peda, jar Itchioro Apta age the hodo noi, “Jisu obisab heie.” Pobitro Apta darai no ole huno jone hodak noi, “Jisu olode Probu.”
46012004	Nanan babottie bor age, hintu ekkui Apta.
46012005	Nanan babode lobiot gori pare, hintu ekkuo Probu.
46012006	Nanan babottie ham, hintu ekkuo Itchiore beg manuschuno bidirie begkanit ham gore.
46012007	Labottei jon bagene ekkan ekkan boksit denar darai Aptabuoi nijore-nije degeie.
46012008	Apta darai ek jonore gyeno hoda de, aro ek jonore sei Aptabuoi buddhir hoda de.
46012009	Ekkuo Apta darai Itchiore ek jonore bischiaschan de, aro ek jonore sei Aptabuo darai gom gori paribar bor de.
46012010	Ek jonore amok ham gori paribar bor de, ek jonore muni dogkie gori hoda hobar bor de, ek jonore aptagun hobor pebar boksit de, ek jonore nanan hodadi hoi paribar bor de ar ek jonore nanan hoda ortho bhangi di paribar bor de.
46012011	Hintu jei, sei ekkuo Aptai begkanit ham gore ar tar ischie doge prottiek jonore borani bhag gori de.
46012012	Haron jedogkie gori heyegan olode ekkan ar ienot onek onggo age, hintu jhagkuo oleio jei ekkan heyet onggo. Kristoio sedogkie.
46012013	Haron ekkuo Aptar darai ami begkune heyettei baptisma loiei. Judai manus ok, Grik manus ok banidaji ok bah shadin manus ok ekkuo aptat begkunore habana oie.
46012014	Haron heyegan bana ekkan onggo noi, hintu onek onggo age.
46012015	Thengane judi hoi, “Mui ad noi hinottei, mui heyeganor noi.” Senottei thengane heyeganor noi ni na?
46012016	Ar hanane judi hoi, “Mui sog noi hinottei, mui heyeganor noi.” Senottei hanan heyeganor noi ni na?
46012017	Goda heyegan judi sog odo, hingori suno gelun? Goda heyegan judi han odo, hingori bas pa gelun?
46012018	Hintu Itchiore prottiek heyet onggo the jiot mone hoi siot bojei di die.
46012019	Beg onggogani judi ekkan odo, heyegan hudu olun?
46012020	Onek onggo hintu ekkan heye.
46012021	Sogkuoi adtanore hoi no paribo, “Tui mor dorkar nei.” Siriebuoi thenganore hoi no paribo, “Tui mor dorkar nei.”
46012022	Ami mone gori heyet hoiekkani onggo bol neie hintu sieni bes dorkari onggo.
46012023	Ami mone gori heyet hoiekkani onggor sorman nei. Sienire bes ami sorman gori. Hoiekkani onggo ami no degei. Sienire bes jottone thoi.
46012024	Hintu amar dega jaidie onggoganir no lage. Itchiore heyet onggogani gome-dalei jar jagat tare sorei di die. Sorman neie onggoganit bes The sorman di die.
46012025	Heyegan bhag bhag no obartei, hintu ekkan onggoi oinnio onggoganir sintie gore para The gori di die.
46012026	Ekkan onggoi dug phele, beg onggoganie sieno somare dug pai. Ar ek onggoi sorman phele beg onggoganie hujhi oi.
46012027	Tumi olade Kristor heyegan ar tumi prottiek jon heyeganor onggo.
46012028	Mondolit agonde igunore Itchiore thik gorsie. Akke apostolun, the munigun, sei jeredi mastorun. Sei porendi, amok ham goribartei Itchiore hoiek jon thoie. Sei porendi, gom goribar baro hoiek jonottei the thoie. Manjiore sahajjio goribartei hoiek jon the thoie. Hoiek jon murubbi obartei ar nanan hodadi hoda hobartei the hoiek jon thoie.
46012029	Begkun apostol ni, begkun muni ni, begkun mastor ni ar begkun amok ham gori paron ni?
46012030	Begkunor gom goribar hemoda age ni? Begkune nanan hodadi hoda hoi paron ni? Begkune nanan hoda ortho bhangi di paron ni?
46012031	Hintu begottun gom boran shokto gori dhap goro.
46013001	Mui judi manjior hodadi ar sorgo-dudtuo hodadi hoda hong hintu mor hospanagan no thele, bascheie mong bah jurijora dogkie om.
46013002	Mui judio muni dogkie gori hoda hobar bor phele, beg oghur gubonio hoda buji parileio, beg gyenani pheleio, muon muro ullei parong para beg bischiaschani theleio hintu hospanagan no thele, mui hitchu noi.
46013003	Ar judio goribpunore habebartei mor beg sompottigani duong ar mor heyegano puri pheleibartei duong, hintu mor hospana no thele, sieni mor hitchu lab odo noi.
46013004	Hospanagane soijjio ar doye gore. Hospanagane pijhum no gore, bar no gore ar phodanio no gore.
46013005	Hospanagane ulluo no gore, nijor labpan no togai, harai rak no tullie ar manjior bojongani monot no ragai.
46013006	Hospanagane Aw-dharmiganloi hujhi no oi hintu soittiogandoi hujhi oi.
46013007	Hospanagane begkani dagi thai, begkani bischias gore, begkani asha gore ar begkani thori thai.
46013008	Hospanagan huno din thum no oi. Hintu muni hodagani theleio thum obo, nanan hodadi honagan theleio thum obo ar gyenan theleio thum obo.
46013009	Haron ordek gori hobor pei ar ordek gori ami muni dogkie gori hoi.
46013010	Hintu jokke sei puripunnuogan ebo, sokke sei ordek gori sien lugi jebo.
46013011	Mui guro elungge lokke, guro dogkie hoda hodung, guro dogkie gori bujidung, ar guro dogkie sintie gortung. Hintu jokke bujunor olung, guro dogkieni phelei duong.
46013012	Haron ikkie ami anat mora-mora gori degir, ar ordek gori hobor peir. Hintu jokke mujungo mujungi gori degibong, sokke mui puro gori hobor peim, Itchiore more puro gori hobor paidie dogkie gori.
46013013	Ei tinan jinij tigi thai: Bischiaschan, ashagan ar hospanagan. Hintu ienittun bego dangoran olode hospanagan.
46014001	Hospanagan togo, aptar boran baari dhap gorsio, bes gorinei muni dogkie gori hoda hobar sawh.
46014002	Haron je nanan hodadi hoda hoi, the manjiore no hoi hintu the Itchiorore hoi. Haron huno jone tar hodagani no bujon tar aptabuodi oghur gubono hoda hoi hinottei.
46014003	Hintu je gorei tulibartei, uschoni tulidibartei ar shantona dibartei hoi the muni dogkie gori manjiore hoi.
46014004	Je nanan hodadi hoda hoi the nijore-nije gorei tule, hintu je muni dogkie gori hoda hoi the mondoli gorei tule.
46014005	Mor mone hoidie tumi begkune nanan hodadi hoda hobartei. Hintu sittun bes mor mone hoidie tumi muni dogkie gori hoda hobartei. Haron nanan hodadi hoda hoiebuoi judi mondoli gorei tulibartei ortho bhangi no de, sale muni dogkie gori hoda hoiebuoi tartun dangor.
46014006	Bheilog, hintu ikkie judi tomar idu einei nanan hodadi hoda honggi, ar Itchiore phogodang gori die hoda darai, gyeno hoda darai, muni dogkie gori hoda hona darai ok sigkie hoda darai ok mui tomare no hole mui tomartei hi lab om?
46014007	Poran neie jinij, bashi ok bina ok thik gori no bajilie, ek jone bashi bazar nahi bela bazar hingori hobor pa jebo?
46014008	Thik sedogkie gori, begolo ro judi porak-porak no ole, honna judduo goribartei jugol obo?
46014009	Thik sedogkie gori, manjie sohoje bujon para hoda tomar ho poribo. A no ole, tumi hi hor hingori thara hobor pebak? Haron boierot tomar hoda hoi para obo.
46014010	Songsarot nanan doronor ro thei pare ar prottiek ror ortho age.
46014011	Ek jone judi morloi hoda hoi ar mui tar hodagan no bujilie, mui tartei bi-deji dogkie om ar the mortei bi-deji dogkie obo.
46014012	Ieno siendoi ekkui, ar tumi aptar borani dhap goro hinottei, mondoli gorei tulede aptar boranit alajhala obartei togo.
46014013	Senottei, ek jone judi nanan hodadi hoda hoi, ortho bhangi dibartei the bor magok.
46014014	Haron mui judi nanan hodadi bor magong, mor aptabuoi bor mage hintu mor bujonaganot phol no thai.
46014015	Senottei mui hi gorim? Aptadi ar mor bujonagandoio mui bor magim. Aptadi ar mor bujonagandoio mui gid geim.
46014016	Anole, tumi jokke aptaloi hujhi hoda hoba, barendi manus siot thele tumi Itchiorore hujhi hoda hole the tomar hodagan no buje hinottei, “Amen” hingori hobo?
46014017	Haron tumi daw gome hujhi hoda hor, hintu oinnio jon gorei no uttuon.
46014018	Mui mor Itchiorbuore hujhi hoda hong, haron tomar begkunottun bes mui nanan hodadi hoda hong.
46014019	Huno jone no buschie hoda mui nanan hodadi dos azar hoda hona darane manjiore sigeibartei mondolit paschan hoda mor monedi holeio gom obo.
46014020	Bheilog, guro dogkie no bhappo, bojong bhabonat guro dogkie oio, hintu gyenedi bujunor dogkie oio.
46014021	Niomanot legkie, “Ei manuschunore mui oinnio hodadi ar oinnio manjiore uttaniloi holeio, thara mor hoda no sunibak,” Probuie hor.
46014022	Senottei, nanan hodadi hoda honagan bischiasigunottei noi, aw-bischiasigunottei sien olode ekkan sinno. Hintu muni dogkie gori hoda honagan aw-bischiasi-gunottei noi, bischiasi-gunottei.
46014023	Judi goda mondolibuo ekkan jagat thubeile ar begkune nanan hodadi hoda hole, ar siot hobor no peie ok bah Aw-bischiasi ok ele, thara pagol hobakke noi ni?
46014024	Hintu ek jon Aw-bischiasi ok bah hobor no peie ok judi begkune muni dogkie gori hoda hode ele, tare begkune duj degei dibag ar porikkie goribak.
46014025	Sedogkie gori tar gubonio ontoran hulo jebo. Sebeden the nije bukpari porinei Itchior tobona gorinei hobakke je Itchiorbuo hamakkai tomar loge age.
46014026	Bheilog, senottei hi gora poribo? Jokke odosat tumi eksomare thubeile, prottiek jonor ekkuo baini gid thok ar sigkie ok, nanan hodadi hoda hona ok, Itchiore phogodang gorsie hoda ok, oinnio hoda ortho bhangi denagan thana dorkar. Gorei tulibartei begkani gorana osit.
46014027	Judi huno jone nanan hodadi hoda hon, di tin jone ok, tin jonottun bes no hodok. Gada bolla gori hodok ar ek jone ortho bhangi duok.
46014028	Hintu judi huno jon ortho bhangi die no thele, mondolit olor gori thana osit. The sube-sabe nijore ar Itchiorore hok.
46014029	Di tin jone muni dogkie gori hoda hode, oinniogune olor gori shagi sadok.
46014030	Itchiore judi huno ekkan phogodang hoda hai-hure bojsie manuschuore janei de, polim manuschuoi sub ona osit.
46014031	Haron ek jon ek jon gori tumi begkune muni dogkie gori hoda hoi paro hinottei begkune shigon para ar begkunore tumi uschoni tuli diparo para gorsio.
46014032	Munigune tharar aptaguno ugure domon gori paron.
46014033	Haron Itchiorbuo jagulugkie Itchior noi, hintu the olode shanti Itchior, ar sadhu manuschunor beg mondoli-gunot agede dogkie Itchior.
46014034	Mondoligunot miliegune sub gori thana osit ar tharar hobar ugum nei. Haron Niomane hoidie doge thara odino tole theinei sub gori thana.
46014035	Thara judi huno hitchu shigibar san ghorot tharar nijor negkuottun pujor gortok. Haron mondolit miliei hoda hona lajor hoda oi.
46014036	Itchioro hodagan tomartun nigillie ni na, nahi bana tomar idu ejchiede?
46014037	Je, the nije muni bah aptar manus mone gore, mui tomare legongotte sieni Probur ugum bili the gome-dalei bujok.
46014038	Hintu je aw-bujunor the aw-bujunor gori thok.
46014039	Bheilog, tumi muni dogkie gori hoda hobar dhap goro. Nanan hodadi hoda hobar badha no duo.
46014040	Begkani gome-dalei ar upojukto gori gorana dorkar.
46015001	Bheilog, mui tomar idu prosar gorinei tumi jien loinei dori agode gom hoboran tomare idot tuli dibar sang.
46015002	Ei gom hoborano darai tumi mukti peio. Judi mui tomar idu prosar gorsiongge hodagan shokto gori dori no thago, tumi bischias gorsiode sien brithai obo.
46015003	Haron mui peiongge sien tomare begkunore mui proman duong. Sien olode Sastroie hoiede doge Kristo amar pabpanittei morsie.
46015004	Ar Sastro doge tare gareion, ar tin dino dijiet tare aro jiei tulo oie.
46015005	Kepha sidu ar baro jon apostolo sidu the dega diegoi.
46015006	Sei porendi, ekkubare pas shot jonottun bes bheilogkuno sidu dega diegoi. Tharar moiddiettun beg bhag ejosong baji agon, ar hoiek jon ghum jeion.
46015007	Sei porendi, Jakobo sidu The dega diegoi. Sebeden beg apostoluno sidu The dega diegoi.
46015008	Bego jere, the mor iduio dega diegi, be-somoie jormeiongge sibie idu.
46015009	More apostol daganaio lak noi. Haron Itchioro mondolire mui dug-hosto lageiong hinottei, beg apostolunottun bes aw-gunorbuo olungge mui.
46015010	Hintu Itchioro doyet darai mui edogkie olung. The more doye gorsiede sien brithai no oi. mui tharar begkunottun bes hadoni gorsiong. Hintu hadoni gorsiebuo mui noi, Itchioro doyegan mor loge hadoni gorsie.
46015011	Senottei, jei odosat, mui ong bah thara odog prosar gorsei ar tumi sien bischias gorsio.
46015012	Morattun Kristore jiei tulona-gan ami prosar gori. Ami prosar gorilie io, tumi hoiek jone morattun jiei no udibag hingori ho?
46015013	Hintu judi morattun jiei uduonagan no thele, salen, Kristoreio jiei tulo no oi.
46015014	Kristore judi jiei tulo no odo, salen amar prosaran labnei, ar tomar bischiaschano lab nei.
46015015	Sei bara, Itchioro sombonde ami shakki dilongge Kristore jiei tulo oie. Hintu judi moragun jiei no uduon, salen Itchiore Kristore jiei no udilun. Sien judi soittio ole, salen manjie hobor pebakke Itchioro sombonde ami mijie shakki dir.
46015016	Haron judi moragun jiei tulo no ole, salen Kristoreio jiei tulo no oi.
46015017	Judi Kristore jiei tulo no oi, tomar bischiaschan moillio nei ar tumi ejosong pabot pori ago.
46015018	Ar Kristo iot jigun morsion thara nas oion.
46015019	Bana ei hale judi Kristo iot amar asha thai, salen ami begottun sitpure para.
46015020	Hintu ikkie Kristore morattun jiei tulinei, ghum jadonde sigunor polim pholluo olo.
46015021	Ek jono darai moranagan ejchie hinottei, morattun jiei uduonagano ek jono darai ejchie.
46015022	Adamor iot beg manuschun morsionde dogkie, Kristo ioto beg manuschunore jeda gora obo.
46015023	Hintu prottiek jone nijor doge udibag. Kristo olode polim pholluo. Sei porendi jokke Kristo ebo, je tar manus, sigune jiei udibag.
46015024	Sebeden thuman ebo, jokke the rejjiogan Bab Itchiorbuore gojei dibo. The beg sason ani, beg odhiharani ar hemodagani thum gori dibo.
46015025	Haron beg sottrugun the tar thengot tole thoi song The sason gori pebo.
46015026	Jero sottrubuo dongso obode sibie olode moranagan.
46015027	Haron “Itchiore begkani Kristor thengo odinot tole thoidie.” (Judio the nijore-nije “begkani Kristo odinot thole thoie” hintu ien poriskar je Itchiore nijore Kristor odinot no thai.)
46015028	Jokke Itchiore begkani Puobuor odinot thoie die, sebeden puobuoio the nije tar sidu gojei dibo. Itchiorbuo olode Puobuore begkani odinot tole thoidiebuo. Itchiore je huno iet The begkanit oi para goribuo.
46015029	Anole, jigune mora manjior azai baptisma gorsion, judi morattun shobai jiei no udile, thara hi goribak? Salen a hittei thara mora manjior azai baptisma gorsion?
46015030	Ar ami hittei sob somoi bipodot portong?
46015031	Amar Probu Jisu Kristo iot tomar sombonde mor jei bar goribar age, siendoi mui soittio gorongge mui din bagene morono dojad porong.
46015032	Ephesi sohorot jharbuo jonturloi mui judduo gorsiong. mui judi manjior ischieloi judduo gortung mor hi lab olun? Mora judi jiei no udile, ien hoi: “Hellie moribong hinottei, baza ludi hei.”
46015033	Thoga no heio. “Bojong somarsiei gom sobhab nas gori duon.”
46015034	Dharmig gori jhagoron aw, pab no gorsio. Haron hoiek jonor Itchioro gyenan nei. Tumi lajo para mui ei hodagan hongor.
46015035	Hintu hoiek jone hobak, “Mora hingori jiei udibag? Hedogkie heyeloi thara ebag?”
46015036	Behup! Tui jien shidos sien mori no gele jeda no oi.
46015037	Ar tui jokke shidos heyegan obartei tui no shidos, bana bijigun shidos. Sigun gom bah oinnio biji oi pare.
46015038	Hintu Itchiore tar ischie mote bijibuot heyegan de. Prottiek biji bagene sidibar nijor heyegan the de.
46015039	Beg heyegani ekkoi noi. Manjior ek doronor heye age, poshugunor ek doronor heye age, major ek doronor heye age ar phegor ek doronor heye age.
46015040	Sorgo heye ar pittimi heye theleio hintu sorgo heyet dolani ar pittimi heyet dolani judo-judo.
46015041	Belor ek doronor shodok age ar junanor ek doronor shodok age. Taragunor ek dogkie shodok age. Ekkuo tharar shodokkanottun aro ekkuo tharar shodokkan judo.
46015042	Morattun jiei uduonagano sedogkie. Garande heyegan poji jei pare, ar jiei udibode heyegan poji no jai.
46015043	Aw-mannio gori heyegan gara oi, ar sien oborug gori jiei tulo oi. Heyegan shokti nei gori gara oi, ar sien hemoda dinei jiei tulo oi.
46015044	Munischioror heyegan gara oi, sei heyegan aptar heyeloi jiei ude. Munischioror heyeio ar aptar heyeio age.
46015045	Sien Sastroie hoidie doge, “Polim manuschuo Adame poran-bola manus olo,” ar sejo Adame jibon die apta olo.
46015046	Hintu polim manuschuo aptar manus noi. The olode munischioror heye-bola manus. Sei porendi aptar Manuschuo ejchie.
46015047	Polim manuschuo pittimittun, madiloi baneie. Jero Manuschuo olode Probuie sorgottun.
46015048	Madittun baneie manuschun madittun ejchiede manuschuo dogkien. Sorgottun ejchionde manuschun Sorgottun ejchiede Manuschuo dogkie.
46015049	Madir manuschuo subhibuo dogkien gori, sorgottun ejchie Manuschuo subhibuor dogkien ami obong
46015050	Bheilog, ikkie mui ien hongor, manjior heye ar loloi Itchioro rejjiogan pedo noi. Thik sedogkie gori, poji jaidie siene poji no jaidie sien pedo noi.
46015051	Suno, mui ekkan tomare oghur gubono hoda hong. Ami begkun mortong noi, hintu Itchiore amare begkunore bodoli dibo.
46015052	Jhimidot sotte, sog thebot sotte, jero begolo robuot ami bodolibong. Haron begol bajilie, morattun poji no jan para jiei tulo obo ar amare bodolei die obo.
46015053	Haronan olode, ei poji jei parede heyegane poji no parede sien lo poribo. Ei mori jei parede heyegane mori jei no parede sien lo poribo.
46015054	Ei poji jei parede heyegane poji jei no parede sien lobo. Ar ei mori jei parede heyegane mori jei no parede sien lobo. Sien ole, Sastrot hoiede sien puron obo, “Jidenagane moranagan gillie”
46015055	“Oh Padalan, tor jidenagan hudu? Oh Moranagan, tor bischan hudu?”
46015056	Moranagano bischan olode pabpan. Pabpano hemodagan olode Nioman.
46015057	Hintu amar Probu Jisu Kristor darai amare jidenagan dede Itchiorbuor donniobad ok.
46015058	Senottei, Oh mor agojor bheilogkun, shokto gori thago, no lorsio, onsur Probur hamot puro-puri lagi thago. Tumi hobor po, Probur iot tomar hadonigan panit no poribo.
46016001	Ikkie sadhu manuschunottei sanda tulona sombonde mui legongor. Galatia rejjiot mondoligunore mui ugum duongge doge tumio goro.
46016002	Saptar polim dinnuot tumi prottiek jone tengaδ bajei thoio. Tumi unnoti oiode doge joma gori thoio jene, mui ele tomar tenga tulo no pore para.
46016003	Tomar monot porsie manus hoiek jon bajilak. mui lungilegi, thara tomar doyer dogkineni nibartei tharare mui sidiloi Jerusalem sohorot padei dim.
46016004	Judi morio jebar dorkar ole muio jeim, thara mor somare jei paribak.
46016005	Makidonia rejjiogan phuri einei mui tomar idu lungimbi. Haron mui Makidonia rejjiogan phuri ejongor.
46016006	Mui jidu jedungsat, tumi mor porbhajottei more hottur baredi parogoi para, mui tomar somare theimbi ar jarhalluo hadeimbi.
46016007	Haron jade somoi mui tomare sebar dhap no gorong. Hintu mui asha gorong Probuie judi more onumoti de, mui tomar somare hoiek din theimbi.
46016008	Hintu Pentikost Utchob song mui Ephesi sohorot theim.
46016009	Haron Itchiore mortei ekkan dangor ar hemoda-bola duor huli die. Hintu more biruddi gorie shagor agon.
46016010	Timothi judi lungegi, the tomar somare no doreie gori thai para seio. Haron mui Probur haman gorongge doge theio gore.
46016011	Senottei, huno jone tare aw-pela no gortok. Hintu the mor idu eje para, tare shantie porbhajot padei duo. Haron mui tare bheilogkun shomot barsei agong.
46016012	Ikkie amar bhei, Apollo sombonde legongor. Bheilogkuno somare the tomar idu ebartei mui tare baari ujuleiong. Hintu sei somoi the jebar tar mone no hoi. Sujuk phele the ebo.
46016013	Uijkare thago, bischiaschanot shokto gori thago. Sahoj goro, doro aw.
46016014	Tumi jieni goro, hos pa-pigandoi gorsio.
46016015	Bheilog, tumi Stephana ghorbuogun hobor po. Thara Akaia rejjiot polim pholun ar sadhu manuschunore lobiot goribartei thara nijore-nije duon.
46016016	Thara dogkie manjior sidu ar je amar somare ham ar hadoni goron siguno sidu niroit obartei mui tomare hujoli gorongor.
46016017	Stephana, Fottuna ar Akaikusot lunginei mui hujhi oiong. Haron tumi jieni gori no paro, sieni thara duondi.
46016018	Haron thara mor aptabuore ar tomar aptaguno taza gori duondi. Esannie manuschunore monot rageio.
46016019	Asia dejor mondoligune tomare salam janadon. Akuilaloi Priskilla ar tharar ghoro mondolibuo somot Probur nange tomare sit digol salam janadon.
46016020	Beg bheilogkune tomare salam janadon. Pobitro sumon dinei salam jana jani gorsio.
46016021	Mui Paula, mor nijor adtoi leginei salam janangor.
46016022	Je Probu Jisure hos no pai, tar ugure obisab porok. Oh Probu ai .
46016023	Probu Jisur doyegan tomar ugure thok.
46016024	Mor hospanagan Jisu Kristo iot tomar begkuno ugure thok. Amen.
47001001	Mui Paula, Itchioro ischie darai mui ek jon Jisu Kristor apostol. Amar bhei Timothi mor loge age. Korinth sohorot Itchioro mondoli manuschunore ar goda Akaia rejjiot agonde beg sadhu manuschunoreio mui legongor.
47001002	Amar Bab Itchiore ar Probu Jisu Kristoi tomare doye ar shanti duok.
47001003	Amar Probu Jisu Kristor Bab ar je huno iet shantona dede ar doye gorede Itchiorbuor donniobad ok.
47001004	Je huno dug-hostot porsiegunore Bab Itchiorottun ami peieidie shantonandoi, shantona di pari para The amar je huno dug-hostot shantona de.
47001005	Haron Kristor hostogani amar iot bes gori agede dogkie, amar shantonanio Kristo iot bes gori age.
47001006	Ami judi sab hei, ien tomar shantonattei ar uddharottei. Iene ami hosto peidie sei hostogani tumi suei thebartei boldibo. Ar ami judi shantona pei, ien tomar shantonattei ar uddharottei.
47001007	Tomartei amar ashagan shokto. Haron ami hobor pei tumi jeannie gori dug-hosto bhag por siennie gori shantonagano bhag peba.
47001008	Haron Asia dejot amar hosto oiede sien, bheilog tumi hobor no peie gori ago bili ami mone no gori. Amar ugure bugie no jinnie bhar oie hinottei, bajibero asha areiei.
47001009	Hamakkai moribong bili ami mone gorsei. Ien olode jene ami amar ugure nirbhor no gorinei hintu, mora jiei tulede Itchiorbuore nirbhor gori.
47001010	The amare sedogkie moronor dojadtun rokkie gorsie ar rokkie goribuo. The amare porendio rokkie goribuo bili ami tare asha gorsei.
47001011	Tumio amattei bor magi dinei amare bol duo. Sebeden bhaluk jonor bor magana ami borani peiei hinottei, amar bhaluk jone Itchiorore hujhi hoda hobak.
47001012	Ami edogkie gori bar gori: Songsarot ami hedogkie gori agi amar idie-ittane shakki de. Tomar samne ami hedogkie gori agi sienottun bes iene shakki de. Ekkan uddischuoloi ar sholona no dhorsie gori uijkare ami agidie sien olode Itchiorottun. Ami manjior gyeno doge no thei, hintu ami Itchioro doyegano doge thei.
47001013	Tumi jien mador ar bujor, sieni bara ami tomare oinnio hoda no legir. Mui mone gorong tumi thumsong bujiba.
47001014	Sien olode tumi amare ordek gori bujilade dogkie. Tumi amare baini gorode dogkie gori Probu Jisur dinnuot amio sedogkie gori tomare baini goribong.
47001015	Ar ien bischias gorinei, agendi mui tomar idu ebar seiong, jene tumi di lombor labpan po para.
47001016	Mui Makidonia dejottun jade tomar idu phiribar, sebeden tumi more Judea dejot dipadeba gori mui asha gorsiong.
47001017	Senottei, mui ien jugolode, mone hong no hong gori gorsiong ni na? Nahi, mui jugol gorongge sieni, oi, oi ar noi, noi obartei heyet doge gorong?
47001018	Itchiorbuo hamakkai bischias-joggio hinottei, ami tomare hoidie hodani oi ar noi no oi.
47001019	Itchioro Puo Jisu Kristor sombonde mui, Sila ar Timothi tomar idu prosar gorsei die sienot oi ar noi no oi. Hintu tar siot onsur oi.
47001020	Haron Itchioro beg soittiogani tar siot oi ar sieni tar siot Amen hinottei amar darai manjie Itchiorore baini goron.
47001021	Kristo iot ami shokto gori thebartei Itchiore tomare ar amare shokto gori di die. Itchiore amare tel guli di die.
47001022	The amar ugure sinnuo di thoie. Amar ontorot The Apta babona di thoie.
47001023	Tomar hosto no oi para mui Korinth sohorot no phirong. Itchiorbuo mor aptabuo ugure shakki age jei mui hongorte sieni soittio.
47001024	Ami tomar bischiaschano ugure sason goribar no sei. Hintu ami tomarloi ham gorittie tomar hujhittei. haron bischiaso darai tumi shokto gori ago.
47002001	Mono dugot mui tomar idu no eim ar gori mone-mone thik gorsiong.
47002002	Haron mui judi tomare monot dug lagei dile, honna more hujhi goribuo? mui tomare monot dug lagei dile, tumi more hujhi ong para goriba ni?
47002003	Mui lungiliegi more hujhi goribakke sigunore mui monot dug lagei di paronggi. Siennie no obartei tomare mui edogkie gori legilung. Mui bischias gorong mor hujhigan tomar begkuno hujhigandoi ekkui.
47002004	Haron baari hostoi, monot duge ar sogo pani phelei phelei mui tomare legkuong. Tomare monot dug lagei dibartei noi, hintu mui tomare baari hos pangge sien tumi hobor po para.
47002005	Hintu ek jone judi dug lagei di thai, more monot dug lagei no de, hintu the tomar begkunore ekka-ekka monot dug lagei die. Bes no hoinei oddek gori holungge.
47002006	Begbhage tare sasti duonde sien tartei jogarsie oie.
47002007	Hintu, tumi tare hema gorana ar bujona osit, anole, the baari mono dugot thebo.
47002008	Senottei, mui tomare hujoli gorongor, tumi tare hos pode sien proman gori dego.
47002009	Sienottei, tumi beg hodani manila ni no manila mui tomare porikkie sebartei legilung.
47002010	Tumi jare hema gorsio, muio tare hema gorsiong. Haron mui judi je huno iet hema gorong, sien tomartei mui tare Kristor samne hema gorsiong,
47002011	jene Soitannuoi sujuk no pai para. Soitannuor hu-buddhiani ami hobor pei daw.
47002012	Kristor gom hoboran prosar goribartei mui Troas sohorot jeiong. mui jeinei Probuie mortei ekkan pod huli die.
47002013	Sidu mor bhei Titare suph no peinei, mor monanot shanti no elo. Sebeden mui tharattun bidei loinei Makidonia dejot jeiong.
47002014	Kristor darai amare onsur jakjomog gori nejaidie ar amar darai jagai jagai tar tumbas gyenan shidie jadte Itchiorbuor donniobad ok.
47002015	Haron mukti padonde sigunor moiddie ar nas odonde sigunor moiddie Itchiorbuottei ami olongge Kristor tumbaschan.
47002016	Ekdagittei ami olongge moronor baschan aro ekdagittei ami olongge jibonor tumbaschan. Ar ei hamanittei honna upojukto obo?
47002017	Haron onek jone labottei Itchioro hodagan bejonde dogkie ami noi. Hintu Itchiorottun dipadeie manjio dogkie gori Kristo iot Itchioro samne soittio gori hoi.
47003001	Ami aro amare baini gora arambo goribong ni na? Hoi ek jonor tomare baini gorsie sidi lage ar hoi ek jonor baini gorsie sidi tomartun tharar lage. Amareo sedogkie sidi lagibo parapang?
47003002	Tumi olade amar ontorot legkie sidi. Begkune sien madan ar hobor pan.
47003003	Amar hamo phole tumi olade Kristor sidi, haliloi legkie noi, hintu Jeda Itchioro Aptaloi legkie. Silo-padot legkie noi, hintu manjior ontoro padot legkie.
47003004	Kristo darai ami sien Itchiorore bischias gori.
47003005	Ami joggio bili dabi goribar amar hitchu joggiota nei. Hintu amar joggiotagan olode Itchiorottun.
47003006	The amare nuo niomanor upojukto sagorsie baneie. Ami okkioror ham no gori, hintu aptar ham gori. Haron okkiorbuoi morei pelai, hintu Aptabuoi jibon de.
47003007	Moranagan anede haman silo-padot legkiegan oborug elo hinottei, Israelo manuschune Mosir muonot oborugkanottei rini sei no paron, judio sei oborugkan boij jeiegoi.
47003008	Aptar haman sittun bes oborug no obo ni na?
47003009	Haron manjiore duji banaidie hamanot judi oborugkan thaidie oi, manjiore dharmig banaidie hamanot onek bes oborugkan thebo.
47003010	Haron jei oborugkan elo, dangor oborugkanottei sei oborugkan nei ar.
47003011	Elode oborugkan boij jeiegoi hinottei, tigi roiede oborugkan bes oborug.
47003012	Amar edogkie asha age hinottei, ami birat sahoj gori hoi.
47003013	Ien Mosi gorsiede dogkie noi. Israelo manuschune boij jargoidie sien thumsong ek rini sei no than para the tar muon andoldi thoie.
47003014	Hintu tharar akkolani Itchiore han goridie. Kristor darai pordagan hojei thuo oie hinottei, edchie song puron Nioman thara madei sei pordagan a hojeie roie.
47003015	Hintu edchie song thara Mosir boiun madade pordagane tharar akkolani dagi thoie.
47003016	Tobuio je Probu idu phirie, Probuie pordagan hojei thoie de.
47003017	Probu olode Apta. Jiot Probur Aptabuo age, siot shadin age.
47003018	Probuie amar muonittun dakkiegan hojei die hinottei, ami begkune Probur oborugkan anat degidie dogkie gori degi. Amio sedogkie subhi ek oborugottun aro ek oborug song oi para the amare puribotton gore. Sei oborugkan Probur Aptabuottun eje.
47004001	Ami Itchioro meyegan peieidie dogkie gori, ei sebona hamanio peiei. Senottei ami pitbagoli no hei.
47004002	Hintu laj gorede gubono hamani ami bad diei. Ami manjiore no thogei, ar Itchioro hodagan ami no barei. Hintu soittio hodagan uju-uju ami hoinei Itchioro samne prottiek manjior idie-ittan ami huli di.
47004003	Hintu judio amar gom hoboran daga geleio, ien nas odonde sigunottei daga jai.
47004004	Itchioro subhibuo, Kristor oborug gom hoborano phoran tharar ugure no pore para, bischias no goronde sigunor akkolani ei jugor Itchiorbuoi han gori di die.
47004005	Ami amar sombonde prosar no gori, hintu Kristo Jisu, Probu bili ami prosar gori. Jisuttei ami tomar sagorsie bilio ami prosar gori.
47004006	Haron Itchiorbuoi phoran andharottun phudibartei ugum die. Sei Itchiorbuoi amar ontoranit phor phudei diegi, jene Jisu Kristor mujungot Itchioro oborug gyeno phor de.
47004007	Sei dangor hemodagan Itchior-buottun, ar amattun noi bili degebartei sei dhonan madtie humot amar age.
47004008	Onek hittettun manjie amare sabon, hintu ami sab no pori. Amare thara jagulug goron, hintu ami asha no arei.
47004009	Thara amare hosto duon, hintu Itchiore amare phelei no jai. Ar thara amare phelei duon, hintu ami nosto no oi.
47004010	Amar heyet Jisur jibonan dega jai para, ami onsur Probu Jisu moranagan amar heyet gori loiberei.
47004011	Haron amar mori jaidie heyeganot Jisur jibonanio dega jai para, ami jeda agidie igun onsur Jisuttei moribar duon.
47004012	Senottei, moranagane amar iot ham gore, hintu jibonane tomar iot ham gore.
47004013	Ar amattun ekkui bischiaso apta age hinottei, Sastrot lega agede doge: “Mui bischias gorsiong hinottei mui hoiong.” Amio bischias gori hinottei hoi.
47004014	Ami hobor pei Itchiore Probu Jisure jiei tullie, ar the amareo Jisur darai jiei tulibo. The amare tomarloi egottor gori dibogi.
47004015	Haron sieni olode begkani tomar labottei, jene alajhala doyegan ar onek manjior sidu oinei manjie Itchiorore hujhi hoda hon para, hujhi hoda ho bajei dibo.
47004016	Senottei, ami pitbagoli no hei. Judio amar barendi Manuschuo hoi jai, amar bidirie Manuschuo din-din taza oi.
47004017	Haron amar hostogan olode padol ar hanekkon gori tigi thai hinottei, aw-phurondi oborugkan beg hostoganittun bes obo.
47004018	Senottei, degkie jinijchani ami hando no gorinei, no degkie jinijchani bes hando gori. Haron degidie jinijchani olode hanekk-onottei, ar no degede jinijchani olode umore-umorottei.
47005001	Haron ami hobor pei judi amar pittimir ghoran, ei terpalan dongso oi, Itchiorottun ami ekkan ghor pebong, sien sorgot umore-umorbuo age jien adtoi tullie ghor noi.
47005002	Haron sorgot thebarlottei habor uribar dharoj gori-gori bor-nijes pheleir.
47005003	Jokke ami uribong, ami uttie langda no thebong ar.
47005004	Haron ami ei terpalo ghoranot thagke, gor bugibuottei bor-nijes pheleir, haron ami uttie langda thebar no sei hintu sorgot thebarlottei habor uribar sei, jene jien more sien jibonane gilie.
47005005	Itchiore sei uddischuoi amare jugol gorsie. The amare Aptabuoio joma ijebe die.
47005006	Senottei, ami hobor peinei onsur sahoj no areie gori, heyegandoi ami ghorot thele, heyegandoi ami Probuttun durot.
47005007	Haron ami bischiaso darai soli, seinei no soli.
47005008	Ami sahoj gorir heyeganottun durot theinei Probur iot thanagan odik gom.
47005009	Senottei, ami asha gorir ghorot thei bah no thei ami tare hujhi gorir.
47005010	Haron, ami begkune Kristor bijiero jaganot hamakkai azil uo poribo. Sebeden prottiek jone tar heyegandoi gom ham ok bah bojong ham ok gorsie doge dam pai para.
47005011	Senottei, Probure dhora-nagan hobor peinei, ami oinnio jonoreio ujulei. Hintu Itchiore amare gome-dalei hobor pai, ar mui asha gorong tomar idie-ittanieo amare gome-dalei hobor pai.
47005012	Haron ami nijore-nije tomar idu aro bar no gorir, hintu amar iot tomar bar goribartei ami tomare sujuk dir. Hoi ek jone jien degon sienot bar goron ar thara ontorottun bar no goron. Tharare uttor dibartei ami tomare amaiot bar goribar sujuk dir.
47005013	Haron amar judi mada horab oi, sien Itchiorottei. Ar ami judi mon shanto oi, sien tomartei.
47005014	Begkunottei ek jon morsie hinottei begkune morsion. Sien ami begkune bujchei hinottei Kristor hospanagane amare giri ragai.
47005015	Jigune baji agon, sigune tharar nijottei baji no theinei, hintu tharattei morinei aro jiei uttiede sibiertei baji thebartei, the begkunottei morsie.
47005016	Senottei, ikkiettun duri ami harore manjio doge hobor no pei. Judio Kristore manjio doge ami hobor pei thei, ikkie ami sedogkie gori tare ami hobor no pei ar.
47005017	Senottei, je Kristo iot thai, the nuo gori sristi olo. Sawh, purona jinijchani nei ar, begkani nuo oie.
47005018	Begkani Itchiorottun. The nije amarloi Jisu Kristo darai tarloi milon oiegi ar milon gori dena haman the amare die.
47005019	Sien olode: Itchiore manuschunore duj no dinei, Kristor darai songsaran tarloi milon gorer. Ar milon gorede hodagan the amare gojei die.
47005020	Senottei, ami olongge Kristor raj-dud. Ien olode Itchiore amar darai tomare ujuluotte dogkie. Kristor pokko oinei ami tomare ujuleir: Itchiorloi milon ogi.
47005021	Haron jar pab no elo Itchiore tare amattei pab bugei die, jene tar darai ami Itchioro dharmigkan pei para.
47006001	Ami tar somare ham gorie hinottei tomareo hujoli gorir: Mangana-magana Itchioro meyegan tumi no loio.
47006002	Haron Itchiore hoi, “Somoi oktot mui tomar hoda suinniong. Ar mukti peiode dinnuot mui tomare bol duong.” Suno, ikkie olode gom somoi, ar ikkie olode mukti paidie din.
47006003	Huno jone ujuot haide ham ami no gori. Ami judi gortong, manjie amar haman sorjeilakkun.
47006004	Ami Itchioro sagorsie bili je huno iet upojukto bili degei. Hub soijjio ar hosto bhug gorsei. Amar onek Aw-bhab ar sab-sristi elo.
47006005	Amare pidtuon, jiel duon, andolon soijjio gori peiei ar dug gori peiei, ami onek ghum mari peiei ar ubos thei peiei.
47006006	Ami sudduo elong, amar gyen elo, ami dorjio dhorsie, ami nombro elong, amar Pobitro Apta elo, amar hospanagan phagara nei gori elo,
47006007	ami soittio hoda hoi ar Itchioro hemodagan amar age. Amar dene-bange dharmigo aittieran age.
47006008	Hoi ek jone amare sorman goron ar hoi ek jone amare be-sorman goron. Hoi ek jone amar biruddie bojong hoda hoi duondoi ar hoi ek jone amar sombonde gom hoda hoi duondoi. Hoi ek jone ami hu-podedi nejei holeio amar ien soittio hon.
47006009	Hoi ek jone amare gome-dalei hobor peineio, hobor no pande dogkie gori amare bebohar goron. Mori jeir hintu sawh ejo baji agi. Sasti duon hintu morei no pelan.
47006010	Amar monot dug theleio ami onsur hujhi. Ami gorib oleio onek jonore thagoie gorier. Amar hitchu nei hintu amar beg age. Sei begkanit ami Itchioro sagorsie bili degeir.
47006011	Oh Korinth manuschun, ami tomare pang gori bhangi hoiei. Amar ontorani tomartei ojar gori huli diei.
47006012	Amar ontorani tomartei bondo no gori. Hintu amattei tomar nijor ontorani bondo gorsio.
47006013	Gurore hoi para mui tomare hongor: Amatteio tumi amar dogkie gori tomar ontorani ojar gori huli duo.
47006014	Aw-bischiasigundoi song no oie gori jungol hanat no loio. Haron dharmigkane niom saragundoi hingori song pori pare? Phorane andharandoi hingori egottor oi pare?
47006015	Kristo Belialoiδ hingori milibo? Bischiasiloi Aw-bischiasi hi milibar age?
47006016	Itchioro mondirloi mokti hi milibo? Haron tumi olade Jeda Itchioro mondir. Itchiore hoiede doge: “Mui tharar loge bojotti gorim ar mui tharar loge bereim. mui tharar Itchior om ar thara mor manus obak.”
47006017	Probuie hoi, “Senottei, tharar moiddiettun nigili ejo, Pharok awh. Aw-shijhi jinijchani no dhorsio, sale mui tomare gojhi lom.”
47006018	“Sebeden mui tomar Bab om ar tumi mor puo-jhi oba. Sorbo-shoktiman PROBUIE ien hor.”
47007001	Oh mor agojorun, ei soittiogani age hinottei heyegan ar aptabuo goda hajor gorede sienittun ami nijore-nije hajei. Itchioro iot dhoran amar age hinottei amar pobitrogan puripunnuo gori.
47007002	Tomar ontoranit amare jaga duo. Ami harore oinniei no gori, harore hoti no gori ar harore no thogei.
47007003	Tomare dujot pheleibartei sien mui no hongor. Haron mui tomare ei akke hoiong, tumi amar somare bajibartei ar amar somare moribartei amar ontoranit ago.
47007004	Tomar ugure mor baari bischias age ar mui tomare baari baini gorongor. Shantona pelung ar beg dug-hostogani moiddie mui baari hujhi olung.
47007005	Haron jodepode, ami jokkene Makidonia dejot lungiei, amar heyegani jiren no pei. Manjie amare nanan hittettun sabpuon. Barendi elode judduo ar bidirendi elode dor.
47007006	Tole porsie manusch-unore shantona dede Itchiorbuoi Tita lunginei amare shantona die.
47007007	Bana Tita einei ami shantona peieidie sien noi, tumi Titare shantona duo hinotteio Itchiore amare shantona die. Tita more hoiede, tumi morloi lak pa-pi obartei, hani-hani dhap gori-gori ago, tumi more shanggadik hos po. Senottei mui baari hujhi olung.
47007008	Judio mui tomare mor sidigandoi monot dug lagei duong, mui sien no postang. mui sien posteleio, mui mone gorongge mor sidigane dug lagei die, hintu bana hanekkonottei.
47007009	Tomar monot dug oiebili noi, hintu tomar monot dugkane tomar monani phirei die hinottei ikkie mui hujhi. Itchioro ischie doge tomar monot dug oie hinottei amar torobottun tomar hitchu hoti no oi.
47007010	Haron Itchiorottun ejede monot dugkane mukti paidie mokkie mon phirei de. Sebeden manjie sienottei no postan. Hintu songsarottun ejede monot dugkane moronan dage.
47007011	Sawh, tomareo sedogkie olo. Itchiorottun ejede monot dugkandoi tomar monot dug olo. Siendoi tomar gom ham goribar dhap olo. Nijore rokkie gorana mon olo ar siendoi tomar huttieri udilo. Dhoran, dhappan, dharojchan tomar olo. Hena ugureibar tomar mone hoi. Sei begkanit tumi sudduo bili proman degela.
47007012	Senottei, mui tomare judio legong, je bojong ham gorsie sibiettei mui no legong. Je bojongan gujhi loie sibietteio mui no legong. Hintu ami jei tomare Itchiore saidie doge sei, sien dega jebartei mui legkuong.
47007013	Haron tomar shantonanot ami shantona pei. Ar sittun bes, Titar monan tumi begkune taza gori duo hinottei the hujhi oie ar amio baari hujhi oiei.
47007014	Haron huno iet judi tomar sombonde mui tare baini gorong mui no lajeim. Hintu soittio gori ami begkani tomare hoiei, senottei ami Titare baini gorittie sieno proman olo.
47007015	Tumi tare dore girgirei-girgirei hingori gojhi loio ar tomar begkunor manniotagan the idiot tullie tomartei tar baari meye lage.
47007016	Je huno iet mui tomare nirbhor gori parong hinottei mui hujhi.
47008001	Bheilog, Makidonia dejor mon-doligune Itchioro meyegan peionde sien ami tomare janei dir.
47008002	Tharare hostoi porikkie gorsie, tobuio thara baari hujhi oion. Judio thara baari gorib oleio, thara thagoie dogkie gori dan duon.
47008003	Haron thara jedog paron sedog duonde mui shakki elung. Tharar nijor ischiei di parsionde sittun bes thara duon.
47008004	Sadhu manuschunore seba gorana ham bhag pebartei ar ami thara doye gorinei duonde sieni gojhiloi para thara amare shokto gori hujoli gorsion.
47008005	Ar bana ami asha gorsei die doge noi, hintu thara akke nijore-nije Probure duon, sebeden Itchioro ischie doge thara amare duon.
47008006	Senottei, Titare ami hujoli gorsei, the jokke sahajjio goribartei tulona arambo gorsie, tomartun sanda tulonaganio puro gori tulog.
47008007	Tomar begkanit bes agede dogkie gori bischiasot, hodat, gyenot, ni-alsit, ar amattei tomar hospanaganot. Sedogkie gori ei doye gori dena ganoteio bes ole gom obo.
47008008	Mui tomare ugum no duongor. Hintu tomar hospanagan soittio oni noi manjior ni-alsigandoi porikkie sangor.
47008009	Haron Probu Jisu Kristor meyegan tumi hobor po. Judio the thagoie oi theleio, tomartei the gorib oie, jene tar goribpandoi tumi thagoie aw para.
47008010	Mui tomare mor upodeschan duongor. Haron ien ekkan tomartei labor jinij. Gelle bojor begottun akke tomar dibar mone hoie ar tumi begottun akke duo.
47008011	Senottei, gorotte sien puro goro. Tomar dibar dab elo hinottei, tomar jien age sienittun puro goro.
47008012	Haron dibar mon ischie thele, jien age sei doge Itchiore grohon gore, tomar neidie doge noi.
47008013	Haron oinnio jonor bugi padol oinei tomare bugi gour gori dibar ami no sei.
47008014	Hintu ami sei die begkunor soman-soman odo. Ikkie tomar alajhalaniloi tharar neidie sien puron odo ar tharar alajhalaniloi tomar neidie sieno puron odo. Sebeden begkunor soman-soman obo.
47008015	Sien olode Sastroie hoidie doge: “Je bes thuboi tar sie bes nei. Je hom thuboi tar hitchu pora nei.”
47008016	Tomartei mor ontorot Titaloi ekkui dharoj Itchiore die hinottei Itchiorore mui hujhi hoda hongor.
47008017	Haron ami tare hujoli gorinei, the mannie. Tare sittun bes dharoj elo ar the tar nijor ischiei tomar idu ejchie.
47008018	Tar loge bheibuore ami padei dir. Gom hoborano hamanottei sei bheibuore beg mondoligune baini goron.
47008019	Tumi duode jinijchaniloi the amar loge jebartei mondoligune tare basoni gorsion. Probur nijor mohimattei ar sahajjio goribar tomar dharoj age bili degebartei ami sei jinijchani bhag gori dieioi.
47008020	Sei bor dano jinijchani ami jei doge dieioi sienit manjie amare bodnam gori paron. Ami shabodane soli.
47008021	Bana Probur mujunge noi manjior samneio jien osit sien ami gortong sei.
47008022	Amar bheibuo tharar loge padei diei. Ami tare onek hittendi porikkie sanar porendi, tar dharojchan age. The tomare shanggadik bischias gore hinottei, ikkie tar baari dharoj age.
47008023	Titar sombonde mui legongor. The olode mor phagot sommie ar mor somare tomar idu ham gorie. Bheiunor sombonde mui legongor: Thara olakke mondoli azai dipadeie ar Kristor mohimagan.
47008024	Senottei mondoligunor mujunge, tharare ar tomar hospanagano promanan degeim. Ami tomare baini goridie haronan tharare dego.
47009001	Sadhu manuschunor hamani sombonde mui tomare legibar dorkar nei.
47009002	Haron sahajjio goribar tomar dab agede mui hobor pang. Ar Makidonia manuschuno sidu mui ien bar gorinei hong: Gelle bojorottun duri Akaia dejor man-uschune dibartei jugol oi agon. Tomar dhappane tharar onek jonore dibartei utsaho tuli di die.
47009003	Tobuio bheilogkunore mui tomar idu dipadeong, jene ami tomare baini goridie sien magana no oi. Ar mui hoiongge doge tumi jugol aw para.
47009004	Makidonia dejor manus judi mor loge ejon ar tumi judi jugol no aw, ami lajot poribong. Ami tomare shokto baini gori hinottei tumio lajot poriba.
47009005	Senottei mui sintie gorsiong, thara akke duri tomar idu ebartei bheilogkunore hujoli gorana dorkar. Tumi dibartei haam heiode sieni thubei thoi paron para. Sebeden sieni mone hoinei die jinij obo, mone hong-nohong gori die jinij odo noi.
47009006	Mui ien hong: Je hom shidie the hom deibo ar je bes gori shidie the bes gori diebo.
47009007	Je jedog dibartei mone hoi the sedog duok. Ek jonor lager bili the mone hong-nohong gori no duok. Haron Itchiore mon hujhi gori diegunore hos pai.
47009008	Itchiore tomare nanan asirbad shagor gori je huno iet di pare. Jene beg alajhala gori onsur theienei, prottiek gom hamot tumi gori paro para.
47009009	Sastroie hoiede doge: “The settera gorsie. The goribpunore die. Tar dharmigkan umore-umor thai.”
47009010	Jei biji-shidiebuore biji ar hebar pidie de, shidibartei the tomareo biji bes gori dibo ar dharmigo hedtan barei dibo.
47009011	Tumi bes gori di paro para, the tomare je huno iet bes gori dibo. Sienittei ami Itchiorore hujhi hoda hobong.
47009012	Tumi gorilade haman bana sadhu manuschunor Aw-bhabpan puron no oinei, hintu Itchiorbuoreio onek donniobad obo.
47009013	Kristor gom hoboran haam haanaganor manniode sien ar tumi thararloi ar je huno jondoi ega mone tumi bhag duode sien hamano darai tumi nije proman degela hinottei, manjie Itchiorore baini goribak.
47009014	Tomar iot shagor Itchioror meye age hinottei, thara tomare idot tuli-tuli tomartei bor magi duon.
47009015	Senottei, hoi borei no ejchie boranottei Itchiorore hujhi hoda ho.
47010001	Tomar samne niroit ar tomar tomar abitjone tomar pokke sahojibuo, mui Paula, ikkie mui nije Kristor niroitandoi ar nombrotagandoi tomare hujoli gorongor.
47010002	Jokke mui tomar loge thang, bischias somot sahoji obartei mui asha gorong. Hoi ek jono biruddie udibartei mui dharona loiong. Thara mone goron ami songsaro niomo doge solir. Mui tomare hujoli gorongor mor sedogkie sahoji aw no poribo.
47010003	Haron ami judio songsarot agi, songsaro doge ami judduo no gori.
47010004	Ami judduo goridie aittierani manjior aittier noi hinottei, shokto rokkie gorede debal pursondo bhangi di paribar siennie hemoda Itchioro darai sienit age.
47010005	Torgo, bi-torgo ami bhangi di pari. Itchioro gyeno sombonde biruddi gorinei honde abittieni ami bhangi di pari. Kristore manon para, prottiek bhabonagani ami doriloi.
47010006	Tumi jokke puro gori maniba, sebeden no manonde sigunore sasti dibartei ami jugol agi.
47010007	Tumi bana ugure-ugure sawh. The Kristor manus bili ek jonor judi bischias thai, amareo the sedogkie bhabok. The jedogkie gori Kristor manus, amio sedogkie gori Kristor manus bili nije abar bhabok.
47010008	Haron ami tomare gorei tulibartei Probuie amare odhihar die. Tomare bhangi pheleibartei the amare odhihar no de. Judio sei odhiharano sombonde mui ekka bar gorong, lajeidung noi.
47010009	Mor sidiganiloi mui tomare dor lagangor bili mone no gorsio.
47010010	Haron manjie hoi paron, “Paular sidiganit gour ar shokto hoda age. Hintu heyedi the norom ar tar hodagani hitchu moillio nei.”
47010011	Sedogkie manjie ien bhabodok, ami jokke no thei, hodagani ami sidit legi. Ami jokke thei, amar hamani jedogkie amar hodaganio sedogkie.
47010012	Haron hoiek jone thara nijore-nije baini goron. Ami tharar somare mijie bar no sei ar ami nijore-nije thararloi song no gori. Thara nijore-nije mabon ar nijore-nije song goron. Tharar gyen nei hinottei thara sedogkie goron.
47010013	Hintu Itchiorttun ami jittur bhag peiei sei bara ami bar gortong noi. Ami bar goridie sienot tumio ago.
47010014	Haron ami tomar idu song lungibarlittei, ami sei bara no jei. Ami na tomar idu Kristor gom hoborandoi lungiegidie.
47010015	Ami odorbara baini no gori. Oinnio jonor hamanio ami baini no gori. Hintu ien amar asha: ‘Tomar bischiaschan barilie, tomar darai amar haman tomar moiddie baribo.
47010016	Tomar obola jaganit gom hoboran ami prosar gori pari para. Haron oinnio manjior jagat honatto gorsie haman ami goribar no sei.
47010017	Hintu, “Je bar gore, the PROBU iot bar gorog.”
47010018	Haron je nijore-nije baini gore tare mana no oi. Hintu Probuie jare baini gore tare mana oi.
47011001	Mui bhulo hoda hole, tumi ekka soijjio goribartei mui tomartun sang, ar tumi soijjio goro daw.
47011002	Haron Itchioro agudo-nagandoi mui tomare agudong. Mui tomare ekkuo neg jodon banibartei thik gori duong hinottei, Kristo idu mui tomare sodi gabur-milie dogkie gori gojei dim.
47011003	Sabpuoi Evire hu-buddhi darai thogeie. Thik sedogkie gori adikkie tomar monani bojong gori de bili mui dhorangor. Kristor pokke tumi bhabode sieni the bojongendi ni pare.
47011004	Haron ek jone einei oinnio ek jon Jisur prosar gori parondi, jiber prosar ami no gori. Agendi tumi no pode siennie judo apta tumi pei paro. Ar agendi tumi no lode siennie judo gom hobor tumi loi paro. Tumi sien sohoje mani lo bili mui dhorangor.
47011005	Hoiek jon apostol olakke nangkora ar mui mone gorong muio sigunottun hom noi.
47011006	Hoda-battadi mui hom oleio, gyenedi mui hom noi. Tomar moiddie sieni begkani mui tomare degeong daw.
47011007	Gom hoboran magana mui tomar idu prosar gorsiong. Itchiore tomare ojolot tule para mui nije niroit oiong, sienot mor pab oie ni na?
47011008	Tomare seba goribartei mui oinnio mondolittun bedon loinei ludde para oie.
47011009	Mui tomar loge roiongge lokke huno ekkan pora oi theleio mui harore bhor no duong. Haron Makidonia dejottun ejchionde bheilogkune mor jien pora elo sien purei duondi. Huno ekkanot mui tomar bhor ong bili more mui rokkie gorsiong, ar sedogkie mui onsur gorim.
47011010	Kristor soittiogan mor iot age hinottei mui haror bhor noi bili mui bar gorilie, Akaia rejjio bamo manjie huno jone more badha no goribak.
47011011	A hittei? Itchiore hobor pai mui tomare hos pang
47011012	Hintu mui jien gorong, mui sien onsur gorim, jene amar dogkie bili sujuk togande sigunor sujukkan haba jai.
47011013	Haron edogkie manuschun olakke nogoli apostol. Thara olakke manus thogana ham gorie. Thara nije Kristor apostolo bhes doron.
47011014	Sien amok obar nei. Haron soitannuoi nijeio phor sorgo-dudtuor bhes dorsie.
47011015	Tar sagorsieguneio thara nije dharmigkano sagorsie bhes dhorsion. Sien ekkan dangor ham noi, ar tharar thuman tharar hamo onusare obo.
47011016	Mui aro hongor:More huno jone murukko no bhabodok. A no le, hom se hom the more murukko dogkie gori mani lok, jene muio ekkena bar gori parong para.
47011017	Mui jien hong, sokke Probur doge no hong, hintu murukko dogkie gori bischias gorinei bar gori hong.
47011018	Onek jone songsaro doge bar goron hinottei muio sedogkie gori bar gorim.
47011019	Haron tumi gyeni hinottei murukkogun tumi hujhi gori suei ago.
47011020	Ek jone tomare banidaji banei pare, hei phelei pare, hari loi pare. The nijore-nije dangor banei pare ar tomare the mu sei suorei pare. Murukkogun tumi suei paro hinottei sieni begkani suei paro.
47011021	Ami norom elong hole lajor hoda oi. Hintu manjie jedogkie sahoji muio murukko dogkie gori hongor: Muio sahoji.
47011022	Thara Hebru manus oi ni? muio daw Hebru manus. Thara Israelo manus oi ni? muio daw Israelo manus. Thara Abrahamo bongso oi ni? muio daw Abrahamo bongso.
47011023	Thara Kristor sagorsie oi ni? muio daw Kristor sagorsie. Mui pagolo dogkie gori hong. Thara onek ham gorsion, hintu mui sittun bes ham gorsiong. Mui goni borei no ejchiesong gori meir heiong. Tharattun bes mui jiel-hattuong. Onek bar mui morong-morong oiong.
47011024	Pas bar Judai manuschune more ek hom solis bari duon.
47011025	Tin bar more mugorsion, ekbar more sil mela duon, tin bar mui uttuongge jahajchan tubole bhangi die ar sagoro panit ek reid ek din mui hadei peiong.
47011026	Mui nitto porbhaj gori peiong, sorat hodog bipod lagot peiong, hodog dagedo adot ar mor nijor jado manuschuno adot porsiong. Hodog Be-jadtuno adot porsiong, hodog sohorot ar jonosunnio jagat bipodot porsiong. Hodog sagorot bipod lagot peiong ar hodog bhes dhorsie bheiuno adot porsiong.
47011027	Mui hosto gori ham gorsiong. Onek reid ghumna-ghamna gori roi peiong. Bhat hei no peie gori ped pora ar pani saj gori-gori roi peiong. Habor-subor nei gori jar hei-hei roi peiong.
47011028	Sieni bara, nitto beg mondoliguno sombonde mor sidie thai.
47011029	Ek dagie norom ole, muio norom ongge noi? Ek dagie ujuot hele, mor buk angede noi ni?
47011030	Mui judi bar gorong, mor noromanot mui bar gorim.
47011031	Itchiore hobor pai mui gal no madongor. Itchioror ar amar Probu Jisu Kristor Babpuor umore-umor baini ok.
47011032	Damaska sohorot raja Aretar sason-goriebuoi more dhoribartei Damaska sohoran subi thoie.
47011033	Hintu more ekkuo harangot gori giriegano phogodi hanadi duriloi lamei diduon. Sengiri mui tar adottun sari jeiong.
47012001	Bar gorana mortei thik no oleio, mui bar gorim. Probuie more azil degeie ar phogodang gori di die.
47012002	Kristor ek jon manus mui hobor pang. Soiddio bojoro agendi Itchiore tare tin sorgo song tulliegoi. Heyegan somot ni na, heyegan sara gori mui hobor no pang, Itchiore hobor pai.
47012003	Mui tare hobor pang, hintu heyegan somot ni na, heyegan sara gori mui hobor no pang, Itchiore hobor pai.
47012004	Tare paradisot song tulo oiegoi. The hoi no parsie hoda suinniegoi ar sien manjie hobario noi.
47012005	Mui tar sombonde bar gorim hintu mortei bar gortung noi. Mui judi bar gorilieo bana mor durbolanit bar gorim.
47012006	Mui judi bar goribar seleio mui murukko odung noi. Haron mui soittio hoda hong. mui bar gortung no sang haron mortun jien sunon ar degon sei bara, more addikie judo no bhabon para.
47012007	Itchiore mor idu bes gori phogodang gorsie hinottei mui adikkie more mui bar gorong bili mor heyet ekkuo hada die oie. Sibie olode ekkuo Soitano dud, mui bar no gorong para more thoschie lageibartei die oie.
47012008	Sienottei, sibie mortun jaigoi para Probure mui tin bar hujoli gorsiong.
47012009	Hintu The more hoie, “Mor meyegan tortei jodasto. Noromanot mor bolan puro gori ude hinottei.” Ar Kristor hemodagan mor ugure thai para mor noromanot mui hujhi gori bar gorim.
47012010	Senottei Kristor nange mui norom ole bah more hinsie gorilie mui hujhi ong. Mui pora phele bah hosto phele, mui baari hujhi ong. Mui obhabot phurile hujhi ong. Haron mui jokkene durbol sokkene mui doromoro.
47012011	Mui murukko ong para tumi more bar gora bajei duo. Tumi na baini gorana osit elo. Haron mui hitchu no oleio nangkora apos-tolunottun hom noi.
47012012	Apostolo sinno ham hamakkai mui tomar moiddie mon di gorsiong. Sieni olode sinno ar amok ham hemodaloi gora jaidie hamani.
47012013	Oinnio mondolittun tumi hiot unode? mui tomar bugi no ong hinottei tumi hom oi paro. Sei bhulan more hema duo.
47012014	Ei tin bar mui tomar idu ebartei jugol oi agong. Mui tomar bugi odung noi. Tomar jinijchani mui lubbo no gorong, hintu mui tomare sang. Haron gurogune bab-magunottei joma thobar noi, hintu bab-magune gurogunottei joma thona osit.
47012015	Senottei, tomar porananittei je huno jinij mui hujhi gori horoj gorim, ar horoj gora obo, judio tumi more bes hos no pheleio mui tomare bes hos pang.
47012016	Sien soittio oleio, mui tomar bugi odung noi. Tumi more hoi paro, the chalak hinottei, chalakkandoi the amare dhorsie.
47012017	Muio tomar idu dipadeongge siguno darai mui harore thogeiong ni na?
47012018	Tomar idu ebartei Titare mui hujoli gorsiong. Tar somare bheibuore mui dipadeong. Tita tomare harore thogeie ni na? Ami ekkuo aptaloi roiei ar ekkui gori solleidie oi ni noi?
47012019	Aro ejabot song, ami tomar idu amar dujchani hadeir bili mone goror parapang? Kristo iot Itchioro samne ami hor. Agojorun, tomare shokto goribartei sieni begkani ami hor.
47012020	Haron mui tomar idu ele, mui asha gorongge doge tomare no panggi bili mui dhorangor. Ar mui gelegoi, mui asha gorongge doge tumi more no po bilio mui dhorangor. Mui dhorangotte adikkie hoschie bazana, hinsie gora-gori, rak tulo-tuli, holi gora-gori, sorja-sorji, gop diedi, bar gora-gori ar jagulug oi bili.
47012021	Adikkie, jokke mui tomar idu abar ejong, mor Itchiorbuoi more tomar samne niroit goreibo ar jigune agendi aw-pobitro oinei, sineli ham gorinei, ar hanggi oinei pab gorsion ar tharar monani no phirien sigunottei buk porah ong bili dhorangor.
47013001	Tomar idu ejana ien mor tin bar obo. “Di-tin jono muottun shakkigan mana obo.”
47013002	Agendi jigune pab gorsion sigunore mui uij duong. Ar ikkie mui no theleio, mui tomar loge di barot elungge dogkie gori oinnio begkunore uij duongor. mui judi aro ejong, harore bad didung noi ar.
47013003	Kristoi mor iot hoi bili tumi proman sebar dhap hinottei Kristo tomar pokke norom noi, hintu tomar iot the hemoda-bola.
47013004	Haron norom bili tare Krosot die oie. Tobuio, Itchioro hemoda darai the jeda age. Thik sedogkie gori, ami tar iot norom oi agi. Tobuio, tomar pokke Itchioro darai ami tar loge bajibong.
47013005	Bischiaschanot tumi ago ni na nei, nijore-nije porikkie goro. Nijore-nije proman shona. Tumi tigi tho song Jisu Kristo tomar iot agede tumi hobor no po?
47013006	Hintu mui bischias gorong ami tigi thebong bili tumi hobor peba.
47013007	Tumi bojong ham no goro para ikkie Itchiorottun mui bor magi duongor. Ami upojukto dega jebartei bili noi, hintu judio tigi no theleio, tumi thik ham goro para.
47013008	Haron soittiogano biruddie huno ekkan amar hemoda nei. Hintu soittiogano pokke amar hemoda age.
47013009	Ami norom oinei tumi doro ole ami hujhi oi. Ar tomare puro gori banebartei ami bor magi di.
47013010	Senottei, tomare shokto goribartei, nosto goribartei noi Probuie more odhihar dede doge, mui thieinei adikkie tomare korgos gorong bili abitjone ei hodagani mui tomare legongor.
47013011	Bego sejot, bheilog hujhi aw. Puro gori jugol oinei nijore-nije sahoj goro. Ega mone bhabo ar shantie thago, sebeden hos paidie ar shanti dede Itchiorbuo tomar loge thebo.
47013012	Pobitro sumon dinei salam gora-gori gorsio.
47013013	Beg sadhu man-uschune tomare salam janadon.
47013014	Probu Jisu Kristor doyegan, Itchioro hospanagan ar Pobitro Aptar egotagan tomar begkuno ugure thok. Amen.
48001001	Mui apostol Paula, manjiortun ar manjior darai mui apostol noi, hintu Jisu Kristor darai ar Jisure morattun jiei tulliede Bab Itchioro darai mui olungge ek jon apostol.
48001002	Mor loge agonde beg bheilogkundoi, Galatia rejjiot agode mondoligunore legongor.
48001003	Bab Itchiore ar amar Probu Jisu Kristoi tomare doye ar shanti duok.
48001004	Amar Bab Itchioro ischie doge, ei bortoman bojong jugkuottun The amare uddhar goribartei, amar pabpanittei Jisu Kristoi the nijore-nije die.
48001005	Amar Bab Itchiorbuor umore-umor mohima ok. Amen.
48001006	Kristor doyeganot tomare dakkiede Sibiettun tumi edok jhadi gori judo gom hoboranot pharok oi joulloi bili mui asarjio olung.
48001007	Sien judo noi, hintu hoiek jone tomare jagulug gorton. Thara Kristor gom hoboran bodoli didak san.
48001008	Hintu judi ami oi bah sorgottun sorgo-dude ok, ami tomare prosar gorsei die bara aro oinnio gom hobor tomar idu prosar gorilie the obisab hok.
48001009	Agendi ami tomare hoieidie doge mui aro hongor, tumi peiode gom hoborano bara oinnio gom hobor tomar idu prosar gorilie the obisab hok.
48001010	Haron mui manjiore mana bajei duongor, nahi Itchiorore mana bajei duonggotte? Nahi mui manjiore hujhi goribar sangge? Haron mui judi ejosong manjiore hujhi goribar sang, mui Kristor banidaji odung noi.
48001011	Bheilog, mui tomare janei duong, mui prosar gorsiongge gom hoboran manjior doge noi.
48001012	Haron ei gom hoboran manjiortun mui no pang. Manjieio more ien no shigan, hintu ei gom hoboran Jisu Kristoi dega denar darai mor idu ejchie.
48001013	Haron mui agendi Judaiunor dhormot thagode jei ijebe roiong sieni tumi sunnio. Itchioro mondolibuore mui shanggadik uttiesar gorsiong ar sien dongso goribartei sesta gorsiong.
48001014	Mor amolot nijor jadot onek manjiortun bes gori mui Judaiunor dhormot akkol elung. Mor Purbo-puruschununor dosturani adeibartei mui shanggadik utjogi elung.
48001015	Hintu Itchiore more mar gorbhottun nokbhaj gorsie. Tar doyer darai the more dakkie.
48001016	Be-jadtunor sidu tar sombonde mui prosar goronggoi para, tar Puobuo mor iot degeie. Sien jogon-togon manjiorloi mui alab no gorong.
48001017	Mor agendi apostol elakke sigundoi alab goribartei mui Jerusalem sohorot no jang. Hintu Arabia dejot jeiong ar sittun Damaska sohorot aro phiri ejchuong.
48001018	Sebeden tin bojor porendi, Pitorloi dega obarlottei mui Jerusalem sohorot jeiong ar tar loge pondoro din roionggoi.
48001019	Probur bheibuo Jakob bade oinnio huno jon apostol mui no degonggoi.
48001020	Ikkie mui tomare legongotte sienir sombonde sawh, Itchioro mujungot mui gal no madongor.
48001021	Sei porendi, Syria ar Kilikia rejjioganit mui jeiong.
48001022	Judea dejot, Kristo iot elakke mondoligune mor muon no degon.
48001023	Bana thara mor sombonde suinnionde, “Agendi amare uttiesar gorsiede sibiei the ekbar dongso goribar sesta gorsiede bischiaschan, ikkie the prosar gorer.”
48001024	Mortei thara Itchiorore baini gorsion.
48002001	Sebeden soiddio bojor porendi, Barnaba somare mui aro Jerusalem song jeiong. Mor loge Titareo mui nejeiong.
48002002	Prosar gori mui jeinei, Be-jadtunor moiddie mui prosar gorongge gom hoboran tharare janei duonggoi. Hintu mui sien murubbigunor sidu gubone janei duonggoi, adikkie mui brithai gori dumursiong bah brithai gori dumurong bilinei.
48002003	Tobuio, mor loge elode Tita, the Grik manus oi theleio, tare sundu-sam habi dena baddio no goron.
48002004	Ien oiede haronan olode hoiek jon nogoli bheilogkun gubone bhoreiondi. Thara guptosor ijebe sube-sabe einei, Kristor Jisur iot amar shadinan seiondi jene thara amare bondit phelei paron.
48002005	Ami tharar sidu ek ghontaio gojei no di, jene gom hoborano soittiogan tomar iot onsur thai.
48002006	Hintu murubbi gujoror sigunottun ole, thara jei odak sat, mortei huno eitzabor nei. Itchiore harore nijor aguttiegan no degai. Murubbi gujoror sigune more hitchu baledo hoda barei no duon.
48002007	Hintu sei bodoli, sundu-sam happieguno sidu prosar goribartei Pitorore die oiede dogkie gori, sundu-sam no happieguno sidu gom hoboran prosar goribartei more die oiede thara degkuon.
48002008	(Haron sundu-sam happieguno sidu Pitoror apostolo haman je gorsie, sieno dogkie gori Be-jadtuno sidu mor iot the ham gorsie.)
48002009	Jakobe, Kepha ar Johone jigun olakke haam, thara bujilakke doyegan more die oie. Thara more ar Barnabare song pora-porir den adtan amare duon, jene ami Be-jadtuno sidu jei para ar sundu-sam happieguno sidu thara jan para.
48002010	Tharattun mone hoiede ami bana goribpunore monot rageidong, ar sien goribar mortunio baari mone hoi.
48002011	Pitore jokkene Antiok sohorot lungilogi, mui tar biruddie thiei udilung, haron tare duj dibar goribar age.
48002012	Haron Jakobottun hoiek jon ebar agendi, the Be-jadtuno somare haba-daba gorto. Hintu thara einei, sundu-sam happiegunore dorenei the tharattun jeinei nije-nije pharok gori roiegoi.
48002013	Ar bagi Judai manuschuneio tar phagaraganot mijeilak. Senottei Barnabareo tharar phagarane thani nejeilo.
48002014	Hintu gom hoborano soittioganot thara uju gori no solon bili mui deginei, tharar begkuno mujungot Pitorore mui holung, “Tui Judai manus oineio tui judi Be-jadtuno doge thas, ar Judai manjior doge no thas, Be-jadtunore hittei tui Judai manuschuno doge tha bajei duos?
48002015	“Ami daw eneio Judai manus, ar Be-jadtunor pabi noi.
48002016	Ami hobor pei, jei ek jon manus hamor niomo onusare dharmig gona no oi, hintu Jisu Kristo iot bischiaschano darai dharmig gona oi. Hamo niomo darai noi, hintu Kristo iot bischiaso darai dharmig gona obartei amio Jisu Kristore bischias gorsei. Haron hamo niomo onusare harore dharmig gona no obo.
48002017	Kristo iot ami dharmig gona obartei togeir hinottei, ami nijeio pabi bili hobor pelong. Senottei, Kristo pabir dajibuo ni na? Hamakkai noi.
48002018	Haron mui bhangi phellie jinijchani mui judi aro banang, mui nije niom bhonggo gorie om.
48002019	Haron Itchiorottei mui bajong para, niomo onusare niomanottei mui morsiong.
48002020	Kristo somare more krosot die oie, ikkie baji agongge sibie mui noi ar, hintu Kristo mor iot baji age. Heyedi ikkie baji agongge jibonan olode, more hos peinei the nije mortei dede Itchioro Puobuo iot bischiaso darai baji agong.
48002021	Itchioro doyegan mui ek huredi no thong. Haron judi dharmigkan niomo darai eje, salen Kristo brithai gori morsie.”
48003001	Oh bhul Galatia hulliegun! Honna tomare topbo goreilo, jei tumi soittiogan bischias no gorida? Tom ar sogor samne poriskar gori dega oiede Jisu Kristore krosot die oie.
48003002	Tomartun bana ien mui hobor pedung sang, Aptabuo hamor niomo darai peio, nahi bischiaso hodagan suninei peio?
48003003	Tumi edok bhul olade? Aptabuot arambo gorinei, ikkie heyedi puripunnuo awr ni na?
48003004	Brithai gori onek hosto peio ni na jodepode gori bul ole?
48003005	Senottei, Je tomare Apta die, ar tomar moiddie oborug ham gorsie, the hamo niomo darai gorsie, nahi bischiaso hodagan sunonar darai gorsie?
48003006	Ien Abrahamor hodagano dogkie. “Abrahame Itchiorore bischias gorsie, ar tar bischiaschan dharmigkano dogkie gona oie.”
48003007	Senottei, jigune bischias gorsion, sigun Abrahamor puo bili hobor peio.
48003008	Itchiore Be-jadtunore dharmig gonibo gori Sastroie honatto deginei, akke duri Abrahamore gom hoboran janei die oie. Sastroie hoi, “Tor iot beg jadtunore asirbad die obo.”
48003009	Senottei, bischias gorsionde sigun, bischias gorie Abrahamor somare asirbad peion.
48003010	Senottei, hamo niomanot jedog jon agon, thara begkun obisabpanor tole porilag. Haron Sastrot lega age, “Niomor boibuot lega doge je begkani eksottie no gore, the obisab heie.”
48003011	Hintu Itchioro samne niomo darai harore dharmig gona no oidie sien poriskar. Haron, “Dharmigkun bischiaso darai bajibak.”
48003012	Tobuio, nioman bischiaschanor noi, hintu, “Je sieni gore the sieni darai bajibo.”
48003013	Kristoi amattei obisab heinei, the amare niomanor obisab-panottun hini loie. (Haron Sastrot lega age, “Je gajot tangan hai, the obisab hai.”)
48003014	Jene Kristor darai Abrahamor asirbadtan Be-jadtuno sidu ebartei Aptar soittiogan bischiaso darai amar lo poribo.
48003015	Bheilog, mui manjior dogkie gori hongor: ien bana manjior suktigan oleio, judi ien thik ole, huno jone ien ek huredi thoi no paribak, bah bareo no paribak.
48003016	Itchiore Abrahamore ar tar bongsogunore soittio dede lokkene, the edogkie gori jhagkuo ijebe no hoi, “Tor bongsogunore.” Hintu ek jono dogkie gori hoie, “Tor bongsobuore,” ar sibie olode Kristo.
48003017	Ar mui ien hodung sang: Nioman seir sho tiris bojor honet, ar Niomane suktiganore ek huredi thoi paribar noi, jien Itchiore honatto Kristo iot thik gorsie, sei protiggiaganore aw-gunor banebar nei.
48003018	Haron odhiharan judi niomanor darai oi, sien soittiogano no obo ar, hintu Itchiorbuoi Abrahamore sien soittioganor darai die.
48003019	Salen Niomane hi uddische ham gore? Nioman die oiede bhonggoganottei. Soittiogan die oiede sibier idu tar Bongsobuo eje song, ek jon mil goridier ade sien sorgo-dudtuo darai thik gora oie.
48003020	Mil goridiebuoi bana ek dagire mil gori no de, hintu Itchiorbuo olode ek.
48003021	Salen Ni-oman Itchiorbuor soittiogano biruddie ni na? Hamakkai noi. Haron Nioman judi thedo, jiene jibon di parilun, salen jodepode gori dharmigkan Niomano darai thelun.
48003022	Hintu Sastrogane beg-kunore pabor tole bondi gori thoie, jene Jisu Kristo iot bischiaso darai bischias-goriegunore soittiogan die oi.
48003023	Hintu bischiaschan ebar agendi amare Niomano tole bondi gori raga oie. Jei bischiaschan porendi phogodang gora obo sienottei bondi oi elong.
48003024	Senottei, amare Kristo idu aninei bischiaso darai dharmig obartei, Nioman olode amare sigkie die.
48003025	Hintu bischiaschan ejanar porendi, ami sigkiediebuor tole nei ar.
48003026	Haron Jisu Kristo iot bischiaso darai tumi olade begkun Itchioro puo.
48003027	Haron tumi jedogkune Kristo iot baptisma loio begkun Kristo iot haboro dogkie gori urei die oie.
48003028	Kristo Jisu iot begkun ekkui hinottei, huno jon Judai manus noi, Grik manus noi, banidaji noi, shadin manus noi, ar milieio nei morodo nei.
48003029	Tumi judi Kristor manus awh, salen tumi Abrahamor bongso, ar soittiogano onusare odhiharigan peiegun.
48004001	Odhiharigan peiebuo ikkie mui holungge sibie, guro lokkene banidajittun huno phartokko nei, judio the begkanir malik.
48004002	Hintu babe thik gorsie somoibuo song The rakkolibuor ar ghor lobiot-goriebuor tole thai.
48004003	Thik sedogkie gori, guro lokkene amio songsaror polim sigkienir tole bondi oi elong.
48004004	Hintu puripunnuo somoibuo lunginei, Itchiore tar Puobuo padei die. Ekkuo miliei tare phudeie, Niomanor tole tar jormo oie.
48004005	Palok puogun pei para, ar Niomor tole sigunore hini lobartei the Niomor tole jormo loiegi.
48004006	Tumi puo hinottei, Itchiore tar Puobuor Aptabuo tomar ontorot padei die. Aptabuoi “Abba, Ba,” gori dager.
48004007	Senottei, tumi banidaji noi ar, hintu puo ola. Ar judi puo ole, salen, Kristor darai odhiharigan peie ola.
48004008	Hintu jodepode gori, eksomoi tumi Itchior hobor no po. Ar tumi sebona gorsiode sigun eneio Itchior noi.
48004009	Hintu ikkie tumi Itchior hobor panar porendi, bah Itchiore tomare hobor panar porendi, hingori tumi aro sei pela jeie ar aw-gunor polim sigkienit phirinei aro bondi obar mone hor?
48004010	Din, mas, ritu ar bojor tumi palor.
48004011	Mui tomartei adikkie bul gori hadoni holung bili dhorangor.
48004012	Bheilog, mui tomar dogkie oiong hinottei, tumio mor dogkie obartei mui tomare hujoli gorongor. Tumi more shobai oinnie no goro.
48004013	Tumi hobor po, mui heyei no parinei, bego akke tomar idu gom hoboran prosar gorsiong.
48004014	Mor heyet jien porikkie elo sien tumi aw-pela no gorinei, bah phirei no dinei, sei bodoli, tumi more Itchioro sorgo-dudtuo dogkie gori, ar nije Kristo Jisur dogkie gori more gojhi loio.
48004015	Salen tumi hi asirbad pela? mui shakki duongotte, judi sombob ole, tomar nijor sogkun hueinei ar sigun more diba.
48004016	Soittio hodagan mui tomare hong hinottei mui tomar sottru olung ni na?
48004017	Thara tomare shanggadik agudibag, hintu gomortei noi. Thara tomare nigilei dibar sebak jene tumi tharare agudo.
48004018	Bana mui tomar loge thagke noi hintu gom jinijottei onsur agudona gom.
48004019	Gurolok, Kristo tomar bidirie jormai song mui aro tomartei hadoni gorsiong.
48004020	Mor robuo bodoleibartei ikkie mui tomar idu azil obar sang. Haron tomar sombonde mor mon jagulug age.
48004021	Niomanor tole thebar mone hoidie sigun, more ien ho, Niomane hi hoi sunor ni?
48004022	Haron Abrahamor dibie puo agon gori Sastrot ien lega age. Ekkuo banidaji miliettun ar ekkuo shadin miliettun.
48004023	Hintu banidaji milie-buottun oiede sibie olode bongso darai, ar shadin miliebuottun oiede sibie olode soittiogano darai.
48004024	Hubone tulona gorsie. Haron ien olode dien sukti. Sinai Mounnottun jormeiebuo olode banidajibuo, ar sibie olode Hagari.
48004025	Haron ei Hagari olode Arabia dejot Sinai Mounnuo, ar sien Jerusalem sohorloi milie, ar ikkie the tar manuschundoi banidaji oi age.
48004026	Hintu uguro Jerusalem sohoran olode shadin, ar the olode amar begkunor ma.
48004027	Haron Sastrot lega age, “Oh bhaj miliebuo, tui puo no phudos, tui ped pirie hobor no paschie sibie jogar pari-pari hujhi awh. Haron phelei jeie miliebuor, neg-bola miliebuottun bes puo-shaba obak.”
48004028	Bheilog, Isaakor dogkie ikkie amio soittiogano puogun.
48004029	Hintu bongso-goto oiede sibiei Aptar darai oiede sibiere hosto lageiede dogkie gori, ikkieio thik sedogkie awr.
48004030	Tobuio, Sastroie hi hoi? “Banidaji miliebuore ar tar puobuore nigilei duo. Haron banidaji miliebuor puobuoi, shadin mileiebuor puobuor somare odhiharigan no pebo.”
48004031	Bheilog, salen, ami banidaji miliebuor puo noi, hintu ami olongge shadin miliebuor puo.
48005001	Shadinanottei Kristoi amare shadin gorsie senottei tumi shokto gori thiei thago. Banidaji jungolluot aro no baschuo.
48005002	Mui Paulai tomare jodepode gori hongor, tumi judi sundu-sam habo, salen Kristoi tomare hitchu lab dido noi.
48005003	Aro mui begkunore shakki duongor, je sundu-sam habe, the goda Niomanor Horoj heiebuo obo.
48005004	Niomor onusare dharmig obar seiegun, tumi Kristortun pharok ola, ar doyeganottun jhuri porila.
48005005	Haron Aptabuoloi Bischiasor darai dharmigkan ega mone ami asha gori barsei agi.
48005006	Haron Kristo Jisu iot nahi sundu-sam habanagane ham gore bah sundu-sam no habanagane hitchu lab de. Hintu hospanat darai bischiaschane ham gorer.
48005007	Tumi gome dumursio daw. Soittiogan adeibartei honna tomare badha gorsie?
48005008	Tomare dagede sibiettun ei ujuluonagan no eje.
48005009	Ekkena moli-gurie goda bhattun jorai.
48005010	Probu iot mui tomare bischias gorong, tomar oinnio mon nei. Hintu je tomare hosto lagai, the je odo sat, tar sastigan suei pebo.
48005011	Bheilog, mui judi ejosong sundu-sam habananor sombonde prosar goridung, salen mui hittei ejosong uttiesar lagot pangor? Salen daw kroschane azar habaidie sien thum olun.
48005012	Mortun mone horte jei, je tomare hosto lagai thara nijore-nije habi pheleidak.
48005013	Bheilog, tomare shadinanot daga oie. Shadinan bana heyet lubbo pokkettei hamot no lageio, hintu hospanaloi ek jonore ek jone sebona gora-gori gorsio.
48005014	Haron goda Niomani ekkan hodat puripunnuo oie, ienotio oie, “Tui nijore-nije hos paschie dogkie gori tor paralliegunore hos peis.”
48005015	Hintu tumi judi ek jone oinnio jonore hamoro ar hei pelo, seio, adikkie ek jone oinnio jonore ha-hi goriba.
48005016	Salen mui ien hom, “Apta-buo iot ado, sebeden heyet lubb-ogan puron no goriba.”
48005017	Haron heyegano lubbogan Aptabuor biruddie, ar Aptabuor lubbogan heyegano biruddie. Ieni ekkane ekkano biruddie hinottei, tomartun jien mone hoi sien gori no paro.
48005018	Hintu tomare judi Aptabuoi nejai, salen tumi Niomanor tole noi.
48005019	Heyeganor hamani alge dega jai. Sieni olode: Shanda, hanggi, aw-pobitro, lub shamelei no parsie,
48005020	mokti pujona, jadu, hinsie, mara-mari, bis dega-degi, rage ohongkari, holi gora-gori, pharok oie, bhul sigkie,
48005021	dei para-pari neie, hun gorana, mattol ona, mod heinei phorti gorana, ar sedogkie hamani, jienir sombo-nde mui tomare honatto hoiong. Mui tomare agendi hoiongge doge, sieni goronde sigune Itchioro rejjioganot odhihar pedak noi.
48005022	Hintu Aptabuor pholan olode, hospana, hujhi, shanti, soijjio gorana, doye, goman, bischias-joggiogan,
48005023	nombrotagan, ar nijore-nije domon goranagan. Ienir biruddie huno niom nei.
48005024	Jigun Kristor manus, thara monan ar lubbogan somot heyegan krosot duon.
48005025	Ami judi Aptabuo iot thei, Aptabuo iot soli.
48005026	Barbuo oinei, ek jone oinnio jonore huttieri tuli diedi ar bis dega-degi no obong.
48006001	Bheilog, ek jone judi dujot dhora pore, salen, apta-bolagune nombro mone tumi tare phirei annio. Nijoreio seio adikkie tumio porikkiet poriba.
48006002	Ek jone aro ek jonor bugi loi diedi gorsio, ar sengori Kristor nioman purei duo.
48006003	Haron ek jone the hitchu noi, hintu the judi nije ek jon dangor mone gore, salen the nijore-nije thoge.
48006004	Hintu prottiek jone tar nijor haman porikkie gorog. Sebeden, the nije gai-gai hujhi obo, manjior hamot noi.
48006005	Haron prottiek jone nijor bugibuo bugibak.
48006006	Je gom sigkie peie the beg gom jinijchani tare sigeiede sibieloi bhag gorog.
48006007	Thoga no heio, ar Itchiorbuore thatta gori no pare. Haron je jeannie shidie, the siennie phol pebo.
48006008	Haron je jeannie tar heyeganot shidie, the tar heyeganot poji jaidie phol pebo. Hintu je jeannie Aptabuot shidie, the Aptabuottun siennie ononto jibon pebo.
48006009	Gom ham gorte ageie no obong. Haron ami judi obohela no oi, somoi mojim gori phol pebong.
48006010	Senottei, amar sujuk age bili begkunottei gom ham gori, bes gori, bischiasi ghorbuogunottei.
48006011	Mor nijor adtoi birat birat orokkoi mui tomare legkuongge sawh.
48006012	Jedog jone ugure-ugure heyet goman degebartei dhap goron, thara tomare sundu-sam haba bajei dibag, jene Kristor kroschanottei uttiesar lagot no pan.
48006013	Haron bana sundu-sam happiegune nijeio Niom no palan, hintu thara tomare sundu-sam haba bajei dibar sande, jene tomar heyenit thara baini goron.
48006014	Hintu amar Probu Jisu Kristor kroschanor bade oinnio hoda sombonde baini gorana mortun durot tok. Sei kroschanot mui songsarottei krosot porsiong, ar songsaran mortei Krosot porsie.
48006015	Haron Kristo Jisu iot nahi sundu-sam habanagane ham gore bah sundu-sam no habanagane hitchu lab de, hintu nuo sristigan olode ajolan.
48006016	Jedog jone ei niomanot adon, shanti ar doyegan tharar ugure thebo. Itchioror Israel manuschunor ugureo ieni thebo.
48006017	Probu Jisur sinnogani mor heyet gori loi berangor hinottei, ikkiettun duri huno jone more jagulug ar no gortok.
48006018	Bheilog, tomar aptagunor loge amar Probu Jisu Kristor doyegan thok, Amen.
49001001	Mui Paula, Itchioro ischie doge Jisu Kristor ek jon apostol. Ephesi sohorot sadhu manuschunore ar Jisu Kristor bischias-joggiogunore mui legongor.
49001002	Amar Bab Itchiorbuoi ar Probu Jisu Kristoi tomare doye ar shanti deduok.
49001003	Kristor iot prottiek sorgoganit, aptar asirbadtaniloi amare asirbad dede Itchiorbuor ar amar Probu Jisu Kristor Babpuor baini ok.
49001004	Tar mujungot hospanaganot ami pobitro ar duj di no parsie oi para, the amare songsar sristi goribar agendi the amare Kristor iot bei loie.
49001005	Tar hujhir ischie mote tar nijor iot ami palok puo obartei Jisu Kristo iot akke duri thik gorsie.
49001006	Tar doyer mohimagan baini goribartei sien The gorsie. Sienot The amare tar Agojor iot magana die.
49001007	Tar iot, tar alajhala doyeganor onusare tar loganor darai amare hinnie. Sien olode pabor hemagan.
49001008	Beg gyenanit ar bhujonaganit alajhala gori tar doyegan amar pokkettiei die.
49001009	Tar ischie onusare oghur gubonan The amare janei die. sien the nije Kristo iot honatto uddischuo gori thoie.
49001010	Jene puro gori somoibuo puriponnuo goribartei, sorgot agede sieni ar pittimit agede sieni, begkani Kristor iot sieni eksomare thubei pare para.
49001011	Tar nijor ischier poranorio onusare begkani gorede sibiei akke duri thik gorsie hinottei, tar iot ami ekkan odhiharo sompotti pelong.
49001012	Jene ami jigune akke Kristore asha gorsei tar mohimaganot baini gori para.
49001013	Soittio hodagan, jien tomar muktiganor gom hoboran sunonar porendi tumio tare bischias gorsio. Tumi bischias gorinei, tar iot tomare soittior Pobitro Aptai marga di thoie.
49001014	Tar mohimagan baini obartei, Itchioror hinnie jinijchan hine song the olode amar odhiharo sompottiganor marga.
49001015	Senottei, Probu Jisur iot tomar bischiaschanor sombonde ar beg sadhu manuschunor pokke tomar hospanaganor sombonde sunonar porendi muio tomare hujhi hoda hoiong.
49001016	Tomar nangani mui bor magode hoi-hoi tomartei hujhi hoda hona thum no gorong.
49001017	Jene amar Probu Jisu Kristor Itchiorbuoi, jibe oborug Bab, sibiei tomare gyeno apta ar tar sombonde prosar gyen de para.
49001018	Tomar bujonar sogkun hulo jadok, jene tar daganaganor ashagan ar sadhu manuschunor iot tar hi oborug alajhala gori odhiharo sompotti age tumi hobor po para.
49001019	Tar hamanot dangor hemodaganor onusare, ami jigune bischias gorsei sienot hi dangor odhihar age hobor po para.
49001020	Sei hemodagandoi the Kristor iot ham gorsie, ar the tare morattun jiei tulinei, sorgot tar denendi bojei thoiegoi.
49001021	Beg sason-goriegunor ugure, hemodaganir ugure, odhi-harigunor ugure ar rajagunor ugure bojei thoie. Ei jugkuot ar ebode jugkuot nang thoi dibagke sei prottiek nanganir ugure tare bojei thoie.
49001022	Beg jinijchani tar thengot tole thoi di dinei, mondolibuottei beg jinijchanir ugure madabuo tare bana oie.
49001023	Mondolibuo olode tar heyegan. Sien olode tar puripunnuogan je begkunottei begkani puron gore.
49002001	Tumi pabpanit ar oboradtanit mora ela.
49002002	Sienit tumi eksomoi songsaro dosturo doge ar boiero rajabuor hemoda doge sollio. Boiero rajabuor aptabuoi ikkie aw-mannio manuschunor iot ham gorer.
49002003	Amio begkune sigunor moiddie eksomoi heyet lubbo doge ami nije-nije gorsei. Heyet dhappan ar monor dhappan pureibar seiei. Oinnio manuschunor dogkie gori, ajole ami ragor puo elong.
49002004	Hintu doye sagor Itchiorbuoi tar dangor hospanagandoi the amare hos peie.
49002005	Ami oboradtanit mora elongge lokkeneio the amare Kristor somare jeda goreie. Doyer darai tumi mukti pela.
49002006	Jisu Kristo iot amare eksomare jiei tulinei, sorgot amare eksomare bojeie.
49002007	Jene ebode jugkuot amar pokke Jisu Kristo iot tar sitpuronaganot shanggadik doye age bili degei pare para.
49002008	Haron bischiaschandoi doyer darai tomare mukti gora oie, tumi nije-nije mukti no awh. Muktigan olode Itchioror danan.
49002009	Ien hameie noi adikkie je huno jone bar goribak.
49002010	Haron ami olongge tar adtoi gorsie haman. Kristo iot amare gom ham goribartei sristi gora oie. Ami sienit solibartei Itchiore akke duri jugolei thoi die.
49002011	Senottei monot rageio, eksomoi tumi jormogoto Be-jad ela. Heyet adtoi sundu-sam happiegune tomare sundu-sam no happie dakkuon.
49002012	Sei lokkene tumi Kristortun pharok ela. Israel manuschunor begkunor dhonanor ar sukti gorsie protiggianor barendi ela. Songsarot tumi asha sara ar Itchior sara gori ela.
49002013	Hintu tumi sei lokkene durot elade sigun ikkie Kristor loganor darai Jisu Kristo iot hai ana olo.
49002014	Haron the nije olode amar shantibuo. Pharok gori rageiede moiddie bersagagan the bhangi di dinei, the duo dagire ek goreie.
49002015	Tar nijor heyet sottrugan ses gori die. Sien olode Niomanor ugumani, jieni dostur. Di jonottun ek jon nuo manus tar iot the nije baneie hinottei, mil goreie.
49002016	Sottrugan morei pheleinei, kroschano darai Itchioro siot ekkan heye gori dibartei sienire egottor goreie.
49002017	The einei, hai ar durot agonde sigunor sidu shantigan prosar gorsiegi.
49002018	Haron tar darai ami duo dagie ekkuo Aptar darai Babo sidu jei pari.
49002019	Senottei ikkie, tumi aw-sin ar bi-deji noi ar, hintu sadhu manuschun-doi ar Itchiorbuor ghorbuogundoi ek dejia nagorig ola.
49002020	Apostol-undoi, ar munigundoi tomar somot tolagan bana oie jienor mul konar silluo nije Jisu Kristo.
49002021	Sigundoi goda ghoran ektade tulinei, Probur iot ekkuo pobitro mondir tulo oie.
49002022	Aptabuo iot Itchiorbuo thebar jaga banebartei, sienot tomareo eksomare bana awr.
49003001	Ei harone tumi Be-jadtunottei mui Paula olungge Jisu Kristortei bondibuo.
49003002	Tomartei Itchiore more dede doyegan tumi hamakkai suinnio,
49003003	Mui tomare legkuongge doge, sei phogodang gorsiegandoi hodog tar oghur gubonan more janei die.
49003004	Sieni tumi madei sele hobor peba, Kristor oghur gubonan mui hobor pangge sien tumi buji pariba.
49003005	Ikkie tar pobitro apostolunor ar munigunor aptagunor darai janei die oiede dogkie gori, ago phirigunor amolot manjiore janei die no oi.
49003006	Sien olode Be-jadtune gom hoborano darai Kristo iot tar soittiogan bhag peie oinei ekkan heyet song somare odhiharo sompotti bhag pebakke sien.
49003007	Tar hemodagan hamo tejor darai more die oinei, Itchioro doyer dananor doge sebokkuo mui oiong.
49003008	Beg sadhu manuschunor moiddie begottun aw-gunorbuo more ei doyegan Be-jadtuno moiddie prosar goribarlottei die oie. Gom hoboran olode Kristor togei borei no ejchie dhonan.
49003009	Mui sei gubonan hi bili begkunore bujeidibartei. jien akketun duri Itchioro siot lugei elo. Itchiore Jisu Kristo darai beg jinijchani sristi gorsie.
49003010	Ikkie uddischuogan olode mondoli darai Itchioro onek bar gyenan sorgot sason-goriegunore ar hemoda-bolagunore janei dibartei.
49003011	Sien olode amar Probu Jisu Kristor iot tar ononto uddischuogan pureibartei.
49003012	Jisure bischias gorinei amar monor bol age jei tar iot sahoj gori somi paribong.
49003013	Senottei, mui tomartei hosto pangotte sienit tumi monore bhito no goribartei mui tomare hujoli gorongor. Mor hostogani olode tomar oborugkani.
49003014	Ei senottei, mui amar Probu Jisu Kristor Babpuor mujungot adu hubi salam gorong.
49003015	Tartun sorgor ar pittimir goda ghorbuob-uoi nang peie.
49003016	Tar alajhala oborugkanottun tar Aptabuor darai tomar bidirie Manuschuore bolendi shokto gorog.
49003017	Bischiasor darai Kristoi tomar ontoranit thai para, ar tumi hospanaganot gobhin ar oghur gori singor hubibartei mui bor magi duongor.
49003018	Ojaran, lambagan, gobhinan ar ojolan beg sadhu manuschundoi buji paro para bor magi duongor.
49003019	Gyenanottun bes Kristor hospanagan bili tumi hobor po para, ar jene tumi Itchioro puri-punnuogandoi boron aw para bor magi duongor.
49003020	Ami bor magidie bah bhabidie sittun bes gori phare Itchiorbuoi tar hemoda doge amar iot ham gorer.
49003021	Beg phiri bagene umore-umor Jisu Kristor darai mondolibuot tar mohima ok. Amen.
49004001	Senottei, mui Probuttei bondi-buoi tomare shokto gori hujoli gorongor. Tomare daga oiede daganaganot upojukto gori solo.
49004002	Beg nombrotaloi, norom mone ar dhorjioloi, hospana-ganot soijjio gora-gori gorinei solo.
49004003	Shantir bannuot Aptabuor egotagan rageibartei sesta gorsio.
49004004	Ekkan ashat tomare daga oiede doge, ekkan heye ar ekkuo apta age.
49004005	Ekkuo Probu, ekkan bischias, ar ekkan baptisma age.
49004006	Bana ekkuo Itchior age. The olode begkunor Bab, ar begkunottun dangor. Begkunor moiddie ar tomar iot the age.
49004007	Hintu Kristor dananor mabpuor doge amare prottiek jonore doyegan die oie.
49004008	Senottei the hoie, “Jokkene the ojolot uttiegoi, the bondigunore bondi gori annie. Ar the manjiore dan die.”
49004009	“The uttiegoi,” sienor ortho, the akke pittimit toleo lammiegi ni na?
49004010	Je lammiegi, the nije begkani pureibartei, the beg sorgoganir ugureo uttiegoi.
49004011	The nije hoiek jon apostol obartei, hoiek jon muni obartei, hoiek jon prosar gorie obartei, hoiek jon palok ar mastor obartei die.
49004012	Sigune jene lobiot gorede hamot sadhu manuschunore jugol gora bajei dinei, Kristor heyeganot gorei tuli paron.
49004013	Bis-chiaschanot ami egota oi song, Itchioro Puobuor gyenan pei song, puripunnuo manus oi song, ar Kristor puripunnuogano soman oi song, the amare sigun die.
49004014	Jene ami guro dogkie oinei no thei para. Manjior bhulot porinei, phagara-nagara buddhiloi thogeibartei barsei thande boiero dogkie sigkieganiloi urei ninei ar endi-undi nejaidie dogkie no oi para.
49004015	Hintu hospanaganot soittio hodagan hoi para, Madabuo Kristor iot je huno iet ami begkanit dangor oi para.
49004016	Tartun goda heyegan jorabode. Prottiek onggoi tar nijor hamani gorede dogkie, prottiek jora-jorie ektade dori thai. Senottei, heyegan barinei, nijore-nije hospanaganot gorei tullie.
49004017	Senottei, Probur iot shakki dinei ien mui tomare hongor: Hali mondoi Be-jadtunor dogkie gori no sollio ar.
49004018	Tharar bujonagan hala, ar Itchioro jibonottun pharok. Tharar iot aw-gyenan age hinottei tharar akkolani han oie.
49004019	Thara lajchan onubhob gori no paron hinottei, lubbogandoi thara nije-nije shanda hamot porinei beg aw-pobitro hamani gorsion.
49004020	Hintu Kristo sedogkie noi bili tumi sigkuo.
49004021	Tumi tar sombonde suinnio daw. Jisur iot soittiogan agede doge, tar iot thara tomare sigeion.
49004022	Phagara lubboloi bojong oiede purona Manuschuore phelei duo.
49004023	Tomar aptabuor monanot puribotton goro.
49004024	Soittio dharmigkandoi ar pobitrogandoi Itchioro doge sristi gora oiede nuo Manuschuore habor ure para uro.
49004025	Senottei, mijie hodagani bad dinei, “prottiek jone tar nijor paralliegundoi soittio hoda hok.” Haron ami ek jone oinnio jonor onggo.
49004026	“Rak tullio, hintu pab no gorsio.” Belan dubegoi song huttieri gori no thagkuo.
49004027	Diabolareδ jaga no duo.
49004028	Je sur gorsie, the sur no gorog ar. Hintu jien gom sien the tar nijor adtoi hadoni gorog, jene jiber dorkar lage sibiere the huno ekkan jinij dibar thai para.
49004029	Tomar muonittun aw-joba bhaz no nigileio. Hintu dorkaro onusare gorei tulibartei jei hodagani gom bana sieni hoio jene, suniegunor monot doye eje.
49004030	Itchioro Pobitro Aptabuore monot dug lagei no duo. Muktir dinnuottei the tomare marga di thoie.
49004031	Beg tidiegani, huttierigani, rakkani, rage ro sara-sarigani, sorja-sorjiganir loge beg heja-hejchani ekkobare bad duo.
49004032	Doye ar norom mondoi ek jone oinnio jonore doye gora-gori gorsio. Ar Kristo iot Itchiore tomare hema dede dogkie gori, hema diedi gorsio.
49005001	Senottei, Itchioror agojor puo ijebe Itchioro leik adeie oio.
49005002	Kristoi amare hos peinei tare the amattei dede dogkie gori hospanaganot sollio. Itchioro sidu thumbas jinij obartei tare the dali dogkie gori gojeie.
49005003	Hintu sadhu manuschunor lak noi hinottei, shanda ham, ar beg aw-pobitro bah, lubbo hamani tomar moiddie nango no thana dorkar.
49005004	Hajorchie hoda, murukko hoda, bojong sola-soli hoda, jieni lak noi sieni bad dinei, hujhi hoda huo-hi gorana dorkar.
49005005	Haron tumi ien hobor po jei, shanda goriettei, aw-pobitro manjiortei, ar mokti pujie, je lubbo gore sigunottei Itchioror ar Kristor rejjioganot huno odhihar nei.
49005006	Huno jone ortho sara hodaloi tomare no thogadok. Haron sienittei aw-manniogoriegunor ugure Itchioro rakkan eje.
49005007	Senottei tharar loge bhag loie no oio.
49005008	Haron eksomoi tumi andharot ela, hintu Probu iot ikkie tumi phor ola. Phoranor puo shaba dogkie gori solo.
49005009	Haron Aptar pholluo olode begkanit gom, dharmig, ar soittio.
49005010	Jieni Itchiore gojhi lobar lak sieni hobor peba.
49005011	Phol neie andharanor hamaniloi song no porsio, hintu sienit duj degei duo.
49005012	Haron thara gubone goronde sienir sombonde hobario lajor hoda.
49005013	Hintu jieni duj degei die oi, sieni phoranor darai phogodang gori die oi. Haron jiene phogodang gori de sien olode phoran.
49005014	Senottei, the hoi, “Ghum jotte sigun jago, morattun jiei uduo, sebeden Kristoi tomare phor dibo.”
49005015	Senottei, uijkare ado, murukko manjior dogkie gori noi hintu gyeni manjior dogkie gori ado.
49005016	Somoien gome hamot lago, haron dinun olakke bojong.
49005017	Senottei aw-gyen no oio. Hintu Probur ischiegan buji loio.
49005018	Shimie neie modtoi mattol no oio, hintu sei bodoli, Aptabuoloi boron oio.
49005019	Tomar ontoranit Probure gidodi baini goribartei baini gidtoi, hujhi hoda gidtoi, ar aptar gidtoi ek jone oinnio jonore hoio.
49005020	Amar Probu Jisu Kristor nange Bab Itchiorbuore begkanittei onsur hujhi hoda hoio.
49005021	Itchiorbuore dorenei ek jone oinnio jono tole thagkuo.
49005022	Oh neg-bola miliegun, Probur tole thagode dogkie gori tomar nijor negkunor tole thagkuo.
49005023	Kristo mondolibuor madabuo dogkie gori, negkuoio olode tar mogkuor madabuo. Kristo olode heyeganor Muktigoriebuo.
49005024	Senottei, mondolibuo jedogkie gori Kristor tole, thik sedogkie gori mogkuneio je huno iet tharar nijor negkunor tole thadok.
49005025	Oh mog-bola morodtun, Kristoi jedogkie gori hos peinei mondoli-buottei nijore-nije die, thik sedogkie gori, tomar mogkun hos pa poribo.
49005026	Kristoi mondolibuore pobitro goribartei paniloi dhonde dogkie gori hodaloi dhoinei poriskar gorsie.
49005027	Jene the mondolibuore tar nijor sidu oborug mondoli, dak halneie, bah shidie bah je huno sedogkie dak sara gori, pobitro ar duj di no parsie gori gojei di pare.
49005028	Senottei negkune tharar nijor heyegani hos pande dogkie gori tharar nijor mogkunore hospana osit. Je nijor mogkuore hos pai, the nijore-nije hos pai.
49005029	Haron huno jone honobar tar nijor heyegan bis degkie gori no thai. Hintu Probuie mondolibuore gorede dogkie gori, tar heyeganore boron pujuon ar lalon-palon gore.
49005030	Haron ami olongge tar heyeganor, tar saschanor, ar aarunor onggo.
49005031	Ei senottei, “Ek jone tar bab magunore phelei jeinei, tar mogkuoloi egottor obogoi, ar thara di jone ek heye obak.”
49005032	Ien ekkan oghur gubono hoda. Hintu mui hongorte sien olode Kristor ar mondolibuor hodagan.
49005033	Jei odosat, tumi prottiek jone tomar nijor mogkuore nijore-nije hos pode dogkie gori hos peio. Ar mogkuoio tar negkuore sorman gorog.
49006001	Oh puolok, ien thik hinottei, Probur iot tomar bab-ma hoda mannio.
49006002	Protiggia somot polim uguman olode ien, “Tor bab-magun sorman goris.
49006003	Jene tortei gom oi, ar pittimit tor aiu lamba oi para.”
49006004	Oh puo shaba-bola babpun, tomar puo shabagunore rak tulei no duo. Hintu tharare Probur dikkie-sigkieloi palei tullio.
49006005	Oh banidajigun, Kristore manode dogkie gori, dore girgireinei heyet doge ega mone tomar girojchunor hoda dorsio.
49006006	Manus hujhi gorie dogkie gori bana sog degat noi, hintu Kristor banidaji dogkie gori, ontoredi Itchioro ischie doge gorede dogkie gori hoda dorsio.
49006007	Gom mondoi Probure sebona goridie dogkie gori gorsio, manjiore goridie dogkie gori noi.
49006008	Ien hobor peio, banidaji ok bah shadin manus ok, je gom ham gorto sat, sei onusare the Probuttun pebo.
49006009	Oh girojchun, tumio tharare sedogkie bebohar gorsio. Tharare dor no lageio ar. Tomario nijor ekkuo Giroj sorgot age bili hobor peio. Tar iot huno eitzabor nei.
49006010	Oh bheilog bego sejot, Probur iot ar Probur hemodar bole doromoro awh.
49006011	Diabolarδ hu-buddhir pokke thori paro para, Itchiore die puro aittierani pini lo.
49006012	Haron ami lo ar eraloi boda-bodi no sei. Hintu hemodar biruddie, odhiharigunor biruddie, ei jugor andharanor sason-goriegunor biruddie, ar sorgot aptagunor bojongano biruddie ami boda-bodi sei.
49006013	Senottei, bojong dinnuot thiei thei paro para, puro Itchioro aittierani lo. Begkani jugol ole, tumi thori thei pariba.
49006014	Senottei, shokto gori thio. Soittiogan homorot homor pijoni bane para bano, ar dharmigkan buk patti bane para bano.
49006015	Shantir gom hoboran thengot pininei jugol oi thago.
49006016	Dujtobuor beg aguno shellun morei phelei di paro para, bischiaschanor ar bugot dede dalan lo. Sien olode begkanittun gunoran.
49006017	Muktigan rokkie gorede tokkie madat de para madat duo ar Aptabuor horgogan, jien Itchioro hoda, sien lo.
49006018	Aptabuo iot beg bor magana somot ar hujoli gori bor magana somot onsur bor mago. Thum song uijkare theinei, beg dhorjio somot, ar hujoli gori bor magana somot beg sadhu manuschunottei bor magi duo.
49006019	Gom hoboranor oghur gubonan mui janei di parong para, sahoj gori mor muon hulinei hoi parong para, hoi paribartei mortei bor magi duo.
49006020	Gom hoboranottei mui olungge shingolloi bondi oie raj dudtuo. Mor sahoj gori hona lak doge mui hoi parong para mortei bor magi duo.
49006021	Tumi mor hamani hobor pebartei ar mui hingori gorongor sieni tumi hobor pebartei, Tykhika tomare begkani janei dibogi. The olode mor agojor bhei ar Probur iot the ek jon bischias-joggio sebog.
49006022	Sei uddischuoi mui tare tomar idu padei duong, jene tumi mor hamani hobor po para, ar tomar monani buj pai para.
49006023	Bab Itchiorbuottun ar Probu Jisu Kristortun bheilogkuno idu shanti ar bischias somot hospanagan thok.
49006024	Jodepode gori jara amar Probu Jisu Kristore hos pan, sigunor begkuno ugure doyegan thok. Amen.
50001001	Ami Jisu Kristor banidajigun Paulaloi Timothi, Philippi sohorot agode Jisu Kristor beg sadhu manuschunore, mondoli murubbigunore ar lobiotgorie-gunore legir.
50001002	Amar Bab Itchior-buoi ar Probu Jisu Kristoi tomare doye ar shanti duok.
50001003	Mui tomare idot tulong bagene mor Itchiorbuore hujhi hoda hong.
50001004	Mui tomartei onsur bor magi duong bagene hujhi gori tomar begkunottei bor magi duong.
50001005	Polim dinnuottun duri ikkie song gom hoboranot tomar song pora-poriganottei mui hujhi hoda hong.
50001006	Mui bischias gorong jei Itchiorbuoi tomar iot gom ham arambo gorsie the Jisu Kristor dinnuo no ette thum goribuo.
50001007	Tumi mor ontorot ago hinottei, tomar begkunor sombonde mor ien edogkie gori sintie goranagan osit. Mui gom hoboranottei banan heleio, rokkiettei oleio ar shokto goranat oleio, doyeganot tumi olade begkune mor loge bhag peiegun.
50001008	Haron Jisu Kristor meyegandoi mui hodog tomare bhabong, Itchiorbuo olode mor shakki.
50001009	Tomar hospanagan, gyenan ar beg bujonagan bari jai para mui bor magi duong,
50001010	jene Jisu Kristor dinnuo song tumi uttom jinijchani porikkie sawh para, sorol mone thago para ar bejar no po para.
50001011	Haron Jisu Kristor darai Itchiore tomare dharmigo pholundoi boron gori thoie, Itchioror mohima ar baini obartei.
50001012	Bheilog tumi hobor pebartei mor ien mone hor jei mor jien ghodi jeie sien ajole gom hoboran prosar obartei.
50001013	Senottei goda raj-ghoro soinnioguno sidu ar oinnio begkuno sidu proman olode jei mui Kristortei banan heiong.
50001014	Mui banan heiong hinottei Probur iot bheilogkune begbhage sahoj peinei, no doreie gori doromoro oinei Itchioro hodagan ho dorsion.
50001015	Hoi ek jone hinsie mondoi ar jagulug tuli dibartei Kristore prosar goron. Hintu ek dagie gom monottun prosar goron.
50001016	Hoiek jon prosar gorie sorol mone noi, nijor labor ashai Kristor hoda prosar gorsion. mui banan heiongge sienot aro hosto barei dibartei tharar uddischuo elo.
50001017	Hintu onnio prosar goriegune nijor hospanattun prosar gorsion. Thara hobor pan, gom hoboran rokkie goribartei more thik gora oie.
50001018	Salen hi obo sei? Jengori odosat, gorette san gori ok bah jodepode gori ok Kristor hoda prosar oie hinottei mui hujhi oiong ar onsur hujhi om.
50001019	Mui hujhi ongge haronan olode tumi mortei bor magi denar phole ar Jisu Kristoi Apta denar phole mui shoran peim.
50001020	Mui shokto gori bischias gorong ar asha gorong, mui lajot portung noi. Hintu mui onsur sahoj gorongge dogkie gori shokto sahojchoi, ikkieio mui heyedi morinei ok bah bajinei ok Kristore dangor gorinei degeidung.
50001021	Haron mortei, baji thanagan olode Kristor lab ar mori janagan mortei lab.
50001022	Hintu mui judi heyedi baji thele, sien obode mor hamano pholan. Mui hubon bei lom hobor no pang.
50001023	Haron dien jinije more sabi age. Kristor loge jebar mor baari asha age ar sien mortei bes gom obo.
50001024	Tobuio, mui heyedi baji thana tomartei dorkar.
50001025	Ar mor ienot shokto bischias age, mui hobor pang mui baji theim ar tomar unjolottei ar tomar bischiaschanit hujhi obartei mui baji theim.
50001026	Senottei, mui tomar idu aro eim hinottei mortei tomar hujhigan Jisu Kristo iot alajhala obo.
50001027	Noito, Jisu Kristor gom hoboranottei lobiot nit upojukto oi thago, sebeden mui judi tomare sah ejong, sunimbi. A no ole, mui no theleio tumi ega mone ega sintie gom hoboranottei eksomare shokto gori hosto goror bili mui tomar hamani sombonde sunim.
50001028	Tomare biruddi goronde sigunore no doreo. Sien olode thara nas obakke promanan. Hintu tomartei ole sien Itchiorottun muktigano promanan.
50001029	Haron Kristor nange tomare die oiede, tumi bana tare bischias gorana noi, hintu tar nange tumi hostoio goro na.
50001030	Mor jei jagulugkan tomareo sei jagulakkan. Mui jagulugot porsiongge tumi degkuo ar ikkieio mui jagulugot agongge sunor.
50002001	Senottei, Kristor iot judi tomar utsaho thai, hospanar darai shantonagan thai, Aptabuoloi song pora-pori thai, hos pa-pi thai, ar sit puro-puri thai,
50002002	ekkui mon oinei, ekkui hospanaloi, ega mone ega sintie mor hujhigan purei duo.
50002003	Aguttie monandoi bah phodaniloi hitchu no gorsio. Hintu apta doye monandoi ek jone aro ek jonore sorman gora-gori gorsio.
50002004	Prottiek jone bana nijor labpan no togeinei, hintu oinnio jonor labpanio togei duo.
50002005	Jisu Kristor monan tomareo tha poribo.
50002006	The Itchioro allien-gandoi elo. Itchiorloi soman obartei sien hari lona mone no gore.
50002007	Hintu the nije tar shobidieni gorinei, banidaji dogkie oinei the shadoron manjior dogkie oinei ejchie.
50002008	Ar manjior dogkie oinei the nije niroit oie. More song hoda manie oinei kroschanotio morsiegi.
50002009	Senottei, Itchiore tare shanggadik mohima gorinei tare ekkan nang thoi die, jien begkunor nanganittun dangor.
50002010	Senottei, Jisur nange sorgot, pittimir ar norogot agonde begkune adhu pari pebak.
50002011	Ar prottiek manjior jilaniloi Jisu Kristo Probu bili haam heinei Bab Itchiorore baini goribak.
50002012	Senottei, Oh mor agojorun, bana mor mujungot noi hintu mor abitjoneio onsur mor hoda tumi mano hinottei, dore girgirei-girgirei tomar nijor muktigan hameio.
50002013	Haron Itchiore tomar iot tar ischie doge ar the gom paidie doge ham gora bajei de.
50002014	No budbudeie gori ar torga-torgi no gorsie gori begkani goro,
50002015	jene tumi duj di no parsie ar hoti no gorsie oinei, ei bojong ar pabi jugkuot duj di no parsie oinei Itchioro puo awh para. Tumi tharar moiddie songsarot potpottie thara dogkie joliba.
50002016	Mui magana magana no adong bah hadoni no gorong bili Kristor dinnuot mui hujhi ong para Jibonor hodagan shokto gori dori thago.
50002017	oi, judio more haidie jinij dali pujot duonde dogkie gori dileio ar tomar Bischiasor hamot lagei dileio, mui hujhi ar mui tomar begkuno ugure hujhi.
50002018	Thik sedogkie gori, tumio hujhi oinei mor ugure hujhi awh.
50002019	Probu Jisur iot mor asha age jei mui tomar sombonde hobor pebartei Timothire tomar idu jhadi gori padei dim, jene mui tomar obostani hobor phele, mor utsaho bare.
50002020	Haron Timothi dogkie tomar sombonde gome-dalei sintie gorie mor huno jon nei.
50002021	Jisu Kristor hamanir sintie no gorinei, begkune nijor sintie goron.
50002022	Hintu tumi tar sorittrogan proman peio. Haron gom hoboranot the babo loge puoi ham gorede dogkie gori ham gorsie.
50002023	Senottei mor hi oi seinei, mui tare jhadi gori tomar idu padei dim.
50002024	Probu iot mor asha age, mui nijeio jhadi gori tomar idu eim.
50002025	Hintu mui mone gorong, Epaphroditare tomar idu padei dena dorkar. The mor bhei, eksomare ham gorie ar mor loge eksomare soinnior ham gorie. The olode tomar hoborbuo ar mor dorkarieni gori diebuo.
50002026	The tomar begkunore dhap gori-gori age. The aw-sug oie bili tumi suinnio hinottei the sintiet porsie.
50002027	Haron the aw-sug oinei perai moribar oie. Hintu Itchiore tare doye gorsie, bana tare noi, moreio, a no ole mor mono dugo ugure dug olun.
50002028	Senottei bes mui tare aghos gori padei dilung, jene tumi tare degilie hujhi awh para ar mui hom mono dugot no thang para.
50002029	Senottei Probu iot tare hujhi gori gojhi loio, ar tar dogkie manjiore sorman gorsio.
50002030	Haron the tar jibonan jotton no gorinei, the mor pokke tomar bagi haman gori didede Kristor hamanottei the perai moribar oie.
50003001	Bheilog sejot, Probur iot hujhi awh. Ekkan hoda mui tomare legana ageibar noi, hintu ien tomartei rokkier hoda.
50003002	Huguro dogkie manuschunor pokke, dujto hamgoriegunor pokke ar sundu-sam habonde sigunor pokke uijkare thagkuo.
50003003	Haron ami jigune Itchioro Aptabuo iot Itchior tobona gori, Jisu Kristor iot hujhi oi ar manjior sestagan bischias no gori, ami olongge ajol sundu-sam happiegun.
50003004	Judi mui manjior sestaganot bischias gori parong, huno jone judi mone gore jei the manjior sestagan bischias gore, mor tartun bes bischias thebo.
50003005	Attio dinot more sundu-sam habidie oie, mui Israelo bongso, mui Benjamin goja, mui Hebru jadottun Hebru. Niomano doge mui Pharisi.
50003006	Utsaho sombonde ole mui mondoli manuschun uttiesar gorsiong, Niomo onusare dharmigo sombonde ole, mui duj sara.
50003007	Hintu mortei lab obode jinijchani, Kristor nange sieni areiong bili mui mone gorong.
50003008	Jodepode gori jinijchani moillio neie bili mui mone gorong. Haron mor Probu Jisu Kristore hobor pana olode begottun moillioban. Mui tartei begkani areiong, ar mui sieni phelei die jinij mone gorong, jene mui Kristore pang para.
50003009	Kristor iot more dega jai para, mui sieni phelei die jinij mone gorong. Niomo doge mor dharmigkan nei, hintu mor dharmigkan olode Kristore bischias gorinei Bischiasor darai Itchiorbuottun ejchie.
50003010	Mui tare hobor pang para, the jiei uduonagano hemodagan hobor pang para, tar hostoganit ar tar moranaganot bhag pang para,
50003011	jene je huno prokare morattun jiei uduonaganot mui phagot somang para.
50003012	Mui honatto peiong, bah puripunnuo oiong bili noi, hintu jienottei Jisu Kristo more dhori agede sienot muio dhori pang para hemi jangor.
50003013	Bheilog, ejosong mui dhorsiong bili more mui mone no gorong. Hintu ekkan jinij mui mone gorong, bidi jeie hodagani monot no rageinei, mujunggendi agede sienit lungonagoi.
50003014	Jisu Kristo iot, sorgot Itchioro dagana poris-karigan pebartei mui hemi jangor.
50003015	Senottei, jedog jon bujunor oiei ien sintie gori, tumi oinniota bhabilie Itchiore sieno tomare degeibo.
50003016	Ami jittur song lungilonggi, ega mone ega sittiei sei doge soli.
50003017	Bheilog, leik adeibartei ami jeannie udahoron tomare diei, sigunore seinei mor leik ado.
50003018	Haron onek jon Kristor kroschanor sottru oinei solon. Sienor sombonde mui nitto tomare hoiong, ar ikkieio mui hani-hani hongor.
50003019	Tharar seschan olode nas ona. Pedtuo olode tharar Itchior. Thara no lajande hamanit bar goron ar tharar songsaro jinijchani mone hoi.
50003020	Hintu amar nagorigkan olode sorgot. Mukti gorie Probu Jisu Kristo sorgottun ebo, ar ami tare dhap gori-gori barsei agi.
50003021	The amar poji jaidie heyegani tar oborug heyegano dogkie gori bodoli dibogi. Begkani tar nijor iot jidi parede hemodagandoi the sien gori dibogi.
50004001	Oh mor agojor ar dhap gori-gori agongge bheilogkun, tumi olade mor hujhigan ar raj-tukkuo. Senottei, Oh mor agojor bheilogkun, Probur iot shokto gori thiei thago.
50004002	Euodiare ar Syntychiare Probur iot ek mon obartei mui hujoli gorongor.
50004003	Tui olede morloi somora-somori eksomare ham gorie. Gom hoboranot mor loge hadoni gorsie miliegunore tuio sahajjio goribartei mui toreio hujoli gorongor. Thara Klement ar oinniogunor somot mor somare ham gorsion. Tharar nangani jibono boibuot age.
50004004	Probur iot onsur hujhi oio. Aro mui hongor hujhi oio.
50004005	Tumi shanto sil bili begkune hobor padok. Probu hai agegi.
50004006	Huno hitchuttei sidie no gorsio. Hintu tomar begkanit bor maginei ar hujoli gorinei hujhi hoda honar somot tumi begkune Itchiorottun hujoli gorinei mago.
50004007	Jisu Kristor darai Itchioro shantigan jiene begkunottun bes bujie, siene tomar ontorani ar monani rokkie gori dibo.
50004008	Sejot bheilog, ienir sombonde bhabi sawh: huboni soittio, huboni sormanio, huboni niai, huboni sudduo, hubonie mon hujhi gori de, ar huboni manjie gom hon. Judi huno ekkan uttom jinij thai, ar judi huno ekkan baini goribar jinij thai, sienir sombonde sintie gorsio.
50004009	Jieni mortun tumi sigko, jienittun peio, jieni tumi mortun suinnio ar mor iot tumi degkuo, sieni gorsio. Ar shanti dede Itchiorbuo tomar loge thebo.
50004010	Onek din porendi tumi aro mortei sidie goror. Senottei, Probu iot mui shanggadik hujhi olung. Tumi mortei sintie gori theleio, hintu tumi more sahajjio goribar sujuk no elo.
50004011	Mor hi-hi lager bili mui no hongor. Haron mui jengori thedung sat, mono
50004012	Gorib ar thagoie gori thana mui thei janong. Jidu odosat ar je huno iet, alajhalat ok bah nirie tittiet ok, ped boron haana ar ped pora haana mui akkieng oiong.
50004013	More bol dede Kristor darai mui begkani gori parong.
50004014	Tobuio, tumi mor hostogani bhag lola hinottei egahora gom oie.
50004015	Tumi Philippi hulliegune hobor po, gom hoboranor arambot mui Makidonia dejottun ejchuongge lokkene, tumi bade huno mondolie morloi die-di no goron.
50004016	Haron mui thessalonika sohorot thagke tumi more ek bar sahajjio di padeio. Tumi mor dorkarienittei onek bar sahajjio dipadela.
50004017	Boksit pebar mor dhap nei, hintu mui sangge tumi alajhala gori tomar nange phol joma gorta.
50004018	Mor begkani alajhala gori age. Epaphroditar ade tumi more padeiode jinijchani mui peinei mor lagede sieni begkani pelung. Tumi padeiode jinijchani tumbas jinij, gojhi lobar joggio ar Itchiorottun monot pore.
50004019	Jisu Kristor darai tar oborugkanot dhon agede onusare tomar beg dorkarieni mor Itchiorbuoi tomare dibo.
50004020	Amar Bab Itchiorbuor umore-umor mohima ok. Amen.
50004021	Jisu Kristo iot beg sadhu manuschunore salam janeio. Mor loge agonde bheilogkune tomare salam janadon.
50004022	Beg sadhu manuschune, bes gori, Kaisaror ghorot thande sigune tomare salam janadon.
50004023	Amar Probu Jisu Kristor doyegan tomar begkuno ugure thok. Amen.
51001001	Mui Paula, Itchioro ischie doge Jisu Kristor ek jon apostol. Ar amar bhei Timothi mor loge age.
51001002	Kolosa sohorot agode sadhu manuschunore ar Kristor bischias-joggio bheilogkunore legir. Amar Bab Itchiorbuoi ar Probu Jisu Kristoi tomare doye ar shanti dedog.
51001003	Tomartei onsur bor magi dede, amar Probu Jisu Kristor Bab Itchiorbuore ami hujhi hoda hoi.
51001004	Haron Jisu Kristo iot tomar bischiaschan ar beg sadhu manuschunottei tomar hospanagan ami suinniei.
51001005	Sei ashagan tomartei sorgot thoidie oie hinottei, gom hoborano soittio hodagan tumi agendi suinnio.
51001006	Sei gom hoboran goda songsarot ejchiede doge tomar idu ejchie. Jei dinnuot tumi sien suinnio ar soittioganot Itchioro doyegan hobor peio, sokkenettun duri songsarot jedogkie phol der, sedogkie gori tomar moiddieo phol der.
51001007	Amar agojor somarsie sagorsie, Epaphrajottun tumi sigkuode doge sien oi. The olode tomar pokkettei Kristor bischias-joggio sebog.
51001008	Theo Aptabuo iot tomar hospanagan amare janei diegi.
51001009	Ei senottei, amio sien suinni-eidie dinnuottun duri tomartei bor magi dena thum no gori, beg gyenanit ar aptar bujonaganor darai tumi tar ischieganor gyenandoi boron aw para.
51001010	Jene tumi Probur lak ijebe solo, tare puro gori hujhi goro, prottiek gom hamot phola phol awh, ar Itchioro gyenan tomar bare para.
51001011	Tar oborug hemodagano doge, beg bolendi tomare shokto gore para, hujhi gori beg dhorjio ar lamba hosto suei paro para.
51001012	Phoranot amare sadhu manuschunor somare odhiharigan bhag peie obar lak goreiede Babore hujhi hoda hoi.
51001013	Haron the amare andharano hemodaganottun uddhar gorinei, tar agojor Puobuor rejjioganot amare par goreie.
51001014	Tar iot, tar loganor darai amare hinnie. Sien olode pabor hemagan.
51001015	Puobuo olode no degkie Itchiorbuor subhibuo, ar beg sristiganir madabuo.
51001016	Haron dega jaidie jinij bah dega no jaidie jinij, pittimit ok bah sorgot ok tar darai beg jinijchani sristi gora oie. Singason ok bah sason goranagani ok, odhihari ok bah hemoda ok, beg jinijchani tar darai ar tartei sristi gora oie.
51001017	The beg jinijchanir agendi elo, ar tar iot beg jinijchani eksomare dhori age.
51001018	Kristo olode heye-ganor madabuo ar heyegan olo mondoli. Beg jinijchanir ugure the polimmuo obartei the olode arambogan, morattun polim jormeiebuo.
51001019	Haron siendoi Babe hujhi oiede jei, tar iot beg puripunnuogani thedo.
51001020	Tar darai beg jinijchani tar idu milie-mili odo. Sorgo jinijchani ok bah pittimir jinijchani ok tar darai, tar Krosor lo darai shanti gori die.
51001021	Ar tumi, dujto hamor darai monedi eksomoi barendi manus ar sottru ela, tobuio the ikkie milie-mili gori dilo.
51001022	Sien the tar heyedi morinei, tar mujungot the tomare pobitro, duj sara, ar duj di no pas gori gojei dilo.
51001023	Tumi judi shokto ar gobhin gori bischiaschanot thago, ar tumi suinniode gom hoborano ashaganottun no lorsie gori thago. Jei gom hoboran Itchiore debar tole prottiek sristi gorsie manuschunore janei die oie, sei gom hoborano sebokkuo olungge mui Paula.
51001024	Mui tomartei hosto peiongge sienot mui hujhi. Tar heyegano pokke, jien olode mondoli, Kristor bagi hostogani mor heyet purei-lung.
51001025	Itchioro hodagan purei dibartei, Itchiorbuottun tomartei mui peiongge daetto hamano doge mui sagorsie olung.
51001026	Jei oghur gubonan juge-juge ar piri bagene lugei elo, sien ikkie tar sadhu manuschuno idu phogo-dang gora oie.
51001027	Tharar sidu Be-jadtuno moiddie ei oghur gubonano oborug dhonan janei dibartei Itchiorottun mone hoie. Oghur gubonan olode: Tomar iot Kristo olode ashaganor obo-rugkan.
51001028	Prottiek jonore beg gyenanit uij dinei ar prottiek jonore sigeinei ami tar sombonde prosar gori, jene prottiek jon Kristo Jisu iot puripunnuo gori gojei di pari.
51001029	Sei uddischuoi muio hadoni gorsiong. Tar hamo onusare the mor iot hemodaloi ham gorer.
51002001	Haron mui sangge tumi hobor peda jei tomartei, Laodicea sohorot agonde sigunottei ar mor muon no degonde sigunotteio mui hi dangor jagulugot porsiong.
51002002	Tharar monanit sahoj oi para, hospanaganot egottor oinei, buj-onaganot beg dhonani hamakkai peinei, Babor ar Kristor duo jonor sombonde Itchioro oghur gubono gyenan pebartei mui jagulugot porsiong.
51002003	Kristor siot beg bujonar ar gyenor bujonar dhonani lugei age.
51002004	Ei hodagani mui hongorte, jene huno jone bhuleie hodaloi tomare no thogan para.
51002005	Haron mui heyedi no theleio, mui tomar loge aptadi agong. Tumi doge doge solor ar Kristo iot tomar bischiaschan shokto bili sebartei mui baari hujhi.
51002006	Senottei, Jisu Kristore Probu bili tumi loiode doge, tar iot tumi ado.
51002007	Tar siot tumi singor hubinei gorei uttuo ar tomare sigie oiede doge bischiasot shokto oio ar hujhi hoda hoi-hoi pelangbei jeio.
51002008	Uijkar oio, adikkie je huno jone manjior gyeno hodaloi ar ortho sara hodaloi tomare thogeibak. Sei hodagani manjior dosturo doge, ar songsaror polim sigkier doge, Kristor doge noi.
51002009	Haron tar iot Itchior onar beg puripunnuogan heyedi thai.
51002010	Ar tumi tar iot puripunnuo oio. The olode beg sasonanir ar hemodaganir madabuo.
51002011	Tar iot tumio sundu-sam habpie oio. Hintu sei sundu-sam habanagan manjio adtoi noi hintu heyeganottun pabpani duoi dena darai oie. Ei sundu-sam habanagan Kristo darai gora oie.
51002012	Baptismaganot tumi tar loge gara jeio, ar tare morattun jiei tulliede Itchiorbuor hemodar darai tomareo Bischiasor darai jiei tulo oie.
51002013	Tumi tomar oboradtanit ar tomar heyet sundu-sam no happieganot mora ela, hintu the tomar beg oboradtani hema dinei the tar loge tomareo jeda goreie.
51002014	Amar biruddie legkie elode horjo legagani puji phelei die, jien amar be-pokko. Sien the kroschanot joloi mari dinei amar podtanottun shorei nejeie.
51002015	Sasonani ar hemodagani jhorei dinei, the tharare hulomela gori degeie, ar ienot the tharar ugure jittie.
51002016	Senottei, haana-danar sombonde ok bah utchobor som-bonde ok, nuo sananor sombonde ok bah Jireni dinnuor sombonde ok, tomare hono jone bijier no gortok.
51002017	Sieni olode ebode jinijchanir shaba, hintu ajol jinijchan olode Kristo.
51002018	Ek dagi manjie niroit hujhi oinei ar sorgo-dud tobona goron. Sedogkie gorinei tomar poriskarigan no po para tomare huno jone no thogadok. Sedogkie manjie no degkie jinij nirbhor gorinei, heyet monandoi brithai gori phodani goron.
51002019	Sedogkie manjie madabuot dhori no than. Madabuottun heyegan dangor oi, Itchiorbuottun bare hinottei, goda heyegan dhori theinei, joragundoi ar rokkundoi dhori thai.
51002020	Senottei, songsaror polim sigkie onusare tumi judi Kristor loge mori jo, hittei songsarot theinei tumi nije Niomor tole theba para pang?
51002021	“No sueis, sagi no seis, ar no dhoris.”
51002022	Ieni olode manjie ugum ar sigkie doge baneie niom. Senottei, sei jinijchani manjior hamot lagele, nosto oijai.
51002023	Sei jinijchani nije baneie dhormot degte gyeni lage. Niroit ona ar heyeganore olib gorana, hintu heyegano pabpanir pokke sieni hitchu lab nei.
51003001	Senottei, tomare judi Kristor loge jiei tulo oi, salen, Itchioro denedi Kristoi boji agede siot uguro jinijchani togo.
51003002	Pittimir jinijchanir ugure noi, uguro jinijchanir sombonde sintie gorsio.
51003003	Haron tumi morsio, ar tomar jibonani Itchioro iot Kristor loge lugei age.
51003004	Kristo, je amar jibonan jokkene dega dibogi, sebeden tumio tar loge mohimaganot dega dibagi.
51003005	Senottei, tomar songsarik onggogani morei pelo. Sieni olode: shanda ham, aw-pobitro, lub shamelei no parsie, bojong mon, ar lubbo. Ieni mokti pujuonaloi ekkui.
51003006	Ei jinijchanittei Itchiorbuor rakkan aw-mannio manjior ugure ejer.
51003007	Agendi tumi tharar loge elade lokkene ei jinijchaniloi roio.
51003008	Hintu tumi ikkie ieni begkani phelei die poribo: rak, huttieri, goba-gubi, sorja-sorji, ar tomar muottun bojong hodagani.
51003009	Puron akkolan tar haman somot phelluo hinottei, gal mada-madi no gorsio.
51003010	Sristi goriebuor subhibuo doge nuo goraidie gyenanor nuo Manuschuore uri loio.
51003011	Siot Grikio noi, Judaio noi, sundu-sam happie ar no happie noi, barendi manuschio noi, Scythia jadio noi, banidaji bah shadin manuschio noi, hintu Kristo olode begkunottei ar begkanittei.
51003012	Senottei, Itchiore bei tullie ijebe tumi olade pobitro ar Itchiore hos peiegun. Sit puro-puri, doye-meye, niroit, nombro, dhorjiogani habor ure para uro.
51003013	Gai suo-sui, ar hema die-di gorsio, judio ek jonor aro ek jonor biruddie abitti thai, Kristoi tomare hema dede dogkie gori tomareo hema diedi gora poribo.
51003014	Hintu ieni begkanir ugure hospanagan rageio, sien olode puripunnuoganor bannuo.
51003015	Itchioro shantigane tomar ontoranit sason gorog, jienot tomareio ek heyet daga oie. Hujhi hoda hoio.
51003016	Beg gyenanit Kristor hodagan tomar iot alajhala gori thok. Baini gidodi, kirtonedi, ar aptar gidodi ek jone ek jonore shigie-shigi ar uschoni tuli diedi gorsio. Doyegandoi Probure tomar ontorot gei duo.
51003017	Jien hoda sat bah jien gorta sat, Probu Jisur nange begkani gorsio. Tar nange Bab Itchiorbuore hujhi hoda hoio.
51003018	Mogkun, Probur iot osit mote tomar nijor negkunor odinot tole theio.
51003019	Negkun, tomar mogkun hos peio. Thararloi horab bebohar no gorsio.
51003020	Puolok, je huno iet tomar bab-ma hoda dorsio. Haron siendoi Probuie hujhi oi.
51003021	Babpun, tomarpuo-shabagunore rak tulei no duo adikkie sieniloi thara bhito obak.
51003022	Banidajigun, je huno iet tomar Munischioro girojchuno hoda dorsio. Bana sog suot degat noi, manus hujhi gorie ijebe noi, hintu Itchiorore bhokti gorinei monedi gorsio.
51003023	Tumi jien goro, manjior ijebe noi hintu Probur ijebe mone-prane goro.
51003024	Hobor peio jei Probu Kristore sebona goror hinottei, odhiharor poriskarigan Probuttun peba.
51003025	Hintu je onnio ham gore, the tar hamor puriskar pebo. Siot huno eitzabor nei.
51004001	Girojchun, tomartuno sorgot ek jon giroj age bili hobor peinei, tomar banidajigunore jien dibar osit ar lak, sien duo.
51004002	Uij rageinei hujhi hoda honar somot, eksottie ega mone bor magkuo.
51004003	Ekkui somoiot amatteio bor magi duo jene, Itchiore tar hodagan ami phogodang gori pari para amare pod huli de. Kristor oghur gubonan hoi pari para bor magi duo, sienottei muio shingolloi bondi oi agong.
51004004	Mui hobar osit doge janei di parong para bor magi duo.
51004005	Barendi sigunor mujungot gyeni ijebe sollio. Sujukkan hini lo.
51004006	Doyegan somot hoda hoio. Nundoi suot gorede dogkie gori hoda suot gorsio jene prottiek jonore osit mote hingori uttor diepore hobor po daw.
51004007	Tykhika tomare mor sombonde begkani hobo. The olode mor agojor bhei, bischias-joggio sebog ar Probur iot song somarsie sagorsie.
51004008	Ei senottei mui tare tomar idu dipadangor, jene the tomar obostani hobor pai para ar tomar ontorani shantona gori degi para.
51004009	Tar somare Onesimareio padeilung. Theio ek jon bischias-joggio agojor bhei, ar tomar dolor manus. Idu hi-hi awr, sieni thara tomare hobakki.
51004010	Eksomare jiel hadie, Aris-tarkaio tomare salam janar. Barnabar bhei, Markaio tomare salam janar. Tomartei mui tar ade tar sombonde upodes di padangor. The ele tare patturu-turu janeio.
51004011	Justa honde Jisuio tomare salam janar. Igun olakke Itchioro rejjioganottei sundu-sam happier moiddie bana mor eksomare ham gorie. Thara more shantona duon.
51004012	Epaphrase tomare salam janar. The olode ek jon tomar dolor manus ar Kristor banidaji. The tomartei onsur hadoni gori-gori bor magi de, jene tumi Itchioro ischieganot puripunnuo ar hamakkai puro aw para.
51004013	Tomartei tar baari dab age bili mui tar sombonde shakki duonggi jei, Laodicea ar Hierapolis sohoranit agonde sigunotteio tar baari dab age.
51004014	Amar agojor Daktor Lukaloi Dema tomare salam janadon.
51004015	Laodicea sohorot agonde bheilogkunore salam janeio. Nymphare ar tar ghorot agede mondolibuore salam janeio.
51004016	Ei sidigan tomar moiddie madanar porendi, Laodicea mondoli-buotio madei duo para seio. Thik sedogkie gori, Laodiceattun duonde sidiganio tumi madeio.
51004017	Arkipasore hoio, “Probu iot peioschie sebogor haman purei paros para uij rageis.”
51004018	Mui Paula, mor nijor adedi ei salamigan legongor. Shingolloi bondi oi agongge sien monot tullio. Doyegan tomar ugure thok. Amen.
52001001	Ami, Paula, Silvana ar Timothi, thessalonika sohorot Bab Itchiorbuo iot ar Probu Jisu Kristo iot agode mondolibuore legir. Amar Bab Itchiorbuoi ar Probu Jisu Kristoi doyegan ar shantigan tomare dedog.
52001002	Ami bor magode tomar sombonde, amitomarbegkunottei Itchiorore onsur hujhi hoda hoi.
52001003	Amar Bab Itchiorbhuor mujungot tomar Bischiasor hamani, ar hospanar hamani ar amar Probu Jisu Kristor ugure dhorjio dorsie ashaganot no thameie gori monot tuli.
52001004	Agojor bheilogkun, ami hobor pei Itchiore tomare basoni gorsie.
52001005	Haron amar gomhoboran bana hodadi no eje. Hintu sien hemodadi, Pobitro Aptadi, ar onek asha dineio ejchie. Ami tomartei tomar moiddie hedogkie manus elong tumi hobor po.
52001006	Ar tumi amar ar Probur leik adeie oio hinottei, Itchioro hodagan onek hostoloi ar Pobitro Aptar hujhiloi tumi peio.
52001007	Senottei, goda Makidonia ar Akaia dejot bischias gorsionde sigunor begkunor sidu tumi udahoron ola.
52001008	Haron Probur hodagan prosar goranar sobdobuo tomartun bar oie. Bana Makidonia ar Akaia dejot noi, hintu beg jaganit sobdo oie. Tomar Itchioro bischiaschan jeie hinottei amar hitchu hobar no lage.
52001009	Haron thara nije prosar gorsion ami tomar idu hedogkie gori ejchiei ar tumi jeda ar soittio Itchiorbuore sebona goribartei hingori moktigunottun phirsio.
52001010	Ar morattun jiei tulliede tar Puobuo sorgottun ebode sibiere barsei ago. Sibie olode Jisu je amare ebode rakkanottun rokkie goriebuo.
52002001	Bheilog, tumi nije hobor po, ami tomar idu ejanaganbrithai no oi.
52002002	Tumi hobor po, Philippi sohorot ami onek hosto ar itjiot peiei. Hintu sedogkie jagulugkie sere Itchioro gom hoboran tomare janei dibartei Itchiorottei ami sahoj gorilong.
52002003	Haron amar uschoni tuli denagan bhulo-krome bah, aw-pobitrottun, bah thogabajittun no eje.
52002004	Hintu gom hoboran janei dibartei Itchiore amare thik gorsiede doge, manus hujhi goribartei noi, hintu amar ontorani shagi saidie Itchiorbuore hujhi goribartei phogodang gori.
52002005	Haron tumi hobor po, huno somoie ami bhulona hodaloi haror habor lubbo no gori. Itchiorbuo amar shakki age.
52002006	Kristor apostol ijebe ami dabi goribar theleio, tomartun ok oinnio jonottun ok manjie amare baini goribarteio no sei.
52002007	Hintu mabuoi tar puo shabagunore sedon seresta gorede dogkie gori, ami tomar idu niroit elong.
52002008	Senottei, sit puri-puri tomare ami dhap gori-gori agi. Tumi amar agojor oio hinottei, bana Itchioro gom hoboran tomare dibartei noi, hintu amar jibonanio tomare dibartei hujhi oio agi.
52002009	Haron bheilog, tomar monot age, ami ham gorsei ar hadoni gorsei. Itchioro gom hoboran tomare janei dede, ami tomar bugi no oi para ami reide-dine ham gorsei.
52002010	Ami hodog ega mone, sorol mone ar duj di no parsie gori tumi bischias gorsiode sigunor moiddie bebohar gorsei, tumi ar Itchiorbuo olode amar shakki.
52002011	Tumi hobor po, babe tar nijor puogunore gorede dogkie gori, ami tomare uschoni tuli diei, santona diei, ar tomare begkunore daetto diei.
52002012	Sieni ami tomartei gorsei, jene Itchiore tar nijor rejjioganot ar mohimaganot tomare dagkiede ienot upojukto gori soli paro.
52002013	Ei harone Itchiorore amio no thameie gori hujhi hoda hoi. Haronamattun suinniode Itchioro hodagan tumi gojhi loio. Manjior hoda dogkie gori tumi gojhi no lo, hintu Itchioro hodagan soittio bili gojhi loio, ar sien tomar moiddie je bischias gore the dolei ham gore.
52002014	Bheilog, tumi Judea dejot agonde Jisu Kristor Itchioro mondoligunor leik adeie ola. Haron thara jedogkie gori Judea dejigunor adot hosto peion, tumio tomar nijor dej hulliegunottun ekkui hosto pela.
52002015	Sigune Probu Jisure ar tharar nijor munigunore morei phellion, ar thara amare uttiesar gorilak. Thara Itchior hujhi no goron, ar thara olakke begkunor biruddi.
52002016	Be-jadtune mukti pan para hobartei amare badha duon. Sedogkie gori, onsur pabpaniloi boron on. Hintu rakkan tharar ugure shanggadik gori lungiegi.
52002017	Bheilog, hintu ami ikkie hanekkonottei tomartun pharok oi theleio, ontoredi pharok no oi. Ami tomar muoni sebartei shanggadik dhap oinei, siebes jur gorinei sesta gorir.
52002018	Senottei, ami tomar idu ebartei seiei. Mui, Paulaio bar bar ebar seiong, hintu Soitane amare badha die.
52002019	Haron amar ashagan, bah hujhigan, bah hujhir raj tukkuo hi? Amar Probu Jisu ebode lokkene tar mujungot tumi amar raj tuk obade noi ni?
52002020	Haron tumi olade amar bainigan ar hujhigan.
52003001	Senottei, ami sien soijjio gori no parinei ar, Athen sohorot amarepheleielegomobobili sintie gorilong.
52003002	Amar bhei Timothi, jibe Itchioro sagorsie ar Kristor gom hoboranot eksomare ham gorie, the tomare bischiaschanot shokto goribarlittei, ar tomar bischiaschano sombonde tomare utsaho diberlittei tare ami padei diei,
52003003	jene huno jone ei porikkieganir darai no loron. Haron tumi nije hobor po, ienottei amare thik gora oie.
52003004	Haron ami tomar loge elongge lokkene ami tomare akke duri hoiei jei ami hosto bhug goribong, ar sien godhi gelode ien tumi hobor po daw.
52003005	Ei senottei, mui thori thei no parinei ar, doreongge jei huno prokare porikkiegoriebuoi einei tomare porikkie goregi bili, ar amar hadonigan brithai oi bili, tomar bischiaschan hobor pebartei padei duong.
52003006	Hintu Timothi ikkie sittun amar idu ejchie. The tomar bischiaschanor, tomar hospana, ar amio tomare sebartei dhap gorittie dogkie gori, tumio amare onsur gome monot tulo ar amare sebartei shanggadik dhap goror bili gom hobor annie.
52003007	Bheilog, senottei tomar bischiaschanor darai amar beg hosto ar jagulugkanit ami mono shantona pelong.
52003008	Haron, tumi judi Probur iot shokto gori thago, ami baji thebong.
52003009	Ami tomartei Itchioro sidu hi hujhi hoda hobonggoi? Haron tomartei amar Itchiorbuor mujungot goda hujhiganiloi hujhi oi.
52003010	Ami tomar muoni degi para ar tomar bischiaschanot aw-puron agede sieni puripunnuo oi para, reide-dine ami shanggadik gori bor magir.
52003011	Amar Bab Itchiorbuoi the nije ar Probu Jisu Kristoi amare tomar idu amar podtan degei duok.
52003012	Ami tomare hos peide dogkie gori, tomar hospanagan ek jonottun ek jonor ar begkuno sidu Probuie barei duok ar alajhala gorei duok.
52003013	Sengori, amar Probu Jisu Kristoi tar beg sadhu manuschundoi ebode lokkene amar Bab Itchiorbuor mujungot, pobitroganot duj sara aw para, the tomar ontorani shokto gori degi.
52004001	Bheilog, sejot ami tomare Probu iot ujuleir, ar uschoni tuli dir, jene tumi Probu Jisu Kristo iot din din begottun bes bari jo para. Tumi amattun peiode sieniloi hingori sola poribo, ar Itchior hingori hujhi gore amattun tumi peiode doge ami tomare hujoli gorir.
52004002	Haron tumi hobor po Probu Jisur darai ami tomare hi ugum diei.
52004003	Ien Itchioro ischie jei tumi nokbhaj obartei shanda hamattun durot thago.
52004004	Tomar prottiek jone tar nijor heyegan hingori pobitro ar sorman gori domon gore hobor pa poribo.
52004005	Itchior hobor no peie Be-jadtuno dogkie sintie lubbot thana noi.
52004006	Huno jone tar bheibuore ei sombonde sujuk loinei tare no thogadok. Ami akke duri tomare uij diei ar hoiei, jei sienit begkanit hena ugureiebuo olode Probu.
52004007	Haron Itchiore amare aw-poriskar obartei no dage, hintu pobitro obartei dagkie.
52004008	Senottei, je ien no goje the manus no goje, hintu amare tar Pobitro Apta dede Itchiorbuore no goje.
52004009	Bheilogkun hospanar sombonde, ami tomare legibar dorkar nei. Haron ek jone oinnio jonore hos pebartei Itchiore tomare sigeie.
52004010	Makidonia rejjiot agonde beg bheilogkunore tumi jodepode gori hos po. Bheilog, hintu aro bes gori hos pebartei ami tomare ujuleir.
52004011	Ami tomare sigeidie doge tumi shanto sil gori thebartei, nijor haman mon dibartei, ar nijor adtoi ham goribartei ami tomare ugum dir,
52004012	jene, barendi agonde sigunor pokke tumi gome-dalei solo, ar tomar hitchu pora no obo.
52004013	Bheilog hintu ghum jeionde sigunor sombonde tumi aw-gyen obartei mui no sang. Anole, asha neidie sigunor dogkie tomar monot dug obo.
52004014	Haron ami bischias gori jei Jisu morinei aro jiei uttie. Senottei, Jisur iot ghum jeionde sigunoreo Itchiore tar loge anibo.
52004015	Senottei, Probur hodar darai ami ien tomare hor. Probuie ebode lokkene, bagi thebakke sigun, ami jigun baji thebong, ar ghum jeionde sigun somot akke ami jebong.
52004016	Haron Probuie the nije sorgottun lami ebode lokkene joi jogar poribo. Moha sorgo-dudtuoi ro saribo, ar Itchioro begolluo bajibo. Sebeden Kristo iot moragune akke jiei udibag.
52004017	Sei porendi, ami baji thebongge sigune, Probuie amare tharar somare megsagotgori tulibogoi. Sedogkie gori, ami Probur loge umore-umor thebonggoi.
52004018	Senottei, ei hodaganiloi shantona diedi gorsio.
52005001	Bheilog, hintu somoi ar oktor sombonde ole, mui tomare legibar dorkar nei.
52005002	Haron tumi nije gome-dalei hobor po jei, Probur dinnuo edogkie gori ebo, jene sur reidot ejon.
52005003	Manjie jokkene hobak, “Shanti ar rokkie age,” sebeden tokkanot tharar ugure dongso onagan ebo. Sien pedoli-milier guro oidie ped pirie oidie dogkie gori ebo. Ar thara sari jei no paribak.
52005004	Bheilog, hintu tumi daw andharot no ago. Senottei ei dinnuo suro dogkie gori tomar idu no lungibogi.
52005005	Tumi begkune phoro ar dinor manus. Ami reidor manus noi, andharo manuschio noi.
52005006	Senottei, oinnio jone ghum jande dogkie gori ghum no jebong. Hintu uijkare ar nijore-nije domon gori.
52005007	Haron jigune ghum jan thara reidot ghum jan, ar jigune mattol on thara reidot mattol on.
52005008	Hintu ami dinor manuschuno dogkie gori nijore-nije domon gori. Bischiaschan ar hospanagan buk patti dogkie gori bani, ar muktir ashagan tamar tokkie dogkie gori madat di.
52005009	Haron Itchiore amare rak tulibartei thik no gore, hintu amar Probu Jisu Kristor darai muktigan pebartei thik gorsie.
52005010	Jisu amattei morsiegidie olode jene, ami jagonot ok, ghumot ok, ami tar loge baji thebartei.
52005011	Senottei, tumio gorotte doge shantona diedi ar gorei tulo-tuli gorsio.
52005012	Bheilog, tomar moiddie hadoni goronde sigunore ar Probu iot tomare sejei nejande, ar uij duonde sigunore sorman goribartei ami tomare ujuleir.
52005013	Tharar hamo obodananittei hospanaganot tharare shanggadik gori sorman gorsio. Tomar moiddie shantiethago.
52005014	Bheilog, ami tomare ujuleir. Alsigunore uij duo, mon shoktogunore utsaho tuli duo. Durbol manuschunore bol duo, ar prottiek jondoi soijjio gorsio.
52005015	Harore bojonggoi hena uguro-uguri no gorsio. Tomartei ar begkunottei jien gom sien onsur loreio.
52005016	Onsur hujhi oio.
52005017	No jireie gori bor mago.
52005018	Begkanit hujhi hoda hoio. Haron Kristo iot tomartei sien Itchioro ischiegan.
52005019	Aptabuore aguno dogkie gori morei no phellio.
52005020	Muniguno hodagani bis no degkio.
52005021	Begkani porikkie gorsio, jien gom sien shokto gori dori thago.
52005022	Beg bojonganittun durot thagkuo.
52005023	Shanti Itchiorbuoi the nije tomare puro gori pobitro gorog. Ar amar Probu Jisu Kristo ebode lokkene tomar goda aptabuo, poranan, ar heyegan duj di no parsie gori ragei duok.
52005024	Tomare dagkiede sibie bischias-joggio ar sien goribuo.
52005025	Bheilog, amattei bor magi duo.
52005026	Beg bheilogkunore pobitro sumon dinei salam duo.
52005027	Ei sidigan beg pobitro bheilogkuno sidu madeibartei Probure shakki gori mui tore daetto dilung.
52005028	Amar Probu Jisu Kristor doyegan tomar loge thok. Amen
53001001	Ami Paula, Silvana ar Timothi, Bab Itchioro iot ar Probu Jisu Kristo iot agode thessalonika manuschunor mondolibuore legir.
53001002	Bab Itchiorbuoi ar Probu Jisu Kristoi tomare doye ar shanti dedok.
53001003	Bheilog, osit mode ami tomartei Itchiorore onsur hujhi hoda hona osit. Tomar bischiaschan shanggadik gori bari jar hinottei, prottiek jonor hospanagan, prottiek jonottei tomar prottiek jonor shanggadik gori barer.
53001004	Tomare uttiesar gorilie ar shanggadik hosto lagot phele, bischiaschandoi tumi sieni begkani thori thago hinottei, Itchioro mondoligunot ami nije tomartei bar gori.
53001005	Itchiore bijier gorede sieni soittio bili proman oi. Siendoi tomare Itchioro rejjioganot upojukto bili gona obo, jienottei tumio hosto por.
53001006	Tomare hosto lagande sigunore hosto denagan Itchioro pokke thik hinottei,
53001007	tomare hosto legile, Probu Jisu jokkene sorgottun tar shoktisali sorgo-dudtundoi dega dibogi sokkene the tomare amar somare jiren dibo.
53001008	Itchior hobor no pande sigunore, ar amar Probu Jisu Kristor gom hoboran no manonde sigunore the angie agundoi tharare hena ugureibogi.
53001009	Sigunore ononto nostogandoi sasti die obo. Probur mujungottun ar tar mohimar hemodaganottun pharok gora obo.
53001010	The jokkene sei Dinnuot ebo, tar sadhu manuschuno sidu mohima obartei ar tare bischas goronde sigunor sidu tare baini goribak, haron tomar moiddie amar shakkigan bischias gorsio.
53001011	Senottei, amio tomartei onsur bor magi dir, jene amar Itchiorbuoi tomare tar daganaganot upojukto gone para, ar tar ischie mote beg gomanit ar bischiaso hamanot hemodaloi puroi para.
53001012	Amar Probu Jisu Kristor nangan tomar moiddie baini goron para, ar tar iot ami tomare amar Itchiorbuor doyegano onusare ar Probu Jisu Kristor onusare baini gori para.
53002001	Bheilog, amar Probu Jisu Kristo ebode sombonde ar ami tar loge eksomare thubeibongge sombonde ami tomartun pujor gorir.
53002002	Probur dinnuo honatto ejchie bili tumi harai tomar monani jagulug no gorsio. Sei jagulugkan aptar darai, bah hodar darai bah, amattun sidi peiode dogkie darai ei pare.
53002003	Huno prokare manjie tomare no thogadok. Haron ieni ghodi no gele sei dinnuo edo noi. Akke manjie bischiaschan phelei dibag, pabi manuschuo dega dibogi, jibere dongso gora obo.
53002004	Manjie Itchior honde bah tobona goronde sienir begkanir ugure biruddie obo ar dangor holeibo. Senottei the nije Itchiorbuor mondirbuot Itchioro dogkie gori bojibogi ar nije Itchior bili degeibogi.
53002005	Mui tomar loge elungge lokkene mui tomare ei hodagani hoiongge tomar monot nei?
53002006	Ikkie tumi hobor pela, hie pabi Manuschuore dhori age jene the tar nijor somoie dega die oi.
53002007	Haron niom saraganor oghur gubonane honatto hamot lagi age. Tare dhori agede sibiere nejana no oi song pabi Manuschuore dhori thebo.
53002008	Sokkene Niom sarabuo dega dibogi, jibere Probuie boij goribuo. Probuie dega dilegi, Niom sarabuore tar muor bhappoi ar the ebode phorandoi tare dongso goribogi.
53002009	Soitannuor hamor onusare, beg hemodaloi, sinno hamboi ar mijie oborug hamboi sei niom sarabuo ebo.
53002010	Mukti obartei soittior hospanagan no lon hinottei, nas obakke sigunor moiddie beg be-dhormi thogana hamani goribogi.
53002011	Sei haronanottei Itchiore tharar sidu shokto bhul bischias padei dibo, jene thara mijiegan bischias jan para.
53002012	Soittiogan bischias no gorinei, hintu be-dhormienot gom pande sigunore senottei begkunore the sasti dibo.
53002013	Probuie hos peie bheilogkun, ami tomartei onsur Itchioro sidu hujhi hoda huo porer. Haron Aptabuoi nokbhaj gorinei, soittioganor bischiaso darai, mukti pebartei Itchiore tomare agottun duri bei loie.
53002014	Amar Probu Jisu Kristor mohimagan pebartei, the tomare amar gom hoborano darai dagkie.
53002015	Bheilog, senottei shokto gori thago. Ami tomare amar hodaloi ok amar sidiloi ok tomare sigei die oiede sigkiegan dori thago.
53002016	Nije amar Probu Jisu Kristoi, ar amare hos peinei amare ononto shantona dede amar Bab Itchiore doyer darai gom asha dedok.
53002017	Thara tomar ontoranit shantona dedok ar prottiek gom hodat ar hamot tomare shokto goron para.
53003001	Bheilog, sejot Probur hodagan jhadi gori shidie jaipara ar tumi baini gorsiode dogkie gori baini obartei, amattei bor magi duo.
53003002	Ulluo ar dujto manjiortun ami uddhar goribartei bor magi duo. Haron beg manuschunor bischiaschan nei.
53003003	Hintu Probu olode bischias-joggio. The tomare shokto goribuo ar dujtobuottun rokkie goribuo.
53003004	Probur iot tomar sombonde amar bischias age jei, ami tomare jien ugum di tumi goro ar goriba.
53003005	Probuie tomar ontorani Itchiorbuor hospanaganot ar Kristor dhorjioganot nejeibo.
53003006	Bheilog, amar Probu Jisu Kristor nange ami tomare ugum dir. Jei bheibuoi alsi gori sole, ar tumi amattun peiode dosturo doge no sole, tartun pharok oio.
53003007	Haron tumi nije hobor po tumi hingori amar doge solana osit. Ami tomar moiddie alsi gori no soli.
53003008	Ami haror pidie magana gori no hei, hintu ami tomar haror bugi no oi para, dine-reide hadoni gori-gori ham gorsei.
53003009	Amattun odhihar nei bili noi, hintu tumi amare hingori adeiba, ami nije tomar udahoron obartei ham gorsei.
53003010	Haron ami tomar loge elongge lokkeneio ami tomare ugum ien diei: Je ham no gore, the no hok.
53003011	Haron ami suinnieidie jei tomar moiddie alsi gori solon. Thara shobai ham no goron, hintu thara manjiore hamot thoschie lagan.
53003012	Jei manuschun edogkie, sigunore ami amar Probu Jisu Kristor nange darai ugum dir, ar ujuleir jei thara sube-sabe ham gortok ar nijor pidie hadok.
53003013	Bheilog, hintu tumi gom ham goranat bol-porsie no oio.
53003014	Ei sidiganot amar hodagani je no mane, sei manuschuore sinno rageio. The lajai para, tarloi song no porsio.
53003015	Tobuio, tare sottru bili no gonnio, hintu bhei ijebe uij duo.
53003016	Shanti Probuie the nije tomare je huno iet onsur shanti duok. Probuie tomar begkuno loge thok.
53003017	Mor beg sidiganit mui dostok duongge dogkie gori, mui Paulai mor nijor adtoi leginei tomare salam janeilung.
53003018	Amar Probu Jisu Kristor doyegan tomar begkuno ugure thok. Amen.
54001001	Mui Paula, amar Mukti gorie Itchiorbuor ugumo darai ar amar ashagan Probu Jisu Kristor ugumo darai mui olungge ek jon Jisu Kristor apostol.
54001002	Timothi, tui olede bischiaschanot mor soittio puo mui tore legongor. Amar Bab Itchiore ar amar Probu Jisu Kristoi tore doyegan, sitpuronagan ar shantigan dedok.
54001003	Makidonia dejot mui jangorte lokkene tui Ephesi sohorot thebartei mui tore hujoli gorsiong, jene ek dagie oinnio sigkie no duon para tui tharare ugum duos.
54001004	Sigunore tui ugum dis jene thara golpo ar aw-phurondi guttir hoda hando no goron para. Sienittun torga-torgi oi ar Bischiasor darai Itchioro daetto pa no jai.
54001005	Ugumano uddischuogan olode hospanagan. Sien ejede poriskar ontorottun, gom idie-ittanottun ar phagara sara bischiasottun.
54001006	Hoiek jone sieni tak no peinei, ortho sara hoda hobartei sienittun pazaradi jeion.
54001007	Dhormo niomo guruthagur obar dhap goron, hintu thara hi hon ar hi shokto gori janei duon sien thara no bujon.
54001008	Ami hobor pei, Nioman judi gome hamot lagele gom.
54001009	Ien ami hobor pei, Nioman dharmig manjiortei bana no oi, hintu ien olode niom saragunottei, ohongkarigunottei, Itchior- saragunottei, pabigunottei, aw-pobitrogunottei ar aw-dharmigunottei, bab-ma morei pelande sigunottei ar hungoriegunottei,
54001010	shanda goriegunottei, morode-morode ar miliei-miliei jur-jande sigunottei, manus bejiegunottei, gal madiegunottei, mijie-shobot heiegunottei, ar je huno ei gom sigkiegano biruddie sienittei.
54001011	Sei gom sigkiegan olode gom hoborano doge ami baini goridie Itchiorbuor mohimaganor sombonde Itchiore more sien gojei die.
54001012	Amar Probu Jisu Kristoi more hemoda die ar the more bischias-joggio bili mone gorsie hinottei, mui tare hujhi hoda hongor. mui ham goribartei the more thik gorsie.
54001013	Agendi, mui manjiore sorjeidung, hosto lageidung ar gortung. Mui hobor no pang ar bischias no gorong hinottei mui sieni gorsiong. Senottei Jisu Kristoi more doye gorsie.
54001014	Ar amar Probur doyegan, Jisu Kristor iot bischiaschan ar hospanagan somot mortei aw-phurondi gori age.
54001015	Ien ekkan bischias-joggio hoda ar begkunor manana lag: Jisu Kristo songsarot ejchiede pabigunore mukti goribartei, ar sigunor moiddie mui olungge begottun dangor pabibuo.
54001016	Ei senottei na mui doyegan peiongge jene Jisu Kristoi oghur sorjio-dorjiogani begottun dangor pabibuo ugure degei pare. Ononto jibon pebartei jigune tare bischias jene goribar oion, sigunottei sei hostogan olode ekkan nomuna.
54001017	Umore-umor song Raja, jibe no more, dega no jai ar bana the olode gyeni Itchior. Tar sorman ar mohima umore-umor song ok. Amen.
54001018	Oh put Timothi, agendi tor sombonde manjie muni dogkie gori hoi jeionde doge ien mui tore ugum duongor. Thara hoionde doge gom judduo gor.
54001019	Bischiaschan ar gom idie-ittan dori theinei judduo gor. Hoiek jone sieni bad duon hinottei tharar bischiaschan dubi jeie jahajo dogkie oie.
54001020	Sigunor moiddie olakke Hymenaloi Alexander. Itchiorore sorjana thara no shigon para, mui tharare Soitano adot gojei duong.
54002001	Senottei bego akke, mui tore hujoli gorongor: Beg manuschunottei magi dena, bor magi dena, hujoli gori bor magi dena ar begkunottei hujhi hoda hona.
54002002	Rajagunottei ar jigun odhiharot agon sigunottei bor magi dena jene ami shantie, beg bhokti ar mane-sormane juro gori thei pari.
54002003	Haron sien amar mukti gorie Itchiorbuor samne gom ar joggio.
54002004	Tartun mone hoidie beg manuschune mukti pedak ar begkune soittiogan gome-dalei hobor pedak.
54002005	Haron Itchior age bana ekkuo ar, Itchioro sere ar manjior sere ek jon Mil goridie age. Sibie olode manus Kristo Jisu.
54002006	The beg manuschunor muktir dam obartei tar nijor poranan die. Okto gori sien shakki oie.
54002007	Sienor sombonde mui ek jon prosar gorie ar apostol obartei Itchiore more thik gorsie. Kristo iot mui soittio hodagan hongor, gal no madongor. Bischiaschanot ar soittioganot Be-jadtunore sigkie die mui olungge.
54002008	Senottei mortun mone hoidie jagai jagai manjie pobitro ad alok gorinei, rak ar monot shiongshama nei gori bor magidak.
54002009	Thik sedogkie gori, mortun mone hoidie, milieguneo osit pojakkoi jogarsie ar moiddie gujoror gori shajidak. Sul seraban dinei ok, sona pinniei ok, mukto ok bah dami habor loi no shajidak.
54002010	Hintu gom hamendi shajidak. Itchioro pokke bhokti honde miliegunottei sien osit.
54002011	Begkani maninei miliegune sube-sabe shigodok.
54002012	Morodore sigeibartei ok, bah ek jon morodo ugure milier odhihar thana mui no manong. Hintu miliebuo sub ona osit.
54002013	Haron Itchiore Adamore akke baneie, sebeden the Evire.
54002014	Sabpuoi Adamore no thogai. Hintu Evire thogeinei niom bhonggo gora oie.
54002015	Tobuio miliegune puo phudeinei mukti pebak, judi thara bischiaschanot, hospanaganot ar pobitroganot nijore domon gorinei eksottie than.
54003001	Ien ekkan bischias-joggio hoda: Jadtun mondolir murubbi obar dhap thai, tar gom ham goribar dhap tha poribo.
54003002	Mondolir murubbibuo huno jone duj di no parsie uo poribo. The ek mokkie, nijore-nije domon gori parie, shantoshil, gom sorittro-bola, lobiot gorie, ar sigkie di pare para uo poribo.
54003003	The mod palonggie uo no poribo, ohongkari no gorsie, tengaδ lubbo no gorie, hintu nombro, hoschie no bajeie, ar lubbo no gorie uo poribo.
54003004	The tar nijor ghoran gome sason gori parie uo poribo. Tar puo-shabagune man gorinei tar hoda manon para uo poribo.
54003005	Haron ek jone judi tar nijor ghorbobuo sason gori no jane, hingori the Itchioro mondolibuo lobiot gori paribo?
54003006	The nuo-bischiasi no uo poribo, haron adikkie phodani gorinei sunibuoi gorsiede pabo bijieranot theo poribo.
54003007	Sei bara, barendi manuschunottunio tar gom nang tha poribo. A no le, the bodnamot porinei Diabolarδ idiganot bajibo.
54003008	Thik sedogkie gori, lobiot goriegunor manonio uo poribo. Thara be-jobannie, mod palonggie, ar tengaδ lubbo no gorie uo poribo.
54003009	Gom idie-ittoi bischiaschano ghur-gubonan rageie thara uo poribo.
54003010	Tharare akke porikkie gori seis. Tharare judi hitchu duj badei dibar no thai, sebeden thara lobiot gorede ham gori paribak.
54003011	Thik sedogkie gori, tharar mogkuno manonio uo poribo. Thara manjiore duj degeidie no odog. Thara nijore-nije domon gorie ar je huno iet bischias-joggio uo poribo.
54003012	Lobiotgoriegun ek mokkie uo poribo. Thara tharar puo-shabagun ar tharar ghorbogun gome sason-gorie uo poribo.
54003013	Haron jigune gome lobiot gorie ijebe ham gorsion, sigune gom podobi peion ar Jisu Kristo iot bischiaschanot onek sahoj peion.
54003014	Mui tor idu jhadi eim gori asha gori theleio, ei hodagani mui tore legongor.
54003015	Mui tor idu ette diri oi parong. Senottei, jeda Itchioro mondolibuot, jien soittiogano mur ham ar tola, sei Itchioro ghorbobuot tui nije hingori ham goribe hobor pas para mui tore legilung.
54003016	Ami haam hei oghur ghur bhoktigan oborug. “Itchior heyeloi dega diegi. The dharmig bili Aptabuoi phogodang gorsie. Sorgo-dude tare degkuon. Manjie Be-jadtuno sidu tar sombonde prosar gorsion. Tare oborug gori tuli neja oie.”
54004001	Aptabuoi bhangi horte, jeredi hoiek jone bischiaschan bad dinei, manjiore hu-podedi nejande debedagunore ar debo sigkieni mon dibag.
54004002	Siennie gori pharok oi jande manuschune gal madi-madi phagara goribak. Sedogkie manuschuno idie-ittan gorom luo dago dogkie.
54004003	Manjie lo-li obar thara mana goribak. Hoiekkani hebar jinij manjie no hebartei thara mana goribak. Itchiore sei hebar jinijchani sristi goridede jigune bischias goron ar soittiogan gome-dalei hobor pan, sigune hujhi hoda hoinei haan para.
54004004	Itchiore sristi gorsieni begkani gom. Senottei, hujhi hoda hoinei haana, phirei no dena.
54004005	Haron sieni Itchioro hoda darai ar bor magana darai pobitro gora oie.
54004006	Tui judi ei hodani bheilogkunore sigeis, tui Jisu Kristor gom sagorsie obe. Bischiaso hoda ar gom sigkie hoda tui gome-dalei dorsioschie sieniloi Itchiore tore paleibo.
54004007	Hintu purona be-dhormio golpo buro-miliegune honde sieni bad dis. Tui nijore-nije dharmig obar sa.
54004008	Haron heyeganore akkieng gorilie hom lab oi. Hintu dharmigkan begkanittei lab. Ienot, ei hale ar poro halottei jibono soittiogan age.
54004009	Ien ekkan bischias-joggio hoda, ar puro gori manana joggio.
54004010	Senottei na, ami dug-hosto gori ar manjie amare hinsie goron. Haron jeda Itchiorbuore ami bischias gori. The olode beg manuschunor Mukti gorie, bes gori jigune tare bischias goron.
54004011	Ei hodani ugum goris ar sigeis.
54004012	Tui gabursie bili jene huno jone tore nahaj no goron. Hintu hodat, beboharot, hospanat, aptat, bischiasot ar sudduo bischiasigunore deges.
54004013	Mui no ejong song, Sastro porei sunona, upodes dena ar sigkie dena mon dis.
54004014	Borjonnune tore ad tuli dinei, thara muni dogkie gori hoinei tui peioschie boran obohela no goris.
54004015	Sei hodani gome bhabi sa. Sienit tui lagi thak. Sebeden tui begkanit ujei jor bili bege degibak.
54004016	Tore tui hial rageis Tui sigeischie sieni eksottie gor. Tui judi ieni goros, tore tui rokkie goribe ar jigune tor hoda sunon, sigunoreo tui mukti goribe.
54005001	Buro manjiore no gubis. Hintu babo dogkie gori utsaho dis. Gabursiegunore bheio dogkie gori utsaho dis.
54005002	Hub sudduo mone gabur-miliegunore bono dogkie gori utsaho dis ar buro miliegunore ma dogkie gori utsaho dis.
54005003	Jei rani-miliegun jodepode rani-milie, sigunore sorman goris.
54005004	Hintu rani-miliebuor judi puo-shaba bah nadin than, ghorot akke pobitrogan degana shigodok. Ar tharar buro-burigunore sujodok. Haron siendoi Itchioror mon hujhi oi.
54005005	Jei miliebuo jodepode rani-milie ar ega-jhara, tar ashagan Itchioro iot. Reide-dine the hujoli gorinei bor magibo.
54005006	Hintu jei rani-miliebuo anondot thebo, the baji thagkeio mora.
54005007	Thara duj di no parsie on para, tui ei hodani ugum goris.
54005008	Hintu je tar nijor sodorsiegunore, bes gori tar nijor ghorbuogunore lobiot no gore, the tar bischiaschan phelei die ar the Aw-bischiasittuno horab.
54005009	Rani-milie heit bojor boios no ole ar bana ek negkie ole the rani-milie bili legkuo.
54005010	The gom ham gorsie gori hobor pa ole, puo-shaba dangor-digowl gorilie, aw-sin manjiore lobiot gorilie, sadhu manuschunore the theng dhoi dile, hosto pande manuschunore the sahajjio gorilie, ar je huno gom hamot the lagilie.
54005011	Gabursie rani-miliegunore no legkuo. Haronthararporantak-takkie ole, Kristor biruddie obo, sebeden neg lobar sebak.
54005012	Thara polim bischiaschan phelei duon hinottei, bijierot poribak.
54005013	Ieni badeio, thara alsi ona akkieng oion. Thara ghore-ghore beran. Alsigano badeio, thara gop duon ar manjiore hamot thoschie lagan. Thara jieni hobar osit noi sieni thara hon.
54005014	Senottei, mui mone gorong, tomar gabursie rani-miliegune neg lodok. Thara puo-shaba peinei ar ghor lobiot gortok. Biruddibuoi tharare duj di no pare para, tare sujuk no dedok.
54005015	Haron hoiekkuo rani-miliei honatto pharok oi jeinei soitano pune-pune jadon.
54005016	Judi huno bischiasi manjior bah milier rani-milie thele, thara sigunore paladok, jene thara mondolibuor bhar no on para. Sebeden mondolibuoi jigun jodepode rani-milie sigunore sei paribo.
54005017	Jei borjonnune prosar goranat ar sigeinat hosto goron ar gome lobiot goron, sigunore dunuo sorman pebar lak bili gonnio.
54005018	Haron Sastroie hoi, “Dhan marte gorubuore mu bani no duo.” Ar, “Hamgoriebuoi bedon pana lak.”
54005019	Ek jon borjono biruddie ekkan duj badei dile, di-tin jon shakki die no thele gojhi no los.
54005020	Jigune pab goron, sigunore begkuno mujungot gubis, jene oinniogune dhoran para.
54005021	Itchioro mujungot, Probu Jisu Kristor mujungot ar Itchiore bei loie sorgo-dudtuno mujungot mui tore ugum duongor: Ei hodani dhoris. Haro pokko no os ar haro indi no bajis.
54005022	Harore hijie-hijchie gori murubbit thik no goris. Manjior pab bhag no los. Nijore sudduo gori rageis.
54005023	Bana pani no heis ar. Tor pedtuottei ar tui tugut-tugut aw-sug oschie sienottei ekka-ekka angguro ros heis.
54005024	Hoiek jono pab alge dega jai. Tharar pabpani bijierottei tharar akke-akke jai. Hintu oinniogunor pabpani tharar pijendi pune-pune jai.
54005025	Thik sedogkie gori, gom hamani alge dega jai. Ar jieni sedogkie noi, sieni ghubei thoi para no jai.
54006001	Jungollo tole jei banidajigun agon, sigune tharar nijor girojchun beg sorman pebar lak bili mone gortok. Itchioro nangan ar sigkiegan bodnam no oi para, thara sedogkie gortok.
54006002	Ar jigunor bischiasi giroj agon, sigune tharare bhei bilinei aw-pela no gortok. Hintu lab pebakke sigun bischiasi ar agojor hinottei, sie bes thara ham gortok. Ei hodagan tharare sigeis ar hujoli goris.
54006003	Judi huno jone oinnio sigkie de, soittio sigkiegan no mane,
54006004	The phodani ar hitchu hobor no pai. Hintu the hoda sombonde hoschie bajeibar ar torgo goribar sai. Sebeden sittun hinsie, mara-mari, sorja-sorji ar hu-sondeho eje.
54006005	Sittun manjior bojong monottun thum no oie torga-torgi eje. Soittio sara oi. Thara mone goronde pobitrogane tengaδ hamei de. Siennie manjiortun pharok os.
54006006	Hintu mono hujhie pobitro ole moha lab.
54006007	Haron, songsarot ami hitchu no ani, ar ittun hitchu ni no paribongge sieno dega.
54006008	Amar judi bhat-pani ar uron-pinon thai, sieniloi mon hujhi gori thei.
54006009	Hintu jigune thagoie obar san, pabo lubbot poron, ar idit bajon. Ar thara nanakkan bojong ar hoti oidie lubbot bajhi nas on ar boij jan.
54006010	Haron tengaδ lubpan olode beg bojonganir gora. Manjie tenga lubbot bajilie, tenga lubpane tharare bischiaschanottun pharok gorei nejai, ar onek monot dug phude.
54006011	Hintu tui Oh Itchioro manuschuo, sienittun dhei ja ar dharmigkan, bhoktigan, bischiaschan, hospanagan, dhorjioganor nombrogan loreis.
54006012	Bischiaschano gom judduogan gor. Itchiore tomar dogkie ononto jibonan dori thak. Itchiore tore sienot dagkie. Onek shakkidieguno mujungot tui gom ham heis.
54006013	Begkunore poran dede Itchiorbuo mujungot ar Pontio Pilado mujungot gom ham heiede sei Jisu Kristor mujungot mui tore ugum duongor.
54006014	Amar Probu Jisu Kristo dega no degisong, tore duji ar bodnam gori no paron para, ei uguman manis.
54006015	Itchiore tar okto ele, Jisure degeibogi. Itchiore olode bana ek jon gori Hemoda-bolabuo, ami baini goridie sibie. The olode rajagunor Raja ar probugunor Probu.
54006016	The olode ekmattro aw-mor ar huno jone jei no parsie phorot the thai. Huno jone tare no degon ar degaio no jai. Tar sorman ar ononto hemoda ok. Amen.
54006017	Ei jugkuot jigun thagoie, sigune phodani no on para, ar hoi jaidie dhonani ugure nirbhor no gorinei, hintu beg jinijchani bhug goribartei dede jeda Itchiorbuore bischias goribartei ugum goris.
54006018	Thara gom ham goron para, gom ham goranat thagoie on para, holi no gorsie gori duon para ar bhag-juk goron para tharare ugum dis.
54006019	Sedogkie gori tharar nijottei dhon thubeibak jien ebode somoibuot tharattei ekkan shokto tola dogkie obo, jene thara ononto jibonan dori ragei paron.
54006020	Oh Timothi, jien rokkie goribartei tore die oie sien rokkie gor. Be-dhormio hoda-batta, jagulugkie torga-torgi, jien manjie gyen bili mijie gori hon, sien bad dis.
54006021	Jigune sei gyenan peion bili hon, sigune bischiaschanottun pharok oi jeion. Meyegan tor ugure thok. Amen.
55001001	Mui Paula, Itchioro ischie darai, Kristo Jisu iot jibono protiggiagano doge mui olungge ek jon Jisu Kristor apostol.
55001002	Mor agojor puo Timothi, mui tore legongor. Bab Itchiore ar amar Probu Kristo Jisu tore doyegan, sitpuronagan ar shantigan dedok.
55001003	Mor Purbo-puruschunune jeannie gori Itchior sebona gorsion, siennie gori muio gom idie-ittoi sebona gorongge Itchiorboure mui hujhi hoda hongor, jei reide-dine mui bor magode tore onsur idot tulong.
55001004	Tor ugure mui hujhi ong para, tor sogo pani ani mor idot udile, sebar mor baari dhap oi.
55001005	Phagara sara bischiaschan tor agede sien mor monot age. Sei bischiaschan akke tor borongabuo Loir ar tor mabuo Eunikir elo. Mui mone gorong sei bischiaschan tor nischoi age.
55001006	Senottei, mui tore monot tuli duongotte, mui tor ugure ad tuli dinei tui peioschie Itchioro borani taza gori de.
55001007	Haron Itchiore amare dorebar apta no de. Hintu the amare hemodar, hospanar ar nijor domono apta die.
55001008	Senottei, amar Probur sombonde shakki dibar no lajes. Mui, tar bondibuotteio no lajes. Hintu Itchioro hemodagan loinei, gom hoboranottei mor loge hosto bhug gor.
55001009	The amare uddhar gorsie ar pobitro dagkoi amare dagkie. Sien amar hamo onusare noi, hintu tar nijor uddischuoi ar doyer darai. Sristi agendi, Kristo Jisu iot the amare tar doyegan die.
55001010	Hintu ikkie, amar mukti gorie Jisu Kristor dega denagan dega dinei, moranagan nas oie, jibonan ejchie ar gom hoborano darai jibonan ar omoran dega dilogi.
55001011	Sienottei Be-jadtuno sidu prosar gorie, apostol, ar gom hoboran sigeie more thik gora oie.
55001012	Senottei mui sieni hosto bhug gorsiong, hintu mui no lajang. Haron mui hobor pang, mui hare bischias gorsiong, ar mui mone gorong sei dinno song mui tare jien gojei duong, the nischoi rokkie gori paribo.
55001013	Mortun suinnioschie gom hodaganir nomunagan tui shokto gori dori thak. Kristo Jisu iot bischiaschanot ar hospanaganot raga.
55001014	Mui tore duongge gom hodagani amar iot agede Pobitro Aptabuor darai raga.
55001015	Tui hobor pas Asia dejot elakke sigune, Phygela ar Hermogena somot begkune more phelei jeiondoi.
55001016	Onesiphoror ghorbobuo Probuie doye gorog. Haron the nitto more mon taza gori diegi ar mui shingolloi banan heiongge sien the no lajai.
55001017	The Rom sohorot lunginei, more sot-bottie gori togeinei suph peie.
55001018	Sei dinnuot Probuie tare doye gore para, Probuie tare asirbad duok. Tui gome-dalei hobor pas Ephesi sohorot the more nanakkan ham gori die.
55002001	Senottei, Oh put, Kristo Jisu iot agede doyeganot shokto os.
55002002	Onek shakkidieguno somare tui mortun suinnioschie hodagani, bischias-joggio manuschunore gojei dis, jene sigune aro oinnio jonoreio sigei parondoi para.
55002003	Jisu Kristor ek jon gom soinnio dogkie gori hosto bhug gor.
55002004	Je judduo ham gore, the ei jibono hamot no baje jene, tare je soinniot bhorti gorsie sibiere hujhi goribartei the goribuo.
55002005	Je jidiejittie harat sominei niom onusare no hele, tare poriskari tuk no duon.
55002006	Je dajibuo dug-ham goribuo, the akke phol pebo.
55002007	Mui hi hongor bhabi sa. Probuie je huno iet tore bujibar hemoda gyen dibo.
55002008	Mor gom hoborano onusare morattun jiei tulo oiede sei Jisu Kristore monot rageis. The olode Davidor bongso.
55002009	Sienottei bojong ham gorie dogkie gori banan hai song mui hosto pelung. Hintu Itchioro hodagan banan no hai.
55002010	Senottei, beiloiegunottei mui begkani soijjio gorongor, jene tharaio Kristo Jisu iot ononto oborugkan somot muktigan pan para.
55002011	Ien olode ekkan bischias-joggio hoda: Ami judi tar somare mori, amio tar somare bajibong.
55002012	Ami judi soijjio gori, amio tar somare sason goribong. Ami judi tare bharei, theio amare bharebo.
55002013	Ami judi bischias sara oi, the bischias-joggio oi thai. Haron the nijore-nije bharei no pare.
55002014	Ei hodagani tui bischiasi manuschunore monot tuli dis. Hodar sombonde thara hoschie no bazan para, Probur mujungot tui tharare shokto gori ugum dis. Sien huno moillio sara ar suniegunor baari hoti oi.
55002015	Itchiorottun monot pore para ham gorie obar sesta gor. Edogkie ham goriei laj pebar noi. Soittio hodagan the thik mote sigkie de.
55002016	Aw-sormanio ar be-dhormio hoda-batta bad dis. Haron sedogkie hoda-battai manjiore Itchior aw-bhokti gorai.
55002017	Sedogkie hoda batta poja ghaδ dogkie bari jai. Hymenaloi Philetu olakke sei doronor manus.
55002018	Jiei uduonagan honatto oi jeiegoi hon hinottei, hoiek jonor soittiogan thara phelei die bajei duon. Sedogkie gori thara hoiek jono bischiaschan ullei phelei duon.
55002019	Tobuio, Itchioro shokto tolagan tigi thai. Ienot marga dogkie gori age, “Probuie hobor pai hugun tar.” Ar, “Jara Kristor nangan loion, thara be-dhormoganottun pharok odog.”
55002020	Ekkan bor ghorot bana sona rubuorloi baneie bajon-hodhora no than, gajor ar madiloi baneieio than. Hoiekkuo bajon-hodhora olakke sormanio hamortei ar hoiekkun bajon-hodhora olakke aw-sormanio hamortei hamot lagan.
55002021	Senottei, je nijore-nije sienittun poriskar gore, the sormanio hamor bajon-hodhora obo. Je huno gom hamortei jugol oi thebo, the pobitro ar Girojchuottei dorkaribuo obo.
55002022	Gaburo halo lubbonittun dhei jeis. Hintu jigune Probure pobitro mondoi dagon, siguno somot dharmigkan, bischiaschan, hospanagan ar shantigan loreis.
55002023	Murukko ar aw-gyen torga-torgi bad dis. Tui hobor pas, sienittun hoschie baje.
55002024	Probur sagorsiei hoschie no bazan. Hintu the begkundoi nombro gori sola poribo, sigei pare para uo poribo ar dhorjio tha poribo.
55002025	Biruddie solonde sigunore the nombro gori porinei shigie poribo jene, soittiogan thara hobor pan para, Itchiore tharare mon phiranagan di pare.
55002026	Tar ischie doge goribartei, Diabolaδ tharare phajei thoiede sien tharar jhagoron oi pare ar thara tar idi ganottun shorei ei paron.
55003001	Hintu ien monot rageis, sejo dinunot aghattie somoi lungibogi.
55003002	Haron manus nijore-nije hos peie obak. Thara obakke tengaδ lubbo, bahadori gorie, phodani, manjiore sorjeie, bab-ma aw-mannio gorie, hujhi hoda no hoie ar aw-pobitro.
55003003	Thara obakke meye sara, mab no die, manjiore duj badei die, nijore domon no gorsie, dor gore para ar gom’an hos no pebak.
55003004	Thara obakke bischias ghatok, moro-mara, ar barbuo. Itchiorbuottun bes phorti goranagan hos peie obak.
55003005	Thara ugure-ugure Itchior bhokto holeibak, hintu mure-mure ienor hemodagan no manon. Sedogkie manjiortun pharok os.
55003006	Haron sedogkie manus, ghorot juj gori sominei norom-norom miliegunore, jigune pab bugi agon, nanakkan lubboloi pharok gorei nejan sigunore mone monjokka goron.
55003007	Thara onsur shigon, hintu huno din soittiogan puro gori hobor no pelak.
55003008	Jannaloi Jambra jedogkie gori Mosir biruddie sollion, thik sedogkie gori sei manuschune soittiogano biruddie solon. Tharar monani hajor oie, ar bischiaschano sombonde ole, tharare bad die jai.
55003009	Hintu thara bes tigidak noi ar. Haron tharar bhulan manjie jedogkie gori degkuon, thik sedogkie gori sei mansuhuno bhulani degibak.
55003010	Hintu tui mor sigkiegan, solon phironan, uddischuogan, bischiaschan, soijjiogun goranagan, hospanagan, dhorjiogan gome-dalei adheios.
55003011	Antiok, Ikonium, ar Lystra sohoranit more jei uttiesarani gorsion ar mui jei hosto bhugkani gorsiong, sieni tui hobor pas. Hintu Probuie more sieni begkanittun uddhar gorsie.
55003012	Jigune jodepode gori Kristo Jisu iot bhokti gori thebar san, sigune hosto bhug goribak.
55003013	Hintu bojong manuschun ar phagara manuschun din din aro bojong obak. Thara oinnio jonore hu-podedi nejeibak ar thara nijeio thogibak.
55003014	Hintu tui jien sigkuos sienot thik gori thak. Haron tui hartun sigkuos tui hobor pas ar sigkieganot tor shokto bischias age.
55003015	Gurottun duri Pobitro Sastrogan tui hobor pas. Siene Kristo Jisu iot bischiaso darai mukti paidie gyenan tore dibo.
55003016	Beg Sastrogan Itchioro nijeschanor darai die oie. Sieni sigkiettei, bujeibartei, songsudonottei, ar dharmigkan sigeibartei hamot lage.
55003017	Jene Itchioro manus prottiek gom hamortei puro-puri gori jugol oi paron.
55004001	Jibe dega dibogi die lokkene ar tar rejjioganot jedagunore ar moragunore bijier goribogi, sei Itchiorbuor samne ar Probu Jisu Kristor samne, mui tore shokto gori hujoli gorongor.
55004002	Hodagan prosar gor! Somoiot ok aw-somoiot ok jugol oi thak. Begkani dhorjio dori theinei sigkie somot bujei dis, gubis ar utsaho tuli dis.
55004003	Haron emon ekkuo somoi ebo, sokkene manjie gom sigkie soijjio no goribak. Hintu tharar mone monjokka gori tharar sidu onek sigkie die thubeibak. Sei sigkiediegune, han hukkudi more song sunibartei mone hoidie sigunore sigeibak.
55004004	Manuschune soittiogan hando no gorinei golpo hando goribak.
55004005	Hintu tui begkanit nijore-nije domon gori theis. Hostogani gaisuei thak. Prosarogo ham gor ar tor haman puro gor.
55004006	Haron more honatto utchorbo dogkie gori dali die oie, ar mor moranagan hai ejchie.
55004007	Mui gom judduo mone-prane gorsiong. Dumuro-dumurigan mui phureiong, ar bischiaschan mui rokkie gorsiong.
55004008	Ikkiettun duri dharmigkano raj-tukkuo mortei thoi die oie. Dharmitto Bijier goriebuoi, Probuie sibie more sei dinnie dibogi, bana more noi, hintu jigune tar dega dibogidie sien hos pan sigunore begkunore dibogi.
55004009	Jhadi gori tui mor idu ebar seis.
55004010	Dema ei jugkuo hos pai hinottei, the more phelei jeinei thessalonika sohorot jeiegoi. Kresen, Galatia dejot jeiegoi ar Tita, Dalmotia dejot jeiegoi.
55004011	Bana Luka mor loge age. Markore togeinei tor loge anis. Haron ham goribartei the mortei dorkar oie.
55004012	Tykhikare mui Ephesi sohorot dipadeong.
55004013	Troas sohorot Karpa idu mui phelei ejchiongge huttuo ar boiun tui ele ani dis. Samarar boiun hamakkai ani dis.
55004014	Alexander, tamar ham gorede sibiei more onek hoti gorsie. Tar hamo onusare Probuie tare sujok.
55004015	Tar pokke uijkare theis. Haron shokto gori the amar hodagani badha de.
55004016	Mor polim bijieranot huno jone more sahajjio no gorinei begkune phelei jeion. Probuie ien tharare duj no duok.
55004017	Hintu jene mor darai gom hoboran puro gori prosar oi, ar beg Be-jadtune sunon para, Probuie mor hai theinei more bol die. Ar the more singhobuor muottun bajeie.
55004018	Probuie more beg bojong hamortun rokkie goribuo ar tar sorgo rejjioganottei rageibo. Umore-umor song tar mohima ok. Amen.
55004019	Priskaloi Akuilare ar Onesiphoror ghorbuogunore salam janangor.
55004020	Erastas Korinth sohorot roie. Trophima aw-sug oie hinottei, mui tare Miletus sohorot phelei ejchiong.
55004021	Jarhal no ette tui mor idu ebar seis. Eubulaloi, Pudene, Linu, Klaudia ar beg bheilogkuneo tore salam janadon.
55004022	Probu Jisu Kristo tor aptabuor loge, ar doyegan tor loge thok. Amen.
56001001	Mui, Paule olungge Itchioro banidaji ar Jisu Kristor apostol. Itchiore akke duri beitulliede sigunor bischiaso doge, pobitro ar soittio gyeno doge mui olungge ek jon apostol.
56001002	Sei pobitrogan ononto jibono ashaganot age. Somoibuo arambo no ode, gal madi no parede Itchiorbuoi sien protiggia gorsie.
56001003	Itchiore thik gorsiede somoibuot, tar hodagan prosaro darai janei dilo. Amar mukti gorie Itchiorbuor ugumano doge sei prosaran more die oie.
56001004	Tita, mui tore legongor. Amar bischiaschano doge tui mor soittio dhormotto puo. Bab Itchiore ar amar mukti gorie Probu Jisu Kristoi tore doyegan, meyegan ar shantigan dedok.
56001005	Kret dippuot mui tore phelei ejchiongge, bagi roiede hamani tui thik goribartei. Mui tore ugum duongge, prottiek sohorot mondoli borjon banes.
56001006	Mondoli borjonnuo duj neie uo poribo. The ekkuo mog-bola ar tar puo-shabagun bischiasi uo poribo. Thara duj di no parsie ar ohongkari no gorsie uo poribo.
56001007	Haron, Itchioro porsoni ole, duj neie uo poribo. Tar nijor monjokka doge gorie ar han gorommie oi no pebo. The mod no heie, mara-mari no gorsie ar oinniei gori lab no togeie uo poribo.
56001008	Sienir bodoli, gorba lobiot, ar goman tar hos pa poribo. The shantoshil, dharmigar pobitro manus uo poribo ar the nijore-nije domon oi pebo.
56001009	Bischiaso hodagan tare shigie jeiede doge the shokto gori dori thok jene the gom sigkie dinei manjiore the bujei pare para ar jigune biruddie solon, sigunore the tharar bhulani degei di pare para.
56001010	Haron onek ohongkari manjie ortho mormo neie hoda hon ar thogan. Sundu-sam happiegune bes siennie goron.
56001011	Thara jien sigkie dibar osit noi, oinniei labottei sien thara sigkie duon. Thara siennie gori sigkie dile, goda ghorbuogun jagulug gori duon. Tui tharar muoni bondo gori die poribo.
56001012	Thara nijor ek jon munie hoie, “Kret dippuor manuschune onsur gal madon. Thara olakke darittie emano dogkie, alsi ar nadanie.”
56001013	Sei hodagan soittio. Senottei, thara gome-dalei bischias goron para, tui tharare shokto gori bujes.
56001014	Judaiuno potchonani ar manjior ugumani thara hando no goron para, tui tharare bujes. Thara siennie gorilie, soittioganot no than.
56001015	Pobitro manuschunor begkani pobitro. Hintu, jara aw-pobitro ar bischias no goron, tharattei hitchu pobitro noi. Tharar monani ar idie-ittanio aw-pobitro.
56001016	Thara muendi Itchior hobor pan gori haam haan, hintu hame horjai tare haam no haan. Itchiore hos no paidie hamani thara goron. Thara olakke aw-mannio, ar je huno gom hamortei shobai gunor noi.
56002001	Hintu tui dorkari soittio sigkie hodagani hos.
56002002	Buro manuschunore tui sigkie dis jene thara nije-nije domon on para. Thara manonio ar shantoshil uo poribo. Tharar gom mon, shokto bischias, hospana ar dhorjio tha poribo.
56002003	Thik sedogkie gori, buro miliegunore tui sigkie dis jene thara pobitro manjio dogkie solon phiron goron. Thara manjiore bodnam tangidie ar modo hur no on para uo poribo. Sienir bodoli, thara gom sigkie die uo poribo.
56002004	Gabur-miliegune tharar negkunore ar tharar puo-shabagunore hos pan para, buro miliegune tharare osit bijier goron para shigie poribo.
56002005	Gabur-miliegune shantoshil, sudduo, ghoro ham gorie, doyelu ar nijor negkunor tole than para thara sigei pebak, jene Itchioro hodagan huno jone bodnam gori no paron.
56002006	Thik sedogkie gori, gabur morodtune shantoshil on para utsaho tuli dis.
56002007	Je huno iet tharare gom ham gorinei deges. Tor sigkieni bojong no oinei sormanio oi para uij rageis.
56002008	Huno jone tore duj badei di no paron para, soittiogano doge hoda hos. Tor biruddigune lajan para siennie goris. Tor sombonde tharar hitchu bojong hoda hobar no thebo hinottei, thara lajeibak.
56002009	Banidajigune tharar nijor girojchuor tole thebartei ar beg hamanit tharare gome hujhi goron para tui sigeis. Tharare mue-mue suol no dibartei tui sigeis.
56002010	Thara sur no goron para sigeis. Sieno bodoli, je huno hamot thara bischias-joggio bili degadok. Je huno hittendi amar mukti gorie Itchiorbuo hodagani shaje para, thara siennie uo poribo.
56002011	Haron muktigan anede Itchiorbuor doyegan beg manuschuno idu dega diegi.
56002012	Aw-pobitrogan, songsarik lubbogan bad dinei, ei jugkuot shantoshil, dharmig ar bhokti bhabe thebartei iene amare sigei.
56002013	Hujhi ashagan ami barsei thagode, ami sedogkie gori tha poribo. Sei ashagan olode amar oborug Itchiorbuor ar mukti gorie Jisu Kristor mohimagan, dega dibogi die sien.
56002014	Beg niom sara hamanittun amare shorei anibartei, ar ami pobitro oi para the nije-nije amattei die. Ami tar manus oinei gom ham goribartei utjogi obartei the amare pobitro gorsie.
56002015	Ei hodagani sigeis. Beg odhiharaniloi utsaho goris ar bujei dis. Tore hono jone aw-mannio no gortok.
56003001	Sason-goriegunor ar odhihar-bolagunor tole thebartei ar tharar hoda manibartei manuschunore monot tuli dis. Thara je huno gom ham goribartei jugol oi tha poribo.
56003002	Manuschune harore no sorjan para ar hoschie herengkal no bazan para monot tuli dis. Nombro ar begkunottei niroit tharar uo poribo.
56003003	Haron eksomoi ami nijeio murukko ar hoda aw-mannio gorie elong. Manjiore thogeie, nanandhoronorlubborsugtogeie, banidaji, hinsie-nindie gora-gori, ar bis dega-degi gorsei.
56003004	Hintu amar mukti gorie Itchiorbuor doye-meyegan begkuno idu lungiegi.
56003005	Sebeden the amare mukti gorsie. Ami dharmigo ham gorseidie sienottei noi, hintu tar doyegano darai, Pobitro Aptar nuo jormoloi nuo goraidie sieno darai amare mukti gorsie.
56003006	Amar mukti gorie Jisu Kristor darai the amare Pobitro Apta alajhala gori die.
56003007	Jene tar doyegano darai, the amare dharmig gonanar porendi, ononto jibono ashagano doge ami babo sompotti pai para pebong.
56003008	Ien bischias-joggio hoda. Mortun mone horte tui ei hodagani shokto gori dhoris. Je Itchiorbuore bischias gorsie, gom hamortei uij ragana osit. Ieni gom hoda ar manjiortei labhoban.
56003009	Niomano bepare piri adeinei magana- magana suol tana-tani, hoschie herengkal goranagani bad dis. Haron sieni gorana labnei ar hamot no lakkie.
56003010	Bejhallie manus di ek bar uij denar porendi bhar gori dis.
56003011	Seis, esannie manus nije-nije nas on hinottei, soittioganot no than ar pab goron.
56003012	Artemare ok Tykhikare ok mui sidu dipadele, tui mor idu Nikapoli sohorot hamakkai eis. Haron sidu mui jarhalluo hadeimboi.
56003013	Okil, Zenare ar Apollore, thara jade, tui jeddur paros sahajjio goris, tharar huno hitchu obhab no oi para.
56003014	Dorkari jinijchani pajai para, ar pholneie no on para, amar manuschuneo gom ham gorana shigodok.
56003015	Mor loge agonde sigune begkune tore salam janadon. Bischiaschano darai amare hos pande sigunore salam janeis. Tomar begkunor ugure Itchioro doyegan thok. Amen.
57001001	Mui Paula, Jisu Kristor bondibuo, ar amar bhei Timothi somot, Philemon amar agojor ham gorie somarsiebuo, tore legir.
57001002	Amar agojor Apphiare, amar somarsie soinnio Arkipasore ar tor ghorot bischiasi mondoli agede sibiereo legir.
57001003	Amar Bab Itchiorbuor ar Probu Jisu Kristor doyegan ar Shantigan tomar idu thok. Donniobad Ar Bor Magi Dena
57001004	Mui onsur tortei bor magi duong ar Itchiorore tortei hujhi hoda hong.
57001005	Probu Jisure tui bischias goros ar beg sadhu manuschunore tui hos paschie sien mui suinniong.
57001006	Jisu Kristo darai tomar jei gom jinijchani age, tor bischiaschan oinnio jonore bhag dile lab obo bili tui hobor phele gom obo.
57001007	Bhei, sadhu manuschunor monani tui hujhi gori duos hinottei tor hospanagandoi mui baari hujhi olung ar shantona pelung.
57001008	Tui hubon gorilie gom obo, mui tore ugum goribar Kristor darai mor onek sahoj age.
57001009	Mui Paula, burobuo ar ikkie Jisu Kristor bondibuo oleio, tobuio hospanagano darai mui tore hujoli gorongor.
57001010	Mui bondi oi thagke mor puo oiede sibie, Onesimattei mui tore hujoli gorongor.
57001011	Eksomoi the tor dorkar no elo. Hintu ikkie the tortei ar mortei dorkar oie.
57001012	Mui tare tor idu aro dipadangor. Senottei, the mor nijor agojorbuo bili tui tare gojhi lo.
57001013	Mui tare mor loge rageibar mone hoie. Haron mui gom hoboranor bondi oi thagode, the tor azai more ham gori dipare.
57001014	Hintu tor onumoti sara mui hitchu goridung no sang. Mui tore bolajure gom ham gora bajei didung no sang, hintu tui tor ischie mote goribartei mui sang.
57001015	The umorbuo tor oi para, hanekkonottei the tortun pharok oiede obode ai.
57001016	The banidaji noi ar. The olode ek jon agojor bhei. Mui tare shanggadik hos pang hinottei tui sittun bes tare hos pa poribo. Haron theo olode ek jon manus ar Probur darai bhei.
57001017	Senottei, tui judi more ek jon tor somarsie bhabos, tui more gojhi lobede dogkie gori tare gojhi los.
57001018	Hintu judi tor biruddie oinniei gori thai, bah tore dibar thai, sieni more aberei dis.
57001019	Mui Paula, mor nijor adtoi ei hodagani legongor: mui ugureim. Tui more tor nijor poranano duoschie sien, tobuio mor legibar dorkar nei.
57001020	oi bhai, Probur darai mui tortun lab pang para gori de, ar mor monano hujhi gori de.
57001021	Tui mor hoda manibie bili asha loinei mui tore legongor. Mui hobor pang mui magongotte sittun bes tui gori dibe.
57001022	Mui thebarlitteio ekkuo gudhi jugol gori thoi dis. Mui asha gorong, tui bor magos hinottei, more Itchiore tor idu lungei dibogi.
57001023	Epaphraje, Jisu Kristortei mor loge jiel-hanat porsiegidie sibieio tore salam janar.
57001024	Mor loge ham gorie Marka, Aristarka, Dema ar Lukao tore salam janadon.
57001025	Amar Probu Jisu Kristor doyegan tor aptabuo loge thok. Amen.
58001001	Purona amolot Itchiorbuoi onek bar ar onek hittendi munigunor darai amar Purbo-puruschununore hoie.
58001002	Ei sejor dinunot tar Puobuor darai the amare holo. Itchiore tare beg jinijchanir odhiharo sompotti peiebuo obartei thik gorsie. Ar tar daraio the songsarani baneie.
58001003	Puobuo olode tar mohimaganor aluogan, ar the olode Bab Itchiorbuor ajol subhibuo. Tar hemodar hodaloi beg jinijchani dori age, ar the nije amar pabpani dhoi phelei dinei, bego ugure Jakjomogkuor denedi boi age.
58001004	Sorgo-dudtunottun onek bes the gom oie hinottei, sorgo-dudtunottun bes seresto nang, odhiharo sompotti doge the peie.
58001005	Haron Bab Itchiore huno sorgo-dudtore huno din no hoi, “Tui olede mor puo, edchie mui tore jormo dilung.” Aro the huno sorgo-dudtore no hoi, “Mui tar Bab om, ar the mor puo obo.”
58001006	Hintu Bab Itchiore polim morod puobuo songsarot anniede lokkene aro the hoie, “Itchioro beg sorgo-dudtune tare tobona gortok.”
58001007	Ar sorgo-dudtunor sombonde the hoie, “Tar sorgo-dudtunore apta uo bajei die. Ar tar sagorsiegunore aguno jil uo bajei die.”
58001008	Hintu Puobuore the hoie, “Oh Itchior, tor singasonan umore-umor age. Dharmigo rajaro ludigkuo olode tor rejjiogano rajaro ludig.
58001009	Dharmigkan tui hos peios, ar niom saragan tui bis degkuos. Senottei Itchiore, tor Itchiorbuoi Tore hujhir telandoi tel guli dibartei tor somarsiegunottun bes guli die.”
58001010	Ar the hoie, “Oh Probu, adi purbe tui pittimir tolagan bojeios. Ar sorgogani olode Tor ador hamani.
58001011	Sieni bos jebo, hintu tui thebe. Haboro dogkie gori sieni begkani puron obo.
58001012	Haboro dogkie gori tui sieni halab goribe, ar sienire bodolei dibe. Hintu tui jei ekkui thebe, ar Tor bojorun thum no obak.”
58001013	Hintu Itchiore huno sorgo-dudtore huno din no hoi, “Mui tor sottrugun tor thengot tole no thong song mor denedi boji thak!”
58001014	Beg sorgo-dudtun hi? Thara olakke sebona gorie apta. Muktigan odhiharo sompotti ijebe pebakke sigunore sebona goribartei tharare padei die oie.
58002001	Senottei, ami pazarandi no jei para, ami suinneidiehodaganit shanggadik gori mon die poribo.
58002002	Haron je niom bhonggo gorsie ar je aw-mannio gorsie sigune upojukto sasti peionde sien sorgo-dudtune shokto proman duon.
58002003	Sedogkie oborug muktigan ami judi obohela gori, sastigan hingori sari paribong? Sien Probuie polim janei die, ar jigune sien suinnion thara sien amare proman duon.
58002004	Itchioreio sien sinnoloi, amok hamboi, ar onek oborugkoi proman die. Ar tar ischie mote the Pobitro Aptabuottun boksit die.
58002005	Haron ebar agede songsaran Itchiore sorgo-dudtunore no gojai. Ar sei songsaran olode ami hoidie songsaran.
58002006	Hintu ek jone Sastrot proman dinei hoie, “Tare monot rageibartei, manus hi? Bah, tare jotton goribartei, manjior puobuo honna?
58002007	Tui tare sorgo-dudtunottun ekkena tole phellios. Tui tare mohimaloi ar sormandoi raj-tuk madat di duos. Ar tui Tor adedi ham gorinei baneie jinijchani ugure tare bojeios.
58002008	Tui tar thengot tole beg jinijchani thoi di duos.” Haron sienit the beg tar tole thoie. Tar tole no thoie hitchu nei. Hintu tobuio ikkie ami begkani tar tole thoiegani degidong noi.
58002009	Hintu ami Jisure degir. Hanekkonottei tare sorgo-dudtunottun tole pela oie. Itchioro doyer darai the begkunottei moranagan sagi sai para, moranaganor hosto bhug gorinei, mohimaloi ar sormandoi raj-tuk madat die.
58002010	Beg jinijchani tar darai oie ar tartei. The onek manjiore mohimaganot nejeibo. Puobuo sigunor muktir gorabuo hinottei, the Puobuore hosto bhug gora bajei dinei tharare puripunnuo gorana lak.
58002011	Haron the olode pobitrogoriebuo ar pobitro odonde sigundoi begkun ek hinottei, the sigunore bhei daganagan the no lajai.
58002012	The hoi, “Tor nangan mor bheiunore janei dim. Shoba moiddie mui tore gidodi baini gorim.”
58002013	Aro the hoie, “Mui tare bischias gorim.” Aro hoie, “Sah, Itchiore dede puogundoi mui iot agong.”
58002014	Puogunor lo ar era age hinottei, thik sedogkie gori, Jisuio sien bhag loie. Tar moranaganor darai moranagano ugure hemoda elode Diabolareδ nosto gori di die.
58002015	Goda jibonanot moranagano dore bondi oi agonde sigunore the Shorei di die.
58002016	Haron jodepode gori the sorgo-dudtunore sahajjio no gore hintu the Abrahamor bongsogunore sahajjio gorsie.
58002017	Senottei, Itchioro jinijchor sombonde doyeli ar bischias-joggio Moharajguruthagur oi para, ar manuschunor pabpanittei hujhi gori die oi para, je huno iet the bheilogkunor dogkie uo porsie.
58002018	Haron sienot the nije porikkiet porinei hosto bhug gorsie, jene porikkiet poronde sigunore the bol di pare para.
58003001	Oh pobitro bheilogkun, tumi olade sorgottun dagkieganot phagot sommie. Senottei, ami haam heidie Jisu Kristore Apostol ar Moharajguruthagur bili mone gorsio.
58003002	Itchioro goda Itchioro ghoranot Mosi jedogkie gori bischias-joggio elo, thik sedogkie gori, Jisuio tare thik gorsiede Sibier sidu the bischias-joggio.
58003003	Sienottei Jisure Mosittun bes dangor bili gona oie. Thik sedogkie gori, ghor-tulliebuo ghoranottun bes sormanio.
58003004	Haron je huno ghor ek jone noi ek jone tulon, hintu beg jinijchani baneiebuo olode Itchiorbuo.
58003005	Sagorsie ijebe Mosi Itchioro ghorot bischias-joggio elo. Tar hamanir sombonde porendi shakki dinei tare hoion.
58003006	Hintu Kristo olode tar ghorano ugure Puo. Ar sien judi sedogkie ole, ami sahoj gori thum song dori thana ar asha gorinei ami bar gori, jei ami olongge tar ghoran. Bischias-joggio Oio
58003007	Senottei, Pobitro Aptai hoiede doge, “Edchie judi tui tar robuo sunoschie oi,
58003008	tui akkol han oinei moruobomit bijiero dinnuot ulluo no goros,
58003009	Tor Purbo-puruschunune more porikkie seinei proman peion. Ar mor hamani thara solis bojor song degkuon.
58003010	Senottei, sei piri manuschunor ugure mortun rak udinei mui hoiong, ‘Tharar ontoredi thara onsur hu-podedi jan, ar thara mor podtani hobor no pelak.’
58003011	Senottei, mui rage sobot heiong jei, ‘Thara mor jireni holat somi no pebak!’ ”
58003012	Bheilog seio, adikkie tomartun huno jone bojong mondoi Aw-bischiase Jeda Itchiorbuottun pharok oba.
58003013	Hintu “Edchie” hoidie siot nitto uschoni tuli diedi gorsio, adikkie tomartun jei huno jone pabor bhulot porinei akkol han oba.
58003014	Haron ami judi amar bischiaschanot gorattun duri thum song shokto gori dori thei, ami Kristor somare bhag peie obong.
58003015	Sastroie hoiede doge, “Edchie judi tui tar robuo sunoschie oi, tui akkol han no oinei, ulluo no goros.”
58003016	Haron suninei ulluo gorsionde sigun honna? Hamakkai Mosie Egypt dejottun nigilei anniede sigun begkune noi ni?
58003017	Solis bojor song the har ugure rak tullie sei? Pab gorinei tharar heyegani moruobomit porsiede siguno ugure noi ni?
58003018	Thara tar jireni holat somi no pebak gori the sobot heiede sigun olakke hoda aw-manniogoriegun noi ni?
58003019	Senottei ami degidie jei, thara somi no pande olode aw-bischiaso darai.
58004001	Senottei, tar jireni jaganot somi paribar soittio age hinottei, adikkie tomartun huno jone lungi no paribaran dega jai, bili ami dhorana dorkar.
58004002	Haron gom hoboran jodepode gori amare ar tharare janei die oie. Hintu thara suinnionde gom hoboran tharar lab no oi. Ar suinnionde sigune bischiaschanot egottor no goron.
58004003	Haron ami suinneidie sigune sei jireni jaganot the hoiede doge somibonggoi, judio songsaran sristi gora oiede siottun duri hamani ses gora oie, “Senottei, mui rage sobot heiongge jei, ‘Thara mor jireni jaganot somi no pebak.’ ”
58004004	Haron sat dinot Sastrot ekkan jagat the edogkie gori hoie, “Sat dinot Itchiore tar beg hamanittun jireie.”
58004005	Aro the hoie, “Thara mor jireni jaganot huno din somi no pebak.”
58004006	Somibar age hinottei ejosong ek dagie somibag. Aw-bischiaso darai, polim prosar gora oiede sigune sienot somi no pan.
58004007	Aro ek dine the Davidor darai the thik gorsiede dinnuot, “Ejchie” bili hoie. Onek din porendi sien huo oie, “Edchie judi tui tar robuo sunoschie oi, tui akkol han oinei ulluo no goros.”
58004008	Haron Joshua judi tharare jiren dido, salen porendi oinnio din bili the no holun.
58004009	Senottei Itchioro manuschunottei ekkan jireni jaga age.
58004010	Haron Itchiore tar hamanittun jireiede dogkie gori, je tar jireni jaganot sommie, theo tar hamanittun jeie.
58004011	Senottei, sei jireni jaganot somibartei sesta gori, adikkie huno jone sei ekkui Aw-bischiasjot poraganor udahorono doge no oi para.
58004012	Haron Itchioro hodagan olode jeda ar hemoda-bola, ar dou-dhara damattun bes dhar, aptat sere porano sere pharokanotio somi pare. Joraguno sere ar mogojo sere somi pare. Sintie dharonagani ar mono uddischuogani hobor pai.
58004013	Huno poran-bola the no dege para gori lugei thobar nei, hintu beg jinijchani tar sogor samne adikkie ar hulo, ar ami tare ijeb di pebong.
58004014	Sorgogani par oinei ejchiede Moharajguruthagurbuo, Itchioro Puobuo Jisu amar age bili seinei, amar ham haanaganot shokto gori dori thei.
58004015	Haron amar bol neieganit sitpura heie Moharajguruthagur amar ek jon age. The amar dogkie hinottei, ekkui gori theo porikkie lagot peie. Hintu the olode pab neie.
58004016	Senottei, dorkari somoiot doye ar sarjio doye pei para, doyer singasonanot sahoj gori jei.
58005001	Haron pabottei dan ar dali di pare para, Itchioro hamor sombonde manjiortei prottiek moharajguruthagur manjiortun thik gora oi.
58005002	The nijeio durbolan peie hinottei, aw-gyen ar hu-podedi jande sigunore tartun sitpuronagan age.
58005003	Ei senottei, the manuschunottei ar tar nijottei, pabor dali dibar dorkar.
58005004	Itchiore Aronore dagkie, hintu Itchiore dagkiede sigune huno jone ei sormanan nije-nije no lon.
58005005	Thik sedogkie gori, Kristoio the Moharajguruthagur obartei nijore-nije mohima no gore. Hintu Itchiore tare hoie, “Tui olede mor puo, edchie mui tore jormo dilung.”
58005006	The aro Sastror oinnio bhagot hoie, “Melkizedegor dogkie tui olede siro jibono Dhormothagur.”
58005007	Jisu heyeloi baji thagke tare moranaganottun rokkie gori parede Sibiettun the bor magi die, manjiortei hani-hani ar sogo pani pheleinei bor magi die. The bhokti dhorai hinottei Itchiore tar bor maganagani suinnie.
58005008	The ekkuo Puo oi theleio, tobuio the hosto bhug gorsiede sienittun the hoda mananagan shigi loie.
58005009	Ar the puripunnuo oinei, tare je mane sigunor begkunottei the ononto muktiganor odhiharibuo oie.
58005010	“Melkizedegor dogkie,” Moharajguruthagur bili Itchiore tare dagkie.
58005011	Puobuor sombonde amar shagor hobar age. Hintu tumi hom sunor hinottei sien tomare bhangi dena baari aghattie.
58005012	Haron judio ikkie tumi mastor ona lak oleio, pollie Itchioro shadoron hodagani aro tomare sigeie tomar dorkar oie. Tomar dud dorkar; doro bhat noi.
58005013	Haron ek jon hojhi guro ole, the bana dud hai, the dharmigo hodat podu noi.
58005014	Hintu doro bhat olode buro manjiortei, ar sien je tharar gyenani nitto hamot laganar harone gom-bojong buji loi paron.
58006001	Senottei, Kristor sombonde sigon-sigon hodagani huobula goranagan bad dinei, puripunnuoganot jei. Aw-gunor ham ar Itchior bischias goranar sombonde mon phiranaganor goranot aro tulobatta no gorana.
58006002	Baptisma sombonde sigkie, ad tuli dinei bor magi dena, morattun jiei uduona, ar aw-phurondi sastir sombonde no tulona.
58006003	Itchiore judi hujhi thai sien ami huobula goribong.
58006004	Haron jigune ekbar gyeno phoran peion, sorgor danan sagi seion, ar Pobitro Apta bhag peion,
58006005	sigune Itchioro gom hodagan, ar ebode jugkuor hemodagan sagi seion.
58006006	Thara judi jhuri poron, tharar monani aro phiran para tharare phirei anana aw-sombob. Haron tar nije Itchioro Puobuore Krosot dinei tare jonogonor mujungot laj duon.
58006007	Haron pittimit nitto jhor porede sieni madie hai, ar hed-goriegunor dorkarieni pittimigane utponno gori dide. Sien Itchiorottun pittimigane asirbad pai.
58006008	Hintu madigane judi hada ar hojoi utponno gore, sieni bad die jai, ar obisabo soman oi, ar sieni puri pheleinei ses gora oi.
58006009	Oh agojorun, ami judio edogkie gori hoi, hintu ami tomartei bischias gori jei, tumi uttom jinij utponno goriba jiene muktogano somare jebo.
58006010	Haron Itchiorbuo aw-dharmigo ham no goribuo. tar nange tumi ham ar baari hospanar hadoni gorinei degeiode sieni the puri no pheleibo. Tumi sadhu manuschunore sebona gorsio ar sebona goriba.
58006011	Ar amattun mone horte jei tumi prottiek jone thum song puro ashaganot ekkui gori hadoni gorida.
58006012	Senottei, alsi no oio, hintu jigune Bischiasor darai ar dhorjio darai soittiogan odhiharo sompotti ijebe peion sigunor leik adeio.
58006013	Haron Itchiore jokkene Abrahamore soittio die, tartun dangor nange sobot hebar nei hinottei, tar nijor nange sobot heie.
58006014	Itchiore hoie, “Hamakkai asirbadtoi mui tore asirbad dim. mui tore shagor bongso dim.”
58006015	Ar sebeden Abrahame dhorjio dori theinei, Itchiore tare soittio dede sien peie.
58006016	Haron manjie borjon dhorinei sobot haan. Ar siendoi sobottan tharattei shokto bili thik gora oi, ar sien beg torgoganir seschan.
58006017	Sedogkie gori Itchiore tar soittiogan odhiharo sompotti ijebe peiebuottei tar uddischuogan no loribo bili alajhala gori degebartei, sobot heinei shokto gori thik gorsie.
58006018	Senottei, dien no loribode jinijchoi, Itchiore gal madibaraw-sombobbili dega oie, jene amar shokto mono shantona thai para. Amar mujungot thoidie ashaganot rokkie pebartei daba jeinei dori thebartei jei paribong bili thuo oie.
58006019	Ei ashaganot amar aptabuottei ekkan luo al age. Sien olode nischoi ar shokto, ar siendoi pordaganor pijendi somanagoi.
58006020	Siot amattun akke-akke jeiebuoi amattei sommiegoi. Ar sibie olode Jisu, jibe umore-umor Melkizedegor dogkie Moharajguruthagur oie.
58007001	Haron ei Melkizedege olode Salem sohoro raja ar bego Dangor Itchiorbuor dhormo guru elo. Abrahame rajagun morei pelanarporendithephiri ette seiet, Melkizedege tare lagot peinei tare asirbad die.
58007002	Tare Abrahame beg jinijchanittun doje-ek bhag die. Tar nanganor polim orthogan olode, “Dharmigkanor raja,” ar Salemor raja. Sieno orthoganio olode, “Shantir raja.”
58007003	Melkizedegottun bab-ma nei. Tartun Purbo-puruschun nei, jormor gora nei, ar tar jibonanor thum nei. The olode Itchioro puo dogkie, ar umore-umorbuo dhormo guru oi age.
58007004	Ei manuschuo hottoman dangor ikkie bhabi sawh. Tarar Purbo-purus Abrahameio tare lud gorinei peiettun doje-ek bhag die.
58007005	Levir bongsogun dhormo guru oion. Thara Abrahamor bongso oi theleio, Niomanor doge ugumanor onusare, tharar bheilogkunottun dos bhagor ek bhag tulon.
58007006	Hintu Melkizedege Levir bongso no oleio, the Abrahamottun dos bhagor ek bhag peie, ar Itchioro soittiogan agede sibiere the asirbad die.
58007007	Dangorbuoi sigonnuore asirbad de. Sien ulluo no oi.
58007008	Ienot mori jande manuschune dos bhagor ek bhag lon. Hintu siene shakki dette jei, Manuschuo baji age ar dos bhagor ek bhag lor.
58007009	Salen hodo sele, dos bhagor ek bhag loidie Levio Abrahamor darai dos bhagor ek bhag dilo.
58007010	Haron Melkizedege jokkene Abrahamore lagot peie, Levio tar Purbo-puruschun Abrahamo iot elo.
58007011	Senottei, puripunnuogan judi Levi dhormothagurunor darai oi (haron sieno tole manjie Nioman peion), Aronor dogkie dhormo guru no oinei, Melkizedegor dogkie oinnio dhormo guru aro hi uduo porette?
58007012	Haron dhormothagurunor haman bodoli gora oinei, dorkaro onusare niomanio bodolana dorkar.
58007013	Haron Jar sombonde ei hodagani huo oie the olode oinnio jador manus. Tar jadottun huno jone palliengot ham no goron.
58007014	Haron amar Probu Judar jadottun ejchie bili jana age. Sei jadtuottun Dhormo mastoror sombonde Mosi hitchu no hoi.
58007015	Tobuio, Melkizedegor dogkie dhormo guru judi ole, oinnio dhormo guru uduonaganot poriskar proman age.
58007016	Sei Dhormothagurbuoi niomo onusare bongso durinei no eje, hintu aw-phurondi jibonor hemoda loinei the ejchie.
58007017	Haron Itchiore shakki dinei hoi, “Melkizedegor dogkie gori, tui olede siro jibono Dhormothagur.”
58007018	Haron norom ar lab nei hinottei, ek hittendi agor nioman phelei die oie.
58007019	Haron niomane hitchu puripunnuo no gore. Hintu ek hittendi ami Itchioro hai jebar uttom ashagan ani de.
58007020	Haron Kristore sobot sara dhormo guru banana no oi.
58007021	(Haron thara sobot sara gori dhormo guru oion, hintu the sobottoi dhormo guru oie. PROBUIE tare hoie, “Itchiore sobot helo, ar the tar monan phireido noi, ‘Melkizedegor dogkie tui olede siro jibono Dhormothagur.’ ”)
58007022	Sei sobottano darai, Jisu uttom suktiganor jabin oie.
58007023	Oinnio shagor dhormo guru agon jigun moron hinottei eksottie dhormo guru oi no paron.
58007024	Hintu the umore-umor thebo hinottei, tar Dhormo mastoro haman bodola no jebo.
58007025	Senottei, jigune tar moddiome Itchioro sidu ejon, tharare the puro gori uddor gori pare. Haron tharattei bor magi dibartei the onsur baji age.
58007026	The olode pobitro, bojong noi, pela no jeie, pabigunottun pharok, ar sorgoganittun the ojol oie hinottei edogkie Moharajguruthagur amattei lak.
58007027	Jisu tare the jokkene dali die, the beg pabpani ekkubare shirei die. Senottei the oinnio Moharajguruthaguro dogkie noi, jigune nijor pabottei, ar manjior pabottei nitto dali die pore.
58007028	Haron niomane manjiortei moharajguruthagur thik gorede sigun olakke norom. Hintu sobottano hodagan jien niomano porendi ejchie, siene Puobuore puripunnuo gorinei umore-umorottei dhormo guru thik gorsie.
58008001	Ami hortie ajol hodagan olode ien, amattun edogkie ek jon Moharajguruthagur age, jibe sorgot Dangorbuor singasonanor denedi boji age.
58008002	Manjie baneie noi, Probuie baneie soittio pobitro jaganot, jibe soittio tobona gorede tambulanot ham gorie.
58008003	Haron prottiek moharajguru-thagur thik gora oidie olode dan ar dali dibartei. Senottei, Etareo huno ekkan dali dena dorkar.
58008004	Haron the judi pittimit thedo, the dhormo guru no olun. Haron niomo onusare dan dibartei dhormothagurun agon.
58008005	Sorgottun nogol gorsie pobitro jaganot thara sebona gorsion, jien shaba dogkie elo. Pobitro jagagan banebartei Itchiore Mosire sigei die. Itchiore tare hoie, “Mounnuot tore dega oiede nomunagano doge begkani banebartei seis.”
58008006	Hintu ikkie the sittun bes uttom ham pelo. Ar Ar theo uttom suktiganor mil goridiebuo olo, jien uttom protiggiaganor darai thik gora oie.
58008007	Haron polim suktigan judi aisai ole, salen jero ien dorkar no lagilun.
58008008	Tharar bhulan peinei the hoie, “Sawh, dinun etton PROBUBUIE hor. Sokkene mui Israelo ghorbuogundoi ar Juda ghorbuogundoi ekkan nuo sukti gorim.
58008009	PROBUBUIE hor, Egypt dejottun mui tharar Purbo-puruschununore adot dhorinei nigilei anniongge dinnuot niom duongge sieno dogkie noi. Haron thara mor nioman no palan, mui tharare aw-pela gorsiong.
58008010	Ei suktigan Israelo ghorbuogundoi gorim gori, PROBUBUIE hor: Haron Sei dinunor porendi mui ei suktigan gorim, ‘Tharar monanit mui mor nioman bhorei di dinei tharar ontoranit mui legi dim. Sebeden mui tharar Itchiorbuo om ar thara mor manus obak.
58008011	Tharattun huno jone tharar paralliegunore ar tharar bheiunore sigeibartei huo no poribo, ‘PROBURE hobor peio.’ Haron tharar moiddie sigonottun duri dangor song begkune more hobor pebak.
58008012	Haron mui tharar be-dhormionittei doyelu om. Tharar pabpani ar niom sara hamani mui monot no rageim ar.”
58008013	Sienot Probuie hoi, “Ekkan nuo niom” poliman puron olo. Ar ikkie jien puron ar buro oie sien bos jebartei jugol oi age.
58009001	Polim suktiganot hamakkai Itchior tobona goribar niom ar pittimit pobitro jaga elo.
58009002	Haron tambul haboro mondirbuo edogkie gori bana oie. Polim bhagkanot serag danieni, tebilan, ar ak pidiegani thon. Jien pobitro jaga hon.
58009003	Di lombor pordagano pijendi pobitro jagano bhagkuo honde Pobitrottun Pobitro.
58009004	Sienot sonar palliengan ar Itchioro sundukkuo age. Itchioro sundukkuo sero hittendi sonaloi mureie, ar siot sonar lodabuo jieno bidirie manna age. Aronor hor uttie ludigkuo, ar pobitro soittiogani legkie silo pattani siot age.
58009005	Itchioro sundukkuor ugure oborug cherubimδ sorgo-dudtuo doyer asonan ugurottun jhabeie gori age. Sienir sombonde ikkie ami puro gori hobar noi.
58009006	Ei jinijchani jokkene jora lagana oie, sebona hamanittei dhormothagurune onsur polim tobona gorede tambulo bhagkuot jan.
58009007	Hintu jero bhagkuot bojore ek bar bana moharajguruthagurbuo, the abar lo sara no jai. Tar nijor pabpanittei ar tar manuschune aw-gyenot gorsie pabpanittei the dan degoi.
58009008	Pobitro Aptabuoi ien degatte olode, polim tobona gorede tambulanot roie, Pobitrottun Pobitro jaganot jebar podtan dega no oi.
58009009	Dan ar dali die oidie sien olode ikkiettei ekkan nomuna. Idie-ittoi gorede sibiere sienie puripunnuo gori no pare.
58009010	Dan ar daligani olode haiddio sombonde, onek poriskar onar sombonde, ar manjior jibono sombonde puribotton somoibuo no ejesong sieni gora awr.
58009011	Hintu ebar agede gom jinijchanittei Kristo Moharajguruthagur ijebe ejchie. Oborug ar onek puripunnuo tambulanot the sommiegi, jien adtoi bana no oi. Sien olode ei songsaror noi.
58009012	Shagolo loloi ar goru-shawh loloi noi, hintu tar nijor loloi umore-umorottei hinenar porendi Pobitro Jaganot umorbuottei the sommiegi.
58009013	Haron damara goru loloi, shagolo loloi ar pari madam goru sheiloi judi shidi dinei aw-shijhigan pobitro gora oi, sien bana heyegan poriskar gora oi.
58009014	Sienittun bes olode, Kristor logane mora hamani poriskar gori dinei, tomar idie-ittaniloi jeda Itchiorbuore dak hal neie gori ononto Aptaloi sebona goribartei Kristo nije Itchioro sidu dan die.
58009015	Ei senottei, tar loganor darai the olode nuo niomanor mil goridiebuo. Haron tar moranaganor darai polim niomanor tole niom bhonggo gorsionde sigunore hininei ononto odhiharo sompottir protiggiagan pan para daga oie.
58009016	Haron suktigan thele, sukti diebuoiohamakkaimoranadorkar oi thai.
58009017	Haron Manuschuo moranar porendi suktigan shokto oi, hintu soittio diebuo baji thagke sien tor no oi.
58009018	Senottei polim suktiganio lo sara gori gojei die no oi.
58009019	Haron Mosi jokkene beg manuschunore niomo onusare prottiek sigkiedinei hoie. Sokkene the goru-shawhgunor logani, shagoluno logani, paniloi loie. Ranga ullan, ar hyssop gajor pada jhubpo bureinei, the niomor boibuo ugure ar beg manuschunor ugure shidi die.
58009020	Mosi hoie, “Ien olode loloi gorsie suktigan jien Itchiore tomare ugum die.”
58009021	Sebeden thik sedogkie gori, tambulanot ar tobona gorte lagede beg bajon-hodoragunor ugure logan shidi di die.
58009022	Niomo onusare perai beg jinijchani loloi sudduo gora oi. Ar lo phelei no die gori pabor hema nei.
58009023	Senottei, sorgottun nogol gorsie jinijchani, ieniloi poriskar gorana dorkar. Hintu sorgor jinijchani nije ittun bes uttom dali lagibo.
58009024	Haron ajol jagaganir nomunaganit, adtoi baneie Pobitro Jaganit Kristo no somaigoi. Hintu sorgoganot the nije somineigoi, amattei the ikkie Itchioro sidu dega obogoi.
58009025	Moharaj guruthagurbuoi bojor bagene oinnio poshur loloi begottun Pobitro Jaganot somaigoi. Hintu Kristo the nije bar-bar tare the dali dibar no lage.
58009026	Songsar sristittun duri the hosto pebar elode sienot, hintu ikkie jugkunor sejot ekkubare the nijore-nije dali dinei, umore-umorottei pabpani dhoi phelei dibartei dega dilogi.
58009027	Haron, manuschun ekbar moribartei thik gora oie, sei porendi bijier obo.
58009028	Thik sedogkie gori, Kristo ekbar diegidie onek manjior pabpani bugibartei. Pabpanir baraio tare ni alsi gori barsei agonde sigunottei the tharar muktiganottei di barottei the dega dibogi.
58010001	Nioman olode gom jinij ebar agede sienir nomunagan. Sien ajol jinijor subhibuo noi. Hintu bojor ekkui dali dile io, sei daligune tobona goribartei ejonde sigunore huno din puripunnuo no gorai.
58010002	A no ole, thara dali dena bondo gorilakkun? Haron ekbar sudduo oinei tobona goriegunor pabor idie-ittan no thelun ar. Hintu sien sedogkie no oi.
58010003	Hintu sei daligun olakke tharar pabpani prottiek bojor monot rageibartei.
58010004	Haron damara gorur lo ar shagolunor loganie pabpani nejeibar sombob noi.
58010005	Senottei, Kristoi songsarot ejchiede lokkene the hoie, “Dali ar dan tortun mone no hoi. Hintu tui mortei ekkan heye jugolei duos.
58010006	Pabottei puri pelana dandoi ar daliloi tui hujhi no os.
58010007	Sebeden mui holung, ‘Sa, mui lungilungi! Onek boiot mor sombonde lega oie, Oh Itchior, tor ischie doge goribartei mui ejchuong.’ ”
58010008	Hintu agendi the hoie, Niomo onusare die oiede daligunot “Dali ar dan, puri pelana dali, ar pabottei dananit tui hujhi no os ar moneio no hoi.”
58010009	Sebeden the holo, “Oh Itchior, sa, tor ischie puron goribartei mui ejchuong.” Jero soittiogan bojeibartei the poliman nejeibo.
58010010	Itchioror sei ischiegano doge Jisu Kristor heyegan ekkubare dali denar phole ami pobitro olong.
58010011	Beg dhormothagurune din bagenethieineibar-bardangoron. Hintu sienie huno din pab muson no gore.
58010012	Hintu ei Manuschuoi umore-umorottei ekbar pabottei dali dinei, Itchiorbuor denedi boji agegoi.
58010013	Siottun duri tar sottrugun tar thengot tole thuo no oi song barsei age.
58010014	Haron ekkuo dalir darai pobitro gora otte sigunore umore-umorottei he puripunnuo goreilo.
58010015	The agendi hoiede doge, Pobitro Aptaio amare shakki dilo,
58010016	“PROBUIE polim holo, Sei dinunor porendi ei suktigan mui thararloi gorim. Tharar ontoranit mor niomani thoi di dim, ar tharar monanit mui sieni legim.”
58010017	Porendi the aro holo, “Tharar pabpani ar tharar niom sara hamani mui monot no rageim ar.”
58010018	Jiot ienittei hema age, siot pabottei dali die no pore.
58010019	Bheilog senottei, Jisur loganor darai Pobitrottun Pobitro Jaganot somibar amar sahoj age.
58010020	Nuo ar jibono podtano darai the amattei sudduo shanggo gorsie, sien olode pordaganodi, jien tar heyegan.
58010021	Itchioro ghoranot ikkie ek jon Rajguruthagur age.
58010022	Senottei, amar monani bojong idie-ittanittun poriskar ar amar heyeganiporiskarpaniloidhoinei, gom mondoi puro bischias loinei hai jei.
58010023	Soittio dede sibie bischias-joggio hinottei, lor sor no oie gori amar ashagan shokto gori dori thei.
58010024	Hospanagan ar gom hamani barebartei, ek jone oinnio jonor pokke sintie gori.
58010025	Dinnuo jedog pai bes gori ghone ejer hinottei, ek dagie goronde dogkie gori, amio sedog amar dolluo phelei no jeinei, ek jone oinnio jonore uschoni tuli diedi gori.
58010026	Haron soittior gyenan ami panar porendi ami judi heizgori pab gori, salen pabottei dali no thebo ar.
58010027	Hintu thebode sien obode dor gore para sasti ar aguno dogkie rak jiene biruddigunore nas goreibo.
58010028	Je Mosir Nioman bad de, tar biruddie di tin jonor shakki die thele, doye meye sara gori mori pan.
58010029	Hodog hodin sasti thebo bili mone goro, je Itchioro Puobuore thengot tole gorinei uribo, logandoi die suktiganor darai pobitro gora oie sien moillio sara mone goribo, ar doyer Aptabuore thatta goribo?
58010030	Haron edogkie gori hoiede sibiere ami hobor pei, PROBUIE hor, “Hena sujonagan mor, ar mui hena ugureim.” Aro Probuie hor, “Probuie tar manuschun the bijier goribo.”
58010031	Jeda Itchiorbuor adot poranagan dor gore para.
58010032	Hintu agor dinun monot tulo. Tumi phoran panar porendi, hosto bhug gorinei onek jagulug lagei peio.
58010033	Ek hittendi tomare jonogonor mujungot laj nejeion, aro ek hittendi siennie hosto peiegunore hostortun shareio.
58010034	Haron tumi mor bondiganot more sit pursie. Ar jokkene thara tomar malani ludi loion tumi hujhi gori sieni maniloio. Sorgot thorede uttom dhon tomar age bili hobor peinei sieni tumi suei roio.
58010035	Senottei, tomar shokto ashagan phelei no duo. Haron siot dangor poriskari age.
58010036	Haron tomar dhorjiogan dorkar oie, jene Itchioro ischie doge goranar porendi, Itchioro soittiogan po para,
58010037	The soittio die, “Haron hanekkon porendi, ejette sibie ebo, the diri no goribo.
58010038	Dharmigkun Bischiasor darai bajibak. Hintu huno jone judi pitbagoli haan, mor monan tar iot hujhi no obo.”
58010039	Hintu nas odonde sigunor moiddie ami sienot pitchuo phiri jedong noi. Hintu ami olongge apta mukti oidie bischias goriegunor loge.
58011001	Bischiaschan olode asha goridie jinijchanir mulan, ar no degkie jinijchanir promanan.
58011002	Haron Bischiasor darai agor borjonnune gom nang peion.
58011003	Bischiasor darai ami bujidie jei, songsarani Itchiore tar hodar darai sristi gorsie. Senottei, dega jaidie jinijchani dega jaidie jinijchanittun bana no oi.
58011004	Bischiasor darai Abele Kainottun bes uttom dali Itchiorore gojeie. Sienor darai the dharmig bili promanan peie. Itchiore tar dananor sombonde shakki der hinottei, the morilieio sienor darai ejosong hoda hor.
58011005	Enokor bischiaschanottei, the no more para, Itchiore tare tuli nejeie. Tare tuli neja oie hinottei tare suph pa no jai ar. Haron tare tuli nejeibar agendi manjie hon, “The Itchiorore hujhi gorsie.”
58011006	Hintu bischiaschan bade Itchiorore hujhi gori bar sombob noi. Haron je Itchioro idu eje, Itchior age bili ar tare ega mone togeiegunore boksit de bili the hamakkai bischias gora poribo.
58011007	Noa huno din no degede sienor sombonde Itchiore tare uij die, ar the Itchiorore doreie. Bischiasor darai Noa ekkan bor jahaj banenei tar ghorbobuo rokkie gorsie. Sienor darai the songsaro manuschunore duji baneie, ar bischiaso doge dharmigkanor odhiharo sompotti ijebe peiebuo oie.
58011008	Bischiasor darai Abrahame Itchioro hoda duoschie. Porendi ekkan jaga odhiharo sompotti ijebe lobartei tare daginei ja bajei die oie. Ar the hudu jar hobor no peie gori, the jeie.
58011009	Bischiasor darai, bi-deji dogkie gori soittio gorsie dejchanot the hoiek din roie. Isaak ar Jakob somot the tambul haboro ghorot roie. Isaakoi Jakobe olakke sei ekkui soittiogan tar loge odhiharo sompotti ijebe peiegun.
58011010	Haron tola-bola ekkan sohor the asha gori barsei elo, jien baneiebuo ar tulliebuo olode Itchiorbuo.
58011011	Bischiasor darai Saraio tar gorbhot puo jormeibar shokti peie. The dhuo pala ereiede oktot ekkuo puo phudeie. Haron the shokto gori the buji loiede jei, soittio dede sibie bischias-joggio.
58011012	Senottei Abrahame, mora manjiortun bes oineio, agajor jhagkuo thara dogkie ar sagoro paror horoli dogkie shagor aw-gonito bongso tartun jormo oion.
58011013	Bischiaschandoi theinei ei manuschun begkun soittiogani no peie gori mori jeiondoi. Hintu tharattun durot gori thara deginei, nischoi gorinei sieni shokto gori thara dori roion. Pittimit thara olakke bi-deji ar tirtho jadtri bili thara haam heion.
58011014	Haron jigune ei hodagani hon, thara pang gori janei duonde jei thara ekkan thebar dej togan.
58011015	Ar jodepode gori, thara jei dejchanottun nigili ejchuon thara judi phiri jebar mone gortak, sei dejchanot phiri jei parilakkun.
58011016	Hintu ikkie thara ekkan uttom dej pebar dhap gorton, ar sien olode sorgo dejchan. Senottei, Itchiore tharattei ekkan sohor banedie hinottei, tharar Itchiorbuo bili hobartei Itchiore no lajai.
58011017	Abrahamore porikkie gora oiede lokkene, Bischiasor darai the Isaakore dali dibartei nejeie. Ar jokkene the soittiogan peie, tar ekkuo gori puo sibie the dali dibartei nejeie.
58011018	Isaakor sombonde Itchiore hoie, “Isaakor darai tore bongso dim.”
58011019	Abrahame bischias gorsiede Itchiore Isaakore morattuno jiei tuli paribo, jien the tulona ijebe tare gojhi loie.
58011020	Bischiasor darai Isaake Jakobore ar Esaure bhobisodor jinijchanir sombonde asirbad die.
58011021	Bischiasor darai Jakobe morette lokkene the Josebor puogunore jon bagene asirbad die. Ar tar ludigkuot abujinei the Itchioro sidu tobona gori di die.
58011022	Bischiasor darai Josebe morette lokkene, Israel manuschun Egypt dejottun ebagke sien ar tar aarunor sombonde the ugum die.
58011023	Bischiasor darai Mosi jormo oinei, rajar uguman no doreie gori tar bab-magune tare tin mas song lugei rageion. Haron thara degkuonde gurobuo doul.
58011024	Mosi dangor-digowl oinei, Bischiasor darai, tare Pharaor jhibuor puo honde sien the no mane.
58011025	Bidi jebode pabpanit anondo utchob no gorinei, Itchioro manuschunor loge hosto bhug goranagan the bei loie.
58011026	The poriskarigan seie hinottei, Egypt dejot dhon-sompotti alajhaganittun bes Kristor aw-sormanan the moillio mone gorsie.
58011027	Bischiasordarai,rajarrakkan no doreie gori the Egypt dejchan phelei ejchie. Haron no degede Sibiere the degkiede dogkie gori dhorjio dori roie.
58011028	Bischiasor darai Mosi Rokkie Utchob ar lo shidi dena paleie, jade jibe Egypt dejor manuschunor polim morod puogun more phelei dede sibie tharare dori no pare.
58011029	Bischiasor darai, suguno madidijaiparaIsraelmanuschune Ranga Pani Sagoran par oi jeion. Hintu Egypt manuschun phuri jebar sesta gorinei, thara duppuon.
58011030	Bischiasor darai, Jerikko sohoro giriegan sat dinsong ber denar porendi, bhangi porsie.
58011031	Bischiasor darai, beschie miliebuo Rahabi, guptosorunore jokkene shantie gojhi loie, Aw-bischiasigunor loge the no more.
58011032	Ar mui tomare hodog hodung ar? Haron Gidionor sombonde, Barakor sombonde, Samsonor sombonde, Jephtar sombonde, ar David dagir, Samuel dagir ar munigunor sombondeio hobar somoie no hulelo.
58011033	Thara Bischiasor darai rejjio jittuon, dharmig ham gorsion, soittiogani peion, singhogunor muoni bondo gori duon.
58011034	Thara agunot tejchan mari duon, jolkridor muottun sarsion. Thara bol neiettun boli oion, judduot sahoji oion, bi-deji soinniogunore lorei duon.
58011035	Miliegune tharar moragun aro jiei tulinei phirei peion. Oinnio bischiasigunoreuddharnogorinei hodin sasti duon, jene thara uttom jiei uduonagan pan para.
58011036	Ejosong ek dagire thatta gorona ar mugurona sastir porikkie peion. Ar ek dagire baninei jiel-hanat thoiondoi.
58011037	Sigunore sil mela duon. Tharare araloi hotta duon. Porikkie gorinei, horgoloi habi phellion. Thara sattok sara oinei, hosto pei-pei sasti bhug gori-gori, bera-shagolo sam ar shagolo sam uri pini ilie padare berei-berei roi peion.
58011038	Songsaro manuschunottei sei manuschun lak no elak. Thara moruobomit ar moununot berei berei roi peion. Thara madir hulongot ar gadot roi peion.
58011039	Igune begkune Bischiasor darai gom nang peineio Itchiore dede pobitro soittiogan no pan.
58011040	Haron Itchiore amattei hoiekkani gom jinij thoi die, jene ami sara thara puripunnuo no on para.
58012001	Amar seropala megsagor dogkie edukkun sei theie agon hinottei, amare dori ragaidie prottiek gourani, ar pabpani jienie amare sohoje dhoregi, sieni amio ek huredi thoi. Amar mujungedi thoi die dumuro-dumuriganot ega mone dumuri.
58012002	Amar bischiaschanor gorabuo ar thuman, Jisure seinei dumuri. Tar mujungedi thoidie hujhigan seinei the kroschan suei roie, lajchan hitchu mone no gore, ar ikkie the Itchioror singasonano denedi bojilogoi.
58012003	Haron adikkie tumi ageie oinei tomar ontorot sahoj neie awh bili tar nijor biruddie pabigunor sottruganit the gaisuei roiede sien bhabi sawh.
58012004	Pabor biruddie tumi judduo goror, ejo song lo phelei denagan badha no duo.
58012005	Puore hoi para uschoni tuli die hodagan tumi puri phelluo. The hoie, “Oh put, PROBUIE sasti gorede sien obohela no goris. The Aw-hoda hole monot dug no goris.
58012006	Haron PROBUIE jare hos pai, the tare shabodanot ragai. gore. Ar tar puogun the jigun gojhiloi sigun the shabodan gore.”
58012007	Tumi judi shabodan goranagan gaisuei thago, Itchiore tomare puo dogkie gori bebohar goribuo. Haron babe puobuore shabodan no goribuo ni na?
58012008	Hintu tumi judi shabodanan no peie gori thago, jien Itchioror beg puogune bhag pebar age, salen tumi jarbuo puo, shodor puo noi.
58012009	Ei baraio, amar munischioro bab agon jigune amare shabodan goron, ar ami tharare sorman gori. Aptar Babpunore ami hujhie tar tole no porinei no thebong ni na?
58012010	Haron hamakkai thara amare hoiek din sasti denagan tharattei uttom dega jai. Hintu amar labottei, jene ami tar pobitrogan bhag peie oi para Itchiore amare sasti de.
58012011	Ar huno shabodanot bortomane hujhi obar noi. Hintu bana phirie. Tobuio, porendi dharmigkanor shantir pholluo tharar doribo, jigune shabodan gora oi.
58012012	Senottei, tomar dhulo-dhulo adtani alok goro, ar tomar durbol adugun uju goro.
58012013	Leng thengani no bijittie gori gom oi para, tomar thenganittei podtani uju goro.
58012014	Beg manuschundoi shanti ar pobitrogan loreio. Pobitrogan sara huno jone Probure degidak noi.
58012015	Adikkie huno jone Itchioro doyeganot no lungibakkoi, uijkare seio. Ar adikkie tidie hodar goragan udinei jagulug udi pare, ar siendoi onek jone borbat oi paron.
58012016	Adikkie shanda gorie ar Esau dogkie jagotik manus obak. The ek sas bhadottei tar jormo odhiharan beschie.
58012017	Haron tumi hobor po, porendi the jokkene asirbadtan odhiharo sompotti ijebe seinei, tare phirei die no oi. The sogo pani phelei phelei mono dug gorilieo tar sujuk nei.
58012018	Haron, tumi je mounnuo agundoi anger, dori para jai, andhar, hala ar bor boier baide jaganot no ejo.
58012019	Sei mounnuot begolo ro ar hoda ro suno jai. Jigune sien sunon, hoda robuo no eje para thara hujoli goron.
58012020	(Haron ugum die oiede sien thara suei no paron. Uguman olode, “Ar judio aro ekkuo jonture mounnuo dhore, sibie sil mela dinei bah, shelloi morei pelana.”
58012021	Degte dor gore para hinottei, Mosi hoie, “Mui dore girgireiong.”
58012022	Hintu tumi ejchuode mounnuo olode Zaion Mounnuo, jiot jeda Itchioro sohoran, sorgor Jerusaleman age, aro aw-gonito sorgo-dud lagot pei.
58012023	Siot dangor temmangan goron, ar sorgot nang legkie polim morodtunor mondolibuo lagot pelagi. BegkunorebijiergoredeItchiorbuo ar dharmig manuschunor aptagun puripunnuo oiegun siot lagot pelagi.
58012024	Siot nuo niomanor mil goridiebuo Jisure lagot pelagi. Abelor loganottun bes uttom lo shididiegan hoidie siot tumi ejchuo.
58012025	Hoda hoidie Sibiere gojhi no lo bili seio. Haron pittimit hoda hoiebuore judi manjie no gojhinei sastigan sari paron, sorgottun hoda hoidie Sibiettun judi ami dhei jei, sittun bes hodin sastigan ami sari paribong ni?
58012026	Sei lokkene tar robuoloi the pittimigan jhagerei die, hintu ikkie the soittio dinei hor, “Aro ek bar mui bana pittimigan no jhagereim, hintu sorgoganio jhagereim.”
58012027	“Aro ek bar” horte sien olode, jhagerei parede sieni the jhagereibo, ar the baneie jinijchani lareibartei jhagereibo, jene jhagerei no parede sieni thai para.
58012028	Senottei, jhagerei no parede rejjio ami peir hinottei hujhi oi. Sienor darai bhoktie, Itchior dorenei ar gojhi lobar joggio gori Itchiorore ami sebona gori pari para.
58012029	Haron amar Itchiorbuo olode bosnejaidie aguno dogkie.
58013001	Bheior dogkie eksottie doye gora-gori gorsio.
58013002	Gorbare lobiot gorana puri no phellio. Haron sedogkie lobiot gorte hobor no peie gori sorgo- dud lobiot gora jai.
58013003	Tumio jiel-hanat agode dogkie gori, jiel-hanat agonde sigunore monot rageio. Ek heyet agode dogkie gori, dugot pori agonde sigunoreo monot rageio.
58013004	Lo-li onagan begkune sorman gortok, ar bischonan aw-pobitro no gortok. Haron shanda ar biebijier goriegunore Itchiore bijier goribuo.
58013005	Tengaδ lubbo no gorsio. Tomartun jien age siendoi hujhi oio. Haron Itchiore nije hoie, “Mui tore huno din phelei no jeim ar no sarim.”
58013006	Senottei, ami sahoj gori hoi pari, “PROBU olode more sahajjio gorie, mui no dorem. Manjie more hi gori paribak?”
58013007	Tomare Itchioro hoda hoi duonde tomar sei murubbigunore monot rageio. Tharar sal-solonani sintie gorinei, tharar bischiaschanor leik adeio.
58013008	Jisu Kristo olode agendi, ikkie ar porendio jei ekkui.
58013009	Aw-sin ar oinnio annio sigkieloi bhokkol no oio. Haron haba-dabar sombonde mon dinei thande sigunottei bhade lab no dede sieni no gorinei, monan doyeloi shokto gorana gom.
58013010	Amar ekkan pallieng age. Pobitro jaganot ham goronde dhormothagurune siottun hebar odhihar nei.
58013011	Moharajguruthagurbuoi Pobitro Jaganot logani ananar porendi poshugunor heyegani hembor barendi puri pela oi.
58013012	Thik sedogkie gori, Jisuio tar nijor loloi manuschunore pobitro goribartei sohoro girieganor barendi hosto peiegoi.
58013013	Senottei, ami hembor barendi tar aw-sormanan buginei tar sidu jei.
58013014	Haron idu amar siro jibonio sohor nei, hintu ebode sohoran ami togeir.
58013015	Senottei, tar darai eksottie Itchiorore amar bainigan dali ijebe gojei. Sien olode amar muonor hodar pholluo, tar nanganot hujhi hoda honagan.
58013016	Hintu gom ham gorana ar bhag diedi gorana puri no phelluo. Haron Itchiore sienit hujhi oi.
58013017	Tomar murubbigunor hoda dorsio ar niroit oio. Haron thara tomar aptagun seresta gori duon ar sigune Itchioro sidu ijeb di pebak. Thara sieni tomartei bejare no gorinei, hujhi gori duon para. Haron bejare gorilie tomartei lab nei.
58013018	Amattei bor magi duo. Haron amar gom idie-it pebar gome hobor pei, ar je huno iet sormanio gori thebar dhap.
58013019	Mui tomar idu jhadi gori aro ebartei, mortei bor magi dibartei mui tomare bes gori hujoli gorongor.
58013020	Amar Probu Jisu, bera-shagolunor Dangor bera-shagol soreibuore morattun jiei tulliede shanti Itchiore ononto suktiganor logan darai,
58013021	tumi tar ischiegan pureibartei the tomar iot tar hujhittei tomare prottiek gom hamot puripunnuo gorog. Jisu Kristor darai tar umore-umor baini ok. Amen.
58013022	Bheilog, mui tomare hujoli gorongor, mui badhi gori legilung hinottei, mui tomare ujuluongotte sien hando gorsio.
58013023	Amar bhei Timothi halas oie bili hobor peio. The jhadi ele mui tarloi tomar idu eim.
58013024	Tomar beg murubbigunore ar beg sadhu manuschunore salam janeio. Italy dejottun tomare salam janadon.
58013025	Doyegan tomar begkunor ugure thok. Amen.
59001001	Mui Jakob, Itchioror ar Probu Jisu Kristor banidaji. Jadtuno sere baro jad settera oionde sigunore mui salam janei nei legongor.
59001002	Oh bheilog, tumi nanan dhoronor porikkiet porilie, sieni begkani hujhi hoda bili mone gorsio.
59001003	Tumi hobor po tomar bischiaschan porikkiet porilie dhorjio ane.
59001004	Tumi puro obartei ar puripunnuo obartei, dhorjiogane tar haman purei pebo. Sebeden tomar hitchu pora odo noi.
59001005	Tomartun judi huno jone gyen pora oi, the Itchiorottun magok, no gobpie gori Itchiorbuoi begkunore alajhala gori dede sibiei sien tare dibo.
59001006	Monot shiongshama gori no maginei hintu the bischias gorinei magok. Haron jar monot shiongshama thai, the olode sagoro pani-tubolan boiere jindi pai nejaidie sieno dogkie.
59001007	Je shiongshamagan monot ragai, the Probuttun huno ekkan pebo gori no bhabibo.
59001008	Sei manuschune jar dien mon, the jien gorto sat thik noi.
59001009	Jei bheibuo niroit, the dangor podobi phele bhaggottie bili nijore-nije mone gorog.
59001010	Ar thagoiebuoi niroit oleio hujhi ok. Haron thagoiegun jharbuo phul phudinei jhuri poronde dogkie obak.
59001011	Haron belan gorom gori udiboio herani shugei pelai ar phulun jhuri poron. Sebeden phulunor doulan nosto oi jai. Sedogkie gori thagoie manuschuneio tharar hamanot nosto obak.
59001012	Je porikkiegan thori thei pare, the hoballie. The thori thei parsie hinottei, the jibono raj-tukkuo pebo, Probuie soittio dede jigune tare hos pan, sigunore siennie raj-tuk dibode sibie the pebo.
59001013	Pabo bhulot pole huno jone no hodok, “Itchiore more pabot pheleibartei bhuleie.” Haron Itchiore harore bojonggoi pabot pheleibartei bhulei no pare, ar the nijeio harore pabot pheleibartei no bhuloi.
59001014	Hintu prottiek jone pabo bhulot poronde sien olode, jokkene tharar nijor lubbogane tani nejai ar sebeden dhora poron.
59001015	Lubbogan jormeile, siene pabpan jormei de. Ar pabpan dangor ole, moranagan dage.
59001016	Oh mor agojor bheilogkun, tomare huno jone no thogadok.
59001017	Prottiek gom boksit ar puripunnuo dan ugurottun eje. Sieni sorgo phoranir Babpuottun lamonnie eje. Shaba dogkie the huno din no bodole.
59001018	Soittio hodagano darai tar nijor ischiei Itchiore amare jormo die. The sristi gorsiede sienor ek dhoronor polim pholluo ami obartei the amare jormo die.
59001019	Oh mor agojor bheilogkun, senottei, jhadi suinnio, lare gori mattio, ar jhadi rak no tullio.
59001020	Haron rakkandoi Itchioro pobitrogan ham no sole.
59001021	Senottei, beg gom noi ani ar odorbara bojongani ek huredi tho. Niroit oinei tomare bhoreidie hodagan lo. Sei hodagane tomar aptagun rokkie gori paribo.
59001022	Bana hodagan suninei no gorilie, tumi nije-nije thogiba. Hodagano doge-dogeio gorsio.
59001023	Ek jone judi hodagan suninei sei doge-doge no gore, the olode ek jon manjie tar jormo lokke elode muon anat saidie dogkie.
59001024	The tar muon seinei jeiegoio tar dogkan the puri phellie.
59001025	Hintu je shadin paidie puripunnuo nioman seinei eksottie palai, ar the suninei puri no pelai, hintu haman gore, the gorede hamanit the hujhi obo.
59001026	Tomar moiddiettun ek jone judi the dharmig holai, hintu the tar jilan no domai, sei Manuschuoi tar monanore thogai. Tar dhormogan moillio nei.
59001027	Hintu je bab-ma mora-shawh ar rani-miliegunore tharar hosto lokke sai, ar the songsaro bodnam-binnamortun sarsie gori thai. Bab Itchiorbuoi edogkie dhormo hati ar bojong sibier nei bili maniloi.
59002001	Oh bheilog, oborug Probubuo amar Probu Jisu Kristor bischiaschandoi eitzabot gorinei ham no gorsio.
59002002	Haron ek jone judi tomar shobat sonar andik ar doul habor uri eje, ar ek jone judi hajor habor uri eje,
59002003	tumi judi doul habor ursie manuschuore sorman gorinei tare ho, “Ei gom jaganot boj.” Ar tumi judo gorib manuschuore ho, “Iot thiei thak,” bah “Mor theng thongge jagano hure boj.”
59002004	Mono hu-bhabedi bijier gorinei tomar moiddie eitzaboran anibade noi ni?
59002005	Oh mor agojor bheilogkun, mor hodani suno. Itchiore ei songsaro gorib manuschun bischiasodi thagoie obartei ar jigune tare hos pan the soittio dede thara rejjiogan peiegun obartei bei loiede noi ni?
59002006	Hintu tumi gorib manuschunore aw-mannio gorsio. Thagoiegune tomare hosto lagande ar Kodot bolajure nejande noi ni?
59002007	Tomare daga jaidie gom nangan thara sorjande noi ni?
59002008	Sastro onusare rajotto nioman, “Tui nijo dogkie gori tor paralliegunore hos peis,” tumi judi soittio gori puron goro tumi sale gom goror.
59002009	Hintu tumi judi eitzabor goro salen pab goror. Niomane hoi, tumi niom bhonggo goro.
59002010	Haron je beg niomani palade bana ekkanot aw-puron thele, the beg niomani no palai para oi.
59002011	Senottei Itchiore hoi, “Tui shanda no goris, Ar tui huno no goris.” Tui judi shanda no goros hintu tui judi hun gorilie, tui niom bhonggo gorie obe.
59002012	Shadin dede Niomano darai tomare bijier gora obo. Senottei, osit hoda hoio ar osit ham gorsio.
59002013	Haron jei manuschunor oinnio jonore sit no pure, tharareo sit no pursie gori bijier gora obo. Sitpuronagan bijieranottun bes dangor.
59002014	Oh bheilog, ek jone judi hoi, “Mor bischiaschan age, ” hintu tar haman nei, hi lab obo sei? Sei bischiaschane tare mukti gori paribo ni?
59002015	Ek bheior bah ek bonor judi uron-pinon bah bhat-pani no thai,
59002016	ar tomartun ek jone judi tharare hoi, “Shantie jogoi, ume ghume thagkuo. Ped boron ho, ” hintu the judi tharar heyettei lagede sieni no de, hi lab obo sei?
59002017	Bischiaschanio thik sedogkie. Bischiaschane judi ham no degai, ien nije-nije mora.
59002018	Ek jone judi hoi, “Tor bischiaschan age ar mor haman age, haman nei gori tor bischiaschan more dega dei.” Salen mor hamandoi mor bischiaschan mui tore degeim.
59002019	Tui bischias goros Itchior ekkuo, thik, bhudtuneo daw bischias goron, ar dore girgiran.
59002020	Oh bhola, haman nei gori bischiaschan mora de tui hobor pas ni?
59002021	Amar Purbo-puruschun Abrahame tar puobuo Isaakore palliengano ugure gojeinei tar hamano darai Itchiore tare dharmig gonniede noi ni?
59002022	Shah, bischiaschane hamandoi eksomare gorer. Hamano darai tar bischiaschan puripunnuo olo.
59002023	Sastroie hoiede hodagan puron olo, “Abrahame Itchiorore bischias gorsie hinottei tare dharmigkanotgonaoie.” Sebeden tare Itchioro bondhubuo ho oie.
59002024	Senottei tumi sawh, hamano darai dharmig bili gona oi, bana bischiaschano darai noi.
59002025	Thik sedogkie gorie, Rahabireio hamor darai Itchiore dharmig gonniede noi ni? Guptosor the raganar porendi, tharare oinnio podedi the ja bajei die.
59002026	Aptabuo sara heyegan mora. Thik sedogkie gori, haman sara Bischiaschanio mora.
59003001	Oh bheilog, tomartun sigkie die no oio, haron ami sigkie diegunor bes gour bijier obo.
59003002	Amio onek hittendi ujuot hei hinottei je tar hodat bhul no gore, the bujuno manus. The tar goda heyegan domon gori parede sie.
59003003	Sawh, ami jindi mone hoi sindi nibartei ghoraguno muonit jing sorei di. Jinganor darai ghoragunore ami jindi pai gurei pari.
59003004	Jahajchano sawh. Sieni baari dangor ar boiero nale nilieo, ekkan sigon pattoliloi majhibuoi jindi mone hoi sindi phirei.
59003005	Thik sedogkie gori, jilan olode heyeganor sigon ek onggo. Hintu iene bor-bor hoda hoi. Sawh, ekkan sigon agune bor jhar ekkan puri phelei pare.
59003006	Jilan olode aguno dogkie. Ien olode amar heyet ekkan aw-dharmigor songsar. Jilan olode heyeganor ekkan onggo, jiene goda heyeganore hajor gore. Ienie ama jibono begkanit agun jale dei. Jilano agunan ejede norogottun.
59003007	Haron manjie nanan dhoronor poshu, pheig, buk-sejerei berande sigun ar sagorot poran-bolagunore sigkie gorton ar tharare honatto sigkie gorsion.
59003008	Hintu huno jone jilanore sigkie gori no paron. Ien ekkan manjie dhori ragei no parsie jinij. Ienot morei pelaidie bis boron gori age.
59003009	Jilandoi Bab Itchiorbuore ami hujhi hoda hoi. Jilandoi Itchioro subhibuo dogkie gori sristi gorsie manuschunore ami geil di.
59003010	Ekkan muendi ami baini gori ar geil di. Oh bheilog, sieni sedogkie ona osit noi.
59003011	Ekkan uiphudottun poriskar pani ar tidie pani nigilibo ni?
59003012	Oh bheilog, ekkuo dumur gajot oliv gulo dori paribo ni? Ekkan angguro ludit dumur gulo dori paribo ni? Thik sedogkie gori ekkan uiphudottun nun pani ar poriskar pani nigili no paribo.
59003013	Tomar mioddie honna gyeni ar buje? The shot podedi solette ieno darai degok. Tar gom haman niroit gyenandoi degok.
59003014	Hintu tomar ontorot judi bis deganagan ar holigan thai, bar no goris ar soittiogano biruddie gal no madis.
59003015	Sei gyenan ugurottun no eje, hintu sien olode songsarik, ontorottun ar debedar.
59003016	Haron jiot bis deganagan ar agudonagan thai, siot jagulugkan ar beg bojongani thebo.
59003017	Ugurottun ejede gyenan olode polim sudduo, sebeden shantoshil, nombro, oinnio jonottei gom. Ienot sitpurona ar gom phole bora thai. Ienot eitzaboran ar phagaragan nei.
59003018	Shantittei hamgoriegune shanti ham goron ar siene dharmigkan barai.
59004001	Mara-mari ar hoschie herengkal tomar idu huttun eje? Tomar heyet ongso moiddie porane magkie, il oidie ham goribartei judduo gorede sittun ejede noi ni?
59004002	Tomartun shokto gori porane mage, hintu porane magkiegan no po. Tumi hun goro, ar tumi jieni lubbo goro sieni no po. Senottei tumi mara-mari ar hoschie herengkal goro. Tumi Itchiorottun no mago hinottei, tomar porane magede sieni no po.
59004003	Haron tomar porane magkie hamot lageibartei tumi huno ekkan mago. Tumi hu-mone mago hinottei, magilieo no po.
59004004	Oh shanda goriegun, songsarloi bondhu ole, Itchiorloi sottru oi paidie hobor po ni? Senottei, je songsarloi bondhu odosai the nijore-nije Itchioro sottru oi.
59004005	Sastroi magana-magana no hoi, “Amar bidirie thaidie sibie Pobitro Aptabuoi shokto gori pijhum gore.”
59004006	Hintu Itchiore amare baari doye gore. Senottei the hoie, “Itchiore phodani manuschunore badha de, hintu niroit manuschunore the doye gore.”
59004007	Senottei nijore-nije Itchioro sidu gojei duo. Hintu Diabolareδ badha duo, sebeden the tomartun dhei jebo.
59004008	Itchioro hai ejo, sebeden theo tomar hai ebo. Pabigun, tomar adtani dhoi pelo. Dien mon-bolagun, tomar monani sudduo goro.
59004009	Tomar dugo obostagano sombonde monot dug gorsio, gujhi-gujhi ar gujhi-gujhi hano.
59004010	Probur mujungot niroit oio, ar sebeden the tomare ojolot tulibo.
59004011	Oh bheilog, sorja-sorji no gorsio. Je tar bheibuore sorjai, ar duji banai, the Niomanore sorjai ar Niomanore duji banai. Hintu tui judi Niomanore duji banas, salen, tui Nioman paleie noi, hintu Niomanore duji baneiebuo.
59004012	Niom die bana ek jon, ar the mukti gori pare ar nas gorio pare. Salen onnio jonore duji baneiebuo tui honna?
59004013	Ien tumi hode sigune suno, “Edchie-hellie ami ekkan sohorot jebong. Ami sidu ek bojor thebonggoi. Beja-hine gorinei tengaδ hamei bonggoi.”
59004014	Hellie tomar hi obo tumi hobor no po. Tomar jibonan hi sei? Ien olode bhap dogkie, hanekkon dega dinei ar bos jai.
59004015	Tumi ien hona osit, “Itchioro ischie ole, ami baji thebong, sebeden ien ubuon goribong.”
59004016	Hintu phodanie ikkie tumi bar goror. Siennie bar goranagan gom noi.
59004017	Senottei, je gom ham goribar hobor peineio no gore, sien tartei gom noi.
59005001	Thagoie manuschun, suno. Tomar ugure dugko-doja ebo hinottei, gujhi-gujhi ar gujhi-gujhi hano.
59005002	Tomar dhonani borbat oie. Tomar habor-suborani puge hei duon.
59005003	Tomar sona rubuoganire jangare dhorsie. Sei jangaranie tomar biruddie shakki dibo. Iene tomar eragani agune hai para hebo. Sejo dinunottei dhon tumi joma thoio daw.
59005004	Suno, tomar jhumot ham gorsionde sigunore tumi thogeio. Tumi tharare bedon no duo. Tharar bedonune tomar biruddie jogar parton. Ham goriegune jokkene abitti goron sokke sorgo ‘soinnioguno Probuie’ sune.
59005005	Pittimit tumi suge ago, ar tomar bojong mono ischiegano pureila. Ekko dine morei pheleibartei dogkie tomar monani pokta gorsio.
59005006	Duj nei manuschun duji banenei tumi morei phelluo. Thara tomare badha no duon.
59005007	Oh bheilog, Probu eje song dhorjio dori thago. Sawh, dug-ham goriegune madittun gom phol utponno obartei barsei than. Akke jhoran ar jero jhoran eje song dhorjio dorinei diri gori barsei than.
59005008	Tumio tomar manani shokto gorinei dhorjio dori thago. Haron Probu ebar oie.
59005009	Bheilog, abitti gora-gori no gorsio jene tomareo duj badei die no oi. Sawh, bijier goriebuo duorot thiei agegi.
59005010	Oh bheilog, munigune Probur nange hoi di jeion. Sieni ado. Thara dug-hosto peionde lokke, thara dhorjio dori roion.
59005011	Suno, ami hoi je dhorjio dori thei pare the hoballie. Jobare sawh, the dhorjio dori roie. Tumi hobor po Probuie Jobartei sejot hi gori die. Probuttun onek doye ar sitpuronagan age.
59005012	Oh bheilog, ien begottun dorkari hoda mui tomare legongor. Sobot heinei soittio no duo. Sorgot ok, pittimit ok je huno oinnio jinij loinei sobot no heio. Awle “Oi,” no le “noi” hoio. Anole, phagarat poriba.
59005013	Tomartun huno jone dug-hosto por ni? The bor magok. Huno jone hujhi oio ni? The baini gid gok.
59005014	Tomartun huno jon aw-sug oion ni? The mondolir borjonnun dagok. Thara tare tel guli dinei tartei Probur nange bor magi dedok.
59005015	Bischiasor bor maganagane aw-sugkiebuore gom goribuo. Probuie tare tulibo. The judi pab gori thai, Probuie tar pabpani mab dibo.
59005016	Tomar oboradtani haam ho. Tumi gom oi para, bor magi diedi goro. Dharmig manjior shokto bor maganagane onek ham gori pare.
59005017	Elijaio amar dogkie manus. Jhor no de para the ega mone bor magkie. Ar sebeden share-tin bojor pittimit jhor no de.
59005018	The aro bor maginei, debabuoi jhor die. Sebeden madittun phol utponno oion.
59005019	Oh bheilog, tomartun ek jon judi soittioganottun jhuri pore, sebeden ek jone tare aro phirei ane,
59005020	Ien monot rageio: Je huno jone ek jon pabi manus bojong podottun phirei anilie, morattun ekkuo apta the bajebo. The onek pab dagi rageibo.
60001001	Mui Pitor, Jisu Kristor Apostoloi Pontas rejjiot, Galatia rejjiot, Kappadokia rejjiot, Asia rejjiot ar Bithunia rejjiot settera oinei porbhajchie dogkie gori agonde sigunore legongor.
60001002	Bab Itchiore tomare akke duri hobor peinei, Aptai nokbhaj gorinei Jisu Kristore manibartei ar tar logan shidi dinei tomare bei tullie. Doyegan ar Shantigan tomar idu alajhala gori thok.
60001003	Jisu Kristore morattun jiei tulona darai, jeda ashaganot ebar amare tar alajhala doyegandoi jormo dede Itchiorbuor ar amar Probu Jisu Kristor Babpuor donniobad ok.
60001004	Odhiharo sompotti’ jien poji no jai, hajor no oi, ar sidie no oi sien tomartei sorgot thoi die oie.
60001005	Itchioro hemodagano darai tumio mukti pebartei bischiaso darai ragei die oie, sei muktigan ses somoiot phogodang gori dibartei jugol oi age.
60001006	Judio dorkar ole ikkie hanekkonottei nanan porikkiet porinei monot dug pei paro, ienot tumi shanggadik hujhi aw.
60001007	Sei porikkiegani olode tomar bischiaschan porikkie sebartei. Tomar bischiaschan sonattun bes moillioban, jien agundoi porikkie gorilie goli jai. Jisu Kristo jokke dega obogi, tomar bischiaschan sokkene baini, sorman ar oborug oi para.
60001008	Judio tumi tare no dego, tobuio tumi tare hos po. Ar judio ikkie tumi tare no degor, tobuio tumi tare bischias goror. Senottei, hoi borei no ejchie hujhigandoi ar oborugkandoi shanggadik utchob goro.
60001009	Tomar bischiaschanor thuman olode tomar aptagunor muktigan sien peba.
60001010	Ei muktigano sombonde munigune gome-dalei ar uijkare togeion ar tomar idu ebode doyegano sombonde thara agami hoidi jeion.
60001011	Munigune sei somoibuo hokke ebo ar hingori ebo, sei sombonde topto gorsion. Tharar iot elode Kristor aptabuoi Kristo hosto pebogide sieni ar sei porendi oborug obode sienir sombonde honatto hoi die.
60001012	Ei somoibuot sorgottun padei die Pobitro Aptar darai gom hoboran tomar idu prosar gora oie. Munigune hoionde sieni tomare janei die oie. Munigune hoionde lokke janei die oiede jei sien tharattei noi, hintu sien amattei. Sienir sombonde sorgo-dudtuneio topto goribartei shanggadik dhap goron. Pobitro Oio
60001013	Senottei, homorot habor piji-piji baninei hamortei jugol oidie dogkie gori tomar monani jugol goro. Nijore-nije domon awh ar Jisu Kristoi dega dibogidie lokkene tomare anidibode doyeganot tomar ashagan puro gori rago.
60001014	Hoda manie guro dogkie gori aw-gyenot ela hinottei, ago lubboganit no thagkuo.
60001015	Hintu je tomare dagkie the pobitro hinottei, tumio beg solsorittrot pobitro oio.
60001016	Haron Pobitro Sastroi hoi, “Mui pobitro hinottei tumio pobitro oio.”
60001017	Beg manjiore eitzabor no gorsie gori nijor hamo onusare bijier gorede Babore judi tumi dago, idu tumi porbhajchie ijebe thebade bidirie tomar solsorittrot dorenei thagkuo.
60001018	Tumi hobor po jei tomar Purbo-puruschununottun peie moillio neie poribhesanittun hoi jaidie jinij, jene sona robuoloi shorei lo no oi.
60001019	Hintu Kristo, jibe ni-rugi, dak halneie bera-shagolo shawh dogkie, sibier gunor loloi tomare shorei lo oie.
60001020	Songsar sristi agendi Kristore honatto thik gori tho oie, hintu ei sejo somoigunot tare tomartei degeilo.
60001021	Kristor darai tumi Itchiorore bischias gorsio. Tomar bischiaschan ar ashagan Itchioro iot thai para Itchiore tare morattun jiei tullie ar oborugkan die.
60001022	Soittiogan maninei Apta darai tomar monani sudduo gorila hinottei bheilogkunottei tomar phagara nei hospanan age. Senottei pobitro mondoi ega mone hos pa-pi gorsio.
60001023	Poji jaidie bijittun tumi nuo jormo no aw, hintu poji no jaidie bijittun, Itchioro hoda jien jeda ar umore-umor thai sieno darai tumi nuo jormo peio.
60001024	Haron, “Beg manuschun olakke hero dogkie, Tharar beg oborugkani hero phulo dogkie. Herani sidie oi jai, ar ienir phulun jhuri poron.
60001025	Hintu PROBUR hodagan umore-umor thai.” Ikkie ei hodagan gom hoborano darai tomare janei die olo.
60002001	Senottei, beg bojong monani, beg thoganagani, phagaragani, insie goranagani, ar beg sorjanagani bad duo.
60002002	Hujhi guro dogkie gori aptar hati dut pebartie shokto gori dhap goro, jade tumi sienor gune dangor aw para.
60002003	Tumi joga seio daw, jei Probu olode doyeli senottei dab goro.
60002004	Manjie phelei die hintu Itchiore bei loie silluo jibe jeda ar moillioban sibie idu tumi ejo.
60002005	Tomarloi jeda silo dogkie gori aptar ghor tulo awr. Jisu Kristor darai Itchiore gojhiloi para aptar dali dibartei pobitro guruthaguro dolot tomare lo or.
60002006	Senottei, ei hodaganio Sastrot age, “Sawh, ekkuo baari gunor sil Mui bei loiong. Sibie mui Zaion sohorot begottun gunor mul-sil huppiong. Je tare bischias gore the huno din lajot porto noi.”
60002007	Senottei, tumi bischias gorsio bili tomartei the moillioban. Hintu bischias no goronde sigunottei, “Ghor-tulliegune phelei duonde silluo begottun gunor mul-silluo olo.”
60002008	Ar, “Ujuot haidie sil, ar azar haidie sil.” Hodagan thara aw-mannio goron hinottei ujuot haan, ar sienot tharareo thik gora oie.
60002009	Hintu tumi olade bei loie piri, rajguruthaguro dol, pobitro jad. Tumi olade tar nijor manus, jene tomare andharottun tar oborug phoranot anniede sibiere tumi baini goro para.
60002010	Agendi tumi Itchioror manus no ela, hintu ikkie tumi Itchioror manus ola, ar agendi tumi doyegan no po, hintu ikkie tumi doyegan pela.
60002011	Oh mor agojorun, mui tomare porbhajchie ar aw-sin manjio sannie gori monor hujoli gorongor, aptabuor biruddie judduo gorede heyet hamona lubbottun pharok oi thago.
60002012	Be-jadtunor moiddie tomar hatchiekkani gom uo poribo, jei thara tomare bojong bili hoi theleio, thara tomar gom hamani deginei Itchiore bijier goribogide dinnuot Itchiorore baini goron para.
60002013	Senottei, Probur nange manjior beg murubbiguno tole thago, rajabuo,jibebegkuno ugure odhihar sibier toleo thagkuo.
60002014	Bojong ham goriegunore sasti goribartei ar gom hamgoriegunore baini goribartei rajabuoi judi sason-gorie dipadele siguno toleo thagkuo.
60002015	Haron sien Itchiorottun mone hoidie jei, tumi gom ham goranar darai murukko manuschunor hodagani sub gori thoi dida.
60002016	Shadinandoi bojongan dagi thoinei noi, hintu Itchioro banidaji dogkie gori ar shadin manjior dogkie gori tole thagkuo.
60002017	Beg manuschunore sorman gorsio, bischiasi bheilogkunore hos peio. Itchiorore doreo ar rajabuore sorman gorsio.
60002018	Ghoro sagorsiegun, dorenei tomar girojchuno tole thagkuo, bana gom ar santosilluno sidu noi hintu jigun huttieri siguno toleo thagkuo.
60002019	Haron ek jone judi tar Itchiorbuo proti idie-ittanottei oinniei gori dug-hosto bhug gore siendoi Itchiore hujhi oi.
60002020	Haron tumi duj gorinei meir hele judi suei thago, hi baini obo sei? Hintu tumi gom ham gorinei hosto phele judi suei thago, siendoi Itchiore hujhi oi.
60002021	Sienottei na tomare daga oiede, Kristoio amattei hosto peiegi ar the amattei ekkan sinnuo phelei di jeie jene tumi tar huschun adei paro para.
60002022	“The huno pab no gore, tar muottun huno ekkan thogeibar hoda pa no jai.”
60002023	Tare aw-hoda hoinei, the bare bar aw-hoda no hoi. The hosto bhug gorinei, the harore dhomki no de, hintu soittio bijier gorede sibier adot tare the gojei die.
60002024	The tar nijor heyet amar pabpani gajchuo ugure bugi die, jene ami pabo nange morinei dharmigkano nange baji thei, tar bari-dakkani darai tumi gom ola.
60002025	Haron tumi alga bera-shagolo dogkie ela, hintu ikkie tumi tomar aptar Rakkolibuo ar aptagun Sei dede sibier idu phiri ela.
60003001	Oh mogkun, sedogkie gori tomar nijor negkuno tole thagkuo, jenehoiekjonnegejudio hodagan no manilie, hodagan sara gori tharar mogkunor hatchiekkanloi tharare jidi para jaipara.
60003002	Tomar duoraniloi sudduo hatchiekkani thara jokke debak tumi tharare jidi pariba.
60003003	Tomar shajanagan bana barendi no ok sul seraban dena, sona pinena, bah doul habor urona.
60003004	Hintu shajanagan no degkie ontorot, poji no jaidie nombro ar shantoshil apta doulandoi ok. Sien Itchioro sogedi gom dega jai.
60003005	Haron edogkie gorinei, ago dinot pobitro milieguneo jigune Itchiorore bischias gorsion, tharar nijor negkuno tole theinei thara nije sarsion.
60003006	Sari Abrahamor hoda duoschie ar the tare probu dagkie. Judi tumi gom ham goro ar hono hichu dorgorede jinij no doro sale tumi Sarar jhi oba.
60003007	Oh negkun, thik sedogkie gori tomar mogkundoi bujopara oinei thago. Thara moktoba pilie ar jibonor doyegan odhikaro sompotti bhag peie somarsie ijebe tumi tharare sorman gorsio, jene tomar bor maganagani badha no pore.
60003008	Bego sejot, tumi begkune ekmon oio, sit puro-puri gorsio. Bheio dogkie gori hos pa-pi oio, doyeli ar nombro oio.
60003009	Aw-hoda azai aw-hoda ar insie azai insie phirei no duo. Tumi hobor po odhikaro sompotti asirbadtan pebartei tomare daga oie. Senottei, bojonggo azai asirbad duo.
60003010	Haron, “Je jibonan hos pai ar gom din dedo sai the tar jilan bojong hoda honattun somori thok ar thogeibar hoda honattun tar muon somori thok.
60003011	The bojonggottun phirinei gom ham gorog. Ar the Shantigan togok ar lorok.
60003012	“Haron PROBUIE tar sogkundoi dharmig manuschunore sei age, ar tar hananiloi tharar bor maganagani sune. Hintu bojong ham goronde sigunottun PROBUIE tar muon phirei.”
60003013	Tumi judi gom haman leik ado honna tomare hoti goribuo?
60003014	Hintu dharmigkanottei judio tumi hosto bhug gorilie tumi hoballie. “Ar tharar dhomkieni no doreo, jagulugio no bottio.”
60003015	Hintu Probu Itchiorbuore tomar ontorot nokbhaj gori thoio. Ar tomar ontorot agede ashagano sombonde je huno jone haron pujor gorilie, rokkie goribartei niroit ar sorman gori uttor dibartei onsur jugol oi thagkuo.
60003016	Gom idie-ittan rageio jene, bojong ham gorie bili nang horab gori dile, Kristo iot tomar gom solsorittrogani bojong hoi duonde sigune lajan para.
60003017	Haron, judi Itchioro ischie ole, bojong hamortei hosto bhug gorana darane gom hamortei hosto bhug gorana bes gom.
60003018	Haron, Kristoi heyedi morinei hintu Aptabuor darai baji theinei, the amare Itchiorbuo sidu anibartei, dharmigkuoi aw-dharmigkunottei, theo pabpanittei ekbar hosto bhug gorsie.
60003019	Aptabuor daraio the jiel-hanat jeinei aptagunor sidu prosargorsiegoi.
60003020	Puronaamolot Noa jugot, hoda no manonde sei aptagunore eksomoi Itchiore dhorjio dori theinei barsei roie. Sei lokke Noa bor jahajchan banar, sienot hoiek jon, bana attiobuo apta panittun uddhar gora oie.
60003021	Sei panigan olode ekkan baptisma sinno jiene amare ikkie mukti gore. Baptismagan olode heyettun hajorani dhoi pelanagan noi, hintu Jisu Kristor jiei uduonagano darai gom idie-ittanottun Itchiorbuo sidu protiggiagan.
60003022	The sorgot jeie ar Itchioro denedi agegoi. Sorgo-dudtun, odhikarani ar hemodagani tar odhikaro tole thuo oie.
60004001	Kristo amattei tar heyet hosto bhug gorsie hinottei, sei ekkui monandoi tumio aittier loinei thago. Haron je tar heyet hosto bhug gorsie the pabottun sarsie.
60004002	Senottei the manjior lubbo doge tar bagi jinghanigan no hadeinei, hintu Itchioro ischie doge hadeibo.
60004003	Haron agendi, bes bhag somoi Be-jadtunottun mone hoidie sieni ami gorsei. Ami sineli hamot sollei, lubbo gorsei, mattol oiei, haba-daba gorsei, dol bodinei mod heiei, ar be-aini gori mokti pujchei.
60004004	Sienittei, thara asharjio oion jei, tumi tharar somare sei thamei no parsie pelangbei porsie pabo hamot no jo hinottei thara tomare sorjan.
60004005	Jedagunore ar moragunore bijier goribartei jugol oi agede sibiere thara hamakkai ijeb di pebak.
60004006	Ei haronanottei gom hoborano moraguno sidu prosar gora oie, jene tharare manjior heye doge bijier gora jai, hintu aptadi Itchioro doge bajon para.
60004007	Hintu beg jinijchanir thuman hai ejchie, senottei tumi bor magi pharopara uijkar ar nijore-nije domon gori theio.
60004008	“Hospanagane onek pabpani dagi thoi.” Senottei,jehuno iettun shokto gori hos pa-pi gorsio.
60004009	No budbudeinei lobiot gora-gori gorsio.
60004010	Jengori jon bagene bor peio, sengori sei bor’ani Itchioror onek dhoronor gom doyer dhon-rakkoli dogkie gori sienit sebona gora-gori gorsio.
60004011	Je hoda hoi, the eisannie gori hok, jene the Itchioro muonottun nigillie hoda dogkie gori hok. Je sebona gore, Itchiore bol dede dogkie gori the gorog, jene je huno iet Jisu Kristor darai Itchioror baini oi para, jar mohimagan, hemodagan umore-umor ok. Amen.
60004012	Mor agojorun, tomare aguno dogkie porikkieloi porikkie gora obode sien asharjio jinij tomar ghodi jeiede dogkie no bhappo.
60004013	Hintu Kristor hosto bhugkan eddur song tumi bhag loinei hujhi aw, jene jokkene tar oborugkan dega jebo, tumio shanggadik anondo oinei hujhi aw para.
60004014	Judi Kristor nanganottei manjie tomare insie gorilie, tumi hoballie, haron oborugkano Aptabuo ar Itchioro Aptabuo tomar ugure thai. Tharar indi tare sorja oi, hintu tomar indi tare oborug gora oi.
60004015	Hintu tomartun huno jone hun gorie ijebe, suro ijebe, bojong ham gorie ijebe, ar manjior hamot jagulug gorie ijebe hosto bhug gorie no oio.
60004016	Hintu judi je huno jone Kristien ijebe hosto bhug gori pai, the no lajok, hintu sienot the Itchiorore baini gorog.
60004017	Haron Itchioro ghorot bijier arambo goribartei somoibuo ejchie. Ar ien judi amar iot akke arambo oi, salen Itchioro gom hoboran no manonde sigunor thuman hi obo?
60004018	Ar, “Judi dharmigkun huno rogome mukti phele, Itchior bhokti-saragunor ar pabigunor hi obosta obo?”
60004019	Senottei Itchioro ischie doge jigune dug-hosto bhug goron sigune gom ham gorinei tharar aptagun bischias-joggio Sristi goriebuore gojei dedok.
60005001	Tomar moiddie agonde borjonnunore mui uschoni tuli duongor. Muio ek jon borjon ar Kristor hosto bhugkani shakki die, ar dega dibogidie oborugkanot phagot sommie.
60005002	Tomar moiddie agede Itchioro dolluo bera-shagol soreie dogkie gori lobiot gorsio, bole-bole noi hintu mone hujhie, hu-labottei noi hintu mone-prane gorsio.
60005003	Tomare gojeidie siguno ugure ugum saleie ijebe noi, hintu dolluoi deginei shigibar lak ijebe gorinei.
60005004	Ar jokkene ajol bera-shagol Soreiebuo ebo, tumi rong no jaidie oborug raj-tukkuo peba.
60005005	Thik sedogkie gori gabursielok, borjonnuno sidu tumi nije-nije tole thagkuo. Tumi begkune ek jone ek jono toleo thagkuo, tole thanagan shigi loio. Haron, “Itchiore phodani manuschunore badha de, hintu tole thande manuschunore doye gore.”
60005006	Senottei Itchiore tomare gom somoiot ojolot tule para, Itchioro shoktisali adtano tole nije-nije niroit oio.
60005007	The tomare jottone sai hinottei, tomar beg sintigani tare gojei duo.
60005008	Diabolaδ, tomar biruddibuo hare hei paribo singho dogkie gori gujuri-gujuri berar hinottei nijore-nije domon gori ar uijkar gori theio.
60005009	Senottei tare badha duo, bischiaschanot shokto gori thago. Tumi hobor po siennie ekkui hosto tomar bheilogkune songsarot peion.
60005010	Hintu beg doyeganir Itchiorbuoi, je Jisu Kristor darai tar ononto oborugkanot amare dagkie, tumi hanekkon hosto goranar porendi the tomare puripunnuo, shokto, doromoro gorog ar bojei duok.
60005011	Tar oborugkan ar hemodagan umore-umor ok. Amen.
60005012	Sila, jare mui bischias-joggio mone gorong tar darai mui tomare uschoni tuli dibartei ar shakki dinei badhi gori legilungge, jei tumi jei doyeganot shokto gori thiei ago sien soittio.
60005013	The tomar loge beiloiebuoi, jibe Babylonot age tomare salam janar. Ar mor puo Markaio tomare salam janar.
60005014	Hospanar sumon dinei salam gora-gori gorsio. Jisu Kristor iot agode begkunor ugure Shantigan thok. Amen.
61001001	Mui Simon Pitor, Jisu Kristor banidaji ar apostol. Amar moillioban bischiaschano dogkie bischias agede sigunore mui legongor. Ei bischiaschan amar Itchiorbuor dharmigkano darai ar mukti gorie Jisu Kristor darai tumi peio.
61001002	Itchioror ar amar Probu Jisur gobhin gyenanot Itchiore tomare doye ar shanti alajhala gori duok.
61001003	Itchioro hemodagane jibono sombonde ar bhokti sombonde amare begkani die. Ami tare gome-dalei hobor pei hinottei, tar hemodagane sieni amare die. The amare tar nijor mohima ar asharjio gomano darai dagkie.
61001004	Sedogkie gori, the seimoillioban ar oborug protiggiani amarloi gorsie. Sienir darai Itchiorbuor hatchiekkan bhag po para, ar lubbogano darai songsaro bojong jinijchanittun sari paro para.
61001005	Sienottei, tomar bischias-chanot goman mijei dibar baari sesta goro. Ar gomanot gyen mijei duo.
61001006	Gyenanot nijor domonan mijei duo. Nijor domonanot dhorjio mijei duo. Dhorjioganot bhoktien mijei duo.
61001007	Bhoktienot bheiunottei doye-meyegan mijei duo. Ar bheiunottei doye-meyeganot hospanagan mijei duo.
61001008	Haron ei jinijchani judi tomar thai, ar bari jai, amar Probu Jisu Kristore puro gori hobor pebartei tomar aw-gunor ar phol neie no thebo.
61001009	Jar ei jinijchani no thebo, the han ar the durot dedo noi. Tar purona pabpani tartun Itchiore dhoi phelei dede sieni the puri phelliede sie.
61001010	Bheilog, senottei Itchiore tomare dagkie bili siebes shokto gori asha gori thago. Itchiore tomare bei tullie bili siebes hamakkai mone gorsio. Senottei tumi judi ieni goro, tomar bischiaschan huno din jhuri no poribo.
61001011	Haron sedogkie gori Itchiore aisai gori tomartei somibar pod huli dibo. Amar Probu ar Mukti gorie Jisu Kristor ononto rejjioganot tumi gome gori somi paribartei the tomare dibo.
61001012	Soittioganot shokto oinei, tumi sieni hobor pei theleio, sienir sombonde mui tomare monot tuli dibar olib gortung noi.
61001013	Bortoman mui ei heyeganot baji agong, ien olode terpal haboro dogkie. Mui ienot jedog bilom baji thang, janei dibartei mui tomare onsur monot tuli dile thik obo bili mone gorong.
61001014	Sien olode, amar Probu Jisu Kristoi more degeiede doge mui ei heyegan terpal haboro dogkie gori jhadi gori iri di peim.
61001015	Mor mone hoidie mui mori janar porendi, tumi nitto ei hodagani monot rago para, mui tomare monot tuli dibartei baari sesta gorong.
61001016	Amar Probu Jisu Kristor hemodagan ar the ebode hodagan jokkene hoiei salag gori ami jorei-jorei no hoi. Hintu ami amar nijor sogedi tar oborugkan degkie.
61001017	Haron, sorgottun ejchiede sobdobuoi jokkene hoie, “Ibie mor agojor Puo, mui tar ugure baari hujhi olung.” The Bab Itchiorbuottun sorman ar baini peie.
61001018	Ami nije tar loge pobitro mounnuot elong. Ar jokkene sei sobdobuo sorgottun ejchie ami suinniei.
61001019	Senottei muniguno hodagani amattei hamakkai thik. Ien olode andhar jagat phor oisong serag jolette dogkie ar shut tarabuo tomar ontoranit phor dede dogkie hinottei, gome-dalei mon duo.
61001020	Ien begottun akke hobor peio: Huno jone nije-nije Sastror agami hodagan ortho bhangibar noi.
61001021	Haron Sastror agami hoda huno din manjior ischiettun no eje. Hintu Pobitro Aptai nejeinei, Itchioro pobitro manuschune Sastror agami hodagan hoion.
61002001	Nogoli muni gunor loge elakke dogkie gori, bojong mastorio tomar loge thebak. Gubone thara nas oidie sigkie manuschunore dibag. Je tharare hinnie sei Probureo thara osikar goribak. Senottei thara jhadi gori nas obak.
61002002	Onek manjie tharar bojong podtani adeibak. Sienittei oinnio manuschune soittio podtano biruddie sorjeibak.
61002003	Lube thara mijie hoda joreinei tomartun lab goribak. Agottun duri bijieran tharattei dhilei die no oi. Thara nas obakke sien ghum no jar.
61002004	Haron pab gorsionde sorgo-dudtunore Itchiore bad no de. The tharare bijier goribartei, baninei andharot thoie, ar the tharare bijier goribartei tartarot phelei di thoie.
61002005	Itchiore puron songsaran bad no de, Itchior bhokti no goronde manuschuno ugure paniban gori die. Dharmigkan prosar gorie Noare ar oinnio sat jon manuschio the bajeie.
61002006	Itchiore Sodom ar Gomora sohorani agundoi puri phelei shei goridinei nas gorsie. Itchior bhokti no goribakke manuschunor hi obo sien the sienot degeie.
61002007	Itchiore dharmig Lotore bajeie. Niom sara manuschune shanda ham goronde sigune tare ogoman lageion.
61002008	Haron tharar loge sei dharmig Manuschuo eil. Din bagini thara hi goron the degkie, ar thara hi hon the suinnie. Tharar niom sara hamanie tar dharmig monanore dug duon.
61002009	Senottei dharmig manuschun porikkiet no poron para, hingori rokkie goribuo ar be-dhormi manuschun sasti pebar lakkun, hingori bijiero dinnuot thobo Probue hobor pai.
61002010	Sittun bes soittio, jigune heyer-hamona ar aw-pobitro ischie doge solon. Odhikar-bolagunore thara aw-pela goron. Thara olakke sahoji ar nijor ischie doge goron. Oborugkunore sorjeibartei thara no dhoran.
61002011	Nogoli mastorunottun bes sorgo-dudtunor onek bol ar hemoda age. Tobuio, oborugkunore duj badei dibartei sorgo-dudtune Probur mujungot tharare no sorjan.
61002012	Hintu sei manuschune thara no bujonde jinijchani biruddie sorjan. Thara olakke shintie neie emano dogkie. Dhorinei morei pheleibartei thara jormo oion. Tharar duje thara nije nas obak.
61002013	Thara be-dhormi phol jhadi pebak. Tharar mon puronagan olode dinot nije-nije anondo utchob gorana. Thara tomar loge hade, thara olakke dhub-haborot hali ar hajor baschie dogkie. Jagulug goranagan ar manjiore thoganagan thara anondo utchob bili mone goron.
61002014	Tharar sogkun olakke por pagollie ar pab goranagan thamei no paron. Shokto noi die manuschunore thara bhulot pelan. Lubbo obartei tharar monanire akkieng gorsion. Thara olakke obisab heiegun.
61002015	Thara gom podtan pheleinei hu-podedi jeion. Bearor puo Balamor je be-dhormi hamor bedon hos pedo thara tar podtan adan.
61002016	Hintu ekkuo gadhai tar dujchanittei tare aw-hoda hoie. Hoda hoi no parsie eman oleio manjior ro dogkie gori tare hoie. Munibuo pagolo haman the badha die.
61002017	Sei manuschun olakke shuguno uiphud ar bor boiere nejaidie megsago dogkie. Tharattei oghur andharan umore-umorottei thoidie oie.
61002018	Haron ortho neie ar bhulot pelaidie hoda thara hon. Ei sedogkie gori hu-podedi jadonde sigunottun hamakkai soittio gori sarsiegunore bhulot pelan. Heyer-hamona ar shokto lub degeinei thara sigunore bhulot pelan.
61002019	Thara nije gom niomor banidaji oi thagke, manjiore thara shadin goribak bili protiggia goron. Haron judi huno ekkane, ek jonor ugure giroj oi thagke, sei manuschuno sienor banidaji.
61002020	Jokkene thara hoi paron Probu ar Mukti die Jisu Kristore, thara dhei jeion sei pittimir hamanittun jieni thararehorab gore. Judi thara aro ei somosto horab hamanit lagi than ar tharare aw-porat gore, sale akke ienittun sejor ien bes horab oi.
61002021	Haron dharmig podtan judi thara hobor no pedak gom no olun. Hintu tharare die oiede pobitro ugumani thara hobor panar porendi no palan hinottei bes bojong oie.
61002022	Soittio dagho hodagano doge tharar olo. “Hugure nijor ogollieganot phiron, ar gadeie sugor deil goribartei pekkanot jan.”
61003001	Oh mor agojorbuo, mui ien tore di lombor sidigan legongor. Tui idot tulos para tor sorol monan idot tuli dibartei mui duogan sidi legilung.
61003002	Agendi pobitro munigune hoi jeionde hodagani tore idot tuli dibartei mui sang. Ami tor apostoluno darai dede Probu ar mukti gorie uguman idot tulis.
61003003	Ien akke hobor peis. Sejo dinnuot thatta gorie ebag. Thara tharar nijor lubbo ischie doge solibak.
61003004	Thara hobak, “The ebartei protiggia gorsie, hoi elode? Haron amar buro-burigun mori jeiondoidie siottun duri sristi arambo oiede song beg jinijchani ekkui gori soler.”
61003005	Heis gori thara ien puri pelan: Purbe Itchioro hodai-hodai sorgogani sristi oie, ar Itchioro hodai-hodai pittimigan panittun ar panit sristi oie.
61003006	Sokkene sei paniganiloi paniban oinei songsaran nas oie.
61003007	Hintu tar sei hodagano darai the ikkie sorgogan ar pittimigan agundoi puri pheleibartei ekkuo dinottei rageie. Sei dinnuot be-dhormi manuschunore the bijier goribo ar tharare nas goribo.
61003008	Oh mor agojorun, ei hodagan puri no phellio. Probu iot ek din ek azar bojoro soman, ar ek azar bojor ek dino soman.
61003009	Hoiek jon manjie diri obo gori bhabonde dogkie gori, Probuie soittio dede ien diri no gore. The amattei dhorjio dori age. Huno jone nas no on para, hintu begkune tharar monani phiran para tartun mone hoi.
61003010	Hintu Probur dinnuo reidot sur ejonde dogkie gori ebo. Sei dinnuot dangor sobdo oinei sorgogani lugi jebogoi. Angie agune jinijchani phudei pheleibo. Pittimigan ar tar beg hamani agune hei pheleibo.
61003011	Itchiore beg jinijchani sengori nas goribo hinottei, tumi henjannie manus ona osit bhabi sawh. Pobitro sal-solon ar Itchiorore sorman gori tomar tha poribo.
61003012	Itchioro dinnuo ebartei tumi asha gori barsei thagode, sengori thago. Sei dinnuot agune sorgoganiphudei pheleibo.Angie agune jinijchani golei pheleibo.
61003013	Hintu the soittio diede doge, nuo sorgogani ar ekkan nuo pittimi ami asha gori barsei agi. Sienit dharmig manuschun thebak.
61003014	Oh mor agojorun, tumi sieni birat asha gori barsei ago daw. Senottei, the tomare tar loge shantie thagke lak paigi para, dak hal neie ar duj neie gori lakpai para uijkare thago.
61003015	Amar agojor bhei, Paulaio Itchioro gyenandoi the tomare legkiede doge, Itchiore diri gori dhorjio dori agede sien the mukti goribar saidie mone gorsie.
61003016	Tar beg sidiganit sienir sombonde the legkie. Hoiekkani sidit, hoiekkani hoda bujode aghattie. No shigonde ar thik gori no thande manuschune Sastror oinnio hodagani benga-honga gori bujei duonde doge, Paula legkiede hodaganio benga-honga gori thara bujei duon. Sengori tharar nijor nostogan thara anon.
61003017	Oh mor agojorun, sei hodagani tumi honatto hobor po hinottei niom sara manuschune tomare hu-podedi no nejan para uijkare thago. Tumi judi hu-podedi jo, salen tomar rokkie jaganottun tumi jhuri poriba.
61003018	Hintu amar Probu ar mukti gorie Jisu Kristor doyegan ar gyenan lab goro. Ikkiettun duri umore-umor song mohimagan tar ok. Amen.
62001001	Adi purbe jien elo, sien ami tomare janei dir. Sien olode jien ami suinniei, ami amar nijor sogedi degkiei, ami gome-dalei rini seiei ar ami adtaniloi dhori seiei. Jibono sombonde sei hodagani ami tomare janei dir.
62001002	Sei jibonan dega oiegi ar ami degkiei. Sieno sombonde ami shakki dinei, sei ononto jibonan ami tomare janei dir. Sei ononto jibonan Babo loge elo ar the sien amare degeie.
62001003	Tomareo amarloi egotagan thebartei, ami jien degkiei ar suinniei, sien ami tomare janei dir. Hamakkai amar egotagan olode Bab ar tar puo Jisu Kristoloi.
62001004	Amar hujhigan puroi para, ami sei hodagani tomare legir.
62001005	Ami tartun suninei tomare janei dirtie hoboran olode ien: Itchiorbuo olode phor. Tar iot andharan shobai nei.
62001006	Ami judi hoi, amar tarloi egotagan age hintu andharot berei, sale ami gal madi, ar soittiogan no palei.
62001007	The phorot agede dogkie ami judio phorot berei, sale amar duo-dagir egotagan age. Tar puo Jisu Kristor logan amar beg pabpani hajei de.
62001008	Judi ami hoi amar pab nei, ami nijore-nije thogeibong ar soittiogan amar iot nei.
62001009	Judi ami amar pabpani tar sidu haam heigoi, amar pabpani hema goribartei ar beg aw-dharmigkanittun amare poriskar goribartei the bischias-joggio ar dharmig.
62001010	Judi ami hoi ami pab no gori, ami tare galluo banei ar tar hodagan amar iot nei.
62002001	Oh puolok, tumi pab no goro para, ei hodagani mui tomare legongor. Judi je huno jone pab gore, amattei ek jon barsie age. The olode Jisu Kristo, dharmittobuo, amar pokke Babo sidu hoidie sibie.
62002002	Ar amar pabpanittei nije the olode hujhi oidie dali ar bana amattei noi hintu goda songsaro pabpanitteio.
62002003	Ami judi tar ugumani mani, ami hobor pebongge ami tare hobor peiei.
62002004	Ek jone hole:’mui tare hobor no pelung.’Hintu judi the tar ugumani no mane, the galluo ar soittiogan tar siot nei.
62002005	Hintu je tar hoda mane, hamakkai Itchioro meyegan tar siot puripunnuo oi. Siennie gori ami hobor pebong ami tar siot agi.
62002006	Je tar siot age bili holai, the nije Jisu solliede dogkie gori solok.
62002007	Bheilog, mui tomare nuo ugum no legongor, hintu ien jei puron ugum jien agottun duri elo, ar sien tumi agottun duri suinnio.
62002008	Aro mui tomare ekkan nuo ugum legongor. Sien tar iot ar tomar iot soittio oi age. Haron andharan jarloi ar soittio phoran honatto phuttiegi.
62002009	Ek jone judi hoi the phorot age hintu the judi tar bheibuore hinsie gore, the ejosog andharot agede sie.
62002010	Je tar bheibuore hos pai the phorot thai, ar tar iot azar hebar huno haron nei.
62002011	Hintu je tar bheibuore hinsie gore the andharot age ar andharot berai. Andharane tar sogkun han gori die hinottei, the hudu jar hobor no pai.
62002012	Puolok, tar nanganottei tomar pabpani hema die oie hinottei mui tomare legongor.
62002013	Bablok, agottun duri elode sibiere tumi hobor pela hinottei mui tomare legongor. Gabursielok, tumi dujtobuore jidila hinottei mui tomare legongor. Gurolok, tumi Babore hobor pela hinottei mui tomare legongor.
62002014	Bablok, agottun duri elode sibiere tumi hobor pela hinottei mui tomare legilung. Gabursielok, tumi olade bolo okto, Itchioro hodagan tomar iot age ar tumi dujtobuore jidila hinotte mui tomare legilung.
62002015	Songsaran ar songsaro jinijchanihosnopeio.Jesongsaran hos pai, Babo hospanagan tar Iot nei.
62002016	Haron ei jinijchani songsarot age: Heyer-lubbo, sogo lubbo ar jibono phodani. Ieni begkani Babottun no eje, hintu songsarottun.
62002017	Songsaran ar songsaro lubbogani lugi jebo, hintu je Itchioro ischie doge gore the umore-umor thebo.
62002018	Gurolok, ibie sejo somoibuo. Tumi suinniode doge Kristor biruddibuo ejer, ar ikkunuio onek Kristor biruddigun ejchion. Sieno darai ami hobor peidie ibie sejo somoibuo.
62002019	Thara amattun nigili jeion, hintu thara amar oi. Haron thara judi amar oi thedak, thara amar somare thelakkun. Thara jeiondoi hinottei, dega jaidie thara huno jon amar noi.
62002020	Pobitrobuoi tomare tel guli die ar tumi begkani hobor po.
62002021	Soittiogan tumi hobor no po bili mui tomare legongor. Hintu soittiogan tumi hobor po ar soittioganottun mijie no oi hinottei mui tomare legilung.
62002022	Honna galluo? Je Jisure Kristo bili no mane sibie galluo. Ar je Babore ar Puobuore no mane the Kristor biruddi.
62002023	Je puobuore bharai tar Babpuoio nei, hintu je puobuore haam hai, tar Babpuoio age.
62002024	Jien tumi agottun duri suinnio, sien tomar iot thok. Tumi agottun duri suinniode sien judi tomar iot thai, sale tumi puobuo iot ar Babpuo iot theba.
62002025	Ien olode the amarloi soittio gorsiede ien, ar sien ononto jibonan.
62002026	Tomare hu-pode nejeibar sande sigunor sombonde mui ei hodagani tomare legilung.
62002027	Hintu tel guli denagan tumi tartun peiode sien tomar iot thebo. Tomare huno jone shige no poribo. Hintu sei tel guli denagane tomare begkani sombonde sigei ar sien soittio, mijie noi. Iene tomare sigeiede doge tumi tar iot thago.
62002028	Puolok, ikkie tar iot thago, jene the jokke dega obogi tomar sahoj thai para ar the ebode lokke tar mujungot tumi no lajo para.
62002029	The dharmitto bili tumi hobor po hinottei, je dharmittogan adai the tartun jormo oie bili tumi hobor po.
62003001	Sawh, amare Itchioro puo hon para, Babottun ami hottoman hospana pelong! Senottei songsare amare hobor no pai, haron songsare tare hobor no pai.
62003002	Mor agojorun, ikkie ami hobor pei jokke the dega dibogi, ami tar dogkie obong, haron the thik jedogkie, sedogkie gori degibong.
62003003	Jar ei ashagan tar ugure thai the nijore sudduo gore, thik the jienie sudduo.
62003004	Je pab gore the niomanio aw-mannio gore ar pabpan olode nioman aw-mannio gorana.
62003005	Ar tumi hobor po amar pabpani nejeibartei the dega oiegi, tar siot pab nei.
62003006	Je tar iot thai the pab no gore. Je pab gore the tare no dege ar tare hobor no pai.
62003007	Gurolok,tomarehunojonehu-podedi no nedok. Je dharmigkan adai, thik the jedogkie dharmig, sibieio dharmig.
62003008	Je pab gore the Diabolarδ, haron sunibuoi agottun duri pab gorsie. Ienottei Itchioro puobuo dega diegi, Diabolaδ hamani nas gori de para.
62003009	Jar jormogan Itchiorottun the pab no gore. Itchioro bijibuo tar siot age. Haron tar jormogan Itchiorottun hinottei the pab gori no pare.
62003010	Ienot Itchioro puogun ar Diabolaδ puogun hobor pazai: Je dhormogan no adai ar tar bheibuore hos no pai the Itchioror noi.
62003011	Ei hoboran tumi agottun duri suinnio: Amar hos pa-pi gorana.
62003012	Ami Kaino dogkie no ona. The olode bojonggottun ar tar bheibuore hun gorsie. The hittei tar bheibuore hun gorsie? Haron tar hamani bojong ar tar bheibuor hamani dharmig.
62003013	Bheilog, songsaro manjie tomare bis degilie amok no oio.
62003014	Ami bheilogkundoi hos pa-pi gori hinottei, ami hobor pei moronottun jibonanot par oi gelong. Je tar bheibuore hos no pai the moranaganot age.
62003015	Je tar bheibuore bis dege the hun gorie. Tumi hobor po je hun gorie tar siot ononto jibonan nei.
62003016	Jisu Kristo tar jibonan amattei pheleie. Hospanagan hi jinij ami siendoi hobor pei. Ar amio amar bheilogkunottei amar jibonani pelana osit.
62003017	Hintu jar ei songsaro jinij age ar tar bheibuoi dorkarot porsiede dege. Ar judi the tar monan tartei nadi thoi, Itchioro hospanagan hingori tar siot thebo?
62003018	Puolok, bana hodadi bah muendi hos no peinei, hamedi ar jode-pode gori hos peio.
62003019	Siennie gori ami hobor pebongge jei ami soittioganor. Tar mujungot siene amar monanire dhorjio dibo.
62003020	Jokkene amar ontoranie amare duji banai, amar ontoranittun bes Itchiorbuo dangor ar the begkani hobor pai.
62003021	Mor agojorun, amar ontoranie judi amare duji no banai, Itchioro mujungot amar sahojchan thebo.
62003022	Ami jien tartun magi sien pei. Haron ami tar ugumani mani ar the hujhi oidie sieni gori.
62003023	Ien tar uguman: Tar Puo Jisu Kristo nangan ami bischias gorana ar the amare ugum dede doge amar hos pa-pi gorana.
62003024	Je Itchioro ugumani mane the Itchioro siot thai, ar Itchior tar siot thai. Ien olode the amare dede Aptabuo darai the amar loge thai bili hoi paridie podtan.
62004001	Mor agojorun, beg aptagun bischias no gorsio. Itchiorottun oi ni noi hobor pebartei, aptagun porikkie gorsio. Haron onek nogoli muni songsar joga nigillion.
62004002	Ieno darai tumi Itchioro Aptabuo hobor peba: Jisu Kristo manjior heyeloi ejchie bili jei aptabuoi mane sibie Itchiorottun.
62004003	Ar Jisu Kristo manjior heyeloi ejchie bili jei aptabuo no mane sibie Itchiorottun noi. Tumi suinnio Kristor biruddibuo ejer. The songsarot honatto age, ar sibie Kristor biruddi apta.
62004004	Puolok, tumi Itchiorottun. Tomar bidirie agede sibie songsarot agede sibiettun dangor hinottei, tumi tharare jittuo.
62004005	Thara songsarottun hinottei, thara songsaro hoda hon, ar songsaro manjie tharar hoda sunon.
62004006	Ami nije Itchiorottun. Je Itchior hobor pai the amar hoda sune. Je Itchiorottun noi, the amar hoda no sune. Ieno darai soittio ar mijie apta ami hobor pei.
62004007	Mor agojorun, hospanagan Itchiorottunhinottei, amarhospa-pi gorana. Je hos pai tar jormogan Itchiorottun ar the Itchiorore hobor pai.
62004008	Je hos no pai the Itchiorbuore hobor no pai. Haron Itchiorbuo olode hospanagan.
62004009	Ienie gori Itchiore amare hos paidie sien degeie. Ami tar darai baji para. Itchiore tar ekkuo gori puo sibie songsarot dipadeie.
62004010	Ien olode hospanagan. Ami Itchiorore hos peidie sien noi, hintu Itchiore amare hos peie ar tar nijor Puobuore dipadeie. Amar pabpanittei Itchiorbuoi hujhi oidie dali oi para Itchiore Puobuore dipadeie.
62004011	Mor agojorun, Itchiore sienie gori hos pai hinottei, hamakkai amar hos pa-pi gora poribo.
62004012	Huno jone huno din Itchior no degon. Ami judi hos pa-pi gori, amar iot Itchiorbuo thebo. Ar amar iot tar hospanagan puron obo.
62004013	Tar Aptabuo amare die hinottei, ami hobor pei ami Itchioro siot agi ar Itchior amar iot thai.
62004014	Ami degilong ar shakki di die Babe Puobuore songsar mukti gorie ijebe dipadeie.
62004015	Jisu olode Itchioro Puo bili je haam hai, Itchior tar siot thai ar the Itchioro siot thebo.
62004016	Itchioro hospanagan amattei agede sien ami hobor pelong ar bischias gorilong. Itchiorbuo olode hospanagan ar je sei hospanaganot thai, the Itchioro siot thai, ar Itchior tar siot thai.
62004017	Bijiero dinnuot amar sahoj thai para, ienot hospanagan amar iot puron olo. Haron the jedogkie, amio ei songsarot agi.
62004018	Hospanaganot dor nei, haron puripunnuo hospanagane dhoran dabei de. Sastiganot dhoran thai hinottei, je dhorai, Itchioro hospanagan tar siot puron no oi.
62004019	Ami tare hos pei, haron the amare akke hos peie.
62004020	Ek jone judi hoi, “Mui Itchiorore hos pang.” Hintu the tar bheibuore hinsie gore, the galluo. Haron je tar bheibuore degede sibiere hos no pai, the no degede Itchiorbuore hingori hos pebo?
62004021	Ar ien ami tartun peieidie uguman: Je Itchior hos pebo the tar bheibuore hos pa poribo.
62005001	Jisu olode Kristo, Itchiorottun jormeiede sibie bili je bischias gore. Ar je jormo diebuoreio hos pai tare jormo dede sibiere hos pebo.
62005002	Jokke ami Itchior hos pei ar tar ugumani mani, ami hobor pei Itchioro puogun ami hos pei.
62005003	Itchiorottei hospanagan olode ien: Amar tar ugumani manana ar tar ugumani gour noi.
62005004	Haron jar jormogan Itchiorottun the songsar jidie. Songsar jidinei joi goranagan olode amar bischiaschan.
62005005	Honna songsar jidie? Jisu Kristo olode Itchioro puo bili je bischias gore sibie noi ni?
62005006	Pani ar lo loi ejchiede sibie olode Jisu Kristo. The bana paniloi no eje, hintu pani ar lo loi the ejchie. Aptabuo soittio hinottei, Aptabuoi shakki de.
62005007	Sorgot tin jone shakki dedon. Thara olakke Bab, Hoda ar Pobitro Apta. Thara tin jone ek jon.
62005008	Pittimit tin jone shakki dedon. Thara olakke Aptabuo, pani ar lo. Tinane ekkan manon.
62005009	Judi ami manjiortun shakki sei, Itchioro shakkigan bes dangor. Haron Itchioro shakkigan olode tar Puobuor sombonde the shakki die.
62005010	Je Itchioro Puobuore bischias gore, shakkigan nije tar siot age. Je Itchior bischias no gore, the Itchiorore galluo banai. Haron Puobuor sombonde Itchioro shakkigan the bischias no gore.
62005011	Ien olode shakkigan: Itchiore amare ononto jibon die ar sei jibonan tar Puobuo siot age.
62005012	Jadtun Puobuo age tar jibonano age, ar jadtun Itchioro Puobuo nei tar jibonano nei.
62005013	Itchioro Puobuo nangan bischias gorode sigunore mui ei hodagani legilung, jene tumi hobor po para tomar ononto jibon age ar Itchioro Puobuor nangan onsur bischias goro para.
62005014	Tar iot ei sahojchan amar age. Judi tar ischie doge ami magi the sune.
62005015	Judi ami hobor pei ami jien magidongsat the sune. Senottei, ami hoi paridie ami magidie sien tare hujoli gorilong.
62005016	Judi ek jone tar bheibuoi no morede pab gorte deginei bor magi de, no morede pab gorsiede sigunore the jibon dibo. Morede pabio age. Sienottei bor magi dedok bili mui no hongor.
62005017	Beg aw-dharmigotagani pab, no morede pabio age.
62005018	Ami hobor pei je Itchiorottun jormo oie the pab no gore, Itchiorottun jormo peiebuoi nijore-nije rokkie gore. Bojonggoi tare hando no gore.
62005019	Ami Itchiorottun bili hobor pei. Ar ami hobor pei songsaran bojong manjio adot age.
62005020	Itchioro Puobuo ejchiede ami hobor pei. Soittiobuo ami hobor pebartei, the amare gyen die. Tar Puo Jisu Kristo iot, jibe soittio siot ami agi. The olode soittio Itchior ar ononto jibon.
62005021	Puolok, muktigunottun tumi nijore-nije rokkie gorsio. Amen.
63001001	Itchiore bei tulliede miliebuore ar tar puo-shabagunore, mui borjonnuoi legongor. Soittiogano darai mui tomare hos pang. Tomare hos peie bana mui noi, soittiogan hobor pande sigune begkune tomare hos pan.
63001002	Jei soittiogan amar iot age ar umore-umor thebo, sienottei mui tomare hos pang.
63001003	Bab Itchiorbuottun ar Babor Puo Jisu Kristortun doyegan, hospanagan, ar Shantigan, soittio ar hospanagandoi amar idu thok.
63001004	Babor uguman ami peieidie doge-doge tor hoi ek jon puo-shaba soittioganot solon bili mui hobor phelung hinottei mui baari hujhi olung.
63001005	Miliebuo, mui tore nuo ugum no legongor. Ei uguman olode agottun duri elo. Ami hos pa-pi goribartei mui tore hujoli gorongor.
63001006	Ami tar ugumani doge-doge solana olode hospanagan. Tumi sieno doge-doge solibartei, uguman tumi agottun duri suinnio daw.
63001007	Jisu Kristo manei hule jormeiegidie sien no manie balukjon beg jagai jagai jeion. Siennie manus olode manus thogeie ar Kristor biruddi.
63001008	Ami ham gorseidie jinijchani no arei para seio! Hintu puro gori hujhi bedon pei para uije thagkuo.
63001009	Je Kristor sigkieni no mane ar bhonggo gore, tar siot Itchior nei. Je Kristor sigkieni mane tar Babpuo ar Puobuoio age.
63001010	Je tomar idu ei sigkiendoi no eje, tare tomar ghorot gorba no tullio ar noio madeio.
63001011	Haron je tare madeibo, theo tar hu-haman bhag lobo.
63001012	Mui tomare legibar shagor age. Mortun legibar mone no hor. Hintu, amar hujhigan puro oi para, mujunge mujungi gori hoda hobartei mui tomar idu ebar asha gorongor.
63001013	Itchiore bei tulliede tor bon puttune tore salam janadon. Amen.
64001001	Mui borjonnuoi, agojor Gaiusore legongor, jare mui soittio gori hos pang.
64001002	Oh mor agojorbuo, tui aptadi gom agoschie dogkie gori heyer hittendi ar je huno hittendi gom thas para, mui bor magi duongor.
64001003	Hoiek jon bheilog einei tui soitioanot agos ar soittiogano doge-doge solotte soittioganor sombonde shakki duondi. Senottei mui baari hujhi olung.
64001004	Mor puo-shabagune soittiogano doge-doge solon bili sunilie, mor sittun para hujhi obar no thai ar.
64001005	Oh mor agojorbuo, bheilogkunottei ar aw-sin manuschunottei tui jien goros, sien tui ega mone gor.
64001006	Thara tor hospanaganor sombonde mondolibuore hondi. Tui judi tharare Itchioro itsie doge dipadas tor sien gom obo.
64001007	Haron tar Nanganottei Be-jadtunottun hitchu no peie gori jan.
64001008	Soittioganottei ami tharar hamanot phagot somi para, ami tharare lobiot gorana osit.
64001009	Mui mondolibuore legkuong. Hintu Diotrepha, tharar murubbi aw daw saidie sibiei amare lobiot no gore.
64001010	Senottei, mui judi ejong, the gorede hamani manuschunore monot tuli dimbi. The amare doulnei-doulnei hoda hoi. Sei hodagani hoineio tar il no oinei, the bheilogkunoreo lobiot no gore. Ar je tharare lobiot goribar sai, the tharare mana gore ar tharare mondolittun bhar gori de.
64001011	Oh mor agojorbuo, bojongani no bhengeis hintu gomani bhengeis. Je gom ham gore the olode Itchiorbuottun. Hintu je bojong ham gore the Itchiorbuore no dege.
64001012	Begkune Demetriare gom bili baini goron, soittioganeio tar sombonde shakki de. Amio tare baini gori. Tumi hobor po ami jien shakki di sien soittio.
64001013	Mor legibar shagor age, hintu mui tore holomboi ar haliloi legibar no sang.
64001014	Mui torloi jhadi gori lak pa-pi obar asha age. Sokke ami mujunge-mujungi gori hoda hobong.
64001015	Tor shanti ok. Somarsiegune tore salam janadon. Siot agonde somarsiegunore jon bagene nang dori-dori salam janeis.
65001001	Mui Juda, Jisu Kristor sagorsiebuo ar Jakobor bheibuoi, Bab Itchiore daginei, pobitro gorinei Jisu Kristo iot rageiede sigunoremuilegongor.
65001002	Doyegan, Shantigan ar hospanagan tomar iot shangadik gori thok.
65001003	Oh mor agojorun, amar begkunor muktigano sombonde legibar mor dhap elo. Hintu tumi tomar bischiaschandoi os phureinei thago para uschoni tuli dibartei mui legongor. Sei bischiaschan sadhu manuschunore umore-umorottei die oie.
65001004	Haronan olode hoiek jon pabi manus gubone sommiondi. Thara amar Itchiorbuor doyegan hulomela gori sineli-hamot bodolei dedon. Ek mattro Itchiorbuore ar amar Probu Jisu Kristore thara bharan. Tharare sasti dibartei Itchiore honatto sinno di thoie.
65001005	Mui tomare eksomoi monot tuli dibar seiong. Judio Probuie tar manuschun Egypt dejottun uddhar gorsie, hintu bischias no goronde sigunore the porendi nas gorsie.
65001006	Hoiek jon sorgo-dude tharar nijor odhikaro jagat no than. Nije thara thande jagattun lorsion. Oborug dinnuot Itchiore tharare sasti dibartei, the tharare ononto shingolloi andharot bani thoie.
65001007	Thik sedogkie gori, Sodom ar Gomora sohoro manuschune ar tharar seropala jaganir manuschuneio sedogkie gorsion. Sei manuschune tharar heyegani shanda hamot ar oinnio doronor shanda hamotio lageion. Huno din no morede agundoi sasti die obode sien tharar siot dega oie.
65001008	Thik sedogkie gori, sug togeiegune tharar heyegani hajor goron. Odhikar-bolagunore thara no manon. Oborugkan thara sorjan.
65001009	Sorgo-dudtuno murubbi, Michael Mosir heyegano sombonde Diabolaloiδ torgo gorte, Diabolareδ aw-hoda hobar the sahoj no gore. Hintu the hoie, “Probuie tore gubibo!”
65001010	Hintu thara hobor no pande hodaganiloi thara sorjan. Ar jieni thara aw-bujo emano dogkie gori hobor pan, sienit thara nije-nije nas on.
65001011	Thara Kainor podtan adeion ar Balamo dogkie, heiz gori lab togeion hinottei hu-podedi jhut-jhurei jeinei Kora dogkie hobal purinei nas oion.
65001012	Tomar hospanar meitbanot thara olakke dhub haborot hali baschie dogkie. Dor nei gori thara tomar somare haan. Thara olakke bana nijor seresta goronde bera-shagol soreieguno dogkie. Thara olakke boiere nejaidie shuguno mego dogkie. Thara olakke horannie singor ugurei die, dibar mora ar gulo neie gajo dogkie.
65001013	Thara olakke dodjiet dor gore para tubolo dogkie. Panit phena sago dogkie gori tharar nijor lajchani bhar goron. Thara olakke jhuri porsie thara dogkie. Tharattei Itchiore siro jibonottei ghur andharan thoi die.
65001014	Enoke elode Adamor porendi sat piri. The tharar sombonde muni dogkie gori hoie, “Sawh, Probure tar azar-azar pobitro manuschoi ebo.
65001015	Begkunore bijier goribartei ar duj badei dibartei the ejer. Beg pabi manuschunore the tharar beg pabi hamanit pabo pode gorsionde sienit tharare pabo duj badei dibogi. Ar pabi manuschune jedogkani bojong hoda tar biruddie hoion, sieni begkani the tharare duj badei dibogi.
65001016	Thara bhud-budon ar abitti duon. Thara nijor lubbo doge solon. Tharar muendi bhulot pelaidie hoda hon, nijor sujuk pebartei manjiore bhulon.
65001017	Hintu, oh mor agojorun, agendi amar Probu Jisu Kristor sisjiogune hoi jeionde hodagani monot rageio.
65001018	Thara tomare hoion: Ses hadallie thatta gorie thebak. Thara nijor pabo lubbo doge solibak.
65001019	Thara nije-nije pharok oi jebak. Thara nijor heyet hamanat thebak ar thara olakke Aptabuo sara.
65001020	Hintu oh mor agojorun, begottun pobitro bischiaschanot shokto gori thago. Pobitro Aptabuodi bor mago.
65001021	Itchioro hospanaganot theinei, ononto jibonottei amar Probu Jisu Kristo sitpuronagan barsei thago.
65001022	Jigunor mono shiongshama thai, sigunore doye gorsio.
65001023	Dhoran rageinei, oinnio jonore uddhar gorsio. Agunanottun thani tullio. Ar jogon-togon tharar haborani pabo sorittroi hajor oiede sieni ghineio.
65001024	Tumi azar no ho para, amar mukti gorie Itchiorbuoi tomare subi thebo. Duj sara ar shanggadik hujhi gori the tomare tar oborugkano mujungot nejeibo.
65001025	Amar mukti gorie Itchiorbuo olode ek mattro gyeni. Bainigan, oborugkan, sasonan ar odhikaran ikkiettun duri umore-umor tar ok. Amen.
66001001	Ei phogodang hodagan Jisu Kristortun. Jhadi gori hi godhi jebo sieni tar banidajigune degibartei, mui tar banidajibuo, Johono sidu Itchiore, tar sorgo-dudtuo di padeinei, janei di die.
66001002	The Itchioro hoda sombonde, Jisu Kristor shakki sombonde ar jieni degkie sieni begkanir sombonde shakki die.
66001003	Somoibuo hai ejchie hinottei, je ei agami hoie hodagani madai ar sune, ar mui legilungge hodagani mane, the hoballie.
66001004	Johone Asia dejot sattuo mondolire leger, Je ikkieio age, agottun duri elo, ar ebo, tartun ar tar singasono samne thande sattuo Aptagunottun doyegan ar shantigan tomar idu thok.
66001005	Ar Jisu Kristortun, je bischias-joggio shakkigan, morattun polim jiei uttie, ar pittimir rajaguno ugure sason-gorie, the tomare doyegan ar shantigan duok. Je amare hos peinei amar pabpani tar nijor logandoi dhoi phelei die.
66001006	Tar Itchior ar Babor sidu the amare raja ar dhormo guru baneie. Mohimagan ar hemodagan umore-umor tar ok. Amen.
66001007	Sawh, the megsagot gori ejer. Prottiek soge tare degibak, ar jigune tare gudeion tharaio degibak. Tar harone pittimir beg jador manuschune gujhi-gujhi hanibak. Siennie obo. Amen.
66001008	“Mui Alpha ar Omega, arambogan ar thuman,” Ien Probuie hor. “Je ikkieio age, agottun duri elo, ar ebo, Sorbo Shoktimannuo.”
66001009	Mui, tomar bhei Johon ar tomar somare Jisu Kristor rejjioganot hosto bhug gorie ar soijjiogoriebuo. Itchioro hodaganottei ar Jisu Kristor shakkiganottei Patmos dippuot agong.
66001010	Probur Dinnuot, mui Aptabuot elung. Sebeden mor pijendi ekkuo birat ro begolo sobdo dogkie gori suinniong.
66001011	Robuoi hoie, “Mui Alpha ar Omega, Polimmuo ar Sejorbuo. Tui jieni degor sieni ekkuo boiot leg ar sieni Asia dejot sattuo mondoli agonde, Ephesi, Sumyrna, Pergamos, Thyatira, Sardis, Philadelphia, ar Laodicea siguno sidu padei dis.”
66001012	Sebeden more horte robuore sebartei mui phirilung. Phirinei mui degilungge sattuo sonar serag-dani.
66001013	Sattuo serag-danir moiddie ek jon Munischioro Puobuo dogkie degilung. The uri agede haboran thengopada song daga jeie ar tar bugkuot ekkan sonar pat bereie elo.
66001014	Tar siriebuo ar suloni ulo dogkie dhub, ar borobo dogkie dhub. Tar sogkun aguno jilo dogkie jolon.
66001015	Tar thengani hamaro olon-shalot shap gorsie joljollie hajo dogkie joler. Tar robuo pani ghumgumotte dogkie.
66001016	Tar den adtandoi sattuo thara dhori age ar tar muonottun ekkan do-dhara dhar horgo nigillie. Tar muon belan dok-dokkie gori jolede dogkie joler.
66001017	Mui tare seionggeio tar thenganit mora dogkie gori porsiong. Hintu tar den adtan mor ugure thoinei holo, “No dores. Mui Polimmuo ar Sejorbuo,
66001018	mui Jedabuo. Mui morsiong, ar sa, mui umore-umor baji agong. Amen. Padalor ar moronor shabigan mor adot age.
66001019	“Tui jieni degilie, jieni age ar jieni ienir porendi jhadi ghodi jebo sieni leg.
66001020	Mor den adtanot sattuo thara ar sattan sonar serag-dani degkuoschie sieno oghur gubonano sombonde leg, sattuo thara olakke sattuo mondolir dudtun. Ar sattan serag dani degkuoschie sigun olakke sattuo mondoli.
66002001	“Ephesi sohoro mondolibuor dudtuore leg, ‘Je tar, den adedi sattuo thara dhori age ar sattuo sonar serag-dani sere berar sibiei ei hodagani hor,
66002002	“Tor haman, hadonigan, ar tor gaisueidigan mui hobor pang. Bojong manuschun tui gaisuei no paroschie sien mui hobor pang. Apostol noi hintu apostol holande sigun tui porikkie gorsios. Sigun galluo bili tui hobor peios.
66002003	Mor nange tui eksottie soijjio gorinei hadoni gorsios ar mora-mora no os.
66002004	“Tobuio, tor biruddie mor ien age, tui tor polim hospanagan phelei duos.
66002005	Senottei, huttun tui jhuri porsios monot tul. Mon phireinei akke haman gor. Anole tui judi mon no pireis, mui tor idu seret gori einei tor serag-danien jagattun larei dimbi.
66002006	Hintu ien tor age. Nikola dolluor hamani mui bis degongge sieni tuio bis degos.
66002007	“Aptabuoi mondoligunore hi hor jadtun han age, the sunok. Je jidi pare mui tare Itchiorbuor Paradischano moiddie agede Jibono gajchuottun hebar dim.” ’
66002008	“Sumyrna sohoro mondoli-buor dudtuore leg, ‘Je Polimmuo ar Sejorbuo ar morinei jeda oiebuoi ei hodagani hor,
66002009	“Tor hamani, hostogani ar goribpan mui hobor pang. Hintu tui thagoie. Judai manus holan, hintu thara noi, ar sorjande sigun mui hobor pang. Thara olakke Soitanor synagog.
66002010	Tui jhadi hosto pebede sieni no dores. Tomare jodepode gori porikkie sebartei, Diabolaδ tomartun hoi ekjonorejhadijielotbhoreibogoi. Tomar hostogan dos din thebo. More song bischias-joggio gori thak, sebeden mui tore jibono raj-tukkuo dim.
66002011	“Aptabuoi mondoligunore hi hor jar han age, the sunok. Je jidi pare tare di lombor moranagane hoti gori no paribo.” ’
66002012	“Pergamos sohoro mondoli-buor dudtuore leg, ‘Jar do-dhara dhar horgo age sibiei ei hodagani hor,
66002013	“Tor hamani ar tui hudu thas mui hobor pang, jiot Soitannuor singasonan siot tui thas. Mor nangan tui dori thas, ar mor sombonde tor bischiaschan no bharas. Soitannuoi thaidie siot tomar moiddie mor bischias-joggio shakkibuo, Antipare morei phelluon. Sei lokkeneio tumi mor sombonde tomar bischiaschan no bharo.
66002014	“Tobuio, tor biruddie mor hoiekkani hoda hobar age. Haron tor moiddie ek dagie Balamorsigkienidorsion.Balame Israel manuschuno agendi phalot bajeibartei idi padana Balagore sigeie. Sien olode tharare dali-pujo jinij habeibatttei ar shanda gora bajei dibartei.
66002015	Thik sedogkie gori, tor iot daw Nikola dolor sigkieni dorie agon. Sieni mui bis degong.
66002016	Senottei mon phira, anole mui tor idu gori einei, mor muonor horgogandoi tharar biruddie judduo gorimbi.
66002017	“Aptabuoi mondoligunore hi hor jar han age, the sunok. Je jidi pare tare mui gubonio manna hebar dim. Mui tare ekkuo dhub sil dim. Sibie ugure ekkan nuo nang lega age, ar sei silluo pebode sibie bade huno jone sien hobor no pebak.” ’
66002018	“Thyatira sohoro mondoli-buor seresta goriebuore leg, ‘Aguno jilo dogkie sog ar joljollie hajo dogkie theng-bola Itchioro Puobuoi ei hodagani hor,
66002019	“Mui tor hamani, tor hospanagan, tor sebonagan, tor bischiaschan ar tor dhorjiogan hobor pang. Tor sejo haman polim hamanottun bes doul oie.
66002020	“Tobuio, tor biruddie mor hoiekkani hoda hobar age. Jezebel miliebuore tui soijjio goros. The nije ekkuo muni milie holai. The mor sagorsiegunore sigkie dinei ar bhulot pheleinei tharare shanda gora bajei die ar moktire dali pujo die jinij ha bajei die.
66002021	Tar shanda haman iri dibartei mui tare somoi duong, hintu the bad no de.
66002022	Sawh, tharar hamanir sombonde mon no phireile, mui tare aw-sugkie bischonot pora bajei dim ar jigune tarloi shanda gorsion sigunore mui shanggadik dugot pheleim.
66002023	Mui tar puo shabagun morei phelei dim. Sebeden beg mondoligune hobor pebakke jei mui olungge mon ar ontor togeiebuo. Tharar hamo doge begkunore mui phol dim.
66002024	Ikkie mui tomare ar Thyatira sohorot agode sigunore hongor. Jar ei sigkiegan nei, ar jigunor Soitanuor sombonde gobhin gyen nei, thara honde doge; mui tomare huno bugi bugei no dim.
66002025	Mui ejong song tomar jien age sien shokto gori dori thago.
66002026	“Je jidi pare ar thumsong je mor haman gori thai, mui tare oinnio jadtuno ugure odhikar dim.
66002027	The luor ludig loinei siguno ugure sason-goribuo. Ar sigune kumoror ara-sara dogkie gori obak. Mui jedogkie gori mor Babattun odhikar peiong, sedogkie gori mui tare odhikar dim.
66002028	Ar mui tare shut tarabuo dim.
66002029	Aptabuoi mondoligunore hi hor jar han age, the sunok.” ’
66003001	“Sardis sohoro mondolibuor dudtuore leg, ‘Itchioro sattuo Apta ar sattuo thara agede sibiei ei hodagani hor, “Mui tor hamani hobor pang je tui jeda bili tor nangan age hintu tui mora.
66003002	Uijkare theis. Mori jebar jugol oi agede bagi jinijchani shokto gor. Haron Itchioro mujungot tor hamani puripunnuo bili mui no phelung.
66003003	Senottei, tui jien peios ar suinnios sien monot tulinei shokto gori dori thak ar mon phirie. Tui judi uijkare no thas, mui tor idu suro dogkie gori eim ar mui tor idu hon hennuot ejong tui hobor no pebe.
66003004	Sardis sohorot tor iot hoiek jonor nang age jigune tharar haborani hajor no goron. Ar sigune upojukto hinottei dhub habor urinei mor loge bereibak.
66003005	Je jidi pare the dhub habor uribo ar tar nangan Jibono Boibuottun huno din puji phelei no dim. Mor Baba mujungot ar tar sorgo-dudtuno mujungot mui tare haam heim.
66003006	Aptabuoi mondoligunore hi hor jar han age, the sunok.” ’
66003007	“Philadelphia sohoro mondoli-buor dudtuore leg, ‘Ei hodagani horte sibie olode je pobitro ar soittio ar “Jartun Davidor chabigan age. The hulidie, huno jone bondo gori no paron ar the bondo gorilie, huno jone huli no paron.”
66003008	“Mui tomar hamani hobor pang, sawh, mui tomar mujungedi ekkan duor huli thoi duong ar sien huno jone bondo gori no paribak. Tomartun bol hom age, hintu tumi mor hodagan dorsio ar mor nangan no bharos.
66003009	Sawh, jigune Soitanor synagog, thara Judai manus holan hintu thara noi, thara gal madon. Mui tharare tomar idu einei tomar thengot tole tobona gorondi para gora bajei dim ar tore hospangge sien thara hobor pebak.
66003010	Tui mor uguman thori theinei mannios hinottei, pittimit agonde sigunore porikkie goribartei goda songsarot porikkie ebar oiede ghontabuot mui tore rokkie gori rageim.
66003011	Sawh, mui jhadi gori ejongor. Tomar raj-tukkuo huno jone hari no nejan para, tomar jien age sien shokto gori dori thago.
66003012	Je jidi pare, mui tare mor Itchiorbuor mondirbuot ekkuo thom banem ar the nigili no jebo ar. Mui tar ugure mor Itchiorbuor nangan ar mor Itchiorbuor sohorano nangan mui tar ugure legim. Sien olode Nuo Jerusalem sohoran, jien mor Itchiorbuottun, sorgottun lami ejchie. Ar mui tar ugure mor nuo nangan legim.
66003013	Aptabuoi mondoligunore hi hor jadtun han age, the sunok.” ’
66003014	“Sardis sohoro mondolibuor dudtuore leg, ‘Ei hodagani horte sibie olode Amen, Bischias-joggio, Soittio Shakkibuo, ar Itchioro sristir Arambogan:
66003015	“Mui tor hamani hobor pang. Tui olede thandaio noi goromo noi. Mortun mone hoiede tui thanda bah gorom obar elo.
66003016	Haron tui um-um, thandaio noi goromo noi hinottei, mui tore mor muottun ogoli pheleim.
66003017	Tui hoschie, ‘Mui thagoie, thagoie oinei, hitchu no lage.’ Tui hobor no pas, tui olede dugi, sitpure para, gorib, han, ar langda-bangda.
66003018	Senottei, mui tore sola duongor, tui thagoie os para, agunot porikkie gorsie sona mortun hini lo. Jene tor langdagan dega no jai para, dhub habor hininei uris, ar tui degos para, tor sogkunot sogo molom gulis.
66003019	Mui hospangge sigunore gobong ar sason gorong. Senottei, utjogi awh ar mon phira.
66003020	Sawh, mui duoro hure thieinei baschiengor. Je mor robuo suninei duoran huli de, mui tar idu sominei tar loge heim, ar the mor loge hebo.
66003021	Mui jedogkie gori jidinei mor Babo loge tar singasonanot bojchuong, thik sedogkie gori, je jidi pare, mor loge mor singasonanot bojibartei mui tare odhikar dim.
66003022	Aptabuoi mondoligunore hi hor jar han age, the sunok” ’ ”
66004001	Ei jinijchanir porendi, mui seinei, sawh, sorgot ekkan duor hulo gori degilung. Ar mui suinniongge polim robuo olode begolo ro dogkie gori more hor, “Idu utti, ienor porendi hi ghodi jebo sieni mui tore degeim.”
66004002	Sebeden jogon-togon mui Aptabuo iot olung. Ar sawh, sorgot ekkan singason degilung ar siot ek jon boi age.
66004003	Siot boji agede sibie olode degte jasper ar sardius pattoro dogkie. Singasonano seropala ekkan ranjoni age ar sien degte emerald pattoro dogkie.
66004004	Sei singasonanor seropala sobbischan singason age. Sei sobbischan singasono ugure dhub haboro pojak ursie gori sobbis jon borjon bojsie gori degilung. Tharar madat sonar raj-tuk elak.
66004005	Singasonanottun deba jhimileni, deba pherag, ar holorobo bar oie. Singasonano mujungot sattuo agun luro angodon. Sigun olakke Itchioror sattuo Apta.
66004006	Singasonanor mujungot holoior dogkie ekkan phudigor sagor age. Singasonanor song moiddie ar singasonanor seropala seirbuo poran-bola jontur agon. Sigunor pije mujunge sog boron gori agon.
66004007	Polim poran-bola jonturbuo olode singho dogkie. Di lombor poran-bola jonturbuo olode goru-shawh dogkie. Tin lombor poran-bola jonturbuor muo-seheragan olode manjior dogkie.Ar serlomboroporan-bola jonturbuo olode urbuo dhoba-chilo dogkie.
66004008	Seirbuo poran-bola jontur jon bagane shogan-shogan duo age, ar seropala ar bidirieo boron gori sog agon. Thara dine-reide no jireie gori hodon, “Pobitro, pobitro, pobitro, Sorbo Shoktiman Probu Itchiorbuo, jibe agottun duri elo, ikkieio age ar ebo.”
66004009	Umore-umor jedabuo jibe singasonanot boje, poran-bola jonturunetarejeilokkenemohima goron, sorman duon ar hujhi hoda hon,
66004010	sei lokkene umore-umor jedabuo, singasonanot bojede sibiere sobbis jon borjone tar mujungot porinei tobona goron. Singasonanor mujungedi tharar raj tukkun thoinei thara hon,
66004011	“Oh Probu, ar amar Itchior Pobitrobuo tui mohima, sorman, ar hemoda pebar lak. Haron tui beg jinijchani baneos. Tor ischier darai sieni age ar sristi gora oie.”
66005001	Singasonanot boji agede sibier den adot ekkuo dalor boi degilung. Siot bidirie ar barendi lega legkie age, ar sien sattuo sealloi marga die oie.
66005002	Sebeden mui ekkuo bolimondo sorgo-dud degkuong. The birat ro gori janei dinei hor, “Dalor boibuo hulibar ar ienor margagan ojorei paribar upojukto honna age?”
66005003	Sorgot bah pittimit bah pittimir tole sei dalor boibuo huli paribar bah sebar huno jon nei.
66005004	Dalor boibuo hulinei ar madei parie bah sien seie huno jon upojukto no pan hinottei, mui baari gujhi-gujhi hanilung.
66005005	Sebeden borjonnunottun ek jone more holo, “No hanis. Sa, Juda bongsor Singhobuo, Davidor singoran, the dalor boibuo hulibartei ar sienor sattuo seal ojoreibartei jittie.”
66005006	Sebeden, sawh, singasonano song moiddie, seirbuo poran-bola jonturo moiddie ar borjonnuno moiddie ekkuo bera-shagolo shawh morei phellie dogkie gori degilung. Sibier sattuo sing ar sattuo sog agon, ar sigun olakke Itchioro sattuo Apta goda songsaranot padei die oiegun.
66005007	Sebeden the einei singasonanot boji agede sibier den adottun dalor boibuo lologi.
66005008	Dalor boibuo the loinei, seirbuo poran-bola jonture ar sobbis jon borjone Bera-shagolo shawhbuor mujungot salam gori porilag. Tharar prottiek jonor ekkuo ekkuo binie ar dhub-hadi boron gori ekkuo ekkuo sonar hodora agon. Sieni olode sadhu manuschunor bor maganagani.
66005009	Sebeden sigune ekkuo nuo gid geinei hodon, “Haron tore morei phelluon, ar tor lor darai tui amare prottiek bongsottun, hoda- bolattun, manjiortun ar jadottun Itchiorbuo sidu hini annios. Senottei, tui sei dalor boibuo loinei sienor margagun ojoreibartei dorkar.
66005010	Tui amare amar Itchiorbuo sidu amare raja ar dhormo guru baneos, ar ami pittimiganot rajotto goribong.”
66005011	Sebeden mui seinei singasonanor ar poran-bola jonturunor ar borjonnunor seropala onek sorgo-dudtoro sunilung. Tharar songkie olakke dos azaro dos azar ar azar-azar.
66005012	Thara birat ro gori hodon, “Morei pela oiede Bera-shagolo shawhbuoi hemoda, dhonani, gyenan, shoktigan, sorman, mohima ar asirbad pebar upojukto!”
66005013	Sebeden sorgot, pittimit, pittimi tole, sagorot ar sienit begkanit agonde prottiek poran-bolai, hode sunilung, “Singasonanot boji agede sibier ar Bera-shagolo shawhbuor asirbad, sorman, mohima ar hemoda umore-umor ok!”
66005014	Sebeden seirbuo poran-bola jonture holak, “Amen.” Ar umore-umor jeda thaidie sibiere sobbis jon borjone porinei tobona gorilak.
66006001	Mui degilungge, Bera-shagolo shawhbuoi sattuo seal marsiettun ekkuo seal hulinei, seirbuo poran-bola jonturottun ekkuoi deba pherago dogkie gori hor, “Ejo, sawhgi.”
66006002	Mui seinei, sawh, mui ekkuo dhub ghora degilung. Ghorabuor ugure boji agede sibier ekkan dhonu age. Tare ekkuo raj-tuk duon, ar the joi gori-gori joi goribartei jar.
66006003	Ar jokkene di lombor sealluo the hulilo, di lombor poran-bola jonturbuoi hode mui sunilung, “Ejo, sawhgi.”
66006004	Sebeden ekkuo aguno dogkie ranga ghora nigili gelo. Ghorabuor ugure boji agede sibiere songsaranottun Shantigan tuli nejeibartei odhikar die oie, jene manjie morei pela-pheli goron. Tare ekkan dangor horgo duon.
66006005	Ar jokkene tin lombor sealluo the hulilo, tin lombor poran-bola jonturbuoi hode mui sunilung, “Ejo, sawhgi.” Sebeden mui seinei, sawh, ekkuo hala ghora, ar ghorabuor ugure boji agede sibier adot palla ekkuo degilung.
66006006	Sebeden seirbuo poran-bola jonturuno moiddie ekkuo roi edogkie gori hode sunilung, “Ek dhawδ gom ek denariδ obo ar tin dhaw hon-sol ek denari obo. Telan ar angguro roschan borbat no gorsio.”
66006007	Arjokkene ser lombor sealluo the hulilo, ser lombor poran-bola jonturbuoi hode mui sunilung, “Ejo, sawhgi.”
66006008	Sebeden mui seinei, sawh, ekkuo mora-mora ghora degilung. Ghorabuor ugure boji agede sibier nangan olode moronan ar Padalane tar pune-pune jar. Pittimir ser bhage ek bhago ugure tharare hemoda die olo, jene, thara horgoloi, bhadoradtoi, moronandoi, ar pittimir jharbuo jonturuno darai morei phelei paron.
66006009	Ar jokkene pas lombor sealluo the hulilo, palliengo tole aptagun degilung. Itchioro hodaganottei ar shakkigan dori roion hinottei tharare morei phelluon.
66006010	Thara birat ro gori hodon, “Oh pobitro ar soittio Probu, bijier gorinei ar amare lo phelei duonde henagan pittimit agonde sigunore homole ugurei dibe?”
66006011	Sebeden tharare jon bagene ekkan-ekkan dhub pojak die olo. Ar tharare huo olode, ekkena aro hanekkon jireidak, jedogkon song tharar song somarsie sagorsiegunore ar bheilogkunoreo tharar dogkie gori morei pelana songkie puro oi.
66006012	Ar mui seinei jokkene shoi lombor sealluo the hulilo, sawh, ekkan birat bhujol belo. Belan hejor bosta dogkie hala olo ar junan lo dogkie olo.
66006013	Bor boiere dumur gajottun jeirbuo dumur gulo jhagereinei phelei de para, agajottun taragun pittimit porton.
66006014	Sebeden pittimigan dalor boi bodajai para bodajeie. Prottiek moun ar dip jagattun lorsion.
66006015	Pittimir rajagun, dangor manuschun, dhoni manuschun, senapotigunδ, boli manuschun, prottiek sagorsiegun, ar prottiek shadin manuschun gattunot ar moununo siluno sere thara nije pollei thelakkoi.
66006016	Thara moununore ar silunore holak, “Singasonanot bojede sibiettun ar Bera-shagolo shawhbuor dangor rago muottun amare lugei thobartei amare jhaba.
66006017	Haron tar dangor rakkano dangor dinnuo ejchie, honna thori thei paribo?”
66007001	Sienir porendi, seirbuo sorgo-dud pittimir ser hunot thiei agonde mui degilung. Pittimit ok, sagorot ok bah, jei huno gajot ok boier no bebartei thara pittimir seirogan boier dori agon.
66007002	Sebeden aro ekkuo oinnio sorgo-dud jeda Itchiorbuor sealluo loie gori pugendittun udi ette mui degilung. Pittimigan ar sagoran hoti goribartei odhikar die oiede sei seirbuo sorgo-dudtore the birat ro gori holo,
66007003	“Amar Itchiorbuor sagorsiegunore tharar hobalot seal-moor mara oi song pittimiganore, sagoranore bah, gajchunore hoti no gorsio.”
66007004	Seal-moor mara oionde sigunor songkien mui suinniong. Israel jador seal-moor mara oiede beg manuschun olakke ek lakh sosolis azar.
66007005	Judar gojadtun baro azar seal-moor mara oie. Reuben gojadtun baro azar seal-moor mara oie. Gad gojadtun baro azar seal-moor mara oie.
66007006	Asher gojadtun baro azar seal-moor mara oie. Nephtali gojadtun baro azar seal-moor mara oie. Manasi gojadtun baro azar seal-moor mara oie.
66007007	Simeon gojadtun baro azar seal-moor mara oie. Levi gojadtun baro azar seal-moor mara oie. Issachar gojadtun baro azar seal-moor mara oie.
66007008	Zebulun gojadtun baro azar seal-moor mara oie. Joseb gojadtun baro azar seal-moor mara oie. Benjamin gojadtun baro azar seal-moor mara oie.
66007009	Sienir porendi mui seinei, sawh, ogonita manjior jhag mui degilung. Thara beg jadottun, beg bongsottun, beg manjiortun ar beg hoda-bolattun. Thara dhub pojakkoi tal pada duoschie gori, singasonano mujungot ar Bera-shagolo shawhbuor mujungot thiei agon.
66007010	Ar thara birat ro gori hodon, “Muktigan singasonanot bojede amar Itchiorbuor ar Bera-shagolo shawhbuor.”
66007011	Beg sorgo-dudtune singasonanor, borjonnunor, ar seirbuo poran-bola jonturunor seropala thiei thagke singasonano mokkie porinei Itchiorore tobona gorinei hodon,
66007012	“Amen! Bainigan, mohimagan, gyenan, donniobadtan, sormanan, hemodagan, ar shoktigan amar Itchiorbuor umore-umor ok. Amen.”
66007013	Sebeden borjonnunottun ek jon borjone mortun pujor gorilo, “Ei dhub pojak ursie manuschun honna ar huttun ejchuon?”
66007014	Mui tare uttor dilung, “Probu, tui hobor pas.” Sebeden the more holo, “Igun olakke dangor hostortun nigili ejchiegun. Tharar pojakkani Bera-shagolo shawhbuor logandoi dhoinei dhub oie.
66007015	Senottei, Itchiorbuor singasonano mujungot thara agondi ar dine-reide tar mondirbuot tare sebona gorton. Ar singasonanot bojede sibiei tharar moiddie bojotti goribuo.
66007016	Tharattun huno din ped no puribo ar pani saj no goribo. Tharar ugure belo phor no puribo ar tharar gorom no phudibo.
66007017	Haron singasonano moiddie Bera-shagolo shawhbuoi tharare paleibo, ar the tharare jibono uiphudo paniganot nejeibo. Ar Itchiore beg sogo panigani tharar sogkunottun puji dibo.”
66008001	Jokkene sat lombor sealluo the hulilo, sorgot adha ghonta ro so neie olo.
66008002	Itchiorbuor mujungot thieie gori sattuo sorgo-dud mui degilung, ar tharare sattuo begol die olo.
66008003	Sebeden oinnio ekkuo sorgo-dud ekkan sonar dhub-hadi sinnogan dhorsie gori einei pallienganot thieilogi. Singasonano mujungot agede sonar pallienganot beg sadhu manuschunor bor maganagani somot gojeibartei, tare onek dhub-hadi die olo.
66008004	Sorgo-dudtuor adottun dhub-hadi dhumogan ar sadhu manuschunor bor magana-ani Itchiorbuor mujungot udilogoi.
66008005	Sebeden sorgo-dudtuoi dhub-hadi sinnogan loinei pallienganottun siot agun bhoreilo, ar sien pittimit lugimari dilo. Sebeden onek sobdo olo, deba pherag gorilo, jhimilenei ar ekkan bhujol belo.
66008006	Sebeden sattuo sorgo-dude tharar begolun bajeibartei nije-nije jugol olak.
66008007	Polim sorgo-dudtuoi tar begolluo bajeilo. Loloi mijiel gori sil ar agun nigililo, ar sieni pittimit phelei die olo. Gajchun tin bhage ek bhag puri gelak, ar beg eil herani puri gelo.
66008008	Sebeden di lombor sorgo-dudtuoi tar begolluo bajeilo. Birat ekkuo moun puri jadte dogkie gori ekkan jinij sagorot phelei die olo, ar sagoran tin bhage ek bhag lo oi gelo.
66008009	Sagorot thande poran-bolagun tin bhage ek bhag mori gelak, ar tin bhage ek bhag jahaj nosto olo.
66008010	Sebeden tin lombor sorgo-dudtuoi tar begolluo bajeilo. Agajottun ekkuo dangor tara, agun luro dogkie gori jhuri porinei, tin bhage ek bhago soranit ar uiphudot porilo.
66008011	Tarabuor nangan olode aguni-tidie . Tin bhage ek bhag pani tidie oinei, panigan heinei onek manus morsion, haron panigan tidie goreie.
66008012	Sebeden ser lombor sorgo-dudtuoi tar begolluo bajeilo. Belanor, junanor, ar taragunor tin bhage ek bhag bari helak. Senottei, sieni tin bhage ek bhag andhar olo. Dinnuo tin bhage ek bhag phor no olo, sedogkie gori reidtuoio.
66008013	Ar mui seinei sunilungge, ekkuo sorgo-dud agajo moiddie uri-uri birat ro gori hor, “Hobal purok! Hobal purok! Pittimit agonde sigunor hobal puribo, haron bagi agonde tinnuo sorgo-dude tharar begolun bajeibar oion.”
66009001	Sebeden pas lombor sorgo-dudtuoi tar begolluo bajeilo. Ekkuo tara agajottun pittimit porte mui degilung. Sei tarabuore tolanei gattuor chabigan die olo.
66009002	Sei tarabuoi tolanei gattuo hulinei, bor olon-shalottun dhumo nigilede dogkie gori gattuottun dhumo nigililo. Gattuor dhumogandoi belan andhar olo ar boieran ghur olo.
66009003	Sebeden dhumoganottun dan-phiring bar olak. Pittimir di-darchie pukkunor jeannie hemoda age sedogkie hemoda tharare die olo.
66009004	Pittimir herani bah je huno eil jinij bah je huno gaj hoti no goribartei tharare ugum die olo. Itchioro seal-moor jei manuschunor tharar hobalot nei bana sigunore hoti goribartei tharare ugum die oie.
66009005	Manus morei pheleibartei tharare odhikar die no oi, hintu tharare pas mas thoschie lageibartei odhikar die oie. Di-darchie puge hamallie jedogkie gori shuluoi, tharar thoschiegan sedogkie obo.
66009006	Sei dinunot manjie moribar sebak hintu mori no paribak. Thara moribartei sele, moranagan tharattun dhei jebo.
66009007	Dan-phiringun degte judduo goribartei jugol oie ghora dogkie. Tharar siriegunot sonar raj-tuk agon, ar tharar muoni olode manjior muo dogkie.
66009008	Tharar milier sulo dogkie sul age, ar tharar dadtun olakke singhor dado dogkie.
66009009	Ar tharar luor buk patti dogkie buk patti age. Tharar duoganir sobdogun olakke rodtani onek ghoraloi judduot jadte sobdo dogkie.
66009010	Tharar di-darchie pugor dogkie leis age, ar tharar leischanit bis age. Tharar hemodagan olode manjiore pas mas hoti goribartei.
66009011	Tharattun ekkuo raja age. Sibie olode tolanei gattuot sorgo-dud. Tar nangan Hebru hodadi Abbadon, ar Grik hodadi olode Apollyon .
66009012	Shawh, polim hobal puronan thum olo, sei porendi dien hobal purona ebo.
66009013	Sebeden shoi lombor sorgo-dudtuoi tar begolluo bajeilo. Itchioro mujungo sonar pallienganor seirbuo singottun ekkuo ro mui sunilung.
66009014	Sei robuoi begol dhorsie shoi lombor sorgo-dudtuore hor, “Euphrates bor soraganot bannie agonde seirbuo sorgo-dudtunore iri de.”
66009015	Sebeden ghontabuottei, dinnuottei, maschuottei, ar bojorbuottei bana oiede seirbuo sorgo-dud iri die olo, jene thara tin bhage ek bhag manei morei pelan.
66009016	Mui tharar songkien sunilungge, ghora-bola soinnio olakke huri kuti jon.
66009017	Ar edogkie gori mui aziliet ghora degilung. Ghoraguno ugure boji agonde sigunor aguno dogkie ranga rongor, sopsoppie nilo rongo dogkie, ar gondrogo dogkie olottie rongor buk-patti age. Ghoragunor siriegun olakke singhor sirie dogkie, ar sigunor muottun agun, dhumo ar gondrog nigillie.
66009018	Sei tinan durbhigkoloi tharar muonittun bar oie aguno darai, dhumo ar gondrogo darai tin bhage ek bhag manei morei phelluon.
66009019	Haron tharar hemodagan olode tharar muonit ar leischanit. Tharar leischani olode sabo dogkie sirie-bola ar sieniloi manjiore hoti goron.
66009020	Hintu durbhigkoganie morei no pelaidie manus bagi roionde sigune tharar ador hamanittun monani no phiran. Thara bhud, sonar, rubuor, hajor, silor, ar gajor mukti jienie no dege, no sune, ar adi jei no pare sieni thara tobona bondo no goron.
66009021	Tharar hun goranagani, salan die di goranagani, shanda hamani bah sur goranagani sombonde tharar monani no phiran.
66010001	Sebeden ekkuo bolimondo sorgo-dud sorgottun nigilinei lami ette mui degilung. The megsag ursie ar tar siriebuot ekkan ranjoni age. Tar muon belano dogkie ar tar thengani aguno thomor dogkie.
66010002	Tar adot ekkuo sigon dalor boi hullie gori age. Tar den thengandoi sagorot hus dibo ar bang thengandoi hubo ugure hus dibo.
66010003	Singho gujuronde dogkie gori the birat ro gori hobo. The ro gorsieo sattuo deba pherage, pherag goribak.
66010004	Sattuo deba pherage, pherag gorsiede bokkene mui begibar oiong. Hintu agajottun ekkuo roi more hode mui sunibung, “Sattuo deba pherage, pherag gorinei hoionde sieni seab mari tho, no begis.”
66010005	Sebeden sagorot ar hubo ugure thieie gori degkuongge sorgo-dudtuoi tar adtani agajot abok goribo.
66010006	Jibe sorgo ar sienit agede sieni, pittimi ar sienot agede sieni, sagor ar sienit agede sieni begkani baneie ar umore-umor baji thai, sibiere dhorinei the sobot heinei, diri no obo ar bibi the hobo.
66010007	Hintu sat bombor sorgo-dudtuoi tar begobbuo bajeibode dinnunot, tar sagorsie munigunore janei dede doge, Itchioro oghur ghubonan pureibo.
66010008	hoiede robuoi more hode aro sunibung, “Ja, sagorot ar hubo ugure thiei agede sorgo-dudtor adot hubo gori agede sigon dabor boibuo bogoi.”
66010009	Senottei mui jeinei sorgo-dudtuore hobunggoi, “More sigon dabor boibuo de.” The more hobo, “Loinei ha. Iene tor pedtuo tidie goreibo, hintu ien tor muonot modhu dogkie midie phudibo.”
66010010	Sebeden sigon dabor boibuo sorgo-dudtuor adottun mui boinei hebung. Ien mor muonot modhu dogkie midie phudibo, hintu mui haanar porendi mor pedtuo tidie obo.
66010011	Aro the more hobo, “Tui onek manjior sombonde, jador sombonde, nanan hoda-bobar sombonde ar rajar sombonde muni dogkie gori hoda ho poribo.”
66011001	Sebeden more ekkuo mabibar budigo dogkie hagara duon. Ar sorgo-dudtuoi udinei hobo, “Uth, Itchioro mondirbuo ar pabbiengan mabpoi. Siot tobona goronde sigun gondoi.
66011002	Hintu mondirbuo barendi udonan Be-jadtunore die oie hinottei no mabis. Thara pobitro sohoranbiabis mas uribak.
66011003	Mor di jon shakkigunore mui hemoda dim. Thara bostar habor urinei, baro sho heit din muni dogkie gori hoda hobak.”
66011004	Sigun obakke pittimir Itchiorbuor mujungot thieie dibie serag-dani ar dibie obiv gaj.
66011005	Huno jone judi tharare hoti goribar san, tharar muonittun agun nigibinei tharar sottrugun morei peban. Je tharare hoti goribar sai, sibie edogkie gori mora poribo.
66011006	Thara muni dogkie gori hoda honde dinnuot jhor no de para, agaschan bondo gori paribar tharar hemoda age. Panigan bo banei paribar ar songsaran badoradtoi jedog bar mone hoi sedog bar maribar hemoda age.
66011007	Jokkene tharar shakkigan thum goribak, sokkene tobanei gattuottun nigili ebode jonturbuoi thararloi judduo goribogi, tharare jidinei morei pheleibogi.
66011008	Tharar mora heyegani bor sohorano podot pori thebo. Sei sohoranor aptar pokkedi nangan olode Sodom ar Egypt, sienot amar Probure Krosot duon.
66011009	Sebeden nanan manjiortun, bongsottun, hoda-bolattun, ar jadottun manjie tharar mora heyegani share-tin din degibak. Tharar heyegani sidie shalot garebartei no dibag.
66011010	Pittimit theiegune tharar ugure hujhi obak, phorti goribak ar ek jone oinnio jonore dan padei die di goribak. Haron sei di jon munie pittimir manuschunore hosto lageion.
66011011	Share-tin dino porendi Itchiorbuottun jibono nijeschan tharar iot somilo. Thara thieilak ar tharare jigune degkuon shanggadik dorelak.
66011012	Ar sorgottun birat ro gori tharare hode sunilak, “Idu uduogi.” Sebeden thara ekkuo megsagot gori sorgot udilakkoi ar tharar sottrugune tharare sei thelak.
66011013	Thik sei somoiot ekkan birat bhujol belo, ar dos bhage ek bhag sohoran bhangi porilo. Bhujolanot sat azar manus morilak, ar bagi manuschune dorenei sorgo Itchiorbuore baini gorilak.
66011014	Di lombor hobal-puronagan bidi gelo, sawh, tin lombor hobal-puronagan jhadi gori ejer.
66011015	Sebeden sat lombor sorgo-dudtuoi tar begolluo bajeilo. Sorgot birat ro olo ar thara hodon, “Ei songsaro rejjiogani amar Probur ar tar Kristor olo ar the sieni umore-umor sason goribo.”
66011016	Itchiorbuor mujungot tharar singasonanit boji agonde sobbis jon borjone bukpari porinei Itchiorbuore tobona gorilak.
66011017	Thara hodon, “Oh begottun hemoda-bola Probu Itchior, ami tore donniobad dir. Tui olede ikkieio agos, agottun duri ele, ar porendio thebe. Haron tui tor moha hemodagan loinei sason gorsios.
66011018	Jador manuschun rak oion ar tor rakkan lungilogi. Moragun bijier goribar ar tui tor sagorsie munigunore, sadhu manuschunore, ar sigon-dangor jigune tor nangan dhorande sigunore poriskari dibe, ar jigune songsaran nas gorton sigunore tui nas goribede somoien lungilogi.”
66011019	Sebeden Itchiorbuor mondirbuo sorgot hulo olo. Ar tar sukti gorsie sundukkuo tar mondirbuot dega gelo. Jhimilelo, bomeilo, deba pherag gorilo, bhujol belo, ar shanggadik sil pheleilo.
66012001	Sorgot ekkan dangor sinno dega dilo. Belan urinei, sanan hus dinei, tar siriebuot barobuo thara pinnie gori ekkuo milie dega dilo.
66012002	The pedoli hinottei, guro onapedpiriei arpuo phudode ped piriei gujhi-gujhi haner.
66012003	Aro ekkan sinno sorgot dega dilo. Sawh, aguno dogkie ranga ekkuo birat dragon dega gelo. Tar sattuo sirie, doschuo sing ar sattuo siriet sattuo raj-tuk agon.
66012004	Tar leischandoi agajottun tin bhage ek bhag thara pittimit phelei dilo. Gurobuo oboio gurobuore more phelei dibartei, puo phudeibar oiede miliebuor mujungot dragonnuoi thieilo.
66012005	Miliebuoi ekkuo morod puo phudelo. Sibiei beg jadtun luor ludigkoi sason goribartei oie. Miliebuor puobuore Itchioro ar tar singasonano sidu tuli neja oie.
66012006	Sebeden miliebuoi jonosunnio dhei gelogoi, jiot Itchiore tartei ekkan jaga jugolei die, jene siot tare ek azar di sho heit din haban.
66012007	Sorgot ekkan judduo bajilo. Michael ar tar sorgo-dudtune dragonnuoloi judduo gorilak. Dragonnuo ar tar dudtuneio thararloi judduo gorilak.
66012008	Hintu dragonnuo ar tar dudtune no jinilak. Senottei, sorgot tharattei jaga nei ar.
66012009	Sebeden sei birat dragonnuore sorgottun nigilei die olo. The olode purona amolor sabpuo, thar nangan olode Diabolaδ ar Soitan. The goda songsaro manuschunore thogai. Tare ar tar dudtun pittimit phelei die oie.
66012010	Sebeden sorgot ekkuo birat roi hode mui sunilung, “Amar bheilogkunore amar Itchiorbuor mujungot reide-dine duj bajei dede sibiere phelei die oie hinottei, ikkie muktigan, shoktigan, ar amar Itchiorbuor rejjiogan, ar tar Kristor hemodagan lungilogi.
66012011	Bera-shagolo shawhbuor logano darai ar tharar shakkiganor hodar darai tare jittuon. Moron song tharar poranani thara doye no goron.
66012012	Oh sorgogani ar sorgot theiegun, senottei, hujhi awh. Diabolaδ birat rakkoi tomar idu lami ejchie hinottei, pittimit ar sagorot theiegunottei hobal poribo. Haron Diabolaδ hobor pai jei, tar ekka gori somoi age.”
66012013	Dragonnuoi jokkene degilode jei, tare pittimit phelei die olo, morod puo phudeiede miliebuore the uttiesar gorilo.
66012014	Hintu miliebuore dien bor dhoba-chilor duo die olo, jene the jonosunnio jagat uri jenei tar jaganot jai para. Sidu tare sabpuor mujungottun, somoi dui somoi ar adha somoi lobiot goribak.
66012015	Sebeden sabpuoi tar muonottun miliebuor pijendi pani ban dogkie gori pani ogoli dilo, jene miliebuore the pani bane bajei ni pare.
66012016	Hintu pittimigane miliebuore sahajjio gorilo. Pittimigane tar muon hulinei dragonnuoi ogoli dede pani banan gililo.
66012017	Sebeden dragonnuoi miliebuor ugure shanggadik rak olo. Dragonnuoi miliebuor bagi bongsogundoi judduo goribartei gelo, jigune Itchioro ugumani manon ar Jisu Kristor sombonde shakki duon.
66013001	Mui sagoro parot dullie-sorot thiei agong. Sagorottun ekkuo jontur nigilode mui degilung. Sibier sattuo sirie ar doschuo sing agon. Doschuo singot doschuo raj-tuk agon ar prottiek siriet Itchiorore sorjeie nang lega age.
66013002	Mui degkuongge jonturbuo olode hokkie-bagho dogkie. Sibier thengani olode bhalugo thengo dogkie, tar muon olode singhor mu dogkie. Dragonnuoi tare tar hemodagan, tar singasonan, ar birat odhikar dilo.
66013003	mui degilungge tar siriegunottun ekkuo sirie morei phellie gobha dogkie. Tar moronor gobhagan gom oinei, goda songsaro manuschune amok olak ar jonturbuor pune-pune gelak.
66013004	Senottei, jonturbuore odhikar dede dragonnuore manuschune tobona gorilak. Ar thara jonturbuoreio tobona gorinei holak, “Jonturbuo dogkie honna age? Honna tare judduo dori paribo?”
66013005	Jonturbuore bor hoda hobartei, ar sorjeibartei ekkan mu die olo. Ar tare bialis mas ek sottie goribartei odhikar die olo.
66013006	SebedenjonturbuoiItchiorbuore sorjeibartei tar muon hulilo. The Itchioro nangan, tar tambulan ar sorgot thande sigunore sorjeilo.
66013007	Sadhu manuschundoi judduo gorinei tharare jidibartei tare odhikar die olo. Ar beg bongso ugure, hoda-bolaguno ugure ar jadtuno ugure tare odhikar die olo.
66013008	Jigunor nangani Bera-shagolo shawhbuor Jibono Boibuot lega nei, pittimit theie sigune begkune jonturbuore tobona goribak. Bera-shagolo shawhbuo songsar sristittun duri morei pela oie.
66013009	Jar han age the sunok.
66013010	Je banidajit nejai, the banidajit jok. Je horgoloi morei pelai, tare horgoloi morei pela obo. Iot sadhu manuschune dhorjio ar bischias tha poribo.
66013011	Sebeden mui aro ekkuo jontur pittimittun nigili ette degilung. Sibier bera-shagolo shawh dogkie dibie sing agon ar jonturbuoi dragonnuo dogkie gori hoda hoi.
66013012	Polim jonturbuor mujungot the beg odhikarani hamot lagai. Polim jonturbuore jiber morono ghobagan gom oie, sibiere the pittimi ar pittimit thande sigunore tobona gora bajei de.
66013013	The dangor-dangor sinno ham gore. Manjior sog dega agajottun pittimit agun lamei ana bajei dipare.
66013014	Polim jonturbuor mujungot goribartei die oiede sinnoganiloi pittimit thande sigunore the thogai. Horgoloi ghoba oinei baschiede polim jonturbuor subhi banebartei pittimit thande sigunore the hoi.
66013015	Jonturbuor subhibuore nijes pheleibar dibartei tare odhikar die olo jene, jonturbuor subhibuoi hodaio hoi pare ar jonturbuor subhibuore jedog jone tobona no goron, sigunore morei pela bajei de para.
66013016	Sigon-dangor, gorib-thagoie, shadin ar banidaji the begkunore tharar den adot bah hobalot marga lo bajei dilo.
66013017	Jar marga age bah jonturbuor nangan age bah jonturbuor nangano lomborbuo age siguno bade huno jone beja-hine no goron para gorilo.
66013018	Iot gyenan age, je buji pare the jonturbuor lomborbuo ijeb gorog. Haron ibie olode manjior lombor ar tar lomborbuo olode shoi sho shoishoittio.
66014001	Sebeden, mui seinei, ar sawh, Zaion Mounnuot ekkuo Bera-shagolo shawh thieie gori mui degilung. Tar loge ek lakh sosolis azar manus tar Babor nangan tharar huobalanit legkie gori thiei agon.
66014002	Sebeden, agajottun mui ekkuo ro sunilung ar sei robuo pani gujurede ar bor deba pherago dogkie. Ar bina bajeiegune tharar binagun bazadonde mui sunilung.
66014003	Singasonano mujungot, seirbuo poran-bola jonturuno mujungot, ar borjonnuno mujungot thara ekkuo nuo gido dogkie gelak. Pittimittun hini lo oie ek lakh sosolis azar manuschunor bade huno jone sei gidtuo shigi no paron.
66014004	Sigun olakke milieloi bodnam no peiegun. Thara olakke sodi manus. Sigune Bera-shagolo shawhbuore the jidu jedosat pune-pune jan. Thara Itchiorbuor ar Bera-shagolo shawhbuor polim pholun bili, manjior moiddiettun tharare hini lo oie.
66014005	Tharar muonit gal madana nei, haron Itchiorbuor singasonano mujungot thara olakke duj sara.
66014006	Sebeden mui aro ekkuo sorgo-dud agajo moiddie urte degilung. Pittimit theiegunore prottiek jadore, bongsore, hoda-bolare, ar manjiore prosar gori dibartei tartun ekkan ononto halor gom hobor age.
66014007	The birat ro gori hor, “Tar bijiero somoibuo lungiegi hinottei, Itchiorbuore doreo ar baini gorsio, je sorgogan, pittimigan, sagoran, ar uiphudtan baneie tare tobona goro.”
66014008	Aro ekkuo sorgo-dude tar pune-pune jeinei holo, “Jhuri porsie! Bor sohor Babylonan jhuri porsie! Haron tar beschie gorsie rakkano modtan the beg jadtunore habeie.”
66014009	Sebeden tin lombor sorgo-dudtuoi tharar pune-pune jeinei birat ro gori hor, “Je jonturbuore ar tar subhibuore tobona gore, tar margagan tar hobalot loi bah tar adot loi,
66014010	The nijeio Itchioro rago modtan hebo, jien tar rage boron gori golojchuot bhori die. Pobitro sorgo-dudtuno mujungot ar Bera-shagolo shawhbuor mujungot tare agundoi ar gondrogkoi hosto laga obo.
66014011	Hosto lagana dhumogan umore-umor ujonnie udibogoi. Jonturbuore ar tar subhibuo tobona goriegunor, ar je tar nangano margagan loi sigunor reide-dine jiren no thebo.”
66014012	Iot sadhu manuschunor dhorjiogan, jigune Itchioro ugumani manon ar Jisure bischias gori solon.
66014013	Sebeden agajottun more ekkuo roi hode mui sunilung, “Leg, ‘jigun ikkiettun duri Probuiot moron sigun hoballie.’ ” Aptabuoi holo, “Oi, jene thara, tharar hamanittun jiren ar tharar hamanie tharar pune-pune jebo.”
66014014	Ar mui seinei, sawh, ekkan dhub megsag degilung. Megsagkuo ugure Munischioro Puobuo dogkie ek jon boji age, jar siriebuot ekkuo sonar raj-tuk age, ar tar adot ekkan dhar shari age.
66014015	Ar aro ekkuo sorgo-dud mondirbuottun nigili einei, megsagkuor ugure boji agede sibiere birat ro gori hor, “Sharigandoi haba dhor. Haron Pittimir hedtan pakkie, tor habibar okto ejchie.”
66014016	Sebeden megsagkuo ugure boji agede sibiei tar sharigan pittimit bajelo, ar pittimigan the dieilo.
66014017	Sebeden aro ekkuo sorgo-dud sorgo mondirbuottun nigili elo. Tareo ekkan dhar shari age.
66014018	Ar aro ekkuo sorgo-dud pallienganottun nigili elo. Tar aguno ugure hemoda age, ar the dhar shari-bolabuore birat ro gori hor, “Tor dhar sharigandoi pittimir angguro ludi jaburun thubo, haron anggurun puro gori pakkuon.”
66014019	Sebeden sorgo-dudtuoi tar sharigan pittimit bajeilo, ar pittimir angguro ludigani thubeinei, Itchioro rago angguro bor ghani-holanot phelei dilo.
66014020	Sohorano barendi ghani-holan thenggoi urilakkoi. Ghani-holanottun lo nigilinei ghoragunor jing song gobhin oinei, perai tin shot kilomiter nal adi gelo.
66015001	Sebeden sorgot mui aro ekkan dangor oborug sinno degilung. Sien olode, sattuo sorgo-dud sattan sejo badorat somot. Haron sienit Itchioro rakkan puro oi.
66015002	Mui ekkan phudigor sagoro dogkie jinij agundoi mijiel-hojal gori degilung. Jigune jonturbuo ugure, tar subhibuor ugure, tar margagano ugure, ar tar nangano lomborbuo ugure jittuon, sigune Itchioro bina dhorsie gori phudigo sagoranot thiei agon.
66015003	Thara Itchioro sagorsie Mosir gan, ar Bera-shagolo shawhbuor gan gadon. Thara gidodi hodon, “Oh Sorbo-Shoktiman Probu Itchior, tor hamani olode dangor ar oborug. Oh sadhu manuschunor Rajabuo, tor podtani uju ar soittio.
66015004	Oh Probu, tore no doreie ar baini no gorsie honna age? Haron tui ekmattro pobitrobuo. Tor dhormitto hamani dega jeie hinottei, beg jadtune einei tor mujungot tobona goribak.”
66015005	Suno, ienir porendi mui seinei, shakkigano terpalo-haborano mondirbuo hulo gori mui degilung.
66015006	Mondirbuottun sattuo sorgo-dud nigili elak. Tharar sattan dhurbhikko age. Thara jhimid-jhimid jolede pado habor ursie, ar tharar bugkun sonar pattoi bereie.
66015007	Seirbuo poran-bola jonturottun ekkuoi sattuo sorgo-dudtore sattuo sonar hodora dilo. Umore-umor jeda Itchiorbuor rakkan sigunot boron gori age.
66015008	Itchioro mohimaganottun ar tar hemodaganottun mondirbuo dhumoloi boron olo. Sattuo sorgo-dudtor sattan dhurbhikko no puroi song huno jone mondirbuot somi no parilak.
66016001	Sebeden sattuo sorgo-dudtore mondirbuottun birat ro gori hode mui sunilung, “Jo, pittimit Itchioro sattuo rago hodora dali duogoi.”
66016002	Sebedenpolim sorgo-dudtuoi jeinei tar hodorabuo pittimit dali dilogoi. Jonturbuo marga agede sigunor ar jonturbuor subhibuore tobona gorsionde sigunor pirie gorede ar ghin gore para ereie gha olo.
66016003	Sebeden di lombor sorgo-dudtuoi tar hodorabuo sagorot dali dilogoi. Sagoran mora manjior lo dogkie lo olo, ar sagoranot prottiek poran-bolagun mori gelak.
66016004	Sebeden tin lombor sorgo-dudtuoi tar hodorabuo sorat ar uiphudot dali dinei, panigani lo olo.
66016005	Ar panir sorgo-dudtuoi hode mui sunilung, “Oh Probu, tui dharmig hinottei, tui ei jinijchani bijier gorilie. Tui olede ikkieio agos, ageio elo, ar tui porendio thebe.
66016006	Haron thara sadhu manuschunor ar munigunor lo phelei duon hinottei, tui tharare lo hebartei dile haron ien thara pana lak.”
66016007	Sebeden pallienganottun aro ekkuo roi hode mui sunilung, “Sorbo-Shoktiman Probu Itchior, oi, tor bijierani soittio ar dharmig.”
66016008	Seir lombor sorgo-dudtuoi tar hodorabuo belano ugure dali dilo. Manjiore agundoi shegibartei belanore odhikar die olo.
66016009	Manuschunore birat gorommoi shega olo. Sebeden ei dhurbhikkogani ugure hemoda agede Itchiorbuor nangan manuschune sorjeilak. Itchiorbuore baini goribartei tharar monani no phireilak.
66016010	Pas lombor sorgo-dudtuoi tar hodorabuo jonturbuor singasonano ugure dali dilo. Tar rejjiogan andhar olo, ar manuschune hosto peinei jil hamorton.
66016011	Hostoi ar ereie ghaganittei sorgo Itchiorore thara sorjeilak. Tharar hamani sombonde mon no phireilak.
66016012	Sebeden shoi lombor sorgo-dudtuoi tar hodorabuo bor sora Euphrates ugure dali dilo. Pugettun rajagun ebartei pod obartei soragano panigani shugei gelo.
66016013	Dragonnuor muottun, jonturbuor muottun, ar nogoli munibuor muottun bengo dogkie tinnuo hajorchie apta nigili ette mui degilung.
66016014	Sigun olakke bhudo apta hinottei, sinno degan. Sorbo-shoktiman Itchioro dangor dinnuor judduoganot pittimir rajagun ar goda songsaro rajagun thubeibartei, sigune tharar sidu jan.
66016015	“Sawh, mui suro dogkie gori ejongor. Je uijkare thai, ar habor uri thai the hoballie, anole, the uttie langda bereibo ar manjie tar lajchan degibak”
66016016	Hebru hodadi Armageddon honde jaganot sigune tharare thubeibak.
66016017	Sebeden sat lombor sorgo-dudtuoi tar hodorabuo boierot dali dilo. Sorgo mondirbuor singasonanottun ekkuo birat ro nigilinei hor, “Ien gora oie.”
66016018	Bomani, deba pherag ar jhimileni olo. Ekkan edogkie dangor bhujol belo, jien pittimit manei agonde siottun duri sedogkie shanggadik ar dangor bhujol no bai.
66016019	Sebeden bor sohoran tin bhag olo ar jadtunor sohorani pori gelo. Dangor Babylon sohoranore Itchioro egahora rakkano modo golojchuo dibartei Itchioro mujungot idot tulo olo.
66016020	Sebeden prottiek dippun uri polakkoi, ar mounun suph pa no gelo.
66016021	Agajottun dangor sil manjior ugure porilag. Ekkuo sil perai ek talenδ Sil porana dhurbhikkoganottei, manjie Itchiorore sorjeilak haron dhurbhikkogan shanggadik dangor elo.
66017001	Sebeden sattuo sorgo-dudtunottun ekkuoi, jiber sattuo hodora agon sibiei mor idu einei more hologi, “Ai, onek pani ugure boji thaidie dangor beschie miliebuor bijieran mui tore degang.
66017002	Tarloi songsaro rajagune shanda gorsion, ar pittimit theiegunore tar beschie modtandoi mattol goreie.”
66017003	Sebeden the more aptadi jonosunnio jagat nejeilo. Ekkuo miliei ranga jonturo ugure boji agede mui degilung. Sei jonturbuor sattuo sirie ar doschuo sing agon, ar tar ugure boron gori sorjeie nang age.
66017004	Miliebuoi halisuri ar ranga habor uri age ar sona, moillioban pattor, ar mukto pini age. Tar adot ekkuo sonar goloj age, ar siot tar beschie gorsie beg ghin gore paragani ar hajorani boron gori age.
66017005	Tar huobalanot ekkan nang lega age: OGHUR GHUR GUBON, DANGOR BABYLON SOHOR, BESCHIE MILIEGUNOR AR SONGSARO GHIN GORE PARA SIENIR MABUO.
66017006	Miliebuore mui seinei, the sadhu manuschunor logani ar Jisur shakkigunor logani heinei mattol oie. Mui tare deginei, mui shanggadik amok oiong.
66017007	Hintu sorgo-dudtuoi more holo, “Hittei tui amok ole? Sattuo sirie ar doschuo sing-bola jonturbuoi miliebuore nejaidie sibier sombonde ar miliebuor sombonde oghur ghur gubonan mui tore hoi dim.
66017008	Jei jonturbuo tui degkuos, sibie agendi elo, hintu ikkie nei. Sibiei tolanei gattuottun udi einei nosto obo. Songsaro manuschune, jigunor nangani songsar sristi oiede lokkene Jibono Boibuot lega no oi, sigune jei jonturbuo agendi elo, hintu ikkie nei, ar tobuio age, sibiere deginei amok obak.
66017009	“Gyeni monane bujede sien olode ien, sattuo sirie olode sattuo moun, jiot miliebuoi boje.
66017010	Tharaio olakke sattuo raja. Paschuo raja jhuri porsion. Ikkie ekkuo raja age, ar aro ekkuo ebar age. Jokkene the ebo, the hanekkon tha poribo.
66017011	Jei jonturbuo agendi elo, hintu ikkie nei, the nijeio olode attio lomborbuo. The sattuo rajartun ek jon ar nosto obartei jebo.
66017012	“Tui degkuoschie doschuo sing olakke doschuo raja. Thara rejjio no pan hintu tobuio, jonturbuor loge ek ghonta rajar odhikar pebak.
66017013	Sei sattuo rajai ek mon oinei, tharar hemodani ar odhikarani jonturbuore dibag.
66017014	Thara Bera-shagolo shawhbuore judduo doribak. Bera-shagolo shawhbuoi tharare jidibo, haron the olode probugunor Probu ar rajagunor Raja. Tar loge thebakke sigunore bei loie ar bischias-joggio hobak.”
66017015	Sebeden sorgo-dudtuoi more holo, “Beschie miliebuoi bojede panigani tui degkuoschie sieni olode, manuschun, manjior jhagkun,jadtun, arhoda-bolagun.
66017016	Jonturbuor doschuo sing tui degkuoschie sigune beschie miliebuore hinsie goribak ar tare phelei jebak. Thara miliebuore langda goreinei tar eragani hebak. Sebeden tare agunot puri pheleibak.
66017017	Haron Itchiore tar uddischuogan pureibartei tharar ontoranit bhorei die. Itchioro hodagan puron no oi song thara ek mon oinei tharar rejjiogan jonturbuore duon para.
66017018	Ar tui degkuoschie miliebuo olode songsaro rajagunore sason gorede dangor sohoran.”
66018001	Sienir porendi, aro ekkuo sorgo-dud sorgottun lami ette degilung. Tar birat odhikar age, ar tar mohimagane pittimigan phor goreie.
66018002	The thajei birat ro gori hor, “Porilo, dangor Babylon sohoran porilo! The hajorchie apta thebar jaga, beg prettunor jiel-hana, ar beg hajor ar bis degkie peikkunor pingjuro olo.
66018003	Haron beg jadtune tar beschie rago modtan heion ar songsaro rajagune tarloi shanda gorsion. Songsaro bebarigune tar alajhala dhonaniloi thagoie oion.”
66018004	Aro ekkuo roi sorgottun hode mui sunilung, “Mor manuschun, tar siottun nigili ejo, anole, tumi tar pabpan bhag peba ar tar dhurbhikkogan peba.
66018005	Haron tar pabpan sorgot lungiegoi, ar Itchiore tar be-dharmig hamani monottullie.
66018006	Tomarethejedogkie gorsie tumio tare sedogkie goro. Tar hamani onusare tare dunuo gori sujo, mijei dede golojchuot tartei tumi dunuo gori mijei duo.
66018007	The jedogkie gori tare the baini gorsie ar thagoiet roie, thik sedogkie gori tumi tare hosto lago ar monot dug duo. Haron the tar monot hoi, ‘Mui rani dogkie gori bojim, mui rani-milie noi ar mui mono dug degidung noi.’
66018008	Senottei, tar dhurbhikkogan ekko dine tar ugure ebo: moronan ebo, mono dug obo, ar bhadorad puribo. Tare bijier goribode Probu Itchiorbuo shokti sali hinottei tare agundoi puro gori puri pela obo.
66018009	“Tare puri phellie udibode dhumogan degilie tarloi shanda gorsionde ar thagoiet roionde songsaro rajagune gujhi-gujhi ar gujuri-gujuri hanibak.
66018010	Tar jontronagano dore ek durottun thara hobak, ‘Oh Babylon dangor sohoran! Oh Babylon shokti sali sohoran! Ek somare tor sastigan elo.’
66018011	“Songsaro bebarigune tartei gujhi-gujhi ar gujuri-gujuri hanibak ar mono dug goribak, haron tharar malani huno jone hinie nei ar.
66018012	Tharar malani olode sona, rubuo, mollioban pattor ar muktuo, hoji pado habor, halisuri habor, rejomo habor, ar ranga habor. Nanan dhoronor tumbas gaj, nanan dhoronor edo-dadtoi baneie jinij, nanan dhoronor dami gajchoi baneie jinij, haj, luo, ar marpel.
66018013	Ar tharar malani olode dalcini, aghor, tumbas tel, dhub-hadi, mod, ar tel, moiddie guri, gom; mos-goru ar bera-shagol, ghora ar rod; manjior heye ar apta.
66018014	“Tor porane magkie pholun tortun gelakkoi. Dhoni jinijchani ar mohima jinijchani tortun gelakkoi. Sieni shobai pa no jebo ar.
66018015	Ei jinijchanir bebarigun, jigune tar darai thagoie oion, sigune tar jontronagano dore ek durottun thieinei hanibak ar mono dug goribak.
66018016	Thara hobak, ‘Oh sei dangor sohoran hoji pado habor, halisuri habor, ranga habor ursie, ar sona pinniei, mollioban pattorloi ar muktuoloi saschie.
66018017	Haron sedogkie dangor dhonani ek somare boij olo.’ Prottiek jahajor girojchun, jahajot gori jeiegun, jahajor manuschun, ar sagorot bebar goriegun ek durot thiei agon.
66018018	The angode dhumo deginei thara holak, ‘Huno sohor tar sedog dangor nei?’
66018019	Tharar mada ugure dhullie shidi dinei hani-hani ar gujhi-gujhi hani-hani thara hodon, ‘Oh dangor sohoran, oh dangor sohoran, sagorot jahaj agede sieni tor dhonanir darai thagoie oie. Ek somare tui boij gele.’
66018020	“Oh sorgogan, Oh pobitro apostolun ar munigun, Itchiore tomar henagan tar ugure ugurei die hinottei tar sombonde hujhi awh.”
66018021	Sebeden ekkuo shoktisali sorgo-dude ekkuo birat ghani-holor silo dogkie gori sil loinei sagorot lugimari dinei holo, “Jure dangor Babylon sohoranore phelei die obo, artare deganojebo ar.
66018022	Baiddio jontro bajeiegunor sobdo, bina bajeiegunor sobdo, bashi bajeiegunor sobdo, ar begol bajeiegunor sobdo tor iot suno no jebo ar. Huno bed-ham gorier bedo ham tor iot pa no jebo ar. Ghani-holor silo ro tor iot suno no jebo ar.
66018023	Tor iot lembo phor no jolibo ar. Nuo-jameior ro ar nuo buor ro tor iot suno no jebo ar. Haron tor bebarigun songsarot dangor manus elak, ar tor jadur darai beg jadtun thogeios.
66018024	Munigunor, sadhu manuschunor ar pittimit hun gorsionde sigunor logani tar siot pa oie.”
66019001	Sienir porendi, sorgot jhag-jhag manjior ro mui sunilung. Thara hodon, “Halleluiah! Muktigan, mohimagan, sormanan, ar hemodagan amar Itchiorbuor.
66019002	Tar bijieran soittio ar dharmig hinottei, songsaran borbat phelliede sei dangor beschie miliebuore sasti die. Itchiorbuoi tar ugure hena ugursie, haron the tar sagorunore lo jhore die.”
66019003	Thara aro holak, “Halleluiah! Tar dhumogan umore-umor udibogoi.”
66019004	Sebeden sobbis jon borjone ar seirbuo jeda jonture singasonanot boji agede Itchiorbuore salam gori porinei tobona gorilak. Thara hodon, “Amen! Halleluiah!”
66019005	Sebeden singasonanottun ekkuo ro einei holo, “Tumi tar beg sagorsiegun, ar sigon-dangor tare dorode sigun, Amar Itchiorbuore baini goro.”
66019006	Mui suinniongge olode jhag-jhag manjior ro, pani shojani sobdo dogkie, ar bor deba pherago dogkie. Robuoi hor, “Probu amar Itchiorbuo je Sorbo Shoktiman the sason gorer hinottei, halleluiah!
66019007	Hoji oinei utchob gori, ar tare ami mohima gori. Haron Bera-shagolo shawhbuor melagan edchie ar tar mogkuo the nije jugol olo.”
66019008	Ar tare hoji pado habor uribartei die olo, sien poriskar ar shop-shoppie. Haron hujhi pado haboran olode sadhu manuschunor dharmig hamani.
66019009	Sebeden sorgo-dudtuoi more holo, “Leg: ‘Bera-shagolo shawhbuor melat bellie haanabuot jare daga oie thara hoballie.’ ” Ar the more holo, “Ieni olode Itchioro soittio hoda.”
66019010	Sebedenmui taretobona goribartei tar thengot salam gori porilung. Hintu the more holo, “Seis, tui more sedogkie no goris. Muio tor ar Jisure shakki duonde tor bheiunor somarsie sagorsie. Itchiorbuore tobona gor. Haron Jisur shakkigan olode muni dogkie gori hoda hona aptabuo.”
66019011	Sorgogan hullie gori mui deginei ekkuo dhub ghora degilung. Ghorabuor ugure boji agede sibier nangan olode Bischias-joggiobuo ar Soittiobuo. Dharmig gori the bijier gore ar judduo gore.
66019012	Tar sogkun olakke aguno jilo dogkie ar tar siriebuot onek raj-tuk agon. Tar ekkan nang lega age jien the bade huno jone hobor no pan.
66019013	Lot bureie habor the pinnie, ar tar nangan olode Itchioro Hodagan.
66019014	Sorgor soinniogune hujhi pado habor ursie gori dhub ar poriskar gori dhub ghora pidit gori tar pune-pune jadon.
66019015	Tar muonottun ekkan dhar horgo nigillie ar siendoi the jadtun maribo. The nije luor ludigkoi tharare sason goribo. Sorbo Shoktiman Itchioro shanggadik rakkandoi the nije rago ghani-holan uribo.
66019016	Tar pojakkanot ar tar dabanat ekkan nang legkie age, RAJAGUNOR RAJA AR PROBUGUNOR PROBU.
66019017	Sebeden belanot ekkuo sorgo-dud thiei agede mui degilung ar the birat ro gori agajot uronde beg pheigkunore holo, “Dangor Itchiorbuor bellie haananotejothubogi.
66019018	Rajagunor eragani, senapotigunorδ eragani, shoktisali manuschunor eragani, ghoragunor eragani, ghora pidit soronde sigunor eragani, beg manuschunor eragani, shadin ar banidajigunor eragani ar dangor-sigon manuschunor eragani hei paro para.”
66019019	Jonturbuo, songsaro rajagun, ar tharar soinniogun mui degilung. Ghora pidit bojsiebuoloi ar tar soinniogundoi judduo goribartei thara ek somare thubeilak.
66019020	Sebeden jonturbuore dhorilak ar tar mujungot sinno ham gorede nogoli munibuore dhorilak. Sei sinno hamanir darai jonturbuor margagan loionde sigunore ar jonturbuor subhibuo tobona gorsionde sigunore the thogeie. Thara di jonore jeda bade, gondrogkoi angette aguno billuot phelei dilak.
66019021	Ar bagi manuschun ghorabuor pidit agede sibiei tar muottun nigillie horgogandoi morei phellie. Ar beg pheigkune sigunor eraganiloi ped bhoreilak.
66020001	Sebeden sorgottun ekkuo sorgo-dud lami ette mui degilung. Tar adot tolanei gattuor chabigan ar ekkan birat shingollo chein age.
66020002	The dragonnuore jibe purona amolo sab, jare Diabolaδ ar Soitan hon, tare dhorinei dhori ek azar bojorottei bani tholo.
66020003	Ar tare tolanei gattuot phelei dinei, tare nadi thuo olo ar tar ugure marga di tholo Jene ek azar bojor puroi song the jadtunore thogei no pare ar. Hintu sei porendi, tare hanekkon iri die obo.
66020004	Sebedenmui singason ar sieni ugure manus bojsie gori degilung. Tharare bijier goribartei die olo. Jisur sombonde shakki duon ar Itchioro hodaganottei sirie habi duonde sigunor aptagun mui degilung. Sigune jonturbuore bah tar subhibuore tobona no goron ar thara tar margagan tharar hobalot bah adot no lon. Ar thara jeda oinei Kristor loge ek azar bojor rajotto gorilak.
66020005	Hintu bagi moragun ek azar bojor no puroi song jeda no olak. Sien olode polim jiei uduonagan.
66020006	Jar polim jiei uduonaganot bhag thai, the hoballie ar pobitro. Sigunor ugure di lombor moranaganor hemoda no thebo. Hintu thara Itchioror ar Kristor dhormo guru oinei tar loge ek azar bojor rajotto goribak.
66020007	Ek azar bojor phureinei, Soitannuore tar bondiganottun iri die obo.
66020008	Jadtunore thogeibartei the ser hun pittimit jebo. The Gog ar Magogore judduo goribartei thubeibo. Tharar songkie olakke sagoro paro horoli dogkie.
66020009	Thara goda pittimiganot jenei sadhu manuschunor hembogan ar agojor sohoran girilakkoi. Sebeden sorgottun Itchiorbuottun agun nigilinei tharare boij goreie.
66020010	Tharare thogeiede Diabolareδ aguno billuot ar gondrog angede jaganot phelei die olo jiot jonturbuo ar nogoli munigun agon. Siot tharare dine-reide umore-umor jontrona die obo.
66020011	Sebeden mui ekkan birat dhub singason ar siot ek jon bojsie gori degilung. Tar mujungottun sorgo ar pittimigan uri porilogoi ar sienittei jaga pa no gelo.
66020012	Itchiorbuor mujungot mora manus, sigon-dangor mui degilung. Siot boiun mellie gori degilung. Aro ekkuo boi, jibe Jibono Boi, sibie mela oie. Mora manuschunore tharar hamani onusare ar boibuot lega onusare bijier gora olo.
66020013	Sagorane tar siot mora agonde sigun nigilei dilo. Moranagane ar padalane tharar siot agonde moragun nigilei dilak. Thara prottiek jonore tharar hamani onusare bijier gora olo.
66020014	Sebeden moranaganore ar padalanore aguno billuot phelei die olo. Sien olode di lombor moranagan.
66020015	Ar jar nangan Jibono Boibuot legkie pa no jai, tare aguno billuot phelei die olo.
66021001	Ekkan nuo sorgo ar ekkan nuo pittimi mui degilung. Haron polim sorgogandoi ar polim pittimigan lipto oie. Ar sagorio nei ar.
66021002	Sebeden mui Johone, pobitro sohor, nuo Jerusaleman degilung. Sien, nuo buo shajinei tar negkuo sidu ejede dogkie gori, Itchiorbuottun einei sorgottun lami ejer.
66021003	Sorgottun ekkuo birat roi hode mui sunilung, “Suno, Itchiorbuoi thaidie jagagan maneior loge olo, Itchiorbuoi tharar loge thebo, ar thara tar manus obak. Itchiorbuoi the nije tharar loge thebo, ar the tharar Itchior obo.
66021004	Itchiorbuoi tharar begkunor sogkunottun sogo panigani phuji dibo. Siot morana, monot dug, hana-hudi ar pirie-dhirie no thebo ar, haron agor jinijchani lipto oi jeiegoi.”
66021005	Sebeden singasonanot boji agede sibiei holo, “Suno, mui beg jinijchani nuo gori dilung.” Ar the more holo, “Leg, haron ei hodagani soittio ar bischias-joggio.”
66021006	The more holo, “Ieni gora olo. Mui Alpha ar Omega, arambogan ar seschan. Jar pani saj gore mui tare magana gori jibono paniganor uiphudo nalluo mui dim.
66021007	Je jidi pare, the begkani odhikari obo. Sebeden mui tar Itchiorbuo om, ar the mor puo obo.
66021008	Hintu jigune dhoran, bischias no goron, jigun ghin gore para, hun gorie, shanda ham goron, boiddio-ali goron, mokti pujuon, ar beg galluogun gondrogkuoi angede aguno billuo thara bhag pebak. Sien olode di lombor moranagan.”
66021009	Sebeden sattuo hodora dhorsie sattuo sorgo-dudtortun ekkuoi jiber sat lombor dhurbhikkogan bhoreie elo sibiei mor idu einei morloi hoda hologi, “Ai, mui tore nuo bobuo, jibe Bera-shagolo shawhbuor mokkie sibie degang.”
66021010	More aptadi the ekkuo shanggadik dangor ar ojol mounot tulilogoi ar siottun the more dangor sohoran degeilo. Sien olode pobitro Jerusalem sohor, ar sien Itchiorbuottun einei sorgottun lamelli.
66021011	Sohoranot Itchiorbuor mohimagan age. Sieno phoran shanggadik moillioban jasper pattoro holoior dogkie phon.
66021012	Sienot dangor ar ojol girie age. Sienot barogan girie duor age, ar duor bagin barobuo sorgo-dud agon. Barogan girie duorot barogan nang lega age. Sei nangani olode Israel manuschunor baro jador nang.
66021013	Pugendi tinan girie duor, utturendi tinan girie duor, dogkinendi tinan girie duor, ar pujimendi tinan girie duor age.
66021014	Sohorano girieganor barogan tola age, ar sienir ugure Bera-shagolo shawhbuor baro jon apostolo nangani age.
66021015	Morloi hoda horte sibiettun ekkuo sonar ludig age, sibieloi sohoran, girie duorani ar giriegan mabibo.
66021016	Sohoran ser hunnie gori boja oie. Digolan jittur padaschieganio sittur. Sohoran the ekkuo ludigkoi mabilo. Digellie, padaschie ar ojolan begkani soman. Prottiekkan olode di azar di sho kilomiter.
66021017	Sebeden giriegan the mabilo ar sien olode pas soittio miter ojol. Sorgo-dudtuoi mabpiede mabpo olode manjie mabonde mabpoi ekkoi.
66021018	Giriegan jasper pattorloi baneie, ar sohoran olode hati pudigor dogkie gori hati sonaloi baneie.
66021019	Sohorano girieganor tolagan beg doronor moillioban pattorloi shajei. Polim tolagan jasper pattorloi, sei porendi sien sapphirδ pattorloi, tin lomboro tolagan chalsidony pattorloi, ser lomboro tolagan emerald pattorloi,
66021020	pas lomboro tolagan sardonyx pattorloi, shoi lomboro tolagan sardius sat lomboro tolagan chrysolite pattorloi, attio lomboro tolagan beryl pattorloi, naw lomboro tolagan topaz pattorloi, dos lomboro tolagan chrysopras pattorloi, egaro lomboro tolagan jacinth pattorloi, ar baro lomboro tolagan amethyst pattorloi baneie.
66021021	Barogan girie duorani olode barobuo mukto. Ekkan girie duor olode ekkuo mukto. Ar sohorano podtani olode phon pudigo dogkie gori hati sonar.
66021022	Hintu sohoranot mui mondir no degilung. Haron Sorbo shoktiman Probu Itchiorbuo ar Bera-shagolo shawhbuo olakke sohoranormondir.
66021023	Phordibartei sohoranot belan bah junan dorkar no lage. Haron Itchiorbuor mohimagane sohoran phor gore, ar Bera-shagolo shawhbuo olode sohoranor phoran.
66021024	Mukti peie jadtune sei phorot bereibak, ar pittimir rajagune tharar baini ar mohimagan sohoranot anibak.
66021025	Dinnuot sohorano girie duorani huno din no nadibag, haron siot reid thedo noi.
66021026	Jadtunor baini ar mohimagan thara sohoranot anibak.
66021027	Hintu sohoranot huno bojong jinij huno babode no somibo. Ghin gore para jinij bah gal madana no somibo hintu jigunor nangani Bera-shagolo shawhbuor Jibono Boibuot lega thebo, bana thara somi paribak.
66022001	Ar the more jibono soragano poriskar panigan degeilo, jien Itchioro singasonanottun ar Bera-shagolo shawhbuor siottun nal ader ar sien holoior dogkie phon.
66022002	Sohorano podor moiddiettun, ar soragano di-huledi, jibono gajchuo age. Sei gajchuot baro maje baro jad phol dhoron, mas bagene ek jad phol. Gajchuor padagani olode jadtun gom obartei.
66022003	Obisabpan siot thedo noi ar, hintu Itchioror ar Bera-shagolo shawhbuor singasonan siot thebo, ar tar sagorsiegune tare sebona goribak.
66022004	Tar muon thara degibak, ar tar nangan tharar huobalanit lega thebo.
66022005	Siot reid no thebo. Probu Itchiore tharare phor dibo hinottei, tharattun lembo bah belo phor no lagibo. Ar thara umore-umor sason goribak.
66022006	Sebeden the more holo, “Ei hodagan soittio ar bischias-joggio.” Jhadi gori hi hi ghodi jebo, pobitro munigunor Probu Itchiorbuoi tar sagorsiebuore degebartei tar sorgo-dudtuore di padeilo.
66022007	“Sah, mui jhadi gori ejongor. Muni dogkie gori hoijeie ei boibuor hodagani je dhore the hoballie.”
66022008	Mui, Johone ei jinijchani degkuong ar suinniong. Sebeden sieni mui deginei ar suninei, more sieni degeiede sorgo-dudtuore tobona goribartei mui tar thengot porilung.
66022009	Sebeden the more holo, “Seis, tui siennie no goris. Haron muio tor ar tor bhei munigunor dogkie sagorsie, jigune ei boibuor hodagani manon. Itchior tobona gor.”
66022010	Arthemoreholo,“Somoibuo hai ejchie hinottei, ei boibuor muni dogkie hodagani marga no maris.
66022011	Je aw-dharmig, the ikkie song aw-dharmig ok. Je hajor, the ikkie song hajor oi thok. Je dharmig, the ikkie song dharmig oi thok, ar je pobitro, the ikkie song pobitro oi thok.
66022012	“Sah, mui jhadi gori ejongor. Prottiek jonore tar hamo onusare dibartei, poriskarigan mor loge age.
66022013	Mui Alpha ar Omega, Arambogan ar Seschan. Mui Polimmuo ar Jerorbuo.”
66022014	Je mor ugumani mane the hoballie. Sigune jibono gajchuottun hebar ar sohoranor girie duorede somibar odhikar thebo.
66022015	Hintu jigun sohorano barendi thebak, hugurun, jadu-goriegun, shanda goriegun, hungoriegun, mokti pujiegun, ar gal madana gom pande ar gal madonde sigun.
66022016	“Ei hodagani mondoligunot shakki dibartei, mui Jisu, mor sorgo-dudtuore dipadelung. Mui Davidor Singoran ar tar Bongso. Mui Beinnie Potpottie Shut tarabuo.”
66022017	Aptabuoi ar nuo-jameibuoi holak, “Ai.” Je sune the hok, “Ai.” Jar pani saj gore the ejok. Jadtun mone hoi the magana jibono panigan hokki.
66022018	Haron ei boibuor muni dogkie gori hodagani prottiek jonore mui shakki duongor je ei hodaganitjorai,Itchioreeiboibuot lega agede dhurbhikkogani tare jorei dibo.
66022019	Ar je ei boibuot muni dogkie gori hoie hodagani shini nejai, Itchiore tar bhagkuo Jibono Boibuottun, pobitro sohoranottun, ar ei boibuot legkie jinijchanittun shini nibo.
66022020	Ei jinijchani shakki dette sibiei hor, “Mui hamakkai jhadi gori ejongor.” Amen. Oh Probu Jisu, ai!
66022021	Amar Probu Jisu Kristor doyegan tomar begkunor ugure thok. Amen.
