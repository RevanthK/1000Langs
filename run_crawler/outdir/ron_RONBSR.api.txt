40001001	Cartea genealogiei lui Iisus Hristos, fiul lui David, fiul lui Avraam:
40001002	Din Avraam s-a născut Isaac, din Isaac s-a născut Iacov, din Iacov s-au născut Iuda şi fraţii lui
40001003	din Iuda s-au născut Fares şi Zara, născuţi de Tamar, din Fares s-a născut Esrom, din Esrom s-a născut Aram,
40001004	din Aram s-a născut Aminadab, din Aminadab s-a născut Naason, din Naason s-a născut Salmon,
40001005	din Salmon Booz, născut de Rahab, din Booz Obed, născut de Rut, din Obed s-a născut Iese,
40001006	din Iese s-a născut regele David. Din regele David s-a născut Solomon, din soţia lui Urie,
40001007	din Solomon s-a născut Roboam, din Roboam s-a născut Abia, din Abia s-a născut Asa,
40001008	din Asa s-a născut Iosafat, din Iosafat s-a născut Ioram, din Ioram s-a născut Ozia,
40001009	din Ozia s-a născut Ioatam, din Ioatam s-a născut Ahaz, din Ahaz s-a născut Ezechia,
40001010	din Ezechia s-a născut Manase, din Manase s-a născut Amon, din Amon s-a născut Iosia,
40001011	din Iosia s-au născut Iehonia şi fraţii lui, pe vremea strămutării în Babilon.
40001012	După strămutarea în Babilon, din Iehonia s-a născut Salatiel, din Salatiel s-a născut Zorobabel,
40001013	din Zorobabel s-a născut Abiud, din Abiud s-a născut Eliachim, din Eliachim s-a născut Azor,
40001014	din Azor s-a născut Ţadoc, din Ţadoc s-a născut Achim, din Achim s-a născut Eliud,
40001015	din Eliud s-a născut Eleazar, din Eleazar s-a născut Matan, din Matan s-a născut Iacov,
40001016	din Iacov s-a născut Iosif, soţul Mariei, din care s-a născut Iisus, care se cheamă Hristos.
40001017	Aşadar, de la Avraam până la David sunt paisprezece generaţii; de la David până la strămutarea în Babilon sunt paisprezece generaţii; şi de la strămutarea în Babilon până la Hristos sunt paisprezece generaţii.
40001018	Iar naşterea lui Hristos a fost aşa: Maria, mama lui, fiind logodită cu Iosif, şi înainte ca ei să locuiască împreună, a aflat că poartă în pântece un prunc de la Duhul Sfânt.
40001019	Iosif, soţul ei, era un om drept şi nu dorea să o dea în vileag, voia s-o lase pe ascuns.
40001020	Pe când el se gândea la aceste lucruri, iată că un înger al Domnului i-a apărut în vis şi i-a zis: „Iosif, fiul lui David, nu te teme să o iei pe Maria, soţia ta, căci ce s-a zămislit în ea este de la Duhul Sfânt.
40001021	Ea va naşte un Fiu şi-i vei pune numele Iisus, pentru că El va mântui poporul său de păcatele lui.”
40001022	Toate acestea s-au întâmplat ca să se împlinească ce a zis Domnul prin profetul:
40001023	Iată, fecioara va purta în pântece şi va naşte un Fiu şi-l vor numi Emanuel, care înseamnă: „Dumnezeu este cu noi”.
40001024	Trezindu-se din somn, Iosif a făcut cum îi poruncise îngerul Domnului şi a luat-o la el pe soţia lui.
40001025	Şi nu a cunoscut-o până ce nu a născut un fiu; şi i-a pus numele Iisus.
40002001	După ce s-a născut Iisus în Betleem, în Iudeea, în zilele regelui Irod, iată că nişte magi din Răsărit au venit la Ierusalim
40002002	şi au întrebat: „Unde este regele iudeilor, cel născut de curând? I-am văzut steaua la Răsărit şi am venit să ne închinăm lui.”
40002003	Când a auzit regele Irod aceste lucruri, s-a tulburat foarte tare şi tot Ierusalimul împreună cu el.
40002004	Atunci i-a adunat pe toţi marii preoţi şi cărturarii poporului şi căuta să afle de la ei unde se va naşte Hristos.
40002005	Ei i-au răspuns: „În Iudeea, în Betleem, căci aşa a scris profetul:
40002006	Şi tu Betleeme, pământul lui Iuda, nu eşti cu nimic mai prejos între cetăţile lui Iuda căci din tine va ieşi Conducătorul care va păstori poporul meu Israel.”
40002007	Atunci, Irod i-a chemat în ascuns pe magi şi a aflat de la ei timpul când s-a arătat steaua.
40002008	Apoi i-a trimis la Betleem zicându-le: „Mergeţi şi cercetaţi cu atenţie despre prunc şi, dacă îl veţi găsi, daţi-mi de ştire ca să vin şi eu să mă închin lui.”
40002009	Iar ei, după ce l-au ascultat pe rege au plecat şi, iată, steaua pe care o văzuseră la Răsărit mergea înaintea lor până a ajuns şi s-a oprit deasupra locului unde era pruncul.
40002010	Când au văzut steaua s-au bucurat nespus de mult.
40002011	Au intrat în casă, l-au văzut pe prunc împreună cu Maria, mama lui, şi plecându-se până la pământ i s-au închinat. Şi-au deschis sipetele şi i-au dat în dar: aur, tămâie şi smirnă.
40002012	Şi fiindcă li s-a arătat într-un vis să nu se mai întoarcă la Irod, s-au întors în ţara lor pe un alt drum.
40002013	După plecarea lor un înger al Domnului i s-a arătat lui Iosif în vis şi i-a zis: „Scoală-te, ia pruncul şi pe mama lui, fugi în Egipt şi stai acolo până îţi voi spune eu, fiindcă Irod va căuta pruncul ca să-l ucidă.”
40002014	Iosif s-a sculat, a luat pruncul şi pe mama lui, a plecat în Egipt
40002015	şi a stat acolo până la moartea lui Irod, ca să se împlinească ce spusese Domnul prin profetul care a zis: Din Egipt l-am chemat pe Fiul meu.
40002016	Irod însă, când a văzut că a fost înşelat de magi, s-a mâniat foarte tare şi a trimis să-i omoare pe toţi pruncii care aveau mai puţin de doi ani şi care erau în Betleem şi împrejurimi, după timpul pe care-l aflase de la magi.
40002017	Atunci s-a împlinit cuvântul spus prin profetul Ieremia, care zice:
40002018	Un strigăt s-a auzit în Rama, bocet şi tânguire multă, Rahela îşi jeleşte copiii şi nu vrea să fie mângâiată, pentru că nu mai sunt.
40002019	După moartea lui Irod, iată că un înger al Domnului i s-a arătat lui Iosif în vis, în Egipt,
40002020	şi i-a zis: „Scoală-te, ia pruncul şi pe mama lui şi mergi în ţara lui Israel, căci au murit cei ce căutau să ia viaţa pruncului.”
40002021	Iosif s-a sculat, a luat pruncul şi pe mama lui şi a venit în ţara lui Israel.
40002022	Auzind însă că în Iudeea domneşte Arhelau, în locul tatălui său Irod, s-a temut să meargă acolo şi, fiind sfătuit în vis, a plecat în împrejurimile Galileii.
40002023	Ajungând acolo, a locuit în cetatea numită Nazaret şi aşa s-a împlinit cuvântul spus prin profeţi că va fi numit Nazarinean.
40003001	În zilele acelea a venit Ioan Botezătorul şi a început să predice în pustiul din Iudeea.
40003002	El zicea: „Pocăiţi-vă, fiindcă Împărăţia cerurilor s-a apropiat!”
40003003	El este acela despre care a zis profetul Isaia: Un glas strigă în pustie: Pregătiţi calea Domnului, neteziţi cărările înaintea lui!
40003004	Ioan avea îmbrăcăminte din păr de cămilă, cingătoare de piele şi se hrănea cu lăcuste şi miere sălbatică.
40003005	Atunci locuitorii din Ierusalim, din toată Iudeea şi din împrejurimile Iordanului au început să vină la el.
40003006	Îşi mărturiseau păcatele şi erau botezaţi de el în râul Iordan.
40003007	Când a văzut că mulţi farisei şi saduchei veneau să fie botezaţi, le-a zis: „Pui de vipere, cine v-a învăţat să fugiţi de mânia care vine?
40003008	Faceţi mai întâi roade vrednice de pocăinţă
40003009	Şi să nu vă închipuiţi că puteţi zice în voi înşivă: Avraam este tatăl nostru!, căci vă spun că Dumnezeu poate să-i ridice fii lui Avraam chiar din pietrele acestea.
40003010	Iată, securea stă la rădăcina pomilor şi orice pom care nu aduce rod bun va fi tăiat şi aruncat în foc.
40003011	Eu vă botez în apă, spre pocăinţă, însă, după mine vine cineva care este mai puternic decât mine şi eu nu sunt vrednic să-i duc încălţămintea. El vă va boteza în Duhul Sfânt şi foc.
40003012	El are lopata în mână şi îşi va curăţa aria, va strânge grâul în hambar, iar pleava o va arde în foc de nestins.”
40003013	În acest timp a venit Iisus din Galileea la Iordan ca să fie botezat de către Ioan.
40003014	Ioan însă căuta să-l oprească zicând: „Eu ar trebui să fiu botezat de tine şi Tu vii la mine?”
40003015	Iisus însă i-a răspuns: „Lasă acum! Fiindcă aşa se cuvine, ca să împlinim tot ceea ce este drept.” Atunci Ioan l-a lăsat.
40003016	După ce a fost botezat, Iisus a ieşit îndată din apă şi deodată cerurile s-au deschis şi Duhul lui Dumnezeu s-a văzut coborând ca un porumbel şi aşezându-se peste El.
40003017	Şi iată, s-a auzit un glas din ceruri zicând: „Acesta este Fiul meu cel iubit, în El îmi găsesc bucuria.”
40004001	Iisus a fost dus de Duhul în pustie ca să fie ispitit de Diavol.
40004002	După ce a postit patruzeci de zile şi patruzeci de nopţi, i s-a făcut foame.
40004003	Ispititorul s-a apropiat şi i-a zis: „Dacă eşti Fiul lui Dumnezeu, porunceşte ca aceste pietre să se prefacă în pâine!”
40004004	El însă, i-a răspuns: „Stă scris: Omul nu va trăi doar cu pâine, ci cu orice cuvânt care iese din gura lui Dumnezeu.”
40004005	Atunci Diavolul l-a dus în Cetatea sfântă, pe acoperişul Templului
40004006	şi i-a zis: „Dacă eşti Fiul lui Dumnezeu, aruncă-te, pentru că stă scris: Va porunci îngerilor săi să te poarte pe braţe ca nu cumva să-ţi loveşti piciorul de vreo piatră.”
40004007	Iisus i-a răspuns: „De asemenea stă scris: Să nu ispiteşti pe Domnul Dumnezeul tău!”
40004008	Diavolul l-a dus din nou pe un munte înalt. I-a arătat toate împărăţiile lumii în toată splendoarea lor
40004009	şi i-a zis: „Toate acestea ţi le voi da, dacă te vei pleca înaintea mea şi mi te vei închina.”
40004010	Atunci Iisus i-a zis: „Pleacă, Satano! Pentru că stă scris: Domnului Dumnezeului tău să i te închini şi numai lui să-i slujeşti!”
40004011	Atunci Diavolul l-a lăsat, iar îngerii s-au apropiat şi-i slujeau.
40004012	Când a auzit că Ioan a fost prins, Iisus a plecat în Galileea.
40004013	A părăsit Nazaretul şi s-a dus să locuiască în Capernaum, care este aşezat pe ţărmul mării, în regiunea Zabulon şi Neftali.
40004014	Aşa s-a împlinit ceea ce spusese Isaia, profetul:
40004015	Ţara lui Zabulon şi ţara lui Neftali, drumul care duce la mare, dincolo de Iordan, Galileea neamurilor!
40004016	Poporul care locuia în întuneric va vedea o mare lumină. Celor ce locuiau în ţara umbrei morţii le-a răsărit lumina.
40004017	De atunci încolo Iisus a început să predice astfel: „Pocăiţi-vă, pentru că Împărăţia cerurilor s-a apropiat.”
40004018	Pe când mergea de-a lungul mării Galileii a văzut doi fraţi, pe Simon, numit şi Petru, şi pe Andrei, fratele său. Ei erau pescari şi tocmai aruncau mrejele în mare.
40004019	Iisus le-a zis: „Veniţi după mine şi vă voi face pescari de oameni.”
40004020	Îndată aceştia şi-au aruncat năvoadele şi l-au urmat.
40004021	Iisus a mers mai departe şi a văzut încă doi fraţi, pe Iacov, fiul lui Zebedeu, şi pe Ioan, fratele său. Ei erau în barcă împreună cu tatăl lor şi pregăteau năvoadele. El i-a chemat
40004022	şi imediat au lăsat barca şi pe tatăl lor şi l-au urmat.
40004023	Iisus străbătea toată Galileea învăţând în sinagogile lor, predicând evanghelia Împărăţiei şi vindecând orice boală şi orice suferinţă a poporului.
40004024	Faima lui a ajuns până în Siria şi îi aduceau la El pe toţi cei care aveau diferite boli, pe cei suferinzi, pe demonizaţi, lunatici şi paralitici, iar El îi vindeca.
40004025	Mulţimile îl urmau, venind din Galileea şi din Decapolis, din Ierusalim şi din Iudeea şi din cealaltă parte a Iordanului.
40005001	Când a văzut mulţimile, Iisus a urcat pe munte şi s-a aşezat. Ucenicii s-au apropiat,
40005002	iar El a început să le spună:
40005003	„Fericiţi cei săraci în duh, pentru că a lor este Împărăţia cerurilor.
40005004	Fericiţi cei mâhniţi, pentru că vor fi mângâiaţi.
40005005	Fericiţi cei blânzi, pentru că ei vor moşteni pământul.
40005006	Fericiţi cei flămânzi şi însetaţi de dreptate, pentru că ei vor fi săturaţi.
40005007	Fericiţi cei milostivi, pentru că ei vor avea parte de milă.
40005008	Fericiţi cei cu inima curată, pentru că ei îl vor vedea pe Dumnezeu.
40005009	Fericiţi aducătorii de pace, pentru că ei vor fi numiţi fiii lui Dumnezeu.
40005010	Fericiţi cei persecutaţi pentru dreptate, pentru că a lor este Împărăţia cerurilor.
40005011	Fericiţi veţi fi când veţi fi învinuiţi, persecutaţi şi se vor spune lucruri rele împotriva voastră din cauza mea.
40005012	Bucuraţi-vă şi înveseliţi-vă pentru că mare este răsplata voastră în ceruri. Tot aşa au fost persecutaţi şi profeţii care au fost înaintea voastră.
40005013	Voi sunteţi sarea pământului. Dacă sarea îşi pierde gustul, cum va mai săra? Nu mai e bună de nimic, aşa că va fi aruncată şi călcată în picioare de către oameni.
40005014	Voi sunteţi lumina lumii. O cetate aşezată pe munte nu poate să rămână ascunsă.
40005015	Când se aprinde o făclie nimeni nu-i pune deasupra un obroc, ci e pusă într-un sfeşnic şi luminează în toată casa.
40005016	Tot aşa să strălucească şi lumina voastră înaintea oamenilor pentru ca, văzând ei faptele voastre bune, să dea slavă Tatălui vostru care este în ceruri.
40005017	Să nu credeţi că am venit să nimicesc Legea şi Profeţii. N-am venit să le nimicesc, ci să le împlinesc.
40005018	Adevărat vă spun, că, atâta vreme cât nu vor trece cerul şi pământul, nici o literă şi nici o virgulă din Lege nu vor trece, înainte să se întâmple toate.
40005019	Aşa că oricine va dezlega chiar şi cea mai mică dintre aceste porunci şi îi va învăţa pe alţii să facă la fel, va fi socotit cel mai mic în Împărăţia cerurilor, însă oricine le va păzi şi îi va învăţa şi pe alţii să facă la fel, va fi socotit mare în Împărăţia cerurilor.
40005020	De aceea vă spun: Dacă dreptatea voastră nu o va întrece pe cea a cărturarilor şi a fariseilor, nu veţi intra în Împărăţia cerurilor.
40005021	Aţi auzit ce s-a spus celor din trecut: Să nu ucizi! Oricine ucide va fi judecat.
40005022	Eu însă vă spun: Oricine se mânie pe fratele său va fi judecat. Oricine va zice fratelui său: Prostule! va fi condamnat de Sinedriu, şi oricine îi va zice: Nebunule! va fi condamnat la focul gheenei.
40005023	Când îţi duci darul la altar, dacă îţi aminteşti că fratele tău are ceva cu tine,
40005024	lasă-ţi darul acolo, înaintea altarului, mergi şi împacă-te cu fratele tău şi vino apoi şi adu-ţi darul.
40005025	Împacă-te cu duşmanul tău repede, pe când eşti încă pe drum cu el, înainte să te dea pe mâna judecătorului, judecătorul pe mâna temnicerului şi să fii aruncat în temniţă.
40005026	Adevărat îţi spun că nu vei ieşi de acolo până când nu vei înapoia şi ultimul bănuţ.
40005027	Aţi auzit că s-a zis: Să nu comiţi adulter.
40005028	Eu însă vă spun că oricine se uită cu jind la o femeie, a comis deja adulter în inima lui.
40005029	Dacă ochiul tău drept te face să cazi în păcat, scoate-l şi aruncă-l, pentru că e mai bine să piară unul din mădularele tale, decât să-ţi fie aruncat tot trupul în gheenă.
40005030	Dacă mâna ta dreaptă te face să cazi în păcat, tai-o şi arunc-o, pentru că e mai bine să piară unul din mădularele tale decât să-ţi fie nimicit în gheenă întregul trup.
40005031	Şi s-a mai zis: Oricine va dori să-şi lase soţia, să-i dea o carte de despărţire.
40005032	Eu vă spun însă că oricine îşi părăseşte soţia, în afară de cazul în care ea trăieşte în desfrâu, îi dă prilej să devină adulteră. Iar cine ia de soţie pe cea divorţată, devine adulter.
40005033	Aţi mai auzit iarăşi că s-a zis celor din vechime: Să nu juri strâmb, ci să-ţi împlineşti jurămintele faţă de Domnul!
40005034	Dar Eu vă spun: Să nu juraţi deloc, nici pe cer, pentru că este tronul lui Dumnezeu,
40005035	nici pe pământ, fiindcă este aşternutul picioarelor lui, nici pe Ierusalim, fiindcă este cetatea marelui Rege.
40005036	Să nu juri nici pe capul tău, fiindcă nu poţi face nici măcar un fir de păr alb sau negru.
40005037	Vorbirea voastră să fie aşa: da, să fie da; nu, să fie nu. Ce trece peste aceste cuvinte, vine de la Cel Rău.
40005038	Aţi auzit că s-a zis: Ochi pentru ochi şi dinte pentru dinte.
40005039	Eu vă zic însă: Nu vă împotriviţi celui rău. Ci, dacă te loveşte peste obrazul drept, întoarce-l şi pe celălalt.
40005040	Celui ce vrea să se judece cu tine, ca să-ţi ia haina, dă-i şi cămaşa.
40005041	Tot aşa, dacă cineva te obligă să mergi cu el o milă, mergi două.
40005042	Celui ce-ţi cere dă-i, şi nu întoarce spatele celui ce vrea să se împrumute de la tine.
40005043	Aţi auzit ce s-a zis: Iubeşte-l pe aproapele tău şi urăşte-l pe duşmanul tău!
40005044	Eu însă vă spun: Iubiţi-i pe duşmanii voştri şi rugaţi-vă pentru cei care vă persecută,
40005045	ca să deveniţi fiii Tatălui vostru care este în ceruri, pentru că El face să răsară soarele şi peste cei răi şi peste cei buni, şi face să plouă şi peste cei drepţi şi peste cei nedrepţi.
40005046	Dacă îi iubiţi doar pe cei ce vă iubesc, ce răsplată mai aşteptaţi? Nu tot aşa fac şi vameşii?
40005047	Şi dacă îi salutaţi doar pe fraţii voştri, ce lucru deosebit faceţi? Oare păgânii nu fac la fel?
40005048	Voi fiţi aşadar desăvârşiţi, după cum şi Tatăl vostru cel din ceruri este desăvârşit!
40006001	Luaţi seama să nu faceţi ce este drept doar ca să fiţi văzuţi de oameni, altfel, nu veţi avea răsplată de la Tatăl vostru care este în ceruri.
40006002	Tu deci, când faci fapte de milostenie, nu suna cu trâmbiţa înaintea ta, cum fac făţarnicii, în sinagogi şi pe străzi, ca să fie slăviţi de oameni. Adevărat vă spun, şi-au luat deja răsplata.
40006003	Ci tu, când faci fapte de milostenie, să nu ştie stânga ta ce face dreapta,
40006004	pentru ca milostenia ta să fie făcută în ascuns. Iar Tatăl tău, care vede în ascuns, te va răsplăti.
40006005	Când vă rugaţi, să nu fiţi ca făţarnicii, cărora le place să se roage stând în picioare în sinagogi şi la colţurile străzilor, ca să fie văzuţi de oameni. Adevărat vă spun, şi-au luat deja răsplata.
40006006	Ci, când te rogi, intră în camera ta, încuie uşa şi roagă-te Tatălui tău, care este în ascuns, şi Tatăl tău, care vede în ascuns, te va răsplăti.
40006007	Când vă rugaţi, să nu spuneţi multe vorbe ca păgânii, cărora li se pare că dacă spun o mulţime de vorbe vor fi ascultaţi.
40006008	Să nu vă asemănaţi cu ei, fiindcă Tatăl vostru ştie de ce aveţi nevoie, mai înainte să-i cereţi voi.
40006009	Iată deci cum trebuie să vă rugaţi: Tatăl nostru care eşti în ceruri, sfinţească-se Numele tău,
40006010	vie împărăţia ta, facă-se voia ta, precum în cer şi pe pământ.
40006011	Pâinea noastră cea de toate zilele dă-ne-o nouă astăzi
40006012	şi ne iartă nouă greşelile noastre precum şi noi iertăm greşiţilor noştri
40006013	şi nu ne duce în ispită, ci ne izbăveşte de Cel Rău, pentru că a ta este Împărăţia şi puterea şi slava în veci. Amin!
40006014	Dacă le iertaţi oamenilor greşelile, şi Tatăl vostru care este în ceruri vă va ierta.
40006015	Dar dacă nu le iertaţi oamenilor greşelile, nici Tatăl vostru nu vă va ierta greşelile.
40006016	Când postiţi, să nu vă luaţi o înfăţişare posomorâtă ca făţarnicii, care îşi întunecă feţele, ca să le arate oamenilor că postesc. Adevărat vă spun, şi-au luat deja răsplata!
40006017	Tu însă, când posteşti, unge-ţi capul şi spală-ţi faţa,
40006018	ca să arăţi că posteşti, nu oamenilor, ci Tatălui tău, care este în ascuns, şi Tatăl tău, care vede în ascuns, te va răsplăti.
40006019	Nu vă strângeţi comori pe pământ, unde le mănâncă moliile şi rugina şi unde le sapă şi le fură hoţii,
40006020	ci strângeţi-vă comori în cer, unde nu le mănâncă moliile şi rugina şi unde hoţii nu le sapă, nici nu le fură,
40006021	pentru că unde este comoara voastră, acolo va fi şi inima voastră.
40006022	Ochiul este lumina trupului. Dacă ochiul tău este sănătos, tot trupul tău va fi plin de lumină,
40006023	dar dacă ochiul tău este rău, tot trupul îţi va fi plin de întuneric. Aşadar, dacă lumina care este în tine este întuneric, cât de mare trebuie să fie întunericul acesta!
40006024	Nimeni nu poate sluji la doi stăpâni, pentru că, sau îl va urî pe unul şi îl va iubi pe celălalt, sau va ţine la unul şi-l va nesocoti pe celălalt. Nu puteţi sluji lui Dumnezeu şi lui Mamona.
40006025	De aceea vă spun: Nu vă îngrijoraţi pentru viaţa voastră, gândindu-vă la ce veţi mânca sau la ce veţi bea; nici pentru trupul vostru, gândindu-vă cu ce vă veţi îmbrăca. Oare viaţa nu înseamnă mai mult decât hrana, şi trupul mai mult decât îmbrăcămintea?
40006026	Uitaţi-vă la păsările cerului: nici nu seamănă, nici nu seceră şi nici nu strâng nimic în grânare. Şi totuşi Tatăl vostru din ceruri le hrăneşte. Oare nu sunteţi voi cu mult mai de preţ decât ele?
40006027	Şi apoi, care dintre voi, chiar îngrijorându-se, poate să adauge măcar un cot la înălţimea lui?
40006028	Şi de ce vă îngrijoraţi pentru haine? Uitaţi-vă cu atenţie la crinii de pe câmp: nici nu torc şi nici nu ţes.
40006029	Şi totuşi vă spun că nici măcar Solomon, în toată măreţia lui, nu s-a îmbrăcat ca vreunul dintre aceştia.
40006030	Dacă Dumnezeu îmbracă astfel iarba de pe câmp, care astăzi este, dar mâine va fi aruncată în cuptor, nu vă va îmbrăca El cu mult mai mult şi pe voi, puţin credincioşilor?
40006031	Nu vă îngrijoraţi deci zicând: Ce vom mânca? sau: Ce vom bea? sau: Cu ce ne vom îmbrăca?
40006032	Toate aceste lucruri le caută şi neamurile. Tatăl vostru ceresc ştie că aveţi nevoie de ele.
40006033	Căutaţi mai întâi Împărăţia lui Dumnezeu şi dreptatea lui şi toate aceste lucruri vi se vor da pe deasupra.
40006034	Nu vă îngrijoraţi deci pentru ziua de mâine, fiindcă ziua de mâine se va îngrijora pentru ea însăşi. Ajunge zilei necazul ei!
40007001	Nu judecaţi, ca să nu fiţi judecaţi!
40007002	Cu ce judecată judecaţi, cu aceea veţi fi judecaţi şi cu ce măsură măsuraţi, cu ea vi se va măsura.
40007003	De ce vezi tu paiul din ochiul fratelui tău şi nu observi bârna din ochiul tău?
40007004	Cum poţi spune fratelui tău: Lasă-mă să-ţi scot paiul din ochi! – când tu ai o bârnă într-al tău?
40007005	Făţarnicule, scoate întâi bârna din ochiul tău şi atunci vei vedea să scoţi paiul din ochiul fratelui tău!
40007006	Nu daţi lucrurile sfinte la câini, ca nu cumva să se întoarcă şi să vă muşte, şi nu aruncaţi mărgăritarele înaintea porcilor, ca să nu le calce în picioare.
40007007	Cereţi şi vi se va da, căutaţi şi veţi găsi, bateţi şi vi se va deschide,
40007008	pentru că oricine cere capătă, cine caută găseşte şi celui ce bate i se deschide.
40007009	Cine dintre voi, dacă-i cere fiul său o pâine, îi dă o piatră?
40007010	Sau, dacă-i cere un peşte, îi dă un şarpe?
40007011	Deci, dacă voi, care sunteţi răi, ştiţi să daţi daruri bune copiilor voştri, cu atât mai mult Tatăl vostru care este în ceruri va da lucruri bune celor ce i le cer!
40007012	Tot ce vreţi să vă facă vouă oamenii, faceţi-le şi voi la fel, fiindcă în aceasta este cuprinsă Legea şi Profeţii!
40007013	Intraţi pe poarta cea strâmtă, pentru că largă este poarta, lată este calea care duce la pierzare şi mulţi sunt cei ce intră pe ea.
40007014	Dar strâmtă este poarta, îngustă este calea care duce la viaţă şi puţini sunt cei ce o găsesc.
40007015	Păziţi-vă de profeţii mincinoşi! Ei vin la voi îmbrăcaţi în haine de oi, dar pe dinăuntru sunt nişte lupi lacomi.
40007016	După roadele lor îi veţi recunoaşte. Oare culeg oamenii struguri din mărăcini sau smochine din ciulini?
40007017	Tot aşa, orice pom bun face roade bune, însă pomul rău face roade rele.
40007018	Pomul bun nu poate face roade rele şi nici pomul rău nu poate face roade bune.
40007019	Orice pom care nu face roade bune este tăiat şi aruncat în foc.
40007020	Astfel că după roadele lor îi veţi recunoaşte.
40007021	Nu oricine-mi zice: Doamne, Doamne! va intra în Împărăţia cerurilor, ci acela care împlineşte voia Tatălui meu care este în ceruri.
40007022	Mulţi îmi vor spune în ziua aceea: Doamne, Doamne! Oare n-am profeţit noi în numele tău? N-am alungat noi demoni în Numele tău? N-am făcut noi multe minuni în numele tău?
40007023	Atunci le voi spune: Niciodată nu v-am cunoscut; îndepărtaţi-vă de mine, voi toţi care săvârşiţi fărădelegea!
40007024	De aceea, oricine aude cuvintele mele şi le împlineşte, se va asemăna cu un om cu judecată care şi-a zidit casa pe stâncă.
40007025	A căzut ploaia, au venit şuvoaiele, au suflat vânturile şi au bătut în casa aceea, dar ea nu s-a prăbuşit, pentru că avea temelia zidită pe stâncă.
40007026	Însă oricine aude cuvintele mele şi nu le împlineşte se va asemăna cu un om nechibzuit care şi-a zidit casa pe nisip.
40007027	A căzut ploaia, au venit şuvoaiele, au suflat vânturile şi au bătut în casa aceea şi ea s-a prăbuşit, iar prăbuşirea ei a fost mare.”
40007028	După ce a sfârşit Iisus aceste cuvinte, mulţimile au rămas uimite de învăţătura lui,
40007029	fiindcă El îi învăţa ca unul care avea autoritate, nu cum îi învăţau cărturarii lor.
40008001	Când a coborât Iisus de pe munte, o mare mulţime a mers după El.
40008002	Un lepros s-a apropiat de El, i s-a închinat şi i-a zis: „Doamne, dacă vrei, poţi să mă vindeci!”
40008003	Iisus a întins mâna, s-a atins de el şi a zis: „Da, vreau! Fii vindecat!” Imediat a fost vindecat de lepră.
40008004	Apoi Iisus i-a zis: „Vezi să nu spui nimănui, ci du-te şi arată-te preotului şi adu darul pe care l-a rânduit Moise, ca mărturie înaintea lor.”
40008005	Pe când intra Iisus în Capernaum, s-a apropiat de El un centurion şi l-a rugat
40008006	zicându-i: „Doamne, slujitorul meu zace în casă paralizat şi se chinuie cumplit.”
40008007	Iisus i-a zis: „Vin să-l vindec!”
40008008	„Doamne” a răspuns centurionul, „nu sunt vrednic să intri sub acoperişul meu. Spune doar o vorbă şi slujitorul meu se va vindeca.
40008009	Şi eu sunt sub stăpânire şi am în subordine ostaşi şi dacă-i zic unuia: Du-te! – se duce, iar altuia: Vino! – vine, şi slujitorului meu: Fă cutare lucru! – îl face.”
40008010	Când a auzit Iisus aceste vorbe, s-a mirat şi le-a zis celor ce veneau după El: „Adevărat vă spun, că nici în Israel n-am găsit o credinţă aşa de mare.
40008011	Vă spun însă, că vor veni mulţi de la răsărit şi de la apus şi vor sta la masă cu Avraam, Isaac şi Iacov în Împărăţia cerurilor.
40008012	Iar fiii Împărăţiei vor fi aruncaţi în întunericul de afară, unde va fi plânsul şi scrâşnirea dinţilor.”
40008013	Apoi i-a zis centurionului: „Du-te şi să se facă după credinţa ta!” Şi slujitorul lui s-a vindecat chiar în ceasul acela.
40008014	Iisus s-a dus apoi în casa lui Petru şi a văzut-o pe soacra acestuia zăcând cuprinsă de friguri.
40008015	A apucat-o de mână şi au lăsat-o frigurile, apoi ea s-a sculat şi a început să-i slujească.
40008016	Când a venit seara, au adus la Iisus mulţi demonizaţi. El, prin cuvântul lui, a scos din ei spiritele necurate şi i-a vindecat pe toţi bolnavii,
40008017	ca să se împlinească ce fusese vestit prin profetul Isaia, care zice: El a luat asupra lui slăbiciunile noastre şi a purtat bolile noastre.
40008018	Iisus a văzut mulţimea în jurul său şi a poruncit să treacă de cealaltă parte a mării.
40008019	Atunci s-a apropiat de El un cărturar şi i-a zis: „Învăţătorule, vreau să te urmez oriunde vei merge!”
40008020	Iisus i-a răspuns: „Vulpile au vizuini şi păsările cerului au cuiburi, dar Fiul Omului n-are unde să-şi pună capul.”
40008021	Altul însă, unul dintre ucenici, i-a zis: „Doamne, dă-mi voie să mă duc mai întâi să-l îngrop pe tatăl meu.”
40008022	Iisus i-a răspuns: „Vino după mine şi lasă morţii să-şi îngroape morţii!”
40008023	Iisus s-a urcat într-o corabie şi ucenicii lui l-au urmat.
40008024	Şi deodată s-a stârnit pe mare o furtună atât de puternică încât corabia era să fie înghiţită de valuri. El însă dormea.
40008025	Ucenicii s-au apropiat de El şi l-au trezit strigând: „Doamne, scapă-ne! Pierim!”
40008026	El le-a zis: „De ce vă temeţi, puţin credincioşilor?” Apoi s-a sculat, a certat vânturile şi marea şi s-a lăsat o linişte adâncă.
40008027	Oamenii aceia se mirau şi ziceau: „Cine este acesta, de i se supun până şi vânturile şi marea?”
40008028	Când a ajuns Iisus pe celălalt ţărm, în ţinutul gadarenilor, l-au întâmpinat doi demonizaţi care ieşeau din morminte. Erau atât de primejdioşi, încât nimeni nu putea trece pe drumul acela.
40008029	Şi iată că au început să urle zicând: „Ce ai cu noi, Iisuse, Fiul lui Dumnezeu? Ai venit aici să ne chinuieşti înainte de vreme?”
40008030	Departe de ei era o turmă mare de porci care păşteau.
40008031	Atunci demonii au început să-l roage şi să zică: „Dacă ne scoţi afară din ei, trimite-ne în turma aceea de porci!”
40008032	„Duceţi-vă!” le-a zis El. Ei au ieşit şi au intrat în porci şi, deodată, toată turma de pe ţărm s-a repezit în mare şi a pierit în ape.
40008033	Porcarii au fugit şi s-au dus în cetate şi au povestit despre tot ce se petrecuse şi despre cei demonizaţi.
40008034	Şi iată că toată cetatea a ieşit în întâmpinarea lui Iisus şi, cum l-au văzut, l-au rugat să plece din ţinutul lor.
40009001	Iisus s-a suit într-o corabie, a trecut marea şi a mers în cetatea sa.
40009002	Şi iată că i-au adus un om paralizat, care zăcea la pat. Iisus le-a văzut credinţa şi a zis paraliticului: „Îndrăzneşte, fiule! Păcatele îţi sunt iertate!”
40009003	Atunci, unii dintre cărturari şi-au zis în sinea lor: „Omul acesta rosteşte blasfemii!”
40009004	Iisus, care le cunoştea gândurile, le-a spus: „Pentru ce aveţi gânduri rele în inimile voastre?
40009005	Ce este mai uşor să zici: Iertate îţi sunt păcatele, sau: Scoală-te şi umblă?
40009006	Dar, ca să ştiţi că Fiul Omului are putere pe pământ să ierte păcatele” – „Ridică-te!” i-a zis celui paralizat, „Ia-ţi patul şi du-te acasă!”
40009007	Paraliticul s-a ridicat şi s-a dus acasă.
40009008	Când au văzut mulţimile lucrul acesta s-au înspăimântat şi au dat slavă lui Dumnezeu, care le-a dat oamenilor o astfel de putere.
40009009	De acolo, Iisus a mers mai departe şi a văzut un om numit Matei, stând la vamă. Şi i-a zis: „Vino după mine!” Omul acela s-a ridicat şi a mers după El.
40009010	Pe când stătea Iisus la masă, în casă, iată că au venit o mulţime de vameşi şi păcătoşi şi au şezut la masă cu El şi cu ucenicii lui.
40009011	Fariseii au văzut lucrul acesta şi le-au zis ucenicilor lui: „Pentru ce mănâncă Învăţătorul vostru cu vameşii şi cu păcătoşii?”
40009012	Iisus i-a auzit şi le-a zis: „Nu cei sănătoşi au nevoie de doctor, ci bolnavii.
40009013	Duceţi-vă de învăţaţi ce înseamnă: Milă voiesc, iar nu jertfă! Căci n-am venit să chem la pocăinţă pe cei drepţi, ci pe cei păcătoşi.”
40009014	Atunci ucenicii lui Ioan au venit la Iisus şi i-au zis: „De ce noi şi fariseii postim des, iar ucenicii tăi nu postesc deloc?”
40009015	Iisus le-a răspuns: „Oare jelesc nuntaşii câtă vreme este mirele cu ei? Vor veni zile când mirele va fi luat de la ei şi atunci vor posti.
40009016	Nimeni nu pune un petec de postav nou la o haină veche, pentru că haina s-ar destrăma şi ruptura s-ar face şi mai mare.
40009017	Iar oamenii nu pun vinul nou în burdufuri vechi; altfel, burdufurile plesnesc, vinul se varsă, iar burdufurile se strică; ci vinul nou se pune în burdufuri noi şi se păstrează amândouă.”
40009018	Pe când le spunea Iisus aceste vorbe, iată că a venit unul din fruntaşii sinagogii, i s-a închinat şi i-a zis: „Fiica mea a murit adineauri; vino şi pune-ţi mâinile peste ea şi va învia!”
40009019	Iisus s-a sculat şi a plecat după el împreună cu ucenicii lui.
40009020	Şi iată că o femeie, care de doisprezece ani suferea de o sângerare, a venit prin spate şi s-a atins de poala hainei lui.
40009021	Fiindcă ea îşi zicea: „Numai să mă ating de haina lui şi mă voi vindeca.”
40009022	Iisus s-a întors, a văzut-o şi i-a zis: „Îndrăzneşte, fiică! Credinţa ta te-a vindecat.” Şi chiar în clipa aceea femeia s-a vindecat.
40009023	Când a ajuns Iisus în casa mai marelui sinagogii şi când a văzut pe cei ce cântau din fluier şi mulţimea jelind,
40009024	le-a zis: „Daţi-vă la o parte, fiindcă fetiţa n-a murit, ci doarme!” Ei îşi băteau joc de El.
40009025	Şi, după ce a fost scoasă mulţimea afară, Iisus a intrat în casă, a luat-o pe fetiţă de mână, iar ea s-a sculat.
40009026	Şi s-a dus vestea despre această minune în tot ţinutul acela.
40009027	Când a plecat de acolo, doi orbi s-au luat după Iisus şi au început să strige: „Ai milă de noi, Fiul lui David!”
40009028	După ce a intrat în casă, orbii au venit la El. Şi Iisus le-a zis: „Credeţi că pot face lucrul acesta?” „Da, Doamne!” I-au răspuns ei.
40009029	Atunci le-a atins ochii şi a zis: „Fie după credinţa voastră!”
40009030	Şi li s-au deschis ochii. Iisus le-a poruncit: „Vedeţi, să nu afle nimeni.”
40009031	Dar ei, cum au ieşit afară, au răspândit vestea despre El în tot ţinutul acela.
40009032	Pe când plecau orbii aceştia, iată că au adus la Iisus un mut stăpânit de un demon.
40009033	După ce a fost scos demonul din el, mutul a vorbit. Şi mulţimile, mirate, ziceau: „Niciodată nu s-a mai văzut aşa ceva în Israel!”
40009034	Dar fariseii ziceau: „Cu stăpânul demonilor scoate El demonii!”
40009035	Iisus străbătea toate cetăţile şi satele, învăţând în sinagogi, predicând evanghelia Împărăţiei şi vindecând orice boală şi orice slăbiciune.
40009036	Când a văzut mulţimile, i s-a făcut milă de ele, pentru că erau necăjite şi risipite, ca nişte oi fără păstor.
40009037	Atunci a zis ucenicilor săi: „Este mult de secerat, dar lucrătorii sunt puţini!
40009038	Rugaţi-l deci pe Domnul secerişului să trimită lucrători la secerişul lui.”
40010001	Apoi Iisus i-a chemat pe cei doisprezece ucenici ai săi şi le-a dat putere să scoată duhurile necurate şi să vindece orice boală şi orice slăbiciune.
40010002	Iată numele celor doisprezece apostoli: întâi, Simon, zis Petru, şi Andrei, fratele lui; apoi Iacov, fiul lui Zebedeu, şi Ioan, fratele lui;
40010003	Filip şi Bartolomeu; Toma şi Matei, vameşul; Iacov, fiul lui Alfeu, şi Levi, zis şi Tadeu;
40010004	Simon Canaanitul şi Iuda Iscarioteanul, care l-a vândut pe Iisus.
40010005	Aceştia sunt cei doisprezece pe care i-a trimis Iisus, după ce le-a poruncit: „Să nu mergeţi pe calea păgânilor şi să nu intraţi în vreo cetate a samaritenilor.
40010006	Ci să mergeţi mai degrabă la oile pierdute ale casei lui Israel.
40010007	Pe drum, predicaţi şi ziceţi: Împărăţia cerurilor este aproape!
40010008	Vindecaţi bolnavii, înviaţi morţii, curăţiţi leproşii, alungaţi demonii. În dar aţi primit, în dar să daţi!
40010009	Nu luaţi cu voi nici aur, nici argint, nici aramă,
40010010	nici traistă pentru drum, nici două haine, nici încălţăminte, nici toiag, fiindcă vrednic este lucrătorul de hrana sa.
40010011	Când intraţi într-o cetate sau într-un sat, căutaţi cine este vrednic între ei şi să rămâneţi acolo până veţi pleca.
40010012	Când intraţi în casă, salutaţi-l,
40010013	iar dacă este casa aceea vrednică, pacea voastră să vină peste ea. Dar dacă este nevrednică, pacea voastră să se întoarcă la voi.
40010014	Dacă nu vă va primi cineva şi nu va asculta cuvintele voastre, să ieşiţi din casa sau din cetatea aceea şi să scuturaţi praful de pe picioarele voastre.
40010015	Adevărat vă spun că în ziua judecăţii va fi mai uşor pentru ţinuturile Sodomei şi Gomorei, decât pentru cetatea aceea.
40010016	Iată, Eu vă trimit ca pe nişte oi în mijlocul lupilor. Fiţi deci înţelepţi ca şerpii şi fără răutate ca porumbeii.
40010017	Păziţi-vă de oameni, fiindcă vă vor da în judecata sinedriilor şi vă vor bate în sinagogile lor.
40010018	Din cauza mea, veţi fi duşi înaintea guvernatorilor şi înaintea împăraţilor, ca să slujiţi ca mărturie înaintea lor şi înaintea neamurilor.
40010019	Dar, când vă vor da în mâna lor, să nu vă îngrijoraţi gândindu-vă cum sau ce veţi spune, fiindcă ce veţi avea de spus vă va fi dat chiar în ceasul acela.
40010020	Căci nu veţi vorbi voi, ci Duhul Tatălui vostru va vorbi prin voi.
40010021	Fratele va da la moarte pe frate şi tatăl pe copilul lui. Copiii se vor scula împotriva părinţilor lor şi-i vor omorî.
40010022	Toţi vă vor urî din cauza Numelui meu, dar cine va răbda până la sfârşit, va fi mântuit.
40010023	Când vă vor prigoni într-o cetate, să fugiţi într-alta. Adevărat vă spun, că nu veţi apuca să străbateţi cetăţile lui Israel până va veni Fiul Omului.
40010024	Ucenicul nu este mai presus de învăţătorul său, nici robul mai presus de stăpânul său.
40010025	Ajunge ucenicului să fie ca învăţătorul lui şi robului să fie ca stăpânului lui. Dacă pe Stăpânul casei l-au numit Beelzebul, cu cât mai mult îi vor numi aşa pe cei din casa lui.
40010026	Aşadar, nu vă temeţi de ei, pentru că nu este nimic ascuns care nu va fi descoperit şi nimic tăinuit care nu va fi făcut cunoscut.
40010027	Ce vă spun Eu la întuneric, voi să spuneţi la lumină şi ce auziţi şoptindu-se la ureche, să predicaţi de pe acoperişul caselor.
40010028	Nu vă temeţi de cei ce ucid trupul, dar care nu pot ucide sufletul, ci temeţi-vă mai degrabă de cel ce poate să nimicească şi sufletul şi trupul în gheenă.
40010029	Nu se vând oare două păsări pe un ban? Totuşi, nici una din ele nu cade pe pământ fără voia Tatălui vostru!
40010030	Cât despre voi, până şi perii din cap, toţi vă sunt număraţi.
40010031	Deci să nu vă temeţi! Voi sunteţi mai de preţ decât orice pasăre.
40010032	De aceea, pe oricine mă va mărturisi înaintea oamenilor, îl voi mărturisi şi Eu înaintea Tatălui meu care este în ceruri.
40010033	Dar oricine se va lepăda de mine înaintea oamenilor, mă voi lepăda şi Eu de el înaintea Tatălui Meu care este în ceruri.
40010034	Să nu credeţi că am venit s-aduc pacea pe pământ. N-am venit să aduc pacea, ci sabia.
40010035	Căci am venit să despart pe fiu de tată, pe fiică de mamă, şi pe noră de soacră.
40010036	Şi omul îi va avea de vrăjmaşi chiar pe cei din familia lui.
40010037	Cine îşi iubeşte tatăl sau mama mai mult decât pe mine, nu este vrednic de mine, iar cine îşi iubeşte fiul sau fiica mai mult decât pe mine, nu este vrednic de mine.
40010038	Cine nu-şi ia crucea şi nu vine după mine, nu este vrednic de mine.
40010039	Cine îşi va păstra viaţa, o va pierde şi cine îşi va pierde viaţa pentru mine, o va câştiga.
40010040	Cine vă primeşte pe voi, pe mine mă primeşte; şi cine mă primeşte pe mine, îl primeşte pe cel care m-a trimis.
40010041	Cine primeşte un profet, pentru că este profet, va primi răsplata unui profet şi cine primeşte pe un om drept, pentru că este un om drept, va primi răsplata unui om drept.
40010042	Şi oricine va da de băut chiar şi un pahar de apă rece unuia din aceştia mai mici, numai pentru că sunt ucenici, adevărat vă spun că nu-şi va pierde răsplata.”
40011001	După ce a terminat de dat învăţături celor doisprezece ucenici ai săi, Iisus a plecat de acolo, ca să-i înveţe pe oameni şi să predice în cetăţile lor.
40011002	Ioan a auzit din temniţă despre lucrările lui Hristos şi-a trimis să-l întrebe prin ucenicii săi:
40011003	„Tu eşti Acela care trebuie să vină sau să aşteptăm pe altul?”
40011004	Iisus le-a răspuns: „Duceţi-vă şi-i spuneţi lui Ioan ce auziţi şi ce vedeţi:
40011005	orbii îşi capătă vederea, şchiopii umblă, leproşii sunt curăţiţi, surzii aud, morţii învie şi săracilor li se vesteşte evanghelia.
40011006	Fericit cel care nu se va poticni de mine.”
40011007	Pe când plecau ei, Iisus a început să vorbească mulţimilor despre Ioan: „Ce aţi venit să vedeţi în pustiu? O trestie clătinată de vânt?
40011008	Dacă nu, atunci ce aţi venit să vedeţi? Un om îmbrăcat în haine fine? Iată, cei ce poartă haine fine sunt în casele regilor.
40011009	Atunci ce aţi ieşit să vedeţi? Un profet? Da, vă spun, şi mai mult decât un profet,
40011010	fiindcă el este acela despre care s-a scris: Iată, Eu îl trimit înaintea feţei tale pe solul meu, care îţi va pregăti calea înaintea ta.
40011011	Adevărat vă spun că, dintre oamenii născuţi pe pământ, nu s-a ridicat nici unul mai mare decât Ioan Botezătorul. Totuşi, cel mai mic în Împărăţia cerurilor este mai mare decât el.
40011012	Din zilele lui Ioan Botezătorul până acum, Împărăţia cerurilor se ia cu asalt, iar cei ce o iau cu asalt pun mâna pe ea.
40011013	Căci toţi Profeţii şi Legea au profeţit până la Ioan.
40011014	Şi, dacă vreţi să înţelegeţi, el este Ilie care urmează să vină.
40011015	Cine are urechi să audă.
40011016	Cu cine voi asemăna generaţia aceasta? Seamănă cu nişte copii care stau în pieţe şi strigă unii la alţii:
40011017	V-am cântat din fluier şi n-aţi jucat, v-am cântat de jale şi nu v-aţi tânguit.
40011018	Căci a venit Ioan, care nici nu mănâncă, nici nu bea şi ei zic: E îndrăcit!
40011019	A venit Fiul Omului, care mănâncă şi bea, şi ei zic: Iată un mâncăcios şi băutor de vin, prieten al vameşilor şi al păcătoşilor! Totuşi, înţelepciunea s-a dovedit dreaptă prin lucrările ei.”
40011020	Atunci Iisus a început să mustre cetăţile în care fuseseră făcute cele mai multe din minunile lui, pentru că nu se pocăiseră.
40011021	„Vai de tine, Horazine!” a zis El. „Vai de tine, Betsaida! Căci dacă ar fi fost făcute în Tir şi Sidon minunile care au fost făcute la voi, de mult s-ar fi pocăit cu sac şi cenuşă.
40011022	De aceea vă spun că, în ziua judecăţii, va fi mai uşor pentru Tir şi Sidon decât pentru voi.
40011023	Şi tu, Capernaume, vei fi oare înălţat până la cer? Până în sălaşul morţilor vei fi coborât, fiindcă, dacă ar fi fost făcute în Sodoma minunile care au fost făcute în tine, ea ar fi rămas în picioare până în ziua de astăzi.
40011024	De aceea, vă spun, că în ziua judecăţii va fi mai uşor pentru ţinutul Sodomei decât pentru tine.”
40011025	În vremea aceea, Iisus a luat cuvântul şi a zis: „Te laud, Tată, Doamne al cerului şi al pământului, pentru că ai ascuns aceste lucruri de cei înţelepţi şi pricepuţi şi le-ai descoperit pruncilor.
40011026	Da, Tată, te laud, pentru că aşa ai găsit Tu cu cale, prin voia ta cea bună!
40011027	Toate lucrurile mi-au fost date în mâini de Tatăl meu şi nimeni nu-l cunoaşte deplin pe Fiul, în afară de Tatăl. Tot astfel nimeni nu-l cunoaşte deplin pe Tatăl, în afară de Fiul şi acela căruia vrea Fiul să i-l descopere.
40011028	Veniţi la mine, toţi cei trudiţi şi împovăraţi, şi eu vă voi da odihnă.
40011029	Luaţi jugul meu asupra voastră şi învăţaţi de la mine, fiindcă eu sunt blând şi smerit cu inima şi veţi găsi odihnă pentru sufletele voastre.
40011030	Căci jugul meu este bun şi povara mea este uşoară.”
40012001	În vremea aceea, într-o sâmbătă, Iisus trecea prin lanurile de grâu. Ucenicii lui, care erau flămânzi, au început să smulgă spice de grâu şi să le mănânce.
40012002	Fariseii, când au văzut lucrul acesta, i-au zis: „Iată că ucenicii tăi fac ce nu este îngăduit să facă sâmbăta.”
40012003	Dar Iisus le-a răspuns: „Oare n-aţi citit ce a făcut David când a flămânzit, el şi cei ce erau împreună cu el?
40012004	Cum a intrat în Casa lui Dumnezeu şi a mâncat pâinile pentru punerea înaintea Domnului, deşi nici lui, nici celor ce erau cu el nu le era îngăduit să le mănânce, ci doar preoţilor?
40012005	Sau n-aţi citit în Lege că, în zilele de sâmbătă, preoţii încalcă sâmbăta în Templu şi totuşi sunt nevinovaţi?
40012006	Dar Eu vă spun că aici este cineva mai mare decât Templul.
40012007	Dacă aţi fi ştiut ce înseamnă: Milă voiesc, iar nu jertfă n-aţi fi condamnat nişte nevinovaţi.
40012008	Căci Fiul Omului este Domn şi al sâmbetei.”
40012009	Iisus a plecat de acolo şi a intrat în sinagogă.
40012010	Şi iată că în sinagogă era un om care avea o mână uscată. Ca să-l poată învinui pe Iisus, ei l-au întrebat: „Este îngăduit să vindeci sâmbăta?”
40012011	El le-a răspuns: „Cine este acela dintre voi care, dacă are o oaie şi-i cade într-o groapă sâmbăta, nu o va apuca s-o scoată afară?
40012012	Cu cât mai de preţ este, deci, un om decât o oaie? De aceea este îngăduit a face bine în zilele de sâmbătă.”
40012013	Atunci i-a zis acelui om: „Întinde-ţi mâna!” El şi-a întins mâna şi mâna s-a făcut sănătoasă la fel ca cealaltă.
40012014	Fariseii au ieşit afară şi s-au sfătuit cum să-l omoare pe Iisus.
40012015	Dar Iisus, ştiind lucrul acesta, a plecat de acolo. După El a mers o mare mulţime de oameni. El i-a vindecat pe toţi bolnavii
40012016	şi le-a poruncit cu tot dinadinsul să nu-l facă cunoscut,
40012017	ca să se împlinească ce fusese vestit prin profetul Isaia, care zice:
40012018	Iată, Robul meu, pe care l-am ales, preaiubitul meu, în care sufletul meu îşi arată bunăvoinţa. Voi pune Duhul meu peste El şi va vesti neamurilor judecata.
40012019	El nu va sta la ceartă, nici nu va striga. Şi nimeni nu-i va auzi glasul pe străzi.
40012020	Trestia zdrobită n-o va frânge şi fitilul ce fumegă nu-l va stinge, până nu va face să biruie judecata.
40012021	Şi neamurile vor nădăjdui în Numele lui.
40012022	Atunci i-au adus un demonizat orb şi mut şi Iisus l-a vindecat, aşa că cel mut vorbea şi vedea.
40012023	Toate mulţimile se mirau şi ziceau: „Nu cumva acesta este Fiul lui David?”
40012024	Când i-au auzit fariseii, au zis: „Omul acesta nu scoate demonii decât cu Beelzebul, stăpânul demonilor!”
40012025	Iisus, care le cunoştea gândurile, le-a zis: „Orice împărăţie dezbinată împotriva ei însăşi este pustiită şi orice cetate sau casă dezbinată în sine nu poate dăinui.
40012026	Dacă Satana îl alungă pe Satana, este dezbinat; atunci cum poate dăinui împărăţia lui?
40012027	Şi dacă Eu scot demonii cu ajutorul lui Beelzebul, atunci fiii voştri cu cine-i scot? De aceea ei vor fi judecătorii voştri.
40012028	Dar dacă Eu alung demonii cu Duhul lui Dumnezeu, înseamnă că Împărăţia lui Dumnezeu a venit peste voi.
40012029	Altminteri, cum poate cineva să intre în casa celui puternic şi să-i jefuiască gospodăria, dacă nu l-a legat mai întâi pe cel puternic? Numai atunci îi va jefui casa.
40012030	Cine nu este cu mine este împotriva mea, iar cine nu strânge cu mine risipeşte.
40012031	De aceea vă spun: Orice păcat şi orice blasfemie vor fi iertate oamenilor, dar blasfemia împotriva Duhului Sfânt nu le va fi iertată.
40012032	Oricine va vorbi împotriva Fiului Omului va fi iertat, dar oricine va vorbi împotriva Duhului Sfânt nu va fi iertat nici în veacul acesta, nici în cel viitor.
40012033	Ori ziceţi că şi pomul şi rodul lui sunt bune, ori ziceţi că şi pomul şi rodul lui sunt rele: fiindcă pomul se cunoaşte după rodul lui.
40012034	Pui de vipere, cum aţi putea să spuneţi lucruri bune, când voi sunteţi răi? Căci din prisosul inimii vorbeşte gura.
40012035	Omul bun scoate lucruri bune din vistieria bună inimii lui, dar omul rău scoate lucruri rele din vistieria rea a inimii lui.
40012036	Vă spun că, în ziua judecăţii, oamenii vor da socoteală de orice cuvânt nefolositor pe care-l vor fi rostit.
40012037	Căci din cuvintele tale vei fi scos fără vină şi din cuvintele tale vei fi osândit.”
40012038	Atunci, unii dintre cărturari şi farisei au răspuns: „Învăţătorule, am vrea să vedem un semn de la tine!”
40012039	El le-a răspuns: „Un neam viclean şi adulter cere un semn, dar nu i se va da alt semn, decât semnul profetului Iona.
40012040	Căci, după cum Iona a stat trei zile şi trei nopţi în pântecele peştelui, tot aşa şi Fiul Omului va sta trei zile şi trei nopţi în inima pământului.
40012041	Bărbaţii din Ninive se vor ridica alături de neamul acesta în ziua judecăţii şi-l vor osândi pentru că ei s-au pocăit când a predicat Iona. Şi iată că aici este cineva mai mare decât Iona.
40012042	Regina de la miazăzi se va ridica alături de neamul acesta în ziua judecăţii şi-l va condamna, pentru că ea a venit de la marginile pământului ca să audă înţelepciunea lui Solomon. Şi iată că aici este cineva mai mare decât Solomon.
40012043	Când iese dintr-un om, duhul necurat umblă prin locuri fără apă, căutând odihnă şi n-o găseşte.
40012044	Atunci îşi zice: Mă voi întoarce în casa mea, de unde am ieşit. Şi, când vine în ea, o găseşte goală, măturată şi împodobită.
40012045	Atunci se duce şi ia cu el alte şapte duhuri mai rele decât el: intră în casă, sălăşluiesc acolo, iar starea de pe urmă a acestui om devine mai rea decât cea dintâi. La fel se va întâmpla şi cu acest neam viclean.”
40012046	Pe când Iisus le vorbea încă mulţimilor, iată că mama şi fraţii lui stăteau afară şi căutau să vorbească cu El.
40012047	Atunci cineva i-a zis: „Iată, mama ta şi fraţii tăi stau afară şi caută să vorbească cu tine.”
40012048	Dar Iisus a răspuns celui ce-i adusese ştirea aceasta: „Cine este mama mea şi care sunt fraţii mei?”
40012049	Apoi şi-a întins mâna spre ucenicii săi şi a zis: „Iată mama mea şi fraţii mei!
40012050	Oricine împlineşte voia Tatălui meu care este în ceruri, acela îmi este frate, soră şi mamă.”
40013001	În aceeaşi zi, Iisus a ieşit din casă şi s-a aşezat lângă mare.
40013002	O mare mulţime s-a strâns la El, aşa că a trebuit să se suie să stea într-o corabie şi tot poporul stătea pe ţărm.
40013003	Atunci a început să le vorbească despre multe lucruri în parabole şi le-a zis: „Iată, semănătorul a ieşit să semene.
40013004	Pe când semăna el, o parte din sămânţă a căzut lângă drum şi au venit păsările şi au mâncat-o.
40013005	O altă parte a căzut pe locuri stâncoase, unde nu era mult pământ: a răsărit imediat, pentru că n-a găsit pământ adânc.
40013006	Dar, când a răsărit soarele, s-a ofilit şi, pentru că n-avea rădăcini, s-a uscat.
40013007	O altă parte a căzut între spini: spinii au crescut şi au năpădit-o.
40013008	O altă parte a căzut în pământ bun şi a dat rod: un grăunte a dat o sută, altul şaizeci şi altul treizeci.
40013009	Cine are urechi să audă.”
40013010	Ucenicii s-au apropiat de El şi i-au zis: „De ce lor le vorbeşti în parabole?”
40013011	Iisus le-a răspuns: „Pentru că vouă v-a fost dat să cunoaşteţi tainele Împărăţiei cerurilor, însă lor nu le-a fost dat.
40013012	Căci celui ce are i se va da şi va avea de prisos, iar celui ce n-are i se va lua chiar şi ce are.
40013013	De aceea le vorbesc în parabole, pentru că ei, cu toate că văd, nu văd şi cu toate că aud, nu aud, nici nu înţeleg.
40013014	Şi cu privire la ei se împlineşte profeţia lui Isaia care zice: Veţi auzi cu urechile voastre şi nu veţi înţelege, veţi privi cu ochii voştri şi nu veţi vedea.
40013015	Căci inima acestui popor s-a împietrit. Au ajuns tari de urechi, şi-au închis ochii, ca nu cumva să vadă cu ochii, să audă cu urechile, să înţeleagă cu inima, să se întoarcă la Dumnezeu şi să-i vindec.
40013016	Fericiţi sunt ochii voştri că văd şi urechile voastre că aud!
40013017	Adevărat vă spun că, mulţi profeţi şi oameni drepţi au dorit să vadă lucrurile pe care le vedeţi voi, dar nu le-au văzut şi să audă lucrurile pe care le auziţi voi, dar nu le-au auzit.
40013018	Ascultaţi deci ce înseamnă parabola semănătorului.
40013019	Când un om aude cuvântul despre Împărăţie şi nu-l înţelege, vine Cel Rău şi răpeşte ce a fost semănat în inima lui. Aceasta este sămânţa căzută lângă drum.
40013020	Sămânţa căzută în locuri stâncoase este cel ce aude cuvântul şi-l primeşte imediat cu bucurie,
40013021	dar n-are rădăcină, ci ţine doar o vreme şi, cum vine un necaz sau o persecuţie din cauza cuvântului, se leapădă repede de el.
40013022	Sămânţa căzută între spini este cel ce aude cuvântul, dar grijile veacului acestuia şi înşelăciunea bogăţiilor îneacă acest cuvânt şi el ajunge neroditor.
40013023	Iar sămânţa căzută în pământ bun este cel ce aude cuvântul şi-l înţelege. El aduce rod: un grăunte dă o sută, altul şaizeci, altul treizeci.”
40013024	Iisus le-a mai spus şi o altă parabolă: „Împărăţia cerurilor se aseamănă cu un om care a semănat o sămânţă bună în ţarina lui.
40013025	Dar vrăjmaşul lui a venit pe când oamenii dormeau, a semănat neghină între grâu şi a plecat.
40013026	Când au răsărit firele de grâu şi au făcut rod, a ieşit la iveală şi neghina.
40013027	Slujitorii stăpânului casei au venit şi i-au zis: Doamne, oare n-ai semănat sămânţă bună în ţarina ta? De unde are deci neghină?
40013028	El le-a răspuns: Un om vrăjmaş a făcut lucrul acesta. Atunci slujitorii i-au zis: Vrei să mergem s-o smulgem?
40013029	Nu, le-a zis el, ca nu cumva, când smulgeţi neghina, să smulgeţi şi grâul împreună cu ea.
40013030	Lăsaţi-le pe amândouă să crească împreună până la seceriş şi, la vremea secerişului, voi spune secerătorilor: smulgeţi întâi neghina şi legaţi-o în snopi ca s-o ardem, iar grâul strângeţi-l în hambarul meu.”
40013031	Şi le-a mai zis o parabolă: „Împărăţia cerurilor se aseamănă cu un grăunte de muştar pe care l-a luat un om şi l-a semănat în ţarina sa.
40013032	Grăuntele acesta este cea mai mică dintre toate seminţele, dar, după ce a crescut, este mai mare decât legumele şi se face cât un copac, aşa că păsările cerului vin şi îşi fac cuiburi în ramurile lui.”
40013033	Le-a spus o altă parabolă: „Împărăţia cerurilor se aseamănă cu drojdia pe care a luat-o o femeie şi a pus-o în trei măsuri de făină de grâu, până s-a dospit toată plămădeala.”
40013034	Iisus a spus mulţimilor toate aceste lucruri în parabole şi nu le vorbea altfel decât în parabole
40013035	ca să se împlinească ce fusese vestit prin profetul care zice: Voi deschide gura şi voi vorbi în parabole, voi spune lucruri ascunse de la întemeierea lumii.
40013036	Atunci Iisus a lăsat mulţimile să plece şi a intrat în casă. Ucenicii lui s-au apropiat de El şi i-au zis: „Lămureşte-ne parabola neghinei din ţarină.”
40013037	El le-a răspuns: „Cel ce seamănă sămânţa bună este Fiul Omului,
40013038	ţarina este lumea, sămânţa bună înseamnă fiii Împărăţiei, iar neghina înseamnă fiii Celui Rău.
40013039	Vrăjmaşul care a semănat-o este Diavolul, secerişul este sfârşitul veacului, iar secerătorii sunt îngerii.
40013040	Deci, după cum se smulge neghina şi se arde în foc, tot aşa se va întâmpla şi la sfârşitul veacului.
40013041	Fiul Omului îşi va trimite îngerii şi ei vor smulge din Împărăţia lui orice pricină de poticnire şi pe cei ce săvârşesc fărădelegea
40013042	şi-i vor arunca în cuptorul aprins. Acolo va fi plânsul şi scrâşnirea dinţilor.
40013043	Atunci cei drepţi vor străluci ca soarele în Împărăţia Tatălui lor. Cine are urechi să audă!
40013044	Împărăţia cerului se mai aseamănă cu o comoară ascunsă într-o ţarină. Omul care o găseşte o ascunde şi, de bucurie, se duce şi vinde tot ce are şi cumpără ţarina aceea.
40013045	Împărăţia cerurilor se mai aseamănă cu un negustor care caută mărgăritare frumoase.
40013046	Şi, când găseşte un mărgăritar de mare preţ, se duce, vinde tot ce are şi-l cumpără.
40013047	Împărăţia cerurilor se mai aseamănă cu un năvod aruncat în mare care prinde tot felul de peşti.
40013048	După ce s-a umplut, pescarii îl scot la mal, stau jos, aleg în vase ce este bun şi aruncă afară ce este rău.
40013049	Tot aşa va fi şi la sfârşitul veacului: îngerii vor ieşi, îi vor despărţi pe cei răi din mijlocul celor buni
40013050	şi-i vor arunca în cuptorul aprins. Acolo va fi plânsul şi scrâşnirea dinţilor.”
40013051	„Aţi înţeles voi toate aceste lucruri?” i-a întrebat Iisus. „Da!” i-au răspuns ei.
40013052	Şi El le-a zis: „De aceea, orice cărturar care a învăţat ce trebuie despre Împărăţia cerurilor, se aseamănă cu un gospodar care scoate din vistieria lui lucruri noi şi lucruri vechi.”
40013053	După ce a terminat Iisus de spus parabolele acestea, a plecat de acolo.
40013054	A venit în ţinutul său şi a început să-i înveţe pe oameni în sinagogă în aşa fel încât cei ce-l auzeau se mirau: „De unde are El înţelepciunea şi puterea aceasta?
40013055	Oare nu este el fiul tâmplarului? Nu este Maria mama lui? Şi Iacov, Iosif, Simon şi Iuda, nu sunt ei fraţii lui?
40013056	Şi surorile lui nu sunt toate printre noi? Atunci de unde are El toate acestea?”
40013057	Şi astfel se poticneau din cauza aceasta. Dar Iisus le-a zis: „Nicăieri nu este preţuit un profet mai puţin decât în patria şi în casa lui.”
40013058	Şi n-a făcut multe minuni acolo din cauza necredinţei lor.
40014001	În vremea aceea, tetrarhul Irod, a auzit vorbindu-se despre Iisus
40014002	şi a zis slujitorilor săi: „Acesta este Ioan Botezătorul! A înviat din morţi şi de aceea se fac minuni prin el.”
40014003	Irod îl arestase pe Ioan, îl legase şi-l aruncase în închisoare din cauza Irodiadei, soţia fratelui său Filip.
40014004	Pentru că Ioan îi zicea: „Nu-ţi este îngăduit s-o ai de soţie.”
40014005	Irod ar fi vrut să-l omoare, dar se temea de popor, fiindcă poporul îl privea pe Ioan ca pe un profet.
40014006	Dar, când se serba ziua de naştere a lui Irod, fiica Irodiadei a dansat înaintea oaspeţilor şi l-a încântat pe Irod.
40014007	De aceea i-a făgăduit cu jurământ că îi va da orice îi va cere.
40014008	Îndemnată de mama sa, ea a zis: „Dă-mi aici pe o tipsie capul lui Ioan Botezătorul!”
40014009	Regele s-a întristat. Dar din cauza jurămintelor sale, şi de ochii celor ce şedeau la masă împreună cu el, a poruncit să i-l dea.
40014010	Şi a trimis să i se taie capul lui Ioan în închisoare.
40014011	Apoi capul a fost adus pe o tipsie şi dat fetei, care i l-a dus mamei sale.
40014012	Ucenicii lui Ioan au venit de i-au luat trupul, l-au îngropat şi s-au dus de i-au dat de ştire lui Iisus.
40014013	Iisus, când a auzit vestea aceasta, a plecat de acolo într-o corabie, ca să se ducă singur la o parte, într-un loc pustiu. Mulţimile, când au auzit lucrul acesta, au ieşit din cetăţi şi s-au luat după El pe jos.
40014014	Când a ieşit din corabie, Iisus a văzut o mulţime mare, i s-a făcut milă de ea şi i-a vindecat pe cei bolnavi.
40014015	Când s-a înserat, ucenicii s-au apropiat de El şi i-au zis: „Locul acesta este pustiu şi vremea iată că a trecut. Dă drumul mulţimilor să se ducă prin sate să-şi cumpere de mâncare.”
40014016	„N-au nevoie să plece”, le-a răspuns Iisus, „daţi-le voi să mănânce.”
40014017	Dar ei i-au zis: „N-avem aici decât cinci pâini şi doi peşti.”
40014018	Şi El le-a spus: „Aduceţi-i aici la mine.”
40014019	Apoi a poruncit mulţimilor să şadă pe iarbă, a luat cele cinci pâini şi cei doi peşti, şi-a ridicat ochii spre cer, a binecuvântat, a frânt pâinile şi le-a dat ucenicilor, iar ei le-au împărţit mulţimilor.
40014020	Toţi au mâncat şi s-au săturat şi s-au ridicat douăsprezece coşuri pline cu fărâmiturile rămase.
40014021	Cei ce mâncaseră erau ca la cinci mii de bărbaţi, în afară de femei şi de copii.
40014022	Imediat după aceea, Iisus i-a silit pe ucenicii săi să intre în corabie şi să treacă înaintea lui de partea cealaltă, până va da drumul mulţimilor.
40014023	După ce a dat drumul mulţimilor, s-a suit pe munte să se roage, singur deoparte. Se înnoptase şi El era singur acolo.
40014024	În timpul acesta, corabia era izbită tare de valuri, în largul mării, la mai multe stadii de ţărm, fiindcă vântul era împotrivă.
40014025	Când se îngâna ziua cu noaptea, Iisus a venit la ei umblând pe mare.
40014026	Când l-au văzut ucenicii umblând pe mare, s-au înspăimântat şi au zis: „Este o nălucă!” Şi au ţipat de teamă.
40014027	Iisus le-a zis imediat: „Îndrăzniţi, Eu sunt! Nu vă temeţi!”
40014028	„Doamne”, i-a răspuns Petru, „dacă eşti Tu, porunceşte-mi să vin la tine pe ape.”
40014029	„Vino!” i-a zis Iisus. Petru a coborât din corabie şi a început să umble pe ape ca să meargă la Iisus.
40014030	Dar, când a văzut că vântul era tare, s-a temut şi, fiindcă începea să se afunde, a strigat: „Doamne, scapă-mă!”
40014031	Îndată, Iisus a întins mâna, l-a apucat şi i-a zis: „Puţin credinciosule, pentru ce te-ai îndoit?”
40014032	Şi după ce au intrat în corabie, a stat vântul.
40014033	Cei ce erau în corabie au venit de s-au închinat înaintea lui Iisus şi i-au zis: „Cu adevărat, Tu eşti Fiul lui Dumnezeu!”
40014034	După ce au trecut marea, au venit în ţinutul Ghenezaretului.
40014035	Oamenii din locul acela, care-l cunoşteau pe Iisus, au trimis să dea de ştire în toate împrejurimile şi au adus la El toţi bolnavii.
40014036	Bolnavii îl rugau să le dea voie numai să se atingă de poala hainei lui. Şi toţi cei care s-au atins s-au vindecat.
40015001	Atunci nişte farisei şi nişte cărturari din Ierusalim au venit la Iisus şi i-au zis:
40015002	„Pentru ce calcă ucenicii tăi datina bătrânilor şi nu-şi spală mâinile când mănâncă?”
40015003	El le-a răspuns: „Dar voi de ce călcaţi porunca lui Dumnezeu în folosul tradiţiei voastre?
40015004	Pentru că Dumnezeu a zis: Cinsteşte pe tatăl tău şi pe mama ta şi: Cine va vorbi de rău pe tatăl său sau pe mama sa să fie pedepsit cu moartea.
40015005	Dar voi ziceţi: Cine va spune tatălui său sau mamei sale, Orice lucru cu care te-aş putea ajuta i l-am închinat lui Dumnezeu,
40015006	nu mai este ţinut să cinstească pe tatăl său sau pe mama sa şi aţi desfiinţat astfel cuvântul lui Dumnezeu în folosul datinii voastre.
40015007	Făţarnicilor, bine a profeţit Isaia despre voi, când a zis:
40015008	Poporul acesta se apropie de mine cu gura şi mă cinsteşte cu buzele, dar inima lui este departe de mine.
40015009	Degeaba mă cinstesc ei, dând ca învăţătură nişte porunci omeneşti.”
40015010	Iisus a chemat mulţimea la El şi a zis: „Ascultaţi şi înţelegeţi:
40015011	Nu ce intră în gură spurcă pe om, ci ce iese din gură, aceea spurcă pe om.”
40015012	Atunci ucenicii lui s-au apropiat şi i-au zis: „Ştii că fariseii s-au scandalizat de cuvintele pe care le-au auzit?”
40015013	El le-a răspuns: „Orice răsad pe care nu l-a sădit Tatăl meu cel ceresc va fi smuls din rădăcină.
40015014	Lăsaţi-i, sunt nişte călăuze oarbe! Şi când un orb conduce un alt orb, vor cădea amândoi în groapă.”
40015015	Petru a luat cuvântul şi i-a zis: „Explică-ne parabola aceasta.”
40015016	Iisus a zis: „Şi voi tot fără pricepere sunteţi?
40015017	Nu înţelegeţi că orice intră în gură merge în pântece şi apoi se duce afară, în hazna.
40015018	Dar ce iese din gură vine din inimă şi aceea îl spurcă pe om.
40015019	Căci din inimă ies gândurile rele, uciderile, adulterul, desfrâul, furtul, mărturiile mincinoase, defăimările.
40015020	Iată lucrurile care îl spurcă pe om, dar a mânca cu mâinile nespălate nu îl spurcă.”
40015021	Iisus, după ce a plecat de acolo, s-a dus în părţile Tirului şi ale Sidonului.
40015022	Şi iată că o femeie cananeancă a venit din ţinuturile acelea şi a început să strige către El: „Ai milă de mine, Doamne, Fiul lui David! Fiica mea este chinuită rău de un demon!”
40015023	El nu i-a răspuns nici un cuvânt. Şi ucenicii lui s-au apropiat şi l-au rugat stăruitor: „Dă-i drumul, fiindcă strigă după noi.”
40015024	El a răspuns: „Eu nu sunt trimis decât la oile pierdute ale casei lui Israel.”
40015025	Dar ea a venit şi i s-a închinat, zicând: „Doamne, ajută-mă!”
40015026	El i-a răspuns: „Nu este bine să iei pâinea copiilor şi s-o arunci la căţei!”
40015027	„Da, Doamne”, a zis ea, „dar şi căţeii mănâncă bucăţile care cad de la masa stăpânilor lor.”
40015028	Atunci Iisus i-a zis: „Femeie, mare este credinţa ta. Facă-ţi-se cum voieşti!” Şi fiica ei s-a vindecat chiar în ceasul acela.
40015029	Iisus a plecat din locurile acelea şi a venit lângă marea Galileii. S-a suit pe munte şi a şezut acolo.
40015030	Atunci au venit la El multe mulţimi, având cu ele şchiopi, orbi, muţi, ciungi şi mulţi alţi bolnavi pe care i-au pus la picioarele lui şi El i-a vindecat.
40015031	Iar mulţimile se mirau văzând că muţii vorbesc, ciungii se vindecă, şchiopii umblă şi orbii văd. Şi slăveau pe Dumnezeul lui Israel.
40015032	Iisus i-a chemat pe ucenicii săi şi le-a zis: „Mi-e milă de mulţimea aceasta, fiindcă iată că de trei zile aşteaptă lângă mine şi n-au ce mânca. Nu vreau să le dau drumul flămânzi, ca nu cumva să leşine de foame pe drum.”
40015033	Ucenicii i-au zis: „De unde să luăm în pustia aceasta atâtea pâini ca să săturăm aşa o mulţime?”
40015034	„Câte pâini aveţi?” i-a întrebat Iisus. „Şapte”, i-au răspuns ei, „şi puţini peştişori”.
40015035	Atunci Iisus a poruncit poporului să se aşeze pe pământ.
40015036	A luat cele şapte pâini şi peştişorii şi, după ce i-a mulţumit lui Dumnezeu, a frânt şi a dat ucenicilor, iar ucenicii au împărţit poporului.
40015037	Au mâncat toţi şi s-au săturat şi s-au ridicat şapte coşuri pline cu fărâmiturile rămase.
40015038	Cei ce mâncaseră erau patru mii de bărbaţi, în afară de femei şi de copii.
40015039	În cele din urmă Iisus a dat drumul mulţimilor, s-a suit în corabie şi a trecut în ţinutul Magdalei.
40016001	Fariseii şi saducheii s-au apropiat de Iisus şi, ca să-l ispitească, i-au cerut să le arate un semn din cer.
40016002	Iisus le-a răspuns: „Când se înserează, voi ziceţi: Are să fie vreme frumoasă, fiindcă cerul este roşu.
40016003	Şi dimineaţa ziceţi: Astăzi are să fie furtună, fiindcă cerul este roşu-posomorât. Făţarnicilor, faţa cerului ştiţi s-o deosebiţi, dar semnele vremurilor nu le puteţi deosebi?
40016004	O generaţie vicleană şi adulteră cere un semn, dar nu i se va da alt semn decât semnul profetului Iona.” Apoi i-a lăsat şi a plecat.
40016005	Ucenicii trecuseră de cealaltă parte şi uitaseră să ia pâini.
40016006	Iisus le-a zis: „Luaţi seama şi păziţi-vă de aluatul fariseilor şi al saducheilor.”
40016007	Ucenicii se gândeau în sinea lor şi ziceau: „Ne zice aşa pentru că n-am luat pâini!”
40016008	Iisus, care cunoştea lucrul acesta, le-a zis: „Puţin credincioşilor, pentru ce vă gândiţi că n-aţi luat pâini?
40016009	Tot nu înţelegeţi? Şi nici nu vă mai aduceţi aminte de cele cinci pâini pentru cei cinci mii de oameni şi câte coşuri aţi ridicat?
40016010	Nici de cele şapte pâini pentru cei patru mii de oameni şi câte coşniţe aţi ridicat?
40016011	Cum nu înţelegeţi că nu v-am spus de pâini, ci v-am spus să vă păziţi de Aluatul fariseilor şi al saducheilor?”
40016012	Atunci au înţeles ei că nu le zisese să se păzească de aluatul pâinii, ci de învăţătura fariseilor şi a saducheilor.
40016013	Iisus a venit în părţile Cezareii lui Filip şi i-a întrebat pe ucenicii săi: „Cine zic oamenii că sunt Eu, Fiul Omului?”
40016014	Ei au răspuns: „Unii zic că eşti Ioan Botezătorul, alţii Ilie, iar alţii Ieremia sau unul din profeţi.”
40016015	„Dar voi”, le-a zis El, „cine ziceţi că sunt?”
40016016	Simon Petru i-a răspuns: „Tu eşti Mesia, Fiul Dumnezeului celui Viu!”
40016017	Atunci Iisus i-a zis: „Ferice de tine, Simon bar Iona, fiindcă nu carnea şi sângele ţi-a descoperit lucrul acesta, ci Tatăl meu care este în ceruri.
40016018	Şi Eu îţi spun: Tu eşti Petru, şi pe această Piatră voi zidi Biserica mea, iar porţile Locuinţei morţilor nu o vor birui.
40016019	Îţi voi da cheile Împărăţiei cerurilor şi orice vei lega pe pământ va fi legat în ceruri şi orice vei dezlega pe pământ va fi dezlegat în ceruri.”
40016020	Atunci a poruncit ucenicilor săi să nu spună nimănui că El este Hristosul.
40016021	De atunci încolo, Iisus a început să spună ucenicilor săi că El trebuie să meargă la Ierusalim, să pătimească mult din partea bătrânilor, din partea marilor preoţi şi din partea cărturarilor, că are să fie omorât şi că a treia zi va învia.
40016022	Petru l-a luat deoparte, şi a început să-l mustre, zicând: „Să te ferească Dumnezeu, Doamne! Să nu ţi se întâmple aşa ceva!”
40016023	Dar Iisus s-a întors şi i-a zis lui Petru: „Înapoia mea, Satano! Tu eşti o piatră de poticnire pentru mine! Căci gândurile tale nu sunt gândurile lui Dumnezeu, ci gânduri de-ale oamenilor.”
40016024	Atunci Iisus a zis ucenicilor săi: „Dacă voieşte cineva să vină după mine, să renunţe la sine, să-şi ia crucea şi să mă urmeze.
40016025	Pentru că oricine va vrea să-şi scape viaţa o va pierde, dar oricine îşi va pierde viaţa pentru mine, o va câştiga.
40016026	Şi ce ar folosi unui om să câştige toată lumea, dacă şi-ar pierde sufletul? Sau ce ar da un om în schimb pentru sufletul său?
40016027	Căci Fiul Omului are să vină în slava Tatălui său, cu îngerii săi; şi atunci va răsplăti fiecăruia după faptele lui.
40016028	Adevărat vă spun, că unii din cei ce stau aici nu vor gusta moartea până nu vor vedea pe Fiul Omului venind în Împărăţia sa.”
40017001	După şase zile, Iisus a luat cu El pe Petru, Iacov şi Ioan, fratele lui şi i-a dus deoparte pe un munte înalt.
40017002	El s-a schimbat la faţă înaintea lor, iar faţa lui strălucea ca soarele şi hainele i s-au făcut albe ca lumina.
40017003	Şi iată că li s-a arătat Moise şi Ilie, stând de vorbă cu El.
40017004	Petru a luat cuvântul şi i-a zis lui Iisus: „Doamne, este bine să fim aici! Dacă vrei, am să fac aici trei corturi: unul pentru tine, unul pentru Moise şi unul pentru Ilie.”
40017005	Pe când vorbea el încă, iată că i-a acoperit un nor luminos cu umbra lui. Şi din nor s-a auzit un glas care zicea: „Acesta este Fiul meu preaiubit pe care l-am ales, de El să ascultaţi!”
40017006	Când au auzit, ucenicii au căzut cu feţele la pământ şi s-au înspăimântat foarte tare.
40017007	Dar Iisus s-a apropiat, s-a atins de ei şi le-a zis: „Sculaţi-vă, nu vă temeţi!”
40017008	Ei au ridicat ochii şi n-au văzut pe nimeni, decât pe Iisus singur.
40017009	Pe când se coborau de pe munte, Iisus le-a dat porunca următoare: „Să nu spuneţi nimănui despre viziunea aceasta, până când Fiul Omului nu va fi înviat din morţi.”
40017010	Ucenicii l-au întrebat: „Oare de ce zic cărturarii că mai întâi trebuie să vină Ilie?”
40017011	Iisus le-a răspuns: „Este adevărat că trebuie să vină întâi Ilie şi să aşeze din nou toate lucrurile.
40017012	Dar vă spun că Ilie a şi venit, iar ei nu l-au cunoscut, ci au făcut cu el ce au vrut. Tot aşa are să sufere şi Fiul Omului din partea lor.”
40017013	Ucenicii au înţeles atunci că le vorbise despre Ioan Botezătorul.
40017014	Când s-au apropiat de mulţime, a venit un om care a căzut în genunchi înaintea lui Iisus şi i-a zis:
40017015	„Doamne, ai milă de fiul meu, căci este lunatic şi pătimeşte rău: de multe ori cade în foc şi de multe ori cade în apă.
40017016	L-am adus la ucenicii tăi şi n-au putut să-l vindece.”
40017017	„Ah, generaţie necredincioasă şi rătăcită!” a răspuns Iisus. „Până când voi fi cu voi? Până când vă voi suferi? Aduceţi-l la mine.”
40017018	Iisus a certat demonul, care a ieşit afară din el. Şi băiatul s-a vindecat chiar în ceasul acela.
40017019	Atunci ucenicii au venit la Iisus şi i-au zis deoparte: „Noi de ce n-am putut să-l scoatem?”
40017020	„Din cauza puţinei voastre credinţe” le-a zis Iisus. „Adevărat vă spun că, dacă aţi avea credinţă cât un grăunte de muştar, aţi zice muntelui acestuia: Mută-te de aici acolo şi s-ar muta. Nimic nu v-ar fi cu neputinţă.”
40017022	Pe când stăteau în Galileea, Iisus le-a zis: „Fiul Omului trebuie să fie dat în mâinile oamenilor.
40017023	Ei îl vor omorî, dar a treia zi va învia.” Ucenicii s-au întristat foarte mult.
40017024	Când au ajuns în Capernaum, cei ce strângeau darea pentru Templu au venit la Petru şi i-au zis: „Învăţătorul vostru nu plăteşte darea?”
40017025	„Ba da” a zis Petru. Şi când a intrat în casă, Iisus i-a luat-o înainte şi i-a zis: „Ce crezi, Simone? Regii pământului de la cine iau dări sau biruri? De la fiii lor sau de la străini?”
40017026	Petru i-a răspuns: „De la străini.” Şi Iisus i-a zis: „Aşadar fiii sunt scutiţi.
40017027	Dar ca să nu-i facem să păcătuiască, du-te la mare, aruncă undiţa şi trage afară peştele care va veni întâi, deschide-i gura şi vei găsi în ea un stater. Ia-l şi dă-l lor, pentru mine şi pentru tine.”
40018001	În clipa aceea, ucenicii s-au apropiat de Iisus şi l-au întrebat: „Cine este mai mare în Împărăţia cerurilor?”
40018002	Iisus a chemat la El un copilaş, l-a pus în mijlocul lor
40018003	şi le-a zis: „Adevărat vă spun că, dacă nu vă veţi întoarce la Dumnezeu şi nu vă veţi face ca nişte copilaşi, cu nici un chip nu veţi intra în Împărăţia cerurilor.
40018004	De aceea, oricine se va smeri ca acest copilaş va fi cel mai mare în Împărăţia cerurilor.
40018005	Şi oricine va primi un copilaş ca acesta în numele meu, mă primeşte pe mine.
40018006	Dar pentru oricine va face să păcătuiască pe unul din aceşti micuţi, care cred în mine, ar fi mai de folos să i se atârne de gât o piatră mare de moară şi să fie înecat în adâncul mării.
40018007	Vai lumii din pricina prilejurilor de păcat! Fiindcă nu se poate să nu vină prilejuri de păcat. Dar vai de omul acela prin care vine prilejul de păcat!
40018008	Dacă mâna ta sau piciorul tău te fac să cazi în păcat, taie-le şi leapădă-le de la tine. Este mai bine pentru tine să intri în viaţă şchiop sau ciung, decât să ai două mâini sau două picioare şi să fii aruncat în focul veşnic.
40018009	Şi dacă ochiul tău te face să cazi în păcat, scoate-l şi leapădă-l de la tine. Este mai bine pentru tine să intri în viaţă numai cu un ochi, decât să ai amândoi ochii şi să fii aruncat în focul gheenei.
40018010	Feriţi-vă să nu defăimaţi nici măcar pe unul din aceşti micuţi, fiindcă vă spun că îngerii lor în ceruri văd pururea faţa Tatălui meu care este în ceruri.
40018011	Fiindcă Fiul Omului a venit să mântuiască ce era pierdut.
40018012	Ce credeţi? Dacă un om are o sută de oi şi se rătăceşte una dintre ele, nu lasă el pe cele nouăzeci şi nouă în munţi şi se duce să o caute pe cea rătăcită?
40018013	Şi dacă i se întâmplă s-o găsească, adevărat vă spun, că se bucură mai mult pentru ea, decât pentru cele nouăzeci şi nouă, care nu se rătăciseră.
40018014	Tot aşa, nu este voia Tatălui vostru celui din ceruri să piară măcar unul din aceşti micuţi.
40018015	Dacă fratele tău a păcătuit împotriva ta, du-te şi mustră-l între tine şi el. Dacă te ascultă, l-ai câştigat pe fratele tău.
40018016	Dar dacă nu te ascultă, mai ia cu tine unul sau doi, pentru ca orice vorbă să fie sprijinită pe mărturia a doi sau trei martori.
40018017	Dacă nu vrea să asculte de ei, spune-l Bisericii şi, dacă nu vrea să asculte nici de Biserică, să fie pentru tine ca un păgân şi ca un vameş.
40018018	Adevărat vă spun, că orice veţi lega pe pământ va fi legat în cer şi orice veţi dezlega pe pământ va fi dezlegat în cer.
40018019	Vă mai spun iarăşi că, dacă doi dintre voi se învoiesc pe pământ să ceară un lucru oarecare, le va fi dat de Tatăl meu care este în ceruri.
40018020	Căci acolo unde sunt doi sau trei adunaţi în numele meu sunt şi Eu în mijlocul lor.”
40018021	Atunci Petru s-a apropiat de El şi i-a zis: „Doamne de câte ori să îl iert pe fratele meu când va păcătui împotriva mea? Până la şapte ori?”
40018022	Iisus i-a zis: „Eu nu-ţi zic până la şapte ori, ci până la şaptezeci de ori câte şapte.
40018023	De aceea Împărăţia cerurilor se aseamănă cu un rege care a vrut să se socotească cu slujitorii săi.
40018024	A început să facă socoteala şi i-au adus pe unul care îi datora zece mii de galbeni.
40018025	Fiindcă el n-avea cu ce plăti, stăpânul lui a poruncit să-l vândă pe el, pe soţia lui, pe copiii lui şi tot ce avea şi să se plătească datoria.
40018026	Slujitorul s-a aruncat la pământ, i s-a închinat şi-a zis: Doamne, mai îngăduie-mi şi-ţi voi plăti tot.
40018027	Stăpânul slujitorului aceluia, făcându-i-se milă de el, i-a dat drumul şi i-a iertat datoria.
40018028	Dar slujitorul, când a ieşit afară, l-a întâlnit pe unul din tovarăşii lui de slujbă, care-i era dator o sută de dinari. A pus mâna pe el şi-l strângea de gât zicând: Plăteşte-mi ce-mi eşti dator.
40018029	Tovarăşul lui s-a aruncat la pământ, îl ruga şi zicea: Mai îngăduie-mi şi-ţi voi plăti.
40018030	Dar el n-a vrut, ci s-a dus şi l-a aruncat în temniţă până va plăti datoria.
40018031	Când au văzut tovarăşii lui cele întâmplate, s-au întristat foarte mult şi s-au dus de i-au spus stăpânului lor toate cele petrecute.
40018032	Atunci stăpânul l-a chemat pe slujitorul acesta şi i-a zis: Rob viclean! Eu ţi-am iertat toată datoria, fiindcă m-ai rugat.
40018033	Oare nu se cădea să ai şi tu milă de tovarăşul tău, cum am avut eu milă de tine?
40018034	Stăpânul s-a mâniat şi l-a dat pe mâna chinuitorilor până va plăti tot ce datora.
40018035	Tot aşa vă va face şi Tatăl meu cel din ceruri, dacă fiecare din voi nu iartă din toată inima pe fratele său.”
40019001	După ce a sfârşit Iisus cuvântările acestea, a plecat din Galileea şi a venit în ţinutul Iudeii, dincolo de Iordan.
40019002	După El au mers mulţimi mari şi acolo i-a vindecat pe cei bolnavi.
40019003	Fariseii au venit la El şi, ca să-l ispitească, i-au zis: „Oare este îngăduit unui bărbat să-şi lase soţia pentru orice motiv?”
40019004	El le-a răspuns: „Oare n-aţi citit că, încă de la început, Creatorul i-a făcut parte bărbătească şi parte femeiască
40019005	şi a zis: De aceea bărbatul va lăsa tată şi mamă, făcându-se una cu femeia aleasă, ca să devină împreună un singur trup?
40019006	Aşa că nu mai sunt doi, ci un singur trup. Deci ce Dumnezeu a unit omul să nu despartă.”
40019007	„Atunci, au zis ei, cum se face că Moise a poruncit ca bărbatul să poată da soţiei o carte de despărţire şi s-o lase?”
40019008	Iisus le-a răspuns: „Din pricina împietririi inimilor voastre a îngăduit Moise să vă lăsaţi soţiile, dar de la început n-a fost aşa.
40019009	Eu însă vă spun că oricine divorţează de soţie, în afara unei vini de adulter, şi îşi ia altă soţie devine adulter; iar cine ia de soţie pe cea divorţată de soţul ei, de asemenea devine adulter.”
40019010	Ucenicii lui i-au zis: „Dacă astfel stau lucrurile cu bărbatul şi soţia lui, atunci nu este de folos să se însoare.”
40019011	El le-a răspuns: „Nu toţi pot primi cuvântul acesta, ci numai aceia cărora le este dat.
40019012	Fiindcă sunt eunuci care s-au născut aşa din pântecele maicii lor; sunt eunuci care au fost făcuţi eunuci de oameni şi sunt eunuci care singuri s-au făcut eunuci pentru Împărăţia cerurilor. Cine poate să primească lucrul acesta să-l primească!”
40019013	Atunci i-au adus nişte copilaşi, ca să-şi pună mâinile peste ei şi să se roage pentru ei. Dar ucenicii îi certau.
40019014	Şi Iisus le-a zis: „Lăsaţi copilaşii să vină la mine şi nu-i opriţi, fiindcă Împărăţia cerurilor este a celor ca ei.”
40019015	După ce şi-a pus mâinile peste ei, a plecat de acolo.
40019016	Atunci s-a apropiat de Iisus un om şi i-a zis: „Învăţătorule, ce bine să fac, ca să am viaţa veşnică?”
40019017	El i-a răspuns: „De ce mă întrebi: Ce bine? Binele este unul singur. Dar dacă vrei să intri în viaţă, păzeşte poruncile!”
40019018	„Care?” I-a zis el. Şi Iisus i-a răspuns: „Să nu ucizi, să nu comiţi adulter, să nu furi, să nu dai mărturie mincinoasă,
40019019	să cinsteşti pe tatăl tău şi pe mama ta şi: Să-l iubeşti pe aproapele tău ca pe tine însuţi.”
40019020	Tânărul i-a zis: „Toate aceste porunci le-am păzit cu grijă din tinereţea mea. Ce-mi mai lipseşte?”
40019021	„Dacă vrei să fii desăvârşit”, i-a zis Iisus, „du-te de vinde ce ai, dă la săraci, şi vei avea o comoară în cer! Apoi vino şi urmează-mă!”
40019022	Când a auzit tânărul vorba aceasta, a plecat foarte întristat, pentru că avea multe avuţii.
40019023	Iisus le-a zis ucenicilor săi: „Adevărat vă spun că greu va intra un bogat în Împărăţia cerurilor.
40019024	Vă mai spun iarăşi că este mai uşor să treacă o cămilă prin urechea acului, decât să intre un bogat în Împărăţia lui Dumnezeu.”
40019025	Ucenicii, când au auzit lucrul acesta, au rămas uimiţi de tot şi au zis: „Cine poate atunci să fie mântuit?”
40019026	Iisus s-a uitat ţintă la ei şi le-a zis: „La oameni lucrul acesta este cu neputinţă, dar la Dumnezeu toate lucrurile sunt cu putinţă.”
40019027	Atunci Petru a luat cuvântul şi i-a zis: „Iată că noi am lăsat tot şi te-am urmat. Ce răsplată vom avea?”
40019028	Iisus le-a răspuns: „Adevărat vă spun că, atunci când va sta Fiul Omului pe tronul măririi sale, la înnoirea tuturor lucrurilor, voi, care m-aţi urmat, veţi şedea şi voi pe douăsprezece scaune de domnie şi veţi judeca cele douăsprezece seminţii ale lui Israel.
40019029	Şi oricine a lăsat case, fraţi, surori, tată sau mamă sau soţie, feciori sau holde, pentru numele meu, va primi însutit şi va moşteni viaţa veşnică.
40019030	Dar mulţi din cei dintâi vor fi cei din urmă şi mulţi din cei din urmă vor fi cei dintâi.
40020001	Fiindcă Împărăţia cerurilor se aseamănă cu un gospodar care a ieşit dis de dimineaţă să-şi angajeze lucrători la vie.
40020002	S-a învoit cu lucrătorii cu câte un dinar pe zi şi i-a trimis la vie.
40020003	A ieşit pe la ceasul al treilea şi a văzut pe alţii stând în piaţă fără lucru.
40020004	Duceţi-vă şi voi în via mea, le-a zis el, şi vă voi da ce va fi drept. Şi s-au dus.
40020005	A ieşit iarăşi pe la ceasul al şaselea şi al nouălea şi a făcut la fel.
40020006	Când a ieşit pe la ceasul al unsprezecelea, a găsit pe alţii stând în piaţă şi le-a zis: De ce staţi aici toată ziua fără lucru?
40020007	Ei i-au răspuns: Pentru că nu ne-a angajat nimeni. Duceţi-vă şi voi în via mea, le-a zis el, şi vă voi da ce va fi drept.
40020008	Seara, stăpânul viei i-a zis administratorului său: Cheamă pe lucrători şi dă-le plata, începând de la cei de pe urmă până la cei dintâi.
40020009	Cei din ceasul al unsprezecelea au venit şi au luat fiecare câte un dinar.
40020010	Când au venit cei dintâi, socoteau că vor primi mai mult, dar au primit şi ei tot câte un dinar de fiecare.
40020011	După ce au primit banii, murmurau împotriva gospodarului
40020012	şi ziceau: Aceştia de pe urmă n-au lucrat decât un ceas şi la plată i-ai făcut deopotrivă cu noi, care am suferit greul şi zăduful zilei.
40020013	Atunci el i-a răspuns unuia dintre ei: Prietene, nu-ţi fac nici o nedreptate. Nu te-ai tocmit cu mine pentru un dinar?
40020014	Ia-ţi ce ţi se cuvine şi pleacă. Eu vreau să-i plătesc şi acestuia din urmă ca şi ţie.
40020015	Nu pot să fac ce vreau cu ce-i al meu? Ori este ochiul tău rău, fiindcă eu sunt bun?
40020016	– Tot aşa, cei din urmă vor fi cei dintâi şi cei dintâi vor fi cei din urmă, pentru că mulţi sunt chemaţi, dar puţini sunt aleşi.”
40020017	Pe când urca Iisus la Ierusalim, pe drum, i-a luat deoparte pe cei doisprezece ucenici şi le-a zis:
40020018	„Iată că ne suim la Ierusalim şi Fiul Omului va fi dat în mâinile marilor preoţilor şi ale cărturarilor. Ei îl vor condamna la moarte
40020019	şi-l vor da în mâinile neamurilor, ca să-l batjocorească, să-l bată şi să-l răstignească, dar a treia zi va învia.”
40020020	Atunci mama fiilor lui Zebedeu s-a apropiat de Iisus împreună cu fiii ei şi i s-a închinat, vrând să ceară ceva de la El.
40020021	El a întrebat-o: „Ce vrei?” „Porunceşte”, i-a zis ea, „ca în Împărăţia ta aceşti doi fii ai mei să şadă unul la dreapta şi altul la stânga ta.”
40020022	Iisus a răspuns: „Nu ştiţi ce cereţi. Puteţi voi să beţi paharul pe care am să-l beau Eu şi să fiţi botezaţi cu botezul cu care am să fiu botezat Eu?” „Putem” i-au zis ei.
40020023	Şi El le-a răspuns: „Este adevărat că veţi bea paharul meu şi veţi fi botezaţi cu botezul cu care am să fiu botezat Eu, dar a şedea la dreapta şi la stânga mea, nu am eu a da, ci este pentru cei cărora le-a pregătit Tatăl meu.”
40020024	Cei zece, când au auzit, s-au mâniat pe cei doi fraţi.
40020025	Iisus i-a chemat şi le-a zis: „Ştiţi că domnitorii neamurilor domnesc peste ele şi mai marii lor le poruncesc cu autoritate.
40020026	Între voi să nu fie aşa. Ci oricare va vrea să fie mare între voi să fie slujitorul vostru
40020027	şi oricare va vrea să fie primul între voi să vă fie slujitor.
40020028	Pentru că nici Fiul Omului n-a venit să i se slujească, ci El să slujească şi să-şi dea viaţa ca răscumpărare pentru mulţi.”
40020029	Când au ieşit din Ierihon, o mare mulţime a mers după Iisus.
40020030	Şi doi orbi şedeau lângă drum. Ei au auzit că trece Iisus şi au început să strige: „Ai milă de noi, Doamne, Fiul lui David!”
40020031	Mulţimea îi certa să tacă. Dar ei mai tare strigau: „Ai milă de noi, Doamne, Fiul lui David!”
40020032	Iisus s-a oprit, i-a chemat şi le-a zis: „Ce vreţi să vă fac?”
40020033	„Doamne” i-au zis ei „să ni se deschidă ochii!”
40020034	Lui Iisus i s-a făcut milă de ei, s-a atins de ochii lor şi imediat orbii şi-au căpătat vederea şi-au mers după El.
40021001	Când s-au apropiat de Ierusalim şi-au ajuns la Betfaghe, înspre muntele Măslinilor, Iisus a trimis doi ucenici
40021002	şi le-a zis: „Duceţi-vă în satul dinaintea voastră şi în el veţi găsi îndată o măgăriţă legată şi un măgăruş împreună cu ea. Dezlegaţi-i şi aduceţi-i la mine.
40021003	Dacă vă va zice cineva ceva, să spuneţi că Domnul are nevoie de ei. Şi îndată îi va trimite.”
40021004	Dar toate aceste lucruri s-au întâmplat ca să se împlinească ce fusese vestit prin profetul care zice:
40021005	Spuneţi fiicei Sionului: Iată, regele tău vine la tine, blând şi călare pe un măgar, pe un măgăruş, mânzul unei măgăriţe.
40021006	Ucenicii s-au dus şi au făcut cum le poruncise Iisus.
40021007	Au adus măgăriţa şi măgăruşul, şi-au pus hainele peste ei şi El s-a aşezat deasupra.
40021008	Cei mai mulţi din popor îşi aşterneau hainele pe drum, alţii tăiau ramuri din copaci şi le presărau pe drum.
40021009	Mulţimile care mergeau înaintea lui Iisus şi cele ce veneau în urmă strigau: Osana Fiul lui David! Binecuvântat este Cel ce vine în numele Domnului! Osana în cele de sus!
40021010	Când a intrat în Ierusalim, toată cetatea s-a pus în mişcare şi toţi ziceau: „Cine este acesta?”
40021011	„Este Iisus, Profetul, din Nazaretul Galileii” răspundeau mulţimile.
40021012	Iisus a intrat în Templu. I-a dat afară pe toţi cei ce vindeau şi cumpărau în Templu, a răsturnat mesele schimbătorilor de bani şi scaunele celor ce vindeau porumbei
40021013	şi le-a zis: „Este scris: Casa mea se va numi casă de rugăciune. Dar voi aţi făcut din ea o peşteră de tâlhari.”
40021014	Au venit la El în Templu nişte orbi şi şchiopi şi El i-a vindecat.
40021015	Dar marii preoţi şi cărturarii, când au văzut minunile pe care le făcea, şi pe copii strigând în Templu şi zicând: „Osana, Fiul lui David!” s-au umplut de mânie.
40021016	Şi i-au zis: „Îi auzi ce zic?” „Da” le-a răspuns Iisus. „Oare n-aţi citit niciodată: Tu ai scos laude din gura pruncilor şi din gura celor ce sug?”
40021017	Şi, lăsându-i, a ieşit afară din cetate, s-a îndreptat spre Betania şi a rămas acolo.
40021018	Dimineaţa, pe când se întorcea în cetate, i s-a făcut foame.
40021019	A văzut un smochin lângă drum şi s-a apropiat de el, dar n-a găsit decât frunze şi a zis: „De-acum încolo în veac să nu mai dai rod!” Şi îndată smochinul s-a uscat.
40021020	Ucenicii, când au văzut lucrul acesta s-au mirat şi au zis: „Cum de s-a uscat smochinul acesta într-o clipă?”
40021021	Iisus le-a răspuns: „Adevărat vă spun că, dacă aţi avea credinţă şi nu v-aţi îndoi, veţi face nu numai ce s-a făcut smochinului, ci dacă aţi zice muntelui acestuia: Ridică-te de aici şi aruncă-te în mare, aşa se va întâmpla.
40021022	Tot ce veţi cere cu credinţă, prin rugăciune, veţi primi.”
40021023	Iisus s-a dus în Templu; şi, pe când învăţa poporul, au venit la El marii preoţi şi bătrânii poporului şi i-au spus: „Cu ce autoritate faci tu lucrurile acestea şi cine ţi-a dat dreptul acesta?”
40021024	Iisus le-a răspuns: „Vă voi pune şi Eu o întrebare şi dacă-mi veţi răspunde la ea, vă voi spune şi Eu cu ce drept fac aceste lucruri.
40021025	Botezul lui Ioan de unde venea, din cer sau de la oameni?” Dar ei au început să discute între ei şi ziceau: „Dacă vom răspunde: Din cer! ne va spune, Atunci de ce nu l-aţi crezut?
40021026	Iar dacă vom răspunde: De la oameni! ne temem de popor, pentru că toţi îl consideră pe Ioan profet.”
40021027	Atunci i-au răspuns lui Iisus: „Nu ştim!” Şi El, la rândul lui, le-a zis: „Nici Eu nu vă voi spune cu ce putere fac aceste lucruri.
40021028	Ce credeţi? Un om avea doi fii şi s-a dus la primul şi i-a zis: Fiule, du-te astăzi şi lucrează în via mea!
40021029	Nu vreau! i-a răspuns el. Pe urmă, i-a părut rău şi s-a dus.
40021030	A mers şi la celălalt şi i-a spus tot aşa. Şi fiul acesta a răspuns: Mă duc, doamne! Dar nu s-a dus.
40021031	Care dintre cei doi a făcut voia tatălui său?” „Primul”, au răspuns ei. Şi Iisus le-a zis: „Adevărat vă spun că vameşii şi desfrânatele merg înaintea voastră în Împărăţia lui Dumnezeu.
40021032	Fiindcă Ioan a venit la voi umblând pe calea dreptăţii şi nu l-aţi crezut, dar vameşii şi desfrânatele l-au crezut. Şi, cu toate că aţi văzut lucrul acesta, nu v-aţi căit nici măcar mai târziu şi nu l-aţi crezut.
40021033	Ascultaţi încă o parabolă. Era odată un om gospodar care a sădit o vie. A împrejmuit-o cu un gard, a săpat un teasc în ea şi a zidit un turn. Apoi a dat-o unor viticultori şi a plecat în altă ţară.
40021034	Când a venit vremea recoltei, i-a trimis pe slujitorii săi la viticultori, ca să ia partea lui din recoltă.
40021035	Viticultorii au pus mâna pe slujitorii lui, pe unul l-au bătut, pe altul l-au omorât, iar pe altul l-au ucis cu pietre.
40021036	A mai trimis alţi slujitori, mai mulţi decât prima dată, iar viticultorii i-au primit la fel.
40021037	La sfârşit, l-a trimis la ei pe fiul său, zicând: Pe fiul meu îl vor primi cu cinste!
40021038	Dar viticultorii, când l-au văzut, au zis între ei: Iată-l pe moştenitor! Haideţi să-l omorâm şi să punem stăpânire pe moştenirea lui.
40021039	Şi au pus mâna pe el, l-au scos afară din vie şi l-au omorât.
40021040	Acum, când va veni stăpânul viei, ce le va face el viticultorilor?”
40021041	Ei i-au răspuns: „Pe nemernicii aceia îi va nimici fără milă şi via o va da altor viticultori care-i vor da recolta la vremea cuvenită.”
40021042	Iisus le-a zis: „N-aţi citit niciodată în Scripturi că: Piatra pe care au lepădat-o zidarii a ajuns să fie pusă în capul unghiului? Domnul a făcut acest lucru şi este minunat în ochii noştri.
40021043	De aceea vă spun că Împărăţia lui Dumnezeu vă va fi luată şi va fi dată unui popor care va aduce roadele cuvenite.
40021044	Cine va cădea peste piatra aceasta va fi zdrobit de ea, iar pe acela peste care va cădea ea îl va spulbera.”
40021045	După ce au auzit parabolele lui, preoţii cei mai de seamă şi fariseii au înţeles că Iisus vorbeşte despre ei
40021046	şi căutau să-l prindă, dar se temeau de mulţimi pentru că ele îl credeau profet.
40022001	Iisus a luat cuvântul şi le-a vorbit iarăşi în parabole. Şi a zis:
40022002	„Împărăţia cerurilor se aseamănă cu un rege care a făcut nuntă fiului său.
40022003	Şi-a trimis slujitorii să-i cheme pe cei poftiţi la nuntă; dar ei n-au vrut să vină.
40022004	A trimis iarăşi alţi slujitorii şi le-a zis: Spuneţi celor poftiţi, Iată că am gătit ospăţul meu; juncii şi vitele mele cele îngrăşate au fost tăiate; toate sunt gata, veniţi la nuntă!
40022005	Dar ei, fără să ţină seama, au plecat: unul la holda lui şi altul la negustoria lui.
40022006	Ceilalţi au pus mâna pe slujitori, şi-au bătut joc de ei şi i-au omorât.
40022007	Când a auzit regele, s-a mâniat. A trimis oştile sale, i-a nimicit pe ucigaşii aceia şi le-a ars cetatea.
40022008	Atunci a zis slujitorilor săi: Nunta este gata, dar cei poftiţi n-au fost demni de ea.
40022009	Duceţi-vă deci la răspântiile drumurilor şi chemaţi-i la nuntă pe toţi cei pe care-i veţi găsi.
40022010	Slujitorii au ieşit la răspântii, i-au strâns pe toţi cei pe care i-au găsit, şi buni şi răi, şi sala ospăţului de nuntă s-a umplut de oaspeţi.
40022011	Regele a intrat să-şi vadă oaspeţii şi a zărit acolo un om care nu era îmbrăcat în haina de nuntă.
40022012	Prietene, i-a zis el, cum ai intrat aici fără să ai haină de nuntă? Omul acela a amuţit.
40022013	Atunci regele le-a zis slujitorilor săi: Legaţi-l de mâini şi de picioare şi luaţi-l şi aruncaţi-l în întunericul de afară. Acolo va fi plânset şi scrâşnirea dinţilor.
40022014	Căci mulţi sunt chemaţi, dar puţini sunt aleşi.”
40022015	Atunci fariseii s-au dus şi s-au sfătuit cum să-l prindă pe Iisus cu vorba.
40022016	I-au trimis la El pe ucenicii lor împreună cu irodienii care i-au zis: „Învăţătorule, ştim că spui adevărul şi că-i înveţi pe oameni cu-adevărat calea lui Dumnezeu fără să-ţi pese de nimeni, pentru că nu priveşti la faţa oamenilor.
40022017	Spune-ne deci ce crezi? Se cade să plătim bir Cezarului sau nu?”
40022018	Iisus, care le cunoştea viclenia, a răspuns: „De ce mă ispitiţi, făţarnicilor?
40022019	Arătaţi-mi moneda birului.” Şi ei i-au adus un dinar.
40022020	El i-a întrebat: „Chipul acesta şi scrierea de sub el, ale cui sunt?”
40022021	„Ale Cezarului” i-au răspuns ei. Atunci El le-a zis: „Daţi, atunci, Cezarului ce este al Cezarului şi lui Dumnezeu ce este al lui Dumnezeu!”
40022022	Miraţi de cuvintele acestea, ei l-au lăsat şi au plecat.
40022023	În aceeaşi zi au venit la Iisus saducheii care zic că nu este înviere. Ei i-au pus următoarea întrebare:
40022024	„Învăţătorule, Moise a zis: Dacă moare cineva fără să aibă copii, fratele lui să o ia pe văduva fratelui său şi să-i ridice urmaş.
40022025	Erau, aşadar, la noi şapte fraţi. Primul s-a însurat şi a murit şi, fiindcă n-avea copii, i-a lăsat fratelui său pe văduva lui.
40022026	Tot aşa şi al doilea şi al treilea până la al şaptelea.
40022027	La urmă, după ei toţi, a murit şi femeia.
40022028	Atunci, la înviere, a cui soţie va fi ea, dintre cei şapte? Fiindcă toţi au avut-o de soţie.”
40022029	Iisus le-a răspuns: „Vă rătăciţi! Nu cunoaşteţi nici Scripturile, nici puterea lui Dumnezeu.
40022030	Căci la înviere nici nu se vor însura, nici nu se vor mărita, ci vor fi ca îngerii lui Dumnezeu în cer.
40022031	Cât despre învierea morţilor, n-aţi citit oare ce v-a spus Dumnezeu?
40022032	Eu sunt Dumnezeul lui Avraam, Dumnezeul lui Isaac şi Dumnezeul lui Iacov? Dumnezeu nu este un Dumnezeu al celor morţi, ci al celor vii.”
40022033	Mulţimile care ascultau au rămas uimite de învăţătura lui Iisus.
40022034	Când au auzit fariseii că Iisus le-a închis gura saducheilor, s-au strâns la un loc.
40022035	Şi unul dintre ei, un învăţător al Legii, ca să-l ispitească, i-a pus următoare întrebare:
40022036	„Învăţătorule, care este cea mai mare poruncă din Lege?”
40022037	Iisus i-a răspuns: „Să-l iubeşti pe Domnul Dumnezeul tău din toată inima ta, cu tot sufletul tău şi cu toată puterea ta!
40022038	Aceasta este prima şi cea mai mare poruncă.
40022039	Iar a doua, asemenea ei, este: Să-l iubeşti pe semenul tău ca pe tine însuţi.
40022040	În aceste două porunci sunt cuprinse toată Legea şi Profeţii.”
40022041	Iisus i-a întrebat pe fariseii când erau strânşi la un loc:
40022042	„Ce credeţi voi despre Hristos? Al cui fiu este?” „Al lui David” i-au răspuns ei.
40022043	Şi Iisus le-a zis: „Cum se face atunci că David, inspirat de Duhul Sfânt, îl numeşte Domn, când zice:
40022044	Domnul zis Domnului meu: Şezi la dreapta mea, până voi pune pe vrăjmaşii tăi sub picioarele tale?
40022045	Deci, dacă David îl numeşte Domn, cum este El fiul lui?”
40022046	Nimeni nu i-a putut răspunde nimic. Şi, din ziua aceea, n-a mai îndrăznit nimeni să-i pună întrebări.
40023001	Atunci Iisus, pe când vorbea mulţimilor şi ucenicilor săi,
40023002	a zis: „Cărturarii şi fariseii stau pe scaunul lui Moise.
40023003	Deci toate lucrurile despre care vă spun ei să le păziţi, păziţi-le şi împliniţi-le, dar după faptele lor să nu vă luaţi, pentru că ei zic, dar nu fac.
40023004	Ei leagă poveri grele şi anevoie de purtat şi le pun pe umerii oamenilor, dar ei nici cu un deget n-ar vrea să le mişte.
40023005	Toate faptele lor le fac ca să fie văzuţi de oameni. Astfel, îşi fac filacteriile late şi poalele veşmintelor cu ciucuri lungi,
40023006	umblă după locurile dintâi la ospeţe şi după scaunele din faţă în sinagogi,
40023007	le place să le facă oamenii plecăciuni prin pieţe şi să le zică: Rabbi! Rabbi!
40023008	Voi să nu vă numiţi Rabbi! Fiindcă Unul singur este Învăţătorul vostru: Hristos. Şi voi toţi sunteţi fraţi.
40023009	Să nu numiţi pe nimeni tată pe pământ, pentru că unul singur este Tatăl vostru, Acela care este în cer.
40023010	Să nu vă numiţi Învăţători, fiindcă Unul singur este Învăţătorul vostru: Hristos.
40023011	Cel mai mare dintre voi să fie slujitorul vostru.
40023012	Oricine se va înălţa va fi smerit şi oricine se va smeri va fi înălţat.
40023013	Vai vouă, cărturari şi farisei făţarnici! Pentru că voi închideţi oamenilor Împărăţia cerului: nici voi nu intraţi în ea şi nici pe cei ce vor să intre nu-i lăsaţi să intre.
40023015	Vai vouă, cărturari şi farisei făţarnici! Pentru că voi înconjuraţi marea şi pământul, ca să faceţi un tovarăş de credinţă şi, după ce a ajuns tovarăş de credinţă, faceţi din el un fiu al gheenei, de două ori mai rău decât sunteţi voi înşivă.
40023016	Vai vouă, povăţuitori orbi, care ziceţi: Dacă jură cineva pe Templu, nu este nimic, dar dacă jură pe aurul Templului, este legat de jurământul lui.
40023017	Nebuni şi orbi! Care este mai mare: aurul sau Templul care sfinţeşte aurul?
40023018	Sau: Dacă jură cineva pe altar, nu este nimic, dar dacă jură pe darul de pe altar, este legat de jurământul lui.
40023019	Nebuni şi orbi! Care este mai mare: darul sau altarul care sfinţeşte darul?
40023020	Deci cine jură pe altar jură pe el şi pe tot ce este deasupra lui şi
40023021	cine jură pe Templu jură pe el şi pe Cel ce locuieşte în el
40023022	şi cine jură pe cer jură pe tronul lui Dumnezeu şi pe Cel ce şade pe el.
40023023	Vai vouă, cărturari şi farisei făţarnici! Pentru că voi daţi zeciuială din izmă, din mărar şi din chimen şi lăsaţi nefăcute cele mai însemnate lucruri din Lege: dreptatea, mila şi credincioşia; pe acestea trebuia să le faceţi şi pe acelea să nu le lăsaţi nefăcute.
40023024	Călăuze oarbe, care strecuraţi ţânţarul şi înghiţiţi cămila!
40023025	Vai vouă, cărturari şi farisei făţarnici! Pentru că voi curăţiţi partea de afară a paharului şi a blidului, dar înăuntru sunt pline de jaf şi de necumpătare.
40023026	Fariseu orb! Curăţă întâi partea dinăuntru a paharului şi a blidului, pentru ca şi partea de afară să fie curată.
40023027	Vai vouă, cărturari şi farisei făţarnici! Pentru că voi sunteţi ca mormintele văruite care pe dinafară se arată frumoase, iar pe dinăuntru sunt pline de oasele morţilor şi de orice fel de necurăţenie.
40023028	Tot aşa şi voi, pe dinafară vă arătaţi drepţi oamenilor, dar pe dinăuntru sunteţi plini de făţărnicie şi de fărădelege.
40023029	Vai vouă, cărturari şi farisei făţarnici! Pentru că voi zidiţi mormintele profeţilor, împodobiţi gropile celor drepţi
40023030	şi ziceţi: Dacă am fi trăit noi în zilele părinţilor noştri, nu ne-am fi unit cu ei să vărsăm sângele profeţilor.
40023031	Prin aceasta mărturisiţi despre voi înşivă că sunteţi fiii celor ce i-au omorât pe profeţi.
40023032	Voi deci umpleţi măsura părinţilor voştri!
40023033	Şerpi, pui de viperă! Cum veţi scăpa de pedeapsa gheenei?
40023034	De aceea, iată, vă trimit profeţi, înţelepţi şi cărturari. Pe unii din ei îi veţi omorî şi răstigni, pe alţii îi veţi bate în sinagogile voastre şi-i veţi prigoni din cetate în cetate,
40023035	ca să cadă asupra voastră tot sângele nevinovat, care a fost vărsat pe pământ, de la sângele dreptului Abel până la sângele lui Zaharia, fiul lui Barachia, pe care l-aţi omorât între Templu şi altar.
40023036	Adevărat vă spun, că toate acestea vor veni peste neamul acesta.
40023037	Ierusalime, Ierusalime, care ucizi profeţii şi îi omori cu pietre pe cei trimişi la tine! De câte ori am vrut să-i strâng pe copiii tăi cum îşi strânge găina puii sub aripi şi n-aţi vrut!
40023038	Iată că vi se lasă casa pustie,
40023039	fiindcă vă spun că de acum încolo nu mă veţi mai vedea până când nu veţi zice: Binecuvântat este Cel ce vine în numele Domnului!”
40024001	La ieşirea din Templu, pe când mergea Iisus, ucenicii lui s-au apropiat de El ca să-i arate clădirile Templului.
40024002	Dar Iisus le-a zis: „Vedeţi voi toate aceste lucruri? Adevărat vă spun că nu va rămâne aici piatră pe piatră care să nu fie dărâmată.”
40024003	El s-a aşezat pe muntele Măslinilor. Şi ucenicii lui au venit la El deoparte şi i-au zis: „Spune-ne, când se vor întâmpla aceste lucruri? Şi care va fi semnul venirii tale şi al sfârşitului veacului acestuia?”
40024004	Iisus le-a răspuns: „Băgaţi de seamă să nu vă înşele cineva.
40024005	Fiindcă vor veni mulţi în numele meu şi vor zice: Eu sunt Hristosul! Şi-i vor înşela pe mulţi.
40024006	Veţi auzi de războaie şi veşti de război: vedeţi să nu vă înspăimântaţi, fiindcă toate aceste lucruri trebuie să se întâmple. Dar sfârşitul tot nu va fi atunci.
40024007	Un neam se va scula împotriva altui neam şi o împărăţie împotriva altei împărăţii şi, în unele locuri, vor fi cutremure de pământ, foamete şi ciumă.
40024008	Dar toate aceste lucruri nu vor fi decât începutul durerilor.
40024009	Atunci vă vor da să fiţi chinuiţi şi vă vor omorî şi veţi fi urâţi de toate neamurile pentru numele meu.
40024010	Atunci mulţi se vor poticni, se vor trăda unii pe alţii şi se vor duşmăni.
40024011	Se vor ridica mulţi profeţi falşi şi-i vor înşela pe mulţi.
40024012	Şi, din cauza înmulţirii fărădelegii, dragostea celor mai mulţi se va răci.
40024013	Dar cine va răbda până la sfârşit va fi mântuit.
40024014	Evanghelia aceasta a Împărăţiei va fi predicată în toată lumea, ca să slujească de mărturie tuturor neamurilor. Atunci va veni sfârşitul.
40024015	De aceea, când veţi vedea că urâciunea pustiirii despre care a vorbit profetul Daniel este aşezată în locul Sfânt – cine citeşte să înţeleagă! –
40024016	atunci, cei ce vor fi în Iudeea să fugă în munţi,
40024017	cine va fi pe acoperişul casei să nu se coboare să-şi ia lucrurile din casă
40024018	şi cine va fi la câmp să nu se întoarcă să-şi ia haina.
40024019	Vai de femeile care vor fi însărcinate şi de cele ce vor alăpta în zilele acelea!
40024020	Rugaţi-vă ca fuga voastră să nu fie iarna, nici într-o zi de sâmbătă.
40024021	Pentru că atunci va fi un necaz aşa de mare, cum n-a fost niciodată de la începutul lumii până acum şi nici nu va mai fi.
40024022	Şi dacă zilele acelea n-ar fi fost scurtate, nimeni n-ar scăpa; dar pentru cei aleşi, zilele acelea vor fi scurtate.
40024023	Atunci dacă vă va spune cineva: Iată, Hristosul este aici sau acolo! să nu-l credeţi.
40024024	Căci se vor scula hristoşi falşi şi profeţi falşi, vor face semne mari şi minuni, ca să-i înşele, dacă va fi cu putinţă, chiar şi pe cei aleşi.
40024025	Iată, v-am spus mai dinainte!
40024026	Aşadar, dacă vă vor zice: Iată-l în pustie! – să nu vă duceţi acolo! Iată-l în odăi ascunse! – să nu-i credeţi!
40024027	Căci, aşa cum se iveşte fulgerul de la răsărit şi se vede până la apus, aşa va fi şi venirea Fiului Omului.
40024028	Oriunde va fi stârvul, acolo se vor aduna vulturii.
40024029	Îndată după acele zile de necaz soarele se va întuneca, luna nu va mai da lumină, stelele vor cădea din cer şi puterile cerului vor fi clătinate.
40024030	Atunci se va arăta în cer semnul Fiului Omului, toate seminţiile pământului îşi vor bate pieptul şi îl vor vedea pe Fiul Omului venind pe norii cerului cu putere şi mare slavă.
40024031	El îşi va trimite îngerii cu trâmbiţa răsunătoare şi îi vor aduna pe aleşii lui din cele patru vânturi, de la o margine a cerului până la cealaltă.
40024032	Învăţaţi de la smochin parabola lui: când îi înmugureşte şi îi înfrunzeşte mlădiţa, ştiţi că vara este aproape.
40024033	Tot aşa şi voi, când veţi vedea toate aceste lucruri, să ştiţi că Fiul Omului este aproape, este chiar la uşă.
40024034	Adevărat vă spun că nu va trece neamul acesta până nu se vor întâmpla toate aceste lucruri.
40024035	Cerul şi pământul vor trece, dar cuvintele mele nu vor trece.
40024036	Despre ziua aceea şi despre ceasul acela, nu ştie nimeni: nici îngerii din ceruri, nici Fiul, ci numai Tatăl.
40024037	Cum s-a întâmplat în zilele lui Noe, aidoma se va întâmpla şi la venirea Fiului Omului.
40024038	În adevăr, cum era în zilele dinainte de potop, când mâncau şi beau, se însurau şi se măritau, până în ziua când a intrat Noe în corabie
40024039	şi n-au ştiut nimic, până când a venit potopul şi i-a luat pe toţi, tot aşa va fi şi la venirea Fiului Omului.
40024040	Atunci, din doi bărbaţi care vor fi la câmp, unul va fi luat şi altul va fi lăsat.
40024041	Din două femei care vor măcina la moară, una va fi luată şi alta va fi lăsată.
40024042	Vegheaţi deci pentru că nu ştiţi în ce zi va veni Domnul vostru.
40024043	Să ştiţi că, dacă ar şti stăpânul casei la ce strajă din noapte va veni hoţul, ar veghea şi n-ar lăsa să-i spargă casa.
40024044	De aceea şi voi fiţi gata! Fiindcă Fiul Omului va veni în ceasul în care nu vă gândiţi.
40024045	Care este deci slujitorul credincios şi înţelept pe care l-a pus stăpânul său peste ceata slugilor sale, ca să le dea hrana la vremea hotărâtă?
40024046	Fericit slujitorul acela pe care stăpânul său, la venirea lui, îl va găsi făcând aşa!
40024047	Adevărat vă spun că îl va pune peste toate averile sale.
40024048	Dar dacă este un slujitor rău care zice în inima lui: Stăpânul meu întârzie să vină...
40024049	şi dacă va începe să-i bată pe cei care slujesc împreună cu el şi să mănânce şi să bea cu beţivii,
40024050	stăpânul slujitorului aceluia va veni în ziua în care el nu se aşteaptă şi în ceasul pe care nu-l ştie,
40024051	îl va tăia în două şi soarta lui va fi soarta făţarnicilor. Acolo va fi plâns şi scrâşnire din dinţi.
40025001	Atunci Împărăţia cerurilor se va asemăna cu zece fecioare care şi-au luat candelele şi au ieşit în întâmpinarea mirelui.
40025002	Cinci dintre ele erau nechibzuite, iar cinci înţelepte.
40025003	Cele nechibzuite, când şi-au luat candelele, n-au luat cu ele untdelemn,
40025004	dar cele înţelepte, împreună cu candelele, au luat cu ele şi untdelemn în vase.
40025005	Fiindcă mirele întârzia, au aţipit toate şi au adormit.
40025006	La miezul nopţii s-a auzit o strigare: Iată mirele, ieşiţi să-l întâmpinaţi!
40025007	Atunci toate fecioarele acelea s-au sculat şi şi-au pregătit candelele.
40025008	Cele nechibzuite au zis celor înţelepte: Daţi-ne din untdelemnul vostru, fiindcă ni se sting candelele.
40025009	Cele înţelepte le-au răspuns: Nu; ca nu cumva să nu ne ajungă nici nouă nici vouă. Ci mai bine duceţi-vă la cei ce vând untdelemn şi cumpăraţi-vă.
40025010	Pe când se duceau ele să cumpere untdelemn, a venit mirele. Cele ce erau gata au intrat cu el în camera de nuntă şi s-a încuiat uşa.
40025011	Apoi au venit şi celelalte fecioare şi au zis: Doamne, Doamne, deschide-ne!
40025012	Dar el le-a răspuns: Adevărat vă spun că nu vă cunosc!
40025013	Vegheaţi deci fiindcă nu ştiţi ziua, nici ceasul în care va veni Fiul Omului.
40025014	Atunci Împărăţia cerurilor se va asemăna cu un om care, când era să plece într-o altă ţară, şi-a chemat slujitorii şi le-a încredinţat avuţia sa.
40025015	Unuia i-a dat cinci talanţi, altuia doi şi altuia unul: fiecăruia după puterea lui şi a plecat.
40025016	Imediat, cel ce primise cei cinci talanţi s-a dus, i-a pus în negoţ şi a câştigat cu ei alţi cinci talanţi.
40025017	Tot aşa, cel ce primise cei doi talanţi a câştigat şi el alţi doi cu ei.
40025018	Cel ce nu primise decât un talant s-a dus de a făcut o groapă în pământ şi a ascuns acolo banii stăpânului său.
40025019	După multă vreme, stăpânul acelor slujitori s-a întors şi le-a cerut socoteala.
40025020	Cel ce primise cei cinci talanţi a venit, a adus alţi cinci talanţi şi a zis: Doamne, mi-ai încredinţat cinci talanţi. Iată că am câştigat cu ei alţi cinci talanţi.
40025021	Stăpânul său i-a zis: Bine, slujitor bun şi credincios, ai fost credincios în puţine lucruri, te voi pune peste multe lucruri. Intră în bucuria stăpânului tău.
40025022	Cel ce primise cei doi talanţi a venit şi el şi a zis: Doamne, mi-ai încredinţat doi talanţi, iată că am câştigat cu ei alţi doi talanţi.
40025023	Stăpânul său i-a zis: Bine, slujitor bun şi credincios, ai fost credincios în puţine lucruri, te voi pune peste multe lucruri; intră în bucuria stăpânului tău!
40025024	Cel ce nu primise decât un talant a venit şi el şi a zis: Doamne, am ştiut că eşti om aspru, care seceri de unde n-ai semănat şi strângi de unde n-ai vânturat.
40025025	Mi-a fost teamă şi m-am dus de ţi-am ascuns talantul în pământ. Iată ce este al tău!
40025026	Stăpânul său i-a răspuns: Slujitor viclean şi leneş! Ai ştiut că secer de unde n-am semănat şi că strâng de unde n-am vânturat.
40025027	Aşadar, se cădea ca tu să-mi fi dat banii la zarafi şi, la venirea mea, eu mi-aş fi luat înapoi cu dobândă ce este al meu!
40025028	Luaţi-i deci talantul şi daţi-l celui ce are zece talanţi.
40025029	Pentru că celui ce are i se va da şi va avea de prisos, iar de la cel ce n-are, se va lua şi ce are!
40025030	Iar pe slujitorul acela netrebnic, aruncaţi-l în întunericul de afară: acolo va fi plâns şi scrâşnire din dinţi.
40025031	Când va veni Fiul Omului în slava sa, cu toţi sfinţii îngeri, va şedea pe tronul slavei sale.
40025032	Toate neamurile vor fi adunate înaintea lui. El îi va despărţi pe unii de alţii cum desparte păstorul oile de capre
40025033	şi va pune oile la dreapta, iar caprele la stânga lui.
40025034	Atunci regele va zice celor de la dreapta lui: Veniţi binecuvântaţii Tatălui meu de moşteniţi Împărăţia care v-a fost pregătită de la întemeierea lumii.
40025035	Căci am fost flămând şi mi-aţi dat de mâncare, mi-a fost sete şi mi-aţi dat de băut, am fost străin şi m-aţi primit,
40025036	am fost gol şi m-aţi îmbrăcat, am fost bolnav şi aţi venit să mă vedeţi, am fost în temniţă şi aţi venit la mine.
40025037	Atunci cei neprihăniţi îi vor răspunde: Doamne, când te-am văzut noi flămând şi ţi-am dat să mănânci? Sau fiindu-ţi sete, şi ţi-am dat de ai băut?
40025038	Când te-am văzut noi străin şi te-am primit? Sau gol şi te-am îmbrăcat?
40025039	Când te-am văzut noi bolnav sau în temniţă şi am venit la tine?
40025040	Atunci regele le va răspunde: Adevărat vă spun că, ori de câte ori aţi făcut aceste lucruri unuia dintre aceşti fraţi ai mei neînsemnaţi, mie mi le-aţi făcut.
40025041	Apoi va zice celor de la stânga lui: Duceţi-vă de la mine, blestemaţilor, în focul cel veşnic care a fost pregătit diavolului şi îngerilor lui!
40025042	Căci am fost flămând şi nu mi-aţi dat să mănânc, mi-a fost sete şi nu mi-aţi dat să beau,
40025043	am fost străin şi nu m-aţi primit, am fost gol şi nu m-aţi îmbrăcat, am fost bolnav şi în temniţă şi n-aţi venit la mine.
40025044	Atunci îi vor răspunde şi ei: Doamne, când te-am văzut noi flămând sau fiindu-ţi sete sau străin sau gol sau bolnav sau în temniţă şi nu ţi-am slujit?
40025045	Atunci El le va răspunde: Adevărat vă spun că ori de câte ori n-aţi făcut aceste lucruri unuia dintre aceşti fraţi neînsemnaţi ai mei, mie nu mi le-aţi făcut.
40025046	Şi aceştia vor merge în pedeapsa veşnică, iar cei drepţi vor merge în viaţa veşnică.”
40026001	După ce a isprăvit Iisus toate cuvântările acestea, a zis ucenicilor săi:
40026002	„Ştiţi că după două zile va fi Paştele şi Fiul Omului va fi dat ca să fie răstignit!”
40026003	Atunci preoţii cei mai de seamă, cărturarii şi bătrânii poporului s-au strâns în curtea marelui preot care se numea Caiafa
40026004	şi s-au sfătuit împreună cum să-l prindă pe Iisus cu vicleşug şi să-l omoare.
40026005	Dar ziceau: „Nu în timpul sărbătorii, ca să nu se facă tulburare în popor.”
40026006	Când era Iisus în Betania, în casa lui Simon leprosul,
40026007	s-a apropiat de El o femeie cu un vas de alabastru cu mir foarte scump şi, pe când stătea El la masă, ea a turnat mirul pe capul lui.
40026008	Ucenicilor le-a fost necaz când au văzut lucrul acesta şi au zis: „Ce rost are risipa aceasta?
40026009	Mirul acesta s-ar fi putut vinde foarte scump şi banii să se dea săracilor.”
40026010	Când a auzit Iisus, le-a zis: „De ce necăjiţi femeia? Ea a făcut un lucru frumos faţă de mine.
40026011	Pentru că pe săraci îi aveţi totdeauna cu voi, dar pe mine nu mă aveţi totdeauna.
40026012	Dacă a turnat acest mir pe trupul meu, ea a făcut lucrul acesta în vederea pregătirii mele pentru îngropare.
40026013	Adevărat vă spun că oriunde va fi vestită evanghelia aceasta, în toată lumea, se va spune şi ce a făcut femeia aceasta, spre pomenirea ei.”
40026014	Atunci unul din cei doisprezece, numit Iuda Iscarioteanul, s-a dus la marii preoţi
40026015	şi le-a zis: „Ce vreţi să-mi daţi şi-l voi da în mâinile voastre?” Ei i-au cântărit treizeci de arginţi.
40026016	Din clipa aceea, Iuda căuta un prilej nimerit, ca să-l dea pe Iisus în mâinile lor.
40026017	În prima zi a Sărbătorii Azimilor, ucenicii au venit la Iisus şi i-au zis: „Unde vrei să-ţi pregătim masa de Paşte?”
40026018	El le-a răspuns: „Duceţi-vă în cetate la cutare om şi spuneţi-i: Învăţătorul zice: Vremea mea este aproape, voi sărbători Paştele cu ucenicii mei în casa ta.”
40026019	Ucenicii au făcut cum le poruncise Iisus şi au pregătit Paştele.
40026020	Seara, Iisus s-a aşezat la masă cu cei doisprezece ucenici ai săi.
40026021	Pe când mâncau, El a zis: „Adevărat vă spun că unul din voi mă va vinde.”
40026022	Ei s-au întristat foarte mult şi au început să-i zică fiecare pe rând: „Nu cumva sunt eu, Doamne?”
40026023	El le-a răspuns: „Cel ce a întins cu mine mâna în blid, acela mă va vinde.
40026024	Fiul Omului se duce după cum este scris despre El. Dar vai de omul acela prin care este vândut Fiul Omului! Mai bine ar fi fost pentru el să nu se fi născut!”
40026025	Atunci Iuda, cel care l-a trădat, i-a zis: „Nu cumva sunt eu, Învăţătorule?” Iisus i-a răspuns „Tu ai zis!”
40026026	Pe când mâncau ei, Iisus a luat o pâine şi, după ce a binecuvântat-o, a frânt-o şi a dat-o ucenicilor zicând: „Luaţi, mâncaţi, acesta este trupul meu.”
40026027	Apoi a luat un pahar şi, după ce a mulţumit, le-a dat paharul zicând: „Beţi toţi din el,
40026028	fiindcă acesta este sângele meu, sângele legământului celui nou care se varsă pentru mulţi spre iertarea păcatelor.
40026029	Vă spun că de acum încolo nu voi mai bea din acest rod al viţei până în ziua când îl voi bea cu voi nou în Împărăţia Tatălui meu.”
40026030	După ce au cântat au ieşit pe Muntele Măslinilor.
40026031	Atunci Iisus le-a zis: „În noaptea aceasta, toţi vă veţi poticni din pricina mea, după cum este scris: Voi bate Păstorul şi oile turmei vor fi risipite.
40026032	Dar, după ce voi învia, voi merge înaintea voastră în Galileea.”
40026033	Petru a luat cuvântul şi i-a zis: „Chiar dacă toţi s-ar poticni, eu niciodată nu mă voi poticni.”
40026034	„Adevărat îţi spun” i-a zis Iisus „că tu, chiar în noaptea aceasta, înainte să cânte cocoşul, te vei lepăda de mine de trei ori.”
40026035	Petru i-a răspuns: „Chiar dacă ar trebui să mor cu tine, tot nu mă voi lepăda de tine.” Şi toţi ucenicii spuneau acelaşi lucru.
40026036	Atunci Iisus a venit cu ei într-un loc îngrădit, numit Ghetsimani şi a zis ucenicilor: „Şedeţi aici până mă voi duce acolo să mă rog.”
40026037	L-a luat cu El pe Petru şi pe cei doi fii ai lui Zebedeu şi a început să se întristeze şi să se mâhnească foarte tare.
40026038	Iisus le-a zis atunci: „Sufletul meu este cuprins de o întristare de moarte. Rămâneţi aici şi vegheaţi cu mine.”
40026039	Apoi a mers puţin mai înainte, a căzut cu faţa la pământ şi s-a rugat zicând: „Tată, dacă este cu putinţă, depărtează de la mine paharul acesta! Totuşi, nu cum voiesc Eu, ci cum voieşti Tu.”
40026040	Apoi a venit la ucenici, i-a găsit dormind şi i-a zis lui Petru: „Ce, un ceas n-aţi putut să vegheaţi împreună cu mine!
40026041	Vegheaţi şi rugaţi-vă, ca să nu cădeţi în ispită; duhul este plin de zel, dar trupul este neputincios.”
40026042	S-a depărtat a doua oară şi s-a rugat zicând: „Părintele meu, dacă paharul acesta nu poate fi îndepărtat de mine, fără să-l beau, facă-se voia ta!”
40026043	S-a întors iarăşi la ucenici şi i-a găsit dormind, pentru că li se îngreunaseră ochii de somn.
40026044	I-a lăsat din nou, s-a depărtat şi s-a rugat a treia oară zicând aceleaşi cuvinte.
40026045	Apoi a venit la ucenici şi le-a zis: „Dormiţi de acum şi odihniţi-vă! Iată că a venit ceasul ca Fiul Omului să fie dat în mâinile păcătoşilor.
40026046	Sculaţi-vă, să mergem! Iată, cel care mă vinde este aproape!”
40026047	Pe când vorbea El încă, iată că a venit Iuda, unul din cei doisprezece, cu o mulţime mare, cu săbii şi ciomege, trimişi de marii preoţi şi de bătrânii poporului.
40026048	Iar vânzătorul le dăduse acest semn: „Cel pe care-l voi săruta, acela este; prindeţi-l!”
40026049	Îndată, Iuda s-a apropiat de Iisus şi i-a zis: „Bucură-te, învăţătorule!” Şi l-a sărutat.
40026050	Iisus i-a zis: „Prietene, ce ai venit să faci?” Atunci ei s-au apropiat, au pus mâna pe Iisus şi l-au prins.
40026051	Şi unul dintre cei ce erau cu Iisus a întins mâna, a scos sabia, l-a lovit pe slujitorul marelui preot şi i-a tăiat urechea.
40026052	Atunci Iisus i-a zis: „Pune-ţi sabia la loc, fiindcă toţi cei ce scot sabia, de sabie vor pieri.
40026053	Crezi că n-aş putea să-l rog pe Tatăl meu, care mi-ar pune imediat la îndemână mai mult de douăsprezece legiuni de îngeri?
40026054	Dar altfel cum se vor împlini Scripturile care zic că aşa trebuie să se întâmple?”
40026055	În clipa aceea, Iisus a zis mulţimii: „Aţi ieşit ca după un tâlhar, cu săbii şi ciomege, ca să mă prindeţi. În toate zilele stăteam în mijlocul vostru şi învăţam poporul în Templu şi n-aţi pus mâna pe mine.
40026056	Dar toate aceste lucruri s-au întâmplat ca să se împlinească scrierile profeţilor.” Atunci toţi ucenicii l-au părăsit şi au fugit.
40026057	Cei ce l-au prins pe Iisus, l-au dus la marele preot Caiafa, unde erau adunaţi cărturarii şi bătrânii.
40026058	Petru l-a urmat de departe până la curtea marelui preot, apoi a intrat înăuntru şi a şezut jos cu aprozii, ca să vadă cum se va termina.
40026059	Marii preoţi, bătrânii şi tot Sinedriul căutau vreo mărturie mincinoasă împotriva lui Iisus, ca să-l poată omorî.
40026060	Dar n-au găsit nici una, cu toate că s-au înfăţişat mulţi martori mincinoşi. La urmă au venit doi
40026061	şi au spus: „Acesta a zis: Eu pot să stric Templul lui Dumnezeu şi să-l zidesc iarăşi în trei zile.”
40026062	Marele preot s-a sculat în picioare şi i-a zis: „Nu răspunzi nimic? Ce mărturisesc aceştia împotriva ta?”
40026063	Iisus tăcea. Şi marele preot a luat cuvântul şi i-a zis: „Te pun să juri pe Dumnezeu cel Viu dacă Tu eşti Hristosul, Fiul lui Dumnezeu.”
40026064	„Tu ai spus!” i-a răspuns Iisus. „Ba mai mult vă spun că de acum încolo îl veţi vedea pe Fiul Omului stând la dreapta puterii lui Dumnezeu şi venind pe norii cerului.”
40026065	Atunci marele preot şi-a rupt hainele şi a zis: „Blasfemie! Ce nevoie mai avem de martori? Iată, acum aţi auzit blasfemia lui.
40026066	Ce credeţi?” Ei au răspuns: „Este vinovat să fie pedepsit cu moartea.”
40026067	Atunci l-au scuipat în faţă, l-au bătut cu pumnii şi l-au pălmuit,
40026068	zicând: „Hristoase, profeţeşte-ne: cine te-a lovit?”
40026069	Petru şedea afară în curte. Şi a venit la el o slujnică a şi i-a zis: „Şi tu erai cu Iisus Galileeanul!”
40026070	Dar el s-a lepădat înaintea tuturor şi i-a zis: „Nu ştiu ce vorbeşti.”
40026071	Când a ieşit în pridvor, l-a văzut o altă slujnică şi le-a zis celor de acolo: „Şi acesta era cu Iisus din Nazaret.”
40026072	El s-a lepădat iarăşi, cu jurământ, şi a zis: „Nu-l cunosc pe omul acesta!”
40026073	Peste puţin, cei ce stăteau acolo s-au apropiat şi i-au zis lui Petru: „Nu încape îndoială că şi tu eşti unul din oamenii aceia, fiindcă şi vorba te dă de gol.”
40026074	Atunci el a început să se blesteme şi să se jure zicând: „Nu-l cunosc pe omul acesta!” Şi îndată a cântat cocoşul.
40026075	Atunci Petru şi-a adus aminte de vorba pe care i-o spusese Iisus: „Înainte să cânte cocoşul, te vei lepăda de mine de trei ori.” Şi, ieşind afară, a plâns cu amar.
40027001	Când s-a făcut ziuă, toţi marii preoţi şi bătrânii poporului au ţinut sfat împotriva lui Iisus, ca să-l omoare.
40027002	După ce l-au legat, l-au dus şi l-au dat în mâna procuratorului Ponţiu Pilat.
40027003	Atunci Iuda, cel ce l-a vândut, când a văzut că Iisus a fost condamnat la moarte, s-a căit, a dus înapoi cei treizeci de arginţi, i-a dat marilor preoţi si bătrânilor
40027004	şi a zis: „Am păcătuit, fiindcă am vândut sânge nevinovat.” „Ce ne pasă nouă?” i-au răspuns ei. „Treaba ta.”
40027005	Iuda a aruncat arginţii în Templu şi s-a dus de s-a spânzurat.
40027006	Preoţii cei mai de seamă au strâns arginţii şi au zis: „Nu este îngăduit să-i punem în tezaurul Templului, fiindcă sunt preţ de sânge.”
40027007	Şi după ce s-au sfătuit, au cumpărat cu banii aceia „Ţarina olarului” ca loc pentru îngroparea străinilor.
40027008	Iată de ce ţarina aceea a fost numită până în ziua de azi: „Ţarina sângelui.”
40027009	Atunci s-a împlinit ce fusese vestit prin profetul Ieremia, care zice: Au luat cei treizeci de arginţi, preţul celui preţuit pe care l-au preţuit unii din fiii lui Israel
40027010	şi i-au dat pe Ţarina olarului, după cum îmi poruncise Domnul.
40027011	Iisus s-a înfăţişat înaintea procuratorului, iar procuratorul l-a întrebat: „Eşti Tu Împăratul iudeilor?” „Da”, i-a răspuns Iisus, „sunt.”
40027012	Dar n-a răspuns nimic la învinuirile marilor preoţi şi ale bătrânilor.
40027013	Atunci Pilat i-a zis: „N-auzi de câte lucruri te învinuiesc ei?”
40027014	Iisus nu i-a răspuns la nici un cuvânt, aşa că procuratorul se mira foarte mult.
40027015	De fiecare Paşte, procuratorul avea obiceiul să elibereze poporului un deţinut, pe care-l voiau ei.
40027016	Pe atunci aveau un deţinut vestit, numit Baraba.
40027017	Când erau adunaţi la un loc, Pilat le-a zis: „Pe care voiţi să vi-l eliberez? Pe Baraba sau pe Iisus, care se numeşte Hristos?”
40027018	Căci ştia că din invidie îl dăduseră pe Iisus în mâinile lui.
40027019	Pe când stătea Pilat pe scaun la judecată, soţia sa a trimis să-i spună: „Să n-ai nimic a face cu acest om drept, fiindcă azi am suferit mult în vis din cauza lui.”
40027020	Marii preoţi şi bătrânii au înduplecat poporul să-l ceară pe Baraba, iar pe Iisus să-l omoare.
40027021	Procuratorul le-a zis: „Pe care dinte cei doi vreţi să vi-l eliberez?” „Pe Baraba!” au răspuns ei.
40027022	Pilat le-a zis: „Dar ce să fac cu Iisus, care se numeşte Hristos?” „Să fie răstignit!” i-au răspuns cu toţii.
40027023	Procuratorul a zis: „Dar ce rău a făcut?” Ei au început să strige şi mai tare: „Să fie răstignit!”
40027024	Când a văzut Pilat că nu izbândeşte nimic, ba încă se face mai multă zarvă, a luat apă, şi-a spălat mâinile înaintea poporului şi a zis: „Eu sunt nevinovat de sângele acestui om drept. Vă priveşte!”
40027025	Şi tot poporul a răspuns: „Sângele lui să fie asupra noastră şi asupra copiilor noştri!”
40027026	Atunci Pilat le-a eliberat pe Baraba, iar pe Iisus, după ce a pus să-l bată cu nuiele, l-a dat în mâinile lor, ca să fie răstignit.
40027027	Soldaţii procuratorului l-au dus pe Iisus în pretoriu şi au adunat în jurul lui toată ceata ostaşilor.
40027028	L-au dezbrăcat de hainele lui şi l-au îmbrăcat cu o haină stacojie.
40027029	Au împletit o cunună de spini pe care i-au pus-o pe cap şi i-au pus o trestie în mâna dreaptă. Apoi îngenuncheau înaintea lui, îşi băteau joc de El şi ziceau: „Ave, regele iudeilor!”
40027030	Şi scuipau asupra lui şi luau trestia şi-l băteau în cap.
40027031	După ce şi-au bătut astfel joc de El, l-au dezbrăcat de haina stacojie, l-au îmbrăcat cu hainele lui şi l-au dus să-l răstignească.
40027032	Pe când ieşeau afară din cetate, au întâlnit un om din Cirene, numit Simon, şi l-au silit să ducă crucea lui Iisus.
40027033	Când au ajuns la un loc numit Golgota, care înseamnă: „Locul căpăţânii”
40027034	i-au dat să bea vin amestecat cu fiere, dar El gustând, n-a vrut să bea.
40027035	După ce l-au răstignit, i-au împărţit hainele între ei, trăgând la sorţi, ca să se împlinească ce fusese vestit prin profetul care zice: Şi-au împărţit hainele mele între ei şi pentru cămaşa mea au tras la sorţi.
40027036	Apoi s-au aşezat şi-l păzeau.
40027037	Şi i-au scris deasupra capului vina: „Acesta este Iisus, regele iudeilor.”
40027038	Împreună cu El, au fost răstigniţi doi tâlhari: unul la dreapta şi celălalt la stânga lui.
40027039	Trecătorii îşi băteau joc de El, dădeau din cap
40027040	şi ziceau: „Tu, care strici Templul, şi-l zideşti la loc în trei zile, mântuieşte-te pe tine însuţi! Dacă eşti Tu Fiul lui Dumnezeu, coboară de pe cruce!”
40027041	Marii preoţi împreună cu cărturarii şi bătrânii îşi băteau şi ei joc de El şi ziceau:
40027042	„Pe alţii i-a mântuit, dar pe El însuşi nu se poate mântui! Dacă este El regele lui Israel, să se coboare acum de pe cruce şi vom crede în El!
40027043	S-a încrezut în Dumnezeu: să-l scape acum Dumnezeu, dacă-l iubeşte, pentru că a zis: Eu sunt Fiul lui Dumnezeu!”
40027044	Tâlharii care erau răstigniţi împreună cu El îi aruncau aceleaşi cuvinte de batjocură.
40027045	De la ceasul al şaselea până la ceasul al nouălea s-a făcut întuneric peste toată ţara.
40027046	Şi pe la ceasul al nouălea, Iisus a strigat cu glas puternic: „Eli, Eli, lema sabahtani?” adică: „Dumnezeul meu, Dumnezeul meu, pentru ce m-ai părăsit?”
40027047	Unii dintre cei ce stăteau acolo, când au auzit aceste vorbe, au zis: „Îl strigă pe Ilie!”
40027048	Şi îndată, unul dintre ei a alergat de a luat un burete, l-a umplut cu oţet, l-a pus într-o trestie şi i-a dat să bea.
40027049	Dar ceilalţi ziceau: „Lasă, să vedem dacă va veni Ilie să-l mântuiască.”
40027050	Iisus a strigat iarăşi cu glas tare şi şi-a dat duhul.
40027051	Şi deodată perdeaua dinăuntrul Templului s-a rupt în două, de sus până jos, pământul s-a cutremurat, stâncile s-au despicat,
40027052	mormintele s-au deschis şi multe trupuri ale sfinţilor care muriseră au înviat.
40027053	Ei au ieşit din morminte după învierea lui, au intrat în Cetatea sfântă şi s-au arătat multora.
40027054	Centurionul şi cei care-l păzeau pe Iisus împreună cu el, când au văzut cutremurul de pământ şi cele întâmplate, s-au înfricoşat foarte tare şi au zis: „Cu adevărat acesta a fost Fiul lui Dumnezeu!”
40027055	Erau acolo şi multe femei care priveau de departe. Ele îl urmaseră pe Iisus din Galileea, ca să-i slujească.
40027056	Între ele era Maria Magdalena, Maria, mama lui Iacov şi a lui Iose, şi mama fiilor lui Zebedeu.
40027057	Spre seară, a venit un om bogat din Arimateea, numit Iosif, care era şi el ucenic al lui Iisus.
40027058	El s-a dus la Pilat şi a cerut trupul lui Iisus. Pilat a poruncit să i-l dea.
40027059	Iosif a luat trupul, l-a înfăşurat într-un giulgiu curat
40027060	şi l-a pus într-un mormânt nou, pe care-l săpase în stâncă. Apoi a prăvălit o piatră mare la intrarea mormântului şi a plecat.
40027061	Maria Magdalena şi cealaltă Marie erau acolo şi şedeau în faţa mormântului.
40027062	A doua zi, care vine după ziua Pregătirii, marii preoţi şi fariseii s-au dus împreună la Pilat
40027063	şi i-au zis: „Doamne, ne-am adus aminte că înşelătorul acela, pe când era încă în viaţă, a zis: După trei zile voi învia!
40027064	Dă poruncă deci ca mormântul să fie păzit bine până a treia zi, ca nu cumva să vină ucenicii lui noaptea să-i fure trupul şi să spună poporului: A înviat din morţi! Atunci înşelăciunea aceasta din urmă ar fi mai rea decât cea dintâi.”
40027065	Pilat le-a zis: „Aveţi o strajă; duceţi-vă de păziţi cum puteţi.”
40027066	Ei au plecat şi au întărit mormântul, pecetluind piatra şi punând strajă.
40028001	Când sâmbăta era pe sfârşite şi începea să se lumineze de ziua dintâi a săptămânii, Maria Magdalena şi cealaltă Marie au venit să vadă mormântul.
40028002	Şi iată că s-a făcut un mare cutremur de pământ, fiindcă un înger al Domnului a coborât din cer, a venit şi a răsturnat piatra de la uşa mormântului şi s-a aşezat pe ea.
40028003	Înfăţişarea lui era ca fulgerul, iar îmbrăcămintea lui albă ca zăpada.
40028004	Străjerii au tremurat de frica lui şi au rămas ca nişte morţi.
40028005	Dar îngerul a luat cuvântul şi le-a zis femeilor: „Nu vă temeţi, fiindcă ştiu că îl căutaţi pe Iisus, care a fost răstignit.
40028006	Nu este aici, a înviat, după cum a zis. Veniţi de vedeţi locul unde zăcea Domnul
40028007	şi duceţi-vă repede de spuneţi ucenicilor lui că a înviat dintre cei morţi. Iată, El merge înaintea voastră în Galileea. Acolo îl veţi vedea. Iată că v-am spus lucrul acesta.”
40028008	Ele au plecat repede de la mormânt, cu frică şi cu mare bucurie, şi au alergat să dea de veste ucenicilor lui.
40028009	Dar iată că le-a întâmpinat Iisus şi le-a zis: „Bucuraţi-vă!” Ele s-au apropiat să-i cuprindă picioarele şi i s-au închinat.
40028010	Atunci Iisus le-a zis: „Nu vă temeţi! Duceţi-vă de spuneţi fraţilor mei să meargă în Galileea; acolo mă vor vedea.”
40028011	Pe când se duceau ele, au intrat în cetate unii din străjeri şi au dat de veste marilor preoţi despre toate cele întâmplate.
40028012	Aceştia s-au adunat împreună cu bătrânii, au ţinut sfat, au dat ostaşilor mulţi bani
40028013	şi le-au zis: „Spuneţi aşa: Ucenicii lui au venit noaptea, pe când dormeam noi şi l-au furat.
40028014	Şi dacă va ajunge lucrul acesta la urechile procuratorului, îl vom îndupleca noi şi vă vom scăpa de grijă.”
40028015	Ostaşii au luat banii şi au făcut cum i-au învăţat. Şi s-a răspândit zvonul acesta printre iudei până în ziua de astăzi.
40028016	Cei unsprezece ucenici s-au dus în Galileea, pe muntele pe care le poruncise Iisus să meargă.
40028017	Când l-au văzut, i s-au închinat, dar unii s-au îndoit.
40028018	Iisus s-a apropiat de ei, le-a vorbit şi le-a zis: „Toată puterea mi-a fost dată în cer şi pe pământ.
40028019	Duceţi-vă şi faceţi ucenici din toate neamurile, botezându-i în numele Tatălui şi al Fiului şi al Sfântului Duh.
40028020	Şi învăţaţi-i să păzească tot ce v-am poruncit. Şi iată că Eu sunt cu voi în toate zilele, până la sfârşitul veacului. Amin.”
41001001	Începutul evangheliei lui Iisus Hristos, Fiul lui Dumnezeu.
41001002	Precum stă scris în cartea profetului Isaia: Iată Eu trimit pe îngerul meu înaintea feţei tale, el îţi va pregăti calea.
41001003	Glasul care strigă în pustie: Pregătiţi calea Domnului, neteziţi cărările lui,
41001004	aşa a venit Ioan, botezând în pustie şi predicând botezul pocăinţei spre iertarea păcatelor.
41001005	Veneau la el oameni din tot ţinutul Iudeii şi toţi cei din Ierusalim şi, mărturisindu-şi păcatele, erau botezaţi de el în râul Iordan.
41001006	Ioan era îmbrăcat în haină de păr de cămilă şi avea o curea de piele în jurul mijlocului şi mânca lăcuste şi miere sălbatică.
41001007	Şi vestea astfel: „După mine vine Cel ce este mai tare decât mine, căruia eu nu sunt vrednic să mă aplec şi să îi dezleg cureaua sandalelor.
41001008	Eu v-am botezat cu apă, El însă vă va boteza cu Duh Sfânt.”
41001009	În zilele acelea a venit Iisus din Nazaretul Galileii şi a fost botezat în Iordan de către Ioan.
41001010	Şi îndată după ce a ieşit din apă, s-au văzut cerurile despicându-se şi Duhul ca un porumbel coborând peste El.
41001011	Şi un glas din ceruri s-a auzit: „Tu eşti Fiul meu cel iubit, pe care l-am ales!”
41001012	Şi Duhul l-a dus îndată în pustie.
41001013	Şi a stat în pustie patruzeci de zile, fiind ispitit de Satana; era cu fiarele sălbatice, iar îngerii îi slujeau.
41001014	După ce Ioan a fost prins, Iisus a mers în Galileea să vestească evanghelia lui Dumnezeu.
41001015	Şi zicea: „S-a împlinit vremea şi s-a apropiat Împărăţia lui Dumnezeu. Pocăiţi-vă şi credeţi în evanghelie!”
41001016	Pe când trecea pe lângă marea Galileii, Iisus i-a văzut pe Simon şi pe Andrei, fratele lui Simon, care aruncau mrejele în mare, fiindcă erau pescari.
41001017	Şi le-a zis: „Veniţi după mine şi vă voi face pescari de oameni.”
41001018	Iar ei, lăsându-şi numaidecât mrejele, l-au urmat.
41001019	Mergând mai departe, i-a văzut pe Iacov al lui Zebedeu şi pe Ioan, fratele lui. Aceştia erau în corabie şi îşi curăţau mrejele.
41001020	Şi i-a chemat îndată şi pe ei. Iar ei, lăsându-l pe tatăl lor, pe Zebedeu, în corabie, împreună cu angajaţii lui, au mers după El.
41001021	Au mers în Capernaum şi îndată, intrând în sinagogă sâmbăta, a început să îi înveţe.
41001022	Ei erau uimiţi peste măsură de învăţăturile lui, pentru că El îi învăţa ca unul care are putere, nu cum îi învăţau cărturarii.
41001023	Şi iată că în sinagoga lor era un om cu duh necurat care a strigat:
41001024	„Ce ai cu noi, Iisuse Nazarinene? Ai venit să ne nimiceşti? Te ştiu cine eşti: Sfântul lui Dumnezeu!”
41001025	Iisus l-a certat: „Taci şi ieşi din el!”
41001026	Iar duhul necurat, scuturându-l şi strigând tare, a ieşit din el.
41001027	Toţi s-au mirat şi vorbeau între ei: „Ce este aceasta? O învăţătură nouă şi cu putere. El porunceşte şi duhurilor necurate şi ele i se supun.”
41001028	Şi numaidecât s-a dus vestea pretutindeni, în tot ţinutul Galileii.
41001029	După ce a ieşit din sinagogă, Iisus a mers în casa lui Simon şi a lui Andrei, împreună cu Iacov şi Ioan.
41001030	Soacra lui Petru zăcea cuprinsă de febră şi i-au spus îndată despre ea.
41001031	Iar El s-a apropiat de ea şi a ridicat-o apucând-o de mână. Atunci febra a lăsat-o şi a început să le slujească.
41001032	Lăsându-se seara, pe când apunea soarele, i-au adus la El pe toţi bolnavii şi demonizaţii
41001033	şi întreaga cetate era adunată la uşă.
41001034	Iar El a vindecat pe mulţi dintre cei ce sufereau de diferite boli şi a scos mulţi demoni şi nu îi lăsa pe demoni să vorbească, fiindcă îl cunoşteau.
41001035	Apoi, trezindu-se foarte de dimineaţă, a ieşit şi s-a dus în loc pustiu şi se ruga acolo.
41001036	Simon şi cei ce erau împreună cu el l-au căutat peste tot
41001037	şi când l-au găsit, i-au zis: „Toţi te caută.”
41001038	El le-a spus: „Să mergem şi în altă parte, în celelalte sate, ca să predic şi acolo, căci pentru aceasta am venit.”
41001039	Şi a mers, vestind în sinagogile lor din toată Galileea şi scoţând demonii.
41001040	Şi a venit la El un lepros, rugându-l şi căzând în genunchi: „Dacă vrei, poţi să mă curăţeşti!”
41001041	Lui Iisus i s-a făcut milă, şi-a întins mâna, s-a atins de el şi i-a zis: „Vreau, curăţeşte-te!”
41001042	Şi îndată s-a dus lepra de pe el şi s-a curăţit.
41001043	Iisus i-a dat poruncă aspră şi l-a scos îndată afară
41001044	şi i-a zis: „Vezi, să nu spui nimănui nimic. Du-te şi te arată preotului şi adu pentru curăţirea ta cele poruncite de Moise mai înainte, ca mărturie faţă de ei.”
41001045	Dar el, când a ieşit, a început să vestească peste tot şi să răspândească vestea, aşa încât Iisus nu mai putea să intre pe faţă în cetate, ci stătea afară, în locuri pustii şi veneau la El oameni de pretutindeni.
41002001	După câteva zile, intrând iarăşi în Capernaum, s-a auzit că este în casă.
41002002	Şi s-au adunat atât de mulţi, încât nu mai încăpeau nici măcar la uşă, iar el le grăia cuvântul.
41002003	Şi au venit câţiva, aducând la El un paralitic purtat de patru oameni.
41002004	Neputând să i-l aducă din pricina mulţimii, au desfăcut acoperişul unde era Iisus şi, prin spărtură, au coborât patul în care zăcea paraliticul.
41002005	Iisus a văzut credinţa lor şi i-a zis paraliticului: „Fiule, iertate îţi sunt păcatele!”
41002006	Erau acolo şi unii cărturari care şedeau şi se întrebau în inimile lor:
41002007	„De ce vorbeşte Acesta astfel? Huleşte! Cine poate să ierte păcatele, afară de singur Dumnezeu?”
41002008	Îndată, Iisus a cunoscut în duhul său că ei se întreabă astfel în sinea lor şi le-a zis: „De ce cugetaţi acestea în inimile voastre?
41002009	Ce este mai uşor, să-i spui paraliticului: iertate îţi sunt păcatele? – sau să-i spui: Scoală-te, ia-ţi patul tău şi umblă!?
41002010	Dar ca să ştiţi că Fiul Omului are putere să ierte păcatele pe pământ,
41002011	ţie îţi vorbesc: scoală-te, ridică-ţi patul şi du-te acasă la tine.”
41002012	El s-a sculat şi îndată, ridicându-şi patul, a ieşit înaintea tuturor, încât toţi erau uimiţi şi-l slăveau pe Dumnezeu zicând: „Aşa ceva n-am mai văzut niciodată.”
41002013	Iisus a ieşit iarăşi lângă mare şi toată mulţimea venea la El, iar El îi învăţa.
41002014	Trecând pe acolo, l-a văzut pe Levi al lui Alfeu, şezând la vamă, şi i-a zis: „Urmează-mi!” Iar el s-a ridicat şi i-a urmat.
41002015	Şi pe când şedea Iisus în casa lui, mulţi vameşi şi păcătoşi stăteau la masă împreună cu Iisus şi cu ucenicii săi. Pentru că erau mulţi şi îl urmau.
41002016	Iar cărturarii şi fariseii, văzând că mănâncă împreună cu păcătoşii şi cu vameşii, ziceau ucenicilor: „De ce mănâncă împreună cu păcătoşii?”
41002017	Iisus, auzind, le-a zis: „Nu cei păcătoşi au nevoie de doctor, ci cei bolnavi. Căci nu am venit să îi chem pe cei drepţi, ci pe cei păcătoşi!”
41002018	Ucenicii lui Ioan şi Fariseii posteau. Şi au venit şi i-au zis: „De ce ucenicii lui Ioan şi ucenicii fariseilor postesc, iar ai tăi nu postesc?”
41002019	Iisus le-a zis: „Pot oare prietenii mirelui să postească cât timp este mirele cu ei?
41002020	Dar vor veni zile când mirele le va fi luat, iar atunci, în ziua aceea, vor posti.
41002021	Nimeni nu coase la o haină veche un petic dintr-o bucată de stofă nouă. Altfel, peticul nou va trage din haina veche şi se va face o ruptură şi mai rea.
41002022	Şi nimeni nu pune vin nou în burdufuri vechi. Altfel, vinul nou sparge burdufurile, vinul se varsă şi burdufurile se strică. Aşa că vinul nou trebuie să fie în burdufuri noi.”
41002023	Odată, într-o zi de sâmbătă, Iisus mergea prin semănături, iar ucenicii săi au început să smulgă spice în drumul lor.
41002024	Iar fariseii îi ziceau: „Uite, de ce fac ei sâmbăta ceea ce nu se cuvine?”
41002025	Şi El le-a zis: „N-aţi citit niciodată ce a făcut David când a avut nevoie şi i s-a făcut foame lui şi celor ce erau împreună cu el?
41002026	Cum a intrat în casa lui Dumnezeu în vremea marelui preot Abiatar şi a mâncat pâinile punerii înainte pe care nu se cuvenea să le mănânce decât preoţii, ba a dat şi celor care erau împreună cu el!”
41002027	Şi le zicea: „Sâmbăta a fost făcută pentru om şi nu omul pentru sâmbătă!
41002028	Aşa că Fiul Omului este Domn şi al sâmbetei.”
41003001	Şi a intrat din nou în sinagogă. Acolo era un om care avea mâna uscată.
41003002	Unii însă îl pândeau să vadă dacă-l va vindeca sâmbăta, ca să-l învinuiască.
41003003	Atunci El i-a zis omului care avea mâna uscată: „Ridică-te şi vino în mijloc!”
41003004	Iar celorlalţi le-a zis: „Ce trebuie să facă omul sâmbăta: să facă bine sau să facă rău? Să salveze o viaţă sau să o lase să piară?” Şi ei tăceau.
41003005	Uitându-se la ei de jur împrejur cu mânie, şi întristat de împietrirea inimii lor, i-a zis omului: „Întinde mâna!” Şi el a întins-o şi mâna i s-a vindecat.
41003006	Fariseii, ieşind, s-au sfătuit repede cu irodienii împotriva lui, cum să facă să-l piardă.
41003007	Şi Iisus a plecat împreună cu ucenicii spre mare. Şi l-a urmat o mulţime mare de oameni din Galileea şi din Iudeea,
41003008	din Ierusalim, din Idumeea şi de dincolo de Iordan şi de pe lângă Tir şi Sidon, mulţime care, auzind câte făcea, a venit la El.
41003009	Iisus le-a zis ucenicilor lui să aducă o corabie aproape de ţărm, ca să nu-l îmbulzească oamenii,
41003010	fiindcă toţi cei ce erau bolnavi năvăleau peste El să se atingă de El, pentru că pe mulţi îi vindecase.
41003011	Iar când îl vedeau, duhurile necurate cădeau înaintea lui şi strigau: „Tu eşti Fiul lui Dumnezeu!”
41003012	Iar El le certa cu asprime, ca să nu le arate ele oamenilor cine este El.
41003013	Apoi a urcat pe munte şi a chemat acolo pe cine a vrut El şi aceia au venit la El.
41003014	Şi a rânduit doisprezece oameni, pe care i-a şi numit apostoli, ca să fie cu El şi să-i trimită să vestească
41003015	şi să aibă putere să scoată demonii.
41003016	A rânduit doisprezece: pe Simon, căruia i-a pus numele Petru,
41003017	pe Iacov al lui Zebedeu şi pe Ioan, fratele lui Iacov, cărora le-a pus numele Boanerghes, care înseamnă „fiii tunetului”;
41003018	pe Andrei şi pe Filip, pe Bartolomeu şi pe Matei, pe Toma şi pe Iacov al lui Alfeu, pe Tadeu şi pe Simon Cananitul
41003019	şi pe Iuda Iscarioteanul, care l-a şi vândut.
41003020	Apoi a intrat într-o casă şi s-a adunat iarăşi mulţimea, încât nu mai puteau mânca nici măcar pâine.
41003021	Când au auzit ai săi, s-au pornit să-l oprească, fiindcă ziceau că şi-a ieşit din minţi.
41003022	Iar cărturarii care veniseră din Ierusalim ziceau că îl are pe Beelzebul şi că izgoneşte demonii cu puterea stăpânului demonilor.
41003023	El însă, chemându-i, le vorbea în parabole, zicând: „Cum poate Satana să-l izgonească pe Satana?
41003024	Dacă o împărăţie se dezbină pe sine, acea împărăţie nu mai poate dăinui.
41003025	Iar dacă o casă s-a dezbinat pe sine, acea casă nu mai poate dăinui.
41003026	Dacă Satana s-a ridicat împotriva lui însuşi şi s-a dezbinat, nu mai poate dăinui, ci şi-a găsit sfârşitul.
41003027	Dar nimeni, când intră în casa unui om puternic, nu poate să îi răpească lucrurile, dacă nu-l va lega mai întâi pe cel puternic. Abia atunci îi va jefui casa.
41003028	Adevărat vă spun: toate păcatele şi hulele, oricâte ar fi hulit, vor fi iertate fiilor oamenilor,
41003029	dar cine va huli împotriva Duhului Sfânt, nu are iertare în veac, ci este vinovat de păcat veşnic.”
41003030	Acestea le-a spus pentru că ziceau: „Are duh necurat.”
41003031	Şi a venit mama lui şi fraţii lui şi, stând afară, au trimis la El să-l cheme.
41003032	Şi împrejurul lui şedea o mulţime de oameni şi îi ziceau: „Iată mama ta şi fraţii tăi sunt afară şi te caută.”
41003033	Iar El le-a răspuns: „Cine este mama mea şi cine sunt fraţii mei?”
41003034	Şi i-a privit pe cei ce şedeau în jurul lui şi a zis: „Iată mama mea şi fraţii mei!
41003035	Căci oricine, dacă face voia lui Dumnezeu, este fratele meu şi sora mea şi mama mea.”
41004001	Şi iarăşi a început să-i înveţe lângă mare şi s-au adunat la El o mulţime de oameni, încât a trebuit să urce în corabie, ca să stea pe mare, iar mulţimea toată era aşezată pe pământ, lângă mare.
41004002	Şi îi învăţa multe prin parabole şi, pe când îi învăţa, le zicea:
41004003	„Ascultaţi! Iată, a ieşit semănătorul să semene.
41004004	Şi, pe când semăna, o sămânţă a căzut lângă drum şi au venit păsările şi au mâncat-o.
41004005	Alta a căzut pe piatră, unde nu a avut pământ mult, şi îndată a răsărit, pentru că nu avea pământ adânc,
41004006	iar când a ieşit soarele, s-a veştejit şi, pentru că nu avea rădăcină, s-a uscat.
41004007	Alta a căzut între spini, iar spinii s-au ridicat şi au înăbuşit-o şi nu a mai dat rod.
41004008	Iar altele au căzut în pământ bun şi, înălţându-se şi crescând, au dat rod şi una a adus treizeci, alta şaizeci şi alta o sută.”
41004009	Şi zicea: „Cine are urechi de auzit să audă.”
41004010	Când au rămas singuri cu El, cei din jurul lui împreună cu cei doisprezece l-au întrebat despre parabole.
41004011	Şi le zicea: „Vouă vi s-a dat taina Împărăţiei lui Dumnezeu, iar pentru cei din afară toate sunt arătate în parabole,
41004012	ca privind, să privească şi să nu vadă, şi auzind, să audă şi să nu le intre în urechi, ca nu cumva să se întoarcă şi li se ierte păcatele.”
41004013	Şi le-a zis: „Nu înţelegeţi această parabolă? Atunci cum veţi înţelege toate parabolele?
41004014	Semănătorul seamănă cuvântul.
41004015	Iar seminţele de lângă drum sunt cei în care se seamănă cuvântul, dar numai ce îl aud şi îndată vine Satana şi fură cuvântul semănat în ei.
41004016	Iar cele semănate pe loc pietros sunt cei care, atunci când aud cuvântul, îl primesc numaidecât cu bucurie,
41004017	dar pentru că nu au rădăcină în ei, ci sunt nestatornici, când se întâmplă vreun necaz sau vine vreo prigoană pentru cuvânt, îndată se poticnesc şi cad.
41004018	Altele sunt cele semănate între spini: aceştia sunt cei care aud cuvântul,
41004019	dar grijile veacului şi ademenirea bogăţiei şi celelalte pofte care intră în ei înăbuşă cuvântul şi devine neroditor.
41004020	Iar cele care sunt semănate pe pământ bun sunt cei care aud cuvântul, îl primesc şi rodesc apoi unul treizeci, unul şaizeci şi unul o sută.”
41004021	Şi le zicea: „Oare făclia este adusă ca să fie aşezată sub pat? Nu ca să fie pusă în sfeşnic?
41004022	Căci nu este nimic ascuns, fără să fie arătat, şi nimic tăinuit care nu va ieşi la vedere.
41004023	Dacă cineva are urechi, să audă ceea ce e de auzit.”
41004024	Şi le zicea: „Aveţi grijă la ceea ce auziţi! Cu măsura cu care veţi măsura, vi se va măsura şi vouă; şi vi se va şi adăuga.
41004025	Pentru că celui ce are i se va da, iar celui ce nu are şi ceea ce are i se va lua.”
41004026	Şi zicea: „Aşa este Împărăţia lui Dumnezeu, ca atunci când un om pune sămânţa în pământ.
41004027	El se culcă noaptea şi se scoală ziua, zi de zi, iar sămânţa tot încolţeşte şi creşte, fără să ştie el cum.
41004028	Pământul rodeşte de la sine, mai întâi firul ierbii, apoi spicul, apoi bobul de grâu deplin în spic.
41004029	Iar când rodul se coace, omul trimite îndată secera, pentru că a venit vremea secerişului.”
41004030	Şi zicea: „Cu ce vom asemăna Împărăţia lui Dumnezeu sau în ce parabolă o vom înfăţişa?
41004031	Ea este ca grăuntele de muştar, care atunci când este semănat pe pământ este mai mic decât toate seminţele de pe pământ,
41004032	iar după ce a fost semănat, creşte şi se face mai mare decât toate legumele şi face ramuri atât de mari, încât la umbra lui se pot adăposti păsările cerului.”
41004033	Şi prin multe astfel de parabole le grăia cuvântul, după cum puteau ei să-l asculte.
41004034	Şi nu le vorbea decât în parabole, iar când era singur cu ucenicii săi, le lămurea totul.
41004035	Şi în acea zi, pe când se lăsa seara, le-a zis: „Să trecem pe malul celălalt.”
41004036	Şi lăsând mulţimea, l-au luat aşa cum era în corabie şi mai erau şi alte corăbii cu El.
41004037	Şi s-a pornit furtună mare de vânt, iar valurile veneau peste corabie, aşa încât corabia deja se umpluse.
41004038	Şi El dormea pe un căpătâi pe partea dinspre cârmă a corăbiei. L-au sculat şi i-au zis: „Învăţătorule, nu-ţi pasă că pierim?”
41004039	Iar El, ridicându-se, a certat vântul şi i-a zis mării: „Taci, potoleşte-te!” Şi vântul a încetat şi s-a făcut linişte adâncă.
41004040	Şi le-a spus: „De ce sunteţi aşa fricoşi? Cum de nu aveţi credinţă?”
41004041	Iar ei s-au înspăimântat şi au fost cuprinşi de frică şi ziceau unii către alţii: „Oare cine este Acesta, de îl ascultă şi vântul şi marea?”
41005001	Şi au mers pe ţărmul celălalt al mării, în ţinutul Gherasenilor.
41005002	Iar când a coborât Iisus din corabie, îndată i-a ieşit înainte, din morminte, un om cu duh necurat,
41005003	care îşi avea locuinţa în morminte şi nu-l putea lega nimeni, nici cu lanţuri,
41005004	pentru că de multe ori fusese legat cu cătuşe şi lanţuri, dar el rupea lanţurile şi sfărâma cătuşele şi nimeni nu reuşea să îl potolească.
41005005	Tot timpul, ziua şi noaptea, era în morminte şi prin munţi, strigând şi tăindu-se cu pietre.
41005006	Când l-a văzut de departe pe Iisus, a alergat şi i s-a închinat
41005007	şi a strigat cu glas puternic: „Ce ai cu mine, Iisuse, Fiul lui Dumnezeu cel Preaînalt? Te jur pe Dumnezeu, să nu mă chinuieşti!”
41005008	Pentru că Iisus îi zicea: „Ieşi afară din om, duh necurat!”
41005009	Şi Iisus l-a întrebat: „Care ţi-e numele?” iar el i-a zis: „Legiune este numele meu, pentru că suntem mulţi.”
41005010	Şi se ruga mult de El, ca să nu îi trimită afară din ţinut.
41005011	Iar acolo, lângă munte, era o turmă mare de porci care păştea.
41005012	Şi s-au rugat de El zicându-i: „Trimite-ne în porci, să intrăm în ei.”
41005013	Atunci El le-a dat voie. Şi ieşind duhurile necurate din om, au intrat în porci, iar turma, aproape două mii de porci, s-a aruncat de pe mal în mare şi s-a înecat.
41005014	Cei ce păşteau porcii au fugit şi au vestit în cetate şi în sate şi toţi au venit să vadă ce s-a întâmplat.
41005015	Şi au venit la Iisus şi l-au văzut pe cel îndrăcit, cel care avusese o legiune de demoni, aşezat, îmbrăcat şi întreg la minte, şi s-au înfricoşat.
41005016	Apoi, când cei ce văzuseră le-au povestit ce s-a întâmplat cu îndrăcitul şi despre porci,
41005017	au început să-l roage să plece din hotarele lor.
41005018	Iar demonizatul, când Iisus urca în corabie, îl rugă să-l lase să vină şi el să fie cu Iisus.
41005019	Dar Iisus nu l-a lăsat, ci i-a zis: „Mergi în casa ta, la ai tăi, şi vesteşte-le câte ţi-a făcut Domnul şi cum a avut milă de tine.”
41005020	Şi el s-a dus şi a început să vestească în Decapolis ce a făcut Iisus pentru el şi toţi se minunau.
41005021	După ce Iisus a trecut iarăşi în partea cealaltă a ţărmului, s-a adunat o mare mulţime în jurul lui, pe malul mării.
41005022	Şi cineva cu numele Iair, unul dintre mai marii sinagogii, a venit şi, când l-a văzut, a căzut la picioarele lui
41005023	şi l-a rugat mult, zicând: „Fiica mea e pe moarte. Vino, dar, să-ţi pui mâinile peste ea ca să scape şi să trăiască.”
41005024	Şi Iisus a mers cu el. Mulţimea mare îl urma şi îl îmbulzea.
41005025	Iar o femeie, de doisprezece ani bolnavă de hemoragie,
41005026	care suferise multe de la doctori şi care cheltuise tot ce avea fără să aibă vreun folos, ba chiar ajunsese mai rău,
41005027	auzind despre Iisus, a venit în mulţime în urma lui şi s-a atins de haina sa,
41005028	pentru că zicea: „Dacă mă voi atinge fie şi de hainele lui, voi scăpa de boală.”
41005029	Şi îndată a secat izvorul sângelui ei şi a simţit în trupul ei că s-a vindecat de boală.
41005030	Iar Iisus, cunoscând numaidecât în sine puterea care a ieşit din El, s-a întors către mulţime, zicând: „Cine s-a atins de hainele mele?”
41005031	Dar ucenicii i-au zis: „Vezi mulţimea care te îmbulzeşte şi întrebi: Cine s-a atins de mine?”
41005032	Iar El se uita de jur împrejur să o vadă pe cea care a făcut aceasta.
41005033	Atunci femeia, cuprinsă de frică şi tremurând, ştiind ceea ce se petrecuse cu ea, a venit şi a căzut înaintea lui şi i-a spus tot adevărul.
41005034	Iar El i-a zis: „Fiică, credinţa ta te-a mântuit. Mergi în pace şi fii vindecată de boala ta.”
41005035	Pe când Iisus vorbea încă, au venit unii de la mai marele sinagogii să-i zică: „Fiica ta a murit. De ce-l mai superi pe Învăţător?”
41005036	Iisus însă auzind vorbele lor, i-a spus mai marelui sinagogii: „Nu te teme! Crede numai!”
41005037	Şi nu a lăsat pe nimeni să-l urmeze, afară de Petru, de Iacov şi de Ioan, fratele lui Iacov.
41005038	Şi au mers la casa mai marelui sinagogii şi au văzut tulburare mare şi pe cei ce plângeau şi se tânguiau mult.
41005039	Şi intrând, le-a zis: „De ce vă tânguiţi şi plângeţi? Copila n-a murit, ci doarme.
41005040	Iar ei râdeau de El. El însă, scoţându-i pe toţi afară, l-a luat de o parte pe tatăl copilei, pe mama ei şi pe cei ce erau cu El şi a intrat în locul în care era copila.
41005041	Şi apucând copila de mână, i-a zis: Talitha kumi! care se traduce, Fiică, îţi zic, scoală-te!”
41005042	Şi îndată copila s-a ridicat şi a început să meargă, căci era de doisprezece ani. Şi îndată ei s-au minunat foarte mult, cu mare uimire.
41005043	Şi le-a poruncit straşnic ca nimeni să nu afle acest lucru, apoi le-a zis să-i dea fetiţei să mănânce.
41006001	Şi a ieşit de acolo şi s-a dus în patria sa, iar ucenicii lui l-au urmat.
41006002	Când a venit sâmbăta, a început să înveţe în sinagogă. Mulţi din cei ce ascultau erau uimiţi şi ziceau: „De unde îi vin toate acestea? De unde îi este dată această înţelepciune şi aceste puteri care se arată prin mâinile lui?
41006003	Nu este acesta tâmplarul, fiul Mariei şi fratele lui Iacov, al lui Iose, Iuda şi Simon? Şi nu sunt surorile lui, aici la noi?” Şi se poticneau în acest lucru.
41006004	Iar Iisus le zicea: „Un profet nu e dispreţuit decât în patria sa, între rudele sale şi în casa sa!”
41006005	Şi acolo n-a putut face nici o minune, afară de faptul că, punându-şi mâinile peste câţiva bolnavi, i-a vindecat.
41006006	Şi se mira de necredinţa lor. Şi străbătea satele din jur învăţând.
41006007	Atunci i-a chemat pe cei doisprezece şi a început să îi trimită doi câte doi, dându-le putere asupra duhurilor necurate
41006008	şi poruncindu-le să nu ia nimic cu ei la drum, în afară de toiag. Nici pâine, nici traistă, nici punga cu bani la brâu,
41006009	ci să fie încălţaţi cu sandale şi să nu se îmbrace cu două haine.
41006010	Şi le zicea: „Oriunde, dacă veţi intra într-o casă, să rămâneţi acolo până ce veţi pleca din acel loc.
41006011	Iar dacă nu vă vor primi în vreun loc şi nici nu vă vor asculta, plecaţi de acolo şi scuturaţi praful de pe talpa încălţărilor voastre, ca să le slujească drept mărturie.”
41006012	Iar ei, când au plecat, au început să vestească oamenilor să se pocăiască,
41006013	scoteau mulţi demoni şi ungeau cu untdelemn pe mulţi bolnavi şi-i vindecau.
41006014	A auzit dar şi regele Irod, căci numele lui devenise vestit, şi zicea că Ioan Botezătorul s-a ridicat din morţi şi de aceea lucrează puterile acestea în El.
41006015	Alţii spuneau însă că El este Ilie, iar alţii ziceau că este un profet, ca unul dintre profeţi.
41006016	Dar Irod, când a auzit, zicea: „Ba nu, este Ioan, căruia eu i-am tăiat capul şi care a înviat.”
41006017	Şi asta, fiindcă Irod trimisese oameni să-l prindă pe Ioan şi l-a pus în temniţă în lanţuri din pricina Irodiadei, soţia lui Filip, fratele său, pentru că o luase de soţie.
41006018	Iar Ioan îi zicea lui Irod: „Nu-ţi este îngăduit s-o iei de soţie pe femeia fratelui tău.”
41006019	Aşa că Irodiada îl ura şi voia să-l omoare, dar nu putea,
41006020	pentru că Irod se temea de Ioan, ştiindu-l bărbat drept şi sfânt, şi îl ocrotea, iar când îl asculta îl întreba multe lucruri şi chiar îi era drag să-l audă.
41006021	A găsit însă un prilej într-o bună zi, când Irod a făcut un ospăţ de ziua sa de naştere împreună cu mai marii săi, cu căpeteniile oştirii şi cu fruntaşii Galileii.
41006022	Atunci, după ce fiica Irodiadei, intrând şi dansând, i-a plăcut lui Irod cât şi celor ce şedeau la masă împreună cu el, regele i-a zis fetei: „Cere-mi orice vei vrea şi-ţi voi da.”
41006023	Şi s-a şi jurat înaintea ei: „Îţi voi da orice îmi vei cere, chiar şi jumătate din regatul meu.”
41006024	Ea a ieşit şi i-a spus mamei sale: „Ce să cer?” Iar Irodiada i-a zis: „Capul lui Ioan Botezătorul.”
41006025	Ea a intrat imediat la rege şi cu mare grabă a cerut, zicând: „Vreau să-mi dai, acum, pe o tipsie, capul lui Ioan Botezătorul.”
41006026	Atunci regele s-a mâhnit adânc, dar din pricina jurământului şi a celor ce şedeau la masă n-a vrut să o respingă.
41006027	Şi îndată regele a trimis un paznic, poruncindu-i să îi aducă pe tipsie capul lui Ioan. Paznicul i-a tăiat capul în temniţă,
41006028	l-a adus pe o tipsie şi i l-a dat fetei, iar fata l-a dat mamei sale.
41006029	Iar când ucenicii lui au auzit, au venit, i-au luat trupul şi l-au pus în mormânt.
41006030	Când apostolii s-au adunat iarăşi în jurul lui Iisus, i-au spus toate câte au făcut şi au învăţat.
41006031	Iar El le-a zis: „Veniţi numai voi, într-un loc ferit, în loc pustiu, şi odihniţi-vă puţin.” Căci erau mulţi cei care veneau la ei şi care apoi plecau, aşa încât nici nu mai aveau vreme să mănânce.
41006032	Apoi au plecat într-o corabie către un loc pustiu, mai ferit.
41006033	Dar oamenii i-au văzut plecând şi mulţi au înţeles şi, alergând pe ţărm de prin toate cetăţile, au ajuns în acel loc înaintea lor.
41006034	Iar Iisus, când a ieşit din corabie, a văzut o mulţime mare şi i s-a făcut milă de ei, căci erau ca oile fără păstor. Atunci a început să îi înveţe multe.
41006035	Dar făcându-se târziu deja, ucenicii au venit la El şi i-au zis: „Locul acesta este pustiu şi este târziu deja.
41006036	Dă-le drumul, să meargă în cetăţile şi satele din apropiere să-şi cumpere ceva de mâncare.”
41006037	Iisus însă le-a răspuns: „Daţi-le voi să mănânce.” Iar ei i-au zis: „Vrei să mergem noi să cumpărăm pâine de două sute de dinari şi să le dăm să mănânce?”
41006038	El le-a zis: „Câte pâini aveţi? Mergeţi şi vedeţi.” Iar după ce au văzut, i-au spus: „Cinci pâini şi doi peşti.”
41006039	Atunci le-a poruncit să-i aşeze pe toţi, cete-cete, pe iarba verde.
41006040	Şi oamenii au şezut cete-cete, câte o sută şi câte cincizeci.
41006041	Iar El, luând cele cinci pâini şi cei doi peşti şi ridicându-şi privirea către cer, a binecuvântat şi a frânt pâinile. Apoi le-a dat ucenicilor săi, ca să le pună înaintea oamenilor; la fel a împărţit şi cei doi peşti, tuturor.
41006042	Şi toţi au mâncat şi s-au săturat.
41006043	Ba au luat şi douăsprezece coşuri pline cu fărâmituri şi cu ce-a rămas din peşti.
41006044	Iar cei ce au mâncat pâinile erau cinci mii de bărbaţi.
41006045	Îndată după aceea Iisus i-a silit pe ucenicii săi să intre în corabie şi să meargă înaintea lui pe partea cealaltă, spre Betsaida, cât timp El va da drumul mulţimii.
41006046	Iar după ce le-a dat drumul, s-a dus pe munte ca să se roage.
41006047	Se făcuse seară şi corabia lor era în mijlocul mării, iar El era singur pe ţărm.
41006048	Văzându-i cum se chinuiau vâslind, fiindcă vântul le era potrivnic, cam pe la a patra strajă din noapte, Iisus a venit către ei mergând pe mare şi voia să treacă pe lângă ei.
41006049	Dar ei, când l-au văzut că merge pe mare, au crezut că este o nălucă şi au început să ţipe,
41006050	căci l-au văzut toţi şi s-au tulburat. Iisus a vorbit însă îndată cu ei şi le-a zis: „Îndrăzniţi, Eu sunt! Nu vă temeţi!”
41006051	Şi s-a suit la ei în corabie şi vântul s-a potolit. Ei erau foarte uimiţi în sinea lor,
41006052	pentru că nu pricepuseră nimic din înmulţirea pâinilor, iar inima le era împietrită.
41006053	După ce au trecut marea, au ajuns în ţinutul Ghenezaretului şi au tras la ţărm.
41006054	Şi numai ce a ieşit din corabie, că îndată l-au şi cunoscut.
41006055	Cutreierând tot ţinutul acela, oamenii au început să-i ducă pe bolnavi pe paturi oriunde auzeau că este El.
41006056	Şi oriunde se ducea El, prin târguri, în cetăţi sau în sate, îi aşezau acolo, la marginea drumului, pe cei bolnavi şi îl rugau ca măcar de poala hainei lui să-i lase să se atingă, iar toţi cei care se atingeau de El se vindecau.
41007001	Fariseii şi unii dintre cărturari, venind din Ierusalim, s-au adunat la El.
41007002	Iar când i-au văzut pe unii din ucenicii lui că mănâncă cu mâinile necurate, adică nespălate
41007003	– căci fariseii şi toţi iudeii nu mănâncă dacă nu îşi spală mâinile până la cot, după datina bătrânilor,
41007004	iar când vin din piaţă, dacă nu se afundă în apă, nu mănâncă şi mai sunt multe altele pe care le-au primit să le păzească: spălarea paharelor, a urcioarelor, a vaselor de aramă şi a paturilor –
41007005	fariseii şi cărturarii l-au întrebat, aşadar: „De ce ucenicii tăi nu trăiesc după datina bătrânilor, ci mănâncă pâinea cu mâinile necurate?”
41007006	Atunci Iisus le-a zis: „Bine a profeţit Isaia despre voi, ipocriţilor, după cum stă scris: Acest popor mă cinsteşte numai cu buzele, iar inima lor este departe de mine.
41007007	În zadar însă mă cinstesc ei, dând învăţături care sunt porunci omeneşti.
41007008	Lăsând porunca lui Dumnezeu, voi ţineţi datina oamenilor.”
41007009	Şi le zicea: „O, ce bine, aţi lepădat porunca lui Dumnezeu ca să ţineţi datina voastră!
41007010	Căci Moise a spus: Cinsteşte pe tatăl tău şi pe mama ta! şi Cel ce va vorbi de rău pe tatăl său ori pe mama sa, să fie dat la moarte!
41007011	Iar voi ziceţi: Un om poate spune tatălui sau mamei lui, Corban (care înseamnă: orice aş avea ca ajutor, este Dăruit lui Dumnezeu)
41007012	şi îi îngăduiţi să nu mai facă nimic pentru tată şi pentru mamă.
41007013	Aşa desfiinţaţi voi cuvântul lui Dumnezeu prin datina voastră pe care singuri v-aţi dat-o. Şi multe alte lucruri faceţi, ca acesta.”
41007014	Chemând iarăşi mulţimea la El, le zicea: „Ascultaţi-mă toţi şi înţelegeţi!
41007015	Nu este nimic din afara omului care, intrând în el, să aibă putere să îl întineze, ci cele ce ies din om sunt cele care îl întinează pe om.
41007016	Cine are urechi de auzit să audă!”
41007017	Când a lăsat mulţimea şi a intrat în casă, ucenicii săi l-au întrebat despre această parabolă.
41007018	Iar El le-a zis: „Aşadar şi voi sunteţi nepricepuţi? Nu înţelegeţi că tot ceea ce vine din afară, când intră în om, nu poate să-l întineze,
41007019	pentru că nu intră în inima lui, ci în pântece, şi apoi ajunge afară, în hazna?” Astfel a arătat că toate bucatele sunt curate.
41007020	Şi spunea: „Ceea ce iese din om, aceea îl întinează,
41007021	pentru că dinăuntru, din inima omului, ies cugetele cele rele, desfrânările, hoţiile, uciderile,
41007022	adulterele, lăcomiile, răutăţile, înşelăciunea, nesimţirea, privirea vicleană, hula, trufia, uşurătatea.
41007023	Toate aceste rele ies dinlăuntrul omului şi îl întinează.”
41007024	Ridicându-se apoi de acolo, s-a dus la hotarele Tirului. Şi, intrând într-o casă, nu voia să afle nimeni, dar nu s-a putut să rămână ascuns,
41007025	şi îndată a auzit despre El o femeie a cărei fiică avea un duh necurat. Ea a venit şi s-a aruncat la picioarele lui
41007026	– deşi femeia era păgână, siro-feniciancă de neam – şi îl ruga să izgonească demonul din fiica ei.
41007027	Iisus i-a spus: „Lasă întâi să se sature copiii, că nu e bine să iei pâinea copiilor şi să o arunci câinilor.”
41007028	Dar ea i-a răspuns: „Doamne, şi câinii sub masă mănâncă din fărâmiturile copiilor.”
41007029	Atunci El i-a zis: „Du-te! Căci, pentru acest cuvânt, demonul a ieşit din fiica ta.”
41007030	Iar ea, întorcându-se la casa ei, a găsit copila culcată pe pat, iar demonul ieşise din ea.
41007031	Plecând iarăşi de la hotarele Tirului, a venit prin Sidon la Marea Galileii, prin ţinutul Decapolis.
41007032	Şi i-au adus un surd, care mai era şi gângav, şi l-au rugat să-şi pună mâna peste el.
41007033	Iar El, trăgându-l la o parte din mulţime, şi-a pus degetele pe urechile lui şi, scuipând pe deget, i-a atins limba.
41007034	Apoi a privit la cer, a suspinat şi i-a zis: „Effata!” care înseamnă: „Deschide-te!”
41007035	Şi îndată i s-au deschis urechile şi i s-a dezlegat împleticeala limbii şi vorbea limpede.
41007036	Iisus le-a poruncit să nu spună nimănui, dar cu cât le poruncea să tacă, cu atât ei îl vesteau mai mult.
41007037	Şi se uimeau peste măsură şi ziceau: „Toate le-a făcut, şi bine! Chiar şi pe surzi îi face să audă şi pe muţi să vorbească!”
41008001	În zilele acelea, adunându-se iarăşi o mulţime mare şi neavând ce să mănânce, Iisus i-a chemat pe ucenici şi le-a zis:
41008002	„Mi-e milă de mulţime, pentru că sunt deja trei zile de când aşteaptă lângă mine şi nu au ce să mănânce.
41008003	Dacă le voi da drumul să plece flămânzi la casele lor, se vor sfârşi pe drum, iar unii dintre ei au venit de departe.”
41008004	Ucenicii săi i-au răspuns: „De unde să aibă cineva pâine aici, în deşert, ca să-i poată sătura pe aceştia”?
41008005	El însă i-a întrebat: „Câte pâini aveţi?” Şi ei au răspuns: „Şapte.”
41008006	Atunci a poruncit mulţimii să se aşeze pe pământ şi, luând cele şapte pâini şi mulţumind, le-a frânt şi le-a dat ucenicilor săi ca să le pună înaintea oamenilor. Iar ei le-au pus înaintea mulţimii.
41008007	Şi mai aveau şi câţiva peştişori. El i-a binecuvântat şi a zis să-i pună şi pe aceia înaintea oamenilor.
41008008	Iar oamenii au mâncat şi s-au săturat şi au strâns apoi şapte coşuri din fărâmituri rămase.
41008009	Erau cam patru mii de oameni. Apoi le-a dat drumul să plece.
41008010	Îndată după aceea, urcând în corabie, a mers în părţile Dalmanutei.
41008011	Iar fariseii au ieşit înaintea sa şi au început să se certe cu El, cerându-i un semn din cer, ca să-l ispitească.
41008012	Dar Iisus, suspinând în duhul său, a zis: „De ce cere acest neam un semn? Adevărat vă spun, că nu i se va da acestui neam nici un semn.”
41008013	Şi lăsându-i, a trecut iarăşi pe partea cealaltă a lacului.
41008014	Ucenicii uitaseră să ia pâine şi mai aveau doar o pâine cu ei în corabie.
41008015	Iar El le-a poruncit: „Vedeţi, fiţi cu băgare de seamă la aluatul fariseilor şi la cel al lui Irod.”
41008016	Ei vorbeau unii cu alţii şi ziceau: „Nu am luat pâine!”
41008017	Dar Iisus, cunoscând ce vorbeau, le-a spus: „De ce vă gândiţi că nu aveţi pâine? Nu înţelegeţi nimic? Chiar nu reuşiţi să pricepeţi? Aveţi oare inima atât de împietrită?
41008018	Aveţi ochi şi nu vedeţi? Aveţi urechi şi nu auziţi? Şi nici măcar nu vă amintiţi?
41008019	Când am frânt cele cinci pâini pentru cei cinci mii de oameni, câte coşuri pline cu fărâmituri aţi strâns?” Ei au spus: „Douăsprezece.”
41008020	„Când am dat cele şapte pâini celor patru mii de oameni, câte coşuri pline cu fărâmituri aţi luat?” Ei au spus: „Şapte.”
41008021	Şi le zicea: „Tot nu pricepeţi?”
41008022	Au ajuns în Betsaida. Şi au adus la El un orb şi îl rugau să se atingă de el.
41008023	Iar Iisus, luându-l de mână pe orb, l-a scos afară din sat şi, după ce a scuipat spre ochii lui, şi-a pus mâinile peste el şi l-a întrebat: „Vezi ceva?”
41008024	Şi, ridicându-şi ochii, orbul a zis: „Îi văd pe oameni ca pe nişte copaci care umblă.”
41008025	Iisus şi-a pus încă o dată mâinile peste ochii lui şi el a văzut, s-a vindecat şi pe toate le vedea clar.
41008026	Apoi l-a trimis acasă, zicându-i: „Să nu intri deloc în sat!”
41008027	După aceea Iisus şi ucenicii săi au ieşit în satele Cezareei lui Filip şi pe drum îi întreba pe ucenicii săi: „Cine zic oamenii că sunt Eu?”
41008028	Ei au răspuns: „Unii Ioan Botezătorul, alţii Ilie sau unul din profeţi.”
41008029	Iar El i-a întrebat: „Dar voi cine ziceţi că sunt Eu?” Petru i-a răspuns: „Tu eşti Hristosul!”
41008030	Şi-atunci le-a dat poruncă să nu spună nimănui despre El.
41008031	Atunci a început să-i înveţe că Fiul Omului trebuie să pătimească multe şi să fie defăimat de bătrâni, de marii preoţi şi de cărturari, şi să fie omorât, iar după trei zile să învie.
41008032	Şi le spunea deschis aceste cuvinte. Însă Petru, luându-l deoparte, a început să-l mustre.
41008033	Dar El, întorcându-se şi uitându-se la ucenicii săi, l-a mustrat pe Petru şi i-a zis: „Treci înapoia mea, Satano! Pentru că nu cugeţi la cele ale lui Dumnezeu, ci la cele ale oamenilor.”
41008034	Atunci a chemat la El mulţimea împreună cu ucenicii şi le-a zis: „Dacă voieşte cineva să vină după mine, să se lepede de sine, să-şi ia crucea şi să mă urmeze.
41008035	Fiindcă oricine va vrea să îşi salveze viaţa, şi-o va pierde. Iar cine îşi va pierde viaţa pentru mine şi pentru evanghelie, şi-o va mântui.
41008036	Căci la ce îi foloseşte omului să câştige toată lumea şi să-şi piardă sufletul?
41008037	Şi ce poate da omul în schimb pentru sufletul său?
41008038	Fiindcă de cel care se va ruşina de cuvintele mele, în neamul acesta desfrânat şi păcătos, de acela şi Fiul Omului se va ruşina, când va veni în slava Tatălui său cu îngerii cei sfinţi.”
41009001	Şi le zicea: „Adevărat vă zic, că vor fi unii din cei ce sunt aici de faţă care nu vor gusta moartea până când nu vor vedea Împărăţia lui Dumnezeu venind cu putere.”
41009002	Şi după şase zile Iisus i-a luat deoparte pe Petru, pe Iacov şi pe Ioan, şi a urcat cu ei pe un munte înalt, unde erau doar ei. Şi s-a schimbat la faţă înaintea lor,
41009003	iar hainele lui s-au făcut strălucitoare, atât de albe, cum nimeni pe pământ nu le poate albi.
41009004	Şi li s-au arătat Ilie şi Moise, care vorbeau cu Iisus.
41009005	Atunci Petru a zis către Iisus: „Rabbi, ce bine e să fim aici! Să facem trei corturi, ţie unul, lui Moise unul şi lui Ilie unul.”
41009006	Dar nu ştia ce spune, pentru că erau înfricoşaţi de cele întâmplate.
41009007	Atunci a venit un nor care i-a umbrit şi un glas s-a auzit din nor: „Acesta este Fiul meu cel iubit, pe El să-l ascultaţi!”
41009008	Iar ei, cum au auzit glasul, au privit împrejur, dar n-au văzut pe nimeni, în afară de Iisus, care era singur cu ei.
41009009	Pe când coborau de pe munte, Iisus le-a poruncit să nu spună nimănui ceea ce văzuseră, decât atunci când Fiul Omului va fi înviat din morţi.
41009010	Iar ei au păstrat cuvintele acestea în sinea lor, dar se întrebau unul pe altul: „Ce înseamnă a învia din morţi?”
41009011	Apoi l-au întrebat: „De ce zic cărturarii că trebuie să vină mai întâi Ilie?”
41009012	Iar El le-a răspuns: „Ilie va veni mai întâi şi va reaşeza toate. Şi oare nu stă scris despre Fiul Omului că trebuie să pătimească multe şi să fie defăimat?
41009013	Vă spun însă, că Ilie a şi venit, iar ei i-au făcut ce-au vrut, după cum stă scris despre el.”
41009014	Când a venit la ceilalţi ucenici, a văzut o mulţime mare de oameni împrejurul lor şi pe cărturari certându-se cu ei.
41009015	Şi când l-a văzut mulţimea, îndată au început să se agite şi au alergat cu toţii la El şi l-au întâmpinat.
41009016	Atunci El i-a întrebat: „Pentru ce vă certaţi?”
41009017	Unul din mulţime i-a răspuns: „Învăţătorule, l-am adus la tine pe fiul meu, care are un duh mut
41009018	şi oriunde îl apucă, îl aruncă la pământ, face spume la gură, scrâşneşte din dinţi şi înţepeneşte şi le-am zis ucenicilor tăi să scoată acest duh, dar ei n-au putut.”
41009019	Atunci Iisus a răspuns: „Neam necredincios, până când voi fi cu voi? Până când vă voi răbda? Aduceţi-l la mine.”
41009020	Şi l-au adus la El. Şi duhul, văzându-l pe Iisus, îndată l-a scuturat pe copil, care, căzând la pământ, se zvârcolea spumegând.
41009021	Atunci l-a întrebat pe tatăl copilului: „De câtă vreme i se întâmplă aşa?” El i-a zis: „Din copilărie.
41009022	Şi de multe ori l-a aruncat în foc şi în apă ca să-l omoare. Dacă poţi însă, fie-ţi milă de noi şi ajută-ne!”
41009023	Iar Iisus i-a spus: „Dacă poţi? Toate sunt cu putinţă celui ce crede.”
41009024	Şi-ndată tatăl copilului a strigat: „Cred! Ajută necredinţei mele!”
41009025	Când Iisus a văzut că mulţimea năvălea peste El, a certat duhul necurat, zicându-i: „Duh mut şi surd, Eu îţi poruncesc: ieşi şi să nu mai intri în el!”
41009026	Şi duhul, răcnind şi zguduindu-l cu putere, a ieşit, iar copilul era ca mort, aşa încât mulţi ziceau că a murit.
41009027	Iisus însă, prinzându-l de mână, l-a ridicat, iar acesta s-a sculat.
41009028	Şi după ce a intrat în casă, ucenicii l-au întrebat deoparte: „Noi de ce nu l-am putut scoate?”
41009029	El le-a zis: „Acest soi de demoni nu iese decât cu rugăciune.”
41009030	După ce au ieşit ei de acolo, au trecut prin Galileea şi El nu voia să afle nimeni,
41009031	căci îi învăţa pe ucenicii săi şi le zicea că Fiul Omului va fi dat în mâinile oamenilor şi ei îl vor omorî, iar după ce îl vor omorî, va învia a treia zi.
41009032	Dar ei nu înţelegeau aceste vorbe şi se temeau să-l întrebe.
41009033	Au ajuns apoi în Capernaum. Şi fiind în casă, El i-a întrebat: „Ce tot vorbeaţi între voi pe drum?”
41009034	Ei însă tăceau, pentru că pe drum se certaseră între ei cine este mai mare.
41009035	Atunci, aşezându-se, i-a chemat pe cei doisprezece şi le-a zis: „Dacă vrea cineva să fie cel dintâi, să fie cel din urmă dintre toţi şi să le fie slujitor tuturor.”
41009036	Şi, luând un copil, l-a pus în mijlocul lor, l-a luat în braţe şi le-a spus:
41009037	„Dacă cineva va primi pe unul dintre aceşti copii în numele meu, pe mine mă primeşte, şi dacă cineva mă primeşte pe mine, nu pe mine mă primeşte, ci pe Cel ce m-a trimis.”
41009038	Ioan i-a zis: „Învăţătorule, am văzut pe cineva care scotea demoni în numele tău şi l-am oprit, pentru că nu ne urmează.”
41009039	Iar Iisus a spus: „Nu-l opriţi, pentru că nu este nimeni care, făcând vreo minune în numele meu, să mă poată vorbi de rău îndată după aceea.
41009040	Căci cine nu este împotriva noastră este pentru noi.
41009041	Şi oricine vă va da să beţi un pahar de apă în numele meu, fiindcă sunteţi ai lui Hristos, adevărat vă zic, nu îşi va pierde răsplata!”
41009042	Şi dacă cineva va face să se poticnească unul din aceştia mici, care cred în mine, mai bine i-ar fi dacă şi-ar lega de gât o piatră de moară şi s-ar arunca în mare.
41009043	Dacă mâna ta te face să te poticneşti, taie-o; mai bine este să intri în viaţă ciung, decât, având amândouă mâinile, să ajungi în gheenă, în focul cel nestins.
41009045	Dacă piciorul tău te face să te poticneşti, taie-l; mai bine este să intri în viaţă şchiop, decât, având amândouă picioarele, să te afunzi în gheenă.
41009047	Dacă ochiul tău te face să te poticneşti, scoate-l; mai bine este să intri cu un singur ochi în Împărăţia lui Dumnezeu, decât, având amândoi ochii, să te afunzi în gheenă,
41009048	unde viermele lor nu moare şi focul nu se stinge.
41009049	Pentru că totul va fi sărat cu foc.
41009050	Sarea este bună; dar dacă sarea îşi pierde puterea, cu ce o veţi drege? Să aveţi sare în voi şi să trăiţi în pace unii cu alţii.
41010001	Ridicându-se de acolo a venit în hotarele Iudeei, dincolo de Iordan. Acolo mulţimile s-au adunat iarăşi la El şi, după cum obişnuia, le învăţa iarăşi.
41010002	Atunci s-au apropiat fariseii care, ca să-l ispitească, îl întrebau dacă este îngăduit unui bărbat să îşi lase soţia.
41010003	Iar El le-a zis: „Ce v-a poruncit Moise?”
41010004	Ei au răspuns: „Moise a îngăduit să-i scrie o carte de despărţire şi să o lase să plece.”
41010005	El le-a zis: „Din cauza împietririi inimii voastre v-a scris porunca aceasta.
41010006	Dar încă de la începutul creaţiei Dumnezeu i-a făcut să fie împreună bărbat şi femeie.
41010007	De aceea, bărbatul îşi va lăsa tatăl şi mama şi se va lipi de femeia sa
41010008	şi vor fi amândoi un singur trup. Aşa că nu mai sunt doi, ci un singur trup.
41010009	Deci ceea ce a Dumnezeu a unit, omul să nu despartă!”
41010010	În casă însă, ucenicii l-au întrebat iarăşi despre aceasta.
41010011	Iar El le-a zis: „Oricine, dacă îşi va lăsa soţia şi îşi va lua alta, săvârşeşte adulter cu ea.
41010012	Iar femeia, dacă îşi va lăsa soţul şi îşi va lua alt bărbat, săvârşeşte adulter.”
41010013	Odată au adus la El nişte copii ca să-şi pună mâinile peste ei, iar ucenicii îi certau.
41010014	Şi văzându-i Iisus, s-a mâhnit şi le-a zis: „Lăsaţi copiii să vină la mine! Nu-i opriţi, căci a unora ca ei este Împărăţia lui Dumnezeu!
41010015	Adevărat vă spun, dacă cineva nu va primi Împărăţia lui Dumnezeu ca un copil, nu va intra în ea.”
41010016	Şi, luându-i în braţe, i-a binecuvântat, punându-şi mâinile peste ei.
41010017	Pe când ieşea în drum, a alergat către El cineva şi, îngenunchind înaintea lui, i-a zis: „Învăţătorule bun, ce să fac ca să moştenesc viaţa veşnică?”
41010018	Iisus i-a spus: „De ce îmi zici bun? Nimeni nu este bun, în afară de Dumnezeu.
41010019	Ştii poruncile: Să nu ucizi! Să nu săvârşeşti adulter! Să nu dai mărturie mincinoasă! Să nu înşeli pe nimeni! Cinsteşte pe tatăl tău şi pe mama ta!”
41010020	El i-a zis: „Învăţătorule, pe toate acestea le-am păzit din tinereţea mea.”
41010021	Iar Iisus, privind la el, l-a îndrăgit şi i-a zis: „Un singur lucru îţi mai lipseşte: Du-te, vinde tot ce ai şi dă săracilor şi vei avea o comoară în cer. Şi apoi vino şi urmează-mi.”
41010022	El însă, s-a întristat auzind aceste cuvinte şi a plecat mâhnit, căci avea multe averi.
41010023	Atunci Iisus, uitându-se în jur, le-a spus ucenicilor săi: „Cât de greu vor intra în Împărăţia lui Dumnezeu cei ce au bani!”
41010024	Şi ucenicii erau uimiţi de cuvintele lui. Iisus vorbind iarăşi, le-a zis: „Fiilor, cât de greu se intră în Împărăţia lui Dumnezeu.
41010025	Mai uşor îi este cămilei să treacă prin urechile acului decât bogatului să intre în Împărăţia lui Dumnezeu.”
41010026	Iar ei, înspăimântându-se şi mai mult, ziceau unii către alţii: „Şi cine poate să se mântuiască?”
41010027	Privind la ei, Iisus a zis: „La oameni este cu neputinţă, dar nu la Dumnezeu. Fiindcă la Dumnezeu toate sunt cu putinţă.”
41010028	Petru a început să-i zică: „Iată, noi am lăsat toate şi te-am urmat.”
41010029	Iisus a zis: „Adevărat vă spun, nu este nimeni din cei care şi-au lăsat casă, fraţi, surori, mamă sau tată, copii sau ţarine pentru mine şi pentru evanghelie
41010030	şi care să nu ia însutit acum, în vremea aceasta de prigoniri: şi case, şi fraţi, şi surori, şi mame, şi copii, şi pământuri, iar în veacul care vine, viaţa veşnică.
41010031	Şi mulţi dintre cei dintâi vor fi ultimii şi ultimii vor fi primii.”
41010032	Pe când erau pe drum şi urcau la Ierusalim, Iisus mergea înaintea lor. Şi cei ce îl urmau erau cuprinşi de teamă. Şi iarăşi, luându-i deoparte pe cei doisprezece, a început să le spună cele ce aveau să i se întâmple:
41010033	„Iată, urcăm la Ierusalim şi Fiul Omului va fi dat în mâinile marilor preoţi şi cărturarilor, care-l vor osândi la moarte şi îl vor da pe mâna neamurilor.
41010034	Şi-l vor batjocori, îl vor scuipa şi îl vor biciui, îl vor omorî, dar a treia zi va învia.”
41010035	Atunci au venit la El Iacov şi Ioan, fiii lui Zebedeu, zicându-i: „Învăţătorule, vrem să faci pentru noi ceea ce-ţi vom cere.”
41010036	El le-a zis: „Ce vreţi să fac pentru voi?”
41010037	Ei au răspuns: „Fă să stăm în slava ta unul la dreapta şi altul la stânga ta!”
41010038	Iisus însă le-a spus: „Nu ştiţi ce cereţi! Puteţi voi oare să beţi paharul pe care îl beau Eu sau să vă botezaţi cu botezul cu care mă botez Eu?”
41010039	Ei i-au răspuns: „Putem!” Atunci Iisus le-a zis: „Veţi bea paharul pe care îl beau Eu şi vă veţi boteza cu botezul cu care mă botez Eu.
41010040	Dar nu Eu dau locurile de la dreapta sau la stânga mea, ci ele sunt pentru cei pentru care s-au pregătit.”
41010041	Când au auzind ceilalţi zece, au început să se mânie pe Iacov şi pe Ioan.
41010042	Dar Iisus i-a chemat la El şi le-a zis: „Ştiţi că cei care se socotesc cârmuitori ai neamurilor domnesc peste ele şi cei mai mari ai lor le stăpânesc cu putere.
41010043	Între voi să nu fie aşa, ci acela care vrea să fie mai mare între voi să fie slujitorul vostru.
41010044	Iar cel care vrea să fie întâiul între voi să fie robul tuturor.
41010045	Fiindcă nici Fiul Omului nu a venit să i se slujească, ci ca El să slujească şi să-şi dea viaţa drept răscumpărare pentru mulţi.”
41010046	Şi au mers în Ierihon. Iar pe când ieşeau din Ierihon, El, ucenicii lui şi o mare mulţime de oameni, iată că fiul lui Timeu, Bartimeu, un orb care cerşea, şedea la marginea drumului.
41010047	Auzind el că este Iisus Nazarineanul, a început să strige: „Iisuse, Fiul lui David, ai milă de mine!”
41010048	Mulţi îl certau ca să tacă. Dar el striga şi mai tare: „Fiul lui David, ai milă de mine!”
41010049	Oprindu-se Iisus, a zis: „Chemaţi-l!” Şi l-au chemat pe orb, zicându-i: „Îndrăzneşte, scoală-te! Te cheamă!”
41010050	Iar orbul, aruncând haina de pe el, a sărit în picioare şi a venit la Iisus.
41010051	Iisus l-a întrebat: „Ce vrei să-ţi fac?” Şi orbul a răspuns: „Învăţătorule, să văd din nou.”
41010052	Iisus i-a zis: „Du-te, credinţa ta te-a mântuit.” Şi îndată a văzut din nou şi l-a urmat pe Iisus pe cale.
41011001	Şi când s-au apropiat de Ierusalim, în Betfaghe şi Betania, lângă Muntele Măslinilor, a trimis pe doi din ucenicii săi
41011002	şi le-a zis: „Mergeţi în satul de dinaintea voastră şi imediat ce veţi intra în el veţi găsi un mânz legat, pe care n-a încălecat nici un om până acum. Dezlegaţi-l şi aduceţi-l!
41011003	Iar dacă cineva vă va zice: De ce faceţi aceasta? să-i spuneţi: Domnul are nevoie de el şi îndată îl va trimite aici.”
41011004	Atunci ei au mers şi au găsit mânzul legat afară, la poartă, la o răspântie, şi l-au dezlegat.
41011005	Şi unii din cei ce stăteau acolo le-au zis: „Ce faceţi, de ce dezlegaţi mânzul?”
41011006	Iar ei le-au spus precum le zisese Iisus şi ei i-au lăsat.
41011007	Apoi au adus mânzul la Iisus şi şi-au pus hainele peste el. Şi Iisus a şezut pe el.
41011008	Şi mulţi îşi aşterneau hainele pe drum, iar alţii ramuri, pe care le tăiau de pe câmp.
41011009	Iar cei ce mergeau înaintea lui Iisus şi cei ce veneau după, strigau cu toţii: Osana! Binecuvântat este Cel ce vine în numele Domnului!
41011010	Binecuvântată este împărăţia care vine, împărăţia părintelui nostru David! Osana întru cei de sus!
41011011	Şi a ajuns în Ierusalim. A intrat în Templu şi a privit de jur împrejur la toate cele de acolo şi, fiind deja spre seară, a ieşit spre Betania împreună cu cei doisprezece.
41011012	A doua zi, ieşind ei din Betania, i s-a făcut foame.
41011013	Şi a văzut de departe un smochin care avea frunze, a mers acolo, dar n-a găsit nimic, doar frunze. Pentru că nu era timpul smochinelor.
41011014	Atunci a spus smochinului: „În veac să nu mai mănânce cineva vreun rod din tine!” Iar ucenicii au auzit.
41011015	Apoi au venit în Ierusalim. Şi, intrând în Templu, a început să îi scoată afară pe cei ce vindeau şi cumpărau în Templu, apoi a răsturnat mesele schimbătorilor de bani şi a răsturnat scaunele vânzătorilor de porumbei.
41011016	Şi nu lăsa să mai treacă nimeni cu vreun vas prin Templu.
41011017	Atunci îi învăţa şi le spunea: „Oare nu stă scris? Casa mea se va chema casă de rugăciune pentru toate neamurile, dar voi aţi făcut din ea o peşteră de tâlhari.”
41011018	Şi marii preoţii şi cărturarii l-au auzit. Şi căutau cum să-l piardă, căci se temeau de El, pentru că toată mulţimea era uimită de învăţătura lui.
41011019	Când s-a făcut seară au ieşit din cetate.
41011020	Trecând dimineaţa prin acelaşi loc, au văzut smochinul uscat din rădăcini.
41011021	Iar Petru şi-a amintit şi i-a zis: „Învăţătorule, iată că s-a uscat smochinul pe care l-ai blestemat!”
41011022	Iisus le-a răspuns: „Aveţi credinţă în Dumnezeu!
41011023	Adevărat vă spun, că oricine va zice muntelui acestuia: Ridică-te şi aruncă-te în mare! şi nu se va îndoi în inima lui, ci va crede că ceea ce spune se va face, se va face precum spune el.
41011024	De aceea vă spun: Toate câte vă rugaţi şi le cereţi, să credeţi că le-aţi şi primit, şi aşa va fi.
41011025	Iar când staţi să vă rugaţi, iertaţi orice aveţi împotriva cuiva, ca şi Tatăl vostru Cel din ceruri să vă ierte greşelile.”
41011027	Apoi au intrat iarăşi în Ierusalim. Şi plimbându-se prin Templu, au venit la El marii preoţi, cărturarii şi bătrânii poporului
41011028	şi-i ziceau: „Cu ce putere faci acestea?” sau: „Cine ţi-a dat ţie putere să faci astfel de lucruri?”
41011029	Iar Iisus le-a zis: „O să vă întreb şi eu ceva, iar dacă îmi veţi răspunde, atunci vă voi spune cu ce putere fac acestea.
41011030	Botezul lui Ioan a fost din cer sau de la oameni? Răspundeţi-mi!”
41011031	Şi vorbeau între ei, zicând: „Dacă vom spune: Din cer! va zice: Atunci de ce n-aţi crezut în el?
41011032	Iar dacă vom spune: De la oameni! ne temem de popor.” Fiindcă toţi îl socoteau pe Ioan că este profet.
41011033	Şi i-au răspuns lui Iisus: „Nu ştim!” Iar Iisus le-a zis: „Nici eu nu vă spun cu ce putere fac aceste lucruri!”
41012001	Şi a început să le vorbească în parabole: „Un om a sădit o vie, a înconjurat-o cu gard, a săpat în ea un teasc, a clădit un turn şi a dat-o lucrătorilor, iar el a plecat departe.
41012002	Când a venit vremea roadelor, a trimis la lucrători un rob, ca să ia de la ei din roadele viei.
41012003	Dar ei, luându-l pe acel rob, l-au bătut şi l-au trimis înapoi cu mâinile goale.
41012004	El a trimis un alt rob la ei şi aceluia i-au spart capul şi l-au necinstit.
41012005	A trimis altul apoi. Pe acesta l-au ucis. Apoi pe mulţi alţii, pe unii i-au bătut, pe alţii i-au omorât.
41012006	Avea şi un fiu iubit. Şi pe acela l-a trimis în cele din urmă la ei, zicând: Le va fi ruşine de fiul meu.
41012007	Dar lucrătorii s-au vorbit între ei: Acesta este moştenitorul. Haideţi să-l omorâm şi moştenirea va fi a noastră.
41012008	Şi, luându-l, l-au omorât şi l-au aruncat afară din vie.
41012009	Deci ce va face stăpânul viei? Va veni şi îi va nimici pe lucrători, iar via o va da altora.
41012010	N-aţi citit niciodată Scriptura aceasta: Piatra pe care au nesocotit-o zidarii, aceasta a ajuns în capul unghiului.
41012011	De la Domnul a venit lucrul acesta şi este minunat în ochii noştri”?
41012012	Atunci căutau să-l prindă, dar se temeau de popor, fiindcă înţeleseseră că lor le spusese parabola. Şi lăsându-l, au plecat.
41012013	Apoi au trimis la El pe unii dintre farisei şi irodieni, ca să-l prindă cu vreun cuvânt.
41012014	Şi ei au venit şi i-au zis: „Învăţătorule, ştim că spui adevărul şi nu-ţi pasă de nimeni, pentru că nu priveşti la faţa omului, ci cu adevărat înveţi calea lui Dumnezeu. Este bine să dăm bir Cezarului sau nu? Să dăm sau să nu dăm?”
41012015	Iar El, cunoscându-le ipocrizia, le-a zis: „De ce mă ispitiţi? Aduceţi-mi un dinar ca să-l văd.”
41012016	Când i-au adus, El le-a zis: „Al cui este chipul acesta şi a cui este inscripţia?” Ei au spus: „Ale Cezarului.”
41012017	Iar Iisus le-a spus: „Daţi Cezarului ce e al Cezarului şi lui Dumnezeu ce e al lui Dumnezeu.” Şi se minunau de El.
41012018	Au venit apoi la El saducheii, cei care zic că nu există înviere, şi l-au întrebat:
41012019	„Învăţătorule, Moise ne-a lăsat scris că dacă moare fratele cuiva şi soţia rămâne fără să aibă copil, fratele lui să o ia de soţie şi să-i ridice un urmaş fratelui său.
41012020	Erau şapte fraţi. Primul şi-a luat o soţie şi, murind, n-a lăsat urmaş.
41012021	Atunci a luat-o cel de-al doilea frate. Dar a murit şi el şi nu a lăsat urmaş; la fel şi al treilea.
41012022	Şi toţi şapte au luat-o, dar n-au lăsat urmaş. În urma tuturor, a murit şi femeia.
41012023	La înviere, deci când vor învia, a cui dintre aceştia va fi femeia? Căci toţi şapte au avut-o de soţie.”
41012024	Iisus le-a zis: „Oare nu vă rătăciţi din pricina aceasta: pentru că nu cunoaşteţi Scripturile şi nici puterea lui Dumnezeu?
41012025	Pentru că atunci când vor învia din morţi, oamenii nu se vor mai însura, nici nu se vor mai mărita, ci vor fi ca îngerii din ceruri.
41012026	Şi despre faptul că morţii vor învia nu aţi citit niciodată în cartea lui Moise, când i-a vorbit Dumnezeu din rug şi i-a zis: Eu sunt Dumnezeul lui Avraam şi Dumnezeul lui Isaac şi Dumnezeul lui Iacov?
41012027	Dumnezeu nu este al celor morţi, ci al celor vii. Tare vă mai rătăciţi!”
41012028	Atunci unul dintre cărturarii care îi auzise discutând s-a apropiat şi, văzând că le-a răspuns bine, l-a întrebat: „Care este prima dintre porunci?”
41012029	Iisus i-a răspuns: „Prima este: Ascultă Israele, Domnul Dumnezeul nostru este singurul Domn.
41012030	şi Să-l iubeşti pe Domnul Dumnezeul tău din toată inima ta şi din tot sufletul tău, din tot cugetul tău şi din toată puterea ta.
41012031	A doua este aceasta: Să-l iubeşti pe aproapele tău ca pe tine însuţi. Nu este altă poruncă mai mare decât acestea.”
41012032	Atunci cărturarul i-a zis: „Bine, Învăţătorule, adevărat ai zis că unul este Dumnezeu şi nu este altul afară de El.
41012033	Şi că a-l iubi pe El din toată inima şi din tot cugetul şi din toată puterea şi a-l iubi pe aproapele ca pe tine însuţi este mai mult decât toate arderile de tot şi decât toate jertfele.”
41012034	Atunci Iisus, văzând că a răspuns cu înţelepciune, i-a zis: „Nu eşti departe de Împărăţia lui Dumnezeu”. Şi nimeni nu mai îndrăznea să-l întrebe nimic.
41012035	Iisus le spunea, învăţând în Templu: „Cum de zic cărturarii că Hristos este Fiul lui David?
41012036	fiindcă David însuşi a zis în Duhul Sfânt: Domnul a zis Domnului meu: Şezi la dreapta mea, până ce voi pune pe vrăjmaşii tăi aşternut picioarelor tale.
41012037	Dacă David însuşi îl numeşte Domn, cum dar îi este el şi fiu?” Şi mulţimea de oameni îl asculta cu bucurie.
41012038	Iarăşi le zicea pe când îi învăţa: „Aveţi grijă la cărturarii cărora le place să se plimbe în haine lungi şi să-i salute oamenii prin pieţe,
41012039	să se aşeze pe locurile din frunte în sinagogi şi să stea în capul mesei la ospeţe.
41012040	Ei secătuiesc casele văduvelor şi se roagă îndelung de ochii lumii. Aceştia vor primi mult mai multă pedeapsă.”
41012041	Pe când şedea în preajma cutiei darurilor, a văzut cum mulţimea aruncă bani în cutie. Şi mulţi bogaţi aruncau mulţi bani.
41012042	Şi a venit şi o văduvă săracă şi a pus doi bănuţi, adică un codrant.
41012043	Atunci a chemat pe ucenicii săi şi le-a zis: „Adevărat vă spun, că această văduvă săracă a aruncat mai mult decât au aruncat toţi ceilalţi în cutia darurilor.
41012044	Pentru că toţi au aruncat din ceea ce le prisosea, dar ea, din ceea ce-i lipsea, a pus acolo toată viaţa ei.”
41013001	Pe când ieşea din Templu unul din ucenicii săi i-a zis: „Învăţătorule, priveşte ce mai pietre şi ce mai clădiri!”
41013002	Iisus i-a răspuns: „Vezi aceste clădiri mari? Nu va rămâne piatră peste piatră, care să nu se risipească.”
41013003	Pe când şedea El pe Muntele Măslinilor, în faţa Templului, Petru, Iacov, Ioan şi Andrei l-au întrebat deoparte:
41013004	„Spune-ne când se vor întâmpla acestea şi care va fi semnul când va fi să se împlinească toate acestea?”
41013005	Iisus a început să le spună: „Vedeţi să nu vă înşele cineva!
41013006	Vor veni mulţi în numele meu zicând: Eu sunt! şi mulţi vor fi înşelaţi.
41013007	Când veţi auzi de războaie şi de zvonuri de războaie, să nu vă tulburaţi. Acestea trebuie să fie, dar nu va fi sfârşitul încă.
41013008	Fiindcă se va ridica un neam asupra altui neam şi o împărăţie asupra alteia; vor fi cutremure pe alocuri, va fi foamete. Acestea sunt începutul durerilor.
41013009	Luaţi aminte la voi înşivă. Vă vor da pe mâna sinedriilor şi veţi fi bătuţi în sinagogi; pentru mine veţi sta înaintea conducătorilor şi regilor, ca să daţi mărturie înaintea acelora.
41013010	Mai întâi însă trebuie ca evanghelia să fie vestită tuturor neamurilor.
41013011	Când vă vor duce să vă predea, să nu vă îngrijiţi ce veţi vorbi, ci ceea ce vi se va da în ceasul acela aceea să vorbiţi, fiindcă nu voi sunteţi cei ce veţi vorbi, ci Duhul Sfânt.
41013012	Atunci va da la moarte frate pe frate şi tată pe copil, copiii se vor ridica împotriva părinţilor şi-i vor omorî.
41013013	Veţi fi urâţi de toţi pentru numele meu. Iar cel care va răbda până la sfârşit acela va fi mântuit.
41013014	Când veţi vedea urâciunea pustiirii stând unde nu ar trebui să stea – cine citeşte să înţeleagă – atunci cei din Iudeea să fugă în munţi,
41013015	cel de pe acoperiş să nu mai coboare în casă, nici să nu intre în casă să-şi mai ia ceva de acolo,
41013016	iar cel ce va fi la câmp să nu se întoarcă înapoi să-şi ia haina.
41013017	Vai de cele însărcinate şi de cele ce vor alăpta în zilele acelea!
41013018	Rugaţi-vă să nu fie lucrurile acestea iarna!
41013019	Fiindcă vor fi zilele acelea zile de necaz, cum nu au mai fost de la începutul făpturii pe care a făcut-o Dumnezeu şi până acum şi cum nu vor mai fi vreodată.
41013020	Iar dacă Domnul nu ar scurta zilele, nimeni n-ar mai scăpa; dar pentru cei pe care El i-a ales, pentru aleşii lui, a scurtat Domnul zilele.
41013021	Şi atunci, dacă va zice cineva: Iată Hristos este aici! Iată este acolo! să nu îl credeţi,
41013022	fiindcă se vor scula hristoşi falşi şi profeţi mincinoşi şi vor face semne şi minuni ca să ducă în rătăcire, dacă se poate, pe cei aleşi.
41013023	Voi însă fiţi atenţi. V-am spus totul dinainte.
41013024	Dar în zilele acelea, după necazul acela, soarele se va întuneca şi luna nu-şi va mai da lumina,
41013025	iar stelele vor cădea din cer şi puterile din cer se vor clătina.
41013026	Atunci îl vor vedea pe Fiul Omului venind pe nori cu multă putere şi slavă.
41013027	Atunci El va trimite îngerii şi îi va aduna pe aleşii lui din cele patru vânturi, de la marginea pământului până la marginea cerului.
41013028	Învăţaţi de la smochin pilda lui: când mlădiţa i se face fragedă şi înfrunzeşte, cunoaşteţi că vara este aproape.
41013029	Tot aşa şi voi, când veţi vedea împlinindu-se acestea, să ştiţi că este aproape, la uşă.
41013030	Adevărat vă spun, că nu va trece neamul acesta până ce nu se vor împlini toate acestea.
41013031	Cerul şi pământul vor trece, dar cuvintele mele nu vor trece.
41013032	Despre ziua aceea sau despre ceasul acela nu ştie nimeni, nici îngerii din cer, nici Fiul, ci numai Tatăl.
41013033	Luaţi aminte, vegheaţi, fiindcă nu ştiţi când va fi acea vreme.
41013034	Va fi la fel ca un om care a plecat în altă ţară şi, lăsându-şi casa, a dat puterea în mâna robilor săi, dând fiecăruia lucrul lui, iar portarului i-a poruncit să vegheze.
41013035	Vegheaţi aşadar, fiindcă nu ştiţi când va veni stăpânul casei, fie seara, fie la miezul nopţii, fie la cântatul cocoşului, fie dimineaţa;
41013036	ca nu cumva, venind fără veste, să vă afle dormind.
41013037	Iar ceea ce vă spun tuturor este: Vegheaţi!”
41014001	După două zile erau Paştele şi Sărbătoarea Azimelor. Iar marii preoţi şi cărturarii căutau cu vicleşug cum să-l prindă şi să-l omoare,
41014002	dar ziceau: „Nu în timpul sărbătorii, ca nu cumva să fie tulburare în popor.”
41014003	Pe când era în Betania, Iisus a şezut la masă în casa lui Simon leprosul. Atunci a venit o femeie care avea un vas de alabastru cu mir de nard curat, de mare preţ, şi, spărgând vasul de alabastru, a vărsat mirul pe capul lui.
41014004	Unii s-au revoltat din pricina aceasta şi discutau între ei: „De ce s-a făcut aşa o risipă de mir?
41014005	Acest mir putea fi vândut cu peste trei sute de dinari şi banii să fie daţi săracilor.” Şi cârteau împotriva ei.
41014006	Dar Iisus a zis: „Lăsaţi-o! De ce o necăjiţi? Ea a făcut un lucru bun faţă de mine.
41014007	Fiindcă pe săraci îi aveţi totdeauna cu voi şi oricând voiţi puteţi să le faceţi bine, dar pe mine nu mă aveţi totdeauna.
41014008	Ea a făcut ceea ce avea de făcut: mai dinainte mi-a uns trupul pentru înmormântare.
41014009	Adevărat vă spun, oriunde se va vesti evanghelia, în toată lumea, se va spune şi ce a făcut ea, spre pomenirea ei.”
41014010	Iuda Iscarioteanul, unul din cei doisprezece, a mers la marii preoţi ca să-l dea pe Iisus în mâinile lor.
41014011	Când au auzit, s-au bucurat şi i-au făgăduit că îi vor da bani. Iar el căuta cum să-l dea în mâinile lor într-un moment potrivit.
41014012	Iar în prima zi a Sărbătorii Azimelor, când se jertfea Paştele, ucenicii l-au întrebat: „Unde vrei să mergem să pregătim ca să mănânci Paştele?”
41014013	Şi a trimis pe doi din ucenicii lui, zicându-le: „Mergeţi în cetate şi vă va întâmpina un om purtând un vas de lut cu apă. Mergeţi după el.
41014014	Şi unde va intra, spuneţi stăpânului casei: Învăţătorul zice, Unde este odaia mea unde voi mânca Paştele împreună cu ucenicii mei?
41014015	Iar el vă va arăta un foişor mare, gata pregătit. Acolo să pregătiţi pentru noi.”
41014016	Apoi ucenicii au plecat şi s-au dus în cetate. Acolo au găsit aşa cum le-a spus lor Iisus şi au pregătit Paştele.
41014017	Când s-a făcut seară Iisus a venit împreună cu cei doisprezece.
41014018	Şi au şezut la masă şi au mâncat, iar Iisus le-a zis: „Adevărat vă spun, că unul dintre voi mă va vinde: cel ce mănâncă împreună cu mine.”
41014019	Ei au început să se întristeze şi să-şi zică unul câte unul: „Nu cumva eu?”
41014020	El le-a zis: „Unul din cei doisprezece, cel ce întinge cu mine în vas.
41014021	Pentru că Fiul Omului merge aşa cum stă scris despre El, dar vai de omul acela prin care Fiul Omului va fi vândut. Mai bine i-ar fi fost omului aceluia să nu se mai fi născut.”
41014022	Pe când mâncau, Iisus a luat pâine şi, binecuvântând, a frânt şi le-a dat, zicând: „Luaţi, acesta este trupul meu.”
41014023	A luat şi paharul şi, mulţumind, le-a dat şi toţi au băut din el.
41014024	Şi le-a zis: „Acesta este sângele meu, al Legământului celui nou, care se varsă pentru mulţi.
41014025	Adevărat vă spun: De acum nu voi mai bea din rodul viţei până în ziua aceea, când îl voi bea nou în Împărăţia lui Dumnezeu.”
41014026	Apoi, după ce au cântat cântări de laudă, au mers afară, pe Muntele Măslinilor.
41014027	Iisus le-a zis: „Toţi vă veţi poticni, căci stă scris: Voi bate păstorul şi oile se vor risipi.
41014028	Dar după învierea mea, voi merge înaintea voastră în Galileea.”
41014029	Atunci Petru i-a zis: „Chiar dacă toţi se vor poticni, eu nu.”
41014030	Dar Iisus i-a zis: „Adevărat îţi spun, că astăzi, în noaptea aceasta, înainte să cânte cocoşul de două ori, tu te vei fi lepădat de mine de trei ori.”
41014031	El însă spunea şi mai tare: „Chiar dacă ar fi să mă ucidă împreună cu tine, eu nu mă voi lepăda de tine.” Şi la fel ziceau toţi ceilalţi.
41014032	Apoi au venit într-un loc al cărui nume era Ghetsimani. Acolo le-a zis ucenicilor săi: „Aşezaţi-vă aici până ce mă voi ruga.”
41014033	Şi l-a luat pe Petru, pe Iacov şi pe Ioan împreună cu El şi a început să se tulbure şi să se mâhnească.
41014034	Apoi le-a zis: „Sufletul meu este întristat tare, până la moarte. Rămâneţi aici şi vegheaţi.”
41014035	Şi s-a dus puţin mai departe. Acolo a căzut la pământ şi se ruga ca, dacă este cu putinţă, să treacă de la El ceasul acesta.
41014036	El zicea: „Părinte, Avva, toate îţi sunt cu putinţă. Îndepărtează paharul acesta de la mine. Dar să nu fie ceea ce voiesc Eu, ci ceea ce voieşti Tu!”
41014037	Când a venit înapoi si i-a găsit dormind, i-a zis lui Petru: „Simon, dormi? N-ai avut tărie să veghezi un singur ceas?
41014038	Vegheaţi şi vă rugaţi, ca să nu intraţi în ispită! Duhul este plin de râvnă, dar trupul este neputincios.”
41014039	Apoi a mers şi s-a rugat din nou, zicând aceleaşi cuvinte.
41014040	Şi din nou s-a întors şi i-a găsit dormind, fiindcă ochii lor erau îngreunaţi şi nici nu ştiau ce să-i răspundă.
41014041	A treia oară a venit şi le-a zis: „Dormiţi de acum şi odihniţi-vă! E gata! Ceasul a sosit. Iată, Fiul Omului este dat în mâinile păcătoşilor.
41014042	Sculaţi-vă să mergem. Iată, cel ce m-a vândut s-a apropiat.”
41014043	Pe când El încă vorbea, îndată a apărut Iuda, unul din cei doisprezece, şi împreună cu el o mulţime de oameni cu săbii şi ciomege, de la marii preoţi, de la cărturari şi de la bătrâni.
41014044	Iar vânzătorul le dăduse un semn de recunoaştere, zicându-le: „Cel pe care îl voi săruta, Acela este. Prindeţi-l şi duceţi-l cu pază.”
41014045	Deci când a venit, imediat s-a apropiat de El şi i-a zis: „Rabbi!” apoi l-a sărutat.
41014046	Iar ei au pus mâna pe El şi l-au prins.
41014047	Atunci unul din cei ce se aflau acolo, scoţând sabia, a lovit pe sluga marelui preot şi i-a tăiat urechea.
41014048	Iisus le-a spus: „Ca la un tâlhar aţi venit, cu săbii şi cu bâte, ca să mă prindeţi?
41014049	În fiecare zi am fost la voi în Templu, învăţând, şi nu m-aţi prins. Dar asta se întâmplă ca să se împlinească Scripturile.”
41014050	Atunci toţi l-au părăsit şi au fugit.
41014051	Un tânăr îl urma înfăşurat numai într-o pânză pe trupul gol. Şi pe acela au pus mâna.
41014052	Dar el, lăsând pânza, a fugit dezbrăcat.
41014053	Iar pe Iisus l-au dus la marele preot. Acolo s-au strâns toţi preoţii de seamă, bătrânii şi cărturarii.
41014054	Petru a mers după El, ţinându-se departe, până ce a intrat înăuntru în curtea marelui preot. Şi s-a aşezat împreună cu slugile la foc ca să se încălzească.
41014055	Marii preoţi şi întreg sinedriul căutau o mărturie împotriva lui Iisus, ca să-l dea morţii. Dar nu găseau,
41014056	fiindcă mulţi dădeau mărturie mincinoasă împotriva lui, iar mărturiile lor nu se potriveau.
41014057	Atunci s-au ridicat unii care au dat mărturie mincinoasă împotriva lui, zicând:
41014058	„Noi l-am auzit pe Acesta spunând: Eu voi distruge acest Templu făcut de mână şi după trei zile voi zidi altul, nefăcut de mână omenească.”
41014059	Dar nici mărturiile lor nu se potriveau.
41014060	Atunci s-a ridicat marele preot în mijlocul lor şi l-a întrebat pe Iisus: „Nu răspunzi nimic la ce mărturisesc aceştia împotriva ta?”
41014061	Iisus tăcea şi nu răspundea nimic. Marele preot l-a întrebat din nou: „Eşti Tu Hristosul, Fiul Celui binecuvântat?”
41014062	Iisus i-a zis: „Eu sunt – şi veţi vedea pe Fiul Omului şezând de-a dreapta puterii şi venind pe norii cerului.”
41014063	Atunci marele preot şi-a rupt veşmântul şi a zis: „De ce mai avem nevoie de martori?
41014064	Aţi auzit blasfemia. Cum judecaţi?” Toţi l-au judecat ca vinovat de moarte.
41014065	Unii au început să-l scuipe şi să-i acopere faţa şi să-l bată cu pumnii, zicându-i: „Profeţeşte!” Iar slugile l-au luat apoi ca să îl pălmuiască.
41014066	Pe când Petru era jos, în curte, a venit la el una dintre slujnicele marelui preot.
41014067	Aceea, când l-a văzut pe Petru încălzindu-se la foc, i-a zis: „Şi tu erai cu Iisus Nazarineanul.”
41014068	El a negat, zicând: „Nici nu-l ştiu, nici nu înţeleg ce spui.” Şi a ieşit afară, înaintea curţii. Atunci a cântat un cocoş.
41014069	Dar slujnica, văzându-l, a început din nou să spună celor ce erau acolo: „El este unul dintre aceia!”
41014070	Iar el iarăşi a negat. După puţin timp, cei ce erau acolo i-au zis din nou lui Petru: „Cu adevărat eşti unul din ei, fiindcă şi tu eşti galileean.”
41014071	Atunci el a început să se blesteme şi să se jure: „Nu-l cunosc pe omul acesta despre care vorbiţi voi.”
41014072	Şi imediat cocoşul a cântat a doua oară. Iar Petru şi-a adus aminte de cuvintele pe care i le-a spus Iisus că: „Înainte de a cânta cocoşul de trei ori te vei lepăda de mine.” Şi a început să plângă.
41015001	Şi numaidecât dimineaţa, marii preoţi au făcut sfat împreună cu bătrânii şi cărturarii şi cu întreg sinedriul şi legându-l pe Iisus, l-au dus şi l-au predat lui Pilat.
41015002	Iar Pilat l-a întrebat: „Tu eşti regele iudeilor?” El i-a răspuns: „Tu zici!”
41015003	Atunci marii preoţi au început să-l învinuiască de multe lucruri.
41015004	Şi iarăşi Pilat l-a întrebat: „Nu răspunzi nimic? Uite de câte te învinuiesc ei.”
41015005	Dar Iisus n-a mai răspuns nimic, aşa încât Pilat s-a mirat.
41015006	Când era sărbătoare, el obişnuia să le elibereze un întemniţat pe care îl cereau ei.
41015007	Şi era unul numit Baraba, întemniţat împreună cu nişte răzvrătiţi, care uciseseră oameni în timpul răscoalei.
41015008	Iar mulţimea, urcându-se, a început să-i ceară să le facă după cum obişnuia.
41015009	Pilat le-a răspuns: „Vreţi să-l eliberez pe regele iudeilor?”,
41015010	fiindcă ştia că marii preoţi din invidie îl dăduseră în mâna lui.
41015011	Dar marii preoţi au aţâţat mulţimea ca să-l elibereze mai degrabă pe Barnaba.
41015012	Din nou i-a întrebat Pilat: „Şi ce vreţi să fac cu Cel căruia îi ziceţi regele iudeilor?”
41015013	Şi iarăşi ei au strigat: „Răstigneşte-l!”
41015014	„Dar ce rău a făcut?” a spus Pilat. Dar ei strigau şi mai tare: „Răstigneşte-l!”
41015015	Atunci Pilat, vrând să facă pe placul mulţimii, le-a eliberat pe Baraba, iar pe Iisus l-a biciuit şi l-a dat să fie răstignit.
41015016	Soldaţii l-au dus înăuntrul curţii, adică în pretoriu, şi au chemat toată cohorta.
41015017	L-au îmbrăcat în porfiră şi, împletind o cunună de spini, i-au pus-o pe cap.
41015018	Şi au început să se plece înaintea lui, zicând: „Te salutăm, regele iudeilor!”
41015019	Şi îl loveau în cap cu o trestie şi îl scuipau şi, căzând în genunchi, i se închinau.
41015020	Iar după ce l-au batjocorit, l-au dezbrăcat de porfiră şi l-au îmbrăcat cu hainele sale. Apoi l-au dus afară ca să-l răstignească.
41015021	Şi au silit pe un trecător, Simon din Cirene, care venea de la câmp, tatăl lui Alexandru şi Rufus, să-i poarte crucea.
41015022	Şi l-au dus la locul numit Golgota, care se traduce Locul Căpăţânii.
41015023	Şi i-au dat să bea vin amestecat cu smirnă, dar El nu a luat.
41015024	Apoi l-au răstignit şi şi-au împărţit hainele aruncând sorţii pentru ele, ca să vadă care ce să ia.
41015025	Şi când l-au răstignit era ceasul al treilea.
41015026	Iar pricina răstignirii lui era scrisă deasupra: „Regele iudeilor!”
41015027	Şi împreună cu El au răstignit doi tâlhari, unul la dreapta şi altul la stânga lui.
41015029	Iar trecătorii îl huleau, plecându-şi capetele şi zicând: „Vai, tu, cel ce distruge Templul şi-l zideşte la loc în trei zile,
41015030	mântuieşte-te pe tine însuţi şi coboară de pe cruce.”
41015031	La fel şi marii preoţi îşi băteau joc între ei, împreună cu cărturarii, zicând: „Pe alţii i-a mântuit, dar pe sine nu se poate mântui.
41015032	Hristos, regele lui Israel, să coboare acum de pe cruce, ca să vedem şi să credem!” Şi cei răstigniţi împreună cu El îşi băteau joc de El.
41015033	Şi când a venit ceasul al şaselea s-a făcut întuneric peste întreg pământul până la ceasul al nouălea.
41015034	Iar în ceasul al nouălea, Iisus a strigat cu glas puternic: „Eloi, Eloi, lema sabahthani?” care tradus înseamnă: „Dumnezeul meu, Dumnezeul meu, de ce m-ai părăsit?”
41015035	Cei ce stăteau acolo, când au auzit, au zis: „Iată, îl strigă pe Ilie.”
41015036	Şi a fugit unul din ei şi, umplând un burete cu oţet, l-a pus într-o trestie şi i-a dat să bea, zicând: „Lăsaţi să vedem dacă vine Ilie să-l coboare de pe cruce.”
41015037	Iar Iisus, strigând puternic, şi-a dat duhul.
41015038	Atunci perdeaua Templului s-a sfâşiat în două de sus până jos.
41015039	Iar centurionul care stătea lângă El, văzând că şi-a dat duhul, a zis: „Cu adevărat, acest om era Fiul lui Dumnezeu!”
41015040	Erau acolo şi femei care priveau de departe, între care şi Maria Magdalena, Maria a lui Iacov cel mic şi mama lui Iosie şi Salomeea,
41015041	cele care, pe când era în Galileea, îl urmau şi îi slujeau, şi multe altele care veniseră cu El la Ierusalim.
41015042	Şi când s-a făcut seară, fiindcă era vineri, care este înaintea sâmbetei,
41015043	Iosif din Arimateea, un sfetnic bine-văzut, care aştepta şi el Împărăţia lui Dumnezeu, s-a dus şi, îndrăznind să intre la Pilat, a cerut trupul lui Iisus.
41015044	Pilat s-a mirat că Iisus era deja mort şi a chemat un centurion să-l întrebe dacă a murit de mult.
41015045	Aflând de la centurion că Iisus a murit, i-a dat lui Iosif trupul.
41015046	Şi el a cumpărat un giulgiu, a coborât trupul lui Iisus şi l-a învelit în giulgiu. Apoi l-a aşezat într-un mormânt, care era săpat în piatră, şi a prăvălit o piatră peste uşa mormântului.
41015047	Iar Maria Magdalena şi Maria a lui Iose priveau unde l-au pus.
41016001	După ce a trecut ziua sâmbetei, Maria Magdalena şi Maria a lui Iacov şi Salomeea au cumpărat miresme ca să vină să-l ungă.
41016002	Şi, în prima zi de după sâmbătă, au venit la mormânt foarte de dimineaţă, pe când răsărea soarele.
41016003	Şi se întrebau între ele aşa: „Oare cine ne va răsturna piatra de pe uşa mormântului?”
41016004	Căci piatra era foarte mare. Dar când şi-au ridicat ochii, au văzut că fusese răsturnată.
41016005	Iar când au intrat în mormânt au văzut şezând la dreapta un tânăr îmbrăcat în veşmânt alb şi s-au înspăimântat.
41016006	Dar el le-a zis: „Nu vă înspăimântaţi! Pe Iisus Nazarineanul cel răstignit îl căutaţi: a înviat, nu este aici! Iată locul unde l-au pus.
41016007	Dar mergeţi să spuneţi ucenicilor lui şi lui Petru că va merge înaintea voastră în Galileea; acolo îl veţi vedea, după cum v-a spus.”
41016008	Şi ele au ieşit şi au fugit de la mormânt, pentru că le era foarte frică şi se minunau. Şi n-au spus nimănui nimic fiindcă se temeau.
41016009	În dimineaţa în care a înviat, în prima zi de după sâmbătă, Iisus s-a arătat prima dată Mariei Magdalena, cea din care alungase şapte demoni.
41016010	Ea s-a dus şi a vestit celor ce erau cu El, care se tânguiau şi plângeau.
41016011	Dar ei, când au auzit că este viu şi că a fost văzut de ea, n-au crezut.
41016012	După aceea, s-a arătat la doi dintre ei care mergeau la câmp şi a mers pe drum cu ei în alt chip, necunoscut.
41016013	Aceştia, când s-au întors, au vestit şi celorlalţi, dar nici pe ei nu i-au crezut.
41016014	Apoi, s-a arătat celor unsprezece care erau aşezaţi la masă şi i-a mustrat pentru necredinţa lor şi pentru împietrirea inimii, pentru că nu-i crezuseră pe cei care l-au văzut înviat.
41016015	Şi le-a zis: „Mergeţi în lumea întreagă să vestiţi evanghelia oricărei făpturi.
41016016	Cel ce va crede şi se va boteza va fi mântuit, iar cel ce nu va crede va fi osândit.
41016017	Şi semnele acestea vor urma celor ce vor crede: în numele meu vor scoate demoni, vor grăi în limbi noi,
41016018	vor lua în mâini şerpi şi chiar dacă vor bea ceva aducător de moarte nu vor fi vătămaţi; îşi vor pune mâinile peste bolnavi şi se vor face bine.”
41016019	Astfel, Domnul Iisus, după ce a vorbit cu ei, s-a înălţat la cer şi a şezut la dreapta lui Dumnezeu.
41016020	Iar ei au plecat şi au propovăduit pretutindeni. Domnul lucra împreună cu ei şi adeverea cuvântul lor prin semnele care îi însoţeau.
42001001	De vreme ce mulţi s-au apucat să alcătuiască o istorisire despre faptele adevărate ce s-au petrecut între noi,
42001002	după cum ni le-au încredinţat cei care le-au văzut ei înşişi de la început şi au ajuns slujitori ai cuvântului,
42001003	am crezut şi eu de cuviinţă, preaputernice Teofile, ca după ce am cercetat toate cu sârguinţă, să ţi le scriu pe rând,
42001004	ca să te încredinţezi de temeinicia învăţăturilor pe care le-ai primit.
42001005	Era în zilele lui Irod, regele Iudeii, un preot pe nume Zaharia, din ceata preoţească a lui Abia. Iar soţia lui era dintre fiicele lui Aaron şi se numea Elisabeta.
42001006	Amândoi erau drepţi înaintea lui Dumnezeu, umblând fără prihană după toate poruncile şi rânduielile Domnului.
42001007	Dar nu aveau nici un copil pentru că Elisabeta era stearpă, şi amândoi erau înaintaţi în vârstă.
42001008	Pe când slujea el în rândul cetei lui, înaintea lui Dumnezeu,
42001009	a ieşit la sorţi, după obiceiul preoţiei, să intre în Templul Domnului ca să tămâieze;
42001010	şi toată mulţimea poporului era afară şi se ruga în ceasul tămâierii.
42001011	Atunci un înger al Domnului i s-a arătat, stând la dreapta altarului tămâierii.
42001012	Şi Zaharia s-a tulburat văzându-l şi a fost cuprins de frică.
42001013	Dar îngerul i-a zis: „Nu te teme, Zaharia, căci rugăciunea ta a fost ascultată, şi soţia ta Elisabeta îţi va naşte un fiu şi-i vei pune numele Ioan.
42001014	El va fi bucuria şi veselia ta şi mulţi se vor bucura de naşterea lui,
42001015	fiindcă va fi mare înaintea Domnului. Nu va bea vin, nici altă băutură şi se va umple de Duh Sfânt încă din pântecele mamei sale.
42001016	Şi pe mulţi dintre fiii lui Israel îi va întoarce la Domnul Dumnezeul lor.
42001017	El va merge înaintea lui cu duhul şi puterea lui Ilie, ca să întoarcă inimile părinţilor spre copiii lor, iar pe cei neascultători la înţelepciunea celor drepţi, ca să-i întocmească Domnului un popor pregătit.”
42001018	Iar Zaharia i-a spus îngerului: „Cum voi şti că va fi aşa? Pentru că eu sunt bătrân, iar soţia mea este înaintată în vârstă.”
42001019	Dar îngerul i-a răspuns: „Eu sunt Gabriel, cel care stă înaintea lui Dumnezeu, şi am fost trimis să-ţi vorbesc şi să-ţi aduc această veste bună.
42001020	Iată, vei fi mut şi nu vei mai putea vorbi până în ziua în care se vor întâmpla acestea pentru că n-ai crezut cuvintele mele, care se vor împlini la vremea lor.”
42001021	Şi poporul îl aştepta pe Zaharia şi se mira că întârzie atât în Templu.
42001022	Dar când a ieşit, nu putea să le vorbească, iar ei şi-au dat seama că avusese o vedenie în Templu. Şi el le făcea semne şi a rămas mut.
42001023	Când s-au încheiat zilele slujirii sale, a plecat acasă.
42001024	După acele zile, Elisabeta, soţia lui, a zămislit şi s-a ascuns cinci luni spunând:
42001025	„Aşa a făcut Domnul în ziua în care a privit spre mine ca să ridice ocara mea dintre oameni.”
42001026	În luna a şasea, îngerul Gabriel a fost trimis de Dumnezeu într-o cetate din Galileea numită Nazaret,
42001027	la o fecioară logodită cu un bărbat pe nume Iosif, din casa lui David. Numele fecioarei era Maria.
42001028	A intrat la ea şi i-a spus: „Bucură-te, cea plină de har, Domnul este cu tine”.
42001029	Ea s-a tulburat la acest cuvânt şi se întreba ce fel de salut este acesta.
42001030	Iar îngerul i-a spus: „Nu te teme, Marie, căci ai aflat har la Dumnezeu!
42001031	Iată, vei zămisli şi vei naşte un fiu şi-i vei pune numele Iisus.
42001032	Acesta va fi mare şi Fiul Celui Preaînalt se va numi şi Domnul Dumnezeu îi va da tronul lui David, părintele lui,
42001033	şi va domni peste casa lui Iacov în veci, iar Împărăţia lui nu va avea sfârşit.”
42001034	Iar Maria i-a spus îngerului: „Cum se va întâmpla aceasta de vreme ce eu nu cunosc bărbat?”
42001035	Şi îngerul i-a răspuns: „Duhul Sfânt se va coborî peste tine şi puterea Celui Preaînalt te va umbri. De aceea şi Sfântul care se va naşte din tine, se va numi Fiul lui Dumnezeu.
42001036	Iată, Elisabeta, ruda ta, a zămislit un fiu la bătrâneţe şi este acum în luna a şasea, ea, cea care era numită stearpă.
42001037	Fiindcă la Dumnezeu nimic nu este cu neputinţă.”
42001038	Iar Maria a spus: „Iată slujitoarea Domnului, fie mie după cuvântul tău!” Şi îngerul a plecat de la ea.
42001039	În zilele acelea, Maria s-a ridicat şi a mers în grabă în ţinutul muntos, într-o cetate din Iuda.
42001040	A intrat în casa lui Zaharia şi a salutat-o pe Elisabeta.
42001041	Când a auzit Elisabeta salutul Mariei, pruncul a săltat în pântecele ei, iar ea s-a umplut de Duh Sfânt
42001042	şi a strigat cu glas puternic: „Binecuvântată eşti tu între femei şi binecuvântat este rodul pântecelui tău!
42001043	Cum de mi-a fost dat să vină mama Domnului meu la mine?
42001044	Căci iată, cum a ajuns glasul salutării tale la urechile mele, a săltat de bucurie pruncul în pântecele meu.
42001045	Fericită este cea care a crezut că i se vor împlini cele spuse ei de Domnul.”
42001046	Şi Maria a spus:
42001047	Măreşte sufletul meu pe Domnul şi duhul meu se bucură în Dumnezeu, Mântuitorul meu,
42001048	căci a privit la smerenia slujitoarei sale. Iată, de acum mă vor lăuda toate neamurile,
42001049	căci mi-a făcut lucruri mari Cel Puternic şi sfânt este Numele lui,
42001050	şi mila lui din neam în neam spre cei ce se tem de El.
42001051	A arătat puterea braţului său, i-a risipit pe cei mândri şi gândurile inimilor lor;
42001052	i-a dat jos pe cei puternici de pe tronuri şi i-a înălţat pe cei smeriţi,
42001053	pe cei flămânzi i-a umplut de bunătăţi, iar pe cei bogaţi i-a scos afară goliţi.
42001054	A stat alături de Israel, slujitorul său, căci şi-a adus aminte de milostivirea sa,
42001055	după cum a grăit părinţilor noştri, lui Avraam şi seminţiei lui în veac.
42001056	Şi Maria a rămas cu ea cam trei luni, apoi s-a întors acasă.
42001057	Şi i s-a împlinit Elisabetei timpul să nască şi a născut un fiu.
42001058	Au auzit vecinii şi rudele ei că Domnul şi-a revărsat milostivirea asupra ei şi s-au bucurat împreună cu ea.
42001059	În ziua a opta au venit să circumcidă pruncul şi voiau să-i pună numele Zaharia, după tatăl său.
42001060	Dar mama lui a spus: „Nu, ci se va numi Ioan.”
42001061	Ei au zis: „Nu este nimeni între rudele tale care să aibă acest nume.”
42001062	Şi l-au întrebat prin semne pe tatăl lui cum ar vrea să fie numit.
42001063	El a cerut o tăbliţă şi a scris: „Numele lui este Ioan.” Şi toţi s-au mirat.
42001064	Şi îndată i s-a deschis gura, i s-a dezlegat limba şi a început să-l binecuvânteze pe Dumnezeu.
42001065	Pe toţi vecinii lor i-a cuprins teama şi se vorbea despre toate lucrurile acestea în tot ţinutul muntos al Iudeii.
42001066	Toţi cei care auzeau, le păstrau în inima lor şi ziceau: „Oare ce va fi copilul acesta? Căci mâna Domnului este cu el.”
42001067	Şi Zaharia, tatăl lui, s-a umplut de Duh Sfânt şi a început să profeţească:
42001068	Binecuvântat fie Domnul Dumnezeul lui Israel pentru că a cercetat şi a răscumpărat poporul său
42001069	şi ne-a înălţat putere de mântuire în casa lui David, slujitorul său,
42001070	precum a grăit prin gura sfinţilor săi, a profeţilor din vechime,
42001071	izbăvire de vrăjmaşii noştri şi din mâna tuturor celor care ne urăsc,
42001072	ca să-şi arate îndurarea faţă de părinţii noştri şi să-şi aducă aminte de legământul său cel sfânt,
42001073	de jurământul făcut lui Avraam, părintele nostru, că ne va dărui
42001074	ca, izbăviţi din mâna vrăjmaşilor noştri, să-i slujim fără teamă,
42001075	în sfinţenie şi dreptate, înaintea feţei lui, în toate zilele vieţii noastre.
42001076	Iar tu, copile, profet al Celui Preaînalt te vei numi, căci vei merge înaintea Domnului ca să pregăteşti căile sale
42001077	pentru a face cunoscută poporului său mântuirea, spre iertarea păcatelor,
42001078	prin iubirea milostivă a Dumnezeului nostru, cu care ne-a cercetat Răsăritul cel de sus,
42001079	ca să-i lumineze pe cei ce stăteau în întuneric şi în umbra morţii şi să ne îndrepte paşii pe calea păcii.
42001080	Iar copilul creştea şi se întărea în duh şi a rămas în pustiu până în ziua în care s-a arătat înaintea lui Israel.
42002001	În zilele acelea, Cezar Augustus a dat poruncă să se înscrie toată lumea.
42002002	Acest recensământ s-a făcut prima oară pe când Quirinius era guvernator al Siriei.
42002003	Şi au mers toţi să se înscrie, fiecare în cetatea sa.
42002004	S-a dus şi Iosif din Galileea, din cetatea Nazaret în Iudeea, în cetatea lui David, numită Betleem, pentru că era din casa şi din neamul lui David.
42002005	A mers să se înscrie cu Maria, logodnica sa, care era însărcinată.
42002006	Şi în timp ce erau acolo i s-a împlinit vremea să nască
42002007	şi l-a născut pe fiul ei, întâiul născut. L-a înfăşat şi l-a culcat în iesle pentru că nu mai era loc pentru ei în casa de oaspeţi.
42002008	Şi în acel ţinut erau nişte păstori, care stăteau pe câmp şi făceau de strajă, păzindu-şi turma în timpul nopţii.
42002009	Iar un înger al Domnului li s-a arătat şi slava Domnului i-a învăluit în lumină şi au fost cuprinşi de o mare frică.
42002010	Dar îngerul le-a spus: „Nu vă temeţi! Iată, vă vestesc o mare bucurie pentru tot poporul:
42002011	astăzi, în cetatea lui David vi s-a născut un Mântuitor, Hristos, Domnul.
42002012	Acesta vă va fi semnul: veţi găsi un prunc înfăşat şi culcat într-o iesle.”
42002013	Şi îndată împreună cu îngerul o mulţime de oaste cerească a început să-l laude pe Dumnezeu:
42002014	Slavă întru cei de sus lui Dumnezeu şi pe pământ pace oamenilor faţă de care El şi-a arătat bunăvoinţa.
42002015	După ce îngerii au plecat de la ei spre cer, păstorii îşi spuneau între ei: „Să mergem la Betleem să vedem cele ce s-au petrecut acolo după cum ne-a înştiinţat Domnul.”
42002016	Au mers în grabă şi i-au găsit pe Maria şi pe Iosif şi pruncul culcat în iesle.
42002017	Văzându-l, le-au destăinuit ce li se spusese despre copil
42002018	şi toţi cei care au auzit s-au mirat de cele povestite de păstori.
42002019	Iar Maria păstra toate cuvinte acestea cumpănindu-le în inima ei.
42002020	Păstorii s-au întors preamărindu-l şi lăudându-l pe Dumnezeu pentru că au auzit şi au văzut totul întocmai cum li se spusese.
42002021	Şi când s-au împlinit opt zile ca să fie circumcis, i-au pus numele Iisus, aşa cum îl numise îngerul înainte să se fi zămislit în pântece.
42002022	Când s-au împlinit zilele pentru curăţirea lor după Legea lui Moise, l-au dus la Ierusalim ca să-l înfăţişeze Domnului,
42002023	precum este scris în Legea Domnului: Fiecare întâi-născut de parte bărbătească va fi închinat Domnului,
42002024	şi să aducă jertfă după cum spune Legea Domnului: o pereche de turturele sau doi porumbei.
42002025	Şi iată, era un om în Ierusalim numit Simeon, iar omul acesta era drept şi evlavios şi aştepta mângâierea lui Israel, iar Duhul Sfânt era asupra lui.
42002026	Duhul Sfânt îi descoperise că nu va muri înainte de a-l vedea pe Unsul Domnului.
42002027	A venit în Templu îndemnat de Duhul Sfânt, iar când părinţii l-au adus pe pruncul Iisus ca să împlinească pentru El ce poruncea Legea,
42002028	l-a luat în braţe şi l-a binecuvântat pe Dumnezeu, spunând:
42002029	Slobozeşte-l acum pe robul tău, Stăpâne, după cuvântul tău, în pace,
42002030	căci ochii mei au văzut mântuirea ta,
42002031	pe care ai pregătit-o înaintea tuturor popoarelor,
42002032	lumină pentru luminarea neamurilor şi slava poporului tău Israel.
42002033	Iar tatăl şi mama lui se mirau de cele spuse despre El.
42002034	Simeon i-a binecuvântat şi i-a spus Mariei, mama lui: „Iată, copilul acesta este pus spre căderea şi ridicarea multora în Israel şi va fi un semn care va stârni împotrivire.
42002035	Iar prin sufletul tău va trece o sabie ca să se dezvăluie gândurile din multe inimi.”
42002036	Mai era acolo şi o prorociţă, Ana, fiica lui Fanuel, din tribul lui Aşer, foarte înaintată în vârstă, care trăise şapte ani cu soţul ei după fecioria ei.
42002037	Acum era văduvă şi, ajunsă la optzeci şi patru de ani, nu se îndepărta de Templu şi slujea postind şi rugându-se zi şi noapte.
42002038	A venit şi ea în acelaşi ceas şi îl lăuda pe Domnul şi vorbea despre El tuturor celor care aşteptau mântuirea Ierusalimului.
42002039	După ce au împlinit totul după Legea Domnului, s-au întors în Galileea, în cetatea lor Nazaret.
42002040	Iar copilul creştea şi se întărea, plin de înţelepciune. Şi harul lui Dumnezeu era asupra lui.
42002041	Părinţii lui mergeau în fiecare an la Ierusalim de sărbătoarea Paştelui.
42002042	Pe când avea El doisprezece ani au mers la Ierusalim după obiceiul sărbătorii
42002043	şi după ce s-au sfârşit zilele de sărbătoare, la întoarcere, copilul Iisus a rămas la Ierusalim fără ca părinţii lui să ştie.
42002044	Crezând că este în grupul de călători, au mers cale de-o zi, apoi au început să-l caute printre rude şi cunoscuţi.
42002045	Şi pentru că nu l-au găsit, s-au întors la Ierusalim să-l caute.
42002046	După trei zile l-au găsit în Templu, stând în mijlocul învăţătorilor, ascultându-i şi întrebându-i.
42002047	Toţi cei care îl auzeau erau uluiţi de priceperea şi răspunsurile lui.
42002048	Când l-au văzut au rămas uimiţi, iar mama sa i-a spus: „Copile, de ce ne-ai făcut aşa ceva? Iată, tatăl tău şi cu mine te-am căutat cu îngrijorare.”
42002049	Şi Iisus le-a spus: „De ce m-aţi căutat? Nu ştiaţi că trebuie să fiu în cele ale Tatălui meu?”
42002050	Dar ei n-au înţeles vorbele lui.
42002051	Apoi au mers împreună la Nazaret, iar El le era supus. Şi mama lui păstra toate aceste cuvinte în inima ei.
42002052	Iar Iisus sporea în înţelepciune, în statură şi în har înaintea lui Dumnezeu şi a oamenilor.
42003001	În anul al cincisprezecelea al domniei lui Tiberiu Cezar pe când Pilat din Pont era procuratorul Iudeii, Irod era tetrarh al Galileii, Filip, fratele lui, era tetrarh al Itureii şi al Trahonitidei iar Lisanias, tetrarh al Abilenei,
42003002	şi mari preoţi erau Anna şi Caiafa, Dumnezeu i-a vorbit lui Ioan, fiul lui Zaharia, în pustie.
42003003	Iar el a străbătut tot ţinutul Iordanului vestind botezul pocăinţei spre iertarea păcatelor,
42003004	după cum stă scris în cartea cuvintelor profetului Isaia: Glasul celui care strigă în pustie: Pregătiţi calea pentru Domnul, drepte faceţi cărările înaintea lui.
42003005	Orice vale se va umple, orice munte şi orice deal se vor pleca, căile strâmbe vor fi îndreptate iar cele colţuroase vor fi netezite.
42003006	Şi orice făptură va vedea mântuirea lui Dumnezeu.
42003007	Astfel, Ioan spunea mulţimilor care veneau la el să fie botezate: „Pui de vipere, cine v-a învăţat să fugiţi de mânia ce va să vină?
42003008	Faceţi deci roade vrednice de pocăinţă şi nu începeţi să spuneţi în sinea voastră: Îl avem ca tată pe Avraam, pentru că vă spun că Dumnezeu poate să ridice fii ai lui Avraam şi din pietrele acestea.
42003009	Securea stă deja la rădăcina pomilor şi orice pom care nu face rod bun va fi tăiat şi aruncat în foc.”
42003010	Iar mulţimile l-au întrebat: „Atunci, ce să facem?”
42003011	Şi Ioan le-a răspuns: „Cel ce are două haine să împartă cu cel care nu are, iar cel ce are mâncare să facă la fel.”
42003012	Au venit şi nişte vameşi să fie botezaţi şi l-au întrebat: „Învăţătorule, ce să facem?”
42003013	Iar el le-a spus: „Să nu luaţi nimic mai mult decât vi s-a poruncit.”
42003014	L-au întrebat şi nişte soldaţi: „Noi ce trebuie să facem?” Iar el le-a spus: „Să nu asupriţi şi să nu înşelaţi pe nimeni. Să vă mulţumiţi cu solda voastră.”
42003015	Şi pentru că poporul era în aşteptare şi toţi se gândeau în inimile lor dacă nu cumva Ioan este Hristos,
42003016	el le-a răspuns tuturor: „Eu vă botez cu apă, dar vine Cel care este mai puternic decât mine, iar eu nu sunt vrednic să-i dezleg cureaua sandalelor. El vă va boteza cu Duh Sfânt şi cu foc.
42003017	El are lopata în mână ca să-şi cureţe aria şi să-şi adune grâul în hambar, iar pleava o va arde într-un foc de nestins.”
42003018	Astfel propovăduia Ioan vestea cea bună poporului, dând şi multe alte îndemnuri.
42003019	Dar tetrarhul Irod, pe care Ioan îl mustra din cauza Irodiadei, soţia fratelui său, şi pentru toate faptele rele pe care le făcuse,
42003020	a adăugat la toate acestea şi închiderea lui Ioan în temniţă.
42003021	După ce a fost botezat tot poporul, a fost botezat şi Iisus, iar pe când se ruga s-a deschis cerul
42003022	şi Duhul Sfânt s-a coborât peste El în chip trupesc, ca un porumbel, şi s-a auzit un glas din cer: „Tu eşti Fiul meu iubit, în tine îmi aflu bucuria.”
42003023	Şi acesta era Iisus, care avea aproape treizeci de ani, fiind, după cum se credea, fiul lui Iosif, fiul lui Eli,
42003024	fiul lui Matat, fiul lui Levi, fiul lui Melhi, fiul lui Ianai, fiul lui Iosif,
42003025	fiul lui Matatia, fiul lui Amos, fiul lui Naum, fiul lui Esli, fiul lui Nagai,
42003026	fiul lui Maat, fiul lui Matatia, fiul lui Semei, fiul lui Ioseh, fiul lui Ioda,
42003027	fiul lui Ioanan, fiul lui Resa, fiul lui Zorobabel, fiul lui Salatiel, fiul lui Neri,
42003028	fiul lui Melhi, fiul lui Adi, fiul lui Cosam, fiul lui Elmadam, fiul lui Er,
42003029	fiul lui Iisus, fiul lui Eliezer, fiul lui Iorim, fiul lui Matat, fiul lui Levi,
42003030	fiul lui Simeon, fiul lui Iuda, fiul lui Iosif, fiul lui Ionam, fiul lui Eliachim,
42003031	fiul lui Melea, fiul lui Mena, fiul lui Matata, fiul lui Natan, fiul lui David,
42003032	fiul lui Iese, fiul lui Iobed, fiul lui Booz, fiul lui Salmon, fiul lui Naason,
42003033	fiul lui Aminadab, fiul lui Admin, fiul lui Arni, fiul lui Esrom, fiul lui Fares, fiul lui Iuda,
42003034	fiul lui Iacov, fiul lui Isaac, fiul lui Avraam, fiul lui Tara, fiul lui Nahor,
42003035	fiul lui Seruh, fiul lui Ragau, fiul lui Falec, fiul lui Eber, fiul lui Sala,
42003036	fiul lui Cainam, fiul lui Arfaxad, fiul lui Sem, fiul lui Noe, fiul lui Lameh,
42003037	fiul lui Matusala, fiul lui Enoh, fiul lui Iared, fiul lui Maleleel, fiul lui Cainan,
42003038	fiul lui Enos, fiul lui Set, fiul lui Adam, fiul lui Dumnezeu.
42004001	Iisus, plin de Duh Sfânt, s-a întors de la Iordan şi a fost dus de Duhul în pustie,
42004002	unde a fost ispitit de diavol timp de patruzeci de zile. Şi n-a mâncat nimic în cele patruzeci de zile şi la sfârşitul lor a flămânzit.
42004003	Atunci diavolul i-a zis: „Dacă eşti Fiul lui Dumnezeu, spune acestei pietre să se facă pâine!”
42004004	Iisus i-a răspuns: „Stă scris: nu numai cu pâine trăieşte omul.”
42004005	Ducându-l mai sus, diavolul i-a arătat într-o clipă toate împărăţiile lumii
42004006	şi i-a spus: „Ţie îţi voi da toată puterea aceasta şi slava lor, fiindcă mie mi-a fost dată şi o dau cui vreau.
42004007	Aşadar, dacă te vei închina înaintea mea, toată va fi a ta.”
42004008	Iisus i-a răspuns: „Stă scris: Domnului Dumnezeului tău să i te închini şi numai lui să-i slujeşti!”
42004009	Apoi diavolul l-a dus la Ierusalim, l-a aşezat în locul cel mai înalt al Templului şi i-a zis: „Dacă eşti Fiul lui Dumnezeu, aruncă-te de aici,
42004010	fiindcă stă scris: Îngerilor săi le va porunci pentru tine, să te păzească
42004011	şi: Te vor ridica pe mâini ca nu cumva să-ţi loveşti de piatră piciorul.”
42004012	Dar Iisus i-a răspuns: „S-a zis: Să nu ispiteşti pe Domnul Dumnezeul tău!”
42004013	Când a sfârşit toate aceste ispite, diavolul a plecat de la El pentru o vreme.
42004014	Apoi Iisus s-a întors cu puterea Duhului în Galileea, iar vestea despre El s-a răspândit în tot ţinutul.
42004015	Şi îi învăţa în sinagogile lor, fiind lăudat de toţi.
42004016	Şi s-a dus la Nazaret, unde crescuse, şi într-o sâmbătă a intrat, după obiceiul său, în sinagogă şi s-a ridicat să citească.
42004017	I s-a dat cartea profetului Isaia şi deschizând-o a găsit locul în care era scris:
42004018	Duhul Domnului este peste mine căci El m-a uns să duc vestea cea bună săracilor; m-a trimis să vestesc celor întemniţaţi iertarea şi orbilor vederea; să-i eliberez pe cei asupriţi
42004019	şi să vestesc anul de îndurare al Domnului.
42004020	Apoi a închis cartea, a dat-o slujitorului şi s-a aşezat. Ochii tuturor celor din sinagogă erau aţintiţi asupra lui.
42004021	Atunci a început să le vorbească: „Astăzi s-a împlinit Scriptura aceasta în auzul vostru.”
42004022	Toţi îl lăudau şi se mirau de harul cuvintelor pe care le spunea şi ziceau: „Nu e oare acesta fiul lui Iosif?”
42004023	Dar El le-a spus: „Cu siguranţă îmi veţi spune zicala: Doctore, vindecă-te pe tine însuţi! Fă şi aici, în ţara ta câte am auzit că s-au întâmplat în Capernaum.”
42004024	Şi a mai zis: „Adevărat vă spun: nici un profet nu e bine primit în ţara lui.
42004025	Şi e adevărat ce vă spun că erau multe văduve în Israel pe vremea lui Ilie, când s-a închis cerul trei ani şi şase luni şi a fost foamete mare în tot ţinutul,
42004026	dar Ilie n-a fost trimis la nici una dintre ele, ci numai la o femeie văduvă din Sarepta Sidonului.
42004027	Şi erau mulţi leproşi în Israel pe vremea profetului Elisei şi nici unul dintre ei nu a fost curăţit, ci doar Naaman Sirianul.”
42004028	Când au auzit acestea, toţi cei din sinagogă s-au umplut de mânie
42004029	şi, ridicându-se, l-au scos din cetate şi l-au dus pe creasta muntelui pe care era zidită cetatea lor ca să-l arunce de acolo.
42004030	Dar El, trecând printre ei, a plecat.
42004031	Şi a coborât spre Capernaum, o cetate din Galileea, şi într-o sâmbătă îi învăţa pe oameni.
42004032	Ei erau uimiţi de învăţătura lui căci cuvântul lui avea putere.
42004033	În sinagogă era un om care avea duh de demon necurat şi care striga cu o voce puternică:
42004034	„Ei! ce-ai cu noi, Iisuse Nazarineanule? Ai venit să ne nimiceşti? Ştiu cine eşti: Sfântul lui Dumnezeu.”
42004035	Dar Iisus l-a mustrat: „Taci şi ieşi din el!” Iar diavolul l-a aruncat pe om în mijloc şi a ieşit din el fără să-i facă nici un rău.
42004036	Pe toţi i-a cuprins spaima şi vorbeau între ei: „Ce fel de cuvânt este acesta? Fiindcă porunceşte cu autoritate şi putere duhurilor necurate şi ele ies.”
42004037	Şi s-a răspândit vestea despre El pretutindeni în ţinutul acela.
42004038	Plecând din sinagogă, Iisus a intrat în casă la Simon. Soacra lui Simon era cuprinsă de febră mare, iar ei l-au rugat pentru ea.
42004039	El, aplecându-se asupra ei, a certat febra şi aceasta a lăsat-o. Îndată, ea s-a sculat şi a început să le slujească.
42004040	Pe la apusul soarelui, toţi cei care aveau bolnavi cu tot felul de suferinţe i-au adus la Iisus, iar El îşi punea mâinile pe fiecare dintre ei şi îi vindeca.
42004041	Din mulţi oameni ieşeau demoni care strigau: „Tu eşti Fiul lui Dumnezeu.” Dar El, certându-i, nu-i lăsa să spună aceasta fiindcă ştiau că El este Hristos.
42004042	Când s-a făcut ziuă a ieşit şi a mers într-un loc pustiu. Dar mulţimile îl căutau şi mergeau până la El ca să-l ţină să nu plece de la ei.
42004043	Dar Iisus le-a spus: „Trebuie să duc vestea cea bună a Împărăţiei lui Dumnezeu şi în alte cetăţi fiindcă pentru aceasta am fost trimis.”
42004044	Şi predica în sinagogile din Iudeea.
42005001	Pe când mulţimea se îmbulzea în jurul lui şi asculta cuvântul lui Dumnezeu, iar El stătea pe malul lacului Ghenezaret,
42005002	Iisus a văzut două bărci oprite lângă ţărm. Pescarii coborâseră din ele şi îşi spălau mrejele.
42005003	Urcând într-una din ele, care era a lui Simon, i-a cerut să o îndepărteze puţin de ţărm. Apoi s-a aşezat şi a început să înveţe din barcă mulţimile.
42005004	După ce a terminat de vorbit i-a spus lui Simon: „Ieşi din nou la apă adâncă şi aruncaţi-vă mrejele pentru pescuit.”
42005005	Dar Simon i-a răspuns: „Stăpâne, toată noaptea ne-am trudit şi n-am prins nimic, dar la cuvântul tău voi arunca mrejele.”
42005006	Şi, făcând aşa, au prins atât de mulţi peşti încât se rupeau mrejele.
42005007	Le-au făcut semn tovarăşilor lor, care erau în cealaltă barcă să vină să-i ajute. Au venit şi au umplut ambele bărci încât erau gata să se scufunde.
42005008	Văzând aceasta, Simon Petru a căzut la picioarele lui Iisus şi a spus: „Îndepărtează-te de mine, Doamne, căci sunt un om păcătos”;
42005009	fiindcă îi cuprinsese spaima pe el şi pe cei care erau cu el din cauza pescuitului pe care îl făcuseră;
42005010	la fel şi pe Iacov şi Ioan, fiii lui Zebedeu, care erau tovarăşii lui Simon. Dar Iisus i-a zis lui Simon: „Nu te teme! De acum vei fi pescar de oameni.”
42005011	Iar ei, ducând corabia la mal, au lăsat totul şi l-au urmat.
42005012	Şi pe când era Iisus într-o cetate, iată, a venit un om plin de lepră; acesta, văzându-l pe Iisus, a căzut cu faţa la pământ şi l-a rugat: „Doamne, dacă vrei poţi să mă curăţeşti.”
42005013	Iisus a întins mâna şi l-a atins spunând: „Vreau, curăţeşte-te!” Şi îndată lepra l-a părăsit.
42005014	El i-a poruncit să nu spună nimănui şi i-a zis: „Du-te şi arată-te preotului şi adu jertfă pentru curăţirea ta, aşa cum a poruncit Moise, ca să fie mărturie înaintea lor.”
42005015	Şi vestea despre El se răspândea tot mai mult, iar mulţimile veneau să-l asculte şi să se vindece de boli.
42005016	Dar El se retrăgea în locuri pustii şi se ruga.
42005017	Într-o zi, pe când Iisus învăţa mulţimile, stăteau acolo şi fariseii, învăţătorii Legii care veniseră din toate satele din Galileea, Iudeea şi din Ierusalim, iar puterea Domnului lucra ca să vindece.
42005018	Şi iată, nişte oameni, care aduceau pe targă un om paralizat, încercau să-l ducă şi să-l pună în faţa lui.
42005019	Dar pentru că n-au găsit pe unde să-l ducă din cauza mulţimii au urcat pe casă şi l-au coborât cu tot cu targă prin acoperiş, până în mijloc, în faţa lui Iisus.
42005020	Şi văzând credinţa lor, El a spus: „Omule, îţi sunt iertate păcatele.”
42005021	Fariseii şi cărturarii au început să se întrebe: „Cine este acesta care rosteşte blasfemii? Cine poate ierta păcatele în afară de Dumnezeu?”
42005022	Dar Iisus, cunoscându-le gândurile, le-a răspuns: „Ce gândiţi în inimile voastre?
42005023	Ce este mai uşor? Să zici: păcatele îţi sunt iertate! sau să spui: ridică-te şi umblă?
42005024	Dar, ca să vedeţi că Fiul Omului are putere pe pământ să ierte păcatele” – i-a zis paraliticului: „Îţi spun: ridică-te, ia-ţi patul şi mergi acasă!”
42005025	Şi îndată paraliticul, ridicându-se în faţa lor, şi-a luat targa pe care zăcuse şi a plecat acasă slăvindu-l pe Dumnezeu.
42005026	Pe toţi i-a cuprins uimirea, îl slăveau pe Dumnezeu şi spuneau plini de frică: „Astăzi am văzut lucruri nemaiîntâlnite.”
42005027	După aceea, Iisus a ieşit şi a văzut un vameş, pe nume Levi, stând la vamă şi i-a spus: „Urmează-mă!”
42005028	Iar el, lăsând totul, s-a ridicat şi l-a urmat.
42005029	Levi a făcut un ospăţ mare la el acasă şi erau acolo o mulţime de vameşi şi alţi oameni care luau masa cu ei.
42005030	Dar fariseii şi cărturarii cârteau, zicând ucenicilor: „De ce mâncaţi şi beţi cu vameşii şi păcătoşii?”
42005031	Iisus le-a răspuns: „Nu au nevoie de medic cei sănătoşi, ci bolnavii.
42005032	Nu am venit să-i chem pe cei drepţi la pocăinţă, ci pe păcătoşi.”
42005033	Unii i-au zis: „Ucenicii lui Ioan postesc des şi fac rugăciuni, la fel şi ucenicii fariseilor, dar ai tăi mănâncă şi beau.”
42005034	Iisus le-a spus: „Oare puteţi pune nuntaşii să postească cât timp mirele este cu ei?
42005035	Va veni însă o vreme când mirele va fi luat de la ei şi atunci vor posti.”
42005036	Şi le-a mai spus o pildă: „Nimeni nu rupe un petic de la o haină nouă ca să-l pună la una veche, pentru că aşa şi haina nouă se rupe, iar celei vechi nu i se potriveşte peticul de la cea nouă.
42005037	Şi nimeni nu pune vin nou în burdufuri vechi pentru că vinul nou va sparge burdufurile şi se va vărsa, iar burdufurile se vor strica.
42005038	Ci vinul nou se pune în burdufuri noi.
42005039	Nimeni nu vrea vin nou după ce a băut din cel vechi, căci spune: vinul vechi este mai bun.”
42006001	Şi, într-o sâmbătă, s-a întâmplat ca Iisus să treacă prin nişte lanuri de grâu. Iar ucenicii lui au început să culeagă spice de grâu şi, frecându-le în mâini, să le mănânce.
42006002	Unii dintre farisei au spus: „De ce faceţi ce nu este îngăduit sâmbăta?”
42006003	Iisus le-a răspuns: „Oare n-aţi citit ce a făcut David când a flămânzit, el şi cei care îl însoţeau?
42006004	Cum a intrat în casa lui Dumnezeu, a luat pâinile punerii înainte, pe care nu este îngăduit să le mănânce decât preoţii, a mâncat şi le-a dat şi celor care erau cu el?”
42006005	Şi le zicea: „Fiul Omului este Domn al sâmbetei.”
42006006	În altă sâmbătă a intrat în sinagogă şi învăţa. Şi acolo era un om cu mâna dreaptă uscată.
42006007	Iar cărturarii şi fariseii îl pândeau să vadă dacă vindecă sâmbăta ca să aibă pentru ce-l învinui.
42006008	Însă El le cunoştea gândurile şi i-a spus omului cu mâna uscată: „Ridică-te şi stai în mijloc.” Şi s-a ridicat şi a stat.
42006009	Iisus le-a spus: „Vă întreb dacă sâmbăta este îngăduit să faci bine sau să faci rău, să salvezi o viaţă sau să o pierzi?”
42006010	Şi privindu-i de jur împrejur pe toţi, i-a zis: „Întinde-ţi mâna!” Omul a făcut aşa şi mâna i s-a vindecat.
42006011	Şi ei s-au umplut de furie şi vorbeau între ei ce să-i facă lui Iisus.
42006012	În zilele acelea Iisus a ieşit să se roage şi a petrecut toată noaptea în rugăciune către Dumnezeu.
42006013	Când s-a făcut ziuă, şi-a chemat ucenicii şi a ales dintre ei doisprezece pe care i-a numit apostoli:
42006014	Simon, pe care l-a numit Petru, şi Andrei, fratele său, Iacov, Ioan, Filip, Bartolomeu,
42006015	Matei, Toma, Iacov al lui Alfeu, Simon numit Zelotul,
42006016	Iuda al lui Iacov şi Iuda Iscarioteanul, care a ajuns trădător.
42006017	Şi a coborât împreună cu ei. S-a oprit pe un câmp şi erau acolo o mulţime de ucenici şi mult popor din toată Iudeea, Ierusalim şi din ţinutul de coastă al Tirului şi Sidonului,
42006018	care veniseră să-l asculte şi să fie vindecaţi de boli. Erau vindecaţi şi unii care erau tulburaţi de duhuri necurate.
42006019	Toată mulţimea încerca să-l atingă fiindcă puterea care ieşea din El îi vindeca pe toţi.
42006020	Iar El şi-a ridicat ochii spre ucenicii săi şi a spus: „Fericiţi voi, cei săraci, căci a voastră este Împărăţia lui Dumnezeu.
42006021	Fericiţi voi, cei care acum sunteţi flămânzi, căci vă veţi sătura. Fericiţi voi, cei care plângeţi acum, căci veţi râde.
42006022	Fericiţi veţi fi când oamenii vă vor urî, când vă vor izgoni şi vă vor batjocori şi vor şterge numele vostru socotindu-l rău din pricina Fiului Omului.
42006023	Bucuraţi-vă şi săltaţi de veselie în ziua aceea. Pentru că iată, plata voastră va fi mare în cer; fiindcă la fel făceau părinţii lor cu profeţii.
42006024	Dar vai vouă, celor bogaţi, pentru că v-aţi primit mângâierea.
42006025	Vai vouă, celor care sunteţi sătui acum, căci veţi flămânzi. Vai vouă, care râdeţi acum, pentru că veţi jeli şi veţi plânge.
42006026	Vai vouă, când toţi oamenii vă vor vorbi de bine, fiindcă tot aşa făceau şi părinţii lor cu profeţii falşi.
42006027	Iar vouă celor ce ascultaţi vă spun: iubiţi-vă duşmanii, faceţi bine celor care vă urăsc,
42006028	binecuvântaţi pe cei care vă blestemă, rugaţi-vă pentru cei care vă defăimează.
42006029	Celui care te loveşte peste un obraz, întoarce-i-l şi pe celălalt, iar pe cel care îţi ia haina, nu-l opri să-ţi ia şi cămaşa.
42006030	Dă-le tuturor celor care îţi cer şi nu cere înapoi de la cel care îţi ia lucrurile.
42006031	Aşa cum vreţi să vă facă vouă oamenii, faceţi-le şi voi la fel.
42006032	Şi dacă îi iubiţi pe cei care vă iubesc, ce mulţumire aveţi? Şi păcătoşii îi iubesc pe cei care-i iubesc pe ei.
42006033	Şi dacă faceţi bine celor ce vă fac bine, ce mulţumire aveţi? Şi păcătoşii fac aşa.
42006034	Şi dacă daţi cu împrumut celor de la care speraţi să primiţi înapoi, ce mulţumire aveţi? Şi păcătoşii dau cu împrumut păcătoşilor ca să ia înapoi întocmai.
42006035	Voi însă iubiţi-vă duşmanii, faceţi bine şi daţi cu împrumut fără să aşteptaţi ceva înapoi, iar plata voastră va fi mare şi veţi fi fiii Celui Preaînalt, pentru că El este bun şi cu cei nerecunoscători şi răi.
42006036	Fiţi milostivi precum şi Tatăl vostru este milostiv.
42006037	Nu judecaţi şi nu veţi fi judecaţi, nu condamnaţi şi nu veţi fi condamnaţi. Iertaţi şi vi se va ierta,
42006038	daţi şi vi se va da: măsură bună, îndesată şi scuturată, gata să se verse, aşa vi se va pune în braţe, căci cu măsura cu care măsuraţi vi se va măsura înapoi.”
42006039	Şi le-a spus o pildă: „Poate un orb să călăuzească alt orb? Oare nu vor cădea amândoi în groapă?
42006040	Ucenicul nu este mai mare decât învăţătorul, dar orice ucenic desăvârşit va fi asemenea învăţătorului său.
42006041	De ce vezi paiul din ochiul fratelui tău, dar bârna din ochiul tău nu o iei în seamă?
42006042	Cum poţi spune fratelui tău: Frate, lasă-mă să-ţi scot paiul din ochi, când tu nu vezi bârna din ochiul tău! Ipocritule! Scoate mai întâi bârna din ochiul tău şi apoi vei vedea limpede paiul din ochiul fratelui tău ca să-l scoţi.
42006043	Nu există pom bun care să dea rod rău şi nici pom rău care să dea rod bun.
42006044	Fiecare pom după rodul său se cunoaşte, fiindcă nu se culeg smochine din spini şi nici struguri din mărăcini.
42006045	Omul bun scoate din visteria bună a inimii sale ceea ce este bun, căci gura grăieşte din prea plinul inimii, pe când cel rău scoate din vistieria lui rea ceea ce este rău.
42006046	De ce mă chemaţi: Doamne, Doamne!, dar nu faceţi ce vă spun?
42006047	Vă voi arăta cu cine seamănă cel care vine la mine, ascultă cuvintele mele şi le împlineşte:
42006048	se aseamănă cu un om care construieşte o casă, care a săpat adânc şi a pus temelia pe stâncă; au crescut apele, a izbit puhoiul în casa aceea, dar n-a putut să o clintească pentru că era bine construită.
42006049	Astfel, cel care ascultă dar nu împlineşte este asemenea omului care şi-a construit casa pe pământ, fără temelie. A izbit puhoiul şi îndată casa aceea s-a prăbuşit, iar căderea ei a fost mare.”
42007001	După ce a terminat de spus cuvintele sale în auzul poporului, Iisus a intrat în Capernaum.
42007002	Şi era un centurion care avea un slujitor pe care îl îndrăgea. Acesta era bolnav, pe moarte.
42007003	Auzind despre Iisus, centurionul a trimis la El nişte bătrâni ai iudeilor cu rugămintea să vină să-i vindece slujitorul.
42007004	Ajunşi la Iisus, ei l-au rugat stăruitor: „Merită să faci aceasta pentru el,
42007005	fiindcă iubeşte neamul nostru şi sinagoga el ne-a construit-o.”
42007006	Iisus a mers cu ei şi pe când ajunsese nu departe de casă, centurionul a trimis nişte prieteni să-i spună: „Doamne, nu te mai osteni, nu sunt vrednic să intri sub acoperişul meu;
42007007	de aceea nici nu m-am socotit vrednic să vin la tine. Dar spune numai un cuvânt şi slujitorul meu se va vindeca.
42007008	Pentru că şi eu sunt un om sub autoritatea cuiva şi am în subordine soldaţi şi dacă îi spun unuia: Du-te! – şi se duce, şi altuia: Vino! – şi vine, şi slujitorului meu: Fă aceasta! – şi face.”
42007009	Auzind acestea, Iisus a fost uimit de el şi întorcându-se către mulţimea care îl însoţea, a zis: „Vă spun că nici la cei din poporul lui Israel nu am găsit asemenea credinţă.”
42007010	Când s-au întors acasă, cei trimişi l-au găsit pe slujitor vindecat.
42007011	Puţin după aceea s-a dus într-o cetate numită Nain şi mergeau cu El ucenicii şi o mulţime mare de oameni.
42007012	Cum se apropiau de poarta cetăţii, iată că era dus la groapă un mort, singurul fiu al unei văduve. Şi era cu ea multă lume din cetate.
42007013	Când a văzut-o, Domnului i s-a făcut milă de ea şi i-a spus: „Nu plânge!”
42007014	Apoi, apropiindu-se, s-a atins de patul mortului, iar cei care îl purtau s-au oprit. Şi a zis: „Tinere, îţi spun, ridică-te!”
42007015	Mortul s-a ridicat şi a început să vorbească, iar Iisus l-a dat mamei sale.
42007016	Şi pe toţi i-a cuprins frica şi îl slăveau pe Dumnezeu spunând: „Un profet mare s-a ridicat între noi, şi Dumnezeu l-a cercetat pe poporul său.”
42007017	Şi s-a răspândit acest cuvânt despre El în toată Iudeea şi în tot ţinutul dimprejur.
42007018	Pe Ioan l-au înştiinţat ucenicii săi despre toate acestea. Chemându-şi doi dintre ucenici, Ioan
42007019	i-a trimis la Domnul să-i spună: „Tu eşti cel care trebuie să vină sau să aşteptăm pe altul?”
42007020	Când au ajuns la El, oamenii i-au spus: „Ioan Botezătorul ne-a trimis la tine să întrebăm: Tu eşti cel care trebuie să vină sau să aşteptăm pe altul?”
42007021	În ceasul acela Iisus i-a vindecat pe mulţi de boli, de neputinţe, de duhuri rele şi le-a dăruit multor orbi vederea.
42007022	Şi le-a răspuns: „Mergeţi şi povestiţi-i lui Ioan ce aţi văzut şi aţi auzit: orbii văd, şchiopii umblă, leproşii sunt curăţiţi şi surzii aud, morţii învie, iar săracilor li se aduce vestea cea bună.
42007023	Fericit este cel care nu se va poticni din cauza mea.”
42007024	După ce au plecat cei trimişi de Ioan, Iisus a început să vorbească mulţimii despre el: „Ce aţi ieşit să vedeţi în pustiu? O trestie clătinată de vânt?
42007025	Sau ce aţi ieşit să vedeţi? Un om îmbrăcat în haine fine? Iată, cei cu haine strălucitoare şi care trăiesc în desfătări sunt în palate.
42007026	Sau ce aţi ieşit să vedeţi? Un profet? Da! Vă spun, mai mult decât un profet.
42007027	El este cel despre care stă scris: Iată, eu îl trimit pe vestitorul meu înaintea feţei tale pe cel care va pregăti calea înaintea ta.
42007028	Vă spun că dintre cei născuţi din femeie nu e nimeni mai mare decât Ioan. Totuşi, cel mai mic în Împărăţia lui Dumnezeu este mai mare decât el.
42007029	Şi tot poporul, chiar şi vameşii, auzind, au recunoscut dreptatea lui Dumnezeu, primind botezul lui Ioan.
42007030	Dar fariseii şi învăţătorii Legii au zădărnicit planul lui Dumnezeu pentru ei, neprimind botezul.
42007031	Aşadar, cu cine voi asemăna oamenii acestei generaţii şi cu cine sunt ei asemănători?
42007032	Sunt asemenea unor copii, care stau în piaţă şi strigă unii la alţii: V-am cântat din fluier şi n-aţi jucat, v-am cântat de jale şi n-aţi plâns.
42007033	Căci a venit Ioan Botezătorul, care nu mâncă pâine şi nu bea vin, şi spuneţi: Are demon!
42007034	A venit Fiul Omului care mănâncă şi bea şi spuneţi: Iată un om care mănâncă şi bea vin, prieten cu vameşii şi păcătoşii.
42007035	Dar înţelepciunea a fost recunoscută dreaptă de toţi copiii ei.”
42007036	Unul dintre farisei l-a chemat să mănânce cu el, iar Iisus, intrând în casa fariseului, s-a aşezat la masă.
42007037	Şi iată, o femeie din cetate, o păcătoasă, care aflase că El stătea la masă în casa fariseului, a adus un vas de alabastru cu mir,
42007038	s-a aşezat în spate la picioarele lui şi, plângând, a început să-i spele cu lacrimi picioarele şi i le ştergea cu părul ei, le săruta şi le ungea cu mir.
42007039	Văzând, fariseul care îl chemase şi-a spus în sinea lui: „Dacă acesta ar fi profet, ar şti cine şi cum este această femeie, că e o păcătoasă.”
42007040	Dar Iisus a răspuns: „Simone, am ceva să-ţi spun.” Iar el a zis: „Spune, Învăţătorule!”
42007041	„Un cămătar avea doi datornici. Unul îi datora cinci sute de dinari iar celălalt cincizeci.
42007042	Pentru că nu aveau cu ce să plătească, i-a iertat pe amândoi. Aşadar, care dintre ei îl va iubi mai mult?”
42007043	Simon a răspuns: „Socotesc că acela căruia i s-a iertat mai mult.” Iar El i-a spus: „Ai judecat drept.”
42007044	Şi întorcându-se spre femeie i-a spus lui Simon: „Vezi această femeie? Am intrat în casa ta şi nu mi-ai spălat picioarele; ea, însă, mi-a spălat picioarele cu lacrimi şi mi le-a şters cu părul ei.
42007045	Sărutare nu mi-ai dat; ea însă, de când a intrat nu a încetat să-mi sărute picioarele.
42007046	Cu ulei nu mi-ai uns capul; ea însă cu mir mi-a uns picioarele.
42007047	De aceea îţi spun: iertate îi sunt păcatele ei multe pentru că a iubit mult. Cel căruia i se iartă puţin, iubeşte puţin.”
42007048	Iar ei i-a spus: „Păcatele îţi sunt iertate.”
42007049	Cei care stăteau la masă au început să spună în sinea lor: „Cine este acesta de iartă şi păcatele?”
42007050	Dar Iisus i-a zis femeii: „Credinţa ta te-a mântuit. Mergi în pace!”
42008001	După acestea Iisus umbla prin cetăţi şi sate ca să propovăduiască şi să ducă vestea cea bună a Împărăţiei lui Dumnezeu. Şi erau cu El cei doisprezece
42008002	şi nişte femei care fuseseră vindecate de duhuri necurate şi de boli: Maria, numită Magdalena, din care ieşiseră şapte demoni,
42008003	Ioana, soţia lui Huza, administratorul lui Irod, Suzana şi multe altele care îi slujeau din averea lor.
42008004	După ce s-a adunat mulţime mare şi au venit la El mulţi din cetăţi, Iisus le-a spus printr-o parabolă:
42008005	A ieşit semănătorul să-şi semene sămânţa. Şi, pe când semăna, una a căzut lângă drum, a fost călcată în picioare, iar păsările cerului au mâncat-o.
42008006	Alta a căzut pe piatră şi, după ce a răsărit, s-a uscat pentru că nu avea umezeală.
42008007	Alta a căzut în mijlocul spinilor şi, pentru că au crescut odată cu ea, spinii au înăbuşit-o.
42008008	Alta a căzut pe pământ bun şi, după ce a crescut, a dat rod însutit. Spunând acestea striga: „Cine are urechi de auzit să audă!”
42008009	Dar ucenicii l-au întrebat: „Ce este această parabolă?”
42008010	Şi le-a răspuns: „Vouă v-a fost dat să cunoaşteţi tainele Împărăţiei lui Dumnezeu, iar celorlalţi le sunt date în parabole, pentru ca văzând, să nu vadă şi auzind să nu înţeleagă.
42008011	Iată ce înseamnă parabola: Sămânţa este cuvântul lui Dumnezeu.
42008012	Cei de lângă drum sunt cei care l-au auzit, apoi vine diavolul şi ia cuvântul din inima lor pentru ca nu cumva, crezând, să fie mântuiţi.
42008013	Cei de pe piatră sunt cei care, atunci când aud, primesc cu bucurie cuvântul, dar nu au rădăcină şi cred un timp, dar la vreme de încercare se îndepărtează.
42008014	Cea care a căzut între spini sunt cei care au auzit, dar din cauza grijilor, a bogăţiei şi a plăcerilor vieţii se înăbuşă pe cale şi nu ajung la capăt.
42008015	Cea care este pe pământ bun sunt cei care, auzind cuvântul cu inimă frumoasă şi bună, îl păstrează şi aduc rod în răbdare.
42008016	Nimeni, după ce aprinde o făclie, nu o ascunde sub un vas, nici nu o pune sub pat, ci o pune în sfeşnic pentru ca toţi cei care intră să vadă lumina.
42008017	Pentru că nu există lucru ascuns care să nu fie descoperit şi nici lucru tăinuit care să nu se afle şi să nu se arate.
42008018	Vedeţi, aşadar, cum ascultaţi. Căci celui care are i se va da, iar celui care n-are şi ce i se pare că are i se va lua.”
42008019	Au venit la El mama şi fraţii lui, dar nu puteau ajunge la El din cauza mulţimii.
42008020	I-au spus: „Mama şi fraţii tăi stau afară şi vor să te vadă.”
42008021	Dar El le-a răspuns: „Mama şi fraţii mei sunt cei care ascultă şi împlinesc cuvântul lui Dumnezeu.”
42008022	Într-una din zile, Iisus a urcat în barcă cu ucenicii săi şi le-a spus: „Să trecem pe partea cealaltă a lacului.” Şi au ieşit în larg.
42008023	Pe când vâsleau, El a adormit. Şi s-a iscat pe lac o furtună, iar barca a început să ia apă şi erau în primejdie.
42008024	Apropiindu-se de El, l-au trezit spunând: „Învăţătorule! Învăţătorule! Pierim!” Trezindu-se, Iisus a certat vântul şi vuietul apei, iar ele s-au potolit şi s-a făcut linişte.
42008025	Iar El le-a spus: „Unde este credinţa voastră?” Iar ei s-au minunat, cuprinşi de teamă şi îşi spuneau unii altora: „Cine este oare acesta, de porunceşte vânturilor şi apei iar ele i se supun?”
42008026	Au ajuns la ţărm în ţinutul gherasenilor, care este pe partea cealaltă, în faţa Galileii.
42008027	Când a coborât pe uscat, i-a ieşit înainte un om din cetate care avea demoni. De multă vreme nu mai purta haine şi nu mai stătea în casă, ci în morminte.
42008028	Când l-a văzut pe Iisus a căzut înaintea lui, strigând cu voce puternică: „Ce ai cu mine, Iisuse, Fiul Dumnezeului Preaînalt? Te rog, nu mă chinui!”
42008029	Căci Iisus îi poruncise duhului necurat să iasă din om. Fiindcă de multă vreme duhul pusese stăpânire pe el şi ca să-l păzească îl legau în lanţuri, cu picioarele in chingi, dar el, rupând legăturile, era împins de demon în locuri pustii.
42008030	Iisus l-a întrebat: „Care este numele tău?” iar el a răspuns: „Legiune”. Fiindcă intraseră mulţi demoni în el.
42008031	Şi-l rugau să nu le poruncească să plece în adâncuri.
42008032	Şi era acolo o turmă mare de porci care păşteau pe munte, iar demonii l-au rugat să-i lase să intre în ei. Şi i-a lăsat.
42008033	După ce au ieşit din om, demonii au intrat în porci, iar turma s-a aruncat în lac şi s-a înecat.
42008034	Văzând ce s-a întâmplat, paznicii au luat-o la fugă şi au dat de veste în cetate şi prin sate.
42008035	Oamenii au ieşit să vadă cele întâmplate. Au ajuns la Iisus şi l-au găsit pe omul din care ieşiseră demonii, stând jos îmbrăcat şi întreg la minte la picioarele lui Iisus. Şi i-a cuprins teama.
42008036	Cei care văzuseră le-au povestit cum a fost salvat cel posedat.
42008037	Şi toată mulţimea din ţinutul gherasenilor i-a cerut să plece de la ei. Pentru că fuseseră cuprinşi de o mare spaimă. Iar El, urcând în barcă, s-a întors.
42008038	Omul din care ieşiseră demonii îl ruga să-l lase să rămână cu El. Dar Iisus l-a trimis, zicând:
42008039	„Întoarce-te acasă şi povesteşte câte a făcut Dumnezeu pentru tine.” Şi a plecat vestind în toată cetatea câte a făcut Iisus pentru el.
42008040	Când s-a întors Iisus, l-a întâmpinat mulţimea, pentru că toţi îl aşteptau.
42008041	Şi iată, a venit un om pe nume Iair care era mai-marele sinagogii şi căzând la picioarele lui Iisus l-a rugat să vină în casa lui,
42008042	fiindcă avea numai o fiică de vreo doisprezece ani şi aceasta era pe moarte. Pe când se ducea într-acolo, mulţimile îl îmbulzeau.
42008043	Şi o femeie care avea hemoragie de doisprezece ani şi care îşi cheltuise toată averea cu medicii, dar care nu putuse fi vindecată de nimeni,
42008044	s-a apropiat de Iisus din spate şi i-a atins poala hainei şi îndată hemoragia i s-a oprit.
42008045	Şi Iisus a spus: „Cine m-a atins?” Fiindcă nimeni nu recunoştea, Petru a zis: „Învăţătorule, mulţimile te înconjoară şi te îmbulzesc.”
42008046	Dar Iisus a spus: „Cineva m-a atins, fiindcă am simţit că a ieşit o putere din mine.”
42008047	Când a văzut femeia că nu a trecut neobservată, a venit tremurând şi s-a aruncat la picioarele lui, istorisind tuturor din ce cauză l-a atins şi cum s-a vindecat îndată.
42008048	Iar Iisus i-a spus: „Fiică, credinţa ta te-a mântuit. Mergi în pace!”
42008049	Pe când vorbea a venit cineva la mai-marele sinagogii, spunând: „Fiica ta a murit. Nu-l mai obosi pe Învăţător.”
42008050	Dar Iisus auzind, i-a răspuns: „Nu te teme! Crede numai şi va fi mântuită.”
42008051	Ajungând acasă nu a lăsat pe nimeni să intre în afară de Petru, Ioan şi Iacov şi de tatăl şi mama copilei.
42008052	Toţi plângeau şi o jeleau, dar El le-a spus: „Nu plângeţi fiindcă nu a murit, ci doarme.”
42008053	Şi râdeau de El pentru că ştiau că murise.
42008054	Dar El a luat-o de mână şi a strigat-o: „Copilă, trezeşte-te!”
42008055	Duhul ei s-a întors şi s-a ridicat îndată iar Iisus i-a îndemnat să-i dea copilei să mănânce.
42008056	Părinţii ei au rămas uimiţi, dar El le-a poruncit să nu spună nimănui cele întâmplate.
42009001	Chemându-i pe cei doisprezece, le-a dat putere şi autoritate asupra tuturor demonilor şi să vindece toate bolile.
42009002	I-a trimis să vestească Împărăţia lui Dumnezeu şi să vindece.
42009003	Le-a spus: „Să nu luaţi nimic pe drum, nici toiag, nici traistă, nici pâine, nici bani şi nici să nu aveţi câte două haine.
42009004	În casa în care intraţi, să rămâneţi acolo până veţi pleca.
42009005	Şi unde nu vă vor primi, ieşiţi din cetatea aceea şi scuturaţi-vă praful de pe picioare ca mărturie împotriva lor.”
42009006	Iar ei, plecând, mergeau prin sate, ducând vestea cea bună şi vindecând pretutindeni.
42009007	A auzit şi Irod tetrarhul toate cele întâmplate şi era nedumerit pentru că unii spuneau că Ioan s-a sculat din morţi,
42009008	alţii că s-a arătat Ilie, iar alţii că a înviat un profet dintre cei vechi.
42009009	Irod a spus: „Lui Ioan eu i-am tăiat capul. Atunci cine este acesta despre care aud asemenea lucruri?” Şi căuta să-l vadă.
42009010	După ce s-au întors, apostolii i-au povestit câte făcuseră. Şi, luându-i cu El, deoparte, a plecat într-o cetate numită Betsaida.
42009011	Dar mulţimile au aflat şi l-au urmat, iar El, primindu-le, le-a vorbit despre Împărăţia lui Dumnezeu şi i-a vindecat pe cei care aveau nevoie de vindecare.
42009012	Ziua era pe sfârşite, iar cei doisprezece au venit să-i spună: „Lasă mulţimea să meargă prin satele şi cătunele din jur să se adăpostească şi să-şi găsească de mâncare, fiindcă aici suntem în loc pustiu.”
42009013	Iisus însă le-a zis: „Daţi-le voi să mănânce!” Ei i-au spus: „Nu avem mai mult de cinci pâini şi doi peşti; doar să mergem noi să cumpărăm de mâncare pentru tot poporul acesta.”
42009014	Pentru că erau cam cinci mii de bărbaţi. Dar El le-a spus ucenicilor săi: „Puneţi-i să se aşeze în grupuri de câte cincizeci.”
42009015	Au făcut aşa şi s-au aşezat toţi.
42009016	Şi Iisus a luat cele cinci pâini şi cei doi peşti şi, ridicându-şi privirea spre cer, le-a binecuvântat, le-a frânt şi le-a dat ucenicilor să le pună înaintea mulţimii.
42009017	Au mâncat toţi şi s-au săturat şi s-a strâns ce mai rămăsese: douăsprezece coşuri.
42009018	Şi pe când Iisus se ruga deoparte, au venit ucenicii săi, iar El i-a întrebat: „Cine zic mulţimile că sunt Eu?”
42009019	I-au răspuns: „Ioan Botezătorul, alţii Ilie, alţii că a înviat un profet dintre cei vechi.”
42009020	Iar El le-a spus: „Voi cine spuneţi că sunt Eu?” Şi a răspuns Petru: „Hristosul lui Dumnezeu.”
42009021	Dar El le-a poruncit cu asprime să nu spună nimănui despre aceasta,
42009022	zicându-le că Fiul Omului trebuie să pătimească multe, să fie respins de bătrâni, de marii preoţi şi de cărturari, să fie ucis şi a treia zi să învie.
42009023	Şi apoi a zis către toţi: „Dacă vrea cineva să vină după mine, să se lepede de sine, să-şi ia crucea în fiecare zi şi să mă urmeze.
42009024	Pentru că cine vrea să-şi scape viaţa o va pierde, dar cine îşi pierde viaţa pentru mine, acela şi-o va salva.
42009025	Fiindcă la ce-i foloseşte omului să câştige lumea întreagă dacă se pierde sau se ruinează pe sine?
42009026	Căci dacă se ruşinează cineva de mine şi de cuvintele mele, şi Fiul Omului se va ruşina de el când va veni în slava sa şi a Tatălui şi a sfinţilor îngeri.
42009027	Adevăr vă spun: sunt unii dintre cei care stau aici care nu vor gusta moartea până ce nu vor vedea Împărăţia lui Dumnezeu.”
42009028	La vreo opt zile după ce a spus acestea, Iisus i-a luat pe Petru, pe Ioan şi pe Iacov şi a urcat pe munte să se roage.
42009029	Şi, pe când se ruga El, înfăţişarea feţei sale s-a schimbat, iar haina lui s-a făcut strălucitor de albă.
42009030	Şi, iată, doi bărbaţi vorbeau cu El – Moise şi Ilie –
42009031	care, arătându-se în slavă, vorbeau cu El despre moartea lui, care trebuia să se împlinească la Ierusalim.
42009032	Petru şi cei care erau cu el erau toropiţi de somn. Şi când s-au trezit, au văzut slava lui şi doi bărbaţi care stăteau cu El.
42009033	Şi pe când aceştia se despărţeau de Iisus, Petru i-a spus lui Iisus: „Învăţătorule, e bine că suntem aici. Să facem trei colibe: una pentru tine, una pentru Moise şi una pentru Ilie”, dar nu ştia ce spune.
42009034	Pe când spunea aceasta, a venit un nor şi i-a acoperit în umbră, iar când au intrat în nor, ucenicii s-au speriat.
42009035	Şi din nor s-a auzit un glas: „Acesta este Fiul meu cel ales. De El să ascultaţi!”
42009036	Când s-a auzit glasul, Iisus a rămas singur. Iar ei au tăcut şi în zilele acelea n-au spus nimănui ce văzuseră.
42009037	În ziua următoare, după ce au coborât de pe munte, l-a întâmpinat o mulţime mare.
42009038	Şi, iată, un om din mulţime I-a strigat: „Învăţătorule, te rog, uită-te la fiul meu, pentru că e singurul meu copil
42009039	şi, iată, un duh îl apucă şi începe să strige şi să-l zguduie, cu spume la gură, şi cu greu îl lasă, zdrobindu-l.
42009040	I-am rugat pe ucenicii tăi să-l alunge, dar n-au putut.”
42009041	Şi Iisus a răspuns: „Neam necredincios şi rătăcit, până când voi mai fi cu voi şi cât vă voi mai răbda? Adu-l aici pe fiul tău.”
42009042	Pe când se apropia, demonul l-a aruncat la pământ şi l-a zguduit. Iisus a certat duhul necurat, l-a vindecat pe copil şi l-a dat tatălui său.
42009043	Şi toţi au fost uluiţi de măreţia lui Dumnezeu. Pe când toată lumea se minuna de tot ce făcea, le-a spus ucenicilor săi:
42009044	„Ţineţi minte cuvintele acestea: Fiul Omului urmează să fie dat în mâinile oamenilor.”
42009045	Ei nu înţelegeau cuvântul acesta pentru că era ascuns pentru ei ca să nu-l priceapă, dar se temeau să-l întrebe.
42009046	Şi s-a iscat o ceartă: care dintre ei ar fi mai mare.
42009047	Iisus, cunoscând gândul din inimile lor, a luat un copil, l-a pus să stea lângă El
42009048	şi le-a spus: „Cine primeşte acest copil în numele meu, pe mine mă primeşte şi cine mă primeşte pe mine îl primeşte pe Cel care m-a trimis; fiindcă cel mai mic dintre voi toţi, acela este mare.”
42009049	Atunci, Ioan i-a zis: „Învăţătorule, am văzut pe cineva care alunga demoni în numele tău şi l-am oprit fiindcă nu te urmează împreună cu noi.”
42009050	Dar Iisus le-a spus: „Nu-l opriţi, pentru că cine nu este împotriva voastră este cu voi.”
42009051	Când s-au împlinit zilele înălţării, Iisus a plecat cu hotărâre spre Ierusalim
42009052	şi a trimis soli înaintea sa. Pe drum au intrat într-un sat al samaritenilor ca să pregătească un loc pentru El.
42009053	Însă nu l-au primit pentru că se îndrepta spre Ierusalim.
42009054	Când au văzut aşa, ucenicii Iacov şi Ioan i-au spus: „Doamne, vrei să cerem să coboare foc din cer şi să-i nimicească?”
42009055	Dar Iisus, întorcându-se, i-a mustrat.
42009056	Şi au mers în alt sat.
42009057	Pe drum, în timp ce mergeau, cineva i-a spus: „Te voi urma oriunde te vei duce.”
42009058	Iisus i-a răspuns: „Vulpile au vizuini, păsările cerurilor au cuiburi, dar Fiul Omului nu are unde să-şi sprijine capul.”
42009059	Iar altuia i-a spus: „Urmează-mă!” Şi acela i-a zis: „Doamne, îngăduie-mi să merg să-l îngrop pe tatăl meu.”
42009060	Însă El i-a spus: „Lasă morţii să-şi îngroape morţii, tu mergi să vesteşti Împărăţia lui Dumnezeu.”
42009061	Altcineva i-a zis: „Te voi urma, Doamne, dar mai întâi îngăduie-mi să-mi iau rămas bun de la familia mea.”
42009062	Dar Iisus i-a zis: „Cine pune mâna pe plug şi priveşte înapoi nu e vrednic de Împărăţia lui Dumnezeu.”
42010001	După aceea, Domnul a ales alţi şaptezeci şi i-a trimis doi câte doi înaintea lui în fiecare cetate şi loc pe unde avea să treacă El.
42010002	Şi le-a spus: „Secerişul e mult, dar lucrătorii sunt puţini. Rugaţi-l, aşadar, pe stăpânul secerişului să trimită lucrători la secerişul lui.
42010003	Mergeţi! Iată, Eu vă trimit ca pe nişte miei în mijlocul lupilor.
42010004	Nu vă luaţi nici pungă, nici traistă, nici încălţăminte şi nu vă opriţi să salutaţi pe nimeni pe drum.
42010005	În orice casă intraţi, spuneţi mai întâi: Pace acestei case!
42010006	Şi de va fi acolo un om al păcii, pacea voastră se va odihni asupra lui, iar de nu, se va întoarce la voi.
42010007	Rămâneţi în acea casă, mâncaţi şi beţi de la ei, fiindcă vrednic este lucrătorul de plată. Nu vă mutaţi din casă în casă.
42010008	Şi în orice cetate veţi intra şi vă vor primi, mâncaţi ce vi se dă
42010009	şi vindecaţi acolo bolnavii şi spuneţi-le: Împărăţia lui Dumnezeu e aproape de voi.
42010010	Dar în orice cetate veţi intra şi nu vă vor primi, ieşiţi în pieţele ei şi spuneţi:
42010011	Scuturăm chiar şi praful care ni s-a lipit de picioare în cetatea voastră, dar să ştiţi că Împărăţia lui Dumnezeu este aproape!
42010012	Vă spun că în ziua aceea îi va fi mai uşor Sodomei decât acelei cetăţi.
42010013	Vai ţie, Horazine! Vai ţie, Betsaida! Căci dacă s-ar fi făcut în Tir şi Sidon minunile care s-au făcut la voi, de mult s-ar fi îmbrăcat în sac şi cenuşă şi s-ar fi pocăit.
42010014	De aceea, în ziua judecăţii va fi mai uşor pentru Tir şi Sidon decât pentru voi.
42010015	Şi tu, Capernaum, oare vei fi înălţat până la cer? Până în sălaşul morţilor te vei prăbuşi.
42010016	Cine vă ascultă pe voi, pe mine mă ascultă şi cine vă respinge pe voi, pe mine mă respinge şi cine mă respinge pe mine, îl respinge pe Cel care m-a trimis.”
42010017	S-au întors cei şaptezeci cu bucurie şi au spus: „Doamne, chiar şi demonii ni se supun în numele tău.”
42010018	El le-a spus: „L-am văzut pe Satana căzând ca un fulger din cer.
42010019	Iată, v-am dat puterea să călcaţi peste şerpi şi scorpioni, peste toată puterea duşmanului, şi nimic nu vă va vătăma.
42010020	Dar nu vă bucuraţi că vi se supun duhurile, ci bucuraţi-vă că numele voastre au fost scrise în ceruri.”
42010021	În ceasul acela Iisus s-a bucurat în Duhul Sfânt şi a spus: „Te preamăresc, Tată, Domn al cerului şi al pământului că ai ascuns acestea înţelepţilor şi învăţaţilor şi le-ai dezvăluit pruncilor. Da, Tată, pentru că aşa ţi-a plăcut ţie.
42010022	Toate mi-au fost date de Tatăl meu şi nimeni nu ştie cine este Fiul, în afară de Tatăl şi nici cine este Tatăl, în afară de Fiul şi de cel căruia Fiul vrea să-i dezvăluie.”
42010023	După ce s-a întors la ucenici, le-a zis deoparte: „Fericiţi ochii care văd ce vedeţi voi.
42010024	Fiindcă vă spun că mulţi profeţi şi regi au vrut să vadă ce vedeţi voi şi n-au văzut şi să audă ce auziţi voi şi n-au auzit.”
42010025	Şi iată că un învăţător al Legii s-a ridicat să-l pună la încercare şi a spus: „Învăţătorule, ce să fac ca să moştenesc viaţa veşnică?”
42010026	Şi i-a zis: „Ce scrie în Lege? Cum citeşti?”
42010027	I-a răspuns: „Să-l iubeşti pe Domnul Dumnezeul tău din toată inima ta, din tot sufletul tău, din toate puterile tale şi din tot cugetul tău şi pe aproapele tău ca pe tine însuţi.”
42010028	Iar El i-a spus: „Ai răspuns drept. Fă aşa şi vei trăi!”
42010029	Acela însă, dorind să se îndreptăţească, i-a spus lui Iisus: „Şi cine este aproapele meu?”
42010030	Iisus a răspuns: „Un om cobora de la Ierusalim la Ierihon şi a căzut în mâinile unor tâlhari care l-au dezbrăcat şi l-au bătut şi au plecat, lăsându-l pe jumătate mort.
42010031	Din întâmplare, un preot cobora pe acel drum şi văzându-l, a trecut pe partea cealaltă.
42010032	La fel şi un levit, care trecea prin locul acela, văzându-l, a trecut pe partea cealaltă.
42010033	Dar un samaritean care călătorea a ajuns lângă el şi văzându-l, i s-a făcut milă,
42010034	s-a apropiat, i-a legat rănile, a turnat pe ele untdelemn şi vin, l-a pus pe animalul său şi l-a dus la un han şi l-a îngrijit.
42010035	În ziua următoare a scos doi dinari pe care i-a dat hangiului şi i-a spus: Ai grijă de el şi ce vei cheltui în plus îţi voi da eu la întoarcere.
42010036	Care dintre aceştia trei ţi se pare că a fost aproapele celui căzut în mâna tâlharilor?”
42010037	Iar el a răspuns: „Cel care şi-a făcut milă de el.” Şi Iisus i-a spus: „Mergi şi fă la fel!”
42010038	Pe când mergeau, au intrat într-un sat şi l-a primit o femeie pe nume Marta.
42010039	Ea avea o soră numită Maria, care s-a aşezat la picioarele Domnului şi asculta cuvântul lui.
42010040	Marta era ocupată cu multe treburi. Oprindu-se, i-a spus: „Doamne, nu-ţi pasă că sora mea m-a lăsat singură să slujesc? Spune-i să mă ajute!”
42010041	Însă Domnul i-a răspuns: „Marta, Marta, te îngrijeşti şi te frămânţi pentru multe,
42010042	dar de un singur lucru este nevoie: Maria şi-a ales partea cea bună, care nu i se va lua.”
42011001	Iisus era într-un loc şi se ruga. Când a sfârşit, unul dintre ucenicii săi i-a spus: „Doamne, învaţă-ne să ne rugăm, cum i-a învăţat şi Ioan pe ucenicii săi.”
42011002	El le-a spus: „Când vă rugaţi, spuneţi: Tată, sfinţească-se Numele tău, să vină Împărăţia ta,
42011003	pâinea noastră cea de toate zilele dă-ne-o nouă în fiecare zi
42011004	şi ne iartă nouă greşelile noastre, fiindcă şi noi iertăm oricui ne e dator şi nu ne duce pe noi în ispită.”
42011005	Şi le-a spus: „Care dintre voi are un prieten şi merge la el la miezul nopţii şi îi spune: Prietene, împrumută-mi trei pâini,
42011006	fiindcă a venit la mine un prieten de-al meu de pe drum şi n-am ce să-i dau.
42011007	Iar cel dinăuntru îi răspunde: Nu mă deranja! Iată, uşa e încuiată iar copiii sunt cu mine în pat. Nu pot să mă ridic să-ţi dau.
42011008	Vă spun că, dacă nu se va ridica să-i dea pentru că îi este prieten, măcar pentru stăruinţa lui se va scula să-i dea ce-i trebuie.
42011009	Şi eu vă spun: Cereţi şi vi se va da, căutaţi şi veţi găsi, bateţi şi vi se va deschide!
42011010	Fiindcă oricine cere primeşte, cine caută găseşte şi celui care bate i se va deschide.
42011011	Şi care tată dintre voi, căruia fiul său îi cere un peşte, îi dă în loc de peşte un şarpe?
42011012	Sau dacă îi cere un ou, îi dă un scorpion?
42011013	Astfel, dacă voi, care sunteţi răi, ştiţi să faceţi daruri bune copiilor voştri, cu atât mai mult Tatăl din cer îl va da pe Duhul Sfânt celor care îl cer.”
42011014	Iisus a alungat un demon de muţenie şi, după ce a ieşit demonul, mutul a vorbit, iar mulţimile se mirau.
42011015	Unii dintre ei spuneau: „Cu Beelzebul, căpetenia demonilor, alungă demonii.”
42011016	Alţii, ispitindu-l, cereau de la El un semn din cer.
42011017	Dar El, cunoscându-le gândurile, le-a spus: „Orice împărăţie care se dezbină dinăuntru se distruge şi casă peste casă cade.
42011018	Iar dacă Satan este dezbinat în el însuşi, cum va dăinui împărăţia lui? Voi spuneţi: Cu Beelzebul îi scoate pe demoni.
42011019	Dacă Eu scot demonii cu Beelzebul, fiii voştri cu cine îi scot? De aceea, chiar ei vor fi judecătorii voştri.
42011020	Însă dacă Eu cu degetul lui Dumnezeu scot demonii, atunci Împărăţia lui Dumnezeu a ajuns la voi.
42011021	Când un om puternic şi înarmat îşi păzeşte casa, avuţiile sale sunt în siguranţă.
42011022	Dar când vine unul mai puternic decât el şi îl învinge, îi ia armele în care se încredea şi împarte prada.
42011023	Cine nu este cu mine este împotriva mea şi cine nu adună cu mine risipeşte.
42011024	Când duhul necurat iese din om, umblă prin locuri fără apă şi caută odihnă. Şi pentru că nu găseşte, spune: Mă voi întoarce în casa din care am ieşit.
42011025	Când vine, o găseşte măturată şi împodobită.
42011026	Atunci merge şi aduce alte şapte duhuri mai rele decât el şi intră să locuiască acolo, iar starea acelui om ajunge mai rea decât la început.”
42011027	Pe când spunea El acestea, o femeie din mulţime i-a zis, ridicând glasul: „Fericit pântecele care te-a purtat şi sânul la care ai supt.”
42011028	Dar El a spus: „Dar şi mai fericiţi sunt cei care ascultă cuvântul lui Dumnezeu şi îl păzesc.”
42011029	Când s-au adunat mulţimile, Iisus a început să spună: „Generaţia aceasta este o generaţie rea. Ea cere un semn, dar nu i se va da nici un semn în afară de semnul lui Iona.
42011030	Aşa cum Iona a fost semn pentru niniviteni, la fel va fi şi Fiul Omului semn pentru această generaţie.
42011031	Regina de la miazăzi se va ridica la judecată împotriva oamenilor acestei generaţii şi îi va condamna pentru că ea a venit de la marginile pământului să asculte înţelepciunea lui Solomon, şi iată, cineva ai mare decât Solomon este aici.
42011032	Oamenii din Ninive se vor ridica la judecată împotriva acestei generaţii şi o vor condamna, fiindcă ei s-au pocăit şi s-au întors la Dumnezeu, la vestirea lui Iona, şi iată, cineva mai mare decât Iona este aici.
42011033	Nimeni, după ce aprinde o făclia, nu o pune într-un loc ascuns, ci în sfeşnic, pentru ca cei care intră să vadă lumina.
42011034	Cel care luminează trupul este ochiul tău. Când ochiul tău este limpede tot trupul tău este luminat, dar când este rău, şi trupul este întunecat.
42011035	Vezi aşadar, ca lumina din tine să nu fie întuneric.
42011036	Astfel, dacă tot trupul tău este luminat, fără nici o parte întunecată, va fi luminat în întregime, ca atunci când făclia te luminează cu strălucirea ei.”
42011037	Pe când vorbea, un fariseu l-a chemat să ia masa cu el. Iisus a intrat şi s-a aşezat la masă.
42011038	Văzându-l, fariseul s-a mirat că nu s-a spălat înainte să mănânce.
42011039	Dar Domnul a zis: „Voi, fariseilor, curăţaţi pe dinafară paharul şi farfuria dar pe dinăuntru sunteţi plini de jaf şi răutate.
42011040	Nebunilor! Oare cel care a făcut partea din afară nu a făcut-o şi pe cea de dinăuntru?
42011041	Ci faceţi milostenie din cele dinăuntru şi iată, toate vă vor fi curate.
42011042	Dar, vai vouă, fariseilor, fiindcă daţi zeciuială din mentă, din rută şi din toate ierburile şi lăsaţi la o parte judecata şi iubirea lui Dumnezeu! Dar pe acestea trebuia să le faceţi, fără să le lăsaţi deoparte pe celelalte.
42011043	Vai vouă, fariseilor, că iubiţi locurile din faţă în sinagogi şi vă place să fiţi salutaţi în pieţe!
42011044	Vai vouă, că sunteţi ca mormintele care nu se văd, iar oamenii se plimbă peste ele şi nu ştiu.”
42011045	Unul dintre învăţătorii Legii i-a răspuns: „Învăţătorule, spunând acestea, ne mustri şi pe noi.”
42011046	Dar El a spus: „Vai vouă, învăţători ai Legii, fiindcă îi încărcaţi pe oameni cu poveri greu de purtat, dar voi nici cu un deget nu le atingeţi.
42011047	Vai vouă, că ridicaţi morminte profeţilor pe care părinţii voştri i-au ucis.
42011048	Aşadar, sunteţi martori şi încuviinţaţi faptele părinţilor voştri, pentru că ei i-au ucis pe profeţi, iar voi le zidiţi morminte.
42011049	Tocmai de aceea înţelepciunea lui Dumnezeu a spus: Le voi trimite profeţi şi apostoli şi îi vor ucide şi îi vor prigoni pe unii dintre ei,
42011050	pentru ca sângele tuturor profeţilor, care s-a vărsat de la crearea lumii să se ceară de la acest neam,
42011051	de la sângele lui Abel până la sângele lui Zaharia, ucis între altar şi sanctuar. Da, vă spun, de la neamul acesta va fi cerut.
42011052	Vai vouă, învăţători ai Legii fiindcă aţi luat cheia cunoaşterii. Nici voi n-aţi intrat şi nici pe cei care voiau să intre nu i-aţi lăsat.”
42011053	După ce a ieşit El de acolo, cărturarii şi fariseii au început să se înverşuneze împotriva lui şi să-l stârnească să vorbească despre multe,
42011054	întinzându-i curse ca să să-l prindă cu vreunul dintre cuvintele sale.
42012001	În timp ce mulţimea se aduna cu miile, încât se călcau unii pe alţii, Iisus a început să le vorbească mai întâi ucenicilor săi: „Feriţi-vă de aluatul fariseilor, care este prefăcătoria.
42012002	Nu există nimic acoperit care nu să nu iasă la iveală şi nimic ascuns care să nu se ajungă cunoscut.
42012003	Aşadar, tot ce aţi spus în întuneric va ieşi la lumină şi ce aţi şoptit la ureche, în cămări, se va vesti de pe acoperişuri.
42012004	Vă spun vouă, prietenii mei: nu vă temeţi de cei care ucid trupul şi după aceea nu mai au ce să facă.
42012005	Dar vă voi arăta de cine să vă temeţi: temeţi-vă de cel care, după ce a ucis, are şi puterea să arunce în gheenă. Da, vă spun, de el să vă temeţi!
42012006	Oare nu se vând cinci vrăbii pe doi bani? Dar nici una dintre ele nu este uitată de Dumnezeu.
42012007	Chiar şi firele de păr din capul vostru sunt numărate toate. Nu vă temeţi: voi sunteţi mai de preţ decât multe vrăbii.
42012008	Vă spun: oricine va da mărturie pentru mine în faţa oamenilor, şi Fiul Omului va da mărturie pentru el înaintea îngerilor lui Dumnezeu.
42012009	Oricine mă va tăgădui în faţa oamenilor, şi el va fi tăgăduit înaintea îngerilor lui Dumnezeu.
42012010	Şi oricine va spune un cuvânt împotriva Fiului Omului va fi iertat, dar cel care va huli împotriva Duhului Sfânt nu va fi iertat.
42012011	Când vă vor duce în faţa sinagogilor, a căpeteniilor şi a autorităţilor, nu vă îngrijoraţi cum sau ce veţi răspunde, ori ce veţi zice,
42012012	pentru că Duhul Sfânt vă va învăţa în acel ceas ce trebuie să spuneţi.”
42012013	Atunci, cineva din mulţime i-a zis: „Învăţătorule, spune-i fratelui meu să împartă moştenirea cu mine.”
42012014	Dar El i-a răspuns: „Omule, cine m-a pus judecător sau împărţitor peste voi?”
42012015	Şi le-a zis: „Fiţi atenţi şi păziţi-vă de orice lăcomie fiindcă, oricât de bogat ar fi cineva, viaţa lui nu stă în avuţiile sale.”
42012016	Şi le-a spus o parabolă: „Un om bogat avea un ogor care a dat o recoltă îmbelşugată.
42012017	Şi se gândea: Ce voi face, fiindcă nu am unde să-mi aduc roadele?
42012018	Dar şi-a spus: Voi face astfel, îmi voi dărâma hambarele, voi construi altele mai mari, unde voi aduna tot grâul şi toate bunurile mele
42012019	şi-i voi zice sufletului meu, suflete, ai multe bunuri adunate pentru mulţi ani... odihneşte-te, mănâncă, bea şi veseleşte-te!
42012020	Însă Dumnezeu i-a spus: Nebunule, chiar în noaptea aceasta, îţi va fi luat sufletul. Ale cui vor fi cele pe care le-ai pregătit?
42012021	Aşa se întâmplă cu cel care strânge comori, dar nu se îmbogăţeşte înaintea lui Dumnezeu.”
42012022	Iar ucenicilor săi le-a zis: „De aceea vă spun: nu vă îngrijoraţi pentru viaţa voastră – nici pentru ce veţi mânca şi nici cu ce vă veţi îmbrăca trupul.
42012023	Pentru că viaţa înseamnă mai mult decât hrana, iar trupul mai mult decât îmbrăcămintea.
42012024	Luaţi aminte la corbi, pentru că nu seamănă şi nici nu seceră, nu au cămară ori hambar, dar Dumnezeu îi hrăneşte. Cu cât preţuiţi voi mai mult decât păsările!
42012025	Care dintre voi, făcându-şi griji, poate să adauge un ceas la viaţa lui?
42012026	Aşadar, dacă nici un lucru atât de mic nu puteţi, de ce vă faceţi griji pentru altele?
42012027	Luaţi aminte la crini cum cresc. Ei nu trudesc, nici nu ţes. Dar vă spun: nici Solomon, în toată măreţia lui, nu s-a îmbrăcat ca unul dintre ei.
42012028	Iar dacă Dumnezeu îmbracă astfel iarba, care astăzi este pe câmp şi mâine se aruncă în cuptor, cu cât mai mult pe voi, puţin credincioşilor!
42012029	Şi să nu căutaţi nici voi ce să mâncaţi şi ce să beţi şi nici să nu vă frământaţi,
42012030	fiindcă toate neamurile lumii caută toate acestea, dar Tatăl vostru ştie că aveţi nevoie de ele.
42012031	Căutaţi mai degrabă Împărăţia lui şi acestea vi se vor da pe deasupra.
42012032	Nu te teme, turmă mică, fiindcă i-a plăcut Tatălui să vă dea Împărăţia.
42012033	Vindeţi ce aveţi şi daţi de pomană! Faceţi-vă pungi care nu se învechesc şi comoară nepieritoare în ceruri, de care hoţul nu se apropie şi pe care nici molia nu o strică.
42012034	Căci unde este comoara voastră, acolo va fi şi inima voastră.
42012035	Să aveţi mijlocul încins şi făcliile arzând,
42012036	iar voi, fiţi asemenea unor oameni care îşi aşteaptă stăpânul să se întoarcă de la nuntă ca să-i deschidă îndată ce vine şi bate la uşă.
42012037	Fericiţi slujitorii aceia pe care, când va veni stăpânul, îi va găsi veghind. Adevăr vă spun că se va încinge cu brâul, îi va pune la masă şi va începe să-i slujească.
42012038	Şi fie că va veni la straja a doua, fie că va veni la a treia şi îi va găsi astfel, fericiţi vor fi aceia.
42012039	Să ştiţi aceasta: dacă ar şti stăpânul casei clipa în care vine hoţul, nu ar lăsa să-i spargă casa.
42012040	Dar voi să fiţi gata, pentru că Fiul Omului vine când nu vă aşteptaţi.”
42012041	Atunci Petru a zis: „Doamne, spui această parabolă pentru noi sau pentru toţi?”
42012042	Iar Domnul i-a spus: „Cine este administratorul chibzuit pe care îl va pune stăpânul peste slujitorii lui să le dea hrana la vreme potrivită?
42012043	Fericit slujitorul acela pe care stăpânul, când va veni, îl va găsi făcând aşa.
42012044	Adevăr vă spun: îl va pune peste toate avuţiile sale.
42012045	Însă dacă acel slujitor va spune în inima lui: Stăpânul meu întârzie să vină... şi va începe să-i bată pe slujitori şi pe slujitoare, să mănânce, să bea şi să se îmbete,
42012046	atunci stăpânul acelui slujitor va veni în ziua în care nu se aşteaptă şi la ceasul pe care nu-l ştie, îl va tăia în două şi îi va face parte de soarta celor necredincioşi.
42012047	Acel slujitor care cunoştea voinţa stăpânului său, dar nu a împlinit-o sau nu a făcut nimic după voinţa stăpânului, va fi bătut aspru.
42012048	Iar cel care nu ştia, dar a făcut ceva vrednic de lovituri, va fi bătut mai puţin. Cui i s-a dat mult, mult i se va cere şi cui i s-a încredinţat mult, şi mai mult i se va cere.
42012049	Foc am venit să arunc pe pământ şi cât aş vrea să fie deja aprins!
42012050	Cu un botez trebuie să fiu botezat şi cât de neliniştit sunt până se va împlini!
42012051	Credeţi că am venit să aduc pace pe pământ? Nicidecum, vă spun, ci dezbinare!
42012052	Fiindcă de acum înainte, vor fi cinci dezbinaţi într-o casă: trei împotriva a doi şi doi împotriva a trei.
42012053	Vor fi dezbinaţi tatăl împotriva fiului şi fiul împotriva tatălui, mama împotriva fiicei şi fiica împotriva mamei, soacra împotriva nurorii sale şi nora împotriva soacrei sale.”
42012054	Apoi a spus mulţimilor: „Când vedeţi că se ridică un nor de la apus, spuneţi că vine ploaia şi aşa este.
42012055	Iar când bate vântul dinspre miazăzi, spuneţi că va fi arşiţă şi este.
42012056	Făţarnicilor, chipul pământului şi al cerului ştiţi să-l cercetaţi, dar vremea aceasta cum de nu ştiţi să o cercetaţi?
42012057	Aşadar, de ce nu judecaţi voi înşivă ce e drept?
42012058	Astfel, când mergi cu duşmanul tău înaintea judecătorului, străduieşte-te să te împaci cu el pe drum ca nu cumva să te târască în faţa judecătorului, iar judecătorul să te dea pe mâna temnicerului, iar acesta să te arunce în temniţă.
42012059	Îţi spun: nu vei ieşi de acolo până nu vei plăti şi ultimul bănuţ.”
42013001	În acelaşi timp au venit unii care i-au povestit despre galileenii al căror sânge Pilat îl amestecase cu jertfele lor.
42013002	Iisus le-a răspuns: „Credeţi că aceşti galileeni au fost mai păcătoşi decât toţi ceilalţi galileeni, de vreme ce au suferit aceasta?
42013003	Vă spun că dacă nu vă pocăiţi, toţi veţi păţi la fel.
42013004	Sau credeţi că cei optsprezece peste care a căzut turnul din Siloam şi i-a ucis erau mai păcătoşi decât toţi oamenii care locuiau în Ierusalim?
42013005	Vă spun că nu, dar dacă nu vă pocăiţi, toţi veţi păţi la fel.”
42013006	Le-a spus această parabolă: „Cineva avea un smochin sădit în via sa şi s-a dus să caute rod în el, dar n-a găsit.
42013007	Atunci i-a spus lucrătorului viei: Iată, sunt trei ani de când vin să caut rod în acest smochin şi nu găsesc. Taie-l! De ce să mai secătuiască pământul?
42013008	Dar acela i-a răspuns: Doamne, mai lasă-l şi anul acesta ca să-l sap împrejur şi să îi pun gunoi.
42013009	Poate va face rod în viitor, iar dacă nu, îl vei tăia.”
42013010	Iisus învăţa într-una din sinagogi sâmbăta.
42013011	Şi iată că era o femeie care avea de optsprezece ani un duh de neputinţă, era gârbovă şi nu se putea îndrepta deloc.
42013012	Când văzut-o, Iisus a chemat-o şi i-a spus: „Femeie, eşti dezlegată de neputinţa ta.”
42013013	Şi-a pus mâinile peste ea şi îndată s-a îndreptat şi a început să-l laude pe Dumnezeu.
42013014	Dar mai-marele sinagogii s-a mâniat pentru că Iisus vindecase în zi de sâmbătă şi a spus mulţimii: „Sunt şase zile în care trebuie să se lucreze. Veniţi deci în acestea să vă vindecaţi şi nu în zi de sâmbătă.”
42013015	Atunci Domnul i-a răspuns: „Făţarnicilor! Oare nu-şi dezleagă fiecare dintre voi boul sau măgarul de la iesle şi nu-l duce să-l adape?
42013016	Dar aceasta, care este fiica lui Avraam şi pe care, iată, Satana o legase de optsprezece ani, nu trebuia oare să fie dezlegată de legătura ei chiar şi în zi de sâmbătă?”
42013017	Spunând acestea, toţi potrivnicii lui s-au ruşinat, iar mulţimea se bucura de toate faptele slăvite pe care le săvârşea.
42013018	Apoi a spus: „Cu ce este asemănătoare Împărăţia cerurilor şi cu ce o voi asemăna?
42013019	Este asemenea unui grăunte de muştar pe care un om l-a luat şi l-a semănat în grădina lui. Acesta a crescut şi a devenit copac, iar păsările cerului şi-au făcut cuib în ramurile lui.”
42013020	Şi a mai spus: „Cu ce voi asemăna Împărăţia lui Dumnezeu?
42013021	Este asemenea drojdiei pe care o femeie o ia şi o ascunde în trei măsuri de făină până dospeşte totul.”
42013022	Şi trecea prin oraşe şi sate şi învăţa, urmându-şi drumul spre Ierusalim.
42013023	Cineva i-a spus: „Doamne, oare sunt puţini cei care se mântuiesc?” El i-a zis:
42013024	„Străduiţi-vă să intraţi pe poarta îngustă, fiindcă vă spun: mulţi vor încerca să intre şi nu vor putea.
42013025	Odată ce se va scula stăpânul casei şi va încuia uşa, voi, stând afară, veţi începe să bateţi la uşă şi să spuneţi: Doamne, deschide-ne! Iar el vă va răspunde: Nu ştiu de unde sunteţi.
42013026	Atunci veţi începe să spuneţi: Am mâncat şi am băut înaintea ta, iar tu ai învăţat în pieţele noastre.
42013027	Iar el vă va răspunde: Nu ştiu de unde sunteţi. Plecaţi de la mine, toţi cei care săvârşiţi nedreptatea.”
42013028	Acolo va fi plâns şi scrâşnire din dinţi, când îi veţi vedea în Împărăţia lui Dumnezeu pe Avraam, pe Isaac şi pe Iacov şi pe toţi profeţii, iar pe voi alungaţi afară.
42013029	Şi vor veni de la răsărit şi de la apus, de la miazănoapte şi de la miazăzi şi vor sta la masă în Împărăţia lui Dumnezeu.
42013030	Şi iată, cei din urmă vor fi cei dintâi, iar cei dintâi vor fi cei din urmă.
42013031	În ceasul acela, au venit câţiva farisei şi i-au spus: „Ieşi, pleacă de aici pentru că Irod vrea să te omoare.”
42013032	Însă Iisus le-a zis: „Mergeţi şi spuneţi-i acelui vulpoi: Iată, Eu scot demoni şi săvârşesc vindecări astăzi şi mâine, iar a treia zi voi sfârşi.
42013033	Dar trebuie să merg astăzi şi mâine şi ziua următoare, pentru că nu se poate ca un profet să moară în afara Ierusalimului.
42013034	Ierusalime, Ierusalime, care îţi ucizi profeţii şi îi omori cu pietre pe cei trimişi la tine! De câte ori n-am vrut să-i adun pe copiii tăi, aşa cum îşi adună găina puii sub aripi, şi n-aţi vrut!
42013035	Iată, casa voastră va fi părăsită, pentru că vă spun că nu mă veţi mai vedea până când nu veţi zice: Binecuvântat este Cel care vine în numele Domnului.”
42014001	Şi odată, într-o zi de sâmbătă, când a intrat în casa unuia dintre conducătorii fariseilor ca să prânzească, ei îl pândeau.
42014002	Şi iată, un om bolnav de hidropizie se afla în faţa lui.
42014003	Atunci Iisus a spus învăţătorilor Legii şi fariseilor: „Este îngăduit sau nu să vindeci în zi de sâmbătă?”
42014004	Dar ei au tăcut, iar Iisus l-a luat, l-a vindecat şi i-a dat drumul.
42014005	Iar lor le-a spus: „Care dintre voi, dacă îi cade fiul sau boul în fântână, nu-l va scoate îndată în zi de sâmbătă?”
42014006	Şi n-au mai putut să-i răspundă nimic.
42014007	Văzând cum îşi alegeau locurile de frunte la masă, Iisus le-a zis oaspeţilor această parabolă:
42014008	Când eşti chemat de cineva la o nuntă, nu te aşeza pe locul cel mai de frunte ca nu cumva să fi fost chemat altul mai de vază decât tine
42014009	şi cel care v-a invitat şi pe tine şi pe acela să vină să-ţi spună: „Dă-i acestuia locul.” Atunci te vei duce cu ruşine să te aşezi pe locul din urmă.
42014010	Dimpotrivă, când eşti chemat, mergi şi te aşează pe ultimul loc, ca atunci când va veni cel care te-a chemat să-ţi spună: „Prietene, mergi mai în faţă!”. Astfel, vei avea cinste în faţa tuturor comesenilor.
42014011	Căci oricine se înalţă pe sine se va smeri, iar cel ce se smereşte pe sine va fi înălţat.
42014012	Celui care l-a invitat i-a spus: „Când dai un prânz sau o cină, nu-i pofti pe prietenii tăi, nici pe fraţii tăi, nici pe rudele tale, nici pe vecinii bogaţi, ca nu cumva să te poftească şi ei la rândul lor şi astfel să-ţi primeşti răsplata.
42014013	Ci, când dai un ospăţ, cheamă-i pe cei săraci, neputincioşi, şchiopi, orbi;
42014014	aşa vei fi fericit pentru că ei nu au cum să-ţi răsplătească dar ţi se va răsplăti la învierea celor drepţi.”
42014015	Când a auzit acestea, unul dintre comeseni i-a zis: „Fericit cel care va sta la masă în Împărăţia lui Dumnezeu.”
42014016	Iar Iisus i-a zis: „Un om a dat un ospăţ mare şi a chemat multă lume.
42014017	În ziua ospăţului şi-a trimis slujitorul să le spună celor chemaţi: Veniţi, deja este pregătit.
42014018	Dar, unul câte unul, au început toţi să se scuze. Primul i-a spus: Am cumpărat un ogor şi sunt nevoit să mă duc să-l văd. Te rog să mă ierţi.
42014019	Altul i-a zis: Am cumpărat cinci perechi de boi şi mă duc să-i încerc. Te rog să mă ierţi.
42014020	Şi altul a spus: M-am căsătorit şi nu pot să vin.
42014021	Slujitorul s-a întors şi a spus acestea stăpânului său. Atunci, mâniindu-se, stăpânul casei i-a zis slujitorului: Mergi îndată prin pieţele şi pe străzile cetăţii şi adu-i aici pe săraci, pe neputincioşi, pe orbi şi pe şchiopi.
42014022	Iar slujitorul i-a răspuns: Doamne, s-a făcut precum ai poruncit şi tot mai este loc.
42014023	Stăpânul i-a spus: Ieşi pe drumuri şi pe la garduri şi sileşte-i să intre, ca să mi se umple casa.
42014024	Vă spun că nici unul dintre oamenii chemaţi nu va gusta din ospăţul meu.”
42014025	Împreună cu Iisus mergeau mulţimi mari, iar El, întorcându-se, le-a spus:
42014026	„Dacă cineva vine la mine şi nu-l urăşte pe tatăl său şi pe mama sa, pe soţia lui, pe copiii, fraţii şi surorile sale, ba chiar şi viaţa sa, nu poate fi ucenicul meu.
42014027	Cine nu-şi ia crucea şi nu vine după mine nu poate fi ucenicul meu.
42014028	Într-adevăr, care dintre voi, când vrea să zidească un turn, nu stă mai întâi să socotească cheltuiala, să vadă dacă are cu ce să-l termine?
42014029	Pentru ca nu cumva, punând temelia şi neputând să-l termine, toţi cei care-l văd să-şi bată joc de el,
42014030	spunând: Acest om a început să zidească dar n-a putut sfârşi!
42014031	Sau care rege, pornind la război împotriva altui rege, nu stă mai întâi să se sfătuiască dacă este în stare să-l înfrunte cu zece mii de ostaşi pe cel care vine împotriva lui cu douăzeci de mii?
42014032	Iar de nu, pe când celălalt este încă departe, trimite solie ca să ceară pace.
42014033	La fel, oricare dintre voi, dacă nu lasă tot ce are, nu poate fi ucenicul meu.
42014034	Sarea este bună, dar dacă sarea îşi pierde gustul, cum şi-l va mai căpăta?
42014035	Nu mai e bună nici pentru pământ, nici pentru gunoi şi se aruncă afară. Cine are urechi de auzit să audă!”
42015001	Şi se apropiau de El toţi vameşii şi păcătoşii ca să-l asculte.
42015002	Iar fariseii şi cărturarii cârteau, spunând: „Omul acesta îi primeşte pe păcătoşi şi mănâncă cu ei.”
42015003	Dar El le-a spus o parabolă:
42015004	„Care om dintre voi care are o sută de oi şi pierde una dintre ele, nu le lasă pe cele nouăzeci şi nouă în pustiu şi nu umblă după cea pierdută până o găseşte?
42015005	Şi, după ce a găsit-o, o pune pe umerii săi, se bucură
42015006	şi, venind acasă, îşi cheamă prietenii şi vecinii şi le spune: Bucuraţi-vă cu mine pentru că mi-am găsit oaia pierdută!
42015007	La fel vă spun că va fi mare bucurie în cer pentru un singur păcătos care se converteşte decât pentru nouăzeci şi nouă de drepţi care nu au nevoie de pocăinţă.
42015008	Şi ce femeie, care are zece drahme, dacă pierde o drahmă, nu aprinde o lampă, nu mătură casa şi nu caută cu grijă până o găseşte?
42015009	Şi, după ce a găsit-o, îşi cheamă prietenele şi vecinele şi le spune: Bucuraţi-vă cu mine fiindcă mi-am găsit drahma pierdută!
42015010	Vă spun, la fel de mare este bucuria înaintea îngerilor lui Dumnezeu pentru un singur păcătos care se pocăieşte.”
42015011	Apoi le-a spus: „Un om avea doi fii.
42015012	Cel mai mic dintre ei i-a zis tatălui: Tată, dă-mi partea de avere ce mi se cuvine. Tatăl le-a împărţit averea.
42015013	Şi, nu după multă vreme, adunându-şi toate lucrurile, fiul cel mic a plecat într-o ţară îndepărtată şi acolo şi-a risipit averea trăind în desfrânare.
42015014	După ce a cheltuit tot, a venit o foamete mare în ţara aceea, iar el a început să ducă lipsă.
42015015	Atunci s-a dus şi s-a aciuat pe lângă unul dintre locuitorii acelei ţări. Iar acela l-a trimis la moşia lui să-i păzească porcii.
42015016	Şi ar fi dorit să se sature cu roşcovele pe care le mâncau porcii, dar nu i le dădea nimeni.
42015017	Atunci, gândindu-se în sinea lui, şi-a spus: Câţi argaţi din casa tatălui meu au pâine din belşug, iar eu mor aici de foame!
42015018	Mă voi ridica şi mă voi duce la tatăl meu şi-i voi spune, Tată, am păcătuit împotriva cerului şi înaintea ta.
42015019	Nu mai sunt vrednic să mă numesc fiul tău, ia-mă ca pe unul dintre argaţii tăi.
42015020	Apoi, ridicându-se, a plecat la tatăl său. Pe când era încă departe, tatăl său l-a văzut şi i s-a făcut milă. Alergându-i în întâmpinare, l-a îmbrăţişat şi l-a sărutat.
42015021	Atunci, fiul i-a zis: Tată, am păcătuit împotriva cerului şi înaintea ta. Nu mai sunt vrednic să mă numesc fiul tău.
42015022	Dar tatăl le-a spus slujitorilor săi: Aduceţi repede haina lui de dinainte şi îmbrăcaţi-l! Puneţi-i inelul pe deget şi încălţăminte în picioare!
42015023	Aduceţi viţelul cel îngrăşat şi tăiaţi-l! Să mâncăm şi să ne bucurăm,
42015024	fiindcă acest fiu al meu era mort şi a înviat, era pierdut şi a fost găsit. Şi au început să se veselească.
42015025	Dar fiul său mai mare era la câmp. Pe când se apropia de casă, a auzit cântece şi jocuri
42015026	şi l-a chemat pe unul dintre slujitori şi l-a întrebat ce înseamnă aceasta.
42015027	Iar acela i-a răspuns: Fratele tău s-a întors, iar tatăl tău, pentru că l-a regăsit sănătos, a tăiat viţelul cel îngrăşat.
42015028	El s-a mâniat şi nu voia să intre. Atunci tatăl a ieşit şi îl ruga stăruitor.
42015029	Dar el i-a răspuns tatălui său: Iată, de atâţia ani te slujesc şi niciodată nu ţi-am călcat porunca, iar tu nu mi-ai dat nici măcar un miel să petrec cu prietenii mei.
42015030	Însă când a venit acest fiu al tău, care ţi-a mâncat averea cu desfrânatele, ai tăiat pentru el viţelul cel îngrăşat.
42015031	Tatăl i-a spus: Fiule, tu eşti mereu cu mine şi toate ale mele sunt şi ale tale.
42015032	Dar se cădea să petrecem şi să ne bucurăm pentru acest frate al tău care era mort şi a înviat, era pierdut şi s-a aflat.”
42016001	Şi le-a mai spus ucenicilor: „Un om bogat avea un slujbaş, care a fost pârât că îi risipea averea.
42016002	L-a chemat şi i-a spus: Ce aud despre tine? Dă socoteală de administrarea ta pentru că nu mai poţi fi slujbaş.
42016003	Atunci slujbaşul şi-a spus: Ce voi face, pentru că stăpânul îmi ia slujba? Să sap, nu pot. Să cerşesc, mi-e ruşine.
42016004	Ştiu ce voi face pentru ca, atunci când voi fi dat afară din slujbă, oamenii să mă primească în casele lor.
42016005	Şi i-a chemat, unul câte unul, pe datornicii stăpânului său. I-a spus primului: Cât îi datorezi stăpânului meu?
42016006	Acesta i-a zis: O sută de măsuri de untdelemn. El i-a răspuns: Ia-ţi înscrisul, aşează-te repede şi scrie cincizeci.
42016007	Altuia i-a spus: Tu cât datorezi? Acela i-a răspuns: O sută de măsuri de grâu. El i-a zis: Ia-ţi înscrisul şi trece optzeci.
42016008	Stăpânul l-a lăudat pe slujbaşul nedrept pentru că a lucrat cu înţelepciune; fiindcă fiii veacului acestuia sunt mai înţelepţi în generaţia lor decât fiii luminii.
42016009	Iar eu vă spun: Faceţi-vă prieteni din câştigul nedrept pentru ca, atunci când veţi duce lipsă, ei să vă primească în corturile veşnice.
42016010	Cel care este credincios în puţin este credincios şi în mult, iar cel care în puţin este nedrept şi în mult este nedrept.
42016011	Deci, dacă în câştigul nedrept nu aţi fost credincioşi, cine vă va încredinţa adevărata bogăţie?
42016012	Şi, dacă nu aţi fost credincioşi cu avuţia altuia, cine vă va da ce este al vostru?
42016013	Nici un servitor nu poate sluji la doi stăpâni. Fiindcă sau îl va urî pe unul şi îl va iubi pe celălalt, sau va ţine la unul şi pe celălalt îl va dispreţui. Nu-i puteţi sluji şi lui Dumnezeu şi câştigului.”
42016014	Au auzit acestea şi fariseii, care erau iubitori de arginţi, şi îl luau în râs.
42016015	Dar El le-a zis: „Voi vă arătaţi drepţi în faţa oamenilor, dar Dumnezeu vă cunoaşte inimile fiindcă ce este de preţ pentru oameni este urâciune în faţa lui Dumnezeu.
42016016	Legea şi Profeţii au fost până la Ioan. De atunci se vesteşte Împărăţia lui Dumnezeu şi fiecare se luptă să intre în ea.
42016017	Dar e mai uşor să treacă cerul şi pământul decât să cadă şi o singură virgulă din lege.
42016018	Oricine îşi lasă soţia şi se însoară cu alta săvârşeşte adulter, iar cel care se însoară cu cea lăsată de bărbat săvârşeşte adulter.”
42016019	„Era un om bogat, care se îmbrăca în purpură şi ţesături fine şi petrecea în toate zilele cu strălucire.
42016020	Iar un sărac, plin de bube, pe nume Lazăr, zăcea la poarta lui
42016021	şi ar fi dorit să se sature cu ce cădea de la masa celui bogat; ba şi câinii veneau şi-i lingeau bubele.
42016022	A murit săracul şi a fost dus de îngeri în sânul lui Avraam. A murit şi bogatul şi a fost îngropat.
42016023	Pe când era în sălaşul morţilor, în chinuri, şi-a ridicat ochii şi l-a văzut de departe pe Avraam şi pe Lazăr în sânul lui.
42016024	L-a strigat şi i-a zis: Părinte Avraam, fie-ţi milă de mine şi trimite-l pe Lazăr să-şi înmoaie vârful degetului în apă şi să-mi răcorească limba, căci mă chinuiesc în văpaie.
42016025	Dar Avraam i-a spus: Fiule, adu-ţi aminte că tu ai primit cele bune în timpul vieţii, iar Lazăr, cele rele. Acum însă el este mângâiat aici, iar tu te chinuieşti.
42016026	Şi, pe lângă toate acestea, între noi şi voi, s-a aşezat o mare prăpastie, pentru ca cei care vor să treacă de aici la voi să nu poată, nici de acolo la noi.
42016027	Bogatul a spus atunci: Te rog, părinte, măcar trimite-l în casa tatălui meu,
42016028	fiindcă am cinci fraţi. Să le dea mărturie despre acestea, ca nu cumva să ajungă şi ei în acest loc de chin.
42016029	Dar Avraam i-a spus: Îi au pe Moise şi pe Profeţi. Să asculte de ei!
42016030	El a spus: Nu, părinte Avraam, ci, dacă ar merge la ei cineva dintre cei morţi, s-ar pocăi.
42016031	Dar Avraam i-a răspuns: Dacă de Moise şi de profeţi nu ascultă, nu vor crede nici dacă ar învia cineva din morţi.”
42017001	Iisus le-a spus ucenicilor săi: „E cu neputinţă să nu vină prilejuri de păcat, dar vai de cel prin care vin!
42017002	I-ar fi mai bine aceluia dacă i s-ar lega de gât o piatră de moară şi ar fi aruncat în mare, decât să-l ducă la păcat pe unul dintre aceştia mici.
42017003	Fiţi atenţi la voi înşivă! Dacă fratele tău îţi va greşi, mustră-l, iar dacă se pocăieşte, iartă-l!
42017004	Dacă fratele tău îţi va greşi de şapte ori pe zi şi dacă de şapte ori pe zi se va întoarce la tine spunând: Îmi pare rău!, iartă-l!”
42017005	Apostolii i-au spus Domnului: „Sporeşte-ne credinţa!”
42017006	Domnul le-a zis: „Dacă aţi avea credinţă cât un grăunte de muştar, aţi spune acestui dud: Dezrădăcinează-te şi sădeşte-te în mare! – şi v-ar asculta.
42017007	Care dintre voi, dacă are un slujitor, la arat sau la păscut turme, îi spune acestuia când se întoarce de la câmp: Vino îndată şi aşează-te la masă?
42017008	Oare nu-i va spune: Pregăteşte-mi ceva pentru cină, pune-ţi brâul şi slujeşte-mi până ce voi mânca şi voi bea, iar după aceea vei mânca şi vei bea şi tu?
42017009	Oare îi va mulţumi slujitorului pentru că a făcut cele poruncite?
42017010	La fel şi voi, când faceţi ce vi se porunceşte, să spuneţi: Suntem slujitori netrebnici, am făcut ceea ce eram datori să facem.”
42017011	Şi, pe când Iisus mergea spre Ierusalim, a trecut prin Samaria şi Galileea.
42017012	Intrând într-un sat, i-au ieşit în cale zece leproşi, care s-au oprit departe
42017013	şi au strigat cu glas tare: „Iisuse, Învăţătorule, fie-ţi milă de noi!”
42017014	Văzându-i, Iisus le-a spus: „Mergeţi şi arătaţi-vă preoţilor!” Şi, în timp ce mergeau, s-au curăţit.
42017015	Unul dintre ei, văzând că s-a vindecat, s-a întors şi l-a slăvit pe Dumnezeu cu glas tare
42017016	şi a căzut la picioarele lui, mulţumindu-i. Iar acesta era samaritean.
42017017	Iisus i-a răspuns: „Oare nu toţi zece s-au curăţat? Ceilalţi nouă unde sunt?
42017018	Nu s-a găsit să se întoarcă să dea slavă lui Dumnezeu decât străinul acesta?”
42017019	Şi i-a spus: „Ridică-te şi mergi! Credinţa ta te-a mântuit.”
42017020	Fiind întrebat de farisei când va veni Împărăţia lui Dumnezeu, le-a răspuns: „Împărăţia lui Dumnezeu nu vine în aşa fel încât să o poţi vedea
42017021	şi nici nu se va spune: Iat-o aici sau acolo! Pentru că, iată, Împărăţia lui Dumnezeu este între voi.”
42017022	Apoi le-a zis ucenicilor: „Vor veni zile când veţi dori să vedeţi măcar una dintre zilele Fiului Omului, dar nu veţi vedea.
42017023	Şi vă vor spune: Iată-l acolo! sau: Iată-l aici! Să plecaţi de acolo şi să nu-i urmaţi!
42017024	La fel cum fulgerul, când străfulgeră, luminează cerul de la un capăt la celălalt, tot aşa va fi şi Fiul Omului în ziua sa.
42017025	Dar mai întâi trebuie să sufere multe şi să fie lepădat de această generaţie.
42017026	Aşa cum a fost în zilele lui Noe, la fel va fi şi în zilele Fiului Omului:
42017027	mâncau, beau, se însurau şi se măritau până în ziua în care Noe s-a urcat în arcă şi a venit potopul şi i-a nimicit pe toţi.
42017028	Şi la fel şi în zilele lui Lot: mâncau, beau, cumpărau, vindeau, semănau, construiau,
42017029	iar în ziua în care a ieşit Lot din Sodoma, a plouat din cer cu foc şi pucioasă şi i-a nimicit pe toţi.
42017030	La fel va fi în ziua în care se va arăta Fiul Omului.
42017031	În ziua aceea, cel care va fi pe acoperiş, iar lucrurile sale în casă, să nu coboare să le ia şi cel care va fi la câmp să nu se întoarcă.
42017032	Amintiţi-vă de soţia lui Lot!
42017033	Oricine va încerca să-şi salveze viaţa o va pierde, iar cine o va pierde şi-o va păstra.
42017034	Vă spun: în noaptea aceea vor fi doi într-un pat, unul va fi luat, celălalt va fi lăsat;
42017035	vor fi două femei care vor măcina în acelaşi loc: una va fi luată, cealaltă va fi lăsată.”
42017037	La aceasta, ucenicii i-au zis: „Unde Doamne?” Iar El le-a spus: „Unde este trupul, acolo se vor aduna şi vulturii.”
42018001	Apoi le-a spus o parabolă despre cum trebuie să se roage întotdeauna şi să nu-şi piardă curajul.
42018002	Zicea: „Era într-o cetate un judecător care nu se temea de Dumnezeu şi nici de oameni nu se ruşina.
42018003	Şi era în cetatea aceea o văduvă care venea la el şi-i spunea: Fă-mi dreptate în faţa potrivnicului meu!
42018004	Dar el, un timp, nu a vrut. Apoi şi-a zis: Deşi nu mă tem de Dumnezeu şi de oameni nu mi-e ruşine,
42018005	pentru că această văduvă mă sâcâie, îi voi face dreptate ca să nu mai vină la nesfârşit şi să mă bată la cap.”
42018006	Iar Domnul a zis: „Aţi auzit ce spune judecătorul nedrept?
42018007	Oare Dumnezeu nu le va face dreptate aleşilor săi care strigă zi şi noapte către El, deşi îi lasă să aştepte?
42018008	Vă spun că le va face repede dreptate. Dar, când va veni Fiul Omului, va găsi El oare credinţă pe pământ?”
42018009	A mai spus această parabolă pentru unii care se credeau drepţi şi îi dispreţuiau pe ceilalţi.
42018010	„Doi oameni au urcat la Templu să se roage. Unul era fariseu, iar celălalt, vameş.
42018011	Fariseul, stând în picioare, se ruga astfel în sinea lui: Dumnezeule, îţi mulţumesc că nu sunt ca ceilalţi oameni: hrăpăreţi, nedrepţi, adulteri sau chiar ca vameşul acesta.
42018012	Eu postesc de două ori pe săptămână, dau zeciuială din tot ce câştig.
42018013	Iar vameşul, stând departe, nu îndrăznea nici măcar să-şi ridice ochii spre cer, ci îşi bătea pieptul zicând: Dumnezeule, îndură-te de mine, păcătosul!
42018014	Vă spun că acesta a coborât la casa lui îndreptăţit, nu celălalt. Fiindcă oricine se înalţă pe sine va fi smerit şi orice se smereşte pe sine va fi înălţat.”
42018015	Îi aduceau şi copii să-i atingă, dar, când vedeau, ucenicii îi mustrau.
42018016	Însă Iisus i-a chemat pe copii, spunând: „Lăsaţi copiii să vină la mine şi nu-i opriţi, pentru că a unora ca aceştia este Împărăţia lui Dumnezeu.
42018017	Adevărat vă spun: cine nu primeşte Împărăţia lui Dumnezeu asemenea unui copil, nu va intra în ea.”
42018018	Un om de vază l-a întrebat: „Bunule Învăţător, ce să fac ca să moştenesc viaţa veşnică?”
42018019	Iisus i-a răspuns: „De ce îmi spui bun? Nimeni nu este bun în afară de Dumnezeu Unul.
42018020	Ştii poruncile: Să nu săvârşeşti adulter! Să nu ucizi! Să nu furi! Să nu dai mărturie strâmbă! Cinsteşte pe tatăl tău şi pe mama ta!”
42018021	Acela a zis: „Pe toate acestea le-am păzit din tinereţe!”
42018022	Auzind, Iisus i-a spus: „Îţi mai lipseşte un lucru: vinde tot ce ai, împarte săracilor şi vei avea comoară în ceruri, apoi vino şi urmează-mă!”
42018023	Dar el, când a auzit aşa, s-a întristat fiindcă era foarte bogat.
42018024	Văzând că s-a întristat, Iisus a zis: „Cât de greu vor intra cei bogaţi în Împărăţia lui Dumnezeu!
42018025	Mai uşor e să treacă o cămilă prin urechea acului decât să intre un bogat în Împărăţia lui Dumnezeu.”
42018026	Cei care-l ascultau au spus: „Dar cine se poate mântui?”
42018027	Şi Iisus a răspuns: „Cele ce sunt cu neputinţă la oameni sunt cu putinţă la Dumnezeu.”
42018028	Atunci Petru a zis: „Iată, noi am lăsat totul şi te-am urmat.”
42018029	Iar El le-a spus: „Adevărat vă spun că nu este nimeni care să-şi fi părăsit casă sau soţie sau fraţi sau părinţi sau copii pentru Împărăţia lui Dumnezeu
42018030	şi care să nu fi primit mult mai mult în vremea aceasta, iar în veacul care vine, viaţa veşnică.”
42018031	Apoi, i-a luat pe cei doisprezece apostoli şi le-a spus: „Iată, urcăm la Ierusalim şi se vor împlini cele scrise de profeţi despre Fiul Omului.
42018032	Căci va fi dat pe mâna neamurilor şi va fi batjocorit şi ocărât şi scuipat
42018033	şi, după ce-l vor biciui, îl vor ucide, iar a treia zi va învia.”
42018034	Dar ei n-au înţeles nimic din ce-a zis. Lucrul acesta le era ascuns, iar ei nu pricepeau cele spuse.
42018035	Pe când Iisus se apropia de Ierihon, un orb stătea la marginea drumului cerşind.
42018036	Şi când a auzit cum se apropia mulţimea, a întrebat ce se întâmplă.
42018037	I-au răspuns că trece Iisus din Nazaret.
42018038	Iar el a strigat: „Iisuse, Fiul lui David, fie-ţi milă de mine!”
42018039	Cei care mergeau cu el l-au certat ca să tacă, dar el striga şi mai tare: „Fiul lui David, ai milă de mine!”
42018040	Iisus s-a oprit şi a poruncit să-l aducă la El. În timp ce se apropia, l-a întrebat:
42018041	„Ce vrei să-ţi fac?” I-a răspuns: „Doamne, să văd din nou!”
42018042	Iisus i-a zis: „Vezi! Credinţa ta te-a mântuit!”
42018043	Şi îndată a văzut şi l-a urmat, slăvindu-l pe Dumnezeu, iar poporul care a văzut, îl lăuda pe Dumnezeu.
42019001	Şi după ce a intrat în Ierihon, mergea prin cetate.
42019002	Şi, iată, un om pe nume Zaheu, care era mai-marele vameşilor, foarte bogat,
42019003	încerca să vadă cine este Iisus, dar nu putea din cauza mulţimii, fiindcă era mic de statură.
42019004	A alergat înainte şi s-a urcat într-un sicomor ca să-l vadă, pentru că avea să treacă pe acolo.
42019005	Când a ajuns în locul acela, Iisus şi-a ridicat privirea şi i-a spus: „Zahee, coboară repede! Astăzi trebuie să rămân în casa ta.”
42019006	El a coborât îndată şi l-a întâmpinat cu bucurie.
42019007	Toţi cei care văzuseră au început să murmure: „A intrat să stea la un om păcătos!”
42019008	Dar Zaheu, stând în picioare, a spus către Domnul: „Iată, jumătate din averea mea, Doamne, o dau săracilor, iar dacă am nedreptăţit pe cineva, îi dau înapoi împătrit.”
42019009	Iisus i-a zis: „Astăzi casa aceasta a primit mântuirea pentru că şi el este fiul lui Avraam.
42019010	Căci Fiul Omului a venit să caute şi să mântuiască ce era pierdut.”
42019011	După ce au auzit acestea, Iisus le-a mai spus o parabolă, fiindcă era aproape de Ierusalim, iar ei credeau că Împărăţia lui Dumnezeu avea să se arate curând.
42019012	Le-a spus, aşadar: „Un om de neam bun a plecat într-o ţară îndepărtată ca să o ia în stăpânire şi apoi să se întoarcă.
42019013	A chemat zece slujitori de-ai săi, le-a dat zece mine şi le-a zis: Faceţi negoţ cu ele până mă voi întoarce!
42019014	Dar locuitorii cetăţii lui îl urau şi au trimis solie după el, spunându-i: Nu vrem ca el să domnească peste noi.
42019015	Şi când s-a întors, după ce luase ţinutul acela în stăpânire, a cerut să fie chemaţi slujitorii cărora le dăduse banii, ca să afle ce au câştigat din negustorie.
42019016	A ajuns primul şi a spus: Stăpâne, mina ta a câştigat zece mine.
42019017	El i-a zis: Bine, slujitor bun, pentru că în puţine lucruri ai fost credincios, vei avea zece cetăţi în stăpânire.
42019018	A venit şi al doilea şi a spus: Mina ta, stăpâne, a făcut cinci mine.
42019019	I-a spus şi acestuia: Şi tu să fii peste cinci cetăţi.
42019020	Celălalt a mers şi a spus: Stăpâne, iată mina ta pe care am pus-o deoparte într-o năframă,
42019021	fiindcă m-am temut de tine pentru că eşti un om aspru: iei ce n-ai pus şi seceri ce n-ai semănat.
42019022	Dar stăpânul i-a zis: După spusele tale te judec, slujitor rău! Ştiai că sunt om aspru, care iau ce n-am pus şi secer ce n-am semănat.
42019023	Atunci de ce n-ai dat banii mei la zaraf? Iar eu, la venire, i-aş fi luat cu dobândă.
42019024	Şi le-a spus celor de faţă: Luaţi mina de la el şi daţi-o celui care are zece mine.
42019025	Dar ei i-au zis: Stăpâne, dar el are deja zece mine!
42019026	Iar el le-a zis: Vă spun că celui care are i se va mai da, iar celui care n-are şi ce are i se va lua.
42019027	Cât despre aceşti duşmani ai mei, care n-au vrut să domnesc peste ei, aduceţi-i aici şi ucideţi-i în faţa mea!”
42019028	După ce a spus acestea, Iisus a pornit mai departe, urcând spre Ierusalim.
42019029	Pe când se apropia de Betfaghe şi Betania, lângă muntele zis al Măslinilor, a trimis doi ucenici
42019030	spunând: „Mergeţi în satul dinaintea voastră unde, intrând, veţi găsi legat un măgăruş, pe care nici un om nu a încălecat vreodată. Dezlegaţi-l şi aduceţi-l!
42019031	Şi, dacă vă va întreba cineva de ce îl dezlegaţi, să-i spuneţi: Domnul are nevoie de el.”
42019032	Au plecat cei trimişi şi au găsit aşa cum le spusese.
42019033	Pe când dezlegau măgăruşul, stăpânii lui i-au întrebat: „De ce dezlegaţi măgăruşul?”
42019034	Au răspuns: „Domnul are nevoie de el.”
42019035	Şi l-au dus la Iisus. Şi-au pus veşmintele pe măgăruş şi l-au suit pe Iisus deasupra.
42019036	Pe unde mergea, oamenii îşi aşterneau veşmintele pe drum.
42019037	Când erau aproape de coborârea Muntelui Măslinilor, toată mulţimea ucenicilor, cuprinsă de bucurie, a început să-l laude cu glas puternic pe Dumnezeu pentru toate minunile pe care le văzuseră,
42019038	spunând: Binecuvântat este regele care vine în numele Domnului! Pace în cer, slavă întru cei de sus!
42019039	Atunci, unii dintre fariseii din mulţime i-au spus: „Învăţătorule, mustră-ţi ucenicii!”
42019040	Dar El le-a răspuns: „Vă spun că, dacă aceştia vor tăcea, vor striga pietrele.”
42019041	Când s-a apropiat, văzând cetatea, a plâns pentru ea,
42019042	spunând: „Dacă ai fi cunoscut în ziua aceasta calea spre pace! Acum însă este ascunsă privirii tale.
42019043	Pentru că vor veni peste tine zile când duşmanii tăi vor ridica întărituri împotriva ta şi te vor împresura şi te vor asedia de pretutindeni.
42019044	Te vor face una cu pământul pe tine şi pe copiii tăi în tine şi nu vor lăsa piatră peste piatră în tine, pentru că nu ai cunoscut vremea cercetării tale.”
42019045	Apoi a intrat în Templu şi a început să-i alunge pe vânzători,
42019046	zicându-le: „Stă scris: Şi va fi casa mea casă de rugăciune. Dar voi aţi făcut-o peşteră de tâlhari.”
42019047	Şi îi învăţa în fiecare zi în Templu. Marii preoţi, cărturarii şi mai-marii poporului căutau să-l dea pieirii,
42019048	dar nu găseau ce să-i facă pentru că tot poporul se ţinea după El şi îl asculta.
42020001	Într-una din zile, pe când Iisus învăţa poporul în Templu, predicând vestea cea bună, au venit marii preoţi şi cărturarii împreună cu bătrânii
42020002	şi au spus: „Spune-ne cu ce autoritate faci acestea? Sau cine este cel care ţi-a dat această autoritate?”
42020003	El le-a răspuns: „Vă voi întreba şi Eu un lucru. Spuneţi-mi:
42020004	Botezul lui Ioan era din cer sau de la oameni?”
42020005	Se sfătuiau, zicând: „Dacă spunem: Din cer, va spune: Atunci de ce nu l-aţi crezut?
42020006	Iar dacă spunem: De la oameni, tot poporul ne va ucide cu pietre fiindcă ei sunt convinşi că Ioan este profet.”
42020007	Şi au răspuns că nu ştiu de unde.
42020008	Iar Iisus le-a zis: „Nici Eu nu vă spun cu ce autoritate fac aceste lucruri.”
42020009	Atunci a început să spună mulţimii o parabolă: „Un om a sădit o vie, a dat-o în arendă unor lucrători şi a plecat în călătorie pentru mult timp.
42020010	La vremea cuvenită, a trimis un slujitor la lucrători ca să-i dea din rodul viei. Dar lucrătorii, după ce l-au bătut, l-au trimis cu mâinile goale.
42020011	A mai trimis alt slujitor, dar ei, după ce l-au bătut şi batjocorit şi pe acela, l-au trimis cu mâinile goale.
42020012	Şi a mai trimis şi un al treilea, dar şi pe acesta l-au rănit şi l-au alungat.
42020013	Atunci stăpânul viei a spus: Ce să fac? Îl voi trimite pe fiul meu iubit; poate pe el îl vor respecta.
42020014	Dar văzându-l, lucrătorii s-au sfătuit între ei: Iată moştenitorul! Să-l ucidem ca moştenirea să fie a noastră!
42020015	L-au scos din vie şi l-au ucis. Ce le va face deci stăpânul viei?
42020016	Va veni şi îi va ucide pe lucrătorii aceia, iar via o va da altora.” Ei, auzind, au spus: „Să nu se întâmple niciodată aşa ceva!”
42020017	Dar el, privindu-i ţintă, le-a zis: „Dar, atunci, ce înseamnă ce este scris: Piatra pe care au aruncat-o zidarii, aceasta ajuns în capul unghiului?
42020018	Oricine va cădea peste piatra aceasta va fi zdrobit şi cel peste care va cădea va fi strivit.”
42020019	Cărturarii şi marii preoţii au încercat să pună mâna pe El chiar în ceasul acela, fiindcă înţeleseseră că pentru ei spusese parabola. Se temeau însă de popor.
42020020	Şi, pândindu-l, au trimis iscoade care se prefăceau că sunt drepţi, ca să-l prindă cu vreun cuvânt şi să-l dea pe mâna stăpânirii şi a autorităţii guvernatorului.
42020021	L-au întrebat: „Învăţătorule, ştim că vorbeşti şi înveţi cu dreptate şi că nu eşti părtinitor, ci înveţi cu adevărat calea lui Dumnezeu.
42020022	Ne este îngăduit să dăm tribut Cezarului, sau nu?”
42020023	Dându-şi seama de viclenia lor, El le-a zis:
42020024	„Arătaţi-mi un dinar. Ale cui sunt chipul şi inscripţia?” Ei au răspuns: „Ale Cezarului.”
42020025	Iisus le-a zis: „Atunci daţi Cezarului ce e al lui Cezarului şi lui Dumnezeu ce e al lui Dumnezeu.”
42020026	Şi nu au putut să-l prindă cu vreun cuvânt în faţa poporului şi, uimiţi de răspunsul său, au tăcut.
42020027	Au venit apoi unii saduchei, care spun că nu există înviere, şi l-au întrebat:
42020028	„Învăţătorule, Moise a scris pentru noi: dacă cineva este căsătorit şi moare fără copii, atunci fratele lui să-i ia soţia şi să ridice urmaşi fratelui său.
42020029	Erau deci şapte fraţi. Primul, după ce şi-a luat soţie, a murit fără copii.
42020030	Şi al doilea
42020031	şi al treilea au luat-o şi la fel toţi şapte n-au lăsat copii şi au murit.
42020032	În cele din urmă a murit şi femeia.
42020033	Aşadar, a cui soţie va fi la înviere femeia? Căci toţi şapte au avut-o de soţie.”
42020034	Iisus le-a spus: „Fiii acestui veac se însoară şi se mărită,
42020035	dar cei aflaţi vrednici să ajungă în veacul acela şi la învierea din morţi nu se vor mai însura, nici nu se vor mărita,
42020036	pentru că nu mai pot muri, fiindcă sunt ca îngerii şi sunt fii ai lui Dumnezeu, fiind fii ai învierii.
42020037	Iar că morţii învie, a arătat-o şi Moise la rug, când îl numeşte pe Domnul Dumnezeul lui Avraam şi Dumnezeul lui Isaac şi Dumnezeul lui Iacov.
42020038	Dar Dumnezeu nu este al celor morţi, ci al celor vii, fiindcă toţi trăiesc pentru El.”
42020039	Unii dintre cărturari i-au răspuns: „Învăţătorule, bine ai vorbit!”
42020040	Şi nu mai îndrăzneau să-i întrebe nimic.
42020041	El le-a spus: „Cum de spun ei că Hristos este fiul lui David?
42020042	Pentru că însuşi David spune în cartea Psalmilor: Domnul a spus Domnului meu: Şezi la dreapta mea
42020043	până ce-i voi pune pe duşmanii tăi aşternut sub picioarele tale.
42020044	Aşadar David îl numeşte Domn. Atunci cum este fiul lui?”
42020045	În timp ce poporul îl asculta, le-a spus ucenicilor:
42020046	„Feriţi-vă de cărturarii cărora le place să umble în haine lungi, să fie salutaţi în pieţe şi să ocupe primele locuri în sinagogi şi locurile de onoare la ospeţe.
42020047	Ei mănâncă avutul văduvelor şi se prefac că se roagă îndelung. Aceştia vor primi o pedeapsă mai mare.”
42021001	Ridicându-şi privirea, i-a văzut pe unii, oameni bogaţi, că puneau în visterie darurile lor.
42021002	A văzut şi o văduvă săracă punând acolo doi bănuţi
42021003	şi a spus: „Adevăr vă spun că văduva aceasta săracă a pus mai mult decât toţi,
42021004	fiindcă ei au pus la cutia darurilor din prisosul lor. Ea însă a pus, din sărăcia ei, tot avutul care-i mai rămăsese să trăiască.”
42021005	Pentru că unii vorbeau despre Templu că este împodobit cu pietre frumoase şi cu ofrande, a zis:
42021006	„Cât despre lucrurile acestea pe care le priviţi, vor veni zile când nu va mai rămâne piatră peste piatră care să nu fie dărâmată.”
42021007	Ei l-au întrebat: „Învăţătorule, când vor fi toate acestea şi care va fi semnul că sunt gata să se întâmple?”
42021008	El le-a răspuns: „Vedeţi să nu fiţi înşelaţi! Pentru că mulţi vor veni în numele meu şi vor spune, Eu sunt! şi: Timpul este aproape! Să nu-i urmaţi!
42021009	Când veţi auzi despre războaie şi revolte, să nu vă îngroziţi. Pentru că trebuie să se întâmple acestea mai întâi, dar sfârşitul nu va fi îndată.”
42021010	Atunci le-a zis: „Un neam se va ridica împotriva altui neam şi o împărăţie împotriva altei împărăţii,
42021011	vor fi cutremure mari iar în unele locuri foamete şi ciumă şi spaime, iar din cer vor veni semne mari.
42021012	Dar înainte de toate acestea vor pune mâna pe voi şi vă vor prigoni, vă vor preda în sinagogi şi în temniţe şi vă vor duce în faţa regilor şi a guvernatorilor din pricina numelui meu.
42021013	Pentru voi acestea vor fi prilejuri de mărturie.
42021014	Întipăriţi-vă în inimi să nu vă faceţi griji dinainte cum vă veţi apăra,
42021015	fiindcă Eu vă voi da cuvinte şi înţelepciune cărora nimeni dintre potrivnicii voştri nu vor putea să le stea împotrivă sau să le răspundă.
42021016	Veţi fi trădaţi de părinţi şi de fraţi, de rude şi de prieteni, iar pe unii dintre voi îi vor ucide
42021017	şi veţi fi urâţi de toţi pentru numele meu.
42021018	Dar nici un fir de păr de pe capul vostru nu va pieri.
42021019	Prin răbdare voastră vă veţi câştiga sufletele.
42021020	Când veţi vedea Ierusalimul înconjurat de oştiri, atunci să ştiţi că pustiirea lui este aproape.
42021021	Atunci cei din Iudeea să fugă în munţi şi cei din mijlocul Ierusalimului să se îndepărteze, iar cei din ţară să nu intre în el!
42021022	Căci acestea sunt zilele răzbunării, ca să se împlinească tot ce a fost scris.
42021023	Vai de femeile însărcinate şi de cele care alăptează în acele zile! Pentru că va fi nenorocire mare pe pământ şi urgie pentru poporul acesta
42021024	şi vor cădea sub tăişul săbiei şi vor fi duşi în robie la toate neamurile, iar Ierusalimul va fi călcat în picioare de neamuri până ce se vor împlini vremurile neamurilor.
42021025	Şi vor fi semne în soare, în lună şi în stele, iar pe pământ va fi groază între neamuri şi nedumerire din pricina vuietului mării şi al valurilor.
42021026	Oamenii vor încremeni de spaimă şi de aşteptarea celor ce vor veni peste lume, fiindcă puterile cerurilor se vor zgudui.
42021027	Şi atunci îl vor vedea pe Fiul Omului venind în nor cu putere şi slavă multă.
42021028	Când vor începe să se întâmple acestea, sculaţi-vă şi ridicaţi-vă capetele fiindcă se apropie răscumpărarea voastră.”
42021029	Şi le-a spus o parabolă: „Priviţi smochinul şi toţi copacii:
42021030	când înmuguresc, vă daţi singuri seama că se apropie vara.
42021031	La fel şi voi, când veţi vedea că se împlinesc acestea, să ştiţi că Împărăţia lui Dumnezeu este aproape.
42021032	Adevăr vă spun că nu va trece generaţia acesta până nu se vor împlini toate.
42021033	Cerul şi pământul vor trece, dar cuvintele mele nu vor trece.
42021034	Aveţi grijă de voi înşivă să nu vi se îngreuneze inimile în necumpătare, beţii şi în grijile vieţii, iar ziua aceea să se abată asupra voastră fără veste,
42021035	asemenea unui laţ, fiindcă se va năpusti peste toţi locuitorii de pe faţa întregului pământ.
42021036	Vegheaţi, aşadar, în orice clipă, rugându-vă să aveţi putere să scăpaţi de tot ce se va întâmpla şi să staţi drept înaintea Fiului Omului.”
42021037	Ziua stătea în Templu şi îi învăţa, iar noaptea mergea pe Muntele numit al Măslinilor.
42021038	Şi tot poporul venea dis de dimineaţă la Templu ca să-l asculte.
42022001	Se apropia sărbătoarea Azimelor, care se numeşte Paşte.
42022002	Iar marii preoţi şi cărturarii se gândeau cum să-l dea pieirii, temându-se de popor.
42022003	Dar Satana a intrat în Iuda, cel numit Iscarioteanul, care era dintre cei doisprezece,
42022004	iar el a mers şi a vorbit cu marii preoţi şi căpeteniile oştirii, cum să-l dea pe mâna lor.
42022005	Ei s-au bucurat şi au hotărât să-i dea bani.
42022006	El s-a învoit şi căuta momentul potrivit să-l dea pe mâna lor departe de mulţime.
42022007	A venit şi ziua Azimelor, când trebuia să se jertfească Paştele.
42022008	Şi i-a trimis pe Petru şi pe Ioan, spunând: „Mergeţi şi pregătiţi-ne Paştele ca să mâncăm.”
42022009	Iar ei au zis: „Unde vrei să-l pregătim?”
42022010	El le-a răspuns: „Iată, când veţi intra în cetate, vă veţi întâlni cu un om ducând un urcior cu apă; mergeţi după el în casa în care va intra
42022011	şi spuneţi stăpânului casei: Învăţătorul zice: unde este încăperea în care voi mânca Paştele cu ucenicii mei?
42022012	Acela vă va arăta o sală mare, la etaj, aranjată. Acolo să pregătiţi.”
42022013	Plecând, au găsit aşa cum le spusese şi au pregătit Paştele.
42022014	Iar când a venit ceasul, S-a aşezat la masă împreună cu ucenicii.
42022015	Şi le-a spus: „Atât de mult mi-am dorit să mănânc Paştele acesta cu voi înainte de pătimirea mea,
42022016	căci vă spun că nu-l voi mai mânca până când se va împlini în Împărăţia lui Dumnezeu.”
42022017	Şi luând un potir şi mulţumind, a spus: „Luaţi-l şi împărţiţi-l între voi,
42022018	pentru că vă spun: nu voi mai bea de acum din rodul viţei până ce nu va veni Împărăţia lui Dumnezeu.”
42022019	Şi luând pâine şi mulţumind, a frânt-o şi le-a dat-o spunând: „Acesta este trupul meu, care se dă pentru voi. Faceţi aceasta în amintirea mea!”
42022020	După cină, a făcut la fel cu potirul, spunând: „Acest potir este noul legământ, în sângele meu, care se varsă pentru voi.
42022021	Dar iată, mâna celui care mă va vinde este cu mine la masă.
42022022	Fiul Omului va merge după cum a fost hotărât, dar vai omului prin care este vândut!”
42022023	Iar ei au început să se întrebe unii pe alţii, care dintre ei este cel care avea să facă aceasta.
42022024	Şi s-a iscat o neînţelegere între ei: despre cine părea să fie mai mare.
42022025	El le-a spus: „Regii popoarelor domnesc peste ele şi cei care le stăpânesc sunt numiţi binefăcători.
42022026	Dar între voi să nu fie aşa, ci acela care este mai mare între voi să fie cel mai mic, iar cel care conduce ca cel care slujeşte.
42022027	Şi cine este mai mare, cel care stă la masă sau cel care slujeşte? Oare nu cel care stă la masă? Dar Eu sunt în mijlocul vostru ca unul care slujeşte.
42022028	Voi sunteţi cei care aţi rămas cu mine în încercările mele.
42022029	Şi eu vă rânduiesc Împărăţia aşa cum mi-a rânduit-o Tatăl meu,
42022030	ca să mâncaţi şi să beţi la masă în Împărăţia mea şi să staţi pe tronuri pentru a judeca cele douăsprezece triburi ale lui Israel.
42022031	Simon, Simon, iată, Satana a cerut să vă cearnă ca pe grâu,
42022032	dar Eu m-am rugat pentru tine, ca să nu scadă credinţa ta. Şi tu, când te vei întoarce, întăreşte-i pe fraţii tăi!”
42022033	Însă el i-a spus: „Doamne, cu tine sunt gata să merg şi în temniţă şi la moarte.”
42022034	Dar El i-a zis: „Îţi spun, Petre, nu va cânta azi cocoşul până ce nu mă vei tăgădui de trei ori.”
42022035	Apoi le-a spus: „Când v-am trimis fără pungă şi fără desagă şi fără încălţări, aţi dus lipsă de ceva?” Ei au răspuns: „De nimic.”
42022036	Le-a zis: „Acum însă cine are pungă să o ia, la fel şi desaga, iar cine nu are sabie să-şi vândă haina şi să-şi cumpere.
42022037	Căci vă spun că trebuie să se împlinească în mine ceea ce stă scris: Şi a fost socotit cu cei fărădelege. Fiindcă se apropie de împlinire cele scrise despre mine.”
42022038	Atunci ei i-au spus: „Doamne, iată aici două săbii.” Dar El le-a zis: „Destul!”
42022039	Şi, ieşind, s-a îndreptat, ca de obicei, spre Muntele Măslinilor, iar ucenicii l-au urmat.
42022040	Când au ajuns acolo, le-a spus: „Rugaţi-vă să nu cădeţi ispită!”
42022041	Iar El s-a depărtat de ei ca la o aruncătură de piatră şi, îngenunchind, se ruga:
42022042	„Tată, dacă vrei, îndepărtează de mine paharul acesta. Dar nu voia mea, ci a ta să fie!”
42022043	Atunci i s-a arătat un înger din cer şi l-a întărit.
42022044	Dar El, intrând în agonie, se ruga şi mai stăruitor. Şi sudoarea i s-a făcut ca nişte picături de sânge ce cădeau pe pământ.
42022045	Şi când s-a ridicat de la rugăciune şi a mers la ucenici, i-a găsit adormiţi de tristeţe
42022046	şi le-a spus: „De ce dormiţi? Sculaţi-vă şi rugaţi-vă să nu intraţi în ispită!”
42022047	Pe când le vorbea încă, a venit o mulţime, iar cel numit Iuda, unul dintre cei doisprezece, mergea în fruntea lor. El s-a apropiat de Iisus şi l-a sărutat.
42022048	Iisus i-a spus: „Iuda, cu o sărutare îl vinzi tu pe Fiul Omului?”
42022049	Iar cei din jurul lui, văzând ce se întâmplă, i-au zis: „Doamne, să lovim cu sabia?”
42022050	Şi unul dintre ei l-a lovit pe slujitorul marelui preot şi i-a tăiat urechea dreaptă.
42022051	Dar Iisus a răspuns: „Lăsaţi! Ajunge!” Şi, atingându-i urechea, l-a vindecat.
42022052	Apoi Iisus a spus marilor preoţi, gărzilor de la Templu şi bătrânilor care veniseră după El: „Aţi venit cu săbii şi ciomege ca după un tâlhar.
42022053	Zi de zi eram cu voi în Templu şi n-aţi pus mâna pe mine, dar acesta este ceasul vostru şi stăpânirea întunericului.”
42022054	După ce l-au prins, l-au luat şi l-au dus la casa marelui preot. Petru îl urma de la distanţă.
42022055	Pentru că unii făcuseră un foc în mijlocul curţii şi stăteau în jurul lui, s-a aşezat şi Petru în mijlocul lor.
42022056	Când l-a văzut cum stătea la foc, o slujnică l-a privit ţintă şi a spus: „Şi acesta era cu El.”
42022057	Dar el a tăgăduit: „Nu-l cunosc, femeie!”
42022058	După puţin timp l-a văzut şi altul şi i-a zis: „Şi tu eşti dintre ai lui.” Dar Petru a zis: „Omule, nu sunt!”
42022059	Peste vreun ceas, altul stăruia: „Sigur era cu El, fiindcă e galileean.”
42022060	Dar Petru i-a răspuns: „Omule, nu ştiu despre ce vorbeşti!” Îndată, pe când vorbea încă, a cântat cocoşul.
42022061	Atunci, întorcându-se, Domnul l-a privit pe Petru. Iar Petru şi-a amintit de cuvântul Domnului, cum îi spusese: „Astăzi, înainte de a cânta cocoşul, mă vei tăgădui de trei ori.”
42022062	Şi, ieşind, a plâns amar.
42022063	Oamenii care îl păzeau pe Iisus, îl batjocoreau şi-l băteau.
42022064	Apoi l-au legat la ochi şi îl întrebau: „Profeţeşte! Cine te-a lovit?”
42022065	Şi ziceau multe altele împotriva lui, hulind.
42022066	Când s-a făcut ziuă, s-au adunat bătrânii poporului, marii preoţi şi cărturarii, l-au dus înaintea sinedriului lor şi
42022067	spuneau: „Dacă Tu eşti Hristos, spune-ne!” Dar El le-a răspuns: „Dacă vă spun, nu mă veţi crede nicidecum.
42022068	Dacă vă întreb, nu-mi veţi da nici un răspuns.
42022069	De acum însă Fiul Omului va fi aşezat la dreapta puterii lui Dumnezeu.”
42022070	Atunci ei i-au zis: „Eşti Tu, aşadar, Fiul lui Dumnezeu?” El le-a răspuns: „Voi înşivă spuneţi că Eu sunt.”
42022071	Ei au zis: „Ce nevoie mai avem de mărturie? Chiar noi am auzit-o din gura lui.”
42023001	Şi, ridicându-se toată mulţimea, l-au dus la Pilat
42023002	şi au început să-l acuze: „L-am găsit pe acesta răzvrătind poporul nostru, oprind de la plata birului pentru Cezar şi spunând că El este Hristos regele.”
42023003	Pilat l-a întrebat: „Tu eşti regele iudeilor?” El a răspuns: „Tu însuţi spui.”
42023004	Pilat a spus atunci marilor preoţi şi mulţimii: „Nu-i găsesc nici o vină acestui om.”
42023005	Dar ei stăruiau: „El răscoală poporul, învăţând în toată Iudeea, începând din Galileea şi până aici.”
42023006	Când a auzit aceasta, Pilat a întrebat dacă omul este galilean
42023007	şi, când a aflat că este sub stăpânirea lui Irod, l-a trimis la Irod, care se afla la Ierusalim în zilele acelea.
42023008	Irod s-a bucurat mult când l-a văzut pe Iisus, pe care dorise să-l vadă de mult timp, fiindcă auzise despre El şi spera să vadă vreun semn făcut de Acesta.
42023009	Şi l-a întrebat multe, dar Iisus nu i-a răspuns nimic.
42023010	De faţă erau marii preoţi şi cărturarii care îl învinuiau întruna.
42023011	Irod, împreună cu soldaţii săi, după ce şi-a bătut joc şi a râs de El, l-a îmbrăcat într-o haină strălucitoare şi l-a trimis la Pilat.
42023012	În ziua aceea, Irod şi Pilat au devenit prieteni, căci înainte se duşmăneau.
42023013	Pilat i-a chemat pe marii preoţi, pe comandanţi şi poporul
42023014	şi le-a spus: „L-aţi adus la mine pe omul acesta ca pe unul care răzvrăteşte poporul, dar iată că eu, judecându-l în faţa voastră, n-am găsit la El nici o vină din câte îi aduceţi.
42023015	Şi nici Irod, care ni l-a trimis înapoi, n-a găsit. Iată, nu a făcut nimic vrednic de moarte.
42023016	Aşadar, după ce-l voi pedepsi, îl voi elibera.”
42023018	Dar mulţimea a început să strige într-un glas: „La moarte cu El! Eliberează-ni-l pe Baraba!”
42023019	Baraba era închis pentru o răscoală pe care o stârnise în cetate şi pentru un omor.
42023020	Pilat le-a vorbit din nou, vrând să-l elibereze pe Iisus.
42023021	Dar ei strigau: „Răstigneşte-l! Răstigneşte-l!”
42023022	Pilat le-a spus a treia oară: „Dar ce rău a făcut Acesta? Nu-i găsesc nici o vină de moarte. Îl voi pedepsi, deci, şi-l voi elibera.”
42023023	Dar ei stăruiau, cerând cu strigăte puternice să-l răstignească. Iar strigătele lor au biruit.
42023024	Atunci Pilat a hotărât să le împlinească cererea.
42023025	L-a eliberat deci pe cel care fusese aruncat în temniţă pentru răscoală şi pentru crimă, cel pe care îl cereau ei, iar pe Iisus l-a lăsat în voia lor.
42023026	Pe când îl duceau, l-au luat pe un anume Simon din Cirene, care venea de la câmp, şi i-au pus crucea în spate, ca să o ducă în urma lui Iisus.
42023027	Şi era urmat de multă lume şi de femei care îl plângeau şi îl jeleau.
42023028	Iar Iisus s-a întors spre ele şi le-a spus: „Fiice ale Ierusalimului, nu plângeţi pentru mine, ci plângeţi pentru voi şi pentru copiii voştri,
42023029	pentru că, iată, vin zile în care se va spune: Fericite sunt cele femeile sterpe şi pântecele care n-au născut şi sânii care n-au alăptat.
42023030	Atunci vor începe să zică munţilor: Prăvăliţi-vă peste noi! Şi stâncilor: Acoperiţi-ne!
42023031	Pentru că dacă ei fac aşa cu lemnul verde, cu cel uscat ce va fi?”
42023032	Împreună cu El duceau şi doi răufăcători ca să-i dea la moarte.
42023033	Când au ajuns la locul numit al Căpăţânii, l-au răstignit împreună cu cei doi răufăcători, unul la dreapta şi altul la stânga.
42023034	Iisus zicea: „Tată, iartă-i că nu ştiu ce fac.” Apoi, şi-au împărţit hainele lui, trăgându-le la sorţi.
42023035	Mulţimea stătea şi privea. Căpeteniile îşi băteau joc de El, spunând: „Pe alţii i-a salvat, să se salveze şi pe sine dacă este Hristosul, alesul lui Dumnezeu!”
42023036	Ostaşii îşi băteau joc de El şi, apropiindu-se i-au dat oţet
42023037	zicându-i: „Dacă Tu eşti regele iudeilor, salvează-te!”
42023038	Deasupra lui era o inscripţie pe care scria: „Acesta este regele iudeilor.”
42023039	Unul dintre răufăcătorii răstigniţi îl batjocorea, zicând: „Nu eşti Tu oare Hristosul? Salvează-te pe tine şi pe noi!”
42023040	Dar celălalt i-a răspuns şi l-a certat: „Nu te temi măcar de Dumnezeu, tu, care ai aceeaşi osândă?
42023041	Noi suntem pedepsiţi pe drept, pentru că ne-am luat partea pe care o meritam, dar El n-a făcut nici un rău.”
42023042	Apoi a zis: „Iisuse, aminteşte-ţi de mine când vei intra în Împărăţia ta.”
42023043	Iar El i-a răspuns: „Adevărat îţi spun, astăzi vei fi cu mine în paradis.”
42023044	Era pe la ceasul al şaselea când s-a lăsat întuneric peste tot pământul,
42023045	soarele s-a întunecat, iar vălul de la Templu s-a rupt în două.
42023046	Iisus a strigat cu glas tare: „Tată, în mâinile tale îmi încredinţez duhul!” Şi zicând acestea, şi-a dat duhul.
42023047	Când a văzut ce s-a întâmplat, centurionul l-a preamărit pe Dumnezeu, zicând: „Într-adevăr, omul acesta era drept.”
42023048	Iar mulţimea celor care veniseră să privească, văzând ce s-a întâmplat, se întorcea bătându-şi pieptul.
42023049	Cunoscuţii lui şi femeile care îl urmaseră din Galileea stăteau deoparte şi priveau la toate acestea.
42023050	Şi iată, era un om, pe nume Iosif, care făcea parte din Sfat, om bun şi drept,
42023051	care nu se învoise cu înţelegerea şi hotărârea lor. El era din Arimateea, o cetate din Iudeea şi aştepta Împărăţia lui Dumnezeu.
42023052	A mers la Pilat şi i-a cerut trupul lui Iisus.
42023053	L-a coborât de pe cruce, l-a înfăşurat într-un giulgiu de in şi l-a pus într-un mormânt de piatră în care nu mai fusese pus nimeni.
42023054	Era ziua pregătirii şi se apropia sâmbăta.
42023055	Femeile care îl urmaseră şi care veniseră cu Iisus din Galileea au văzut mormântul şi cum i-a fost pus trupul.
42023056	Apoi s-au întors şi au pregătit miresme şi miruri, iar sâmbătă s-au odihnit după Lege.
42024001	În prima zi a săptămânii, femeile au venit dis de dimineaţă la mormânt, aducând miresmele pregătite.
42024002	Dar au găsit piatra de la mormânt dată la o parte
42024003	şi au intrat, însă nu au găsit trupul Domnului Iisus.
42024004	Pe când erau încă nedumerite din această cauză, iată că doi bărbaţi în haine strălucitoare s-au oprit lângă ele.
42024005	Şi pentru că ele s-au înfricoşat şi şi-au plecat capul, ei le-au spus: „De ce îl căutaţi pe Cel Viu între cei morţi?
42024006	Nu este aici. A înviat. Amintiţi-vă ce v-a spus pe când era în Galileea:
42024007	Fiul Omului trebuie să fie dat în mâinile oamenilor păcătoşi, să fie răstignit şi a treia zi să învie!”
42024008	Atunci şi-au amintit cuvintele lui.
42024009	S-au întors de la mormânt şi au vestit toate acestea celor unsprezece şi tuturor celorlalţi.
42024010	Cele care au spus apostolilor aceste lucruri erau: Maria Magdalena, Ioana şi Maria lui Iacov şi celelalte care erau cu ele.
42024011	Dar cuvintele lor li s-au părut fără noimă ucenicilor şi nu le-au crezut.
42024012	Petru s-a ridicat şi a alergat la mormânt, iar când s-a aplecat a văzut doar giulgiurile pe jos şi s-a întors uimit de cele întâmplate.
42024013	Şi iată, în aceeaşi zi, doi dintre ei mergeau într-un sat numit Emaus, care era la şaizeci de stadii depărtare de Ierusalim.
42024014	Şi vorbeau între ei despre tot ce se întâmplase.
42024015	Pe când vorbeau şi discutau, însuşi Iisus s-a apropiat şi a început să meargă împreună cu ei,
42024016	dar ochii lor erau împiedicaţi să nu-l recunoască.
42024017	Iar El le-a spus: „Ce înseamnă lucrurile pe care le discutaţi pe drum?” Ei s-au oprit trişti.
42024018	Unul dintre ei, numit Cleopa, i-a răspuns: „Oare Tu eşti singurul străin în Ierusalim, care nu a aflat ce s-a întâmplat acolo zilele trecute?”
42024019	El le-a zis: „Ce anume?” Şi i-au răspuns: „Ce s-a întâmplat cu Iisus Nazarineanul, profet puternic în faptă şi cuvânt, înaintea lui Dumnezeu şi a întregului popor;
42024020	cum l-au condamnat la moarte marii preoţi şi mai-marii noştri şi l-au răstignit.
42024021	Noi speram că El este cel care trebuia să-l izbăvească pe Israel. Totuşi, iată, este a treia zi de când s-au petrecut acestea.
42024022	Şi ne-au mai tulburat şi nişte femei dintre noi, care au fost dis de dimineaţă la mormânt
42024023	şi, pentru că nu i-au găsit trupul, au venit şi ne-au spus că au avut o vedenie cu nişte îngeri care le-au spus că este viu.
42024024	Apoi unii dintre noi s-au dus la mormânt şi au găsit aşa cum spuseseră femeile, dar pe El nu l-au văzut.”
42024025	Dar El le-a zis: „O, nepricepuţi şi greoi la inimă în a crede toate cele spuse de profeţi!
42024026	Nu trebuia oare să pătimească Hristos ca să intre în slava lui?”
42024027	Şi începând cu Moise şi cu toţi Profeţii, le-a explicat toate Scripturile care vorbeau despre El.
42024028	Când s-au apropiat de satul în care mergeau, El s-a făcut că merge mai departe.
42024029	Dar ei au stăruit pe lângă El, spunând: „Rămâi cu noi, căci se face seară şi ziua e pe sfârşite.” Şi a intrat să rămână cu ei.
42024030	Iar pe când stătea la masă cu ei, a luat pâinea, a binecuvântat-o, a frânt-o şi le-a dat-o.
42024031	Atunci li s-au deschis ochii şi l-au recunoscut. Dar El a dispărut din faţa lor.
42024032	Şi şi-au spus între ei: „Oare nu ne ardea inima în noi când ne vorbea pe drum şi ne explica Scripturile?”
42024033	Şi, ridicându-se chiar atunci, s-au întors la Ierusalim şi i-au găsit adunaţi pe cei unsprezece şi pe însoţitorii lor.
42024034	Ziceau: „Domnul a înviat cu adevărat şi i s-a arătat lui Simon.”
42024035	Iar ei au povestit ce li s-a întâmplat pe drum şi cum l-au recunoscut la frângerea pâinii.
42024036	Pe când vorbeau ei despre acestea, Iisus a venit în mijlocul lor şi le-a spus: „Pace vouă!”
42024037	Dar ei, înspăimântaţi şi înfricoşaţi, credeau că văd un duh.
42024038	Iar El le-a spus: „De ce v-aţi tulburat şi de ce aveţi îndoieli în inimă?
42024039	Priviţi-mi mâinile şi picioarele şi încredinţaţi-vă că sunt chiar Eu. Atingeţi-mă şi vedeţi: un duh nu are carne şi oase, aşa cum vedeţi că am Eu.”
42024040	Şi, spunând acestea, le-a arătat mâinile şi picioarele.
42024041	Dar pentru că de bucurie, ei tot nu credeau şi se minunau, le-a zis: „Aveţi ceva de mâncare aici?”
42024042	Ei i-au dat o bucată de peşte fript.
42024043	Iisus a luat-o şi a mâncat-o în faţa lor.
42024044	Apoi le-a zis: „Acestea sunt cuvintele pe care vi le-am spus încă pe când eram cu voi, că trebuie să se împlinească toate cele scrise despre mine în Legea lui Moise, în Profeţi şi în Psalmi.”
42024045	Atunci le-a deschis mintea ca să înţeleagă Scripturile.
42024046	Şi le-a spus: „Aşa stă scris: Hristos trebuie să sufere şi să învie din morţi a treia zi
42024047	şi să se vestească tuturor popoarelor, în numele lui, pocăinţa pentru iertarea păcatelor, începând din Ierusalim.
42024048	Iar voi sunteţi martorii acestor lucruri.
42024049	Eu vă trimit ceea ce a făgăduit Tatăl meu. Voi să staţi în cetate până veţi fi îmbrăcaţi cu putere de sus.”
42024050	Apoi i-a dus afară până spre Betania şi, ridicându-şi mâinile, i-a binecuvântat.
42024051	Iar pe când îi binecuvânta, s-a despărţit de ei şi a fost înălţat la cer.
42024052	Ei, după ce i s-au închinat, s-au întors la Ierusalim cu mare bucurie.
42024053	Şi stăteau tot timpul în Templu, binecuvântându-l pe Dumnezeu.
43001001	La început era Cuvântul şi Cuvântul era la Dumnezeu şi Cuvântul era Dumnezeu.
43001002	Acesta era la început la Dumnezeu.
43001003	Toate au fost făcute prin El şi nimic din ceea ce s-a făcut nu s-a făcut fără El.
43001004	În El era viaţa, iar viaţa era lumina oamenilor.
43001005	Şi lumina străluceşte în întuneric şi întunericul n-a cuprins-o.
43001006	A fost un om trimis de Dumnezeu. Numele lui era Ioan.
43001007	El a venit să dea mărturie, să mărturisească despre lumină, ca toţi să creadă prin el.
43001008	Nu era el lumina, ci a venit să dea mărturie despre lumină.
43001009	Aceasta era lumina cea adevărată care, venind în lume, luminează orice om.
43001010	El era în lume şi lumea a fost făcută prin El, dar lumea nu l-a cunoscut.
43001011	A venit la ai săi, dar ai săi nu l-au primit.
43001012	Dar tuturor celor care l-au primit, celor care cred în numele său, le-a dat puterea să devină copii ai lui Dumnezeu,
43001013	născuţi nu din sânge, nici din voinţă trupească, nici din voinţa vreunui bărbat, ci din Dumnezeu.
43001014	Şi Cuvântul s-a făcut trup şi a locuit printre noi şi noi am văzut slava lui, slava Unului Născut din Tatăl, plin de har şi de adevăr.
43001015	Ioan dădea mărturie despre El şi striga: „Acesta era cel despre care am spus: cel care vine după mine a fost înaintea mea, pentru că era înainte de mine.”
43001016	Noi toţi am primit din plinătatea lui şi har peste har.
43001017	Fiindcă legea a fost dată prin Moise, iar harul şi adevărul au venit prin Iisus Hristos.
43001018	Pe Dumnezeu nimeni nu l-a văzut vreodată. Dumnezeu Unul Născut, care este în sânul Tatălui, El l-a făcut cunoscut.
43001019	Aceasta a fost mărturia lui Ioan când iudeii din Ierusalim au trimis la el preoţi şi leviţi să-l întrebe: „Cine eşti tu?”
43001020	El a mărturisit şi nu a negat, ci a mărturisit: „Nu sunt eu Hristosul!”
43001021	Ei l-au întrebat: „Atunci cine eşti? Eşti tu Ilie?” El a spus: „Nu sunt.” „Eşti Profetul?”, iar el a răspuns: „Nu.”
43001022	Atunci i-au zis: „Cine eşti? Ca să le dăm un răspuns celor care ne-au trimis. Ce spui despre tine însuţi?”
43001023	Le-a zis: „Eu sunt glasul celui care strigă în pustiu: Neteziţi calea Domnului, precum a zis Isaia, profetul.”
43001024	Cei trimişi erau dintre farisei
43001025	şi l-au întrebat: „Atunci de ce botezi, dacă nu eşti nici Hristosul, nici Ilie, nici Profetul?”
43001026	Ioan le-a răspuns: „Eu botez cu apă, dar în mijlocul vostru se află cel pe care voi nu-l cunoaşteţi,
43001027	Cel care vine după mine şi căruia eu nu sunt vrednic nici măcar să-i dezleg cureaua încălţămintei.”
43001028	Acestea s-au întâmplat în Betania, dincolo de Iordan, unde boteza Ioan.
43001029	A doua zi Ioan l-a văzut pe Iisus venind spre el şi a spus: „Iată Mielul lui Dumnezeu care ridică păcatul lumii!
43001030	Acesta este cel despre care am spus: După mine vine un om care a fost înaintea mea, fiindcă era înainte de mine.
43001031	Eu nu îl cunoşteam, dar am venit să botez cu apă ca El să fie făcut cunoscut lui Israel.”
43001032	Şi Ioan, dând mărturie, a spus: „Am văzut Duhul coborând din cer ca un porumbel şi rămânând peste El.
43001033	Eu nu îl cunoşteam, dar Acela care m-a trimis să botez cu apă mi-a spus: Cel peste care vei vedea Duhul coborându-se şi rămânând asupra lui, El este cel care botează în Duhul Sfânt.
43001034	Iar eu am văzut şi am dat mărturie că acesta este Fiul lui Dumnezeu.”
43001035	În ziua următoare Ioan stătea iarăşi cu doi dintre ucenicii săi
43001036	şi, privindu-l pe Iisus care trecea, a zis: „Iată Mielul lui Dumnezeu!”
43001037	Iar cei doi ucenici l-au auzit vorbind şi l-au urmat pe Iisus.
43001038	Şi Iisus, întorcându-se şi văzând că merg după El, le-a spus: „Ce căutaţi?” Ei i-au spus: „Rabbi – care, tradus, înseamnă Învăţătorule – unde locuieşti?”
43001039	El le-a spus: „Veniţi şi vedeţi!” Au mers, aşadar, şi au văzut unde locuia şi în ziua aceea au rămas la El. Era pe la ceasul al zecelea.
43001040	Unul dintre cei doi care îl auziseră pe Ioan şi îl urmaseră pe Iisus era Andrei, fratele lui Simon Petru.
43001041	Acesta l-a găsit mai întâi pe fratele său, Simon, şi i-a spus: „L-am găsit pe Mesia – care, tradus, înseamnă Cel Uns”,
43001042	şi l-a dus la Iisus. Iisus, privindu-l ţintă, i-a zis: „Tu eşti Simon, fiul lui Ioan, tu te vei numi Chefa, care se traduce Petru.”
43001043	A doua zi a vrut să plece spre Galileea şi l-a găsit pe Filip. Şi Iisus i-a spus: „Urmează-mă!”
43001044	Filip era din Betsaida, din cetatea lui Andrei şi a lui Petru.
43001045	Filip l-a găsit pe Natanael şi i-a spus: „L-am găsit pe acela despre care au scris Moise în lege şi profeţii, pe Iisus din Nazaret, fiul lui Iosif.”
43001046	Şi Natanael i-a spus: „Poate ieşi ceva bun din Nazaret?” Filip i-a zis: „Vino şi vezi!”
43001047	Iisus l-a văzut pe Natanael venind spre El şi a zis despre el: „Iată cu adevărat un israelit în care nu este viclenie.”
43001048	„De unde mă cunoşti?”, i-a spus Natanael. Iisus i-a răspuns: „Înainte să te cheme Filip, te-am văzut când erai sub smochin.”
43001049	Natanael i-a răspuns: „Rabbi, Tu eşti Fiul lui Dumnezeu, Tu eşti regele lui Israel!”
43001050	Iisus i-a răspuns: „Crezi fiindcă ţi-am spus că te-am văzut sub smochin? Vei vedea lucruri şi mai mari!”
43001051	Şi i-a mai zis: „Adevărat, adevărat vă spun: veţi vedea cerul deschis şi pe îngerii lui Dumnezeu urcând şi coborând peste Fiul Omului.”
43002001	În a treia zi a fost o nuntă în Cana Galileii şi era şi mama lui Iisus acolo.
43002002	A fost chemat şi Iisus cu ucenicii săi la nuntă.
43002003	Şi, sfârşindu-se vinul, mama lui Iisus i-a zis: „Nu mai au vin!”
43002004	Iisus i-a zis: „Ce ne priveşte pe noi, femeie? Încă nu a sosit ceasul meu!”
43002005	Mama lui Iisus le-a spus slujitorilor: „Faceţi orice vă va spune!”
43002006	Erau acolo şase vase de piatră pentru apă, puse pentru curăţirea iudeilor şi fiecare din ele era de câte două sau trei vedre.
43002007	Iisus le-a spus: „Umpleţi vasele cu apă!” Şi ei le-au umplut până sus.
43002008	Şi El le-a spus: „Scoateţi acum şi duceţi-i celui care rânduieşte masa!” Iar ei i-au dus.
43002009	Când a gustat acela din apa devenită vin – el nu ştia de unde este, dar slujitorii, care scoseseră apa, ştiau – l-a chemat pe mire
43002010	şi i-a spus: „Orice om pune întâi vinul bun, iar după ce s-au îmbătat toţi, pe cel mai rău. Tu ai păstrat vinul cel bun până acum!”
43002011	Aceasta a făcut-o Iisus în Cana Galileii, ca început al semnelor sale şi şi-a arătat slava, iar ucenicii lui au crezut în El.
43002012	După aceea a coborât la Capernaum, împreună cu mama sa, cu fraţii şi ucenicii săi, şi au rămas acolo câteva zile.
43002013	Se apropia sărbătoarea Paştelui iudeilor şi Iisus a urcat la Ierusalim.
43002014	Acolo i-a găsit pe vânzătorii de boi, oi şi porumbei şi pe schimbătorii de bani stând aşezaţi în Templu.
43002015	Şi făcând un bici din frânghii, i-a alungat pe toţi din Templu, a dat afară oile şi boii, a împrăştiat monedele schimbătorilor de bani şi le-a răsturnat mesele.
43002016	Iar vânzătorilor de porumbei le-a zis: „Luaţi astea de aici! Nu faceţi casă de negustorie din casa Tatălui meu!”
43002017	Atunci ucenicii lui şi-au amintit că stă scris: „Râvna pentru casa ta mă mistuie.”
43002018	Iudeii i-au răspuns: „Ce semn ne dai de faci lucrurile acestea?”
43002019	Iisus le-a răspuns: „Dărâmaţi templul acesta şi în trei zile îl voi ridica din nou!”
43002020	Atunci iudeii i-au spus: „Templul acesta a fost zidit în patruzeci şi şase de ani şi tu îl vei ridica în trei zile?”
43002021	Dar El vorbea despre templul trupului său.
43002022	De aceea, când a înviat din morţi, ucenicii lui şi-au amintit că El spusese aşa şi au crezut în Scriptură şi în cuvântul pe care îl spusese Iisus.
43002023	Pe când era la Ierusalim, în timpul sărbătorii Paştelui, mulţi au crezut în numele lui văzând semnele pe care le făcea.
43002024	Dar Iisus nu se încredea în ei, fiindcă îi cunoştea pe toţi
43002025	şi nu avea nevoie ca cineva să îi dea mărturie despre vreun om, căci El însuşi ştia ce este în om.
43003001	Era un fariseu cu numele Nicodim, un conducător al iudeilor.
43003002	El a venit noaptea la Iisus şi i-a zis: „Rabbi, ştim că eşti un învăţător trimis de Dumnezeu, fiindcă nimeni nu poate face semnele pe care le faci Tu dacă Dumnezeu nu este cu el.”
43003003	Iisus i-a răspuns: „Adevărat, adevărat îţi spun, dacă cineva nu se naşte din nou, nu poate să vadă Împărăţia lui Dumnezeu.”
43003004	Nicodim i-a spus: „Cum poate să se nască un om care este deja bătrân? Oare poate să intre pentru a doua oară în pântecele mamei sale şi să se nască?”
43003005	Iisus a răspuns: „Adevărat, adevărat îţi spun: dacă cineva nu se naşte din apă şi din Duh, nu poate intra în Împărăţia lui Dumnezeu.
43003006	Ceea ce este născut din trup, trup este, iar ceea ce este născut din Duh, duh este.
43003007	Nu te mira că ţi-am zis: trebuie să vă naşteţi din nou.
43003008	Vântul suflă unde vrea şi îi auzi glasul, dar nu ştii de unde vine şi încotro se duce. Tot aşa este cu oricine a fost născut din Duh.”
43003009	Nicodim a răspuns: „Cum e cu putinţă să se întâmple aceste lucruri?”
43003010	Iisus i-a zis: „Tu eşti învăţătorul lui Israel şi nu ştii?
43003011	Adevărat, adevărat îţi spun, noi spunem ceea ce ştim şi dăm mărturie despre ceea ce am văzut, dar voi nu primiţi mărturia noastră.
43003012	Dacă v-am vorbit despre lucrurile pământeşti şi nu credeţi, cum veţi crede când vă voi spune despre lucrurile cereşti?
43003013	Nimeni nu a urcat la cer, în afară de Fiul Omului, care a coborât din cer.
43003014	Şi, după cum Moise a înălţat şarpele în pustiu, la fel trebuie să fie înălţat Fiul Omului,
43003015	ca oricine crede în El să aibă viaţa veşnică.
43003016	Căci atât de mult a iubit Dumnezeu lumea, încât l-a dat pe Fiul Unul Născut, ca oricine crede în El să nu piară, ci să aibă viaţă veşnică.
43003017	Pentru că Dumnezeu nu l-a trimis pe Fiul în lume ca să judece lumea, ci ca lumea să fie mântuită prin El.
43003018	Cel care crede în El nu este judecat, iar cel care nu crede a fost deja judecat, fiindcă nu a crezut în numele Fiului Unul Născut al lui Dumnezeu.
43003019	Şi judecata este aceasta: lumina a venit în lume, dar oamenii au iubit mai mult întunericul decât lumina, pentru că faptele lor erau rele.
43003020	Căci oricine face fapte rele urăşte lumina şi nu vine la lumină, ca nu cumva faptele lui să fie date la iveală.
43003021	Dar cel care înfăptuieşte adevărul vine la lumină, ca să se vadă că faptele lui sunt săvârşite în Dumnezeu.”
43003022	După acestea, Iisus a venit cu ucenicii lui în ţinutul Iudeii şi stătea acolo cu ei şi boteza.
43003023	Ioan boteza şi el în Ainon, în apropiere de Salem, pentru că era multă apă acolo şi oamenii veneau şi erau botezaţi.
43003024	Pe atunci Ioan nu fusese încă aruncat în închisoare.
43003025	Între ucenicii lui Ioan şi un iudeu s-a stârnit atunci o neînţelegere cu privire la ritualul de curăţire.
43003026	Au venit la Ioan şi i-au spus: „Rabbi, iată, cel care era cu tine pe malul celălalt al Iordanului, despre care ai dat mărturie, botează şi toţi merg la El.”
43003027	Ioan a răspuns: „Omul nu poate să primească nimic dacă nu i-a fost dat din cer.
43003028	Voi înşivă îmi sunteţi martori că am spus: Nu sunt eu Hristos, ci am fost trimis înaintea lui.
43003029	Cel care are mireasă este mire, dar prietenul mirelui, care stă şi-l ascultă, se bucură nespus de mult de glasul mirelui. Aşadar, această bucurie a mea s-a împlinit.
43003030	El trebuie să crească, iar eu să mă micşorez.”
43003031	Cel care vine de sus este deasupra tuturor; cel care este de pe pământ, este din pământ şi vorbeşte despre lucruri pământeşti. Cel care vine din cer este deasupra tuturor
43003032	şi dă mărturie despre ce a văzut şi a auzit, dar nimeni nu îi primeşte mărturia.
43003033	Cel care îi primeşte mărturia, a recunoscut că Dumnezeu este adevărat.
43003034	Căci acela pe care l-a trimis Dumnezeu vorbeşte cuvintele lui Dumnezeu, căci El nu dă Duhul cu măsură.
43003035	Tatăl îl iubeşte pe Fiul şi i-a dat totul în mână.
43003036	Cel care crede în Fiul are viaţă veşnică, însă cel care nu-i să ascultare Fiului nu va vedea viaţa, ci mânia lui Dumnezeu rămâne peste el.
43004001	Când a aflat Iisus că fariseii auziseră că El face şi botează mai mulţi ucenici decât Ioan –
43004002	deşi nu Iisus boteza, ci ucenicii lui –
43004003	a plecat din Iudeea şi s-a dus iarăşi spre Galileea.
43004004	Şi trebuia să treacă prin Samaria.
43004005	Aşa a ajuns într-o cetate a Samariei numită Sihar, aproape de locul pe care i l-a dat Iacov fiului său, Iosif.
43004006	Acolo era fântâna lui Iacov. Iisus, ostenit de drum, stătea pe marginea fântânii. Era pe la ceasul al şaselea.
43004007	O femeie din Samaria a venit să scoată apă. Iisus i-a spus: „Dă-mi să beau!”,
43004008	fiindcă ucenicii lui plecaseră în cetate să cumpere mâncare.
43004009	Femeia samariteancă i-a spus: „Cum, tu, iudeu, ceri să bei de la mine, care sunt o femeie samariteancă?”, fiindcă iudeii nu au legături cu samaritenii.
43004010	Iisus i-a răspuns: „Dacă ai fi cunoscut darul lui Dumnezeu şi cine este acela care îţi spune: Dă-mi să beau, tu i-ai fi cerut lui şi ţi-ar fi dat apă vie.”
43004011	Femeia i-a spus atunci: „Doamne, nu ai găleată, iar fântâna este adâncă. De unde ai atunci apa cea vie?
43004012	Eşti tu mai mare decât părintele nostru Iacov, care ne-a dat fântâna din care a băut el însuşi, fiii săi şi turmele sale?”
43004013	Iisus i-a răspuns: „Oricine bea din apa aceasta va înseta din nou.
43004014	Dar cel care va bea din apa pe care i-o voi da Eu, nu va mai înseta în veci, iar apa pe care i-o voi da va deveni în el izvor de apă care ţâşneşte spre viaţă veşnică.”
43004015	Femeia i-a spus: „Doamne, dă-mi această apă, ca să nu-mi mai fie sete şi să nu mai vin aici să scot.”
43004016	El i-a spus: „Mergi şi-l cheamă pe bărbatul tău şi vino aici!”
43004017	Femeia i-a răspuns: „Nu am bărbat!” Iisus i-a spus: „Bine ai zis: nu am bărbat!,
43004018	fiindcă cinci bărbaţi ai avut şi cel pe care îl ai acum nu e bărbatul tău. Aici ai spus adevărul.”
43004019	Femeia i-a spus: „Doamne, văd că eşti profet.
43004020	Părinţii noştri s-au închinat pe acest munte, dar voi spuneţi că în Ierusalim este locul unde trebuie să te închini.”
43004021	Iisus i-a spus: „Crede-mă, femeie, vine ceasul când nu vă veţi mai închina Tatălui nici pe muntele acesta, nici la Ierusalim.
43004022	Voi vă închinaţi la ce nu cunoaşteţi, noi ne închinăm la ce cunoaştem, căci mântuirea vine de la iudei.
43004023	Dar vine ceasul, şi a şi venit, când adevăraţii închinători i se vor închina Tatălui în Duh şi adevăr, fiindcă astfel de închinători îşi doreşte Tatăl.
43004024	Dumnezeu este duh, iar cei care i se închină trebuie să i se închine în Duh şi adevăr.”
43004025	Femeia i-a spus: „Ştiu că vine Mesia, cel numit Hristos. Când va veni El, ne va vesti toate lucrurile.”
43004026	Iisus i-a spus: „Eu sunt, Cel care îţi vorbeşte!”
43004027	În acea clipă s-au întors ucenicii lui şi se mirau că vorbeşte cu o femeie. Totuşi, nici unul nu i-a spus: „Ce faci?” sau „De ce vorbeşti cu ea?”
43004028	Iar femeia şi-a lăsat urciorul şi s-a dus spre cetate, spunându-le oamenilor:
43004029	„Veniţi şi vedeţi un om care mi-a spus toate lucrurile pe care le-am făcut. Oare nu este El Hristosul?”
43004030	Ei au ieşit din cetate şi au venit la El.
43004031	Între timp, ucenicii îl rugau zicând: „Rabbi, mănâncă!”
43004032	El le-a spus: „Eu am de mâncat o mâncare pe care voi nu o cunoaşteţi.”
43004033	Aşadar, ucenicii vorbeau între ei: „Oare i-a adus cineva de mâncare?”
43004034	Iisus le-a zis: „Mâncarea mea este să fac voia celui care m-a trimis şi să-i împlinesc lucrarea.
43004035	Nu spuneţi voi, oare: Mai sunt patru luni până vine secerişul? Iată, vă spun, ridicaţi-vă ochii şi vedeţi că holdele sunt deja coapte pentru seceriş.
43004036	Cel care seceră primeşte plată şi strânge rod pentru viaţa veşnică, aşa încât şi semănătorul şi secerătorul să se bucure împreună.
43004037	Prin aceasta se adevereşte cuvântul: unul seamănă şi altul seceră.
43004038	Eu v-am trimis să seceraţi acolo unde nu aţi trudit. Alţii au trudit şi voi aţi intrat peste munca lor.”
43004039	Din cetatea aceea a samaritenilor, mulţi au crezut în El, datorită cuvântului femeii care a dat mărturie: „Mi-a spus toate lucrurile pe care le-am făcut!”
43004040	Astfel, când samaritenii au venit la El, stăruiau să rămână la ei. Şi a rămas acolo două zile.
43004041	Mult mai mulţi au crezut datorită cuvântului său
43004042	şi îi spuneau femeii: „Acum nu mai credem pentru cuvintele tale, ci pentru că noi înşine am auzit şi ştim că acesta este cu adevărat Mântuitorul lumii.”
43004043	Iar după cele două zile a plecat de acolo în Galileea.
43004044	Iisus însuşi a dat mărturie că un profet nu este preţuit în ţara sa.
43004045	Aşadar, când a ajuns în Galileea, galileenii l-au primit fiindcă văzuseră tot ceea ce făcuse în Ierusalim la sărbătoare, fiindcă şi ei fuseseră la sărbătoare.
43004046	A venit iar în Cana Galileii, unde prefăcuse apa în vin. Şi în Capernaum era un funcţionar imperial al cărui fiu era bolnav.
43004047	Acesta, auzind că Iisus vine din Iudeea în Galileea, s-a dus la El şi îl ruga să coboare să îi vindece fiul, căci trăgea să moară.
43004048	Atunci Iisus i-a zis: „Dacă nu vedeţi semne şi minuni, nu credeţi!”
43004049	Iar funcţionarul imperial i-a spus: „Doamne, coboară înainte să-mi moară copilul!”
43004050	Iisus i-a spus: „Mergi, fiul tău trăieşte!” Omul a crezut cuvântul pe care i-l spusese Iisus şi a plecat.
43004051	Pe când cobora el, i-au ieşit înainte slujitorii săi spunându-i că fiul lui trăieşte.
43004052	I-a întrebat, aşadar, la ce oră a început să se simtă mai bine. I-au zis: „Ieri, la ceasul al şaptelea, l-a lăsat febra.”
43004053	Atunci tatăl şi-a dat seama că era tocmai ceasul în care Iisus îi spusese: „Fiul tău trăieşte” şi au crezut în Iisus, el şi toată casa lui.
43004054	Acesta este cel de-al doilea semn pe care l-a făcut Iisus când a venit din Iudeea în Galileea.
43005001	După acestea, a fost o sărbătoare a iudeilor şi Iisus a urcat la Ierusalim.
43005002	La Ierusalim, lângă Poarta Oilor, este o scăldătoare numită în evreieşte Betesda, care are cinci pridvoare.
43005003	În ele zăceau o mulţime de bolnavi: orbi, şchiopi, paralizaţi.
43005005	Şi era acolo un om bolnav de treizeci şi opt de ani.
43005006	Iisus, văzându-l că zace şi ştiind că era bolnav de multă vreme, i-a spus: „Vrei să te însănătoşeşti?”
43005007	Cel bolnav i-a răspuns: „Doamne, nu am pe nimeni să mă arunce în scăldătoare când se tulbură apa şi, până să ajung eu, altcineva coboară înaintea mea.”
43005008	Iisus i-a spus: „Ridică-te, ia-ţi patul şi umblă!”
43005009	Şi îndată omul s-a însănătoşit, şi-a luat patul şi început să umble. Dar acea zi era o zi sâmbătă.
43005010	Aşadar iudeii i-au spus celui care fusese vindecat: „Este sâmbătă, deci nu îţi este îngăduit să-ţi cari patul.”
43005011	El le-a răspuns: „Cel care m-a însănătoşit, acela mi-a spus: Ia-ţi patul şi umblă!”
43005012	L-au întrebat: „Cine este omul care ţi-a spus: Ia-ţi patul şi umblă?”
43005013	Însă cel vindecat nu ştia cine este, pentru că Iisus nu era de găsit, fiind multă lume în acel loc.
43005014	După acestea, Iisus l-a găsit în Templu şi i-a spus: „Iată, acum te-ai făcut bine. Să nu mai păcătuieşti, ca să nu ţi se întâmple ceva mai rău.”
43005015	Omul a plecat şi le-a dat de ştire iudeilor că Iisus era cel care îl vindecase.
43005016	Din această cauză iudeii îl urmăreau pe Iisus, fiindcă făcea aceste lucruri sâmbăta.
43005017	Dar Iisus le-a răspuns: „Tatăl meu lucrează până acum, şi lucrez şi Eu.”
43005018	Pentru aceasta iudeii căutau şi mai mult să-l omoare, fiindcă nu numai că încălca ziua sâmbetei, dar îl şi numea pe Dumnezeu Tatăl său, făcându-se pe sine egal cu Dumnezeu.
43005019	Aşadar Iisus a răspuns: „Adevărat, adevărat vă spun, Fiul nu poate să facă nimic de la sine, ci doar ce îl vede pe Tatăl făcând: fiindcă lucrurile pe care le face El, şi Fiul le face la fel.
43005020	Căci Tatăl îl iubeşte pe Fiul şi îi arată tot ce face şi-i va arăta lucrări şi mai mari decât acestea, aşa încât să vă uimiţi.
43005021	Căci după cum Tatăl îi învie pe cei morţi şi le dă viaţă, la fel şi Fiul dă viaţă cui vrea.
43005022	Fiindcă Tatăl nu judecă pe nimeni, ci i-a dat Fiului întreaga judecată,
43005023	ca toţi să-l cinstească pe Fiul după cum îl cinstesc pe Tatăl. Cine nu îl cinsteşte pe Fiul, nu îl cinsteşte nici pe Tatăl care l-a trimis.
43005024	Adevărat, adevărat vă spun că acela care îmi ascultă cuvântul şi crede în Cel care m-a trimis, are viaţa veşnică şi nu vine la judecată, ci a trecut de la moarte la viaţă.
43005025	Adevărat, adevărat vă spun că vine ceasul şi acum a venit, când morţii vor auzi glasul Fiului lui Dumnezeu, iar cei care-l vor auzi, vor trăi.
43005026	Căci după cum Tatăl are viaţă în sine însuşi, la fel i-a dat şi Fiului să aibă viaţă în sine însuşi.
43005027	Şi i-a dat puterea să judece, pentru că este Fiul Omului.
43005028	Nu vă miraţi de aceasta, fiindcă vine ceasul în care toţi cei din morminte îi vor auzi glasul
43005029	şi cei care au făcut fapte bune vor ieşi la înviere pentru viaţă, iar cei care au săvârşit răul vor ieşi la înviere pentru judecată.
43005030	Eu nu pot să fac nimic de la mine însumi: după cum aud, aşa judec, iar judecata mea este dreaptă, fiindcă Eu nu caut voia mea, ci voia Celui ce m-a trimis.
43005031	Dacă Eu dau mărturie pentru mine, mărturia mea nu este adevărată.
43005032	Altul este Cel care dă mărturie pentru mine şi ştiu că mărturia pe care o dă pentru mine este adevărată.
43005033	Voi aţi trimis la Ioan, iar el a dat mărturie pentru adevăr.
43005034	Dar Eu nu primesc mărturie de la un om, ci spun acestea ca să vă mântuiţi.
43005035	Ioan era făclia ce arde şi luminează, iar voi aţi vrut să vă bucuraţi o vreme de lumina lui.
43005036	Dar Eu am o mărturie mai mare decât cea a lui Ioan: lucrările pe care mi le-a dat Tatăl să le împlinesc, aceste lucrări dau mărturie pentru mine că Tatăl m-a trimis.
43005037	Tatăl care m-a trimis, El a dat mărturie pentru mine. Voi nici nu i-aţi auzit niciodată glasul, nici chipul nu i l-aţi văzut,
43005038	iar cuvântul lui nu rămâne în voi, fiindcă nu-l credeţi pe Acela pe care l-a trimis.
43005039	Cercetaţi Scripturile, fiindcă socotiţi că în ele aveţi viaţa veşnică: dar şi acestea dau mărturie pentru mine
43005040	şi nu vreţi să veniţi la mine ca să aveţi viaţă.
43005041	Nu primesc slavă de la oameni,
43005042	dar vă cunosc: nu aveţi în voi iubirea lui Dumnezeu.
43005043	Eu am venit în numele Tatălui meu şi nu mă primiţi. Dacă cineva ar veni în numele lui însuşi, pe el l-aţi primi.
43005044	Cum puteţi crede voi, care vă daţi slavă unii altora, dar nu căutaţi slava care vine de la unicul Dumnezeu?
43005045	Să nu credeţi că Eu vă voi învinui înaintea Tatălui. Are cine să vă învinuiască: Moise, în care v-aţi pus nădejdea.
43005046	Căci dacă l-aţi fi crezut pe Moise, m-aţi fi crezut şi pe mine, fiindcă el a scris despre mine.
43005047	Dar dacă nu credeţi ce a scris el, cum veţi crede cuvintele mele?”
43006001	După acestea, Iisus a plecat pe ţărmul celălalt al Mării Galileii, adică a Tiberiadei.
43006002	Îl urma o mulţime mare, fiindcă vedeau semnele pe care le săvârşea cu cei bolnavi.
43006003	Iisus s-a suit pe munte şi acolo s-a aşezat jos cu ucenicii lui.
43006004	Paştele, sărbătoarea iudeilor, era aproape.
43006005	Iisus a ridicat ochii şi a văzut că o mare mulţime venea spre El. Şi i-a spus lui Filip: „De unde vom cumpăra pâine să mănânce aceştia?”
43006006	Dar spunea aceasta ca să-l încerce, căci El ştia ce urma să facă.
43006007	Filip i-a răspuns: „Pâine de două sute de dinari nu le-ar fi de ajuns ca să primească fiecare măcar câte puţin.”
43006008	Unul dintre ucenicii lui, Andrei, fratele lui Simon Petru, i-a spus:
43006009	„Este aici un băieţel care are cinci pâini de orz şi doi peşti, dar ce înseamnă acestea pentru atât de mulţi?”
43006010	Iisus a spus: „Puneţi-i pe oameni să se aşeze.” În acel loc era multă iarbă. Aşadar s-au aşezat; bărbaţii, cam cinci mii la număr.
43006011	Iisus a luat pâinile şi, după ce a adus mulţumire, le-a împărţit celor aşezaţi şi la fel şi din peşti, cât au voit.
43006012	După ce s-au săturat, le-a spus ucenicilor: „Adunaţi fărâmiturile care au rămas, ca să nu se piardă nimic.”
43006013	Au strâns deci şi au umplut douăsprezece coşuri cu fărâmituri care rămăseseră de la cei care mâncaseră din cele cinci pâini de orz.
43006014	Iar oamenii care văzuseră semnul pe care îl făcuse spuneau: „Într-adevăr acesta este profetul care trebuia să vină în lume.”
43006015	Dar Iisus, ştiind că vor să vină să îl ia cu de-a sila să îl facă rege, a plecat iar pe munte, singur.
43006016	Când a venit seara, ucenicii lui au coborât la mare
43006017	şi, după ce s-au urcat în barcă, mergeau de partea cealaltă a mării, spre Capernaum. Se făcuse deja întuneric şi Iisus nu venise încă la ei.
43006018	Şi marea era agitată, fiindcă bătea un vânt puternic.
43006019	Iar după ce au vâslit cam douăzeci şi cinci sau treizeci de stadii, l-au văzut pe Iisus umblând pe mare şi venind aproape de barcă, şi s-au speriat.
43006020	Dar Iisus le-a spus: „Eu sunt, nu vă temeţi.”
43006021	Când au vrut să îl ia în barcă, barca a ajuns îndată la ţărmul spre care se îndreptau.
43006022	A doua zi, mulţimea, care stătea de partea cealaltă a mării, a văzut că acolo nu era decât o corăbioară şi că Iisus nu se urcase cu ucenicii lui în barcă, ci doar ucenicii lui plecaseră.
43006023	Au venit alte bărci din Tiberiada, aproape de locul unde mâncaseră pâinea când adusese El mulţumire Domnului.
43006024	Aşadar când a văzut mulţimea că Iisus nu este acolo şi nici ucenicii lui, s-au suit în bărci şi au venit la Capernaum, căutându-l pe Iisus.
43006025	Şi găsindu-l dincolo de mare, i-au spus: „Rabbi, când ai ajuns aici?”
43006026	Iisus le-a răspuns: „Adevărat, adevărat vă spun: voi mă căutaţi nu fiindcă aţi văzut semne, ci fiindcă aţi mâncat pâine şi v-aţi săturat.
43006027	Să nu lucraţi pentru hrana pieritoare, ci pentru hrana care rămâne pentru viaţa veşnică, pe care v-o va da Fiul Omului, căci Dumnezeu Tatăl l-a pecetluit pe El.”
43006028	I-au spus aşadar: „Ce să facem ca să săvârşim lucrările lui Dumnezeu?”
43006029	Iisus le-a răspuns: „Aceasta este lucrarea lui Dumnezeu: să credeţi în Cel pe care El l-a trimis.”
43006030	I-au spus deci: „Ce semn faci Tu ca să vedem şi să credem în tine? Ce lucrări săvârşeşti?
43006031	Părinţii noştri au mâncat mană în deşert, după cum stă scris: Le-a dat să mănânce pâine din cer.”
43006032	Atunci Iisus le-a zis: „Adevărat, adevărat vă spun, nu Moise v-a dat pâinea din cer, ci Tatăl meu vă dă din cer pâinea cea adevărată,
43006033	căci pâinea lui Dumnezeu este cea care coboară din cer şi dă viaţă lumii.”
43006034	Aşadar i-au spus: „Doamne, dă-ne întotdeauna această pâine!”
43006035	Iisus le-a spus: „Eu sunt pâinea vieţii. Cel care vine la mine nu va flămânzi şi cel care crede în mine nu va înseta niciodată.
43006036	Dar v-am spus că m-aţi văzut şi nu credeţi.
43006037	Toţi cei pe care mi-i dă Tatăl vor veni la mine, iar pe cel care vine la mine nu-l voi scoate afară,
43006038	fiindcă Eu nu am coborât din cer ca să fac voia mea, ci voia Celui care m-a trimis.
43006039	Şi aceasta este voia Celui care m-a trimis, să nu pierd nimic din ce mi-a dat, ci să-l învii în ziua din urmă.
43006040	Aceasta este voia Tatălui meu: oricine îl vede pe Fiul şi crede în El să aibă viaţă veşnică, iar Eu îl voi învia în ziua din urmă.”
43006041	Iudeii murmurau, aşadar, împotriva lui, fiindcă spusese: „Eu sunt pâinea care a coborât din cer”
43006042	şi spuneau: „Oare nu este acesta Iisus, fiul lui Iosif, nu-i cunoaştem noi pe tatăl şi pe mama lui? Cum de spune acum: Am coborât din cer?”
43006043	Iisus le-a răspuns: „Nu cârtiţi între voi!
43006044	Nimeni nu poate veni la mine dacă Tatăl care m-a trimis nu îl atrage, iar Eu îl voi învia în ziua din urmă.
43006045	Stă scris în profeţi: Şi toţi vor fi învăţaţi de Dumnezeu. Oricine a auzit de la Tatăl şi a învăţat, vine la mine.
43006046	Nu că l-a văzut cineva pe Tatăl, în afară de Cel ce este de la Dumnezeu: Acesta l-a văzut pe Tatăl.
43006047	Adevărat, adevărat vă spun, cel ce crede în mine are viaţă veşnică.
43006048	Eu sunt Pâinea vieţii.
43006049	Părinţii voştri au mâncat mană în pustiu şi au murit.
43006050	Pâinea care coboară din cer este aceasta: oamenii să mănânce din ea şi să nu moară.
43006051	Eu sunt pâinea cea vie care am coborât din cer: dacă va mânca cineva din această pâine, va trăi în veci, iar pâinea pe care Eu o voi da pentru viaţa lumii este trupul meu.”
43006052	Atunci iudeii se certau între ei: „Cum poate acesta să ne dea trupul lui să-l mâncăm?”
43006053	Aşa că Iisus le-a spus: „Adevărat, adevărat vă spun, dacă nu veţi mânca trupul Fiului Omului şi nu veţi bea sângele lui, nu veţi avea viaţă în voi.
43006054	Cel care mănâncă trupul meu şi bea sângele meu are viaţă veşnică şi Eu îl voi învia în ziua din urmă.
43006055	Căci trupul meu este hrană adevărată, iar sângele meu este băutură adevărată.
43006056	Cel care mănâncă trupul meu şi bea sângele meu rămâne în mine şi Eu în el.
43006057	După cum m-a trimis pe mine Tatăl cel viu, iar Eu trăiesc prin Tatăl, şi cel care se va hrăni cu mine va trăi prin mine.
43006058	Aceasta este pâinea care s-a coborât din cer, nu ca aceea pe care au mâncat-o părinţii voştri şi au murit. Cel care mănâncă această pâine va trăi în veci.”
43006059	Acestea le-a spus în sinagogă pe când învăţa în Capernaum.
43006060	Mulţi dintre ucenicii lui care îl auziseră, au spus: „Cuvântul acesta este greu! Cine e în stare să-l asculte?”
43006061	Iisus ştia în sinea sa că ucenicii lui cârtesc cu privire la aceasta, le-a spus: „Vă scandalizează acest lucru?
43006062	Dar dacă l-aţi vedea pe Fiul Omului urcând unde era mai înainte?
43006063	Duhul este cel care dă viaţă, trupul nu foloseşte la nimic. Cuvintele pe care vi le-am spus Eu sunt duh şi sunt viaţă.
43006064	Dar printre voi sunt unii care nu cred”, căci Iisus ştia de la început cine sunt cei care nu cred şi cine este cel care îl va trăda.
43006065	Şi a zis: „De aceea v-am spus că nimeni nu poate veni la mine dacă nu îi este dat de Tatăl.”
43006066	De atunci mulţi dintre ucenicii lui s-au întors înapoi şi nu mai umblau cu El.
43006067	Aşadar Iisus le-a spus celor doisprezece: „Voi nu vreţi să plecaţi?”
43006068	Simon Petru i-a răspuns: „Doamne, la cine să mergem? Tu ai cuvintele vieţii veşnice
43006069	şi noi am crezut şi am cunoscut că Tu eşti Sfântul lui Dumnezeu.”
43006070	Iisus i-a răspuns: „Nu v-am ales Eu pe voi, cei doisprezece? Unul dintre voi însă este diavol!”
43006071	Vorbea despre Iuda al lui Simon Iscarioteanul, unul din cei doisprezece, care avea să-l trădeze.
43007001	Şi după acestea, Iisus umbla prin Galileea, fiindcă nu voia să treacă prin Iudeea, deoarece iudeii căutau să-l omoare.
43007002	Se apropia sărbătoarea iudeilor numită a Corturilor.
43007003	Fraţii lui i-au spus aşadar: „Pleacă de aici şi du-te în Iudeea, ca să vadă şi ucenicii tăi lucrările pe care le faci.
43007004	Fiindcă nimeni nu lucrează pe ascuns când vrea să fie cunoscut. Dacă faci acestea, arată-te lumii.”
43007005	Dar nici fraţii lui nu credeau în El.
43007006	Atunci Iisus le-a zis: „Vremea mea nu a sosit încă, dar vremea voastră este întotdeauna.
43007007	Pe voi lumea nu vă poate urî, dar pe mine mă urăşte, fiindcă Eu dau mărturie că faptele ei sunt rele.
43007008	Mergeţi voi la sărbătoare! Eu nu merg la sărbătoarea aceasta, fiindcă vremea mea nu s-a împlinit încă.”
43007009	Spunând acestea, a rămas în Galileea.
43007010	Dar după ce fraţii săi au mers la sărbătoare, a urcat şi El, nu pe faţă, ci pe ascuns.
43007011	Aşa că iudeii îl căutau la sărbătoare şi spuneau: „Unde e?”
43007012	Iar în mulţime se vorbea mult despre El; unii spuneau: „Este bun”, alţii spuneau: „Nu este, ci amăgeşte mulţimea.”
43007013	Însă nimeni nu vorbea pe faţă despre El, de frica iudeilor.
43007014	Sărbătoarea era deja trecută de jumătate când Iisus a urcat la Templu şi a început să înveţe.
43007015	Iudeii s-au mirat, spunând: „Cum de ştie acesta carte, fără să fi învăţat?”
43007016	Dar Iisus le-a răspuns şi a zis: „Învăţătura mea nu este a mea, ci a Celui ce m-a trimis.
43007017	Dacă cineva vrea să-i împlinească voia, va şti dacă această învăţătură vine de la Dumnezeu ori dacă Eu vorbesc de la mine.
43007018	Cel care vorbeşte de la sine îşi caută propria slavă. Dar cel care caută slava Celui care l-a trimis, acela este adevărat şi în el nu este nedreptate.
43007019	Nu v-a dat oare Moise Legea? Şi nici unul dintre voi nu împlineşte Legea! De ce căutaţi să mă ucideţi?”
43007020	Mulţimea i-a răspuns: „Eşti posedat de demon! Cine vrea să te ucidă?”
43007021	Iisus le-a răspuns: „Un singur lucru am făcut şi toţi vă miraţi!
43007022	Moise v-a dat circumcizia – nu că ar fi de la Moise, ci de la părinţi – şi îi circumcideţi pe oameni în zi de sâmbătă.
43007023	Dacă omul este circumcis sâmbăta ca să nu fie încălcată Legea lui Moise, voi vă mâniaţi pe mine fiindcă am însănătoşit un om sâmbăta?
43007024	Nu judecaţi după aparenţe, ci faceţi o judecată dreaptă.”
43007025	Aşadar unii din Ierusalim spuneau: „Nu este El acela pe care-l caută ca să-l omoare?
43007026	Iată-l că vorbeşte pe faţă şi ei nu-i spun nimic. Nu cumva conducătorii şi-au dat seama cu adevărat că acesta este Hristosul?
43007027	Dar ştim de unde este el. Când va veni însă Hristos, nimeni nu va şti de unde este.”
43007028	Atunci Iisus, învăţând poporul în Templu, a strigat: „Pe mine mă cunoaşteţi şi ştiţi de unde sunt: Eu nu am venit de la mine, dar Acela care m-a trimis este adevărat şi voi nu-l cunoaşteţi.
43007029	Eu îl ştiu, pentru că sunt de la El şi El m-a trimis.”
43007030	Căutau, aşadar, să-l prindă, dar nimeni nu a pus mâna pe El, fiindcă nu-i venise ceasul.
43007031	Dar mulţi din mulţime au crezut în El şi spuneau: „Când va veni Hristos nu va face oare mai multe semne decât a făcut acesta?”
43007032	Fariseii au auzit mulţimea murmurând astfel despre El şi marii preoţi şi fariseii au trimis gărzile ca să-l prindă.
43007033	Aşadar Iisus a spus: „Încă puţin timp mai sunt cu voi şi apoi mă duc la Cel care m-a trimis.
43007034	Mă veţi căuta şi nu mă veţi găsi, dar nu puteţi veni unde sunt Eu.”
43007035	Iudeii şi-au spus: „Unde se va duce încât nu-l vom găsi? Oare va merge la cei împrăştiaţi printre greci şi îi va învăţa pe greci?
43007036	Ce înseamnă cuvântul pe care îl spune: Mă veţi căuta şi nu mă veţi găsi şi nu puteţi veni unde sunt Eu?”
43007037	În ultima zi, care este cea mai mare zi a sărbătorii, Iisus s-a ridicat în picioare strigând: „Dacă însetează cineva, să vină la mine şi să bea!
43007038	Cel care crede în mine, după cum spune Scriptura, din lăuntrul lui vor izvorî râuri de apă vie.”
43007039	Iar aceasta a spus-o despre Duhul pe care aveau să-l primească cei care crezuseră în El: fiindcă Duhul nu era încă dat, căci Iisus nu fusese preamărit.
43007040	Auzind aceste cuvinte, unii din mulţime spuneau: „Cu adevărat El este profetul!”
43007041	Alţii spuneau: „Acesta este Hristosul!”, iar alţii spuneau: „Va veni oare Hristos din Galileea?
43007042	Oare n-a spus Scriptura că Hristos va veni din sămânţa lui David şi din Betleem, satul unde era David?”
43007043	Şi mulţimea s-a dezbinat din cauza lui.
43007044	Unii dintre ei voiau să îl prindă, dar nimeni nu şi-a pus mâinile pe El.
43007045	Atunci gărzile au venit la marii preoţi şi farisei şi ei le-au spus: „De ce nu l-aţi adus?”
43007046	Gărzile au răspuns: „Niciodată nu a vorbit vreun om aşa ca El.”
43007047	Fariseii le-au răspuns: „Nu cumva aţi fost înşelaţi şi voi?
43007048	Oare dintre farisei sau conducători a crezut cineva în el?
43007049	Dar mulţimea aceasta care nu cunoaşte Legea e blestemată!”
43007050	Nicodim, unul dintre ei, cel care venise la Iisus mai înainte, le-a spus:
43007051	„Oare Legea noastră condamnă un om fără ca mai întâi să-l asculte şi să ştie ce face?”
43007052	Ei au răspuns: „Nu cumva eşti şi tu din Galileea? Cercetează şi vezi că nu s-a ridicat nici un profet din Galileea.”
43007053	Şi s-a dus fiecare la casa lui.
43008001	Iisus s-a dus pe Muntele Măslinilor.
43008002	Dar în zori a venit din nou în Templu şi tot poporul venea la El, iar El, stând jos, îi învăţa.
43008003	Cărturarii şi fariseii au adus o femeie prinsă în adulter şi, punând-o în mijloc,
43008004	i-au zis: „Învăţătorule, femeia aceasta a fost prinsă pe când săvârşea adulter,
43008005	iar în Lege, Moise ne-a poruncit ca pe unele ca acestea să le ucidem cu pietre. Aşadar, tu ce spui?”
43008006	Ziceau aşa ca să-l pună la încercare şi ca să aibă pentru ce să-l acuze. Dar Iisus, aplecându-se, scria cu degetul pe pământ.
43008007	Şi cum ei îl tot întrebau, s-a ridicat şi le-a spus: „Acela dintre voi care e fără păcat, să dea primul cu piatra în ea.”
43008008	Şi, aplecându-se din nou, scria pe pământ.
43008009	Iar ei, când au auzit, au plecat unul câte unul, începând cu cei mai bătrâni. El a rămas singur cu femeia, care stătea în mijloc.
43008010	Iisus s-a ridicat şi i-a zis: „Femeie, unde sunt? Nimeni nu te-a condamnat?”
43008011	Ea a spus: „Nimeni, Doamne.” Iisus i-a spus: „Nici eu nu te condamn. Mergi şi de acum înainte să nu mai păcătuieşti!”
43008012	Iisus a vorbit din nou: „Eu sunt lumina lumii: cel care mă urmează nu va umbla în întuneric, ci va avea lumina vieţii.”
43008013	Atunci fariseii i-au spus: „Tu dai mărturie despre tine însuţi, deci mărturia ta nu este adevărată.”
43008014	Iisus le-a răspuns: „Chiar dacă dau mărturie despre mine însumi, mărturia mea este adevărată, pentru că ştiu de unde am venit şi unde mă duc. Însă voi nu ştiţi nici de unde vin, nici unde mă duc.
43008015	Voi judecaţi aşa cum judecă oamenii. Eu nu judec pe nimeni.
43008016	Şi chiar dacă judec, judecata mea este adevărată, pentru că nu sunt singur, ci Eu şi Tatăl care m-a trimis.
43008017	Şi în Legea voastră este scris că mărturia a doi oameni este adevărată.
43008018	Eu sunt cel care dau mărturie despre mine însumi şi despre mine dă mărturie Tatăl care m-a trimis.”
43008019	I-au spus atunci: „Unde este Tatăl tău?” Iisus le-a răspuns: „Nu mă cunoaşteţi nici pe mine, nici pe Tatăl meu. Dacă m-aţi cunoaşte pe mine, l-aţi cunoaşte şi pe Tatăl meu.”
43008020	Aceste cuvinte le-a spus lângă vistierie, pe când învăţa în templu, dar nimeni nu a pus mâna pe El, fiindcă nu-i venise încă ceasul.
43008021	Apoi le-a mai spus: „Eu plec, iar voi mă veţi căuta şi veţi muri în păcatul vostru. Unde mă duc Eu, voi nu puteţi veni.”
43008022	Deci iudeii ziceau: „Nu cumva îşi va lua viaţa, de spune: Unde mă duc Eu, voi nu puteţi veni?”
43008023	Şi El le spunea: „Voi sunteţi de aici de jos, Eu sunt de sus; voi sunteţi din lumea aceasta, Eu nu sunt din lumea aceasta.
43008024	V-am spus că veţi muri în păcatele voastre, pentru că dacă nu credeţi că Eu sunt, veţi muri în păcatele voastre.”
43008025	Ei îi spuneau: „Tu cine eşti?” Iisus le-a zis: „Sunt ceea ce v-am zis de la început.
43008026	Am multe de spus şi de judecat cu privire la voi. Dar Cel care m-a trimis este adevărat şi Eu spun lumii ceea ce am auzit de la El.”
43008027	Dar ei nu au înţeles că le vorbea despre Tatăl.
43008028	Iisus le-a spus deci: „Când îl veţi înălţa pe Fiul Omului, atunci veţi şti că Eu sunt şi că nu fac nimic de la mine însumi, ci, precum m-a învăţat Tatăl, aşa vorbesc.
43008029	Iar Cel care m-a trimis este cu mine, nu m-a lăsat singur, pentru că Eu fac întotdeauna lucrurile care îi sunt plăcute.”
43008030	Când a spus acestea, mulţi au crezut în El.
43008031	Aşadar Iisus le spunea iudeilor care crezuseră în El: „Dacă rămâneţi în cuvântul meu, sunteţi cu adevărat ucenicii mei
43008032	şi veţi cunoaşte adevărul, iar adevărul vă va elibera.”
43008033	Ei i-au răspuns: „Noi suntem urmaşii lui Avraam şi n-am fost niciodată robii nimănui. Cum spui Tu: Veţi fi liberi?”
43008034	Iisus le-a răspuns: „Adevărat, adevărat vă spun: oricine păcătuieşte este rob al păcatului.
43008035	Iar robul nu rămâne pentru totdeauna în casă. Fiul însă rămâne pentru totdeauna.
43008036	Aşadar, dacă Fiul vă eliberează, veţi fi cu adevărat liberi.
43008037	Ştiu că sunteţi urmaşii lui Avraam. Însă încercaţi să mă omorâţi, deoarece cuvântul meu nu-şi găseşte loc în voi.
43008038	Eu spun ceea ce am văzut la Tatăl meu, iar voi faceţi ceea ce aţi auzit de la tatăl vostru.”
43008039	Ei i-au răspuns: „Tatăl nostru este Avraam.” Iisus le-a spus: „Dacă sunteţi fiii lui Avraam, faceţi faptele lui Avraam!
43008040	Dar acum încercaţi să mă ucideţi pe mine, Cel care v-am spus adevărul pe care l-am auzit de la Dumnezeu: Avraam nu a făcut aşa.
43008041	Voi faceţi faptele tatălui vostru.” Ei au zis: „Noi nu suntem născuţi din adulter. Avem un singur tată: pe Dumnezeu.”
43008042	Iisus le-a zis: „Dacă Dumnezeu ar fi Tatăl vostru, m-aţi iubi, fiindcă Eu de la Dumnezeu am ieşit şi am venit. Pentru că nu am venit de la mine însumi, ci El m-a trimis.
43008043	De ce nu înţelegeţi spusele mele? Pentru că nu puteţi asculta cuvântul meu.
43008044	Voi sunteţi din tatăl vostru, diavolul, şi vreţi să împliniţi dorinţele tatălui vostru. De la început el a fost ucigaş de oameni şi nu a stat în adevăr, pentru că în el nu este adevăr. Când spune minciuna, din ale lui spune, fiindcă este mincinos şi tatăl minciunii.
43008045	Însă Eu spun adevărul, pe mine nu mă credeţi.
43008046	Care dintre voi mă poate acuza de păcat? Dacă spun adevărul de ce nu mă credeţi?
43008047	Cel care este din Dumnezeu, ascultă cuvintele lui Dumnezeu. De aceea voi nu ascultaţi, pentru că nu sunteţi din Dumnezeu.”
43008048	Iudeii au răspuns: „Nu spunem noi bine că eşti samaritean şi că eşti posedat de diavol?”
43008049	Iisus a răspuns: „Eu nu sunt posedat de diavol, ci îl cinstesc pe Tatăl meu, iar voi nu mă cinstiţi pe mine.
43008050	Însă Eu nu caut slava mea. Are cine să o caute şi să judece.
43008051	Adevărat, adevărat vă spun: dacă va păzi cineva cuvântul meu, nu va vedea moartea în veci!”
43008052	Iudeii i-au zis: „Ştim acum că eşti posedat de diavol. Avraam a murit, profeţii la fel. Şi tu spui: Dacă va păzi cineva cuvântul meu, nu va gusta moartea în veci.
43008053	Eşti oare Tu mai mare decât părintele nostru Avraam, care a murit? Şi profeţii au murit. Cine pretinzi că eşti?”
43008054	Iisus a răspuns: „Dacă Eu mă slăvesc pe mine însumi, slava mea nu înseamnă nimic. Tatăl meu, despre care voi spuneţi că este Dumnezeul vostru, El este cel care mă slăveşte.
43008055	Voi nu l-aţi cunoscut, însă Eu îl cunosc. Şi dacă aş spune că nu îl cunosc, aş fi mincinos, asemenea vouă. Dar îl cunosc şi păzesc cuvântul lui.
43008056	Avraam, părintele vostru, a tresăltat la gândul că va vedea ziua mea: a văzut-o şi s-a bucurat.”
43008057	Atunci iudeii i-au spus: „Nu ai nici cincizeci de ani şi l-ai văzut pe Avraam?”
43008058	Iisus le-a zis: „Adevărat, adevărat vă spun, înainte să fie Avraam, Eu sunt.”
43008059	Atunci ei au luat pietre ca să arunce în El, dar Iisus s-a ascuns şi a ieşit din Templu.
43009001	Trecând, a văzut un om orb din naştere.
43009002	Şi ucenicii l-au întrebat: „Rabbi, cine a păcătuit: acesta sau părinţii lui, de s-a născut orb?”
43009003	Iisus a răspuns: „Nici el nu a păcătuit, nici părinţii lui, ci s-a născut orb ca să se arate lucrările lui Dumnezeu în el.
43009004	Trebuie să împlinesc lucrările Celui care m-a trimis cât timp este ziuă, căci vine noaptea şi nimeni nu mai poate lucra.
43009005	Cât timp sunt în lume, Eu sunt lumina lumii.”
43009006	După ce a spus acestea, a scuipat pe pământ şi a făcut tină din scuipat, i-a uns ochii cu tină
43009007	şi i-a spus: „Mergi şi spală-te în scăldătoarea Siloam” (Siloam înseamnă Trimis). A plecat, aşadar, s-a spălat şi când s-a întors vedea.
43009008	Atunci vecinii şi cei care îl văzuseră înainte cerşind spuneau: „Nu este el cel care stătea şi cerşea?”
43009009	Unii spuneau: „El este”, alţii spuneau: „Nu, dar seamănă cu el.” El zicea: „Eu sunt.”
43009010	I-au spus: „Cum ţi s-au deschis ochii?”
43009011	El a răspuns: „Omul acela numit Iisus a făcut tină, mi-a uns ochii şi mi-a spus: Mergi la Siloam şi spală-te. După ce m-am dus şi m-am spălat, am început să văd.”
43009012	Ei i-au spus: „Unde este el?” El a spus: „Nu ştiu.”
43009013	L-au adus la farisei pe cel care fusese înainte orb.
43009014	Era sâmbătă în ziua în care Iisus făcuse tina şi îi deschisese ochii.
43009015	Şi fariseii l-au întrebat din nou cum începuse să vadă. El le-a spus: „Mi-a pus tină pe ochi, m-am spălat şi am văzut.”
43009016	Unii dintre farisei spuneau: „Omul acesta nu este de la Dumnezeu, fiindcă nu respectă sâmbăta.” Alţii spuneau: „Cum poate un om păcătos să facă asemenea semne?” Şi era dezbinare între ei.
43009017	I-au zis iarăşi orbului: „Tu ce spui despre el, că ţi-a deschis ochii?” Iar el a zis: „Este un profet.”
43009018	Iudeii nu au crezut că fusese orb şi acum vedea până nu i-au chemat pe părinţii celui care îşi recăpătase vederea.
43009019	Şi i-au întrebat: „Acesta este fiul vostru despre care spuneţi că s-a născut orb? Cum de vede acum?”
43009020	Părinţii lui au răspuns: „Ştim că acesta este fiul nostru şi că s-a născut orb.
43009021	Însă nu ştim cum de vede acum sau cine i-a deschis ochii. Întrebaţi-l pe el! E destul de mare, va vorbi el pentru sine.”
43009022	Părinţii lui au zis aşa pentru că se temeau de iudei. Fiindcă iudeii se înţeleseseră deja că dacă cineva îl va recunoaşte drept Hristos, să fie dat afară din sinagogă.
43009023	De aceea au spus părinţii lui: „E destul de mare, întrebaţi-l pe el.”
43009024	L-au chemat deci a doua oară pe omul care fusese orb şi i-au zis: „Dă slavă lui Dumnezeu! Noi ştim că acest om este un păcătos.”
43009025	El a răspuns: „Dacă este un păcătos, nu ştiu. Eu una ştiu: că eram orb şi acum văd.”
43009026	I-au spus: „Ce ţi-a făcut? Cum ţi-a deschis ochii?”
43009027	Le-a răspuns: „V-am mai spus şi nu m-aţi ascultat. De ce vreţi să auziţi din nou? Nu cumva vreţi să vă faceţi şi voi ucenicii lui?”
43009028	Ei l-au ocărât şi i-au spus: „Tu eşti ucenicul lui, noi însă suntem ucenicii lui Moise.
43009029	Ştim că Dumnezeu i-a vorbit lui Moise, dar acesta nu ştim de unde este.”
43009030	Omul le-a răspuns: „Tocmai aceasta este de mirare, că voi nu ştiţi de unde este, dar el mi-a deschis ochii.
43009031	Ştim că Dumnezeu nu-i ascultă pe păcătoşi, ci dacă cineva este temător de Dumnezeu şi împlineşte voia lui, pe acela îl ascultă.
43009032	Nu s-a auzit niciodată ca cineva să fi deschis ochii unui orb din naştere.
43009033	Dacă acesta nu ar fi fost de la Dumnezeu, nu ar fi putut face nimic.”
43009034	I-au răspuns: „Te-ai născut cu totul în păcate şi ne înveţi pe noi?” Şi l-au dat afară.
43009035	Iisus a auzit că l-au dat afară şi, găsindu-l, i-a spus: „Crezi tu în Fiul Omului?”
43009036	Acela i-a răspuns: „Dar cine este, ca să cred în El?”
43009037	Iisus i-a zis: „L-ai şi văzut. Este cel care vorbeşte cu tine.”
43009038	El i-a spus: „Cred, Doamne.” Şi i s-a închinat.
43009039	Iar Iisus a spus: „Eu am venit în lumea aceasta pentru judecată, pentru ca cei care nu văd să vadă, iar cei care văd să orbească.”
43009040	Unii dintre farisei, care erau lângă El, l-au auzit şi i-au spus: „Nu cumva noi suntem orbi?”
43009041	Iisus le-a spus: „Dacă eraţi orbi, nu aţi avea păcat. Dar fiindcă spuneţi: Vedem, păcatul vostru rămâne.”
43010001	„Adevărat, adevărat vă spun: Cine nu intră în staulul oilor pe poartă, ci sare prin altă parte, acela este un hoţ şi un tâlhar.
43010002	Dar cel care intră pe poartă este păstorul oilor.
43010003	Acestuia îi deschide portarul, iar oile ascultă glasul lui şi el îşi cheamă oile pe nume şi le duce afară.
43010004	Şi după ce le scoate afară, merge înaintea lor şi oile îl urmează, fiindcă îi cunosc glasul.
43010005	Pe un străin nu l-ar urma, ci ar fugi de el, fiindcă nu cunosc glasul străinilor.”
43010006	Iisus le-a spus această parabolă, dar ei nu au înţeles despre ce vorbea.
43010007	Atunci Iisus a zis din nou: „Adevărat, adevărat vă spun că Eu sunt poarta oilor.
43010008	Toţi cei care au venit înaintea mea sunt hoţi şi tâlhari, dar oile nu i-au ascultat.
43010009	Eu sunt poarta: dacă va intra cineva prin mine, va fi mântuit: va intra şi va ieşi şi va găsi păşune.
43010010	Hoţul nu vine decât să fure, să ucidă şi să nimicească. Eu am venit ca oile să aibă viaţă şi s-o aibă din belşug.
43010011	Eu sunt Păstorul cel bun. Păstorul cel bun îşi dă viaţa pentru oi.
43010012	Cel plătit, care nu este păstor, iar oile nu sunt ale lui, când vede lupul venind, lasă oile şi fuge, iar lupul le răpeşte şi le risipeşte,
43010013	pentru că acel păstor este plătit şi nu-i pasă de oi.
43010014	Eu sunt Păstorul cel bun şi îmi cunosc oile şi ele mă cunosc pe mine,
43010015	aşa cum Tatăl mă cunoaşte pe mine şi Eu îl cunosc pe Tatăl; şi îmi dau viaţa pentru oi.
43010016	Mai am şi alte oi, care nu sunt din staulul acesta. Şi pe acelea trebuie să le aduc. Iar ele vor asculta glasul meu şi va fi o turmă şi un păstor.
43010017	De aceea mă iubeşte Tatăl, fiindcă îmi dau viaţa ca să o iau din nou.
43010018	Nimeni nu mi-o ia, ci Eu o dau de la mine însumi. Am putere să o dau şi am putere să o iau din nou. Aceasta este porunca pe care am primit-o de la Tatăl meu.”
43010019	S-a iscat iarăşi dezbinare între iudei din cauza acestor cuvinte.
43010020	Mulţi dintre ei spuneau: „Este posedat şi nebun! De ce-l ascultaţi?”
43010021	Alţii spuneau: „Aceste cuvinte nu sunt ale unui demonizat. Poate oare un demon să deschidă ochii orbilor?”
43010022	Era atunci sărbătoarea Înnoirii în Ierusalim şi era iarnă.
43010023	Iisus mergea prin Templu, în pridvorul lui Solomon.
43010024	Iudeii l-au înconjurat şi îi spuneau: „Până când ne mai chinuieşti sufletul? Dacă Tu eşti Hristosul, spune-ne pe faţă!”
43010025	Iisus le-a răspuns: „V-am spus şi nu credeţi. Lucrările pe care le fac Eu în numele Tatălui meu dau mărturie pentru mine.
43010026	Dar voi nu credeţi, pentru că nu sunteţi dintre oile mele.
43010027	Oile mele ascultă glasul meu, Eu le cunosc şi ele mă urmează.
43010028	Eu le dau viaţă veşnică şi nu vor pieri în veci şi nimeni nu le va răpi din mâna mea.
43010029	Tatăl meu, care mi le-a dat, este mai mare decât toţi şi nimeni nu le poate răpi din mâna Tatălui.
43010030	Eu şi Tatăl una suntem.”
43010031	Iudeii au luat iarăşi pietre ca să arunce în El.
43010032	Iisus le-a răspuns: „Multe lucrări bune v-am arătat de la Tatăl. Pentru care dintre ele vreţi să mă ucideţi cu pietre?”
43010033	Iudeii i-au răspuns: „Nu pentru vreo lucrare bună aruncăm cu pietre în tine, ci pentru blasfemie şi fiindcă tu, om fiind, te faci pe tine însuţi Dumnezeu.”
43010034	Iisus le-a răspuns: „Oare nu este scris în Legea voastră: Eu am zis: sunteţi dumnezei?
43010035	Dacă pe cei cărora le-a vorbit cuvântul lui Dumnezeu i-a numit dumnezei – şi Scriptura nu poate fi desfiinţată –
43010036	mie, cel pe care Tatăl l-a sfinţit şi l-a trimis în lume, îmi spuneţi: Huleşti! pentru că am zis: Sunt Fiul lui Dumnezeu!?
43010037	Dacă nu fac lucrările Tatălui meu, să nu credeţi în mine.
43010038	Dar dacă le fac şi nu credeţi în mine, credeţi în lucrări, ca să ştiţi şi să cunoaşteţi că Tatăl este în mine şi Eu în Tatăl.”
43010039	Căutau iarăşi să îl prindă, dar El a scăpat din mâinile lor.
43010040	Şi s-a dus din nou dincolo de Iordan, în locul unde botezase mai înainte Ioan, şi a rămas acolo.
43010041	Mulţi veneau la El şi spuneau: „Ioan nu a făcut nici un semn, dar tot ce a spus Ioan despre acesta era adevărat.”
43010042	Şi mulţi au crezut în El acolo.
43011001	Era un bolnav, Lazăr din Betania, din satul Mariei şi al Martei, sora ei.
43011002	Maria era cea care îl unsese cu mir pe Domnul şi îi ştersese picioarele cu părul ei. Fratele ei, Lazăr, era bolnav.
43011003	De aceea surorile au trimis la El, spunând: „Doamne, iată, cel pe care îl iubeşti este bolnav.”
43011004	Când a auzit, Iisus a spus: „Această boală nu este spre moarte, ci spre slava lui Dumnezeu, ca prin ea să fie preamărit Fiul lui Dumnezeu.”
43011005	Iisus îi iubea pe Marta, pe sora ei şi pe Lazăr.
43011006	Totuşi, când a auzit că Lazăr este bolnav, Iisus a mai rămas două zile în locul unde era.
43011007	Abia apoi le-a zis ucenicilor: „Să mergem din nou în Iudeea.”
43011008	Ucenicii i-au spus: „Rabbi, adineauri te căutau iudeii ca să te ucidă cu pietre şi te duci iar acolo?”
43011009	Iisus le-a răspuns: „Oare nu sunt douăsprezece ceasuri în zi? Dacă cineva umblă ziua, nu se împiedică, pentru că vede lumina acestei lumi.
43011010	Dar dacă cineva umblă noaptea, se împiedică, fiindcă lumina nu este în el.”
43011011	A spus acestea şi apoi le-a zis: „Lazăr, prietenul nostru, a adormit, dar mă duc să-l trezesc.”
43011012	Ucenicii i-au spus: „Doamne, dacă a adormit, se va face bine.”
43011013	Iisus vorbise despre moartea lui, dar ei au crezut că vorbeşte despre somn.
43011014	Atunci Iisus le-a spus limpede: „Lazăr a murit
43011015	şi mă bucur pentru voi că nu am fost acolo, ca să credeţi. Dar să mergem la el!”
43011016	Atunci Toma, cel numit Geamănul, le-a zis celorlalţi ucenici: „Să mergem şi noi să murim cu El!”
43011017	Venind, Iisus l-a găsit pe Lazăr pus deja de patru zile în mormânt.
43011018	Betania era aproape de Ierusalim, cam la cincisprezece stadii.
43011019	Mulţi dintre iudei veniseră la Marta şi la Maria ca să le aducă mângâiere pentru fratele lor.
43011020	Când Marta a auzit că vine Iisus, i-a ieşit în întâmpinare, iar Maria stătea în casă.
43011021	Atunci Marta i-a zis lui Iisus: „Doamne, dacă ai fi fost aici, fratele meu nu ar fi murit;
43011022	dar şi acum, ştiu că orice ai cere de la Dumnezeu, Dumnezeu îţi va da.”
43011023	Iisus i-a spus: „Fratele tău va învia.”
43011024	Marta i-a zis: „Ştiu că va învia la înviere, în ziua din urmă.”
43011025	Iisus i-a spus: „Eu sunt Învierea şi Viaţa: cel care crede în mine, chiar dacă moare, va trăi
43011026	şi oricine trăieşte şi crede în mine nu va muri în veci. Crezi aceasta?”
43011027	I-a spus: „Da, Doamne, cred că Tu eşti Hristos, Fiul lui Dumnezeu care a venit în lume.”
43011028	După ce a zis aceasta, s-a dus să o cheme pe Maria, sora ei, spunându-i în taină: „Învăţătorul este aici şi te cheamă.”
43011029	Ea, auzind, s-a sculat în grabă şi s-a dus la El.
43011030	Iisus nu intrase în sat, ci se afla tot în locul unde îi ieşise Marta în întâmpinare.
43011031	Iar iudeii care erau cu Maria în casă şi o alinau, văzând că s-a sculat în grabă şi a ieşit, au mers după ea, crezând că a plecat la mormânt ca să plângă acolo.
43011032	Când Maria a ajuns acolo unde era Iisus, văzându-l, a căzut la picioarele lui şi i-a spus: „Doamne, dacă ai fi fost aici, fratele meu nu ar fi murit.”
43011033	Atunci Iisus, văzând-o plângând şi pe iudeii care veniseră cu ea plângând şi ei, a suspinat cu duhul, s-a tulburat
43011034	şi a zis: „Unde l-aţi pus?” Ei i-au zis: „Doamne, vino şi vezi!”
43011035	Şi Iisus a plâns.
43011036	Aşadar iudeii spuneau: „Iată cât de mult îl iubea!”
43011037	Iar unii dintre ei au zis: „Oare acesta, care a deschis ochii orbului, nu putea să facă ceva să nu moară Lazăr?”
43011038	Atunci, suspinând iar în sine, Iisus a mers la mormânt, care era o peşteră şi la intrare era pusă o piatră.
43011039	Iisus a spus: „Ridicaţi piatra!” Dar Marta, sora celui care murise, i-a spus: „Doamne, miroase deja, căci este de patru zile.”
43011040	Iisus i-a zis: „Nu ţi-am spus că, dacă vei crede, vei vedea slava lui Dumnezeu?”
43011041	Au luat deci piatra, iar Iisus şi-a ridicat ochii spre cer şi a zis: „Tată, îţi mulţumesc că m-ai ascultat.
43011042	Eu ştiam că întotdeauna mă asculţi, dar pentru mulţimea care stă împrejur am vorbit, ca ei să creadă că Tu m-ai trimis.”
43011043	După ce a spus acestea, a strigat tare: „Lazăre, vino afară!”
43011044	Mortul a ieşit cu picioarele şi mâinile legate cu fâşii de pânză şi faţa înfăşurată într-un giulgiu. Iisus le-a zis: „Dezlegaţi-l şi lăsaţi-l să meargă!”
43011045	Mulţi dintre iudeii care veniseră la Maria şi văzuseră ce a făcut, au crezut în El.
43011046	Iar unii dintre ei s-au dus la farisei şi le-au spus ce a făcut Iisus.
43011047	Atunci marii preoţi şi fariseii au adunat sinedriul şi ziceau: „Ce ne facem? Omul acesta face multe semne!
43011048	Dacă îl lăsăm, vor crede toţi în El şi vor veni romanii şi ne vor nimici şi locul şi poporul.”
43011049	Unul dintre ei, Caiafa, care era mare preot în acel an, le-a zis: „Voi nu ştiţi nimic,
43011050	nici nu vă gândiţi că vă e de folos să piară un singur om pentru popor şi să nu piară tot poporul.”
43011051	Dar acest lucru nu l-a spus de la sine însuşi, ci, fiind mare preot în acel an, a profeţit că Iisus avea să moară pentru popor,
43011052	şi nu numai pentru popor, ci şi ca să-i adune laolaltă pe copiii risipiţi ai lui Dumnezeu.
43011053	Aşadar, din ziua aceea s-au hotărât să-l ucidă.
43011054	De aceea Iisus nu mai umbla pe faţă printre iudei, ci a plecat de acolo în ţinutul de lângă pustiu, într-o cetate numită Efraim, şi stătea acolo cu ucenicii lui.
43011055	Şi se apropia Paştele iudeilor şi mulţi din ţară au urcat la Ierusalim înainte de Paşte, ca să se curăţească.
43011056	Îl căutau pe Iisus şi vorbeau între ei stând în Templu: „Ce credeţi? Oare nu va veni la sărbătoare?”
43011057	Iar marii preoţi şi fariseii dăduseră porunci ca, dacă ştie cineva unde este, să le dea de ştire, ca să îl prindă.
43012001	Cu şase zile înainte de Paşte, Iisus a venit în Betania, unde era Lazăr pe care Iisus îl înviase din morţi.
43012002	I-au făcut acolo o cină şi Marta servea, iar Lazăr era unul dintre cei care stăteau la masă cu El.
43012003	Atunci Maria, luând o litră de parfum de nard, de mare preţ, i-a uns picioarele lui Iisus şi le-a şters cu părul ei, iar casa s-a umplut de mireasma parfumului.
43012004	Iuda Iscarioteanul, unul dintre ucenicii lui, cel care avea să-l trădeze, a spus:
43012005	„De ce nu s-a vândut parfumul acesta cu trei sute de dinari şi nu a fost dat săracilor?”
43012006	Dar a spus aşa nu pentru că îi păsa de săraci, ci pentru că era hoţ şi pentru că, ţinând punga, lua din ceea ce se punea în ea.
43012007	Iisus a spus: „Las-o, fiindcă ea l-a păstrat pentru ziua îngropării mele.
43012008	Pe săraci îi aveţi întotdeauna cu voi, dar pe mine nu mă aveţi întotdeauna.”
43012009	O mulţime mare de iudei au aflat că este acolo şi s-au dus nu numai pentru Iisus, ci şi ca să-l vadă pe Lazăr, pe care îl înviase din morţi.
43012010	Marii preoţi au hotărât să îl omoare şi pe Lazăr,
43012011	pentru că din cauza lui mulţi iudei plecau de la ei şi credeau în Iisus.
43012012	În ziua următoare mulţimea cea mare care venise la sărbătoare, când a auzit că Iisus vine în Ierusalim,
43012013	au luat ramuri de palmier, au ieşit în întâmpinarea lui şi strigau: Osana! Binecuvântat e cel care vine în numele Domnului, Regele lui Israel!
43012014	Iisus a găsit un măgăruş şi s-a suit pe el, după cum stă scris:
43012015	Nu te teme, fiica Sionului! Iată, Împăratul tău vine şezând pe mânzul asinei!
43012016	Ucenicii lui nu au înţeles la început, dar când Iisus a fost preamărit, atunci şi-au adus aminte că acestea au fost scrise despre El şi că acestea au fost făcute pentru El.
43012017	Aşadar, mulţimea care era cu El când l-a chemat pe Lazăr din mormânt şi l-a înviat din morţi, dădea mărturie.
43012018	De aceea i-a ieşit în întâmpinare mulţimea, pentru că auziseră că făcuse acest semn.
43012019	Fariseii au zis între ei: „Vedeţi că nu izbândiţi nimic? Iată că lumea a mers după El!”
43012020	Printre cei care urcaseră să se închine la sărbătoare erau şi greci.
43012021	Aceştia au venit la Filip, cel din Betsaida Galileii, şi l-au rugat: „Domnule, vrem să-l vedem pe Iisus.”
43012022	Filip a venit şi i-a spus lui Andrei; Andrei şi Filip au venit la Iisus.
43012023	Iisus le-a răspuns: „A venit ceasul să fie preamărit Fiul Omului.
43012024	Adevărat, adevărat vă spun, dacă bobul de grâu căzut în pământ nu moare, rămâne singur; dar dacă moare, aduce mult rod.
43012025	Cine îşi iubeşte viaţa o va pierde şi cine îşi urăşte viaţa în lumea aceasta şi-o va păstra pentru viaţa veşnică.
43012026	Dacă îmi slujeşte cineva, să mă urmeze; şi unde sunt Eu, acolo va fi şi slujitorul meu. Dacă îmi slujeşte cineva, Tatăl meu îl va cinsti.
43012027	Acum sufletul meu e tulburat şi ce voi spune? Tată, scapă-mă de ceasul acesta? Dar pentru aceasta am venit, pentru ceasul acesta.
43012028	Tată, preamăreşte Numele tău!” Atunci s-a auzit un glas din cer: „L-am preamărit şi îl voi mai preamări.”
43012029	Iar mulţimea care stătea şi asculta zicea că a fost un tunet. Alţii spuneau: „I-a vorbit un înger.”
43012030	Iisus a răspuns: „Nu pentru mine a fost glasul acesta, ci pentru voi.
43012031	Acum este judecata lumii, acum va fi aruncat afară stăpânitorul lumii acesteia.
43012032	Şi Eu, când voi fi înălţat de la pământ, îi voi atrage pe toţi la mine.”
43012033	Şi spunea aceasta arătând în ce fel avea să moară.
43012034	Mulţimea i-a răspuns deci: „Noi am auzit din Lege că Hristos rămâne în veci; cum spui tu că Fiul Omului trebuie să fie înălţat? Cine este acest Fiu al Omului?”
43012035	Aşadar Iisus le-a răspuns: „Încă puţină vreme Lumina mai este printre voi. Umblaţi cât timp aveţi Lumina, ca să nu vă prindă întunericul. Iar cel care umblă în întuneric nu ştie unde merge.
43012036	Cât aveţi Lumina, credeţi în Lumină, ca să deveniţi fii ai Luminii.” Iisus a spus acestea şi, după ce a plecat, s-a ascuns de ei.
43012037	Deşi făcuse atâtea semne înaintea lor, ei nu credeau în El,
43012038	ca să se împlinească cuvântul profetului Isaia, care a spus: Doamne, cine a crezut vestirea noastră? Şi braţul Domnului cui i s-a dezvăluit?
43012039	De aceea nu puteau crede, fiindcă tot Isaia spune:
43012040	Le-a orbit ochii şi le-a împietrit inima ca nu cumva să vadă cu ochii şi să priceapă cu inima, să se întoarcă şi să îi vindec.
43012041	Acestea le-a spus Isaia pentru că a văzut slava lui şi a vorbit despre El.
43012042	Cu toate acestea, au crezut în El şi multe dintre căpetenii, dar nu mărturiseau din pricina fariseilor, ca să nu fie alungaţi din sinagogă,
43012043	fiindcă au iubit mai mult slava oamenilor decât slava lui Dumnezeu.
43012044	Iisus a strigat: „Cine crede în mine nu în mine crede, ci în Acela care m-a trimis.
43012045	Şi cine mă vede pe mine îl vede pe Acela care m-a trimis.
43012046	Eu am venit ca lumină în lume, ca oricine crede în mine să nu rămână în întuneric.
43012047	Şi dacă aude cineva cuvintele mele şi nu le păzeşte, eu nu-l judec, fiindcă nu am venit să judec lumea, ci să mântuiesc lumea.
43012048	Cine mă nesocoteşte pe mine şi nu primeşte cuvintele mele, are de cine să fie judecat: cuvântul pe care l-am spus, el îl va judeca, în ziua din urmă.
43012049	Fiindcă Eu nu am vorbit de la mine însumi, ci Tatăl care m-a trimis El mi-a dat poruncă ce să spun şi ce să vorbesc.
43012050	Şi ştiu că porunca lui este viaţă veşnică. Aşadar ceea ce spun Eu, spun după cum mi-a spus Tatăl.”
43013001	Înainte de sărbătoarea Paştelui, Iisus ştia că i-a venit ceasul ca să treacă din lumea aceasta la Tatăl şi, iubindu-i pe ai săi din lume, i-a iubit până la sfârşit.
43013002	În timpul cinei, cum diavolul pusese deja în inima lui Iuda, fiul lui Simon Iscariotul, să-l trădeze,
43013003	Iisus, ştiind că Tatăl îi dăduse totul în mâinile sale şi că de la Dumnezeu a ieşit şi la Dumnezeu merge,
43013004	s-a sculat de la cină, şi-a pus veşmintele deoparte, a luat un ştergar şi s-a încins cu el.
43013005	Apoi a turnat apă într-un vas şi a început să spele picioarele ucenicilor şi să le şteargă cu ştergarul cu care era încins.
43013006	Când a venit la Simon Petru, acesta i-a spus: „Doamne, Tu să-mi speli mie picioarele?”
43013007	Iisus i-a răspuns: „Tu nu ştii încă ce fac Eu, dar vei înţelege după aceea.”
43013008	Petru i-a spus: „Nu-mi vei spăla picioarele în veci. Iisus i-a răspuns: Dacă nu te voi spăla, nu vei avea parte cu mine.”
43013009	Simon Petru i-a spus: „Doamne, nu numai picioarele, dar şi mâinile şi capul!”
43013010	Iisus i-a zis: „Cel ce s-a îmbăiat nu are nevoie decât să-i fie spălate picioarele şi este curat în întregime, iar voi sunteţi curaţi, dar nu toţi.”
43013011	Căci El ştia cine avea să-l trădeze, de aceea a spus: „Nu toţi sunteţi curaţi.”
43013012	Aşadar, după ce le-a spălat picioarele, şi-a luat veşmintele şi s-a aşezat din nou şi le-a spus: „Înţelegeţi ce v-am făcut Eu?
43013013	Voi mă numiţi Învăţător şi Domn şi bine spuneţi, pentru că sunt.
43013014	Deci, dacă Eu, Domnul şi Învăţătorul, v-am spălat picioarele, şi voi trebuie să vă spălaţi picioarele unul altuia.
43013015	V-am dat exemplu ca, după cum v-am făcut Eu, aşa să faceţi şi voi.
43013016	Adevărat, adevărat vă spun: slujitorul nu este mai mare decât stăpânul său, nici solul mai mare decât cel care l-a trimis.
43013017	Dacă ştiţi aceste lucruri, fericiţi sunteţi dacă le împliniţi.
43013018	Nu vorbesc despre voi toţi. Eu îi ştiu pe cei pe care i-am ales. Dar, ca să se împlinească Scriptura: Cel care mănâncă pâine împreună cu mine şi-a ridicat împotriva mea călcâiul.
43013019	Vă spun de pe acum, înainte să se împlinească, ca atunci când se va împlini să credeţi că Eu sunt.
43013020	Adevărat, adevărat vă spun: Cine îl primeşte pe acela pe care îl voi trimite eu, pe mine mă primeşte; şi cine mă primeşte pe mine îl primeşte pe Cel care m-a trimis.”
43013021	După ce a spus acestea, Iisus s-a tulburat în duhul său, a dat mărturie şi a spus: „Adevărat, adevărat vă spun că unul dintre voi mă va vinde.”
43013022	Ucenicii se uitau unul la altul, neştiind despre cine vorbeşte.
43013023	Unul dintre ucenicii lui, acela pe care îl iubea Iisus, era rezemat de pieptul lui Iisus.
43013024	Simon Petru i-a făcut semn să întrebe cine este.
43013025	Iar el, fiind rezemat de pieptul lui Iisus, i-a spus: „Doamne, cine este?”
43013026	Iisus i-a răspuns: „Este cel căruia eu îi voi întinge bucăţica de pâine şi i-o voi da.” Şi, după ce a întins bucăţica, i-a dat-o lui Iuda, fiul lui Simon Iscariotul.
43013027	Şi după ce a luat bucăţica de pâine, atunci a intrat în el Satana. Iar Iisus i-a spus: „Ce vrei să faci, fă repede!”
43013028	Şi nimeni dintre cei care stăteau la masă nu a înţeles de ce i-a spus aşa.
43013029	Fiindcă Iuda avea punga, unii credeau că Iisus i-a zis: „Cumpără cele de trebuinţă pentru sărbătoare”, sau să dea ceva săracilor.
43013030	Aşadar, după ce a luat îmbucătura, Iuda a ieşit îndată. Şi era noapte.
43013031	După ce a ieşit el, Iisus a spus: „Acum a fost preamărit Fiul Omului şi Dumnezeu a fost preamărit în El.
43013032	Dacă Dumnezeu a fost preamărit în El, şi Dumnezeu îl va preamări în sine însuşi şi îndată îl va preamări.
43013033	Copiii mei, încă puţin mai sunt cu voi. Mă veţi căuta, dar, aşa cum le-am spus iudeilor, vă spun şi vouă acum: unde mă duc Eu voi nu puteţi veni.
43013034	Vă dau o poruncă nouă: Să vă iubiţi unii pe alţii! Aşa cum v-am iubit Eu, să vă iubiţi şi voi unii pe alţii.
43013035	După aceasta vor cunoaşte toţi că sunteţi ucenicii mei, dacă vă veţi iubi unii pe alţii.”
43013036	Simon Petru i-a zis: „Doamne, unde te duci?” Iisus i-a răspuns: „Unde mă duc Eu tu nu mă poţi urma acum, dar mă vei urma mai târziu.”
43013037	Petru i-a zis: „Doamne, de ce nu pot să te urmez acum? Îmi voi da şi viaţa pentru tine.”
43013038	Iisus i-a răspuns: „Îţi vei da şi viaţa pentru mine? Adevărat, adevărat îţi spun, înainte să cânte cocoşul te vei lepăda de mine de trei ori.”
43014001	„Să nu vi se tulbure inima. Credeţi în Dumnezeu, credeţi şi în mine.
43014002	În casa Tatălui meu sunt multe lăcaşuri. Dacă nu ar fi fost aşa, v-aş mai fi spus oare: Mă duc să vă pregătesc un loc?
43014003	Iar dacă mă voi duce şi vă voi pregăti un loc, voi veni din nou şi vă voi lua la mine, ca să fiţi şi voi acolo unde sunt Eu.
43014004	Şi voi ştiţi unde mă duc, şi ştiţi şi calea.”
43014005	Toma i-a spus: „Doamne, nu ştim unde te duci. Cum putem şti calea?”
43014006	Iisus i-a zis: „Eu sunt calea, adevărul şi viaţa. Nimeni nu vine la Tatăl decât prin mine.
43014007	Dacă mă cunoaşteţi pe mine îl veţi cunoaşte şi pe Tatăl. Şi încă de pe acum îl cunoaşteţi şi l-aţi văzut.”
43014008	Filip i-a spus: „Doamne, arată-ni-l pe Tatăl şi ne este de ajuns.”
43014009	Iisus i-a zis: „De atâta timp sunt cu voi şi nu m-ai cunoscut, Filipe? Cel care m-a văzut pe mine l-a văzut şi pe Tatăl. Cum de spui tu: Arată-ni-l pe Tatăl?
43014010	Nu crezi că Eu sunt în Tatăl şi Tatăl este în mine? Cuvintele pe care vi le spun nu le spun de la mine, ci Tatăl, care rămâne în mine, îşi săvârşeşte lucrările.
43014011	Credeţi-mă că Eu sunt în Tatăl şi Tatăl este în mine, iar dacă nu, măcar pentru lucrările acestea să credeţi.
43014012	Adevărat, adevărat vă spun: cel care crede în mine va face şi el faptele pe care le fac Eu, şi va face fapte şi mai mari decât acestea, pentru că Eu mă duc la Tatăl.
43014013	Şi orice veţi cere în numele meu voi face, ca Tatăl să fie preamărit în Fiul.
43014014	Dacă îmi veţi cere ceva în numele meu, voi face.
43014015	Dacă mă iubiţi, veţi păzi poruncile mele.
43014016	Iar Eu îl voi ruga pe Tatăl şi vă va da alt Mângâietor, ca să fie cu voi pentru totdeauna,
43014017	Duhul Adevărului, pe care lumea nu îl poate primi, pentru că nici nu-l vede, nici nu-l cunoaşte. Voi îl cunoaşteţi, pentru că rămâne la voi şi va fi în voi.
43014018	Nu vă voi lăsa orfani: voi veni la voi!
43014019	Încă puţin şi lumea nu mă va mai vedea, dar voi mă veţi vedea pentru că Eu trăiesc şi voi veţi trăi.
43014020	În acea zi veţi cunoaşte că Eu sunt în Tatăl meu şi voi sunteţi în mine şi Eu în voi.
43014021	Cel care are poruncile mele şi le păzeşte acela mă iubeşte. Iar cel care mă iubeşte va fi iubit de Tatăl meu şi Eu îl voi iubi şi mă voi arăta lui.”
43014022	Iuda, nu Iscarioteanul, i-a spus: „Doamne, cum de te vei arăta nouă şi nu lumii?”
43014023	Iisus i-a răspuns: „Dacă cineva mă iubeşte, va păzi cuvântul meu şi Tatăl meu îl va iubi şi vom veni la el şi ne vom face lăcaşul la el.
43014024	Cine nu mă iubeşte, nu păzeşte cuvintele mele. Iar cuvântul pe care îl auziţi acum nu este al meu, ci al Tatălui care m-a trimis.
43014025	Acestea vi le-am spus cât timp sunt cu voi.
43014026	Dar Mângâietorul, Duhul Sfânt, pe care-l va trimite Tatăl în numele meu, El vă va învăţa toate şi vă va aminti tot ce v-am spus.
43014027	Pace vă las vouă, pacea mea v-o dau vouă: Eu nu v-o dau aşa cum o dă lumea. Să nu vi se tulbure inima, nici să nu se înspăimânte.
43014028	Aţi auzit că v-am spus: mă duc şi iarăşi vin la voi. Dacă m-aţi iubi, v-aţi bucura că mă duc la Tatăl, pentru că Tatăl este mai mare decât mine.
43014029	Acum v-am spus înainte să se întâmple ca, atunci când se va întâmpla, să credeţi.
43014030	Nu voi mai vorbi multe cu voi, pentru că vine stăpânitorul lumii acesteia. El nu are nimic în mine,
43014031	dar ca să cunoască lumea că îl iubesc pe Tatăl, eu fac aceasta aşa cum mi-a poruncit Tatăl. Ridicaţi-vă, să plecăm de aici.”
43015001	„Eu sunt viţa cea adevărată şi Tatăl meu este lucrătorul.
43015002	El taie orice mlădiţă care nu aduce rod în mine, iar pe cea care rodeşte o curăţă, ca să aducă şi mai mult rod.
43015003	Voi sunteţi deja curaţi, datorită cuvântul pe care vi l-am spus.
43015004	Rămâneţi în mine şi Eu în voi. După cum mlădiţa nu poate aduce rod de la sine dacă nu rămâne în viţă, nici voi nu puteţi dacă nu rămâneţi în mine.
43015005	Eu sunt viţa, voi sunteţi mlădiţele. Cine rămâne în mine şi Eu în el, acela aduce mult rod, căci fără mine nu puteţi face nimic.
43015006	Dacă cineva nu rămâne în mine, e aruncat afară ca o mlădiţă şi se usucă, iar oamenii le adună şi le aruncă în foc şi ard.
43015007	Dacă rămâneţi în mine şi cuvintele mele rămân în voi, cereţi orice şi se va împlini.
43015008	În aceasta a fost preamărit Tatăl meu, dacă voi aduceţi mult rod şi sunteţi ucenicii mei.
43015009	Precum m-a iubit pe mine Tatăl, aşa v-am iubit şi Eu pe voi. Rămâneţi în iubirea mea!
43015010	Dacă păziţi poruncile mele, veţi rămâne în iubirea mea, după cum Eu am păzit poruncile Tatălui şi rămân în iubirea lui.
43015011	V-am spus acestea ca bucuria mea să rămână în voi şi bucuria voastră să fie deplină.
43015012	Aceasta este porunca mea: să vă iubiţi unii pe alţii aşa cum v-am iubit Eu.
43015013	Nimeni nu are o iubire mai mare decât acela care îşi dă viaţa pentru prietenii săi.
43015014	Voi sunteţi prietenii mei dacă faceţi ce vă poruncesc Eu.
43015015	Nu vă mai numesc servitori, pentru că servitorul nu ştie ce face stăpânul, ci v-am numit prieteni pentru că v-am făcut cunoscut tot ce am auzit de la Tatăl meu.
43015016	Nu voi m-aţi ales pe mine, ci Eu v-am ales pe voi şi v-am rânduit să mergeţi şi să aduceţi rod, iar rodul vostru să rămână, pentru ca, orice i-aţi cere Tatălui în numele meu, El să vă dea.
43015017	Aceasta vă poruncesc: să vă iubiţi unii pe alţii.
43015018	Dacă lumea vă urăşte, să ştiţi că pe mine m-a urât mai întâi.
43015019	Dacă aţi fi din lume, lumea ar iubi ce este al ei. Dar fiindcă nu sunteţi din lume, ci Eu v-am ales din lume, lumea vă urăşte.
43015020	Aduceţi-vă aminte cuvântul pe care vi l-am spus: slujitorul nu este mai mare decât stăpânul lui. Dacă m-au prigonit pe mine, vă vor prigoni şi pe voi; dacă au păzit cuvântul meu, îl vor păzi şi pe al vostru.
43015021	Dar toate acestea vi le vor face din cauza Numelui meu, pentru că nu-l cunosc pe Cel care m-a trimis.
43015022	Dacă nu aş fi venit şi nu le-aş fi vorbit, nu ar avea păcat. Acum însă nu au nici o scuză pentru păcatul lor.
43015023	Cel ce mă urăşte pe mine îl urăşte şi pe Tatăl meu.
43015024	Dacă nu aş fi făcut printre ei faptele pe care nimeni nu le-a mai făcut, nu ar avea păcat. Însă acum ei au şi văzut şi m-au urât şi pe mine şi pe Tatăl meu.
43015025	Iar aceasta ca să se împlinească cuvântul scris în Legea lor: m-au urât fără temei.
43015026	Când va veni Mângâietorul, Duhul Adevărului, pe care Eu vi-l voi trimite de la Tatăl, care purcede de la Tatăl, El va da mărturie pentru mine.
43015027	Şi voi veţi da mărturie pentru mine, fiindcă sunteţi cu mine de la început.
43016001	V-am spus aceste lucruri ca să nu vă poticniţi.
43016002	Vă vor scoate din sinagogi; ba chiar va veni ceasul în care oricine vă va ucide va crede că aduce jertfă lui Dumnezeu.
43016003	Şi vor face aşa pentru că nu l-au cunoscut pe Tatăl, nici pe mine.
43016004	V-am spus acestea pentru ca atunci când va veni ceasul lor să vă amintiţi că Eu v-am spus. Nu vi le-am spus de la început pentru că eram cu voi.
43016005	Însă acum mă duc la cel care m-a trimis şi nimeni dintre voi nu mă întreabă: Unde te duci?
43016006	Dar fiindcă v-am spus aceste lucruri, tristeţea v-a umplut inima.
43016007	Dar Eu vă spun adevărul: vă e de folos ca Eu să plec, fiindcă, dacă nu plec, Mângâietorul nu va veni la voi. Iar dacă mă duc, îl voi trimite la voi.
43016008	Iar când va veni El, va da pe faţă lumea în ce priveşte păcatul, dreptatea şi judecata:
43016009	în ce priveşte păcatul, pentru că ei nu cred în mine;
43016010	în ce priveşte dreptatea, pentru că merg la Tatăl şi nu mă veţi mai vedea;
43016011	în ce priveşte judecata, pentru că stăpânul lumii acesteia a fost judecat.
43016012	Mai am multe să vă spun, dar nu le puteţi purta acum.
43016013	Dar când va veni El, Duhul Adevărului, El vă va călăuzi spre tot adevărul, fiindcă nu va vorbi de la sine însuşi, ci va spune ceea ce va auzi şi vă va vesti lucrurile viitoare.
43016014	El mă va preamări, pentru că va lua din ceea ce este al meu şi vă va vesti.
43016015	Toate câte le are Tatăl sunt ale mele; de aceea v-am spus că va lua din ceea ce este al meu şi vă va vesti.
43016016	Încă puţin timp şi nu mă veţi mai vedea, şi iarăşi puţin şi mă veţi vedea.”
43016017	Unii dintre ucenici au zis între ei: „Ce înseamnă când ne spune: Puţin şi nu mă veţi mai vedea... şi apoi: Iarăşi puţin şi mă veţi vedea... şi: Mă duc la Tatăl?”
43016018	Spuneau deci: „Ce înseamnă când zice: încă puţin? Nu ştim ce vrea să spună!”
43016019	Iisus a ştiut că voiau să-l întrebe şi le-a spus: „Vă întrebaţi între voi pentru că v-am spus: Încă puţin şi nu mă veţi mai vedea, iar apoi încă puţin şi mă veţi vedea iar?
43016020	Adevărat, adevărat vă spun: voi veţi plânge şi vă veţi tângui, iar lumea se va bucura. Voi vă veţi întrista, dar întristarea voastră se va preface în bucurie.
43016021	Femeia când naşte, se întristează, pentru că i-a sosit ceasul; dar după ce naşte pruncul nu-şi mai aminteşte suferinţa, de bucurie că s-a născut un om pe lume.
43016022	Şi acum voi vă veţi întrista, dar iarăşi vă voi vedea şi inima voastră se va bucura şi nimeni nu vă va lua bucuria.
43016023	Iar în ziua aceea nu mă veţi mai întreba nimic. Adevărat, adevărat vă spun: dacă veţi cere ceva de la Tatăl în numele meu, vă va da.
43016024	Până acum nu aţi cerut nimic în numele meu. Cereţi şi veţi primi, pentru ca bucuria voastră să fie deplină.
43016025	V-am spus aceste lucruri în pilde, dar vine ceasul când nu voi mai vorbi în pilde, ci vă voi vesti deschis despre Tatăl.
43016026	În ziua aceea veţi cere în numele meu; şi nu vă zic că Eu îl voi ruga pe Tatăl pentru voi,
43016027	pentru că însuşi Tatăl vă iubeşte pentru că voi m-aţi iubit pe mine şi aţi crezut că Eu am ieşit de la Dumnezeu.
43016028	Am ieşit de la Tatăl şi am venit în lume. Iarăşi las lumea şi mă duc la Tatăl.”
43016029	Ucenicii au spus: „Iată, acum spui deschis şi nu mai vorbeşti în pilde.
43016030	Acum ştim că Tu ştii totul şi nu ai nevoie să te întrebe cineva. De aceea credem că ai ieşit de la Dumnezeu.”
43016031	Iisus le-a răspuns: „Acum credeţi?
43016032	Iată vine ceasul, şi a şi venit, când veţi fi împrăştiaţi fiecare la ale sale şi mă veţi lăsa singur. Dar nu sunt singur, pentru că Tatăl este cu mine.
43016033	V-am spus acestea ca să aveţi pace în mine. În lume aveţi suferinţe, dar îndrăzniţi: Eu am învins lumea.”
43017001	Iisus le-a spus acestea şi, ridicându-şi ochii spre cer, a zis: „Tată, a venit ceasul! Preamăreşte-l pe Fiul tău, ca şi Fiul să te preamărească pe tine.
43017002	Precum i-ai dat putere peste toţi oamenii, ca să dea viaţă veşnică tuturor acelora pe care i-ai dat lui.
43017003	Şi aceasta este viaţa veşnică: să te cunoască pe tine, singurul Dumnezeu adevărat, şi pe Cel pe care l-ai trimis, pe Iisus Hristos.
43017004	Eu te-am slăvit pe pământ, împlinind lucrarea pe care mi-ai încredinţat-o.
43017005	Şi acum slăveşte-mă Tu, Tată, la tine, cu slava pe care o aveam la tine mai înainte de a fi lumea.
43017006	Le-am arătat Numele tău oamenilor pe care mi i-ai dat din lume. Erau ai tăi şi mi i-ai dat şi au păzit cuvântul tău.
43017007	Acum au cunoscut că tot ce mi-ai dat este de la tine.
43017008	Le-am dat cuvintele pe care mi le-ai dat, iar ei le-au primit şi au cunoscut cu adevărat că de la tine am ieşit şi au crezut că Tu m-ai trimis.
43017009	Eu pentru ei mă rog. Nu pentru lume mă rog, ci pentru cei pe care mi i-ai dat, pentru că ai tăi sunt.
43017010	Şi toate ale mele sunt ale tale şi ale tale sunt ale mele şi m-am preamărit în ei.
43017011	Eu nu mai sunt în lume, dar ei sunt în lume, iar Eu vin la tine. Tată sfânt, păzeşte-i în numele tău pe care mi l-ai dat, ca să fie una, precum suntem Noi.
43017012	Când eram cu ei, Eu îi păzeam în numele tău, pe care mi l-ai dat. I-am păzit şi nici unul dintre ei nu a pierit, în afară de fiul pierzării, ca să se împlinească Scriptura.
43017013	Iar acum la tine vin şi acestea le spun în lume, ca ei să aibă bucuria mea deplină în ei.
43017014	Eu le-am dat cuvântul tău şi lumea i-a urât, pentru că ei nu sunt din lume, după cum nici Eu nu sunt din lume.
43017015	Nu-ţi cer să-i iei din lume, ci să-i păzeşti de Cel Rău.
43017016	Ei nu sunt din lume, aşa cum Eu nu sunt din lume.
43017017	Sfinţeşte-i în adevăr: cuvântul tău este adevăr.
43017018	Aşa cum m-ai trimis pe mine în lume, la fel i-am trimis şi Eu pe ei în lume.
43017019	Şi eu mă sfinţesc pe mine însumi pentru ei, ca şi ei să fie sfinţiţi în adevăr.
43017020	Nu numai pentru ei mă rog, ci şi pentru aceia care vor crede în mine, prin cuvântul lor,
43017021	ca toţi să fie una, precum Tu, Tată, eşti în mine şi Eu în tine, ca şi ei să fie una în Noi, ca lumea să creadă că Tu m-ai trimis.
43017022	Şi slava pe care mi-ai dat-o mie le-am dat-o lor, ca să fie una, aşa cum Noi suntem una.
43017023	Eu în ei şi Tu în mine, ca ei să fie în chip desăvârşit una, ca să cunoască lumea că Tu m-ai trimis şi i-ai iubit pe ei cum m-ai iubit pe mine.
43017024	Tată, aceia pe care mi i-ai dat, vreau ca unde sunt Eu să fie şi ei împreună cu mine, ca să vadă slava pe care mi-ai dat-o pentru că m-ai iubit mai înainte de întemeierea lumii.
43017025	Părinte drept, lumea nu te-a cunoscut, dar Eu te-am cunoscut, iar aceştia au cunoscut că Tu m-ai trimis.
43017026	Le-am făcut cunoscut Numele tău şi îl voi face cunoscut, pentru ca iubirea cu care m-ai iubit să fie în ei şi Eu în ei.”
43018001	Zicând acestea, Iisus a ieşit cu ucenicii săi, dincolo de pârâul Chedron, unde era o grădină, în care au intrat El şi ucenicii săi.
43018002	Şi Iuda, trădătorul, ştia locul, pentru că Iisus şi ucenicii lui se adunaseră acolo adesea.
43018003	Iuda, luând o trupă de soldaţi şi slujitori de la marii preoţi şi de la farisei, a venit acolo cu felinare, făclii şi arme.
43018004	Iar Iisus, ştiind toate câte aveau să vină asupra sa, a ieşit şi le-a zis: „Pe cine căutaţi?”
43018005	I-au răspuns: „Pe Iisus Nazarineanul.” El le-a zis: „Eu sunt.” Iar Iuda, trădătorul, era şi el cu ei.
43018006	Atunci când le-a spus: „Eu sunt”, ei s-au dat înapoi şi au căzut la pământ.
43018007	Aşadar i-a întrebat din nou: „Pe cine căutaţi?” Iar ei au spus: „Pe Iisus Nazarineanul.”
43018008	Iisus le-a răspuns: „V-am spus că Eu sunt. Deci, dacă mă căutaţi pe mine, lăsaţi-i pe aceştia să plece!”
43018009	Ca să se împlinească cuvântul pe care îl spusese: „Nu am pierdut pe nici unul dintre cei pe care mi i-ai dat.”
43018010	Atunci Simon Petru, având o sabie, a tras-o şi l-a lovit pe slujitorul marelui preot şi i-a tăiat urechea dreaptă; numele slujitorului era Malhus.
43018011	Iisus i-a zis lui Petru: „Pune-ţi sabia în teacă! Oare nu voi bea paharul pe care mi l-a dat Tatăl?”
43018012	Atunci trupa de soldaţi, comandantul şi slujitorii iudeilor l-au prins pe Iisus şi l-au legat.
43018013	L-au dus întâi la Anna, căci era socrul lui Caiafa, care era mare preot în anul acela.
43018014	Caiafa era acela care îi sfătuise pe iudei că este mai de folos să moară un singur om pentru popor.
43018015	În urma lui Iisus mergeau Simon Petru şi un alt ucenic. Iar ucenicul acela era un cunoscut de-al marelui preot şi a intrat împreună cu Iisus în curtea marelui preot.
43018016	Iar Petru stătea lângă poartă, afară. Celălalt ucenic, care era un cunoscut al marelui preot, a ieşit şi a vorbit cu portăreasa şi l-a băgat pe Petru înăuntru.
43018017	Slujnica portăreasă i-a zis lui Petru: „Nu cumva eşti şi tu dintre ucenicii omului acestuia?” El a spus: „Nu sunt.”
43018018	Slujitorii şi gărzile făcuseră un foc, pentru că era frig, şi stăteau şi se încălzeau. Era şi Petru cu ei, stând şi încălzindu-se.
43018019	Atunci marele preot l-a întrebat pe Iisus despre ucenicii şi învăţătura lui.
43018020	Iisus i-a răspuns: „Eu am vorbit lumii pe faţă. Întotdeauna am învăţat în sinagogă şi în Templu, unde se adună toţi iudeii, şi nu am vorbit nimic pe ascuns.
43018021	De ce mă întrebi? Întreabă-i pe cei care au auzit ce le-am vorbit. Iată, aceştia ştiu ce am spus Eu.”
43018022	Şi, când a spus acestea, unul din gardă, care era de faţă, i-a dat o palmă lui Iisus, şi i-a zis: „Aşa îi răspunzi tu marelui preot?”
43018023	Iisus i-a răspuns: „Dacă am vorbit rău, arată-mi ce este rău, iar dacă am vorbit bine, de ce mă loveşti?”
43018024	Atunci Anna l-a trimis legat la Caiafa, marele preot.
43018025	Iar Simon Petru stătea şi se încălzea. I-au spus aşadar: „Nu cumva eşti şi tu dintre ucenicii lui?” El a tăgăduit şi a zis: „Nu sunt!”
43018026	Unul dintre slujitorii marelui preot, rudă cu cel căruia îi tăiase Petru urechea, i-a spus: „Nu te-am văzut oare în grădină cu El?”
43018027	Petru a tăgăduit şi îndată a cântat cocoşul.
43018028	L-au adus pe Iisus de la Caiafa la pretoriu. Era dimineaţă. Ei nu au intrat în pretoriu, ca să nu se pângărească şi să poată mânca Paştele.
43018029	Pilat a ieşit deci afară la ei şi le-a zis: „Ce învinuire aduceţi împotriva acestui om?”
43018030	Ei i-au răspuns: „Dacă nu ar fi fost un răufăcător, nu l-am fi dat pe mâna ta.”
43018031	Pilat le-a spus deci: „Luaţi-l voi şi judecaţi-l după Legea voastră!” Iudeii i-au spus: „Nouă nu ne este îngăduit să ucidem pe nimeni.”
43018032	Astfel s-a împlinit cuvântul lui Iisus pe care îl spusese arătând cu ce moarte avea să moară.
43018033	Atunci Pilat a intrat iarăşi în pretoriu, l-a chemat pe Iisus şi i-a zis: „Tu eşti regele iudeilor?”
43018034	Iisus a răspuns: „De la tine însuţi spui aceasta, sau alţii ţi-au spus despre mine?”
43018035	Pilat a răspuns: „Sunt eu iudeu? Poporul tău şi marii preoţi te-au dat pe mâna mea. Ce ai făcut?”
43018036	Iisus a răspuns: „Împărăţia mea nu este din lumea aceasta. Dacă împărăţia mea ar fi fost din lumea aceasta, slujitorii mei s-ar fi luptat, ca să nu fiu dat pe mâna iudeilor. Dar acum împărăţia mea nu este de aici.”
43018037	Pilat i-a spus deci: „Aşadar tu eşti rege?” Iisus a răspuns: „Da, sunt rege. Eu pentru aceasta m-am născut şi pentru aceasta am venit în lume, ca să dau mărturie pentru adevăr. Oricine este din adevăr ascultă glasul meu.”
43018038	Pilat i-a spus: „Ce este adevărul?” După ce a spus aceasta a ieşit iar la iudei şi le-a zis: „Eu nu găsesc nici o vină în El,
43018039	dar la voi este obiceiul să vă eliberez pe cineva de Paşte. Vreţi deci să vi-l eliberez pe regele iudeilor?”
43018040	Atunci au început să strige: „Nu pe El, ci pe Baraba!” Iar Baraba era un tâlhar.
43019001	Atunci Pilat l-a luat pe Iisus şi l-a dat să fie biciuit.
43019002	Iar soldaţii, împletind o cunună de spini, i-au pus-o pe cap şi l-au îmbrăcat cu o mantie purpurie.
43019003	Se duceau la El şi ziceau: „Plecăciune, regele iudeilor!” şi îl pălmuiau.
43019004	Şi Pilat a ieşit iar afară şi le-a spus: „Iată, vi-l aduc afară, ca să ştiţi că nu găsesc nici o vină în El.”
43019005	Aşadar, Iisus a ieşit afară purtând coroana de spini şi mantia purpurie. Pilat le-a spus: „Iată omul!”
43019006	Când l-au văzut, marii preoţi şi gărzile lor au strigat: „Răstigneşte-l! Răstigneşte-l!” Pilat le-a spus: „Luaţi-l voi şi răstigniţi-l, fiindcă eu nu îi găsesc nici o vină!”
43019007	Iudeii i-au răspuns: „Noi avem o Lege, iar după Lege El trebuie să moară, pentru că s-a numit pe sine Fiul lui Dumnezeu.”
43019008	Când a auzit Pilat vorbele acestea, s-a temut şi mai mult.
43019009	A intrat iar în pretoriu şi i-a zis lui Iisus: „De unde eşti tu?” Dar Iisus nu i-a răspuns.
43019010	Aşadar Pilat i-a spus: „Mie nu-mi vorbeşti? Nu ştii că am putere să te eliberez şi putere să te răstignesc?”
43019011	Iisus i-a răspuns: „N-ai fi avut nici o putere asupra mea dacă nu îţi era dată de sus. De aceea, cel care m-a dat pe mâna ta are un păcat mai mare.”
43019012	De atunci Pilat încerca să-l elibereze. Dar iudeii au strigat: „Dacă îl eliberezi, nu eşti prietenul Cezarului. Oricine se face pe sine rege este împotriva Cezarului.”
43019013	Când a auzit Pilat cuvintele lor, l-a scos afară pe Iisus şi s-a aşezat pe scaunul de judecată, în locul numit Pardosit cu pietre, iar în evreieşte Gabatha.
43019014	Era ziua de pregătire a Paştelui, pe la ceasul al şaselea. Şi le-a spus iudeilor: „Iată regele vostru!”
43019015	Atunci ei au strigat: „Ia-l! Ia-l! Răstigneşte-l!” Pilat le-a zis: „Să-l răstignesc pe regele vostru?” Marii preoţi au spus: „Nu avem alt rege în afară de Cezar!”
43019016	Atunci Pilat l-a dat pe mâna lor, să fie răstignit. L-au luat deci pe Iisus.
43019017	Şi, purtându-şi crucea, El a ieşit spre locul numit Locul Căpăţânii, pe evreieşte Golgota,
43019018	unde l-au răstignit, şi pe alţi doi împreună cu El, de o parte şi de alta, iar pe Iisus în mijloc.
43019019	Pilat a scris şi o inscripţie şi a pus-o pe cruce. Era scris: „Iisus nazarineanul, regele iudeilor”.
43019020	Mulţi dintre iudei au citit această inscripţie, căci locul unde a fost răstignit era aproape de oraş; şi era scrisă în evreieşte, în latineşte şi în greceşte.
43019021	Atunci marii preoţi ai iudeilor i-au zis lui Pilat: Nu scrie „regele iudeilor”, ci „acesta a zis: eu sunt regele iudeilor.”
43019022	Pilat a răspuns: „Ce am scris, am scris.”
43019023	După ce l-au răstignit pe Iisus, soldaţii i-au luat veşmintele şi le-au împărţit în patru, fiecărui soldat câte o parte. Apoi şi cămaşa; însă cămaşa nu avea cusătură, era ţesută dintr-o bucată, de sus până jos.
43019024	Au zis, aşadar, unul către altul: „Să n-o sfâşiem, ci s-o tragem la sorţi, a cui să fie”; astfel s-a împlinit Scriptura care zice: Şi-au împărţit veşmintele mele între ei şi pentru cămaşa mea au tras la sorţi. Aşa au făcut soldaţii.
43019025	Lângă crucea lui Iisus stăteau mama lui şi sora mamei lui, Maria lui Cleopa, şi Maria Magdalena.
43019026	Atunci Iisus, văzând-o pe mama sa şi pe ucenicul care îl iubea stând alături de ea, i-a spus mamei sale: „Femeie, iată fiul tău!”
43019027	Apoi i-a spus ucenicului: „Iată mama ta!” Şi din ceasul acela a luat-o la el.
43019028	După aceea, ştiind Iisus că toate s-au săvârşit acum, ca să se împlinească Scriptura a spus: „Mi-e sete!”
43019029	Era acolo un vas plin cu oţet; au pus în jurul unei ramuri de isop un burete îmbibat cu oţet şi l-au apropiat de gura lui.
43019030	Deci, când a luat oţetul, Iisus a zis: „S-a săvârşit!” şi, plecându-şi capul, şi-a dat duhul.
43019031	Aşadar, pentru că era ziua de pregătire, ca să nu rămână trupurile pe cruce sâmbăta, pentru că ziua acelei sâmbete era mare, iudeii l-au rugat pe Pilat să li se zdrobească fluierele picioarelor şi să fie daţi jos.
43019032	Au venit deci soldaţii şi i-au zdrobit picioarele celui dintâi, apoi ale celui răstignit lângă El.
43019033	Dar, când au ajuns la Iisus, când au văzut că deja murise, nu i-au mai zdrobit picioarele,
43019034	ci unul dintre soldaţi i-a străpuns coasta cu suliţa şi îndată a ieşit sânge şi apă.
43019035	Şi cel care a văzut a dat mărturie şi mărturia lui e adevărată. Şi el ştie că spune adevărul, ca şi voi să credeţi.
43019036	Fiindcă acestea s-au petrecut ca să se împlinească Scriptura: Nici un os nu i se va zdrobi.
43019037	Şi altă Scriptură zice: Îl vor vedea pe cel pe care l-au străpuns.
43019038	Apoi, Iosif din Arimateea, care era ucenic al lui Iisus, dar pe ascuns, de frica iudeilor, l-a rugat pe Pilat să îl lase să ia trupul lui Iisus. Şi Pilat i-a îngăduit. A venit deci şi i-a luat trupul.
43019039	A venit şi Nicodim, cel care venise la Iisus noaptea, mai înainte, aducând un amestec de smirnă şi aloe ca la o sută de litre.
43019040	Au luat deci trupul lui Iisus şi l-au înfăşurat în giulgiuri cu miresme, precum este obiceiul iudeilor să înmormânteze.
43019041	În locul unde fusese răstignit era o grădină, iar în grădină era un mormânt nou, în care nu mai fusese pus nimeni.
43019042	Aşadar, pentru că era ziua de pregătire a iudeilor, l-au pus pe Iisus acolo, fiindcă mormântul era aproape.
43020001	În prima zi după sâmbătă Maria Magdalena a mers în zori, când era încă întuneric, şi a văzut piatra luată de pe mormânt.
43020002	A alergat deci şi s-a dus la Simon Petru şi la celălalt ucenic, pe care îl iubea Iisus, şi le-a zis: „L-au luat pe Domnul din mormânt şi nu ştim unde l-au pus.”
43020003	Petru a ieşit cu celălalt ucenic şi s-au dus la mormânt.
43020004	Alergau amândoi, dar celălalt ucenic a alergat înainte, mai repede decât Petru, şi a ajuns cel dintâi la mormânt.
43020005	Şi când s-a aplecat a văzut giulgiurile pe jos, dar nu a intrat.
43020006	În urma lui a sosit şi Simon Petru şi a intrat în mormânt şi s-a uitat la giulgiurile puse jos.
43020007	Linţoliul care fusese pe capul lui Iisus nu era pus împreună cu giulgiurile, ci deoparte, înfăşurat într-un loc.
43020008	Atunci a intrat şi celălalt ucenic, care ajunsese cel dintâi la mormânt. Şi a văzut şi a crezut.
43020009	Pentru că nu ştiau încă Scriptura, că El trebuia să învie din morţi.
43020010	Ucenicii au plecat apoi acasă.
43020011	Iar Maria stătea afară lângă mormânt şi plângea. Şi, pe când plângea, s-a aplecat spre mormânt.
43020012	Şi a văzut doi îngeri în veşminte albe, aşezaţi unul la cap şi celălalt la picioare, unde fusese aşezat trupul lui Iisus.
43020013	Ei i-au spus: „Femeie, de ce plângi?” Ea le-a răspuns: „L-au luat pe Domnul meu şi nu ştiu unde l-au pus.”
43020014	Zicând acestea, s-a întors şi l-a văzut pe Iisus stând. Dar nu ştia că este Iisus.
43020015	Iisus i-a zis: „Femeie, de ce plângi? Pe cine cauţi?” Ea, crezând că este grădinarul, i-a spus: „Domnule, dacă tu l-ai dus de aici, spune-mi unde l-ai pus şi îl voi lua”
43020016	Iisus i-a zis: „Maria!” Ea l-a recunoscut şi i-a zis în evreieşte: „Rabbuni!”, care înseamnă: „Învăţătorule!”
43020017	Iisus i-a zis: „Nu mă ţine, căci încă nu m-am suit la Tatăl meu. Dar mergi la fraţii mei şi spune-le: Mă sui la Tatăl meu şi la Tatăl vostru, la Dumnezeul meu şi Dumnezeul vostru.”
43020018	Maria Magdalena a venit să le vestească ucenicilor: „L-am văzut pe Domnul şi mi-a spus aceasta.”
43020019	Când s-a făcut seară în ziua aceea, întâia după sâmbătă, uşile erau încuiate acolo unde erau ucenicii, de frica iudeilor, Iisus a venit, a stat în mijloc şi le-a zis: „Pace vouă!”
43020020	Şi spunând aceasta, le-a arătat mâinile şi coasta. Ucenicii s-au bucurat când l-au văzut pe Domnul.
43020021	Le-a zis iarăşi: „Pace vouă! Aşa cum m-a trimis pe mine Tatăl, şi Eu vă trimit pe voi.”
43020022	Şi, spunând acestea, a suflat peste ei şi le-a zis: „Luaţi Duh Sfânt!
43020023	Cei cărora le veţi ierta păcatele, vor fi iertate, iar cei cărora le veţi ţine, vor fi ţinute.”
43020024	Dar Toma, zis Geamănul, unul dintre cei doisprezece, nu era cu ei când a venit Iisus.
43020025	Aşadar ceilalţi ucenici i-au spus: „L-am văzut pe Domnul!” Însă el le-a spus: „Dacă nu voi vedea urma cuielor în mâinile lui şi nu-mi voi pune mâna în coasta lui, nu voi crede!”
43020026	După opt zile ucenicii lui erau iarăşi înăuntru, iar Toma era împreună cu ei. Iisus a venit, deşi uşile erau încuiate, a stat în mijloc şi a zis: „Pace vouă!”
43020027	Apoi i-a zis lui Toma: „Adu-ţi degetul aici şi vezi-mi mâinile şi adu-ţi mâna şi pune-o în coasta mea şi nu fi necredincios, ci credincios.”
43020028	Toma i-a răspuns şi a zis: „Domnul meu şi Dumnezeul meu!”
43020029	Iisus i-a spus: „Ai crezut pentru că m-ai văzut. Fericiţi cei care nu au văzut şi au crezut!”
43020030	Şi multe alte semne a făcut Iisus în viaţa ucenicilor, care nu sunt scrise în cartea aceasta.
43020031	Dar acestea au fost scrise ca să credeţi că Iisus este Hristos, Fiul lui Dumnezeu, şi, crezând, să aveţi viaţă în numele lui.
43021001	După aceasta, Iisus s-a arătat iar ucenicilor, lângă marea Tiberiadei. Şi s-a arătat aşa:
43021002	Erau împreună Simon Petru, Toma, zis Geamănul, Natanael, cel din Cana Galileii, fiii lui Zebedeu şi alţi doi dintre ucenicii lui.
43021003	Simon Petru le-a zis: „Mă duc să pescuiesc.” Ei i-au zis: „Mergem şi noi cu tine.” Au ieşit şi s-au suit în barcă. Şi în noaptea aceea nu au prins nimic.
43021004	Când se făcuse de acum dimineaţă, Iisus a stat pe ţărm. Însă ucenicii nu ştiau că este Iisus.
43021005	Deci Iisus le-a zis: „Copii, nu aveţi ceva de mâncare?” Ei au răspuns: „Nu.”
43021006	El însă le-a spus: „Aruncaţi năvodul în partea dreaptă a bărcii şi veţi găsi.” Atunci l-au aruncat şi nu mai puteau să-l tragă de mulţimea peştilor.
43021007	Ucenicul pe care îl iubea Iisus a zis către Petru: „E Domnul!” Când Simon Petru a auzit că este Domnul, şi-a încins cămaşa, fiindcă era dezbrăcat, şi s-a aruncat în apă.
43021008	Ceilalţi ucenici au venit cu barca, trăgând năvodul cu peşti, pentru că nu erau departe de ţărm, ci la vreo două sute de coţi.
43021009	Aşadar când au ajuns la ţărm au văzut jar pus pe jos, nişte peşti aşezaţi deasupra şi pâine.
43021010	Iisus le-a zis: „Aduceţi din peştii pe care i-aţi prins acum.”
43021011	Simon Petru s-a suit în barcă şi a tras năvodul, plin cu peşti mari, pe ţărm: o sută cincizeci şi trei; şi cu toate că erau atâţia, năvodul nu s-a rupt.
43021012	Iisus le-a zis: „Veniţi şi mâncaţi!” Dar nici unul dintre ucenici nu îndrăznea să-l întrebe: „Tu cine eşti?”, ştiind că este Domnul.
43021013	Iisus a venit, a luat pâinea şi le-a dat-o lor, la fel şi peştii.
43021014	Atunci li s-a arătat a treia oară ucenicilor Iisus înviat din morţi.
43021015	După ce au mâncat, Iisus i-a zis lui Simon Petru: „Simone, al lui Ioan, mă iubeşti?” El i-a zis: „Da, Doamne, Tu ştii că te iubesc.” Iisus i-a zis: „Paşte mieluşeii miei!”
43021016	A zis iar, a doua oară: „Simone, al lui Ioan, mă iubeşti?” I-a zis: „Da, Doamne, Tu ştii că te iubesc!” Iisus i-a zis: „Paşte oile mele!”
43021017	I-a spus a treia oară: „Simone, al lui Ioan, mă iubeşti?” Petru s-a întristat că i-a zis a treia oară: „Mă iubeşti?” şi i-a spus: „Doamne, Tu le ştii toate, Tu ştii că te iubesc!” Iisus i-a spus: „Paşte oile mele!
43021018	Adevărat, adevărat îţi spun: când erai mai tânăr, te încingeai singur şi umblai unde voiai. Dar când vei îmbătrâni, îţi vei întinde mâinile şi altul te va încinge şi te va duce unde nu vrei.”
43021019	Aceasta a zis-o arătând cu ce fel de moarte îl va preamări Petru pe Dumnezeu. Şi după ce a spus aceasta, i-a mai zis: „Urmează-mă!”
43021020	Întorcându-se, Petru l-a văzut venind în urmă pe ucenicul pe care îl iubea Iisus, cel care se rezemase la cină de pieptul lui Iisus şi spusese: „Doamne, cine este cel care te trădează?”
43021021	Văzându-l, aşadar, pe acesta, Petru i-a zis: „Doamne, dar el?”
43021022	Iisus i-a zis: „Dacă vreau ca el să rămână până când voi veni, ce ai tu? Tu urmează-mă!”
43021023	A ieşit vorba aceasta printre fraţi că ucenicul acela nu va muri. Dar Iisus nu-i spusese că nu va muri, ci: „dacă vreau să rămână până când voi veni, ce ai tu?”
43021024	Acesta este ucenicul care dă mărturie despre acestea şi care a scris acestea. Şi ştim că mărturia lui este adevărată.
43021025	Dar sunt şi multe altele pe care le-a făcut Iisus, care, dacă ar fi scrise una câte una, cred că lumea aceasta n-ar putea cuprinde cărţile care ar fi scrise.
44001001	În prima carte, Teofile, am scris despre tot ce a început Iisus să facă şi să înveţe
44001002	până în ziua când, după ce a dat apostolilor aleşi de El porunci prin Duhul Sfânt, a fost înălţat la cer.
44001003	După pătimirea sa, El li s-a arătat viu cu multe dovezi, timp de patruzeci de zile, lăsându-se văzut de ei şi vorbind cu ei cele despre Împărăţia lui Dumnezeu.
44001004	Şi pe când erau împreună, le-a poruncit să nu se depărteze de Ierusalim, ci să aştepte făgăduinţa Tatălui, „pe care aţi auzit-o de la mine – le-a zis El –
44001005	căci Ioan a botezat cu apă, dar voi, peste câteva zile, veţi fi botezaţi în Duhul Sfânt.”
44001006	Fiind ei adunaţi l-au întrebat: „Doamne, în vremea aceasta vei reaşeza împărăţia lui Israel?”,
44001007	iar El le-a răspuns: „Cunoaşterea timpurilor şi a vremurilor nu este a voastră – Tatăl le ţine sub stăpânirea lui;
44001008	voi însă veţi primi putere când va veni Duhul Sfânt peste voi şi îmi veţi fi martori în Ierusalim şi în toată Iudeea şi Samaria şi până la capătul pământului.”
44001009	Spunând acestea, în timp ce ei priveau, a fost înălţat, iar un nor l-a luat din faţa ochilor lor.
44001010	Şi pe când stăteau şi priveau cum pleca spre ceruri, iată, li s-au arătat doi bărbaţi în veşminte albe
44001011	care le-au spus: „Galileeni, de ce staţi privind la cer? Acest Iisus care a fost înălţat de la voi la cer, va veni tot aşa cum l-aţi văzut plecând spre cer.”
44001012	Atunci s-au întors la Ierusalim, de la muntele numit „al Măslinilor”, care este aproape de Ierusalim cam cât un drum de sâmbătă.
44001013	Când au ajuns, au urcat în camera de sus unde se adunau ei de obicei, anume Petru, Ioan, Iacov şi Andrei, Filip şi Toma, Bartolomeu şi Matei, Iacov al lui Alfeu, Simon Zelotul şi Iuda al lui Iacov.
44001014	Toţi aceştia stăruiau într-un cuget în rugăciune, împreună cu Maria, mama lui Iisus, câteva femei şi fraţii lui.
44001015	În zilele acelea, Petru s-a ridicat în mijlocul fraţilor, care erau cam o sută douăzeci de oameni, şi le-a spus:
44001016	„Fraţilor, trebuia să se împlinească Scriptura rostită mai dinainte de Duhul Sfânt prin gura lui David despre Iuda, care s-a făcut călăuza celor ce l-au arestat pe Iisus,
44001017	deşi el era unul dintre noi şi a luat parte la slujirea noastră.
44001018	El însă, cu plata nedreptăţii lui, şi-a luat un ogor şi a căzut cu faţa în jos, crăpând prin mijloc, de i s-au împrăştiat toate măruntaiele.
44001019	Vestea s-a răspândit printre toţi locuitorii Ierusalimului care au numit ogorul acesta, în limba lor, Hacheldama, adică Ogorul sângelui.
44001020	Căci în cartea Psalmilor stă scris: Să-i rămână casa pustie şi să n-aibă cine locui în ea şi Slujirea lui să o ia altul.
44001021	Trebuie, aşadar, ca unul dintre bărbaţii care au stat cu noi tot timpul în care Iisus a trăit printre noi,
44001022	începând cu botezul lui Ioan până în ziua în care a fost înălţat, să devină martor al învierii lui, împreună cu noi.”
44001023	Au propus doi: pe Iosif numit Barsaba, numit şi Iustus, şi pe Matia.
44001024	Şi s-au rugat zicând: „Doamne, Tu care cunoşti inimile tuturor, arată-ne pe care din aceştia doi l-ai ales
44001025	să ia locul în această slujire şi în apostolatul din care a căzut Iuda, care a ajuns unde-i era locul.”
44001026	Apoi au aruncat sorţii, iar sorţul a căzut pe Matia care a fost adăugat la numărul celor unsprezece apostoli.
44002001	Când a venit ziua Cincizecimii erau adunaţi toţi în acelaşi loc.
44002002	Şi deodată, din cer s-a auzit un vuiet ca un vânt care suflă năprasnic şi a umplut toată casa unde erau adunaţi.
44002003	Şi s-au văzut limbi ca de foc împărţindu-se peste ei şi s-au aşezat câte una peste fiecare dintre ei.
44002004	S-au umplut toţi de Duhul Sfânt şi au început să vorbească în diferite limbi, aşa cum le dădea Duhul să rostească.
44002005	În Ierusalim se aflau localnici iudei şi bărbaţi evlavioşi din toate popoarele de sub cer.
44002006	Când s-a auzit vuietul acela mulţimea s-a strâns tulburată pentru că fiecare îi auzea vorbind chiar în limba lui
44002007	şi au rămas uimiţi şi se mirau zicând: „Iată, nu sunt, oare, galileeni, toţi aceştia care vorbesc?
44002008	Şi atunci, cum de îi auzim noi, fiecare, vorbind în limba în care ne-am născut?
44002009	Parţi şi mezi, elamiţi şi locuitori ai Mesopotamiei, ai Iudeii şi ai Capadociei, din Pont şi din Asia,
44002010	din Frigia şi din Pamfilia, din Egipt şi din părţile Libiei dinspre Cirene, romani în trecere,
44002011	iudei şi prozeliţi, cretani şi arabi, îi auzim vorbind în limbile noastre despre lucrările măreţe ale lui Dumnezeu.”
44002012	Se mirau cu toţii, plini de uimire, şi spuneau unii către alţii „Ce poate să însemne asta?”
44002013	Alţii însă îi batjocoreau zicând: „Sunt plini de must!”
44002014	Atunci Petru, stând în picioare împreună cu cei unsprezece, le-a zis cu glas tare: „Iudei şi voi, locuitori ai Ierusalimului, să ştiţi toţi! Ascultaţi-mi cuvintele!
44002015	Oamenii aceştia nu sunt beţi, cum vi se pare, căci este numai ceasul al treilea,
44002016	ci aceasta este ceea ce s-a spus prin profetul Ioel:
44002017	Aşa va fi în zilele din urmă, spune Dumnezeu, voi turna din Duhul meu peste toţi oamenii, iar fiii voştri şi fiicele voastre vor profeţi şi tinerii voştri vor avea viziuni, iar bătrânii voştri vor visa visuri.
44002018	Chiar şi peste robii şi roabele mele voi turna din Duhul meu în zilele acelea şi ei vor profeţi.
44002019	Voi face minuni sus, în cer, şi semne jos, pe pământ, sânge şi foc şi un vârtej de fum.
44002020	Soarele se va preface în întuneric, iar luna în sânge înainte să vină ziua Domnului, cea mare şi slăvită.
44002021	Şi oricine va chema numele Domnului va fi mântuit.
44002022	Israeliţi, ascultaţi cuvintele acestea: pe Iisus Nazarineanul, bărbat adeverit de Dumnezeu înaintea voastră prin lucrări pline de putere, minuni şi semne pe care le-a făcut Dumnezeu prin El în mijlocul vostru, după cum voi înşivă ştiţi,
44002023	pe El, cel dat vouă potrivit planului dinainte rânduit şi preştiinţei lui Dumnezeu, l-aţi omorât prin mâinile celor nelegiuiţi, pironindu-l pe cruce;
44002024	însă Dumnezeu, l-a înviat dezlegând legăturile morţii, întrucât nu era cu putinţă să fie ţinut sub puterea ei.
44002025	Despre El zice David: Îl văd mereu pe Domnul înaintea mea, căci El stă la dreapta mea, ca să nu mă clatin.
44002026	De aceea mi s-a bucurat inima şi mi s-a înveselit limba şi chiar şi trupul meu va aştepta cu nădejde,
44002027	fiindcă nu vei părăsi sufletul meu în sălaşul celor morţi, nici nu-l vei lăsa pe Sfântul tău să vadă putrezirea.
44002028	Mi-ai făcut cunoscute cărările vieţii şi mă vei umple de bucurie cu faţa ta.
44002029	Fraţilor, îngăduiţi-mi să spun cu îndrăzneală că patriarhul David a murit şi a fost îngropat, iar mormântul lui este aici, la noi, până în zilele noastre.
44002030	Dar David, fiind profet şi ştiind că Dumnezeu i-a jurat cu legământ că pe tronul lui va pune unul din urmaşii săi,
44002031	a văzut mai dinainte învierea lui Hristos şi despre ea a vorbit el când a zis că nu a fost părăsit în sălaşul celor morţi şi nici trupul său nu va vedea putrezirea.
44002032	Pe acest Iisus l-a înviat Dumnezeu şi noi toţi suntem martorii lui.
44002033	Aşadar, după ce a fost înălţat la dreapta lui Dumnezeu şi a primit de la Tatăl Duhul Sfânt care fusese făgăduit, pe Acesta El l-a revărsat după cum vedeţi şi auziţi.
44002034	Căci nu David s-a înălţat la ceruri, când zice: Domnul a zis Domnului meu, Şezi la dreapta mea
44002035	până îi voi pune pe vrăjmaşii tăi aşternut sub picioarele tale.
44002036	Să ştie, aşadar, toată casa lui Israel, că Dumnezeu l-a făcut Domn şi Hristos pe acest Iisus pe care voi l-aţi răstignit.”
44002037	Ascultându-l, inima le-a fost adânc mişcată şi i-au zis lui Petru şi celorlalţi apostoli: „Fraţilor, ce să facem?”
44002038	Petru le-a răspuns: „Pocăiţi-vă şi fiecare dintre voi să fie botezat în numele lui Iisus Hristos spre iertarea păcatelor şi veţi primi darul Duhului Sfânt.
44002039	Făgăduinţa aceasta este pentru voi şi pentru copiii voştri şi pentru toţi cei de departe, pentru toţi cei pe care îi va chema Domnul Dumnezeul nostru.”
44002040	Şi le mărturisea şi îi îndemna cu multe alte cuvinte, spunându-le: „Salvaţi-vă din generaţia aceasta vicleană!”
44002041	Aşadar, cei ce au primit cuvântul lui au fost botezaţi şi s-au adăugat în ziua aceea aproape trei mii de suflete.
44002042	Şi stăruiau în învăţătura apostolilor, în comuniune, în frângerea pâinii şi în rugăciune.
44002043	Toţi erau cuprinşi de teamă pentru că prin apostoli se făceau multe minuni şi semne.
44002044	Şi toţi cei care crezuseră erau împreună şi aveau totul în comun,
44002045	îşi vindeau bunurile şi averile şi împărţeau tot după nevoia fiecăruia.
44002046	În fiecare zi stăruiau într-un cuget în Templu şi, frângând pâinea acasă, luau masa cu bucurie şi cu inimă curată,
44002047	lăudându-l pe Dumnezeu şi fiind bine văzuţi de tot poporul. Iar Domnul sporea zi de zi numărul celor mântuiţi.
44003001	Într-o zi, Petru şi Ioan se urcau la Templu pentru rugăciunea de la ceasul al nouălea.
44003002	Şi un bărbat olog din naştere, pe care-l aduceau şi-l puneau în fiecare zi la poarta Templului numită Poarta Frumoasă, cerea de pomană de la cei ce intrau în Templu.
44003003	Văzându-i pe Petru şi Ioan că erau gata să intre în Templu, el le-a cerut să-i dea ceva de pomană.
44003004	Petru, privind spre el împreună cu Ioan, i-a zis: „Uită-te la noi!”
44003005	El îi privea atent şi aştepta să primească ceva de la ei.
44003006	Atunci Petru i-a spus: „Argint şi aur n-am, dar ce am îţi dau: în numele lui Iisus Hristos Nazarineanul, ridică-te şi umblă!”
44003007	Şi apucându-l de mâna dreaptă, l-a ridicat şi imediat picioarele şi genunchii i s-au întărit.
44003008	Dintr-o săritură a fost în picioare şi mergea. Şi a intrat cu ei în Templu, umblând şi sărind şi lăudându-l pe Dumnezeu.
44003009	Tot poporul l-a văzut că umbla şi îl lăuda pe Dumnezeu;
44003010	şi-au seama că el era cel ce stătea şi cerşea lângă Poarta Frumoasă a Templului şi s-au umplut de uimire şi erau uluiţi pentru ce i se întâmplase.
44003011	Cum el era nedespărţit de Petru şi de Ioan, tot poporul s-a adunat în jurul lor, uimit, lângă Poarta numită „a lui Solomon”.
44003012	Văzându-i, Petru s-a adresat poporului: „Israeliţi, de ce vă miraţi de lucrul acesta şi ne priviţi ca şi cum prin puterea şi evlavia noastră l-am făcut pe acest om să umble?
44003013	Dumnezeul lui Avraam şi al lui Isaac şi al lui Iacov, Dumnezeul părinţilor noştri, l-a slăvit pe Fiul său Iisus pe care voi l-aţi dat în mâinile lui Pilat şi v-aţi lepădat de El, pe când el voia să-l elibereze.
44003014	Voi v-aţi lepădat de Cel Sfânt şi Drept şi aţi cerut să vi se elibereze un ucigaş,
44003015	l-aţi omorât pe Stăpânul vieţii – pe Cel pe care Dumnezeu l-a înviat din morţi – iar noi suntem martorii lui.
44003016	Prin credinţa în Numele lui, omul acesta pe care îl vedeţi şi-l ştiţi a fost întărit de Numele lui; credinţa, care vine prin El, i-a întregit trupul, înaintea voastră a tuturor.
44003017	Ştiu acum, fraţilor, că din neştiinţă aţi făcut aşa, voi şi conducătorii voştri.
44003018	Însă Dumnezeu, în felul acesta, a împlinit cele pe care le-a vestit mai dinainte prin gura tuturor profeţilor, că Unsul său va pătimi.
44003019	Pocăiţi-vă, aşadar, şi întoarceţi-vă ca să vi se şteargă păcatele,
44003020	ca să vină vremuri de mângâiere de la Domnul şi să-l trimită pe Cel Uns, Cel hotărât mai dinainte pentru voi, pe Iisus,
44003021	Cel pe care cerul trebuie să-l primească până la vremurile reaşezării tuturor celor grăite de Dumnezeu prin gura sfinţilor lui profeţi din vechime.
44003022	Moise a spus: Domnul Dumnezeul vostru vă va ridica un profet dintre fraţii voştri, unul ca mine. De El să ascultaţi în tot ce vă va spune.
44003023	Şi de va fi cineva care să nu-l asculte pe profetul acela, va fi nimicit din popor.
44003024	La fel au vorbit şi toţi profeţii care au urmat de la Samuel încoace şi au vestit zilele acestea.
44003025	Voi sunteţi fiii profeţilor şi ai legământului pe care l-a încheiat Dumnezeu cu părinţii voştri, când i-a spus lui Avraam: În sămânţa ta vor fi binecuvântate toate neamurile pământului.
44003026	Vouă vi l-a trimis Dumnezeu mai întâi pe Fiul său, înviindu-l din morţi, ca să vă binecuvânteze şi fiecare să se întoarcă de la răutatea sa.”
44004001	Dar pe când vorbeau ei poporului, s-au năpustit preoţii şi comandantul gărzii Templului şi saducheii,
44004002	mâniaţi că învăţau poporul şi că vesteau că există, în Iisus, înviere din morţi.
44004003	Au pus mâna pe ei şi i-au închis până a doua zi, pentru că era deja seară.
44004004	Însă mulţi dintre cei care ascultaseră cuvântul au crezut şi numărul lor s-a ridicat la aproape cinci mii de bărbaţi.
44004005	A doua zi s-au adunat conducătorii şi bătrânii şi toţi învăţaţii din Ierusalim
44004006	şi Anna, marele preot, Caiafa, Ioan şi Alexandru şi toţi câţi erau din neamul marilor preoţi.
44004007	I-au pus în mijlocul lor, în picioare, şi au început să-i întrebe „Cu ce putere şi în numele cui aţi făcut voi lucrul acesta?”
44004008	Atunci Petru, plin de Duhul Sfânt, le-a zis „Conducători şi bătrâni ai poporului,
44004009	dacă astăzi suntem judecaţi pentru ajutorul dat unui om bolnav şi pentru felul în care a fost vindecat,
44004010	atunci să ştiţi, voi toţi şi întreg poporul lui Israel, că în numele lui Iisus Hristos, Nazarineanul, pe care voi l-aţi răstignit, dar Dumnezeu l-a înviat din morţi, stă omul acesta sănătos în faţa voastră!
44004011	El este piatra neluată în seamă de voi, zidarii, care a ajuns în capul unghiului!
44004012	Şi în nimeni altul nu este mântuirea, nici nu este sub cer vreun alt nume dat oamenilor, în care trebuie să fim mântuiţi!”
44004013	Văzând îndrăzneala lui Petru şi a lui Ioan şi ştiind că sunt oameni simpli, fără carte, ei s-au mirat şi au înţeles că fuseseră cu Iisus.
44004014	Dar vedeau cum stătea împreună cu ei omul care fusese vindecat şi nu aveau ce să le zică împotrivă.
44004015	Le-au poruncit, atunci, să iasă afară din sinedriu şi s-au sfătuit între ei
44004016	zicând: „Ce să le facem acestor oameni? E limpede că prin ei s-a făcut un semn nemaivăzut, cunoscut de toţi locuitorii Ierusalimului, şi noi nu putem tăgădui aceasta.
44004017	Dar, ca să nu se răspândească mai tare vestea în popor, să-i ameninţăm să nu mai vorbească nimănui despre numele acesta!”
44004018	Şi chemându-i, le-au poruncit să nu mai vorbească, nici să nu mai înveţe pe cineva despre numele lui Iisus.
44004019	Însă Petru şi Ioan le-au răspuns: „Este drept în faţa lui Dumnezeu să ascultăm mai mult de voi decât de Dumnezeu? Judecaţi şi voi!
44004020	Noi nu putem să nu spunem ce am văzut şi am auzit.”
44004021	Ei i-au ameninţat din nou şi, negăsind cum să-i pedepsească, i-au eliberat din cauza poporului, pentru că toţi îl slăveau pe Dumnezeu pentru cele întâmplate.
44004022	Omul asupra căruia se făcuse acest semn al vindecării era în vârstă de peste patruzeci de ani.
44004023	După ce au fost eliberaţi, Ioan şi Petru s-au dus la ai lor şi le-au spus toate cele zise de marii preoţi şi de bătrâni.
44004024	Iar ei, după ce i-au ascultat, au început să se roage într-un cuget şi au spus: „Stăpâne, Tu, Cel ce ai creat cerul şi pământul şi marea şi toate cele ce sunt în ele,
44004025	Tu, care ai spus prin Duhul Sfânt, prin gura părintelui nostru David, slujitorul tău: De ce s-au întărâtat neamurile, şi popoarele au întocmit planuri deşarte?
44004026	S-au ridicat împăraţii pământului şi căpeteniile s-au strâns laolaltă împotriva Domnului şi a Unsului său.
44004027	Cu-adevărat, s-au strâns în cetatea aceasta împotriva Fiului tău cel Sfânt, Iisus, pe care l-ai uns, Irod şi Ponţiu Pilat, împreună cu neamurile şi mulţimile lui Israel,
44004028	ca să împlinească tot ceea ce mâna ta şi sfatul tău au hotărât mai dinainte să se întâmple.
44004029	Acum, Doamne, priveşte la ameninţările lor şi dă robilor tăi să vorbească cuvântul tău cu toată îndrăzneala,
44004030	şi întinde-ţi mâna să se facă vindecări şi semne şi minuni prin numele Fiului tău cel Sfânt, Iisus!”
44004031	Şi, în timp ce se rugau astfel, s-a cutremurat locul în care erau adunaţi şi au fost umpluţi toţi de Duhul Sfânt şi vesteau cuvântul lui Dumnezeu cu îndrăzneală.
44004032	Mulţimea celor ce crezuseră era o singură inimă şi un singur cuget şi nimeni nu zicea că averile lui sunt doar pentru sine, ci le aveau pe toate în comun.
44004033	Apostolii dădeau mărturie cu mare putere despre învierea Domnului Iisus şi peste toţi era mult har.
44004034	Nimeni dintre ei nu ducea lipsă de nimic, iar cei ce aveau pământuri sau case le vindeau şi aduceau preţul celor vândute
44004035	şi-l puneau la picioarele apostolilor; apoi fiecăruia i se dădea după cum avea nevoie.
44004036	La fel şi Iosif, numit de apostoli Barnaba, adică „fiul mângâierii”, un levit născut în Cipru,
44004037	avea un ogor pe care l-a vândut, iar banii i-a adus şi i-a pus la picioarele apostolilor.
44005001	Dar un om numit Anania, împreună cu soţia lui, Safira, a vândut o bucată de pământ
44005002	şi, cu ştirea soţiei lui, dar pe ascuns, a păstrat o parte din preţ, pe când cealaltă parte a adus-o şi a pus-o la picioarele apostolilor.
44005003	Dar Petru i-a spus: „Anania, pentru ce ţi-a umplut Satana inima ca să-l minţi pe Duhul Sfânt şi să păstrezi ascunsă o parte din preţul pământului?
44005004	Dacă păstrai pământul, nu rămânea al tău, iar dacă îl vindeai nu aveai dreptul să faci ce vrei cu banii? Cum de a ajuns lucrul acesta în inima ta? Nu pe oameni i-ai minţit, ci pe Dumnezeu!”
44005005	Când a auzit Anania cuvintele acestea a căzut fără suflare; şi o mare frică i-a cuprins pe toţi cei ce au auzit.
44005006	Tinerii s-au ridicat şi l-au înfăşurat, l-au scos afară şi l-au îngropat.
44005007	După aproape trei ceasuri, a intrat şi soţia sa, fără să ştie ce se întâmplase.
44005008	Petru a întrebat-o: „Spune-mi, cu atât aţi vândut pământul?” iar ea a zis: „Da, cu atât!”.
44005009	Petru i-a răspuns: „Cum de v-aţi înţeles voi să ispitiţi Duhul Domnului? Iată, cei ce ţi-au îngropat soţul sunt la uşă, gata să te scoată afară şi pe tine!”
44005010	Ea a căzut imediat la picioarele lui, fără suflare. Tinerii au intrat şi, văzând că a murit, au scos-o şi au îngropat-o lângă soţul ei.
44005011	Şi o mare frică a cuprins întreaga Biserică şi pe toţi cei ce ascultaseră aceste lucruri.
44005012	Prin mâinile apostolilor se făceau multe semne şi minuni în popor şi se adunau într-un singur cuget la Poarta lui Solomon,
44005013	unde nimeni din ceilalţi nu îndrăznea să li se alăture, dar poporul îi lăuda.
44005014	Tot mai mulţi se adăugau celor ce credeau în Domnul, o mulţime de bărbaţi şi de femei,
44005015	aşa încât scoteau bolnavii pe străzi şi îi puneau pe paturi şi pe tărgi, ca măcar umbra lui Petru să îi atingă, pe unul sau altul dintre ei.
44005016	Veneau mulţi şi din cetăţile din jurul Ierusalimului aducând bolnavi şi oameni chinuiţi de duhuri necurate – şi toţi se vindecau.
44005017	Atunci marele preot şi împreună cu el toţi din partida saducheilor s-au ridicat plini de invidie,
44005018	au pus mâna pe apostoli şi i-au aruncat în temniţă.
44005019	Dar în timpul nopţii, un înger al Domnului a deschis uşa temniţei şi i-a scos spunând:
44005020	„Mergeţi şi staţi în Templu şi vestiţi poporului toate cuvintele despre această viaţă nouă!”
44005021	Ascultându-l, ei au intrat dimineaţa în templu şi au început să înveţe. Când a venit marele preot şi însoţitorii lui au convocat sinedriul şi întreg sfatul bătrânilor poporului Israel şi au trimis să-i scoată din închisoare.
44005022	Slujitorii, când au ajuns acolo, nu i-au găsit, s-au întors şi au dat de veste:
44005023	„Am găsit temniţa bine închisă şi gărzile în picioare lângă uşi, dar când am deschis nu era nimeni înăuntru.”
44005024	La auzul acestor cuvinte comandantul gărzii Templului şi marii preoţi au rămas uimiţi şi nu ştiau la ce să se mai aştepte.
44005025	Cineva a venit însă şi le-a zis: „Iată că bărbaţii pe care i-aţi închis sunt în Templu şi învaţă poporul!”
44005026	Atunci comandantul şi oamenii lui au mers şi i-au adus, dar nu cu forţa, căci le era frică să nu îi omoare poporul cu pietre.
44005027	Odată aduşi, i-au pus în faţa sinedriului şi marele preot i-a întrebat:
44005028	„Nu v-am poruncit noi cu tărie să nu mai învăţaţi în Numele acesta? Şi, iată, voi aţi umplut Ierusalimul cu învăţătura voastră şi vreţi acum să ne scoateţi pe noi vinovaţi pentru sângele omului acestuia!”
44005029	Petru şi apostolii i-au răspuns „Trebuie să-l ascultăm pe Dumnezeu mai mult decât pe oameni.
44005030	Dumnezeul părinţilor noştri l-a înviat pe Iisus pe care voi l-aţi omorât şi l-aţi atârnat pe lemn.
44005031	Pe El Dumnezeu l-a înălţat la dreapta sa, ca să fie Stăpânitor şi Mântuitor şi să-i dea lui Israel pocăinţa şi iertarea păcatelor.
44005032	Noi suntem martori pentru aceste cuvinte şi, la fel, şi Duhul Sfânt pe care l-a dat Dumnezeu celor ce-l ascultă.”
44005033	Cei de faţă s-au mâniat cumplit şi se sfătuiau să-i ucidă.
44005034	Atunci, s-a ridicat un fariseu din sinedriu pe nume Gamaliel, un învăţător al Legii preţuit de tot poporul, şi a poruncit să-i scoată puţin afară pe apostoli.
44005035	Apoi le-a zis celorlalţi „Israeliţi, aveţi mare grijă ce voiţi să faceţi cu oamenii aceştia!
44005036	Acum câtva timp s-a ridicat Teuda, care spunea că este cineva, şi a tras după el aproape patru sute de bărbaţi. Când a fost omorât, toţi cei care-l urmau au fost împrăştiaţi şi nu s-a ales nimic de ei.
44005037	După aceea, în vremea recensământului, s-a ridicat Iuda galileanul şi a adunat şi el mult popor în urma lui; dar a murit şi toţi cei care erau de partea lui s-au risipit.
44005038	Acum deci vă zic: depărtaţi-vă de oamenii aceştia şi lăsaţi-i în pace! Dacă planul şi lucrarea lor sunt omeneşti, vor fi nimicite;
44005039	dar dacă sunt de la Dumnezeu, nu îi veţi putea nimici. Să nu vă treziţi cumva că luptaţi împotriva lui Dumnezeu!” Ei l-au ascultat.
44005040	Şi chemându-i pe apostoli, au pus să fie biciuiţi. Apoi le-au poruncit să nu mai vorbească în numele lui Iisus şi le-au dat drumul.
44005041	Ei au plecat dinaintea sinedriului şi se bucurau că au fost învredniciţi să sufere batjocură pentru numele lui.
44005042	Şi ziua întreagă, în Templu şi în case, nu încetau să înveţe şi să-l vestească pe Hristos Iisus.
44006001	În zilele acelea, când numărul ucenicilor crescuse, s-a stârnit o nemulţumire între evreii de limbă greacă şi evreii din Ierusalim pentru că văduvele celor dintâi erau trecute cu vederea în ajutorul zilnic.
44006002	Cei doisprezece au adunat mulţimea ucenicilor şi le-au spus: „Nu e bine ca noi să lăsăm cuvântul lui Dumnezeu şi să slujim la mese.
44006003	Alegeţi dintre voi şapte bărbaţi cu nume bun, plini de Duhul Sfânt şi de înţelepciune, ca să le încredinţăm lucrarea aceasta,
44006004	iar noi ne vom ocupa cu rugăciunea şi cu slujirea cuvântului.”
44006005	Sfatul lor a plăcut întregii adunări şi i-au ales pe Ştefan, bărbat plin de credinţă şi de Duhul Sfânt, pe Filip, pe Prohor, pe Nicanor, pe Timon, pe Parmena şi pe Nicolae, un prozelit din Antiohia,
44006006	care au fost aduşi înaintea apostolilor şi aceştia, rugându-se, şi-au pus mâinile peste ei.
44006007	Iar cuvântul lui Dumnezeu creştea şi numărul ucenicilor se înmulţea foarte mult în Ierusalim. Şi chiar dintre preoţi, mulţi ascultau şi credeau.
44006008	Ştefan, plin de har şi de putere, făcea minuni şi semne mari în popor.
44006009	Atunci, unii din sinagoga zisă a liberţilor, a cirenenilor şi a alexandrinilor, şi unii din Cilicia şi Asia, s-au ridicat şi căutau să se înfrunte cu Ştefan,
44006010	dar nu puteau face faţă înţelepciunii şi Duhului cu care vorbea el.
44006011	Atunci au pus nişte oameni să spună: „L-am auzit rostind cuvinte de hulă împotriva lui Moise şi a lui Dumnezeu!”
44006012	Au întărâtat poporul, pe bătrâni şi pe învăţaţi, şi năvălind, l-au prins şi l-au adus în sinedriu.
44006013	Acolo au pus nişte martori mincinoşi să spună: „Omul acesta nu încetează să vorbească împotriva acestui loc sfânt şi împotriva Legii.
44006014	L-am auzit noi zicând că acel Iisus Nazarineanul va distruge locul acesta şi va schimba obiceiurile pe care ni le-a dat Moise.”
44006015	Şi, aţintindu-şi ochii asupra lui, toţi cei aşezaţi în sinedriu au văzut că faţa îi era ca de înger.
44007001	Marele preot l-a întrebat: „Aşa este?”
44007002	El le-a răspuns „Fraţilor şi voi, părinţilor, ascultaţi! Dumnezeul slavei i s-a arătat părintelui nostru Avraam pe când era în Mesopotamia înainte să se stabilească în Haran,
44007003	şi i-a zis: Ieşi din ţara ta şi din familia ta şi du-te în ţara pe care ţi-o voi arăta.
44007004	Atunci, a ieşit din ţara caldeilor şi a locuit în Haran. După moartea tatălui său, Dumnezeu l-a strămutat în ţara unde trăiţi voi acum,
44007005	dar nu i-a dat nici o moştenire în ea, nici măcar un petec de pământ, ci i-a făgăduit că i-o va da în stăpânire lui şi urmaşilor lui, deşi el nu avea încă nici un copil.
44007006	Şi Dumnezeu i-a vorbit aşa: Urmaşii tăi vor fi străini într-un pământ străin şi vor robi acolo, suferind vreme de patru sute de ani.
44007007	Dar Eu voi judeca neamul care îi va ţine robi. Şi Dumnezeu a spus: După aceea vor ieşi şi îmi vor sluji în ţara aceasta.
44007008	Şi i-a dat legământul tăierii împrejur. El l-a născut pe Isaac şi l-a tăiat împrejur în ziua a opta, şi Isaac pe Iacov, iar Iacov pe cei doisprezece patriarhi.
44007009	Patriarhii, invidiindu-l pe Iosif, l-au vândut în Egipt, însă Dumnezeu a fost cu el
44007010	şi l-a scăpat din toate necazurile şi i-a dat har şi înţelepciune înaintea faraonului, împăratul egiptenilor, care l-a pus conducător peste Egipt şi peste toată casa lui.
44007011	Apoi peste întreg Egiptul şi peste Canaan au venit foamete şi lipsuri mari, iar părinţii noştri nu mai găseau hrană.
44007012	Iacov a auzit că există grâu în Egipt şi i-a trimis întâia oară pe părinţii noştri acolo.
44007013	Iar a doua oară, Iosif s-a făcut cunoscut fraţilor săi şi faraonul a aflat la rândul său din ce neam era Iosif.
44007014	Iosif a trimis să-l cheme pe Iacov, tatăl său, şi pe toţi din neamul său, în total şaptezeci şi cinci de suflete.
44007015	Astfel, Iacov s-a coborât în Egipt şi acolo şi-a sfârşit viaţa, el şi părinţii noştri.
44007016	Mai târziu, ei au fost strămutaţi în Sihem şi aşezaţi în mormântul pe care Avraam l-a cumpărat acolo cu argint de la fiii lui Emor din Sihem.
44007017	Cum se apropia vremea făgăduinţei făcute de Dumnezeu lui Avraam, poporul a crescut şi s-a înmulţit la număr în Egipt,
44007018	până s-a ridicat un alt faraon, care nu îl cunoscuse pe Iosif.
44007019	El ne-a înşelat poporul şi s-a purtat cu răutate cu părinţii noştri, silindu-i să-şi lase nou-născuţii pradă morţii, ca să nu se mai înmulţească poporul.
44007020	În vremea aceea s-a născut Moise, care era frumos înaintea lui Dumnezeu. Timp de trei luni el a fost hrănit şi îngrijit în casa tatălui său;
44007021	apoi, când l-au părăsit, fiica faraonului l-a luat şi l-a crescut ca pe fiul ei.
44007022	Astfel, Moise a fost învăţat în toată înţelepciunea egiptenilor şi a ajuns un om puternic în cuvinte şi în fapte.
44007023	Când a împlinit patruzeci de ani, a început să se gândească în inima sa să-i cerceteze pe fraţii lui, pe fiii lui Israel.
44007024	Şi văzând pe unul dintre ei că fusese nedreptăţit, l-a apărat, răzbunându-l pe cel asuprit şi omorându-l pe egiptean.
44007025	Se gândea că fraţii săi înţeleg că, prin mâna lui, Dumnezeu le dă libertatea, dar ei n-au priceput.
44007026	În ziua următoare, Moise a văzut că doi dintre ei se băteau şi i-a îndemnat să se împace, spunând: Oameni buni, doar sunteţi fraţi, de ce vă nedreptăţiţi unul pe altul?
44007027	Dar cel care îl lovea pe aproapele său, l-a împins şi i-a zis: Cine te-a pus pe tine domn şi judecător peste noi?
44007028	Nu cumva vrei să mă omori la fel cum l-ai omorât ieri pe egiptean?
44007029	Când a auzit vorba aceasta Moise a fugit şi a trăit ca străin în ţara Madian, unde a avut doi fii.
44007030	După împlinirea altor patruzeci de ani, i s-a arătat în deşertul muntelui Sinai un înger, în flacăra unui rug care ardea.
44007031	Moise s-a minunat de ceea ce vedea şi, când s-a apropiat ca să înţeleagă mai bine, s-a auzit glasul Domnului:
44007032	Eu sunt Dumnezeul părinţilor tăi, Dumnezeul lui Avraam, Isaac şi Iacov. Atunci Moise a început să tremure şi nu îndrăznea să privească.
44007033	Domnul i-a zis Scoate-ţi încălţămintea din picioare, căci locul pe care stai este un pământ sfânt.
44007034	Am văzut răul suferit de poporul meu în Egipt şi am auzit geamătul lor şi m-am coborât să-i eliberez. Acum, vino să te trimit în Egipt!
44007035	Pe acest Moise, pe care ei îl respinseseră când au zis: Cine te-a pus pe tine domn şi judecător peste noi?, Dumnezeu l-a trimis acum să fie domn şi izbăvitor, prin îngerul care i se arătase în rug.
44007036	El i-a scos afară din Egipt făcând minuni şi semne în ţara Egiptului şi în Marea Roşie şi în pustiu, timp de patruzeci de ani.
44007037	El, Moise, este cel care le-a spus fiilor lui Israel: Dumnezeu vă va ridica dintre fraţii voştri un alt profet ca mine.
44007038	El a adunat poporul în pustiu, împreună cu îngerul care îi vorbea pe muntele Sinai, lui şi părinţilor noştri, şi el este cel care a primit cuvintele vieţii ca să ni le dea nouă.
44007039	Pe acest Moise n-au vrut să-l asculte părinţii noştri şi l-au respins întorcându-şi inimile spre Egipt
44007040	şi i-au zis lui Aaron: Fă-ne dumnezei care să meargă înaintea noastră pentru că nu ştim ce s-a întâmplat cu acest Moise care ne-a scos din ţara Egiptului!
44007041	În zilele acelea, şi-au făcut un viţel, au adus idolului lor jertfe şi au sărbătorit astfel lucrarea mâinilor lor.
44007042	Atunci Dumnezeu şi-a întors faţa şi i-a lăsat în seama închinării lor la stelele cerului, cum este scris în cartea profeţilor: Nu mie mi-aţi jertfit jertfe şi animale înjunghiate, popor al lui Israel, în cei patruzeci de ani din pustiu,
44007043	ci lui Moloh i-aţi purtat cortul şi steaua dumnezeului vostru, Refan, idolii pe care i-aţi făcut să vă închinaţi lor. De aceea şi Eu vă voi strămuta dincolo de Babilon.
44007044	Părinţii noştri au avut însă Cortul Mărturiei în pustiu, aşa cum le poruncise Cel ce a vorbit cu Moise să-l construiască după modelul pe care îl văzuse.
44007045	Pe acesta l-au primit părinţii noştri şi l-au adus conduşi de Iosua, în ţara neamurilor pe care le-a alungat Dumnezeu dinaintea părinţilor noştri; şi a stat aici până în zilele lui David.
44007046	David a aflat bunăvoinţă înaintea lui Dumnezeu şi i-a cerut să zidească un locaş pentru casa lui Iacov.
44007047	Dar casa i-a zidit-o Solomon.
44007048	Însă Cel Preaînalt nu locuieşte în case ridicate de mâna omului, aşa cum spune profetul:
44007049	Cerul este Tronul meu, iar pământul, aşternut picioarelor mele. Ce casă mi-aţi putea zidi voi, zice Domnul, ce fel de loc în care să mă odihnesc?
44007050	Oare nu mâna mea a creat toate lucrurile acestea?
44007051	Dar voi, oameni încăpăţânaţi, cu inimi şi urechi care nu ascultă de Dumnezeu, mereu vă împotriviţi Duhului Sfânt şi aşa cum au fost părinţii voştri la fel sunteţi şi voi!
44007052	Pe care din profeţi nu i-au persecutat părinţii voştri? Ei i-au omorât pe cei care vesteau sosirea Celui Drept, iar acum voi l-aţi vândut şi l-aţi ucis!
44007053	Voi, cei care aţi primit Legea dată prin îngeri, dar n-aţi păzit-o!”
44007054	Când au auzit ei ce spunea, au început să fiarbă de furie în inimile lor şi scrâşneau din dinţi împotriva lui.
44007055	El, plin de Duhul Sfânt, şi-a îndreptat ochii spre cer şi a văzut slava lui Dumnezeu şi pe Iisus stând la dreapta lui Dumnezeu
44007056	şi a zis: „Iată, văd cerurile deschise şi pe Fiul Omului stând la dreapta lui Dumnezeu.”
44007057	Ei însă strigând cu toată puterea, şi-au astupat urechile şi s-au aruncat asupra lui cu un singur gând.
44007058	L-au scos afară din cetate şi l-au omorât cu pietre. Toţi martorii şi-au lăsat hainele la picioarele unui tânăr numit Saul
44007059	şi au început să arunce cu pietre în Ştefan, care se ruga şi zicea: „Doamne Iisuse, primeşte duhul meu!”
44007060	Apoi, a căzut în genunchi şi a strigat cu putere: „Doamne, nu le socoti păcatul acesta!” Şi, zicând cuvintele acestea, a murit.
44008001	Saul încuviinţase uciderea lui Ştefan, iar din ziua aceea a început o mare persecuţie împotriva Bisericii din Ierusalim. Toţi, în afară de apostoli, s-au împrăştiat prin ţinuturile Iudeii şi Samariei.
44008002	Câţiva bărbaţi evlavioşi l-au îngropat pe Ştefan şi l-au jelit cu mult vaiet.
44008003	Iar Saul nimicea Biserica, intra în case şi-i târa afară pe bărbaţi şi pe femei şi îi arunca în temniţă.
44008004	Credincioşii care se împrăştiaseră mergeau acum şi vesteau cuvântul.
44008005	Filip a coborât în cetatea Samariei să-l proclame acolo pe Hristos.
44008006	Oamenii ascultau cu toţii, luând seama la cele spuse de Filip şi vedeau semnele făcute de el.
44008007	Mulţi care aveau duhuri necurate strigau cu glas puternic când ieşeau acestea şi mulţi oameni paralizaţi sau şchiopi au fost vindecaţi.
44008008	Şi în cetate a fost o mare bucurie.
44008009	De ceva vreme, era în cetate un vrăjitor pe nume Simon, care îi uimea pe oamenii din Samaria şi spunea despre sine că este cineva.
44008010	Toţi îl priveau atent, de la mic la mare, şi ziceau: „El este puterea lui Dumnezeu, cea care se numeşte Puterea cea Mare”.
44008011	Şi într-adevăr toţi îl ascultau atenţi pentru că de multă vreme îi uimise cu vrăjile lui.
44008012	Când au crezut însă evanghelia lui Filip, care le vestea Împărăţia lui Dumnezeu şi Numele lui Iisus, s-au botezat, şi bărbaţi şi femei.
44008013	Chiar şi Simon a crezut şi, după ce s-a botezat, nu se mai despărţea de Filip, privind şi uimindu-se de semnele şi minunile mari care se făceau prin el.
44008014	Când au auzit apostolii din Ierusalim că cei din Samaria au primit cuvântul lui Dumnezeu, i-au trimis acolo pe Petru şi pe Ioan.
44008015	După ce au ajuns, aceştia s-au rugat pentru ei ca să primească Duhul Sfânt –
44008016	pentru că nu se coborâse încă peste nici unul dintre ei, ci fuseseră doar botezaţi în numele Domnului Iisus.
44008017	Atunci şi-au pus mâinile peste ei şi au primit Duhul Sfânt.
44008018	Văzând Simon că Duhul era dat prin punerea mâinilor apostolilor, le-a dat bani
44008019	şi le-a zis „Daţi-mi şi mie puterea aceasta, ca orice om peste care îmi voi pune mâinile să primească Duhul Sfânt.”
44008020	Dar Petru i-a răspuns: „Banii tăi să fie nimiciţi împreună cu tine, căci ţi-ai închipuit că darul lui Dumnezeu se cumpără cu bani!
44008021	Tu nu ai nici parte, nici vreun drept în slujirea acesta, pentru că inima ta nu este cinstită înaintea lui Dumnezeu.
44008022	Întoarce-te de la răutatea aceasta a ta şi roagă-te Domnului, poate ţi se va ierta gândul inimii tale,
44008023	căci văd în tine fiere amară şi că eşti prins în lanţurile fărădelegii!”
44008024	Simon a răspuns: „Rugaţi-vă voi Domnului pentru mine, ca să nu vină nimic din ce aţi zis asupra mea!”
44008025	După ce au mărturisit şi au vestit cuvântul Domnului, cei doi s-au întors în Ierusalim vestind evanghelia în multe din satele Samaritenilor.
44008026	Apoi, un înger al Domnului i-a vorbit lui Filip şi i-a zis „Scoală-te şi mergi spre miazăzi, pe drumul care coboară din Ierusalim spre Gaza, prin deşert!”
44008027	El s-a ridicat şi a plecat. Şi iată, un etiopian, un eunuc al reginei Candace a Etiopiei, care administra toate bogăţiile ei, venise să se închine în Ierusalim
44008028	şi se întorcea acasă, aşezat în carul său şi citind din profetul Isaia.
44008029	Duhul Sfânt i-a zis lui Filip: „Du-te şi ajunge din urmă carul acela!”
44008030	Atunci Filip a alergat şi l-a auzit pe eunuc citind din profetul Isaia şi i-a zis: „Înţelegi tu cu adevărat ceea ce citeşti?”
44008031	El i-a răspuns „Cum aş putea oare să înţeleg, dacă nu mă îndrumă cineva?”
44008032	Iar textul din Scriptură pe care îl citea era acesta: Ca o oaie a fost dus la tăiere, ca un miel fără glas, înaintea celui ce-l tunde; tot aşa, nici El n-a deschis gura.
44008033	În smerenia lui, nu i s-a făcut dreptate şi despre urmaşii lui cine va vorbi? Căci viaţa i-a fost luată de pe pământ.
44008034	Eunucul l-a întrebat pe Filip: „Spune-mi, te rog, despre cine vorbeşte profetul în felul acesta, despre sine sau despre altcineva?”
44008035	Filip a luat cuvântul şi plecând de la scriptura aceasta i l-a vestit pe Iisus.
44008036	Cum mergeau pe drum, au ajuns la o apă şi eunucul i-a zis „Iată apa, ce mă împiedică să fiu botezat?”
44008038	A poruncit să fie oprit carul şi amândoi s-au coborât în apă iar Filip l-a botezat pe etiopian.
44008039	Când au ieşit din apă, Duhul Sfânt l-a luat pe Filip şi eunucul nu l-a mai văzut. Apoi şi-a văzut mai departe de drum, plin de bucurie.
44008040	Filip s-a trezit însă în cetatea Azot. Şi străbătând ţinutul, a vestit evanghelia în toate cetăţile până a ajuns în Cezareea.
44009001	În vremea aceasta, Saul răspândea ameninţări şi moarte împotriva ucenicilor Domnului. S-a dus la marele preot
44009002	şi i-a cerut scrisori pentru sinagogile din Damasc, aşa încât pe oricine va găsi că aparţine Căii, fie bărbaţi fie femei, să-i aducă legaţi la Ierusalim.
44009003	În timpul călătoriei, pe când se apropia de Damasc, deodată a strălucit în jurul lui o lumină din cer;
44009004	a căzut la pământ şi a auzit o voce care i-a zis „Saule, Saule, de ce mă persecuţi?”
44009005	El i-a răspuns „Cine eşti tu, Doamne?” iar Domnul i-a spus „Eu sunt Iisus pe care îl persecuţi.
44009006	Acum ridică-te şi intră în cetate şi ţi se va spune acolo ce trebuie să faci!”
44009007	Bărbaţii care călătoreau împreună cu el au rămas muţi de uimire, pentru că auzeau vocea, dar nu vedeau pe nimeni.
44009008	Saul s-a ridicat de la pământ şi şi-a deschis ochii, dar nu putea să vadă nimic. Atunci, ducându-l de mână, au mers cu el până în Damasc.
44009009	Timp de trei zile n-a văzut, n-a mâncat, nici n-a băut nimic.
44009010	În Damasc era un credincios pe nume Anania şi Domnul i-a vorbit într-o viziune: „Anania!”, iar el i-a răspuns: „Iată-mă, Doamne!”
44009011	Domnul i-a spus: „Ridică-te şi mergi pe strada numită Dreaptă şi caută în casa lui Iuda pe Saul din Tars. Iată, el se roagă
44009012	şi, într-o viziune, a văzut pe cineva numit Anania care a intrat şi şi-a pus mâinile peste el ca să vadă din nou.”
44009013	Anania a răspuns: „Doamne, am auzit de la mulţi despre omul acesta, cât rău le-a făcut sfinţilor din Ierusalim.
44009014	Şi aici are putere de la marii preoţi să îi lege pe toţi cei care cheamă Numele tău.”
44009015	Dar Domnul i-a zis „Du-te, căci el este cel pe care l-am ales să vestească Numele meu în faţa neamurilor, împăraţilor şi fiilor lui Israel.
44009016	Eu am să-i arăt tot ce trebuie să sufere pentru Numele meu.”
44009017	Anania a plecat şi a intrat în casă, şi-a pus mâinile peste Saul şi i-a zis: „Frate Saul, Domnul m-a trimis, Iisus cel care ţi s-a arătat pe drum, ca să vezi iarăşi şi să te umpli de Duhul Sfânt.”
44009018	Imediat de pe ochii lui au căzut un fel de solzi şi a văzut din nou. Apoi s-a ridicat şi a fost botezat.
44009019	Pe urmă a mâncat ceva şi a prins putere. Saul a mai rămas câteva zile în Damasc cu ucenicii.
44009020	Imediat a început să-l vestească pe Iisus în sinagogi şi să arate că El este Fiul lui Dumnezeu.
44009021	Toţi cei ce-l auzeau erau uimiţi şi ziceau: „Nu este el cel care îi ucidea în Ierusalim pe cei ce chemau Numele acesta? Şi nu a venit el aici ca să îi ducă legaţi la marii preoţi?”
44009022	Dar Saul devenea tot mai puternic în duh şi îi punea în încurcătură pe iudeii care locuiau în Damasc, dovedindu-le că Iisus este Mesia.
44009023	Atunci, după ce au trecut câteva zile iudeii s-au sfătuit să-l omoare.
44009024	Saul însă a aflat despre planul lor. Porţile cetăţii erau păzite zi şi noapte ca să-l omoare, dar
44009025	credincioşii l-au luat noaptea şi l-au dat jos peste zid, într-un coş.
44009026	Când a ajuns în Ierusalim, Saul a încercat să se apropie de ucenicii Domnului, dar toţi se temeau şi nu-l credeau că a devenit şi el ucenic.
44009027	Atunci Barnaba l-a luat şi l-a adus înaintea apostolilor şi le-a istorisit cum l-a văzut pe Domnul pe când călătorea şi cum i-a vorbit Domnul şi cum a predicat cu îndrăzneală în Damasc în numele lui Iisus.
44009028	Şi a început să meargă împreună cu ei în Ierusalim şi în afara Ierusalimului, predicând cu îndrăzneală în numele Domnului.
44009029	Vorbea şi îi înfrunta pe iudeii elenişti, iar ei încercau să-l omoare.
44009030	Când au aflat fraţii lucrul acesta, l-au adus în Cezareea şi l-au trimis la Tars.
44009031	Biserica trăia în pace în toată Iudeea, Galileea şi Samaria, se întărea şi vieţuia în teamă de Domnul şi, cu ajutorul Duhului Sfânt, creştea.
44009032	Petru, pe când îi vizita pe toţi sfinţii, s-a dus şi la cei ce locuiau în cetatea Lida.
44009033	Acolo a găsit un om numit Enea care era paralizat la pat de opt ani.
44009034	Petru i-a zis: „Enea, Iisus Hristos te vindecă, ridică-te şi strânge-ţi patul!” iar el s-a ridicat îndată.
44009035	Toţi cei din Lida şi din Saron l-au văzut şi s-au întors la Domnul.
44009036	În Iope locuia o ucenică pe nume Tabita, care înseamnă Gazelă. Femeia aceasta făcea multe fapte bune şi era foarte milostivă.
44009037	Tocmai în vremea aceea s-a îmbolnăvit şi a murit. Atunci oamenii au spălat-o şi au pus-o în camera de sus.
44009038	Lida este aproape de Iope, iar când ucenicii au auzit că Petru era acolo, au trimis doi bărbaţi să-l roage: „Vino repede la noi!”
44009039	Petru s-a ridicat şi a plecat cu ei. Când a ajuns, l-au condus în camera de sus şi toate văduvele l-au înconjurat plângând şi arătându-i cămăşile şi hainele pe care le ţesea Tabita împreună cu ele, când trăia.
44009040	El i-a scos pe toţi afară şi a îngenuncheat. S-a rugat, s-a întors spre trupul ei şi i-a zis: „Tabita, ridică-te!” iar ea şi-a deschis ochii şi, văzându-l pe Petru, s-a ridicat în capul oaselor.
44009041	El i-a dat mâna, a ridicat-o în picioare şi i-a chemat pe toţi sfinţii şi pe văduve şi le-a dat-o înapoi vie.
44009042	Vestea s-a răspândit pretutindeni în Iope şi mulţi au crezut în Domnul.
44009043	Petru a mai rămas o bună bucată de vreme în Iope şi a locuit la un tăbăcar numit Simon.
44010001	Corneliu, un bărbat din Cezareea, centurion în legiunea Italica,
44010002	era un om credincios şi temător de Dumnezeu, împreună cu toată casa lui. El îi ajuta pe mulţi din popor şi se ruga mereu lui Dumnezeu.
44010003	Într-o zi, pe la ora trei după-amiază, el a văzut clar, într-o viziune, cum un înger al lui Dumnezeu a intrat în casă şi l-a strigat „Corneliu!”
44010004	El l-a privit înmărmurit şi, cuprins de teamă, i-a zis: „Ce este, Doamne?” Îngerul i-a răspuns: „Rugăciunile şi milosteniile tale s-au înălţat înaintea lui Dumnezeu şi El a luat aminte la ele.
44010005	Trimite acum nişte bărbaţi în Iope şi cheamă-l pe Simon, zis şi Petru.
44010006	El stă în gazdă la Simon, tăbăcarul, care locuieşte lângă mare.”
44010007	După ce îngerul care îi vorbise a plecat, Corneliu a chemat doi slujitori de-ai săi şi un ostaş cucernic, care era de mult sub ordinele sale,
44010008	şi, după ce le-a povestit tot ce s-a întâmplat, i-a trimis la Iope.
44010009	A doua zi, pe la ora douăsprezece, pe când erau încă pe drum şi se apropiau de cetate, Petru s-a suit pe terasa casei să se roage.
44010010	I s-a făcut însă foame şi a cerut ceva să mănânce. Pe când îi pregăteau ceva de mâncare, a căzut în extaz
44010011	şi a văzut cum cerul s-a deschis şi din el s-a coborât un vas ca o faţă de masă mare ţinută din cele patru colţuri, care s-a aşezat pe pământ.
44010012	În vas se aflau tot felul de animale şi de târâtoare de pe faţa pământului şi tot felul de păsări ale cerului.
44010013	Şi s-a auzit un glas care i-a zis „Ridică-te, Petre, taie şi mănâncă!”
44010014	Dar Petru i-a zis „Nu, Doamne, căci niciodată n-am mâncat ceva spurcat sau necurat!”
44010015	Însă glasul s-a auzit din nou şi i-a zis: „Să nu numeşti necurat ce a curăţit Dumnezeu!”
44010016	Lucrul acesta s-a întâmplat de trei ori şi, îndată după aceea, vasul s-a ridicat la cer.
44010017	Cum stătea Petru nedumerit de înţelesul pe care îl avea viziunea, iată, oamenii trimişi de Corneliu ajunseseră la poartă şi întrebau care este casa lui Simon.
44010018	Ei strigau şi întrebau dacă acolo este găzduit Simon, zis şi Petru.
44010019	Petru era tot cu gândul la viziune, când Duhul Sfânt i-a zis „Vezi că te caută trei oameni.
44010020	Scoală-te, coboară şi du-te cu ei fără grijă, căci Eu i-am trimis!”
44010021	Atunci Petru s-a coborât la oamenii aceia şi le-a zis „Iată, eu sunt cel pe care îl căutaţi. Pentru ce aţi venit?”
44010022	Ei i-au răspuns „Centurionul Corneliu, om drept şi temător de Dumnezeu, cum dă mărturie tot poporul iudeilor, a fost îndrumat de un înger sfânt să te cheme în casa lui ca să asculte cuvintele tale.”
44010023	Petru i-a chemat înăuntru şi i-a găzduit. A doua zi au plecat împreună şi au venit cu ei şi nişte fraţi din Iope.
44010024	În ziua următoare au ajuns în Cezareea. Corneliu îşi chemase toate rudele şi prietenii cei mai buni şi îl aşteptau.
44010025	Când a intrat Petru, Corneliu, care-i ieşise în întâmpinare, a căzut la picioarele lui şi i s-a închinat.
44010026	Petru însă l-a ridicat şi i-a zis „Scoală-te, căci nu sunt decât un om.”
44010027	Stând de vorbă, au intrat în casă şi au găsit acolo toată acea mulţime adunată.
44010028	El le-a zis „Ştiţi că iudeilor nu le este permis să se aibă legături cu cei de alt neam sau să intre în casa lor, dar Dumnezeu mi-a arătat că nu trebuie să spun despre nimeni că este necurat sau spurcat.
44010029	De aceea, când m-aţi chemat, am venit fără şovăială. Vă întreb, dar, pentru ce m-aţi chemat?”
44010030	Şi Corneliu i-a zis: „Cu patru zile în urmă, chiar acum se împlinesc, pe la ora trei după-amiază, mă rugam acasă la mine. Şi iată, am văzut un bărbat stând în faţa mea, în haine strălucitoare.
44010031	El mi-a zis: Corneliu, rugăciunea ta a fost ascultată şi milosteniile tale au ajuns înaintea lui Dumnezeu şi El şi-a adus aminte de ele.
44010032	Trimite deci la Iope şi cheamă-l pe Simon, numit şi Petru – care stă în casa lui Simon tăbăcarul, lângă mare.
44010033	De aceea am trimis după tine şi bine ai făcut că ai venit. Şi acum ne-am adunat cu toţii înaintea lui Dumnezeu, ca să ascultăm tot ce ţi-a poruncit Domnul.”
44010034	Petru a început să le vorbească astfel: „Într-adevăr, înţeleg că Dumnezeu nu face deosebire între oameni,
44010035	ci primeşte pe oricine se teme de El şi trăieşte în dreptate, din orice popor ar fi.
44010036	El a trimis cuvântul său fiilor lui Israel, vestind pacea prin Iisus Hristos, care este Domnul tuturor.
44010037	Ştiţi vestea care s-a răspândit prin toată Iudeea, începând din Galileea, după botezul vestit de Ioan:
44010038	Iisus din Nazaret, uns de Dumnezeu prin Duhul Sfânt cu putere, pentru că Dumnezeu era cu El, umbla făcând bine şi îi vindeca pe toţi cei asupriţi de diavol.
44010039	Noi suntem martorii tuturor faptelor făcute de El în ţara iudeilor şi în Ierusalim. Ei l-au omorât, atârnându-l pe lemn,
44010040	dar Dumnezeu l-a înviat a treia zi şi i-a dat să se arate,
44010041	nu întregului popor, ci martorilor aleşi mai dinainte de Dumnezeu, adică nouă, celor care am mâncat şi am băut împreună cu El, după învierea lui din morţi.
44010042	El ne-a poruncit să vestim poporului şi să mărturisim că El este Cel hotărât de Dumnezeu să fie judecătorul celor vii şi al celor morţi.
44010043	Toţi profeţii dau mărturie despre El, că prin Numele lui se dă iertarea păcatelor tuturor celor ce cred în El.”
44010044	Pe când Petru le spunea aceste lucruri, s-a coborât Duhul Sfânt peste toţi cei care ascultau cuvântul.
44010045	Şi credincioşii dintre evrei care veniseră cu Petru s-au mirat că darul Duhului Sfânt se revarsă şi peste neamuri,
44010046	căci îi auzeau vorbind în limbi şi mărindu-l pe Dumnezeu. Atunci Petru a spus:
44010047	„Poate fi oprită apa ca să nu fie botezaţi aceştia care au primit Duhul Sfânt la fel ca şi noi?”
44010048	A poruncit, astfel, să fie botezaţi în numele lui Iisus Hristos. Apoi l-au rugat să mai rămână câteva zile cu ei.
44011001	Apostolii şi fraţii care erau în Iudeea au auzit că şi neamurile au primit cuvântul lui Dumnezeu,
44011002	iar când Petru s-a dus la Ierusalim, credincioşii dintre iudei au început să-l mustre:
44011003	„Ai intrat în casa unor oameni necircumcişi şi ai stat cu ei la masă...”
44011004	Atunci Petru a început să le explice totul, de la început până la sfârşit:
44011005	„Eram în cetatea Iope şi mă rugam când am văzut într-o viziune, în extaz, că se cobora un vas ca o faţă de masă mare, ţinută din patru colţuri, care a venit din ceruri şi s-a aşezat în faţa mea.
44011006	M-am uitat în el şi am văzut toate animalele de pe pământ, sălbăticiuni, târâtoare şi păsările cerului.
44011007	Am auzit un glas care mi-a zis: Petre, scoală-te, taie şi mănâncă!
44011008	Eu am spus: Nu, Doamne, căci niciodată n-am pus în gură ceva spurcat sau necurat!
44011009	Dar glasul din cer mi-a zis a doua oară: Să nu numeşti necurat ce a curăţit Dumnezeu.
44011010	Viziunea s-a repetat întocmai de trei ori, apoi totul a fost ridicat din nou la cer.
44011011	Şi iată, că îndată trei oameni stăteau în faţa casei unde locuiam: erau cei ce fuseseră trimişi după mine din Cezareea.
44011012	Duhul Sfânt mi-a spus să merg cu ei fără grijă. M-am dus, aşadar, şi cu mine au venit şi aceşti şase fraţi şi am intrat în casa omului.
44011013	El ne-a povestit cum a văzut şi el un înger în casă, care, stând în picioare, i-a zis: Trimite la Iope ca să vină Simon, zis Petru.
44011014	El îţi va spune cuvintele prin care tu şi toţi cei din casa ta veţi fi mântuiţi.
44011015	Şi tocmai când începusem să vorbesc, s-a coborât Duhul Sfânt peste ei, aşa cum a venit şi peste noi la început.
44011016	Atunci mi-am adus aminte de cuvântul Domnului, care zicea: Ioan a botezat cu apă, voi însă veţi fi botezaţi cu Duhul Sfânt.
44011017	Dacă Dumnezeu le-a dat şi lor acelaşi dar ca şi nouă, celor care am crezut în Domnul Iisus Hristos, cine eram eu şi ce putere aveam să mă împotrivesc lui Dumnezeu?”
44011018	Când l-au auzit, toţi s-au liniştit şi l-au slăvit pe Dumnezeu, zicând: „Aşadar, Dumnezeu le-a dat şi neamurilor pocăinţa ca să aibă viaţa!”
44011019	Cei ce fuseseră risipiţi din cauza persecuţiei începute după moartea lui Ştefan au ajuns până în Fenicia şi Cipru şi Antiohia şi nu vesteau cuvântul decât iudeilor.
44011020	Au fost şi unii dintre ei însă oameni din Cipru şi Cirena, care au mers în Antiohia şi au vorbit şi grecilor, vestindu-l pe Domnul Iisus.
44011021	Mâna Domnului era cu ei şi mulţi dintre ei au crezut şi s-au întors la Domnul.
44011022	Vestea aceasta a ajuns la urechile Bisericii din Ierusalim care l-a trimis pe Barnaba să meargă până în Antiohia.
44011023	El a ajuns acolo şi când a văzut harul lui Dumnezeu, s-a bucurat şi i-a încurajat pe toţi să rămână credincioşi Domnului, cu inimă hotărâtă,
44011024	fiindcă Barnaba era un om bun, plin de Duhul Sfânt şi de credinţă. Şi mulţi oameni s-au alipit de Domnul.
44011025	Apoi Barnaba s-a dus în Tars, să-l caute pe Saul.
44011026	Şi, după ce l-a găsit, l-a adus în Antiohia. Au stat acolo un an întreg adunându-se împreună cu Biserica şi învăţând mulţimi mari de oameni. Şi în Antiohia ucenicii au fost numiţi pentru prima oară creştini.
44011027	În zilele acelea au venit la Ierusalim nişte profeţi din Antiohia.
44011028	Unul dintre ei, pe nume Agab, s-a ridicat şi a vestit prin Duhul Sfânt că va veni o foamete mare în tot imperiul, ceea ce s-a şi întâmplat în timpul împăratului Claudiu.
44011029	Ucenicii au hotărât ca toţi, fiecare după mijloacele lui, să slujească fraţilor trimiţându-le un ajutor celor ce locuiau în Iudeea.
44011030	Şi aşa au şi făcut: au trimis darurile prezbiterilor din Iudeea prin Barnaba şi Saul.
44012001	În acea vreme, regele Irod i-a prins pe unii din Biserică şi i-a supus la chinuri.
44012002	Pe Iacov, fratele lui Ioan, a poruncit să-l ucidă cu sabia.
44012003	Văzând că aceasta a fost pe placul iudeilor, a hotărât să-l aresteze şi pe Petru – era în timpul sărbătorii Azimelor.
44012004	Aşa că l-a prins şi l-a aruncat în închisoare, lăsându-l în paza a patru străji de câte patru soldaţi, cu gând să-l aducă în faţa poporului după Paşti.
44012005	Petru era păzit în temniţă în timp ce Biserica se ruga fără încetare lui Dumnezeu pentru el.
44012006	În noaptea aceea, pe când aştepta să fie dus la Irod, Petru dormea străjuit de doi soldaţi şi legat cu două lanţuri, iar închisoarea era păzită de gărzi.
44012007	Şi iată că a apărut un înger al Domnului şi încăperea s-a umplut de lumină. Îngerul l-a trezit pe Petru lovindu-l în coastă şi i-a zis: „Scoală-te repede!” Lanţurile i-au căzut de pe mâini,
44012008	iar îngerul i-a spus: „Strânge-ţi brâul şi leagă-ţi sandalele!” şi el a făcut întocmai. Apoi i-a zis: „Pune-ţi haina pe tine şi urmează-mă!”
44012009	El a ieşit şi l-a urmat şi nu ştia dacă ceea ce face îngerul este aievea. I se părea că are o vedenie.
44012010	După ce au trecut de prima strajă şi de cea de a doua, au ajuns la poarta de fier care conduce spre cetate şi ea li s-a deschis singură: au ieşit şi au intrat pe o stradă. Deodată, îngerul a dispărut.
44012011	Când şi-a venit în fire, Petru şi-a spus: „Înţeleg acum, într-adevăr, că Domnul l-a trimis pe îngerul său şi m-a scăpat din mâna lui Irod şi de tot ce aştepta neamul iudeilor.”
44012012	Gândindu-se la ce s-a întâmplat, a plecat spre casa Mariei, mama lui Ioan, zis şi Marcu, unde erau adunaţi mulţi şi se rugau.
44012013	A bătut la poartă şi a venit o slujnică, pe nume Rode, să vadă cine e.
44012014	Ea a recunoscut vocea lui Petru şi, de bucurie, în loc să-i deschidă poarta, a fugit să le spună tuturor că Petru e la poartă.
44012015	Ei i-au răspuns: „Ai înnebunit!” Ea tot insista că este el, dar ceilalţi îi ziceau: „Este îngerul lui!”
44012016	Petru însă rămăsese la poartă şi tot bătea. Când au deschis şi au văzut că este el, au rămas înmărmuriţi.
44012017	Petru le-a făcut semn să tacă şi le-a istorisit cum l-a scos Domnul din închisoare şi le-a zis: „Daţi-le de ştire şi lui Iacov şi fraţilor!” şi ieşind, a plecat în altă parte.
44012018	Când a venit dimineaţa, s-a făcut o mare agitaţie între soldaţi pentru că nimeni nu ştia ce s-a întâmplat cu Petru.
44012019	Irod l-a căutat peste tot şi, pentru că nu l-a găsit, a judecat gărzile şi a poruncit să fie ucişi. Apoi a părăsit Iudeea şi a plecat să locuiască în Cezareea.
44012020	Irod era foarte mâniat pe cei din Sidon şi din Tir. După ce s-au sfătuit, au trimis pe unii la el şi, câştigându-l de partea lor pe Blastus, administratorul casei regale, au cerut să se împace, pentru că ţara lor îşi lua hrana din regatul lui Irod.
44012021	În ziua hotărâtă, Irod s-a îmbrăcat cu hainele regale, s-a aşezat pe tron şi a început să le vorbească.
44012022	Poporul a început să strige „Glas de zeu, nu de om!”
44012023	Într-o clipă, pentru că nu dăduse slavă lui Dumnezeu, l-a lovit un înger al Domnului şi a murit mâncat de viermi.
44012024	Cuvântul lui Dumnezeu însă creştea şi se înmulţea.
44012025	Barnaba şi Saul s-au întors în Ierusalim şi, după ce şi-au împlinit slujirea, l-au luat cu ei în Antiohia şi pe Ioan, numit Marcu.
44013001	În Biserica din Antiohia erau câţiva profeţi şi învăţători: Barnaba, Simon, numit Niger, Lucius din Cirena, Manaen – care crescuse împreună cu tetrarhul Irod – şi Saul.
44013002	Pe când slujeau ei Domnului şi posteau, Duhul Sfânt le-a zis: „Alegeţi-mi pe Barnaba şi pe Saul pentru lucrarea la care i-am chemat.”
44013003	Atunci, după ce au postit şi s-au rugat, şi-au pus mâinile peste ei şi i-au lăsat să plece.
44013004	Trimişi de Duhul Sfânt, cei doi au coborât în Seleucia şi de acolo s-au îmbarcat spre Cipru.
44013005	Au ajuns în Salamina şi au vestit cuvântul lui Dumnezeu în sinagogile iudeilor, avându-l şi pe Ioan ca ajutor.
44013006	Apoi au străbătut toată insula până la Pafos şi acolo s-au întâlnit cu un iudeu pe nume Bar-Iisus care era vrăjitor şi profet mincinos.
44013007	El ajunsese unul din apropiaţii proconsulului Sergius Paulus care era un om înţelept. Proconsulul i-a invitat pe Barnaba şi pe Saul, căci dorea să asculte cuvântul lui Dumnezeu.
44013008	Dar Elima, vrăjitorul, căci aşa se traduce numele lui, le stătea împotrivă şi dorea să-l abată pe proconsul de la credinţă.
44013009	Atunci, Saul, care se numea şi Pavel, plin de Duhul Sfânt, l-a privit ţintă pe Elima
44013010	şi i-a zis: „Tu, om plin de toată viclenia şi de toată înşelăciunea, fiu al diavolului, duşman al dreptăţii de orice fel, oare nu vei înceta niciodată să strâmbi căile drepte ale lui Dumnezeu?
44013011	Mâna Domnului este acum împotriva ta. Vei orbi şi nu vei mai vedea soarele pentru o vreme!” Îndată a căzut peste el o ceaţă groasă şi întuneric şi căuta în jur să-l ducă cineva de mână.
44013012	Când a văzut proconsulul ce s-a întâmplat, a crezut şi a rămas uimit de învăţătura Domnului.
44013013	Pavel şi tovarăşii lui au părăsit cetatea Pafos cu corabia şi au mers în Perga, o cetate din Pamfilia. Aici Ioan s-a despărţit de ei şi s-a întors în Ierusalim.
44013014	Ceilalţi au plecat din Perga şi au ajuns în Antiohia Pisidiei. Sâmbătă au intrat în sinagogă şi s-au aşezat.
44013015	După citirea Legii şi a Profeţilor, conducătorii sinagogii au trimis să-i roage: „Fraţilor, dacă aveţi vreun cuvânt de încurajare pentru popor, vorbiţi!”
44013016	Pavel s-a ridicat, a făcut semn cu mâna şi a spus: „Ascultaţi, israeliţi şi voi, cei temători de Dumnezeu!
44013017	Dumnezeul poporului Israel i-a ales pe părinţii noştri şi a făcut din ei un popor mare pe când trăiau ca străini pe pământul Egiptului şi i-a scos cu mână puternică de acolo
44013018	şi timp de patruzeci de ani i-a răbdat în pustie.
44013019	Apoi a nimicit şapte neamuri în ţara Canaanului şi le-a dat lor pământul acestora drept moştenire,
44013020	timp de aproape patru sute cincizeci de ani. Apoi le-a dat judecători până la profetul Samuel.
44013021	Atunci ei au cerut un rege şi Dumnezeu le-a dat pe Saul, fiul lui Chiş, din seminţia lui Beniamin, care i-a condus patruzeci de ani.
44013022	După ce l-a înlăturat pe Saul, Dumnezeu l-a ridicat pe David ca rege şi a dat mărturie despre el: L-am găsit pe David, fiul lui Iesei, un om după inima mea, care va face toată voia mea.
44013023	Dintre urmaşii lui, Dumnezeu i-a adus lui Israel un mântuitor, aşa cum făgăduise, pe Iisus,
44013024	iar înainte de venirea lui, Ioan a vestit întregului popor Israel botezul pocăinţei.
44013025	Când Ioan şi-a împlinit menirea, le-a spus: Cine credeţi că sunt eu? Nu eu sunt Acela ci iată, vine după mine Cel a cărui încălţăminte nu sunt vrednic să o dezleg.
44013026	Fraţilor, fii din neamul lui Avraam, şi voi, ceilalţi, care vă temeţi de Dumnezeu, nouă ne-a fost trimis cuvântul mântuirii acesteia.
44013027	Locuitorii Ierusalimului şi conducătorii lor, nu l-au cunoscut şi l-au condamnat, împlinind astfel cuvintele profeţilor care sunt citite în fiecare sâmbătă,
44013028	şi i-au cerut lui Pilat să fie ucis, deşi nu au găsit nici o vină de moarte.
44013029	Şi când au împlinit toate cele scrise despre El, l-au coborât de pe cruce şi l-au aşezat în mormânt.
44013030	Dar Dumnezeu l-a înviat din morţi!
44013031	El s-a arătat mai multe zile celor care veniseră cu El din Galileea în Ierusalim, care acum sunt şi ei martorii lui, înaintea întregului popor.
44013032	Şi noi vă vestim făgăduinţa făcută părinţilor noştri,
44013033	pe care Dumnezeu a împlinit-o faţă de noi, copiii lor, când l-a înviat pe Iisus, aşa cum stă scris în psalmul al doilea: Tu eşti Fiul meu Eu astăzi te-am născut.
44013034	Iar că Dumnezeu l-a înviat din morţi ca să nu mai moară, a spus astfel: Vă voi da în dar făgăduinţele sfinte făcute lui David, lucrurile vrednice de credinţă.
44013035	De aceea zice şi în alt loc: Nu vei lăsa pe Sfântul tău să vadă putrezirea.
44013036	Cât despre David, el a slujit după voia lui Dumnezeu în generaţia sa şi a murit, a fost aşezat lângă părinţii săi şi a cunoscut putrezirea.
44013037	Dar Acela pe care Dumnezeu l-a înviat nu a cunoscut putrezirea!
44013038	Fraţilor, să ştiţi că prin El vi se vesteşte iertarea tuturor păcatelor de care prin Legea lui Moise nu aţi putut fi îndreptăţiţi.
44013039	În El, oricine crede este îndreptăţit!
44013040	Vedeţi însă să nu vină peste voi ce s-a spus prin profeţi:
44013041	Priviţi, dispreţuitorilor, uimiţi-vă şi pieriţi, căci voi face în zilele voastre un lucru, un lucru pe care nu-l veţi crede nici dacă vi l-ar istorisi cineva.”
44013042	Când au ieşit ei din sinagogă, l-au rugat să spună şi sâmbăta următoare aceste cuvinte.
44013043	După ce s-au despărţit de adunare, mulţi iudei şi prozeliţi temători de Dumnezeu i-au urmat pe Pavel şi pe Barnaba care au continuat să le vorbească şi să îi convingă să rămână în harul lui Dumnezeu.
44013044	Sâmbăta următoare s-a adunat aproape toată cetatea să audă cuvântul lui Dumnezeu.
44013045	Când iudeii au văzut mulţimile, s-au umplut de invidie şi vorbeau împotriva celor spuse de Pavel, ocărându-l.
44013046	Plini de îndrăzneală, Pavel şi Barnaba le-au răspuns: „Vouă trebuia să vă vestim mai întâi cuvântul lui Dumnezeu dar, pentru că îl respingeţi şi vă arătaţi singuri nevrednici de viaţa veşnică, iată, ne întoarcem spre neamuri.
44013047	Căci aşa ne porunceşte Domnul: Te-am pus să fii lumină pentru neamuri, spre mântuirea lor, până la marginea pământului.”
44013048	Când au auzit neamurile, s-au bucurat şi au început să slăvească cuvântul lui Dumnezeu. Şi au crezut toţi cei rânduiţi pentru viaţa veşnică.
44013049	Iar cuvântul lui Dumnezeu se răspândea peste tot.
44013050	Dar iudeii le-au întărâtat împotriva lor pe femeile evlavioase şi de cinste şi pe conducătorii cetăţii şi i-au îndemnat să-i persecute pe Pavel şi pe Barnaba şi să-i izgonească din cetăţile lor.
44013051	Ei şi-au scuturat praful de pe picioare împotriva acestora şi au plecat în Iconia.
44013052	În vremea acesta, ucenicii erau plini de bucurie şi de Duhul Sfânt.
44014001	Ajungând în Iconia, Pavel şi Barnaba au intrat, cum le era obiceiul, în sinagoga iudeilor şi au vorbit în aşa fel încât foarte mulţi dintre iudei şi greci au crezut.
44014002	Dar iudeii care n-au crezut au stârnit şi au învrăjbit sufletele neamurilor împotriva fraţilor.
44014003	Ei însă au petrecut acolo multă vreme, vorbind cu îndrăzneală despre Domnul care a dat mărturie pentru cuvântul harului său, făcând semne şi minuni prin mâinile lor.
44014004	Mulţimea din cetate s-a dezbinat: unii erau de partea iudeilor, alţii cu apostolii.
44014005	Iudeii şi neamurile se înţeleseseră împreună cu conducătorii lor să-i huiduie şi să-i ucidă cu pietre,
44014006	dar apostolii, când au aflat, au fugit în Listra şi Derbe, în cetăţile din Licaonia şi în împrejurimi,
44014007	şi au predicat acolo evanghelia.
44014008	În Listra trăia un infirm, olog din naştere, care nu mersese niciodată pe picioarele lui. El şedea acolo
44014009	şi asculta predica lui Pavel. Iar când Pavel l-a privit şi a văzut că are credinţă ca să fie mântuit,
44014010	i-a zis cu glas tare: „Ridică-te în picioare şi stai drept!” El a sărit în picioare şi a început să umble.
44014011	Când mulţimile au văzut ce făcuse Pavel, au ridicat glasul şi au strigat în limba licaonă: „Zeii au luat chip de om şi s-au coborât printre noi!”
44014012	Pe Barnaba l-au numit Zeus, iar pe Pavel, Hermes, pentru că el vorbea cu pricepere.
44014013	Preotul lui Zeus, al cărui templu era chiar la intrarea cetăţii, a adus tauri şi cununi la porţile cetăţii şi, împreună cu mulţimile, voia să le aducă jertfă.
44014014	Când au auzit, apostolii Barnaba şi Pavel şi-au sfâşiat hainele şi au sărit între oameni strigând:
44014015	„Oameni buni, de ce faceţi aşa ceva? Şi noi suntem oameni, întru totul asemenea vouă, şi vă vestim să vă întoarceţi de la aceste deşertăciuni la Dumnezeul cel Viu care a făcut cerul, pământul şi marea – şi tot ce este în ele!
44014016	El a lăsat popoarele să meargă, fiecare, pe căile lor, în veacurile trecute,
44014017	deşi n-a încetat să dea mărturie, ci le-a făcut bine; v-a dat ploaie din cer şi vremuri rodnice cu belşug de hrană, umplându-vă inimile de bucurie.”
44014018	Şi vorbindu-le astfel, cu greu au oprit mulţimile să nu le mai aducă jertfe.
44014019	Au venit însă iudeii din Antiohia şi din Iconia şi au câştigat mulţimile de partea lor. Apoi l-au lovit pe Pavel cu pietre şi, crezându-l mort, l-au târât afară din cetate.
44014020	El însă, când l-au înconjurat ucenicii, s-a ridicat şi a intrat în cetate, iar a doua zi a plecat cu Barnaba spre Derbe.
44014021	Au vestit Evanghelia şi în cetatea aceea şi au făcut mulţi ucenici, apoi s-au întors în Listra şi Iconia şi în Antiohia,
44014022	încurajând sufletele credincioşilor şi îndemnându-i să rămână în credinţă, căci în Împărăţia lui Dumnezeu trebuie să intrăm prin multe necazuri.
44014023	Le-au pus prezbiteri în fiecare Biserică, punându-şi mâinile peste aceştia, şi i-au încredinţat cu rugăciune şi post, în mâna Domnului în care crezuseră.
44014024	Apoi au străbătut Pisidia şi au intrat în Pamfilia.
44014025	După ce au vestit cuvântul în Perga, au mers în Atalia.
44014026	De acolo, s-au îmbarcat spre Antiohia, unde fuseseră încredinţaţi harului lui Dumnezeu pentru lucrarea ce-au împlinit-o.
44014027	Iar când au ajuns, au adunat Biserica şi le-au vestit ce a făcut Dumnezeu cu ei şi că a deschis uşa credinţei şi pentru neamuri.
44014028	Şi au stat acolo mult timp cu cei credincioşi.
44015001	Unii, veniţi din Iudeea, începuseră să-i înveţe pe fraţi că: „dacă nu vă circumcideţi după obiceiul lui Moise, nu puteţi fi mântuiţi”.
44015002	A apărut, astfel, o împotrivire puternică, o dispută foarte aprinsă între ei şi Pavel şi Barnaba, şi s-a hotărât ca aceştia din urmă şi alţi câţiva împreună cu ei să meargă la apostolii şi la prezbiterii din Ierusalim în legătură cu neînţelegerea de mai sus.
44015003	Au trecut prin Fenicia şi Samaria, trimişi fiind de Biserică, şi au povestit în amănunt întoarcerea neamurilor, făcând o mare bucurie tuturor fraţilor.
44015004	Când au ajuns la Ierusalim, au fost primiţi de Biserică, de apostoli şi de prezbiteri şi au vestit cele făcute de Dumnezeu cu ei.
44015005	S-au ridicat însă unii din partida fariseilor, care deveniseră credincioşi, şi au zis că toţi trebuie să fie circumcişi, primind poruncă să ţină Legea lui Moise.
44015006	S-au adunat atunci apostolii şi prezbiterii ca să vadă ce este cu învăţătura aceasta.
44015007	După ce au discutat îndelung, s-a ridicat Petru şi le-a zis: „Fraţilor, ştiţi că de la început Dumnezeu a ales ca prin gura mea să audă neamurile cuvântul Evangheliei şi să creadă;
44015008	şi Dumnezeu, care cunoaşte inimile, le-a dat mărturie dăruindu-le Duhul Sfânt, cum ni l-a dăruit şi nouă.
44015009	N-a făcut nici o deosebire între noi şi ei, ci le-a curăţit inimile prin credinţă.
44015010	Acum, dar, pentru ce ispitiţi pe Dumnezeu şi puneţi pe gâtul ucenicilor un jug pe care nici părinţii noştri, nici noi nu l-am putut purta?
44015011	Căci credem că ne mântuim prin harul Domnului Iisus, ca şi ei.”
44015012	Toată mulţimea a tăcut atunci şi au început să-i asculte pe Barnaba şi Pavel care le istoriseau semnele şi minunile pe care le-a făcut Dumnezeu prin ei între neamuri.
44015013	După ce au încheiat, Iacov a răspuns şi a zis „Fraţilor, ascultaţi-mă!
44015014	Simeon a istorisit cum Dumnezeu a căutat mai întâi să-şi ia un popor pentru Numele său, dintre neamuri.
44015015	Şi cu acest lucru se potrivesc cuvintele profeţilor, după cum stă scris:
44015016	După acestea, mă voi întoarce şi voi ridica din nou cortul căzut al lui David, ruinele lui le voi rezidi şi îl voi îndrepta iarăşi
44015017	ca să-l caute pe Domnul şi restul oamenilor şi toate popoarele peste care s-a chemat Numele meu, zice Domnul care face cunoscute aceste lucruri
44015018	din veşnicie.
44015019	De aceea, socotesc că nu trebuie să mai adăugăm greutăţi peste cei care se întorc la Dumnezeu dintre neamuri,
44015020	ci să le scriem doar să se ferească de pângărirea cu idoli, de desfrânare, de animalele sugrumate şi de sânge.
44015021	Căci Moise îşi are, din vechime, în toate cetăţile, vestitorii lui, fiind citit în sinagogi în fiecare zi de sâmbătă.”
44015022	Atunci apostolii şi prezbiterii, împreună cu toată Biserica, au hotărât să aleagă dintre ei nişte bărbaţi pe care să-i trimită la Antiohia cu Pavel şi Barnaba, anume pe Iuda, numit Barsaba, şi pe Sila, doi bărbaţi de vază între fraţi.
44015023	Prin ei au scris astfel: „Apostolii şi prezbiterii, fraţii voştri, către fraţii care sunt dintre neamuri, în Antiohia, în Siria şi în Cilicia, pace!
44015024	Auzind că unii dintre noi, fără porunca noastră, au venit şi v-au tulburat cu învăţături, necăjindu-vă sufletele,
44015025	am hotărât, toţi într-un gând, să alegem şi să trimitem la voi doi bărbaţi împreună cu preaiubiţii noştri Barnaba şi Pavel,
44015026	oameni care şi-au riscat vieţile pentru numele Domnului Iisus Hristos.
44015027	Astfel, i-am trimis pe Iuda şi pe Sila care vă vor vesti şi ei, prin viu grai, aceste lucruri.
44015028	Ni s-a părut drept Duhului Sfânt şi nouă, să nu vi se mai pună nici o greutate afară de ce este neapărat necesar:
44015029	feriţi-vă de jertfele aduse idolilor, de sânge şi de animale sugrumate, şi de desfrânare; dacă vă veţi păzi de toate acestea, bine veţi face! Fiţi sănătoşi!”
44015030	Cei doi trimişi au mers la Antiohia şi adunând mulţimea, le-au înmânat epistola.
44015031	Când au citit-o, toţi s-au bucurat de această încurajare.
44015032	Iuda şi Sila, fiind ei înşişi profeţi, i-au îndemnat pe fraţi prin multe sfaturi şi i-au întărit.
44015033	După ce au stat acolo un timp, au fost trimişi cu pace de către fraţi înapoi la apostoli.
44015035	Pavel şi Barnaba au rămas în Antiohia învăţând şi vestind împreună cu mulţi alţii cuvântul Domnului.
44015036	După câteva zile, Pavel i-a spus lui Barnaba: „Să ne întoarcem şi să-i vizităm pe fraţii din fiecare cetate în care am vestit cuvântul Domnului, ca să vedem cum sunt.”
44015037	Barnaba dorea să-l ia cu ei şi pe Ioan, numit Marcu.
44015038	Pavel a insistat să nu-l mai ia împreună cu ei pe cel care îi părăsise în Pamfilia şi nu mersese cu ei în lucrare.
44015039	S-a iscat, astfel, între ei o mare neînţelegere, încât până la urmă s-au despărţit unul de celălalt: Barnaba l-a luat pe Marcu şi s-au îmbarcat spre Cipru,
44015040	iar Pavel l-a ales pe Sila şi a plecat încredinţat în harul Domnului de către fraţi,
44015041	străbătând Siria şi Cilicia şi încurajând Bisericile.
44016001	Pavel a ajuns în Derbe şi în Listra. Acolo era un ucenic pe nume Timotei, fiul unei evreice credincioase, iar tatăl său era grec.
44016002	Fraţii din Listra şi din Iconia dădeau o mărturie bună despre el.
44016003	Pavel a dorit ca Timotei să vină cu el şi l-a luat şi l-a circumcis din cauza iudeilor care locuiau în locurile acelea şi care ştiau, cu toţii, că tatăl său era grec.
44016004	Pe când călătoreau prin cetăţi, ei transmiteau fraţilor să păzească hotărârile apostolilor şi ale prezbiterilor din Ierusalim.
44016005	Astfel, bisericile se întăreau în credinţă şi creşteau la număr în fiecare zi.
44016006	Au trecut de regiunea Frigiei şi Galatiei, fiind opriţi de Duhul Sfânt să vestească cuvântul în provincia Asiei.
44016007	Au sosit la hotarele Misiei şi au încercat să meargă în Bitinia, dar Duhul lui Iisus nu i-a lăsat.
44016008	Trecând şi de Misia, s-au coborât la Troas.
44016009	Noaptea, Pavel a avut o vedenie: un macedonean stătea în picioare şi îl ruga: „Treci în Macedonia şi ajută-ne!”.
44016010	După ce a avut el această vedenie, am căutat să pornim imediat spre Macedonia, fiindcă eram convinşi că Dumnezeu ne cheamă să le vestim evanghelia.
44016011	Ne-am îmbarcat la Troas şi am mers drept spre Samotracia, iar a doua zi la Napoli,
44016012	şi de acolo la Filipi, care este cea mai importantă cetate a Macedoniei şi colonie romană. Ajungând în cetate, am rămas aici câteva zile.
44016013	În ziua sâmbetei am ieşit dincolo de poartă, lângă râu, unde ne gândeam că este un loc de rugăciune şi ne-am aşezat să vorbim cu femeile care se adunaseră.
44016014	O femeie, pe nume Lidia, vânzătoare de purpură, o temătoare de Dumnezeu din cetatea Tiatira, i-a ascultat, iar Dumnezeu i-a deschis inima ca să ia aminte la cele spuse de Pavel.
44016015	După ce s-a botezat ea şi casa ei, ne-a rugat: „Dacă m-aţi socotit credincioasă Domnului şi aţi venit în casa mea, vă rog să rămâneţi!” Şi ne-a făcut să rămânem.
44016016	S-a întâmplat însă că, pe când mergeam noi la rugăciune, ne-a ieşit înainte o sclavă posedată de duhul lui Python, care ghicea şi aducea mult câştig stăpânilor ei.
44016017	Ea se ţinea după Pavel şi după noi şi striga: „Oamenii aceştia sunt robii lui Dumnezeului Celui Preaînalt, ei vă vestesc calea mântuirii!”
44016018	Şi a făcut aşa timp de multe zile. Atunci Pavel, supărat, s-a întors şi i-a zis duhului: „În numele lui Iisus Hristos, îţi poruncesc, ieşi din ea!” Şi a ieşit chiar în clipa aceea.
44016019	Când au văzut stăpânii ei că s-a dus izvorul lor de câştig, i-au prins pe Pavel şi pe Sila şi i-au târât în piaţă la conducătorii cetăţii
44016020	şi, punându-i înaintea judecătorilor, au zis: „Oamenii aceştia, care sunt iudei, ne tulbură cetatea
44016021	şi ne vestesc obiceiuri pe care noi, romanii, nu se cuvine nici să le primim, nici să le facem!”
44016022	Mulţimea s-a dezlănţuit împotriva lor iar judecătorii au poruncit să li se rupă hainele şi să fie bătuţi cu nuiele.
44016023	După ce au fost bătuţi aspru, i-au aruncat în temniţă şi au poruncit temnicerului să-i păzească cu străşnicie.
44016024	După o astfel de poruncă, el i-a luat şi i-a aruncat în fundul temniţei şi le-a pus picioarele în butuci.
44016025	La miezul nopţii, Pavel şi Sila se rugau şi îi cântau laude lui Dumnezeu, iar ceilalţi întemniţaţi îi ascultau.
44016026	Deodată s-a făcut un cutremur atât de puternic încât s-au zguduit temeliile temniţei şi într-o clipă s-au deschis toate uşile şi s-au desfăcut toate lanţurile.
44016027	Temnicerul s-a trezit din somn şi când a văzut că uşile temniţei sunt deschise a scos sabia şi a vrut să-şi pună capăt zilelor, crezând că prizonierii au fugit.
44016028	Dar Pavel a strigat cu putere şi i-a zis: „Nu-ţi face nici un rău, căci suntem toţi aici!”
44016029	El a cerut o lumină şi s-a repezit înăuntru şi, tremurând, a căzut la picioarele lui Pavel şi ale lui Sila.
44016030	Apoi i-a scos afară şi le-a zis: „Domnilor, ce trebuie să fac ca să fiu mântuit?”
44016031	Ei i-au răspuns: „Crede în Domnul Iisus şi vei fi mântuit tu şi casa ta!”
44016032	Şi i-au vestit cuvântul Domnului şi lui şi tuturor celor care erau în casa lui.
44016033	El i-a luat chiar în clipa aceea, noaptea, şi le-a spălat rănile şi s-a botezat imediat, el şi toţi ai lui.
44016034	Apoi, i-a dus în casă, a pus masa şi s-a bucurat cu toată familia şi slujitorii săi, căci crezuse în Dumnezeu.
44016035	Când s-a făcut ziuă, judecătorii au trimis lictorii cu porunca: „Eliberează-i pe oamenii aceia!”
44016036	Temnicerul a spus vorbele lor lui Pavel: „Judecătorii au trimis poruncă să fiţi eliberaţi. Ieşiţi acum şi mergeţi în pace!”
44016037	Pavel însă le-a răspuns: „Ei ne-au bătut în public, fără judecată, pe noi care suntem romani, ne-au aruncat în temniţă şi acum ne scot afară pe ascuns? Nu se poate aşa, să vină chiar ei să ne conducă afară!”
44016038	Lictorii au spus judecătorilor aceste cuvinte. Când au auzit că Pavel şi Sila sunt cetăţeni romani,
44016039	ei s-au dus şi i-au rugat şi i-au condus afară, cerându-le să plece din cetate.
44016040	Când au ieşit din închisoare, Pavel şi Sila au mers în casa Lidiei, unde i-au întâlnit pe fraţi şi, după ce i-au încurajat, au plecat.
44017001	Au trecut prin Amfipolis şi prin Apolonia şi au ajuns la Tesalonic, unde era o sinagogă a iudeilor.
44017002	După obiceiul său, Pavel a intrat în sinagogă şi vreme de trei sâmbete le-a vorbit din Scripturi,
44017003	explicând şi dovedindu-le că Hristos trebuia să pătimească şi să învie din morţi şi că „Iisus, pe care vi-l vestesc, acesta este Hristosul!”
44017004	Unii dintre ei au crezut şi li s-au alăturat lui Pavel şi Sila, precum şi o mare mulţime de greci care se temeau de Dumnezeu şi multe din femeile de frunte ale cetăţii.
44017005	Iudeii însă invidioşi, au strâns nişte oameni răi, de prin piaţă, au adunat mulţimile şi au început să întărâte cetatea şi s-au dus la casa lui Iason, încercând să-i scoată afară, în faţa mulţimii.
44017006	Negăsindu-i, l-au târât pe Iason şi pe alţi câţiva fraţi la conducătorii cetăţii şi strigau: „Oamenii aceştia, care au tulburat lumea întreagă, sunt şi aici,
44017007	Iason i-a găzduit, şi cu toţii lucrează împotriva poruncilor Cezarului şi spun că este alt rege, unul Iisus!”
44017008	Au tulburat mulţimea şi pe conducătorii care i-au auzit.
44017009	Aceştia, după ce i-au pus să plătească, pe Iason şi pe ceilalţi, le-au dat drumul.
44017010	Fraţii însă i-au trimis îndată, noaptea, pe Pavel şi pe Sila, la Bereea. Când au ajuns acolo, au intrat în sinagoga iudeilor.
44017011	Aceştia aveau un suflet mai nobil decât cei din Tesalonic; primeau cuvântul cu toată inima, în fiecare zi, şi cercetau Scripturile ca să vadă dacă scrie aşa.
44017012	Mulţi dintre ei au crezut şi multe dintre femeile de vază ale grecilor şi mulţi bărbaţi.
44017013	Când cei din Tesalonic au aflat că Pavel a vestit cuvântul lui Dumnezeu şi în Bereea, au venit şi aici să agite şi să tulbure mulţimile.
44017014	Imediat însă fraţii l-au trimis pe Pavel spre mare, în timp ce Sila şi Timotei au rămas pe loc.
44017015	Cei care îl însoţeau pe Pavel l-au condus până la Atena şi s-au întors apoi cu porunca să vină şi Sila şi Timotei, cât de repede pot.
44017016	În Atena, în timp ce îi aştepta, Pavel simţea că fierbea în sine de mânie când vedea cât de plină de idoli este cetatea.
44017017	Discuta cu iudeii în fiecare zi, în sinagogă, precum şi cu cei temători de Dumnezeu şi cu trecătorii din piaţă.
44017018	Unii dintre filozofii epicurieni şi stoici au intrat în vorbă cu el şi ziceau: „Ce fel de vorbe tot împrăştie omul acesta?” iar alţii ziceau: „Pare să vestească nişte zeităţi străine”, căci le vestea pe Iisus şi Învierea.
44017019	L-au luat cu ei şi l-au dus în Areopag, unde i-au zis: „Poţi să ne spui ce este această învăţătură nouă de care vorbeşti?
44017020	Căci ne-au ajuns la urechi nişte lucruri străine. Am vrea, deci, să cunoaştem ce vor să însemne lucrurile acestea?”
44017021	Toţi atenienii şi toţi străinii care locuiau acolo nu-şi petreceau timpul cu altceva decât vorbind sau ascultând ceva nou.
44017022	Pavel a stat în picioare în mijlocul Areopagului şi a zis: „Atenieni, văd din toate că sunteţi foarte religioşi.
44017023	Mergeam prin cetate şi priveam locurile voastre de închinare şi am descoperit chiar şi un altar pe care era scris, Zeului necunoscut. Ceea ce voi veneraţi fără să cunoaşteţi, aceea vă vestesc eu astăzi!
44017024	Dumnezeul care a creat lumea şi tot ce este în ea, El este Domnul cerului şi al pământului şi nu locuieşte în temple făcute de mâna omului,
44017025	nici nu este slujit de mâini omeneşti, ca şi cum i-ar trebui ceva, căci El dă tuturor viaţa, suflarea şi toate.
44017026	El a creat dintr-un singur om toate neamurile omeneşti, ca să locuiască pe toată faţa pământului, şi le-a dat vremuri şi hotare în care să trăiască,
44017027	să-l caute pe Dumnezeu şi bâjbâind să-l găsească, deşi El nu este departe de nici unul dintre noi.
44017028	Căci în El trăim, ne mişcăm şi existăm, după cum au zis şi unii din poeţii voştri: Noi suntem din neamul lui...
44017029	Astfel, fiind noi din neamul lui Dumnezeu, nu trebuie să credem că dumnezeirea este asemenea aurului sau argintului sau a pietrei cioplite prin îndemânarea şi imaginaţia omului.
44017030	De aceea, Dumnezeu trece cu vederea vremurile de neştiinţă şi vesteşte acum tuturor oamenilor, de pretutindeni, să se pocăiască
44017031	pentru că a pus o zi în care va judeca lumea în dreptate, prin Omul pe care l-a hotărât şi pe care l-a adeverit tuturor prin învierea lui din morţi.”
44017032	Când au auzit ei despre învierea din morţi au început să-şi bată joc, iar unii au zis: „Bine, despre asta te vom asculta şi altădată!”
44017033	Astfel, Pavel a plecat din mijlocul lor.
44017034	Totuşi, unii dintre oameni au crezut, trecând de partea lui, între ei fiind Dionisie Areopagitul şi o femeie pe nume Damaris, precum şi alţii împreună cu ei.
44018001	După acestea Pavel a plecat din Atena şi a ajuns în Corint.
44018002	Aici a întâlnit un iudeu pe nume Acuila, de origine din Pont, sosit de curând din Italia, şi pe soţia lui, Priscila, căci Claudiu poruncise ca toţi iudeii să părăsească Roma, şi a mers la ei.
44018003	Pentru că aveau aceeaşi meserie, a rămas cu ei şi lucrau împreună la confecţionarea corturilor.
44018004	În fiecare sâmbătă Pavel vorbea în sinagogă şi convingea atât iudei cât şi greci.
44018005	După ce au venit Sila şi Timotei din Macedonia, Pavel s-a dedicat în întregime predicării cuvântului, mărturisind iudeilor că Iisus este Hristosul.
44018006	Dar, cum iudeii i se împotriveau şi îl tot insultau, şi-a scuturat haina şi le-a zis: „Sângele vostru să fie asupra capului vostru! Eu sunt curat! De acum, mă voi duce la neamuri!”
44018007	Şi s-a mutat de acolo în casa unui om pe nume Tit Iust, un temător de Dumnezeu, care locuia chiar lângă sinagogă.
44018008	Crisp, conducătorul sinagogii, a crezut în Domnul – şi împreună cu el toată casa lui – şi mulţi dintre corinteni, când au auzit, au crezut şi s-au botezat.
44018009	Domnul i-a apărut lui Pavel într-o viziune, noaptea, şi i-a zis: „Nu te teme, vorbeşte şi nu te opri,
44018010	căci Eu sunt cu tine şi nimeni nu te va atinge să-ţi facă rău, pentru că am mult popor în cetatea aceasta!”
44018011	Astfel, Pavel a rămas în Corint vreme de un an şi şase luni şi i-a învăţat cuvântul lui Dumnezeu.
44018012	Când Galion a devenit proconsul al Ahaiei, iudeii s-au ridicat într-un gând împotriva lui Pavel şi l-au adus în sala tribunalului,
44018013	acuzându-l: „El e cel care îi face pe oameni să se închine lui Dumnezeu într-un fel împotriva Legii!”
44018014	Pavel tocmai se pregătea să vorbească, când Galion le-a zis iudeilor: „Dacă era vorba de vreo nedreptate sau de vreo faptă rea, v-aş fi ascultat cum se cuvine, iudeilor.
44018015	Dar dacă sunt pricini legate de învăţătură, de nume şi de Legea voastră, judecaţi-le singuri! Eu nu vreau să fiu judecător peste aşa ceva.”
44018016	Şi i-a dat afară din sala tribunalului.
44018017	Atunci, ei l-au luat, cu toţii, pe Sostene, conducătorul sinagogii, şi au început să-l bată chiar în faţa tribunalului. Dar lui Galion nu-i păsa.
44018018	Pavel a rămas cu fraţii din Corint o bună bucată de vreme, apoi şi-a luat rămas bun de la ei şi s-a îmbarcat să meargă în Siria, iar cu el au venit şi Priscila şi Acuila. Pavel îşi tunsese capul, în Chenchrea, din cauza unei juruinţe făcute mai dinainte.
44018019	Când au ajuns în Efes, el s-a despărţit de tovarăşii săi şi a intrat în sinagogă începând să discute cu iudeii.
44018020	Aceştia l-au rugat să rămână mai mult timp, dar el n-a acceptat,
44018021	ci şi-a luat rămas bun de la ei şi le-a zis: „Mă voi întoarce aici, cu voia lui Dumnezeu” şi s-a îmbarcat din Efes.
44018022	A ajuns în Cezareea, de unde s-a suit la Ierusalim să îi îmbrăţişeze pe fraţi şi apoi a coborât spre Antiohia.
44018023	După ce a petrecut o vreme în Antiohia, Pavel a plecat străbătând regiunea Galatiei şi Frigia, întărindu-i pe toţi ucenicii.
44018024	Un iudeu pe nume Apolo, de neam din Alexandria, a venit şi el în Efes; el era un vorbitor bun, un om puternic în Scripturi.
44018025	Fusese învăţat despre Calea Domnului şi vorbea cu duh înfocat, învăţând amănunţit cele despre Iisus, cu toate că nu cunoştea decât botezul lui Ioan.
44018026	Apolo a început să vorbească cu îndrăzneală în sinagogă, iar Priscila şi Acuila, când l-au auzit, l-au luat acasă la ei şi i-au explicat mai amănunţit Calea lui Dumnezeu.
44018027	Pentru că dorea să meargă în Ahaia, fraţii l-au încurajat şi au scris ucenicilor de acolo să-l primească. Când a ajuns, Apolo i-a ajutat mult pe cei ce deveniseră credincioşi prin har,
44018028	pentru că îi înfrunta public pe iudei, cu hotărâre, dovedindu-le din Scripturi că Iisus este Hristosul.
44019001	Pe când Apolo era în Corint, Pavel a străbătut regiunea muntoasă a Asiei şi a intrat în Efes, unde a găsit câţiva ucenici
44019002	şi i-a întrebat: „Voi aţi primit Duhul Sfânt atunci când aţi crezut?” Ei însă i-au răspuns „Nici n-am auzit că există Duhul Sfânt.”
44019003	Apoi le-a zis: „Ce botez aţi primit?”, iar ei i-au răspuns „Botezul lui Ioan.”
44019004	Atunci Pavel le-a explicat: „Ioan a botezat poporul cu botezul pocăinţei, spunându-le să creadă în Cel vine după el, adică în Iisus”.
44019005	Auzind aceasta, ei s-au botezat în numele Domnului Iisus.
44019006	Pavel şi-a pus mâinile peste ei, iar Duhul Sfânt a venit asupra lor şi au început să vorbească în limbi şi să profeţească.
44019007	Oamenii aceştia erau, de toţi, doisprezece la număr.
44019008	Timp de trei luni, apoi, Pavel a intrat în sinagogă şi a vorbit cu îndrăzneală discutând cu iudeii şi convingându-i despre Împărăţia lui Dumnezeu.
44019009	Unii însă s-au împietrit şi n-au crezut şi vorbeau de rău Calea înaintea mulţimii. Pavel s-a despărţit atunci de ei şi i-a luat pe ucenici cu sine; şi în fiecare zi discuta cu oamenii în şcoala lui Tiran,
44019010	vreme de doi ani. Astfel, toţi locuitorii din Asia au auzit cuvântul Domnului, atât iudeii cât şi grecii.
44019011	Dumnezeu făcea minuni nemaîntâlnite prin mâinile lui Pavel,
44019012	până acolo încât se aşterneau peste bolnavi batiste sau şorţuri care atinseseră trupul lui Pavel şi, astfel, bolile îi părăseau iar duhurile necurate ieşeau din ei.
44019013	Nişte iudei exorcişti ambulanţi şi-au încercat şi ei mâna şi au chemat peste cei care aveau duhuri rele numele lui Iisus zicând „Vă conjur în numele lui Iisus, pe care-l vesteşte Pavel...”
44019014	Cei care făceau aşa, erau cei şapte fii ai unui mare preot iudeu numit Sceva.
44019015	Dar duhul cel rău le-a răspuns: „Pe Iisus îl cunosc şi îl ştiu şi pe Pavel, dar voi cine mai sunteţi?”
44019016	şi omul acesta, care avea duhul rău, s-a năpustit asupra lor, i-a biruit pe toţi şi i-a bătut în aşa hal că au fugit din casa aceea goi şi plini de răni.
44019017	Toţi iudeii şi grecii care locuiau în Efes au auzit vestea şi i-a apucat pe toţi o mare frică şi numele Domnului Iisus era preamărit.
44019018	Mulţi din cei ce au crezut au venit şi şi-au mărturisit faptele pe faţă.
44019019	La fel, mulţi dintre cei ce se ocupaseră cu vrăjitorii şi practici oculte şi-au adus cărţile şi le-au ars în faţa tuturor şi s-a socotit că preţul cărţilor se ridica la cincizeci de mii de arginţi.
44019020	Astfel, cuvântul Domnului creştea cu putere şi se întărea.
44019021	Când s-au terminat toate acestea, Pavel a hotărât, în Duhul Sfânt, să străbată Macedonia şi Ahaia şi să meargă apoi la Ierusalim, zicând: „După ce ajung acolo trebuie să văd şi Roma”.
44019022	A trimis deci în Macedonia, pe doi dintre cei ce-l ajutau, pe Timotei şi Erast, iar el a mai rămas o vreme în Asia.
44019023	În timpul acesta s-a făcut o mare tulburare cu privire la Cale.
44019024	Un anume Dimitrie, argintar care confecţiona temple artizanale din argint pentru zeiţa Artemis şi aducea meşterilor săi un câştig însemnat,
44019025	i-a strâns pe aceştia împreună cu alţi lucrători din aceeaşi breaslă şi le-a zis: „Oameni buni, ştiţi că din meseria asta ne scoatem bogăţia
44019026	şi vedeţi şi auziţi că nu numai în Efes, dar aproape în toată Asia acest Pavel îi convinge şi îi întoarce pe foarte mulţi, zicând că zeii făcuţi de mâinile oamenilor nu sunt zei adevăraţi.
44019027	Nu suntem doar în primejdie ca meseria noastră să fie dispreţuită, ci şi ca templul marii noastre zeiţe Artemis să fie privit ca un nimic. Şi se va ajunge ca măreţia ei, a celei căreia i se închină întreaga Asie şi toată lumea, să fie nimicită de tot!”
44019028	Pe când îl ascultau, ei s-au umplut de furie şi au început să strige „Mare e Artemisa efesenilor!”
44019029	Cetatea s-a umplut de tulburare şi confuzie. Au năvălit într-un gând în arena teatrului şi i-au înşfăcat pe macedonenii Gaius şi Aristarh, însoţitorii lui Pavel.
44019030	Pavel a vrut să iasă în faţa mulţimii dar ucenicii nu l-au lăsat.
44019031	Unii din prefecţii Asiei, care îi erau prieteni, au trimis şi ei să-l roage să nu se ducă în teatru.
44019032	Unii strigau ceva, alţii altceva, toată adunarea era încurcată şi mulţi nici nu ştiau de ce se adunaseră acolo.
44019033	Cei din mulţime i-au explicat cum stăteau lucrurile unuia, Alexandru, pe care iudeii îl împingeau în faţă. Alexandru şi-a întins mâna şi a dorit să se apere înaintea poporului.
44019034	Dar când ei au înţeles că este iudeu, s-a iscat un zgomot ca o singură voce din toate piepturile şi au strigat aproape două ore: „Mare este Artemisa efesenilor!”
44019035	Secretarul oraşului a liniştit însă mulţimea zicând: „Efeseni, cine nu ştie că cetatea Efesului este păzitoarea templului marii Artemise şi a statuii ei căzute din ceruri?
44019036	De vreme ce nimeni nu poate tăgădui aceste lucruri, se cuvine să vă stăpâniţi şi nu faceţi nimic nechibzuit,
44019037	căci i-aţi adus aici pe oamenii aceştia care nu sunt nici jefuitori de temple, nici n-au batjocorit-o pe zeiţa noastră.
44019038	Dacă Dimitrie şi meşterii care sunt cu el au vreo acuzaţie împotriva lor, tribunalul e deschis şi sunt proconsuli, să facă acolo plângere unii împotriva altora!
44019039	Iar dacă există şi vreo altă pricină, se va hotărî într-o adunare potrivit legii.
44019040	Noi însă suntem în primejdie să fim învinuiţi de răzvrătire pentru ce s-a întâmplat astăzi, pentru că nu avem nici un temei ca să justificăm tulburarea aceasta.”
44019041	Şi, zicând aceste cuvinte, a trimis acasă adunarea.
44020001	Când a încetat tulburarea, Pavel i-a chemat pe ucenici, i-a încurajat şi i-a îmbrăţişat, apoi a plecat în Macedonia.
44020002	A străbătut regiunea, încurajându-i pe fraţi cu multe sfaturi, şi a ajuns în Grecia,
44020003	unde a rămas trei luni. Voia să se îmbarce spre Siria dar, când iudeii au pus la cale un complot împotriva lui, a hotărât să se întoarcă prin Macedonia.
44020004	Împreună cu el mai călătoreau şi Sopater, fiul lui Pir din Bereea, Aristarh şi Secundus din Tesalonic, Gaius din Derbe, Timotei, precum şi Tihic şi Trofim, care erau din Asia.
44020005	Aceştia au mers înaintea noastră şi ne-au aşteptat la Troas.
44020006	După zilele sărbătorii Azimilor ne-am îmbarcat din Filipi şi am mers la ei, la Troas, cale de cinci zile, şi am rămas acolo alte şapte zile.
44020007	În prima zi a săptămânii eram adunaţi să frângem pâinea şi Pavel, care trebuia să plece a doua zi, vorbea cu ucenicii, iar cuvântarea lui s-a prelungit până la miezul nopţii.
44020008	În camera de sus, unde eram adunaţi, erau multe lumânări.
44020009	Un tânăr pe nume Eutih stătea aşezat pe marginea ferestrei şi era tot mai copleşit de somn, în timpul vorbirii îndelungi a lui Pavel; adormind de-a-binelea, el a căzut de la etajul al treilea şi, când l-au ridicat, era mort.
44020010	Pavel s-a coborât şi s-a aplecat asupra lui, l-a luat în braţe şi le-a zis: „Nu vă tulburaţi, căci sufletul lui este în el”.
44020011	S-a ridicat, apoi, a frânt pâinea şi a mâncat şi a vorbit încă mult timp, până în zori, când a plecat.
44020012	Tânărul a fost adus viu iar ei s-au bucurat peste măsură.
44020013	Noi ne-am suit în corabie înaintea lui Pavel şi am plecat spre Assos, unde trebuia să-l luăm şi pe el, după cum ne înţeleseserăm, pentru că el dorise să călătorească pe uscat.
44020014	Când ne-a întâlnit la Assos, l-am luat cu noi şi am mers la Mitilene.
44020015	De acolo am navigat a doua zi ajungând până în dreptul insulei Chios, iar în cealaltă zi am trecut pe lângă Samos, ca în următoarea zi să ajungem în Milet.
44020016	Pavel era hotărât să continue călătoria fără să ne oprim la Efes, ca să nu întârzie prin Asia, pentru că se grăbea să fie în Ierusalim, dacă se poate, de ziua Cincizecimii.
44020017	Astfel, din Milet a trimis la Efes ca să-i cheme pe prezbiterii Bisericii.
44020018	Când au sosit, el le-a zis: „Ştiţi cum m-am purtat cu voi în tot timpul acesta, din prima zi când am ajuns în Asia, până acum.
44020019	Am slujit Domnului cu toată smerenia, cu multe lacrimi şi prin multe încercări în care am ajuns datorită uneltirilor iudeilor.
44020020	Nu am lăsat deoparte nimic din ceea ce vă era de folos, nici în vestire nici în învăţătură, atât în public cât şi în casele voastre,
44020021	ci am mărturisit şi iudeilor şi grecilor pocăinţa faţă de Dumnezeu şi credinţa în Domnul nostru Iisus.
44020022	Iată că, acum, sunt condus de Duhul Sfânt să merg la Ierusalim fără să ştiu ce mi se va întâmpla acolo –
44020023	decât că, aşa cum Duhul Sfânt îmi mărturiseşte prin cetăţi, ştiu că mă aşteaptă lanţuri şi necazuri.
44020024	Dar nu mă gândesc deloc la viaţa mea, nici la preţul ei, ci cum să-mi închei drumul şi slujirea pe care le-am primi de la Domnul Iisus, ca să mărturisesc evanghelia harului lui Dumnezeu.
44020025	Şi acum, iată, ştiu că nu mă veţi mai vedea, voi toţi cei printre care am trăit vestind Împărăţia lui Dumnezeu.
44020026	De aceea, vă declar astăzi că sunt curat de sângele tuturor.
44020027	Nu am lăsat nimic deoparte ci v-am vestit toată voia lui Dumnezeu.
44020028	Fiţi atenţi la voi înşivă şi la toată turma peste care v-a aşezat Duhul Sfânt păzitori, ca să păstoriţi Biserica lui Dumnezeu pe care şi-a câştigat-o cu însuşi sângele său.
44020029	Ştiu că după plecarea mea se vor strecura între voi lupi cruzi care nu vor cruţa turma,
44020030	se vor ridica dintre voi oameni care vor da învăţături rătăcite ca să-i tragă pe ucenici după ei.
44020031	De aceea, vegheaţi şi aduceţi-vă aminte că, timp de trei ani, şi ziua şi noaptea nu am încetat să vă îndemn pe fiecare, cu lacrimi.
44020032	Şi acum vă încredinţez lui Dumnezeu şi cuvântului harului său, cel ce poate să vă zidească şi să vă dea moştenirea împreună cu toţi cei sfinţiţi.
44020033	Nu am poftit nimic de la nimeni, nici argint, nici aur, nici îmbrăcăminte.
44020034	Ştiţi voi înşivă că am muncit cu aceste mâini ale mele şi pentru nevoile mele şi pentru cele ale tovarăşilor mei.
44020035	V-am arătat în toate că trebuie să vă osteniţi să-i ajutaţi pe cei slabi şi că trebuie să vă aduceţi aminte de cuvântul Domnului Iisus care zicea: Mai fericit eşti când dai decât atunci când iei.”
44020036	Spunând aceste cuvinte, Pavel a îngenuncheat împreună cu ei toţi şi s-a rugat.
44020037	Au început să plângă toţi pe umărul lui, cu multă jale, şi l-au îmbrăţişat, sărutându-l.
44020038	Erau îndureraţi mai ales de cuvântul pe care li-l spusese, că nu se vor mai vedea. Şi l-au condus până la corabie.
44021001	După ce ne-am desprins din braţele lor, am navigat drept spre Cos, a doua zi am fost în Rodos, iar de acolo am ajuns la Patara.
44021002	Aici am găsit o corabie spre Fenicia şi, îmbarcându-ne, am plecat mai departe.
44021003	Am trecut pe lângă Cipru, care se vedea în zare, la stânga, şi am navigat spre Siria. Am coborât apoi la Tir, pentru că acolo îşi lăsa corabia încărcătura.
44021004	Găsindu-i pe ucenici, am rămas cu ei şapte zile. Ei îi spuneau lui Pavel, prin Duhul, să nu se suie la Ierusalim.
44021005	Însă când s-au împlinit zilele, am ieşit să ne continuăm călătoria. Ne-au condus cu toţii, cu nevestele şi cu copiii, până afară din cetate, şi am îngenuncheat pe ţărm să ne rugăm.
44021006	Ne-am îmbrăţişat, apoi, unii pe alţii şi ne-am urcat în corabie, iar ei s-au întors la casele lor.
44021007	Am călătorit pe mare din Tir până în Ptolemaida, unde am coborât şi i-am salutat pe fraţi şi am rămas la ei o zi.
44021008	A doua zi am plecat la Cezareea şi aici am intrat în casa evanghelistului Filip, unul din cei şapte, şi am rămas la el.
44021009	Filip avea patru fete fecioare care profeţeau.
44021010	Pentru că am rămas acolo mai multe zile, a coborât din Iudeea un prooroc pe nume Agab,
44021011	care a intrat la noi, a luat brâul lui Pavel şi, legându-şi picioarele şi mâinile cu el, i-a zis: „Aşa spune Duhul Sfânt: aşa va fi legat bărbatul al cărui brâu este brâul acesta de către iudeii din Ierusalim care-l vor da în mâinile neamurilor!”
44021012	Când am auzit acestea, am început să-l rugăm şi noi şi localnicii să nu urce la Ierusalim.
44021013	Atunci Pavel a răspuns: „Ce-mi faceţi de plângeţi şi îmi sfâşiaţi inima? Căci eu sunt gata, pentru Numele Domnului Iisus, nu doar să fiu legat, dar chiar să mor în Ierusalim!”
44021014	Dacă am văzut că nu poate fi convins, ne-am liniştit şi am zis: „Facă-se voia Domnului!”
44021015	După zilele acestea, ne-am pregătit şi am urcat la Ierusalim.
44021016	Au venit împreună cu noi şi nişte ucenici din Cezareea, care ne-au condus la un anume Mnason din Cipru, un ucenic vechi, unde am fost găzduiţi.
44021017	Intrând în Ierusalim, fraţii ne-au întâmpinat cu bucurie.
44021018	A doua zi, Pavel s-a dus împreună cu noi la Iacov şi s-au adunat acolo toţi prezbiterii.
44021019	După ce i-a salutat, Pavel le-a istorisit cu de-amănuntul, ce a făcut Dumnezeu printre neamuri prin slujirea lui.
44021020	Ei, când au auzit, l-au slăvit pe Dumnezeu şi i-au zis: „Uită-te, frate, şi câte mii de iudei au crezut şi toţi sunt plini de zel pentru Lege!
44021021	Dar li s-a spus că tu îi înveţi pe iudeii dintre neamuri să se lase de Moise, să nu-şi mai circumcidă fiii şi să nu mai trăiască după datini.
44021022	Ce-i de făcut deci? Toţi vor auzi că ai venit.
44021023	Fă, dar, ceea ce îţi spunem: sunt la noi patru bărbaţi care s-au legat cu un jurământ.
44021024	Ia-i cu tine şi purificaţi-vă împreună şi plăteşte tu preţul tunsului lor; şi toţi cei ce au auzit zvonuri despre tine vor cunoaşte că nu e adevărat şi că te porţi cum se cuvine şi păzeşti şi tu Legea.
44021025	Iar cu privire la neamurile care au crezut, le-am scris deja hotărând să se ferească de cele jertfite idolilor, de sânge şi de animale sugrumate şi de adulter.”
44021026	Atunci Pavel i-a luat pe bărbaţii aceia în ziua următoare şi, după ce s-a purificat împreună cu ei, a intrat în Templu anunţând data încheierii zilelor de curăţire, când avea să se dea câte o jertfă pentru fiecare din ei.
44021027	Dar pe când se sfârşeau cele şapte zile iudeii din Asia l-au văzut în Templu şi au stârnit mulţimea, punând mâna pe el
44021028	şi strigând „Israeliţi, săriţi în ajutor! Omul acesta este cel care îi învaţă pe toţi, pretutindeni, împotriva poporului şi a Legii şi împotriva locului acestuia! Şi a adus şi greci în Templu şi a întinat locul acesta sfânt!”
44021029	Căci îl văzuseră pe Trofim din Efes împreună cu Pavel, prin cetate, şi şi-au închipuit că Pavel l-a adus în Templu.
44021030	Toată cetatea s-a ridicat atunci şi poporul şi-a făcut drum de peste tot şi, prinzându-l pe Pavel, l-au târât afară din Templu şi au închis imediat porţile.
44021031	Pe când căutau să-l omoare, s-a dus vestea la comandantul cohortei că tot Ierusalimul fierbe.
44021032	Comandantul şi-a luat imediat soldaţii şi centurionii şi a alergat la ei, iar iudeii când l-au văzut pe el şi pe soldaţi, au încetat să-l mai bată pe Pavel.
44021033	Atunci comandantul s-a apropiat, l-a arestat, a poruncit să fie legat cu două lanţuri şi a început să întrebe cine este şi ce a făcut.
44021034	Dar, din mulţime unii strigau una, alţii alta, şi neputând să înţeleagă ceva sigur din cauza zarvei, comandantul a poruncit să fie adus în fortăreaţă.
44021035	Când a ajuns la trepte, a trebuit să-l poarte ostaşii din cauza furiei şi forţei mulţimii,
44021036	căci puhoiul de popor se ţinea după el şi strigau „Ucide-l!”
44021037	Erau gata să intre în fortăreaţă când Pavel s-a adresat comandantului: „Îmi este îngăduit să vorbesc ceva cu tine?” Acesta i-a zis: „Ştii greceşte deci?
44021038	Nu cumva eşti tu egipteanul care s-a răsculat cu ceva timp în urmă şi a condus în pustie patru mii de răzvrătiţi ucigaşi?”
44021039	Pavel i-a răspuns: „Eu sunt iudeu din Tarsul Ciliciei, o cetate care nu este lipsită de însemnătate. Îngăduie-mi, te rog, să vorbesc mulţimii!”
44021040	Primind încuviinţarea, Pavel a stat în picioare pe trepte şi a ridicat mâna spre popor. S-a lăsat o tăcere adâncă şi atunci Pavel a început să le vorbească în limba ebraică.
44022001	„Fraţi şi părinţi, iată apărarea mea faţă de voi, ascultaţi-mă!”
44022002	Când ei l-au auzit că vorbeşte în ebraică au făcut o linişte şi mai mare, iar Pavel le-a zis:
44022003	„Eu sunt iudeu, născut în Tarsul din Cilicia şi am învăţat la Ierusalim, la picioarele lui Gamaliel. Am fost instruit cu grijă în Legea părintească şi am fost plin de zel faţă de Dumnezeu, aşa cum sunteţi şi voi astăzi.
44022004	Am prigonit Calea aceasta până la moarte de om, i-am arestat şi i-am aruncat în temniţă pe credincioşi, bărbaţi şi femei –
44022005	marele preot şi toată adunarea bătrânilor pot să dea mărturie! Am luat de la ei scrisori către fraţii din Damasc, ca să merg şi să îi aduc pe ucenicii de acolo, legaţi la Ierusalim, să fie pedepsiţi.
44022006	Însă pe când călătoream şi mă apropiam de Damasc, pe la amiază a strălucit deodată împrejurul meu o lumină puternică din cer.
44022007	Am căzut la pământ şi am auzit un glas care îmi vorbea: Saule, Saule, de ce mă persecuţi?
44022008	Eu i-am răspuns: Cine eşti, Doamne? iar El mi-a zis: Eu sunt Iisus Nazarineanul pe care tu îl persecuţi!
44022009	Cei care erau cu mine au văzut lumina dar nu au auzit glasul care îmi vorbea.
44022010	Iar eu i-am spus: Ce vrei să fac, Doamne? El mi-a răspuns: Ridică-te şi du-te în Damasc, pentru că acolo ţi se va spune tot ce ţi s-a hotărât să faci!
44022011	Cum nu mai puteam vedea din cauza strălucirii acelei lumini am mers în Damasc, condus de mână de către însoţitorii mei.
44022012	Şi Anania, un om evlavios după Lege şi vorbit de bine de toţi iudeii care trăiau acolo,
44022013	a venit, a stat lângă mine şi mi-a zis: Frate Saule, recapătă-ţi vederea! Chiar în clipa aceea mi-am recăpătat vederea şi l-am văzut!
44022014	Anania mi-a spus: Dumnezeul părinţilor noştri te-a ales mai dinainte să cunoşti voia lui şi să-l vezi pe Cel Drept şi să auzi glasul gurii lui,
44022015	pentru că îi vei fi martor înaintea tuturor oamenilor, cu privire la ceea ce ai văzut şi ai auzit.
44022016	Acum, de ce mai stai? Ridică-te, botează-te şi spală-ţi păcatele, chemând numele lui!
44022017	Când m-am întors la Ierusalim şi mă rugam în Templu, s-a făcut aşa, că am intrat într-o stare de extaz
44022018	şi l-am văzut că îmi spune: Repede, grăbeşte-te şi pleacă din Ierusalim, căci nu vor primi mărturia ta despre mine.
44022019	Eu i-am zis: Doamne, ei ştiu că îi închideam în temniţă şi îi băteam pe cei care credeau în tine, prin sinagogi,
44022020	şi că, atunci când se vărsa sângele lui Ştefan, martorul tău, eram şi eu în picioare acolo, încuviinţându-i şi păzind hainele celor care îl ucideau!
44022021	Dar El mi-a zis: Du-te, căci te voi trimite la neamuri, departe!”
44022022	Ei l-au ascultat până la vorba aceasta; atunci şi-au ridicat glasul şi au strigat: „Ia-l de pe faţa pământului, nu merită să trăiască un asemenea om!”
44022023	Strigau şi îşi vânturau hainele şi aruncau praf în aer.
44022024	Comandantul a poruncit să-l ducă în fortăreaţă şi să fie biciuit şi cercetat ca să afle din ce cauză strigau ei aşa împotriva lui.
44022025	Pe când îl legau cu curele, Pavel i-a zis căpitanului, care era de faţă: „Vă este permis să bateţi un cetăţean roman care nu este condamnat?”
44022026	Căpitanul, auzind, a mers la comandant să-i dea de veste şi i-a zis: „Ce vrei să faci? Omul acesta este cetăţean roman!”
44022027	Căpitanul s-a întors şi i-a zis: „Spune-mi, eşti roman?” iar Pavel a zis: „Da!”
44022028	Comandantul i-a răspuns: „Eu am obţinut cetăţenia aceasta cu o mare sumă de bani.” Iar Pavel i-a zis: „Eu chiar m-am născut roman!”
44022029	Atunci, imediat, cei ce se pregăteau să-l interogheze s-au retras. Comandantul s-a temut când a aflat că Pavel este roman, pentru că îl legase.
44022030	A doua zi, vrând să cunoască adevărul, anume, de ce îl acuză iudeii, l-a dezlegat şi a poruncit să vină toţi preoţii de seamă şi tot sinedriul şi l-a adus pe Pavel să stea înaintea lor.
44023001	Pavel a privit ţintă la sinedriu şi le-a zis: „Fraţilor, eu mi-am dus viaţa cu o conştiinţă curată înaintea lui Dumnezeu, în toate, până astăzi.”
44023002	Atunci marele preot Anania a poruncit celor ce stăteau lângă el să-l lovească peste gură.
44023003	Însă Pavel i-a zis: „Te va lovi şi Dumnezeu pe tine, perete văruit! Tu stai pe jilţul judecătorului, după Lege, dar dai poruncă să fiu lovit, împotriva Legii?”
44023004	Cei ce stăteau lângă el i-au zis: „Îl batjocoreşti pe marele preot al Domnului?”
44023005	Iar Pavel le-a răspuns: „Nu ştiam, fraţilor, că el este marele preot; doar este scris: pe conducătorul poporului tău să nu îl vorbeşti de rău.”
44023006	Pavel însă, pentru că ştia că o parte din ei erau saduchei şi ceilalţi farisei, a strigat în plin sinedriu: „Fraţilor, eu sunt fariseu, fiu de fariseu! Pentru speranţa şi învierea morţilor sunt eu judecat!”
44023007	După ce a zis acestea, a început o ceartă între farisei şi saduchei şi adunarea s-a împărţit.
44023008	Saducheii spun că nu există înviere, nici înger, nici duh, pe când fariseii le mărturisesc pe toate trei.
44023009	S-a pornit deci o zarvă mare şi s-au ridicat unii dintre învăţaţii din partea fariseilor, certându-se şi zicând: „Noi nu găsim nimic rău în acest om. Dacă, într-adevăr, i-a vorbit un înger?”
44023010	Pentru că neînţelegerea devenea tot mai mare, comandantul s-a temut că Pavel va fi sfâşiat de ei şi a poruncit ostaşilor să coboare şi să-l ia cu forţa din mijlocul lor şi să-l ducă în fortăreaţă.
44023011	În noaptea următoare, Domnul i s-a arătat şi i-a zis „Îndrăzneşte, pentru că aşa cum ai mărturisit despre mine la Ierusalim, la fel trebuie să mărturiseşti şi la Roma!”
44023012	Când s-a făcut ziuă, iudeii au pus la cale un complot, legându-se cu blestem să nu mănânce, nici să nu bea până nu-l vor ucide pe Pavel.
44023013	Mai mult de patruzeci de oameni au făcut jurământul acesta.
44023014	Câţiva dintre ei s-au dus la marii preoţi şi la bătrânii lui Israel şi le-au zis „Ne-am jurat cu blestem să nu gustăm nimic până nu îl vom omorî pe Pavel.
44023015	Acum, voi şi sinedriul, anunţaţi-l pe comandant să-l coboare mâine aici, ca să cercetăm mai amănunţit ce e cu el; noi vom fi gata să-l ucidem, înainte să ajungă aici.”
44023016	Dar fiul surorii lui Pavel a auzit despre uneltire, a intrat în fortăreaţă şi l-a anunţat pe Pavel.
44023017	Pavel l-a chemat pe unul din centurioni şi i-a zis: „Du-l pe tânărul acesta la comandant, căci are să-i dea o veste!”
44023018	Acesta l-a luat, l-a dus la comandant şi i-a zis: „Pavel, care este întemniţat, m-a chemat şi m-a rugat să ţi-l aduc pe acest tânăr, pentru că are să-ţi spună ceva!”
44023019	Comandantul l-a luat de mână, au mers deoparte şi i-a zis: „Ce vrei să-mi spui?”
44023020	El i-a răspuns: „Iudeii s-au înţeles să-ţi ceară mâine să-l trimiţi pe Pavel la sinedriu, ca să îl cerceteze mai amănunţit.
44023021	Dar tu să nu-i asculţi! Mai mult de patruzeci dintre ei îl pândesc şi s-au legat cu blestem să nu mănânce, nici să nu bea, până nu îl vor ucide, şi acum sunt gata şi aşteaptă încuviinţarea ta.”
44023022	Atunci, comandantul i-a dat drumul tânărului şi i-a poruncit „Nu spune nimănui că m-ai anunţat toate aceste lucruri!”
44023023	Apoi, i-a chemat pe doi dintre centurioni şi le-a zis „Pregătiţi două sute de soldaţi să meargă la Cezareea, şaptezeci de călăreţi şi două sute de lăncieri, să fie gata la ceasul al treilea din noapte!
44023024	Scoateţi şi nişte animale, să-l punem pe Pavel călare şi să-l ducem teafăr la guvernatorul Felix!”
44023025	Guvernatorului i-a scris o scrisoare în felul următor:
44023026	„Claudius Lisias către prea alesul guvernator Felix, salutare!
44023027	M-am dus şi l-am scos pe bărbatul acesta, cu soldaţii, când am aflat că este roman, căci era prins de iudei şi gata să fie omorât de ei.
44023028	Am vrut să aflu pentru ce motive îl acuzau şi l-am dus la sinedriul lor,
44023029	unde am descoperit că este acuzat pentru o pricină legată de Legea lor, dar nu de vreo vină vrednică de moarte sau lanţuri.
44023030	Apoi, fiind înştiinţat că există un complot cu privire la el, ţi l-am trimis imediat, dând poruncă şi acuzatorilor să-ţi spună ce au împotriva lui.”
44023031	Soldaţii, aşadar, l-au luat noaptea pe Pavel, cum li s-a poruncit, şi l-au dus la Antipatrida,
44023032	de unde, a doua zi, i-au lăsat pe călăreţi să meargă cu el, iar ei s-au întors în fortăreaţă.
44023033	Aceştia au intrat în Cezareea şi, dând guvernatorului scrisoarea, i l-au înfăţişat şi pe Pavel.
44023034	El a citit-o şi l-a întrebat din ce provincie este şi, aflând că este din Cilicia,
44023035	i-a zis: „Te voi asculta când vor veni şi acuzatorii tăi.” Şi a poruncit să fie păzit în pretoriul lui Irod.
44024001	După cinci zile au coborât marele preot Anania şi câţiva bătrâni împreună cu Tertul, un orator; ei s-au înfăţişat la procurator cu plângere împotriva lui Pavel.
44024002	După ce l-au chemat şi pe el, Tertul a început să-l acuze zicând: „Multă pace a venit peste noi prin tine, prea puternice Felix, şi multe îndreptări s-au adus neamului acestuia prin grija ta
44024003	şi noi le mărturisim în orice fel şi pretutindeni cu toată recunoştinţa.
44024004	Dar, ca să nu te obosesc prea mult, ascultă-ne, te rog, pe scurt, în bunăvoinţa ta.
44024005	Am descoperit că omul acesta este o pacoste şi stârneşte răzvrătiri printre toţi iudeii din Imperiu, fiind cap al ereziei nazarinenilor.
44024006	A încercat să pângărească şi Templul, dar noi l-am prins
44024008	şi poţi să-l judeci tu însuţi cu privire la toate acestea, ca să afli de ce îl acuzăm.”
44024009	Aici toţi iudeii l-au susţinut, spunând că aşa este.
44024010	Apoi, guvernatorul i-a făcut semn lui Pavel şi el a răspuns: „Ştiu că de mulţi ani eşti judecător peste neamul acesta şi de aceea mă voi apăra cu încredere.
44024011	Poţi vedea tu însuţi că nu sunt mai mult de douăsprezece zile de când am urcat la Ierusalim să mă închin
44024012	şi nu m-au găsit certându-mă cu cineva, nici răzvrătind mulţimea, nici în templu, nici în sinagogi, nici în cetate.
44024013	Nici nu pot să-ţi dovedească acum lucrurile de care mă acuză.
44024014	Cât despre Calea pe care ei o numesc erezie, îţi mărturisesc că aşa mă închin eu Dumnezeului părinţilor mei, crezând toate cele scrise în Lege şi în profeţi
44024015	şi având nădejdea în Dumnezeu, pe care şi ei înşişi o aşteaptă, că va veni învierea celor drepţi şi a celor nedrepţi.
44024016	Pentru aceasta mă străduiesc şi eu să am întotdeauna conştiinţa curată înaintea lui Dumnezeu şi înaintea oamenilor.
44024017	După mai mulţi ani, am venit să aduc milostenii poporului meu şi daruri
44024018	şi aşa m-au găsit nişte iudei din Asia, în Templu, după curăţire, fără mulţime şi fără tulburare,
44024019	– ei înşişi ar fi trebuit să vină în faţa ta şi să mă acuze, dacă aveau ceva împotriva mea.
44024020	Şi chiar şi cei de aici să spună ei înşişi ce vină au găsit când am stat în faţa sinedriului,
44024021	afară de strigătul pe care l-am scos când am zis: Pentru învierea morţilor sunt judecat astăzi înaintea voastră!”
44024022	Dar Felix i-a amânat, cunoscând destul de multe despre Calea aceasta, şi le-a zis: „Când va coborî şi comandantul Lisias, atunci voi hotărî asupra acuzaţiilor voastre!”
44024023	I-a poruncit centurionului să-l ţină sub pază pe Pavel, dar să-i dea şi oarecare libertate şi să nu împiedice pe nimeni dintre ai lui să vină şi să-l slujească.
44024024	După câteva zile, Felix a venit cu Drusila, soţia lui, care era evreică, şi l-a chemat pe Pavel şi l-a ascultat despre credinţa în Hristos Iisus.
44024025	În timp ce vorbea el despre îndreptăţire, despre înfrânarea poftelor şi despre judecata viitoare, Felix i-a spus cuprins de frică: „Du-te acum şi, când voi mai avea prilej, te voi chema!”
44024026	În acelaşi timp, el spera că Pavel îi va da bani; de aceea îl chema des să-i vorbească.
44024027	Au trecut astfel doi ani şi în locul lui Felix a venit Porcius Festus; vrând să le facă o favoare iudeilor, Felix l-a lăsat pe Pavel în lanţuri.
44025001	Astfel, la trei zile după ce a ajuns în provincie, Festus a urcat din Cezareea la Ierusalim.
44025002	Marii preoţi şi iudeii de seamă au venit înaintea lui să-l acuze pe Pavel şi l-au rugat
44025003	să le facă o favoare şi să-l trimită la Ierusalim; ei însă puneau la cale un complot ca să-l ucidă pe drum.
44025004	Dar Festus le-a răspuns că Pavel este păzit în Cezareea şi el însuşi va trebui să plece acolo, cât de curând.
44025005	„Cei mai de vază dintre voi”, le-a zis el, „să coboare şi, dacă este ceva nelalocul lui cu acest om, să-l acuze!”
44025006	Festus a mai stat la ei vreo opt sau zece zile, apoi a coborât la Cezareea, iar în ziua următoare s-a aşezat pe scaunul de judecător şi a poruncit să fie adus Pavel.
44025007	Când a sosit, iudeii care coborâseră din Ierusalim l-au înconjurat aducându-i multe învinuiri grele, pe care nu le puteau dovedi.
44025008	Pavel s-a apărat: „Eu n-am păcătuit nici împotriva Legii iudeilor, nici împotriva Templului, nici împotriva Cezarului!”
44025009	Festus însă, dorind să le facă iudeilor o favoare, i-a răspuns lui Pavel: „Vrei să urci la Ierusalim şi să fii judecat acolo, înaintea mea, cu privire la lucrurile acestea?”
44025010	Pavel, atunci, i-a zis: „Eu vreau să stau înaintea scaunului de judecată al Cezarului, acolo trebuie să fiu judecat. Nu le-am greşit cu nimic iudeilor aşa cum bine ştii şi tu.
44025011	Iar dacă am greşit şi am făcut ceva vrednic de moarte, nu mi-e teamă să mor; dar, dacă nu este adevărată nici una din acuzaţiile lor, nimeni nu mă poate preda lor. Fac apel la Cezar!”
44025012	După ce Festus s-a consultat cu sfetnicii săi, i-a răspuns: „Ai făcut apel la Cezar, înaintea Cezarului vei merge!”
44025013	După câteva zile, regele Agripa şi Berenice au sosit în Cezareea ca să îl salute pe Festus.
44025014	După ce au petrecut multe zile acolo, Festus i-a prezentat regelui lucrurile privitoare la Pavel şi i-a zis: „Omul acesta a fost lăsat de Felix în lanţuri
44025015	şi când am fost în Ierusalim s-au înfăţişat marii preoţi şi bătrânii iudeilor cerându-mi să-l condamn.
44025016	Le-am răspuns că romanii n-au obiceiul să predea pe cineva înainte ca acuzatul să-şi întâlnească acuzatorii şi să se apere cu privire la învinuiri.
44025017	S-au adunat aici, aşadar, şi fără amânare, m-am aşezat pe scaunul de judecător şi am poruncit să fie adus acest om.
44025018	Acuzatorii s-au strâns în jurul lui, dar nu i-au adus nici o învinuire gravă, cum m-aş fi aşteptat.
44025019	Aveau împotriva lui doar nişte pricini legate de credinţele neamului lor şi de un oarecare Iisus, care a murit, dar despre care Pavel spune că trăieşte.
44025020	Nefiind bine lămurit despre pricinile acestea, l-am întrebat dacă nu ar vrea să meargă la Ierusalim să fie judecat acolo în legătură cu ele.
44025021	Însă, dacă Pavel a făcut apel la Cezar, ca să fie păzit şi dus la Împărat pentru judecată, am poruncit să fie pus sub pază până îl voi trimite Cezarului.”
44025022	Atunci Agripa i-a spus lui Festus: „Aş vrea să-l ascult şi eu pe omul acesta.” Festus i-a răspuns: „Îl vei auzi chiar mâine.”
44025023	Astfel, a doua zi, au venit Agripa şi Berenice, cu mare fast, şi au intrat în sala de judecată împreună cu comandanţii şi bărbaţii de frunte ai cetăţii, iar Festus a poruncit să fie adus Pavel.
44025024	Festus a spus: „Rege Agripa şi voi toţi, bărbaţi adunaţi aici de faţă, priviţi-l pe acela pentru care toată mulţimea iudeilor m-a implorat şi aici şi în Ierusalim strigând că un astfel de om nu merită să trăiască!
44025025	Pentru că eu însumi nu am găsit că ar fi făcut ceva vrednic de moarte şi pentru că el însuşi a cerut să meargă înaintea Împăratului, am hotărât să-l trimit.
44025026	Dar, pentru că nu am ce să scriu Împăratului meu, cu limpezime, l-am adus înaintea voastră şi, mai cu seamă, înaintea ta, rege Agripa, ca în urma judecăţii voastre să am ce să scriu.
44025027	Căci eu aşa cred, că ar fi lipsit de noimă, să îi trimit un întemniţat fără să arăt şi ce acuzaţii i se aduc.”
44026001	Agripa i-a spus lui Pavel: „Poţi să-ţi prezinţi apărarea!” Atunci Pavel a întins braţul şi a început să vorbească:
44026002	„Rege Agripa, mă socotesc fericit că pot să mă apăr astăzi înaintea ta cu privire la toate acuzaţiile iudeilor,
44026003	pentru că tu le cunoşti foarte bine toate obiceiurile şi certurile. De aceea, te rog, fii îngăduitor şi ascultă-mă!
44026004	Viaţa mea, încă din primele zile ale tinereţii mele, în neamul meu şi în Ierusalim, este cunoscută de toţi iudeii.
44026005	Ei mă ştiu de multă vreme, dacă vor să dea mărturie, căci am trăit ca fariseu în cea mai strictă grupare a religiei noastre.
44026006	Şi acum stau aici să fiu judecat pentru nădejdea făgăduinţei făcute de Dumnezeu părinţilor noştri,
44026007	pentru care cele douăsprezece seminţii ale noastre slujesc fără încetare, zi şi noapte, nădăjduind să ajungă la ea. Pentru această nădejde sunt eu acuzat de iudei, o, rege Agripa!
44026008	De ce vă gândiţi că e de necrezut ca Dumnezeu să învie morţii?
44026009	Şi eu, e adevărat, credeam că trebuie să fac multe împotriva Numelui lui Iisus din Nazaret
44026010	şi chiar am făcut în Ierusalim, când i-am închis în temniţă pe mulţi dintre sfinţi cu puterea primită de la marii preoţi, când mi-am dat şi eu încuviinţarea să fie ucişi.
44026011	I-am pedepsit adesea în toate sinagogile, îi sileam să blesteme şi, tot mai aprins de furie, îi urmăream până şi în cetăţile din afara ţării.
44026012	Aşa am ajuns să călătoresc chiar şi la Damasc cu putere şi scrisori de la marii preoţi, când,
44026013	la amiază, am văzut pe drum o lumină din cer mai strălucitoare decât a soarelui, o, rege, care a luminat împrejurul meu şi împrejurul tovarăşilor mei de drum.
44026014	Am căzut cu toţii la pământ iar eu am auzit un glas care îmi zicea în limba ebraică: Saule, Saule, pentru ce mă persecuţi? E greu, nu-i aşa, să loveşti cu piciorul în vârful unei ţepuşe!
44026015	Eu i-am răspuns: Cine eşti tu, Doamne? iar el mi-a zis: Eu sunt Iisus, pe care tu îl prigoneşti.
44026016	Dar, scoală-te şi stai în picioare; m-am arătat ţie ca să te pun slujitor şi martor al meu aşa cum m-ai văzut acum şi cum mă vei mai vedea.
44026017	Te voi scăpa de poporul tău şi de neamurile la care te trimit
44026018	ca să le deschizi ochii, să se întoarcă de la întuneric la lumină şi de sub puterea Satanei la Dumnezeu, ca să primească iertarea păcatelor şi moştenirea împreună cu cei sfinţiţi prin credinţa în mine.
44026019	Ca urmare, rege Agripa, nu am vrut să nu ascult de viziunea cerească,
44026020	ci le-am vestit să se pocăiască, să se întoarcă la Dumnezeu şi să facă fapte vrednice de pocăinţă, mai întâi celor din Damasc, apoi celor din Ierusalim şi celor din toată ţara Iudeii, ca şi neamurilor.
44026021	Din cauza aceasta iudeii m-au prins pe când eram în Templu şi au încercat să mă ucidă.
44026022	Dar, fiind ajutat de Dumnezeu până în ziua aceasta, am ajuns să stau ca martor înaintea celor mici şi a celor mari, fără să spun nimic altceva decât că ceea ce au spus profeţii şi Moise, se va împlini:
44026023	Hristosul avea să pătimească şi să învie cel dintâi dintre cei morţi şi să vestească lumină poporului şi neamurilor!”
44026024	Pe când Pavel se apăra astfel, Festus i-a zis cu glas puternic: „Pavel, ţi-ai ieşit din minţi! Învăţătura ta multă te duce la nebunie!”
44026025	Iar Pavel i-a spus: „Nu mi-am ieşit din minţi, preaputernice Festus, ci rostesc cuvinte adevărate şi cumpătate.
44026026	De fapt, regele cunoaşte lucrurile acestea şi de aceea am vorbit cu îndrăzneală înaintea lui, fiind convins că nimic nu îi este străin, pentru că nimic din toate acestea nu s-a întâmplat într-un colţ uitat de lume!
44026027	Crezi tu în profeţi, rege Agripa? Ştiu sigur că da!”
44026028	Iar Agripa i-a răspuns: „Încă puţin şi mă vei convinge să devin şi creştin!”
44026029	Iar Pavel i-a zis: „Puţin sau mult, oricum ar fi, eu mă rog lui Dumnezeu ca nu numai tu, ci toţi cei ce mă ascultă astăzi să fie aşa ca mine, dar fără lanţurile acestea!”
44026030	Atunci regele s-a ridicat, iar cu el şi guvernatorul. Tot aşa, Berenice şi toţi cei ce fuseseră aşezaţi împreună cu ei.
44026031	Pe când se îndepărtau, au început să discute unii cu alţii şi ziceau: „Omul acesta n-a făcut nimic vrednic de moarte sau de lanţuri.”
44026032	Agripa i-a spus lui Festus: „I s-ar fi putut da drumul omului acestuia, dacă nu făcea apel la Cezar.”
44027001	Când s-a hotărât să plecăm pe mare spre Italia, Pavel şi alţi câţiva întemniţaţi au fost daţi în grija unui centurion numit Iulius, din cohorta Imperială.
44027002	La Adramit, ne-am urcat într-o corabie care urma să plece în ţinuturile Asiei şi ne-am pornit la drum, cu noi fiind şi Aristarh Macedoneanul, din Tesalonic.
44027003	A doua zi am ajuns la Sidon, iar Iulius, purtându-se cu omenie faţă de Pavel, i-a îngăduit să meargă la prietenii lui, ca să aibă grijă de el.
44027004	Am părăsit apoi locul acela şi, din cauză că vânturile băteau împotrivă, am pornit să navigăm pe lângă Cipru.
44027005	După ce am străbătut marea Ciliciei şi Pamfiliei am ajuns la Mira, în Licia.
44027006	Aici, centurionul a găsit o corabie alexandrină care pleca în Italia şi ne-a îmbarcat pe ea.
44027007	Am mers foarte încet vreme de mai multe zile, până ce, cu multă greutate, am ajuns la Cnid; fiindcă vântul nu ne slăbea, am navigat de-a lungul Cretei, pe lângă Salmona,
44027008	am trecut foarte greu de ea şi am sosit într-un loc numit Portul Bun, în apropierea căruia era cetatea Lasea.
44027009	Trecuse destul de mult timp şi călătoria devenise nesigură, trecuserăm chiar şi de vremea postului, şi din cauza aceasta, Pavel i-a sfătuit aşa:
44027010	„Oameni buni, după cum văd eu, drumul acesta va fi dificil şi cu multe pierderi, nu numai pentru încărcătură şi pentru corabie, dar şi pentru vieţile noastre.”
44027011	Centurionul a ascultat însă mai mult de căpitanul corăbiei şi de stăpânul ei, decât de vorbele lui Pavel.
44027012	Şi, cum portul nu era bun de iernat, majoritatea au hotărât să plece de acolo şi, dacă se poate, să ajungă să ierneze în Fenix, un port aşezat cu faţa spre nord-vest şi sud-vest.
44027013	Începuse să sufle un vânt slab din sud, iar ei s-au gândit că îşi vor putea îndeplini planul; au ridicat ancora şi au pornit să navigheze de-a lungul Cretei, aproape de ţărm.
44027014	Nu după mult timp însă, a pornit să sufle dinspre Creta Euraculon, un vânt puternic ca un uragan.
44027015	Corabia a fost prinsă de furtună şi, nemaiputând face faţă, ne-am lăsat duşi în voia vântului.
44027016	Am trecut repede pe lângă capul unei insule mici, numite Cauda, şi cu greu am putut păstra barca de salvare.
44027017	Au ridicat-o şi au încins apoi corabia cu funii ajutătoare, pe dedesubt. Pentru că se temeau să nu fie împinşi spre nisipurile Sirtei, au coborât pânzele şi s-au lăsat aşa, duşi de vânt.
44027018	Eram izbiţi puternic de valuri şi, astfel, a doua zi au început să arunce încărcătura corăbiei.
44027019	În a treia zi au aruncat cu mâinile lor şi uneltele corăbiei.
44027020	Cum nu se mai văzuseră nici soarele nici stelele, de mai multe zile, iar furtuna era tot mai ameninţătoare, am ajuns să pierdem orice speranţă de scăpare.
44027021	Oamenii erau flămânzi de mai multe zile şi atunci Pavel s-a ridicat în mijlocul lor şi le-a zis: „Oameni buni, trebuia să mă ascultaţi şi să nu plecăm din Creta şi am fi fost scutiţi acum de necazul acesta şi de pierderi.
44027022	Dar vă îndemn: fiţi cu inimă bună! Nu vom pierde nimic, doar corabia, nici un suflet omenesc nu va pieri dintre noi.
44027023	Căci în noaptea aceasta mi s-a arătat un înger al lui Dumnezeu, al Dumnezeului căruia mă închin eu şi al căruia sunt,
44027024	şi el mi-a zis: Pavel, nu te teme, tu trebuie să te înfăţişezi înaintea Cezarului şi, iată, Dumnezeu îţi dăruieşte viaţa tuturor celor ce sunt pe corabie împreună cu tine!
44027025	De aceea, prindeţi curaj, oameni buni! Eu mă încred în Dumnezeu că va fi, cu-adevărat, aşa cum mi-a spus El.
44027026	Şi, iată, trebuie să dăm de vreo insulă!”
44027027	Era a paisprezecea noapte de când eram purtaţi de vânt prin Adriatica şi, pe la miezul nopţii, corăbierii au simţit că se apropie de pământ.
44027028	Au aruncat frânghia şi au măsurat treizeci şi şapte de metri, apoi au navigat mai departe şi au măsurat din nou, găsind douăzeci şi şapte de metri.
44027029	Temându-se să nu se izbească de stânci corabia, au aruncat patru ancore la pupa şi se rugau să se facă ziuă.
44027030	Corăbierii au încercat să fugă din corabie şi coborau barca de salvare, sub motiv că vor să arunce ancorele şi la prora.
44027031	Atunci Pavel a zis centurionului şi soldaţilor: „Dacă aceşti oameni nu rămân în corabie, nu puteţi fi salvaţi!”,
44027032	iar soldaţii au tăiat funiile bărcii de salvare şi au lăsat-o să cadă.
44027033	Înainte de ivirea zorilor, Pavel i-a sfătuit pe toţi să mănânce şi le-a zis: „Astăzi este a paisprezecea zi de când continuaţi să vă îngrijoraţi şi nu aţi mâncat nimic.
44027034	De aceea, vă rog, luaţi ceva de mâncare, căci va fi spre salvarea voastră şi nici un fir de păr nu vi se va pierde, nici unuia dintre voi.”
44027035	Zicându-le acestea, a luat pâinea, a mulţumit lui Dumnezeu în faţa tuturor, a frânt-o şi a început să mănânce.
44027036	Toţi au fost încurajaţi şi au mâncat.
44027037	Cu toţii, eram în corabie două sute şaptezeci şi şase de suflete.
44027038	După ce s-au săturat, au uşurat corabia aruncând grâul în mare, peste bord.
44027039	Când s-a făcut ziuă, nu vedeau încă pământul, dar unii au recunoscut un golf cu maluri nisipoase şi doreau să poată ajunge acolo cu corabia.
44027040	Au dezlegat ancorele, lăsându-le în mare şi, în acelaşi timp, au desfăcut funiile cârmei, au înălţat pânza mică în bătaia vântului şi au început să se îndrepte spre ţărm.
44027041	Au ajuns însă pe un val de nisip, între doi curenţi, iar corabia s-a înţepenit. Prora s-a înfipt în nisip şi a rămas nemişcată, iar pupa se sfărâma sub loviturile valurilor.
44027042	Soldaţii s-au sfătuit atunci să-i ucidă pe cei întemniţaţi, ca să nu scape vreunul prin înot.
44027043	Dar centurionul, vrând să-l scape pe Pavel, i-a împiedicat şi a poruncit ca cei ce pot înota să se arunce în apă şi să ajungă primii la ţărm.
44027044	Cei rămaşi s-au pus unii pe scânduri şi alţii pe alte resturi ale corăbiei şi, astfel, până la urmă, s-au salvat toţi şi au ajuns la ţărm.
44028001	După ce au scăpat, au aflat că numele insulei era Malta.
44028002	Locuitorii ei, barbarii, ne-au primit cu o prietenie deosebită, aprinzând un foc şi invitându-ne pe toţi să stăm în jurul lui, pentru că ploua şi era frig.
44028003	Pavel strânsese o grămadă de crengi şi le arunca în foc, când, din cauza căldurii, a ieşit o viperă şi s-a agăţat de mâna lui.
44028004	Când au văzut barbarii şarpele atârnând de mâna lui, şi-au zis între ei: „Cu siguranţă, omul acesta este un ucigaş şi, chiar dacă s-a salvat din valuri, dreptatea nu îl lasă să trăiască!”
44028005	Dar Pavel a scuturat şarpele în foc şi n-a păţit nimic.
44028006	Ei credeau că trebuie să se umfle sau să se prăbuşească deodată mort. Dar, după ce au aşteptat mult şi bine şi n-au văzut nimic neobişnuit şi-au schimbat părerea şi au început să spună că este un zeu.
44028007	Pământul din preajma acelui loc era al conducătorului insulei, numit Publius; el ne-a întâmpinat bine şi ne-a găzduit cu generozitate vreme de trei zile.
44028008	Tocmai atunci, tatăl lui Publius a căzut bolnav la pat, cu febră şi dizenterie. Pavel s-a dus la el, şi-a pus mâinile peste el şi, rugându-se, l-a vindecat.
44028009	Din cauza aceasta, au început să vină şi alţi bolnavi de pe insulă şi erau vindecaţi.
44028010	Ni s-a arătat o mare cinste şi, când a fost să plecăm, ne-au dat tot ce aveam nevoie.
44028011	După trei luni de zile, ne-am îmbarcat pe o corabie alexandrină care iernase în insulă şi care purta semnul Gemenilor.
44028012	Am ajuns la Siracuza şi am rămas acolo trei zile.
44028013	De acolo, am pornit să navigăm şi am ajuns la Regium. După o zi a început să bată vântul de miazăzi, iar în ziua următoare am sosit în portul Puteoli,
44028014	unde am găsit nişte fraţi şi, pentru că ne-au rugat, am rămas cu ei şapte zile. Şi astfel am ajuns la Roma.
44028015	Fraţii de aici au auzit despre noi şi au venit împreună cu noi până aproape de Forul lui Apius şi de Trei Taverne; când i-a văzut, Pavel i-a mulţumit lui Dumnezeu şi a prins curaj.
44028016	După ce am intrat în Roma, lui Pavel i s-a permis să stea în gazdă, undeva, fiind păzit de un soldat.
44028017	După trei zile el i-a chemat pe conducătorii iudeilor şi, când s-au adunat, le-a zis: „Fraţilor, eu nu am făcut nimic împotriva poporului sau a obiceiurilor strămoşeşti şi totuşi, am fost legat cu lanţuri în Ierusalim şi dat în mâinile romanilor.
44028018	După ce m-au judecat, ei au vrut să mă elibereze pentru că nu-mi găseau nici o vină vrednică de moarte.
44028019	Însă când iudeii s-au împotrivit, a trebuit să fac apel la Cezar, deşi nu mă gândeam să-mi învinuiesc propriul popor.
44028020	Din acest motiv v-am chemat să vă văd şi să vă vorbesc, căci eu port lanţurile acestea pentru nădejdea lui Israel.”
44028021	Ei i-au răspuns: „Noi nu am primit nici o scrisoare despre tine din Iudeea, nici nu a ajuns la noi vreun frate care să ne anunţe sau să ne vorbească ceva rău despre tine.
44028022	Am dori, astfel, să auzim de la tine ce gândeşti, pentru că, aşa cum am aflat, peste tot se vorbeşte împotriva acestei partide.”
44028023	Au stabilit cu el o zi şi au venit mulţi atunci, la locuinţa lui. De dimineaţa până seara, el le-a explicat şi le-a dat mărturie despre Împărăţia lui Dumnezeu, încercând să-i convingă de cele privitoare la Iisus, din Legea lui Moise şi din profeţi.
44028024	Unii au fost convinşi de cele spuse de el, alţii n-au crezut.
44028025	Nefiind de acord unii cu alţii, au început să plece, iar la sfârşit Pavel le-a zis acest cuvânt: „Bine a spus Duhul Sfânt prin profetul Isaia către părinţii voştri
44028026	când zicea: Mergi la poporul acesta şi spune-le: De auzit, veţi auzi, dar nu veţi înţelege De văzut, veţi vedea, dar nu veţi pricepe.
44028027	Căci inima acestui popor s-a îngreunat: cu urechile aud greu, iar ochii şi i-au închis, ca nu cumva să vadă cu ochii, să audă cu urechile, să înţeleagă cu inima şi să se întoarcă şi Eu să îi vindec.
44028028	Să vă fie cunoscut, aşadar, că această mântuire a lui Dumnezeu a fost trimisă neamurilor, iar ei o vor asculta.”
44028030	Pavel a rămas acolo doi ani întregi, într-o casă închiriată de el, şi îi primea pe toţi care veneau la el,
44028031	vestindu-le Împărăţia lui Dumnezeu şi învăţându-i cele privitoare la Domnul Iisus Hristos cu toată îndrăzneala şi nestingherit de nimeni.
45001001	Pavel, rob al lui Hristos Iisus, chemat să fiu apostol, ales pentru evanghelia lui Dumnezeu,
45001002	pe care a făgăduit-o mai dinainte prin profeţii săi în Sfintele Scripturi,
45001003	evanghelia despre Fiul său, care, după trup, s-a născut din sămânţa lui David,
45001004	şi care, după Duhul sfinţeniei, prin învierea din morţi, a fost rânduit Fiul lui Dumnezeu cu putere, Iisus Hristos, Domnul nostru.
45001005	Prin El noi am primit har şi apostolat, ca, în numele lui, să asculte de credinţă toate neamurile,
45001006	între care sunteţi şi voi chemaţi să fiţi ai lui Iisus Hristos.
45001007	Către toţi cei din Roma, iubiţi de Dumnezeu, chemaţi să fiţi sfinţi: har vouă şi pace de la Dumnezeu Tatăl nostru şi de la Domnul Iisus Hristos.
45001008	Înainte de toate, îi mulţumesc Dumnezeului meu prin Iisus Hristos pentru voi toţi, deoarece credinţa voastră este vestită în întreaga lume.
45001009	Şi martor îmi este Dumnezeu, căruia îi slujesc în duhul meu prin evanghelia Fiului său, că vă pomenesc neîncetat,
45001010	şi cer întotdeauna în rugăciunile mele ca, prin voia lui Dumnezeu, să reuşesc în cele din urmă să vin la voi.
45001011	Fiindcă doresc mult să vă văd ca să vă împărtăşesc vreun dar duhovnicesc pentru întărirea voastră,
45001012	sau mai degrabă să fim încurajaţi împreună prin credinţa pe care o împărtăşim în comun, voi şi eu.
45001013	Fraţilor, nu vreau să vă ascund că de multe ori mi-am pus în gând să vin la voi ca să am şi între voi roade, la fel ca între celelalte neamuri, însă am fost împiedicat până acum.
45001014	Le sunt dator şi grecilor şi barbarilor, şi celor înţelepţi şi celor neînţelepţi,
45001015	aşa că, în ceea ce mă priveşte, doresc să vă vestesc evanghelia şi vouă, celor din Roma.
45001016	Căci eu nu mă ruşinez de evanghelie, pentru că ea este puterea lui Dumnezeu pentru mântuirea oricui crede, mai întâi a iudeului, dar şi a grecului.
45001017	Fiindcă în evanghelie se descoperă dreptatea lui Dumnezeu, din credinţă spre credinţă, după cum este scris: cel drept va trăi prin credinţă.
45001018	Căci mânia lui Dumnezeu se descoperă din cer împotriva oricărei fărădelegi şi nedreptăţi a oamenilor care înăbuşă adevărul cu nedreptatea.
45001019	Pentru că ceea ce se poate cunoaşte despre Dumnezeu le este limpede, fiindcă Dumnezeu le-a arătat:
45001020	puterea lui veşnică şi dumnezeirea lui, deşi nevăzute, se văd încă de la întemeierea lumii, fiind înţelese din lucrările lui. Aşadar, ei nu se pot dezvinovăţi,
45001021	pentru că, deşi l-au cunoscut pe Dumnezeu, nu l-au slăvit ca pe Dumnezeu şi nici nu i-au mulţumit, ci au rătăcit în gândurile lor deşarte, iar inima lor necugetată s-a întunecat.
45001022	Zicând că sunt înţelepţi, au ajuns nebuni
45001023	şi au schimbat slava lui Dumnezeu cel nepieritor cu chipuri asemenea omului supus putrezirii, păsărilor, dobitoacelor şi târâtoarelor.
45001024	De aceea, Dumnezeu i-a lăsat pradă necurăţiei, după poftele inimii lor, aşa încât şi-au necinstit trupurile între ei,
45001025	ca unii care au schimbat adevărul lui Dumnezeu în minciună şi s-au închinat şi au slujit făpturii, în locul Creatorului, care este binecuvântat în veci. Amin!
45001026	De aceea, Dumnezeu i-a lăsat pradă unor patimi josnice, aşa încât femeile lor au schimbat relaţiile fireşti cu cele împotriva firii.
45001027	În acelaşi fel şi bărbaţii, părăsind relaţiile fireşti cu femeile, s-au aprins în pofta lor unii pentru alţii, săvârşind bărbaţi cu bărbaţi ceea ce este ruşinos, şi au primit în ei înşişi răsplata cuvenită rătăcirii lor.
45001028	Şi după cum nu au încercat să îl aibă pe Dumnezeu în cunoştinţa lor, Dumnezeu i-a lăsat pradă minţii lor necugetate, să facă ceea ce nu se cuvine,
45001029	plini de orice fel de nedreptate, viclenie, lăcomie, răutate, plini de invidie, ucidere, ceartă, înşelăciune şi obiceiuri rele, bârfitori,
45001030	calomniatori, vrăjmaşi ai lui Dumnezeu, batjocoritori, îngâmfaţi, lăudăroşi, născocitori de rele, neascultători de părinţi,
45001031	necugetaţi, fără cuvânt, fără inimă, fără milă.
45001032	Aceştia, deşi cunosc hotărârea dreaptă a lui Dumnezeu, anume că cei care săvârşesc asemenea lucruri sunt vrednici de moarte, nu numai că le săvârşesc ei înşişi, dar îi şi aprobă pe cei care le săvârşesc.
45002001	De aceea, omule, tu care îl judeci pe altul, oricine ai fi, nu poţi să te dezvinovăţeşti cu nimic, fiindcă atunci când îl judeci, pe tine însuţi te condamni, pentru că tu, cel care judeci, faci aceleaşi lucruri.
45002002	Noi ştim că judecata lui Dumnezeu împotriva celor care săvârşesc asemenea lucruri este după adevăr.
45002003	Şi tu, omule, care îi judeci pe cei ce fac aceste lucruri, însă tu faci la fel, crezi oare că vei scăpa de judecata lui Dumnezeu?
45002004	Sau dispreţuieşti bogăţia bunătăţii, a îngăduinţei şi a răbdării lui? Nu ştii că bunătatea lui Dumnezeu te îndeamnă la pocăinţă?
45002005	Dar prin împietrirea şi inima ta nepocăită îţi aduni mânie pentru ziua mâniei şi a descoperirii dreptei judecăţi a lui Dumnezeu,
45002006	care îi va da fiecăruia după faptele lui:
45002007	viaţă veşnică celor care stăruind în fapte bune caută slavă, cinste şi nestricăciune,
45002008	însă mânie şi urgie celor care din iubire de ceartă nu se supun adevărului, ci nedreptăţii.
45002009	Necaz şi strâmtorare se vor abate peste sufletul oricărui om care săvârşeşte răul, mai întâi peste iudeu, dar şi peste grec,
45002010	însă slavă, cinste şi pace oricui săvârşeşte binele, mai întâi iudeului, dar şi grecului,
45002011	pentru că Dumnezeu nu este părtinitor.
45002012	Fiindcă toţi care au păcătuit fără să fie sub Lege, vor pieri fără Lege, iar câţi au păcătuit sub Lege, prin Lege vor fi judecaţi.
45002013	Fiindcă nu cei care aud Legea sunt drepţi înaintea lui Dumnezeu, ci aceia care împlinesc Legea, ei vor fi îndreptăţiţi.
45002014	Căci atunci când neamurile care nu au Legea împlinesc din fire cele spuse de Lege, aceştia, deşi nu au Legea, îşi sunt Lege lor înşişi.
45002015	Ei arată că fapta poruncită de Lege este scrisă în inimile lor şi despre aceasta dau mărturie atât conştiinţa, cât şi gândurile lor, care fie îi vor acuza, fie îi vor apăra
45002016	în ziua în care Dumnezeu va judeca cele ascunse ale oamenilor, potrivit evangheliei mele, prin Iisus Hristos.
45002017	Dar tu, dacă te numeşti iudeu, te sprijini pe Lege, te lauzi cu Dumnezeu
45002018	şi eşti învăţat de Lege să îi cunoşti voia şi să poţi deosebi ceea ce este de folos,
45002019	dacă eşti convins că eşti călăuză pentru cei orbi, lumină pentru cei din întuneric,
45002020	îndrumător pentru cei neştiutori, învăţător pentru copii, fiindcă ai în Lege măsura cunoaşterii şi a adevărului,
45002021	tocmai tu, care îi înveţi pe alţii, pe tine însuţi nu te înveţi? Tu, care predici: Să nu furi!, tu furi?
45002022	Tu, care spui: Să nu trăieşti în desfrâu!, tu trăieşti în desfrâu? Tu, care urăşti să te atingi de idoli, tu jefuieşti temple?
45002023	Tu, care te lauzi cu Legea, tu îl necinsteşti pe Dumnezeu prin călcarea Legii!
45002024	Fiindcă din cauza voastră, Numele lui Dumnezeu este batjocorit între neamuri, aşa cum stă scris.
45002025	Circumcizia, într-adevăr, este de folos dacă păzeşti Legea. Dar dacă încalci Legea, circumcizia ta a devenit necircumcizie.
45002026	Aşadar, dacă cel necircumcis păzeşte hotărârile Legii, oare necircumcizia lui nu îi va fi considerată circumcizie?
45002027	Şi el, care din fire este necircumcis, dar împlineşte Legea, te va judeca pe tine, care ai litera Legii şi ai circumcizia, însă încalci Legea.
45002028	Fiindcă iudeu nu este cel care se arată pe dinafară şi nici circumcizie, aceea ce se arată pe dinafară, în trup,
45002029	ci iudeu este cel în ascuns, iar circumcizia este a inimii, în duh, nu în literă, şi lauda lui nu vine de la oameni, ci de la Dumnezeu.
45003001	Care este deci întâietatea iudeului sau care este folosul circumciziei?
45003002	Este mare în toate privinţele! În primul rând, iudeilor le-au fost încredinţate cuvintele lui Dumnezeu.
45003003	Şi ce dacă unii n-au crezut? Oare necredinţa lor va desfiinţa credincioşia lui Dumnezeu?
45003004	Nicidecum! Dumnezeu trebuie să fie adevărat, iar orice om mincinos, după cum stă scris: Ca să fii îndreptăţit în cuvintele tale şi să biruieşti când vei fi judecat!
45003005	Dar dacă nedreptatea noastră arată dreptatea lui Dumnezeu, ce vom spune? Nu cumva este nedrept Dumnezeu care-şi revarsă mânia? Vorbesc ca un om.
45003006	Nicidecum! Căci altfel, cum va judeca Dumnezeu lumea?
45003007	Şi, iarăşi, dacă prin minciuna mea adevărul lui Dumnezeu a prisosit spre slava lui, de ce mai sunt eu judecat ca păcătos?
45003008	Oare nu aşa suntem noi defăimaţi şi spun unii că zicem noi: „Să facem cele rele ca să vină cele bune”? Pedeapsa lor este dreaptă.
45003009	Şi atunci? Avem noi vreo întâietate faţă de ei? Nicidecum! Fiindcă am dovedit mai înainte că şi iudeii şi grecii sunt toţi sub păcat,
45003010	după cum stă scris: Nimeni nu este drept, nici măcar unul.
45003011	Nu este nici unul care să înţeleagă, nu este nici unul care să-l caute pe Dumnezeu.
45003012	Toţi s-au abătut, cu toţii s-au făcut netrebnici. Nu este nici unul care să facă binele, nici unul măcar.
45003013	Gâtlejul lor e un mormânt deschis, cu limbile lor au urzit viclenii, pe buzele lor au venin de aspidă.
45003014	Gura lor este plină de blestem şi de cuvinte amare.
45003015	Le sunt sprintene picioarele spre vărsarea de sânge,
45003016	Pustiire şi nenorocire este pe căile lor,
45003017	iar calea păcii nu au cunoscut-o.
45003018	Nu este frică de Dumnezeu înaintea ochilor lor.
45003019	Dar ştim că toate cele spuse de Lege sunt spuse celor care sunt sub Lege, ca orice gură să fie închisă şi toată lumea să fie găsită vinovată faţă de Dumnezeu.
45003020	Căci prin faptele Legii nimeni nu va fi îndreptăţit înaintea lui, pentru că prin Lege vine cunoaşterea păcatului.
45003021	Acum însă fără vreo legătură cu Legea, s-a arătat dreptatea lui Dumnezeu, fiind mărturisită de Lege şi de Profeţi,
45003022	dreptatea lui Dumnezeu, prin credinţa în Iisus Hristos, pentru toţi cei ce cred. Căci nu este nici o deosebire,
45003023	fiindcă toţi au păcătuit şi sunt lipsiţi de slava lui Dumnezeu.
45003024	Şi sunt făcuţi drepţi printr-un dar, prin harul lui, prin răscumpărarea în Hristos Iisus,
45003025	pe care Dumnezeu l-a rânduit de mai înainte să fie ispăşire, prin credinţa noastră în sângele său, ca să-şi arate dreptatea, trecând cu vederea păcatele de mai înainte.
45003026	În îngăduinţa lui, Dumnezeu a făcut aceasta ca să-şi arate dreptatea în vremea de acum, ca să fie El însuşi drept şi să-l facă drept pe cel ce crede în Iisus.
45003027	Prin urmare, unde este lauda? A fost înlăturată! Prin care lege? A faptelor? Nu, ci prin legea credinţei.
45003028	Fiindcă noi credem că omul se îndreptăţeşte prin credinţă, fără faptele Legii.
45003029	Oare Dumnezeu este numai al iudeilor? Nu este şi al neamurilor? Ba da, şi al neamurilor!
45003030	De vreme ce este un singur Dumnezeu care pe cei circumcişi îi va face drepţi prin credinţă, iar pe cei necircumcişi prin credinţă.
45003031	Aşadar, desfiinţăm noi Legea prin credinţă? Nicidecum! Dimpotrivă, noi întărim Legea!
45004001	Deci ce vom spune că a dobândit Avraam, strămoşul nostru după trup?
45004002	Fiindcă, dacă Avraam a fost făcut drept datorită faptelor, el are cu ce să se laude, însă nu înaintea lui Dumnezeu.
45004003	Dar ce spune Scriptura? Avraam l-a crezut pe Dumnezeu şi aceasta i s-a socotit ca dreptate.
45004004	Celui care lucrează, plata nu îi este socotită ca un dar, ci ca o datorie;
45004005	însă celui care, fără să lucreze, crede în Cel care îl face drept pe cel păcătos, credinţa lui îi este socotită ca dreptate.
45004006	După cum şi David vorbeşte despre fericirea omului căruia Dumnezeu nu îi socoteşte dreptatea din fapte:
45004007	Fericiţi sunt cei cărora li s-au iertat fărădelegile şi cărora li s-au acoperit păcatele!
45004008	Fericit este bărbatul căruia Domnul nu îi socoteşte păcatul!
45004009	Este deci această fericire doar pentru cei circumcişi sau şi pentru cei necircumcişi? Fiindcă spunem: Lui Avraam i s-a socotit credinţa ca dreptate.
45004010	Dar când i s-a socotit? Când era circumcis sau când era necircumcis? Nu când era circumcis, ci când era necircumcis.
45004011	Iar semnul circumciziei l-a primit ca pecete a dreptăţii pentru credinţa pe care a avut-o pe când era necircumcis, ca el să fie părinte al tuturor celor necircumcişi care cred, ca şi lor să le fie recunoscută dreptatea,
45004012	dar şi părinte al celor circumcişi, care nu sunt doar circumcişi, ci şi umblă pe urmele credinţei pe care o avea părintele nostru Avraam pe când era necircumcis.
45004013	Într-adevăr, nu prin Lege i s-a făgăduit lui Avram sau seminţei lui că vor moşteni lumea, ci prin dreptatea venită din credinţă.
45004014	Căci dacă cei care au Legea sunt moştenitori, atunci credinţa e zadarnică, iar făgăduinţa s-a desfiinţat.
45004015	Fiindcă Legea rodeşte mânie, iar unde nu este lege nu este nici încălcare de Lege.
45004016	De aceea, făgăduinţa este din credinţă, ca să fie prin har, ca să fie sigură pentru toţi urmaşii, nu doar pentru cei care au Legea, ci şi pentru cei care au credinţa lui Avraam, care este părinte al nostru al tuturor,
45004017	după cum stă scris: Te-am făcut părinte al multor neamuri, în prezenţa celui în care a crezut, a lui Dumnezeu care îi învie pe cei morţi şi cheamă la existenţă ceea ce nu este.
45004018	Împotriva oricărei nădejdi, Avraam a crezut cu nădejde că va fi părintele multor neamuri, după cum i s-a spus: Aşa va fi seminţia ta.
45004019	Nu a slăbit în credinţă la vederea trupului său deja bătrân – căci era de aproape o sută de ani – nici la vederea pântecelui amorţit al Sarei.
45004020	Nu s-a îndoit cu necredinţă de făgăduinţa lui Dumnezeu, ci s-a întărit în credinţă, dând slavă lui Dumnezeu,
45004021	fiind încredinţat că El are putere să şi facă ceea ce a făgăduit.
45004022	De aceea, credinţa lui i-a fost socotită ca dreptate.
45004023	Însă nu s-a scris doar pentru el că i-a fost socotită dreptate,
45004024	ci şi pentru noi. Ne va fi socotită şi nouă, cei ce credem în cel care l-a înviat pe Iisus, Domnul nostru, din morţi,
45004025	care a fost dat la moarte pentru păcatele noastre şi a fost înviat pentru îndreptăţirea noastră.
45005001	Aşadar, fiind făcuţi drepţi prin credinţă, suntem împăcaţi cu Dumnezeu, prin Domnul nostru Iisus Hristos,
45005002	prin care avem cale deschisă, prin credinţă, către harul acesta în care ne aflăm şi cu care ne lăudăm în nădejdea slavei lui Dumnezeu.
45005003	Şi nu numai atât, ci ne lăudăm şi în necazuri, ştiind că necazul aduce răbdare,
45005004	iar răbdarea aduce biruinţă în încercare, iar încercarea nădejde.
45005005	Iar nădejdea nu ne face de ruşine, pentru că iubirea lui Dumnezeu a fost revărsată în inimile noastre prin Duhul Sfânt care ne-a fost dat.
45005006	Fiindcă, pe când eram noi încă slabi, Hristos a murit, la vremea potrivită, pentru cei nelegiuiţi.
45005007	Într-adevăr, cu greu ar muri cineva pentru un om drept; totuşi, pentru un om bun poate se mai găseşte cineva să moară.
45005008	Dar Dumnezeu şi-a arătat iubirea pentru noi prin aceea că, pe când eram noi încă păcătoşi, Hristos a murit pentru noi.
45005009	Cu atât mai mult acum, aşadar, fiind îndreptăţiţi prin sângele lui, vom fi scăpaţi, prin El, de mânia lui Dumnezeu.
45005010	Căci, dacă pe când eram vrăjmaşi am fost împăcaţi cu Dumnezeu prin moartea Fiului său, cu atât mai mult acum, fiind împăcaţi, vom fi mântuiţi prin viaţa lui.
45005011	Şi nu numai atât, ci ne şi lăudăm în Dumnezeu prin Domnul nostru Iisus Hristos, prin care am primit acum împăcarea.
45005012	De aceea, aşa cum păcatul a intrat în lume printr-un om iar prin păcat, moartea, tot aşa şi moartea a ajuns la toţi oamenii pentru că toţi au păcătuit.
45005013	Păcatul era în lume şi înainte de Lege, însă păcatul nu era socotit ca atare câtă vreme nu exista o lege.
45005014	Totuşi, moartea a stăpânit de la Adam până la Moise şi peste cei care nu păcătuiseră printr-o călcare de lege asemănătoare cu cea a lui Adam, care este prefigurarea Celui ce avea să vină.
45005015	Însă cu darul nu este la fel cum a fost cu greşeala: căci dacă prin greşeala unuia singur mulţi au murit, cu atât mai mult harul lui Dumnezeu şi darul lui au fost revărsate cu îmbelşugare asupra multora prin harul unui singur om, Iisus Hristos.
45005016	Şi darul nu seamănă cu ceea ce a adus acel unul care a păcătuit: căci judecarea unui singur om a dus la osândire, pe când harul dat după multe greşeli duce la îndreptăţire.
45005017	Pentru că, dacă în urma greşelii unuia singur moartea a stăpânit prin acela, cu atât mai mult cei care primesc belşugul harului şi al darului dreptăţii vor domni în viaţă prin acest Unul singur Iisus Hristos.
45005018	Prin urmare, aşa cum prin greşeala unuia singur a venit pentru toţi oamenii osânda, tot astfel, prin actul de dreptate al Unuia singur a venit pentru toţi oamenii îndreptăţirea care dă viaţă.
45005019	Fiindcă aşa cum, prin neascultarea unui singur om, cei mulţi au devenit păcătoşi, tot astfel, prin ascultarea Unuia singur, cei mulţi vor fi făcuţi drepţi.
45005020	Iar Legea a venit ca să se înmulţească greşeala, însă unde s-a înmulţit păcatul, s-a revărsat din belşug şi harul,
45005021	pentru ca, aşa cum păcatul a domnit prin moarte, tot astfel şi harul să domnească prin dreptate spre viaţă veşnică, prin Iisus Hristos Domnul nostru.
45006001	Aşadar, ce vom spune? Să rămânem în păcat ca să se înmulţească harul?
45006002	Nicidecum! Noi, cei care am murit faţă de păcat, cum să mai trăim în păcat?
45006003	Sau nu ştiţi că noi toţi, cei care am fost botezaţi în Hristos Iisus, în moartea lui am fost botezaţi?
45006004	Am fost îngropaţi împreună cu El prin botez în moarte, pentru ca, după cum a fost înviat Hristos din morţi prin slava Tatălui, tot astfel şi noi să trăim într-o viaţă nouă.
45006005	Fiindcă, dacă am fost uniţi cu El într-o moarte asemănătoare cu a lui, la fel vom fi şi în învierea lui.
45006006	Ştim că omul nostru cel vechi a fost răstignit împreună cu El ca trupul păcatului să fie nimicit, ca să nu mai slujim păcatului.
45006007	Căci cel care a murit este eliberat de păcat.
45006008	Şi dacă am murit împreună cu Hristos, credem că vom şi trăi împreună cu El,
45006009	ştiind că Hristos cel înviat din morţi nu mai moare; moartea nu mai are stăpânire asupra lui.
45006010	Căci murind, faţă de păcat a murit, o dată pentru totdeauna, iar trăind, pentru Dumnezeu trăieşte.
45006011	Tot aşa şi voi, socotiţi-vă morţi faţă de păcat şi vii pentru Dumnezeu, în Iisus Hristos Domnul nostru.
45006012	Aşadar să nu mai stăpânească păcatul în trupul vostru muritor, astfel încât să vă supuneţi poftelor lui,
45006013	nici să nu vă oferiţi mădularele păcatului, ca arme ale nedreptăţii, ci oferiţi-vă pe voi înşivă lui Dumnezeu, ca înviaţi din morţi, iar mădularele voastre oferiţi-le lui Dumnezeu ca unelte ale dreptăţii.
45006014	Fiindcă păcatul nu va stăpâni asupra voastră, pentru că nu sunteţi sub Lege, ci sub har.
45006015	Şi atunci, ce să facem? Să păcătuim fiindcă nu suntem sub Lege, ci sub har? Nicidecum!
45006016	Nu ştiţi oare că dacă vă oferiţi ca robi cuiva ca să îi fiţi supuşi, sunteţi robii aceluia căruia v-aţi supus: ori ai păcatului, spre moarte, ori ai ascultării, spre îndreptăţire?
45006017	Mulţumim însă lui Dumnezeu că voi, cei care odinioară eraţi robi ai păcatului, aţi ascultat din inimă modelul învăţăturii încredinţate vouă
45006018	şi, eliberaţi de păcat, aţi devenit robi ai dreptăţii.
45006019	Vorbesc omeneşte din cauza slăbiciunii trupului vostru: aşa cum v-aţi dat mădularele voastre sclave necurăţiei şi fărădelegii, în slujba fărădelegii: acum, la fel, oferiţi-vă mădularele ca sclave ale dreptăţii, în slujba sfinţeniei.
45006020	Fiindcă atunci când eraţi robi ai păcatului, eraţi liberi faţă de dreptate.
45006021	Şi ce rod aveaţi atunci? Roade de care acum vă ruşinaţi, fiindcă sfârşitul lor este moartea.
45006022	Acum însă, fiind eliberaţi de păcat şi devenind robi ai lui Dumnezeu, daţi roade care duc la sfinţire, iar sfârşitul lor este viaţa veşnică.
45006023	Fiindcă plata păcatului este moartea, însă harul lui Dumnezeu este viaţa veşnică în Hristos Iisus, Domnul nostru.
45007001	Fraţilor, oare nu ştiţi – fiindcă le vorbesc unora care cunosc Legea – că Legea stăpâneşte asupra omului cât timp trăieşte el?
45007002	Căci femeia măritată, câtă vreme trăieşte bărbatul ei, este legată prin Lege de el, iar dacă îi moare bărbatul, ea este dezlegată de legea căsătoriei.
45007003	Prin urmare, dacă ea se va dărui altui bărbat, atât timp cât îi trăieşte bărbatul, se va numi adulteră. Dar dacă îi moare bărbatul, este liberă faţă de Lege şi nu este adulteră dacă se dăruieşte altui bărbat.
45007004	La fel, fraţii mei, şi voi aţi murit faţă de Lege, prin trupul lui Hristos, ca să fiţi ai altuia, ai celui care a fost înviat din morţi, ca să-i aducem rod lui Dumnezeu.
45007005	Când trăiam prin trup, patimile păcatelor lucrau în mădularele noastre datorită Legii, ca să aducem rod morţii.
45007006	Însă acum am fost dezlegaţi de Lege, murind faţă de ceea ce ne ţinea robi, ca să slujim în Duhul cel nou, nu după litera cea veche.
45007007	Ce vom spune deci? Este legea păcat? Nicidecum! Însă eu n-am cunoscut păcatul decât prin Lege. N-aş fi cunoscut pofta dacă Legea nu zicea: Să nu pofteşti!
45007008	Dar păcatul, prinzând prilejul dat de poruncă, a stârnit în mine toate poftele; căci în lipsa legii păcatul era mort.
45007009	Cândva, în lipsa Legii, eu trăiam; când a venit porunca însă, păcatul a prins viaţă,
45007010	iar eu am murit. Şi porunca dată pentru viaţă, chiar ea mi s-a dovedit a fi spre moarte.
45007011	Pentru că păcatul, folosind prilejul dat de poruncă, m-a înşelat şi m-a ucis prin ea.
45007012	Aşadar Legea este sfântă, iar porunca e sfântă, dreaptă şi bună.
45007013	Atunci înseamnă că ceea ce era bun a devenit pentru mine pricină a morţii? Nicidecum! Ci păcatul, tocmai ca să se arate păcat, mi-a adus moartea prin ceea ce este bun, ca, prin poruncă, păcatul să devină peste măsură de păcătos.
45007014	Ştim bine că Legea este duhovnicească, însă eu sunt din carne, vândut ca rob păcatului.
45007015	Căci nu ştiu ceea ce fac, fiindcă nu fac ceea ce vreau, ci fac ceea ce urăsc.
45007016	Iar dacă fac ceea ce nu vreau, recunosc că Legea este bună.
45007017	Acum însă nu eu fac aceasta, ci păcatul care locuieşte în mine.
45007018	Fiindcă ştiu că în mine, adică în trupul meu, nu locuieşte ce este bun. Căci voinţa de bine este în mine, dar facerea binelui nu este.
45007019	Căci nu fac binele pe care îl vreau, ci răul pe care nu-l vreau, pe acela îl săvârşesc.
45007020	Iar dacă fac ceea ce nu vreau, nu eu fac aceasta, ci păcatul care locuieşte în mine.
45007021	Aşadar, găsesc în mine, cel ce vreau să fac binele, legea aceasta: anume, că răul locuieşte în mine.
45007022	Ca om lăuntric mă bucur de Legea lui Dumnezeu,
45007023	însă văd o altă lege în mădularele mele, care se luptă împotriva legii minţii mele şi mă face rob faţă de legea păcatului care este în mădularele mele.
45007024	Om nefericit ce sunt! Cine mă va izbăvi de acest trup al morţii?
45007025	Mulţumiri fie aduse lui Dumnezeu, prin Iisus Hristos, Domnul nostru! Prin urmare, eu însumi, cu mintea mea, slujesc Legii lui Dumnezeu, dar cu trupul slujesc legii păcatului.
45008001	Prin urmare, acum nu mai este nici o condamnare pentru cei care sunt în Hristos Iisus,
45008002	fiindcă legea Duhului vieţii în Hristos Iisus te-a eliberat de legea păcatului şi a morţii.
45008003	Căci Dumnezeu a săvârşit ceea ce îi era cu neputinţă Legii, care era slabă din cauza trupului: El l-a trimis pe propriul său Fiu într-un trup asemenea trupului păcătos, ca să condamne păcatul în trup – în cele privitoare la păcat,
45008004	aşa încât dreptatea legii să fie împlinită în noi, cei care nu trăim după trup, ci după Duh.
45008005	Pentru că cei care trăiesc potrivit trupului cugetă la cele ale trupului, iar cei care trăiesc potrivit Duhului cugetă la cele ale Duhului.
45008006	Fiindcă alipirea gândului de cele trupeşti înseamnă moarte, însă alipirea gândului de cele ale Duhului înseamnă viaţă şi pace.
45008007	Prin urmare, alipirea gândului de cele trupeşti înseamnă duşmănie faţă de Dumnezeu, fiindcă nu se supune Legii lui Dumnezeu, pentru că nici nu poate,
45008008	iar cei care trăiesc sub stăpânirea trupului nu pot să-i placă lui Dumnezeu.
45008009	Voi însă nu sunteţi sub stăpânirea trupului, ci a Duhului, dacă Duhul lui Dumnezeu locuieşte într-adevăr în voi. Iar dacă cineva nu are Duhul lui Hristos, acela nu este al lui.
45008010	Iar dacă Hristos este în voi, trupul este mort din cauza păcatului, dar Duhul este viaţă datorită dreptăţii.
45008011	Iar dacă Duhul celui care l-a înviat pe Iisus din morţi locuieşte în voi, cel care l-a înviat pe Hristos din morţi va învia şi trupurile voastre muritoare prin Duhul său care locuieşte în voi.
45008012	Prin urmare, fraţilor, nu suntem datori trupului ca să trăim potrivit trupului,
45008013	pentru că dacă trăiţi potrivit trupului veţi muri. Dar dacă prin Duhul ucideţi faptele trupului, veţi trăi.
45008014	Fiindcă toţi cei conduşi de Duhul lui Dumnezeu sunt fii ai lui Dumnezeu.
45008015	Căci nu aţi primit duhul robiei ca să vă temeţi iarăşi, ci aţi primit Duhul înfierii prin care strigăm: „Avva, Tată!”
45008016	Duhul însuşi dă mărturie împreună cu duhul nostru că suntem copii ai lui Dumnezeu.
45008017	Iar dacă suntem copii, atunci suntem şi moştenitori: moştenitori ai lui Dumnezeu şi moştenitori împreună cu Hristos, dacă pătimim într-adevăr împreună cu El, ca să şi fim slăviţi împreună cu El.
45008018	Socotesc că suferinţele de acum nu sunt vrednice să se măsoare cu slava care ni se va descoperi.
45008019	Căci creaţia aşteaptă cu nerăbdare descoperirea fiilor lui Dumnezeu,
45008020	fiindcă această creaţie a fost supusă zădărniciei, nu cu voia ei, ci din cauza celui ce a supus-o, având însă nădejdea
45008021	că şi creaţia însăşi va fi eliberată din sclavia putrezirii pentru libertatea slavei copiilor lui Dumnezeu.
45008022	Ştim că întreaga creaţie suspină şi suferă în durerile naşterii;
45008023	şi nu doar ea, ci şi noi, cei care avem primele roade ale Duhului, suspinăm în noi aşteptând înfierea, răscumpărarea trupului nostru.
45008024	Căci prin nădejde am fost mântuiţi; dar nădejdea care se vede nu mai este nădejde, fiindcă cine nădăjduieşte ceea ce vede deja?
45008025	Dar dacă nădăjduim ceea ce nu vedem, aşteptăm cu răbdare.
45008026	De asemenea, şi Duhul ne vine în ajutor în slăbiciunea noastră, fiindcă nu ştim pentru ce trebuie să ne rugăm, dar Duhul însuşi se roagă pentru noi cu suspine de negrăit.
45008027	Iar cel care cercetează inimile ştie care este gândul Duhului, pentru că El se roagă pentru sfinţi după voia lui Dumnezeu.
45008028	Ştim deci că celor care îl iubesc pe Dumnezeu, adică celor ce sunt chemaţi după planul său, totul le este rânduit spre bine.
45008029	Căci pe cei pe care i-a cunoscut mai dinainte, i-a şi rânduit mai dinainte să fie asemenea chipului Fiului său, ca El să fie întâiul născut dintre mulţi fraţi.
45008030	Iar pe cei pe care i-a rânduit mai dinainte, pe aceştia i-a şi chemat; iar pe cei pe care i-a chemat, pe aceştia i-a şi îndreptăţit; şi pe cei pe care i-a îndreptăţit, pe aceştia i-a şi preamărit.
45008031	Deci ce vom spune despre acestea? Dacă Dumnezeu este cu noi, cine este împotriva noastră?
45008032	El, care nu l-a cruţat nici măcar pe Fiul său, ci l-a dat pentru noi toţi, cu cât mai mult nu ne va dărui totul împreună cu El?
45008033	Cine îi va învinui pe aleşii lui Dumnezeu? Dumnezeu este cel care îndreptăţeşte.
45008034	Cine îi condamnă? Hristos Iisus este cel ce a murit dar a şi înviat, cel care stă la dreapta lui Dumnezeu şi mijloceşte pentru noi.
45008035	Cine ne va despărţi de iubirea lui Hristos? Necazul sau strâmtorarea, persecuţia sau foametea, lipsa de îmbrăcăminte, primejdia sau sabia?
45008036	După cum stă scris: Pentru tine suntem daţi morţii în toate zilele, suntem socotiţi ca nişte oi de înjunghiat.
45008037	Însă în toate acestea suntem mai mult decât învingători prin Cel care ne-a iubit.
45008038	Sunt convins că nici moartea, nici viaţa, îngerii sau stăpânirile, nici cele de acum, nici cele viitoare, nici puterile,
45008039	înălţimea ori adâncul şi nici vreo altă făptură nu ne vor putea despărţi de iubirea lui Dumnezeu în Hristos Iisus Domnul nostru.
45009001	Spun adevărul în Hristos. Nu mint! Conştiinţa mi-e martoră în Duhul Sfânt
45009002	că întristarea mi-e mare şi durerea inimii, nesfârşită.
45009003	Căci mai degrabă aş fi dorit să fiu eu însumi despărţit de Hristos pentru fraţii mei cei de un neam cu mine, după trup,
45009004	care sunt israeliţi, care au înfierea, slava, legămintele, Legea, închinarea şi făgăduinţele;
45009005	ai lor sunt părinţii şi din ei, după trup, este Hristosul, cel care este peste toate Dumnezeu binecuvântat în veci. Amin!
45009006	Dar cuvântul lui Dumnezeu nu a rămas neîmplinit. Căci nu toţi cei din Israel sunt cu adevărat Israel
45009007	şi nu toţii urmaşii lui Avraam sunt copiii lui Avraam, ci numai cei din Isaac vor fi socotiţi urmaşii tăi.
45009008	Aceasta înseamnă că nu copiii trupeşti sunt şi copii ai lui Dumnezeu, ci copiii făgăduinţei sunt socotiţi „urmaşi”.
45009009	Căci cuvântul făgăduinţei este acesta: La anul pe vremea aceasta voi veni şi Sara va avea un fiu.
45009010	Ba mai mult, când Rebeca i-a zămislit pe amândoi copiii din acelaşi Isaac, părintele nostru,
45009011	– înainte ca ei să fi făcut ceva bun sau rău, ca să rămână hotărârea şi alegerea lui Dumnezeu,
45009012	alegere care nu ţine de fapte, ci de cel care cheamă – i s-a spus că cel mai mare îi va sluji celui mai mic,
45009013	după cum stă scris: Pe Iacov l-am iubit, iar pe Esau l-am urât.
45009014	Ce vom spune deci? Oare Dumnezeu este nedrept? Nicidecum!
45009015	Căci El îi spune lui Moise: Voi avea milă de cine vreau să am milă şi mă voi îndura de cine vreau să mă îndur.
45009016	Prin urmare, nu ţine de cel care vrea, nici de cel care aleargă, ci de Dumnezeu care se îndură.
45009017	Căci Scriptura îi zice faraonului: De aceea te-am ridicat, ca să-mi arăt puterea prin tine şi ca Numele meu să fie vestit pe tot pământul.
45009018	Aşadar Dumnezeu are milă de cine vrea şi împietreşte pe cine vrea.
45009019	Îmi vei spune deci: Atunci de ce mai învinuieşte? Căci cine i-a stat împotrivă voinţei lui?
45009020	O, omule! Cine eşti tu ca să te cerţi cu Dumnezeu? Oare un lucru îi va spune făuritorului său: „De ce m-ai făcut aşa?”
45009021	Oare olarul nu are putere peste lutul lui, aşa încât din aceeaşi frământătură să facă un vas pentru ceva de cinste şi un altul pentru ceva fără cinste?
45009022	Şi ce dacă Dumnezeu, voind să-şi arate mânia şi să-şi facă cunoscută puterea, a îndurat cu multă răbdare vasele mâniei hărăzite pieirii
45009023	ca să facă cunoscută bogăţia slavei sale pentru vasele îndurării pe care le-a pregătit mai dinainte pentru slavă?
45009024	Adică pentru noi, pe care ne-a şi chemat, nu numai dintre iudei, ci şi dintre păgâni,
45009025	aşa cum spune şi în Osea: Îl voi numi poporul meu pe cel care nu este poporul meu şi iubită pe cea care nu era iubită.
45009026	Şi unde li se spunea: Voi nu sunteţi poporul meu, acolo vor fi numiţi fii ai Dumnezeului celui Viu.
45009027	Iar Isaia strigă despre Israel: Chiar dacă numărul fiilor lui Israel va fi ca nisipul mării, doar rămăşiţa se va mântui,
45009028	pentru că Domnul va împlini pe deplin şi grabnic cuvântul său pe pământ.
45009029	Şi precum a profeţit Isaia: Dacă Domnul oştirilor nu ne-ar fi lăsat urmaşi, am fi ajuns ca Sodoma şi ne-am fi asemănat cu Gomora.
45009030	Ce vom zice deci? Că neamurile care nu căutau îndreptăţirea au dobândit îndreptăţirea, însă îndreptăţirea din credinţă,
45009031	în schimb Israel, care a căutat îndreptăţirea din Lege, nu a găsit-o în Lege.
45009032	Şi de ce? Fiindcă nu o căutau din credinţă, ci din faptele Legii, s-au împiedicat de piatra de poticnire,
45009033	după cum stă scris: Iată pun în Sion o piatră de poticnire şi o stâncă de cădere, dar cine crede în El nu va fi dat de ruşine.
45010001	Fraţilor, îndemnul inimii mele şi rugăciunea mea către Dumnezeu pentru Israel este pentru mântuirea lor.
45010002	Căci le mărturisesc că au râvnă pentru Dumnezeu, dar sunt lipsiţi de cunoaştere.
45010003	Deoarece, necunoscând dreptatea lui Dumnezeu şi căutând să-şi statornicească ei înşişi dreptatea, nu s-au supus dreptăţii lui Dumnezeu.
45010004	Căci ţinta Legii este Hristos spre îndreptăţirea oricărui om care crede.
45010005	Căci Moise scrie despre dreptatea care vine din Lege: Omul care face acestea va trăi prin ele.
45010006	Iar dreptatea care vine din credinţă vorbeşte aşa: „Să nu spui în inima ta: Cine se va sui la cer?” – adică să-l coboare pe Hristos –
45010007	„sau: Cine se va coborî în adânc?” – adică să-l ridice pe Hristos din morţi...
45010008	Dar ce spune Scriptura? Cuvântul este aproape de tine, în gura ta şi în inima ta. Acesta este cuvântul credinţei pe care-l propovăduim.
45010009	Căci dacă vei mărturisi cu gura ta că Iisus este Domnul şi vei crede în inima ta că Dumnezeu l-a înviat din morţi te vei mântui.
45010010	Căci cu inima se crede spre dreptate, iar cu gura se mărturiseşte spre mântuire.
45010011	Pentru că Scriptura spune: Oricine crede în El nu se va ruşina.
45010012	Fiindcă nu este deosebire între iudeu şi grec, şi pentru toţi este acelaşi Domn, care îi îmbogăţeşte pe toţi cei care-l cheamă.
45010013	Căci oricine va chema Numele Domnului se va mântui.
45010014	Dar cum vor chema Numele aceluia în care încă nu au crezut? Şi cum vor crede în cel de care n-au auzit? Şi cum vor auzi fără cineva care să vestească?
45010015	Şi cum vor vesti, dacă nu vor fi trimişi? Precum stă scris: Cât de frumoase sunt picioarele celor ce vestesc pacea, ale celor care aduc veşti bune!
45010016	Dar nu toţi s-au supus evangheliei, căci Isaia spune: Doamne, cine a crezut cele auzite de la noi?
45010017	Prin urmare, credinţa vine din auzirea cuvântului, iar auzirea este prin cuvintele lui Hristos.
45010018	Dar întreb: Oare n-au auzit ei? Dimpotrivă. Vestirea lor a ajuns pe tot pământul şi cuvintele lor până la marginile lumii.
45010019	Dar întreb: Nu cumva Israel nu a înţeles? Moise spune cel dintâi: Vă voi întărâta râvna prin oameni care nu sunt un popor şi vă voi aţâţa mânia printr-un popor nepriceput.
45010020	Isaia îndrăzneşte şi zice: Am fost aflat de cei care nu mă căutau şi m-am arătat celor ce nu întrebau de mine.
45010021	Dar către Israel zice: Toată ziua mi-am întins mâinile către un popor neascultător şi sfidător.
45011001	Întreb deci: oare şi-a părăsit Dumnezeu poporul? Nicidecum! Căci şi eu sunt israelit, din sămânţa lui Avraam, din seminţia lui Beniamin.
45011002	Dumnezeu nu şi-a părăsit poporul pe care l-a cunoscut mai înainte. Nu ştiţi, oare, ce spune Scriptura despre Ilie? Cum se roagă el împotriva lui Israel:
45011003	Doamne, pe profeţii tăi i-au omorât, altarele tale le-au distrus şi eu am rămas singur, iar ei caută să-mi ia sufletul?
45011004	Dar ce îi spune răspunsul ceresc? Mi-am pus deoparte şapte mii de bărbaţi, care nu şi-au plecat genunchii înaintea lui Baal.
45011005	Deci tot aşa, în vremea de acum, mai există încă o rămăşiţă aleasă prin har.
45011006	Iar dacă este prin har, atunci nu mai este din fapte. Altfel harul nu mai este har.
45011007	Şi atunci? Nu tot Israelul a dobândit ceea ce căuta. Cei aleşi au dobândit, dar ceilalţi s-au împietrit,
45011008	precum stă scris: Dumnezeu le-a dat un duh de amorţire, ochi ca să nu vadă şi urechi ca să nu audă până în ziua de azi.
45011009	Iar David zice: Facă-se masa lor cursă şi laţ, un prilej de poticnire spre răsplătirea lor.
45011010	Să li se întunece ochii ca să nu vadă şi spinarea să li se încovoaie pentru totdeauna.
45011011	Întreb aşadar: S-au poticnit ei oare ca să cadă? Nicidecum! Ci prin căderea lor neamurile au primit mântuirea, ca Israel să aibă şi mai multă râvnă decât ele.
45011012	Dar dacă greşeala lor a fost o bogăţie pentru lume şi căderea lor a fost o bogăţie pentru neamuri, cu cât mai mult va fi deplina lor întoarcere!
45011013	Căci v-o spun vouă, neamurilor: întrucât sunt apostol al neamurilor, îmi laud slujirea,
45011014	măcar de-aş reuşi să trezesc râvna celor din neamul meu şi să-i mântuiesc pe unii dintre ei.
45011015	Căci dacă înlăturarea lor a adus împăcarea lumii, ce va fi primirea lor înapoi, dacă nu o înviere din morţi?
45011016	Iar dacă primul rod este sfânt, şi plămada este sfântă. Iar dacă rădăcina este sfântă, la fel sunt şi ramurile.
45011017	Dar dacă unele ramuri au fost tăiate, iar tu, care erai măslin sălbatic, ai fost altoit printre cele rămase, şi te-ai făcut părtaş rădăcinii şi sevei măslinului,
45011018	nu te mândri faţă de ramuri. Iar dacă te mândreşti, să ştii că nu tu ţii rădăcina, ci rădăcina te ţine pe tine.
45011019	Mi-ai putea zice: ramurile au fost tăiate ca să fiu altoit eu.
45011020	Bine! Au fost tăiate din cauza necredinţei, iar tu stai în picioare prin credinţă. Deci nu te îngâmfa, ci teme-te!
45011021	Căci dacă Dumnezeu n-a cruţat ramurile fireşti, nici pe tine nu te va cruţa.
45011022	Vezi, dar, bunătatea şi asprimea lui Dumnezeu: asprime faţă de cei ce au căzut şi bunătate faţă de tine, dacă vei stărui în această bunătate. Altfel, şi tu vei fi tăiat.
45011023	Dar şi ei, dacă nu vor stărui în necredinţă, vor fi altoiţi. Căci Dumnezeu are puterea să-i altoiască iarăşi.
45011024	Căci dacă tu ai fost tăiat din măslinul sălbatic din fire şi împotriva firii ai fost altoit într-un măslin bun, cu atât mai mult aceştia, care sunt aşa din fire, vor fi altoiţi chiar în măslinul lor.
45011025	Nu vreau să nu ştiţi, fraţilor, taina aceasta, ca să nu vă socotiţi voi înşivă înţelepţi: o parte din Israel s-a împietrit, până la intrarea deplină a neamurilor.
45011026	Şi astfel, întregul Israel se va mântui, după cum stă scris: Din Sion va veni Răscumpărătorul şi va îndepărta nelegiuirile de la Iacov.
45011027	Şi acesta este legământul meu cu ei, când voi ridica păcatele lor.
45011028	Cât priveşte evanghelia, ei sunt vrăjmaşi spre binele vostru, dar cât priveşte alegerea, ei sunt iubiţi datorită părinţilor lor.
45011029	Căci darurile şi chemarea lui Dumnezeu nu se pot lua înapoi.
45011030	Deci după cum voi nu aţi ascultat de Dumnezeu, dar acum aţi aflat îndurare prin neascultarea lor,
45011031	tot aşa şi ei, nu au ascultat acum pentru ca prin îndurarea faţă de voi şi ei să găsească acum îndurare.
45011032	Căci Dumnezeu i-a închis pe toţi în neascultare, ca să se îndure de toţi.
45011033	O, adâncul bogăţiei, înţelepciunii şi cunoaşterii lui Dumnezeu! Cât de nepătrunse sunt judecăţile lui şi cât sunt de neînţeles căile lui!
45011034	Căci cine a cunoscut gândul Domnului? Sau cine a fost sfetnicul lui?
45011035	Sau cine i-a dat ceva mai înainte, ca să primească înapoi de la El?
45011036	Pentru că de la El şi prin El şi pentru El sunt toate. A lui să fie slava în veci, amin!
45012001	Prin îndurarea lui Dumnezeu, vă îndemn deci, fraţilor, oferiţi-vă trupurile ca jertfă vie, sfântă, plăcută lui Dumnezeu, ca pe o închinare duhovnicească a voastră.
45012002	Şi nu vă potriviţi acestei lumi, ci schimbaţi-vă prin înnoirea minţii, ca să deosebiţi care este voinţa lui Dumnezeu: ceea ce este bun, plăcut şi desăvârşit.
45012003	Căci prin harul ce mi-a fost dat, îi spun fiecăruia dintre voi să nu se socotească pe sine mai presus decât trebuie, ci să se măsoare cu înţelepciune, după măsura credinţei pe care a împărţit-o Dumnezeu fiecăruia.
45012004	Căci după cum într-un trup avem mai multe mădulare şi nu toate mădularele fac acelaşi lucru,
45012005	aşa şi noi, cei mulţi, suntem un trup în Hristos şi fiecare suntem mădulare unii pentru alţii.
45012006	Dar avem daruri diferite, după harul care ne-a fost dat. Dacă avem darul profeţiei, să profeţim după măsura credinţei.
45012007	Dacă avem darul slujirii, să stăruim în slujire. Dacă cineva învaţă, să stăruie în învăţătură.
45012008	Dacă îndeamnă, să îndemne. Dacă împarte altora, să împartă cu dărnicie. Cine stă în frunte, să fie plin de zel. Cine se îndură de alţii, să se îndure cu bucurie.
45012009	Iubirea să fie neprefăcută. Urâţi răul, alipiţi-vă de bine.
45012010	Iubiţi-vă unii pe alţii cu iubire frăţească. Daţi-vă întâietate unii altora în cinstire.
45012011	Fiţi plini de râvnă, nu leneşi. Fiţi înflăcăraţi în duh. Slujiţi Domnului.
45012012	Bucuraţi-vă în nădejde. Fiţi răbdători în suferinţă. Stăruiţi în rugăciune.
45012013	Ajutaţi-i pe sfinţi în nevoile lor. Căutaţi să fiţi primitori cu străinii.
45012014	Binecuvântaţi-i pe cei care vă prigonesc. Binecuvântaţi-i şi nu-i blestemaţi.
45012015	Bucuraţi-vă cu cei ce se bucură, plângeţi cu cei ce plâng.
45012016	Gândiţi la fel unul despre altul, nu vă gândiţi la ranguri înalte, ci lăsaţi-vă atraşi de cele smerite. Nu vă socotiţi voi înşivă înţelepţi.
45012017	Nu răsplătiţi nimănui răul cu rău. Aveţi grijă să faceţi lucruri bune înaintea tuturor oamenilor.
45012018	Pe cât stă în puterea voastră, trăiţi în pace cu toţi oamenii.
45012019	Nu vă răzbunaţi singuri, preaiubiţilor, ci lăsaţi loc mâniei lui Dumnezeu, căci este scris: A mea este răzbunarea. Eu voi răsplăti, zice Domnul.
45012020	Deci, dacă vrăjmaşul tău este flămând, dă-i de mâncare, dacă îi este sete, dă-i să bea; căci, făcând aceasta, îl vei face să-i fie ruşine.
45012021	Nu te lăsa biruit de rău, ci biruieşte răul cu binele.
45013001	Toţi să se supună autorităţilor care vă conduc, pentru că nu există stăpânire decât de la Dumnezeu, iar cele ce sunt, sunt rânduite de Dumnezeu.
45013002	Prin urmare, cel care se împotriveşte autorităţii se împotriveşte poruncii lui Dumnezeu, iar cei ce se împotrivesc vor primi osândă.
45013003	Căci conducătorii nu sunt de temut pentru cei care fac fapte bune, ci pentru cei care fac fapte rele. Vrei deci să nu-ţi fie teamă de stăpânire? Fă binele şi vei fi lăudat de către aceasta,
45013004	fiindcă ea este în slujba lui Dumnezeu pentru binele tău. Dar dacă faci răul, teme-te! Fiindcă nu în zadar poartă sabia. Căci ea este în slujba lui Dumnezeu şi îl răzbună aducând mânia lui asupra celui ce face răul.
45013005	Prin urmare, trebuie să vă supuneţi nu numai din cauza mâniei pedepsei, ci şi datorită conştiinţei voastre.
45013006	De aceea plătiţi şi dările, căci conducătorii sunt slujitori ai lui Dumnezeu, stăruind în această slujire.
45013007	Daţi tuturor ceea ce le datoraţi: fie dări, fie vamă, fie teamă, fie cinste, fiecăruia ce i se cuvine.
45013008	Nimănui să nu-i fiţi datori cu nimic, doar cu iubire unul faţă de altul, fiindcă cel care-l iubeşte pe celălalt a împlinit Legea.
45013009	Pentru că poruncile: să nu te desfrânezi, să nu ucizi, să nu furi, să nu pofteşti şi orice altă poruncă este cuprinsă în acest cuvânt, adică: să-l iubeşti pe aproapele tău ca pe tine însuţi.
45013010	Iubirea nu-i face rău aproapelui, prin urmare iubirea este împlinirea Legii.
45013011	Şi aceasta întrucât cunoaşteţi timpul: că este deja vremea să vă treziţi din somn, fiindcă acum mântuirea este mai aproape de noi decât atunci când am primit credinţa.
45013012	Noaptea este pe sfârşite, s-a apropiat ziua. Să lepădăm faptele întunericului şi să ne îmbrăcăm cu armele luminii.
45013013	Să trăim cuviincios, ca ziua: nu în ospeţe şi beţii, nu în desfrânări şi fapte de ruşine, nu în ceartă şi invidie,
45013014	ci îmbrăcaţi-vă în Domnul Iisus Hristos şi să nu faceţi din grija pentru trup prilej pentru pofte.
45014001	Primiţi-l pe cel slab în credinţă, fără să-i judecaţi părerile.
45014002	Unul crede că poate să mănânce de toate, însă cel slab mănâncă numai legume.
45014003	Cel ce mănâncă să nu-l dispreţuiască pe cel ce nu mănâncă, iar cel ce nu mănâncă să nu-l judece pe cel ce mănâncă, fiindcă Dumnezeu l-a primit.
45014004	Cine eşti tu să judeci pe slujitorul altuia? Pe stăpânul său îl priveşte dacă stă sau cade. Însă va sta, pentru că Domnul are putere să îl facă să stea.
45014005	Unul deosebeşte o zi de alta, iar pentru altul toate zilele sunt la fel. Fiecare să fie pe deplin convins în mintea lui.
45014006	Cel ce ţine o zi, pentru Domnul o ţine, iar cel ce mănâncă, pentru Domnul mănâncă, fiindcă îi mulţumeşte lui Dumnezeu. Iar cel ce nu mănâncă, pentru Domnul nu mănâncă şi îi mulţumeşte şi el lui Dumnezeu.
45014007	Nimeni dintre noi nu trăieşte pentru sine şi nimeni nu moare pentru sine.
45014008	Căci dacă trăim, pentru Domnul trăim, iar dacă murim, pentru Domnul murim. Deci şi dacă trăim, şi dacă murim, ai Domnului suntem.
45014009	Fiindcă pentru aceasta a murit şi a înviat Hristos, ca să domnească şi peste morţi şi peste vii.
45014010	Dar tu, de ce îl judeci pe fratele tău? Sau tu, de ce îl dispreţuieşti pe fratele tău? Pentru că toţi vom sta înaintea scaunului de judecată al lui Dumnezeu.
45014011	Fiindcă stă scris: Viu sunt Eu, spune Domnul, căci în faţa mea se va pleca orice genunchi şi orice limbă îl va lăuda pe Dumnezeu.
45014012	Astfel, fiecare dintre noi îi va da socoteală despre sine însuşi lui Dumnezeu.
45014013	Aşadar, să nu ne mai judecăm unii pe alţii, ci mai degrabă luaţi seama la aceasta: să nu pui înaintea fratelui vreun prilej de poticnire sau de cădere.
45014014	Ştiu şi sunt convins în Domnul Iisus că nimic nu este întinat prin sine, decât pentru cel care crede că e ceva întinat; pentru acela este întinat.
45014015	Dar dacă din cauza unei mâncări fratele tău se mâhneşte, atunci nu mai umbli potrivit iubirii. Să nu-l împingi la pierzare din cauza unei mâncări pe acela pentru care a murit Hristos.
45014016	Aşadar, binele vostru să nu fie defăimat,
45014017	fiindcă Împărăţia lui Dumnezeu nu este mâncare şi băutură, ci dreptate, pace şi bucurie în Duhul Sfânt.
45014018	Iar cel ce îi slujeşte astfel lui Hristos îi este plăcut lui Dumnezeu şi este cinstit de oameni.
45014019	De aceea, să căutăm ceea ce aduce pacea şi să ne încurajăm unul pe altul.
45014020	Nu strica din cauza unei mâncări lucrarea lui Dumnezeu. Toate sunt curate, dar este rău ca prin mâncare să împingi pe cineva la cădere.
45014021	Este bine să nu mănânci carne şi să nu bei vin, nici să faci ceva de care fratele tău se poticneşte.
45014022	Credinţa pe care o ai să o ai pentru tine însuţi, înaintea lui Dumnezeu. Fericit este cel care nu se acuză pe sine în alegerile sale.
45014023	Iar cel ce se îndoieşte şi totuşi mănâncă este condamnat, pentru că nu o face din credinţă. Iar tot ce nu este din credinţă este păcat.
45015001	Noi, cei puternici, suntem datori să purtăm neputinţele celor slabi şi să nu căutăm plăcerea noastră.
45015002	Fiecare dintre noi să caute să placă aproapelui său în ceea ce este bine, spre zidire,
45015003	fiindcă nici Hristos nu a căutat ceea ce-i era pe plac, ci precum cum stă scris: ocările celor care te ocărăsc au căzut asupra mea.
45015004	Căci toate câte au fost scrise mai înainte, au fost scrise pentru învăţătura noastră, ca prin răbdarea şi mângâierea care vin din Scripturi să avem nădejde.
45015005	Iar Dumnezeul răbdării şi al mângâierii să vă facă să gândiţi la fel unii pentru alţii, ca Iisus Hristos,
45015006	ca toţi împreună, într-un singur glas, să-l slăviţi pe Dumnezeu, Tatăl Domnului nostru Iisus Hristos.
45015007	De aceea, primiţi-vă unii pe alţii, după cum şi Hristos v-a primit pe voi, spre slava lui Dumnezeu.
45015008	Vă spun că Hristos s-a făcut slujitor al circumciziei, pentru adevărul lui Dumnezeu, ca să adeverească făgăduinţele date părinţilor,
45015009	iar neamurile să-l slăvească pe Dumnezeu pentru mila lui, după cum stă scris: Pentru aceasta te voi lăuda între Neamuri şi Numelui tău voi cânta.
45015010	Şi iarăşi: Veseliţi-vă neamuri împreună cu poporul său
45015011	Şi iar: Lăudaţi-l pe Domnul toate neamurile şi pe El să-l laude toate popoarele!
45015012	Şi tot Isaia spune: Va fi rădăcina lui Iesei şi Cel care se ridică să domnească peste neamuri, în El vor nădăjdui neamurile.
45015013	Iar Dumnezeul nădejdii să reverse peste voi bucurie deplină şi pace în credinţă, ca să fiţi îmbogăţiţi în nădejde, prin puterea Duhului Sfânt.
45015014	Sunt încredinţat eu însumi, fraţii mei, că şi voi sunteţi plini de bunătate, plini de toată cunoaşterea, în stare să vă îndrumaţi unii pe alţii.
45015015	Însă v-am scris pe alocuri mai cu îndrăzneală, aducându-vă aminte de harul dăruit mie de Dumnezeu,
45015016	ca să fiu slujitor al lui Hristos Iisus la neamuri, slujind ca un preot evanghelia lui Dumnezeu, ca ofranda neamurilor să fie bine primită, sfinţită în Duhul Sfânt.
45015017	Prin urmare ceea ce fac eu pentru Dumnezeu îmi este laudă în Hristos Iisus.
45015018	Căci nu voi îndrăzni să spun altceva decât ceea ce a lucrat Hristos prin mine ca să aducă neamurile la ascultare, prin cuvânt şi faptă,
45015019	cu puterea semnelor şi a minunilor, cu puterea Duhului lui Dumnezeu. Aşa am împlinit evanghelia lui Hristos, de la Ierusalim şi din împrejurimile lui până în Iliria,
45015020	râvnind astfel să vestesc evanghelia acolo unde Numele lui Hristos nu fusese rostit, ca să nu zidesc pe temelie străină,
45015021	ci, precum stă scris: Cei cărora nu li s-a vestit despre El îl vor vedea şi cei care nu au auzit vor înţelege.
45015022	Tocmai de aceea, de multe ori am fost împiedicat să vin la voi.
45015023	Acum însă, nemaiavând unde să vestesc în aceste ţinuturi şi fiindcă doream de mai mulţi ani să vin la voi,
45015024	dacă voi merge în Spania, nădăjduiesc să vă văd când voi trece pe acolo şi să fiu însoţit de voi, după ce mă voi bucura mai întâi cu voi pentru o vreme.
45015025	Acum însă merg la Ierusalim, ca să slujesc sfinţilor.
45015026	Căci Macedonia şi Ahaia au dorit cu bunăvoinţă să strângă ajutoare pentru cei săraci dintre sfinţii de la Ierusalim.
45015027	Au dorit cu bunăvoinţă, dar le sunt şi datori, fiindcă dacă neamurile s-au împărtăşit din bunurile lor duhovniceşti, sunt şi ele datoare să le slujească în nevoile lor trupeşti.
45015028	Aşadar, după ce voi face aceasta şi le voi încredinţa acest rod, voi pleca spre Spania, trecând pe la voi.
45015029	Şi ştiu că atunci când voi veni, voi veni în deplinătatea binecuvântării lui Hristos.
45015030	Dar, fraţilor, vă rog prin Domnul nostru Iisus Hristos şi prin iubirea Duhului, să vă luptaţi împreună cu mine în rugăciuni către Dumnezeu pentru mine,
45015031	ca să fiu scăpat de necredincioşii din Iudeea, iar slujirea mea la Ierusalim să fie bine primită de către sfinţi,
45015032	astfel încât, venind cu bucurie la voi, prin voia lui Dumnezeu, să mă odihnesc împreună cu voi.
45015033	Dumnezeul păcii să fie cu voi toţi. Amin!
45016001	V-o încredinţez pe Febe, sora noastră, care este diaconiţă a bisericii din Chenhrea,
45016002	ca să o primiţi în Domnul, cum se cuvine sfinţilor, şi să o ajutaţi cu tot ce va avea nevoie din partea voastră, căci şi ea a ajutat pe mulţi, chiar şi pe mine.
45016003	Salutaţi-i pe Priscila şi Acvila, care lucrează împreună cu mine în Hristos Iisus,
45016004	care s-au pus în primejdie pentru viaţa mea şi cărora nu numai eu le mulţumesc, ci şi toate bisericile dintre neamuri.
45016005	Salutaţi şi biserica din casa lor. Salutaţi-l pe Epenet, cel drag mie, care este cel dintâi rod al Asiei pentru Hristos.
45016006	Salutaţi-o pe Maria, care s-a ostenit mult pentru voi.
45016007	Salutaţi-i pe Andronic şi Iunia, cei de un neam cu mine care au fost închişi împreună cu mine, care sunt vestiţi între apostoli şi care au venit la Hristos înainte de mine.
45016008	Salutaţi-l pe Ampliat, preaiubitul meu în Domnul.
45016009	Salutaţi-l pe Urban, care lucrează împreună cu mine în Hristos, şi pe Stahis, cel pe care-l îndrăgesc.
45016010	Salutaţi-l pe Apelles, cel încercat în Hristos. Salutaţi-i pe cei din casa lui Aristobul.
45016011	Salutaţi-l pe Irodion, cel de un neam cu mine. Salutaţi-i pe cei din casa lui Narcis, care sunt în Domnul.
45016012	Salutaţi-le pe Trifena şi Trifosa, care s-au ostenit în Domnul. Salutaţi-o pe Persida cea preaiubită, care s-a ostenit mult în Domnul.
45016013	Salutaţi-l pe Rufus, cel ales în Domnul, şi pe mama lui, care mi-a fost şi mie ca o mamă.
45016014	Salutaţi-i pe Asincrit, pe Flegon, pe Hermes, pe Patrobas, pe Herma şi pe fraţii care sunt împreună cu ei.
45016015	Salutaţi-i pe Filolog şi pe Iulia, pe Nereu şi pe sora lui, pe Olimpa şi pe toţi sfinţii care sunt împreună cu ei.
45016016	Salutaţi-vă unii pe alţii cu o îmbrăţişare sfântă. Vă salută şi pe voi toate bisericile lui Hristos.
45016017	Şi vă îndemn, fraţilor, să vă păziţi de cei care aduc dezbinări şi scandaluri împotriva învăţăturii pe care aţi primit-o. Feriţi-vă de ei,
45016018	fiindcă astfel de oameni nu slujesc Domnului nostru Hristos, ci pântecelui lor, şi prin vorbe frumoase şi cuvântări plăcute înşeală inimile celor simpli.
45016019	Într-adevăr, ascultarea voastră le este cunoscută tuturor. Mă bucur de voi şi doresc să fiţi înţelepţi la bine şi nepricepuţi la rău.
45016020	Iar Dumnezeul păcii îl va zdrobi curând pe Satana sub picioarele voastre. Harul Domnului nostru Iisus să fie cu voi!
45016021	Vă salută Timotei, cel care lucrează împreună cu mine şi Lucius, Iason şi Sosipater, cei de un neam cu mine.
45016022	Vă salut în Domnul şi eu, Tertius, cel care am scris epistola.
45016023	Vă salută Gaius, gazda mea şi a întregii biserici. Vă salută Erastos, vistierul cetăţii, şi fratele Quartus.
45016024	Harul Domnului nostru Iisus Hristos să fie cu voi cu toţi.
45016025	Iar celui care vă poate întări după evanghelia mea şi după vestirea lui Iisus Hristos, potrivit cu descoperirea tainei ascunse din veşnicie,
45016026	însă arătată acum prin scrierile profetice, după porunca Dumnezeului celui veşnic, şi făcută cunoscută tuturor neamurilor spre ascultarea credinţei,
45016027	lui, unicului, înţeleptului Dumnezeu, prin Iisus Hristos, să-i fie slava în vecii vecilor. Amin!
46001001	Pavel, cel chemat să fie apostol al lui Hristos Iisus prin voia lui Dumnezeu, şi fratele Sostene,
46001002	către Biserica lui Dumnezeu care este în Corint, către cei sfinţiţi în Hristos Iisus, chemaţi să fie sfinţi, şi către toţi cei care pretutindeni cheamă numele Domnului nostru Iisus Hristos, Domnul lor şi al nostru.
46001003	Har vouă şi pace de la Dumnezeu Tatăl nostru şi de la Domnul Iisus Hristos!
46001004	Mulţumesc întotdeauna Dumnezeului meu pentru voi, pentru harul lui Dumnezeu care vi s-a dat în Hristos Iisus,
46001005	căci în El v-aţi îmbogăţit în toate, pe deplin, şi în cuvânt, şi în cunoaştere
46001006	– aşa s-a adeverit în voi mărturia lui Hristos –
46001007	încât nu sunteţi lipsiţi de nici un dar duhovnicesc câtă vreme aşteptaţi arătarea Domnului nostru Iisus Hristos.
46001008	El vă va întări până la sfârşit, ca să fiţi fără prihană în ziua Domnului nostru Iisus Hristos.
46001009	Credincios este Dumnezeu, prin care aţi fost chemaţi să aveţi parte la moştenirea Fiului său Iisus Hristos, Domnul nostru.
46001010	Vă rog, fraţilor, pentru numele Domnului nostru Iisus Hristos, să spuneţi toţi acelaşi lucru şi să nu mai fie între voi dezbinări, ci să fiţi uniţi în acelaşi cuget şi în acelaşi gând.
46001011	Pentru că mi s-a spus despre voi, fraţii mei, de către cei din casa lui Hloe, că între voi sunt certuri.
46001012	Şi spun aceasta fiindcă fiecare dintre voi zice: „Eu sunt al lui Pavel”! „Eu sunt al lui Apolo”! „Eu al lui Chefa”! „Iar eu al lui Hristos”!
46001013	A fost oare Hristos împărţit? Nu cumva Pavel s-a răstignit pentru voi? Sau nu cumva în numele lui Pavel aţi fost botezaţi?
46001014	Mulţumesc lui Dumnezeu că nu am botezat pe nimeni, în afară de Crispus şi Gaius,
46001015	ca să nu spună cineva că v-aţi botezat în numele meu.
46001016	Şi am mai botezat pe cei din casa lui Stefanas; în rest nu ştiu să mai fi botezat pe altcineva.
46001017	Pentru că Hristos nu m-a trimis să botez, ci să vestesc evanghelia, dar nu cu înţelepciunea cuvântului, ca nu cumva crucea lui Hristos să fie în zadar.
46001018	Căci cuvântul despre cruce este nebunie pentru cei ce pier, dar pentru noi, cei ce ne mântuim, este puterea lui Dumnezeu.
46001019	Căci aşa stă scris: Voi face să piară înţelepciunea înţelepţilor şi ştiinţa celor învăţaţi o voi lepăda.
46001020	Unde este înţeleptul? Unde este cărturarul? Unde este gânditorul veacului acestuia? Nu a arătat Dumnezeu că înţelepciunea lumii acesteia este nebună?
46001021	Căci, de vreme ce, în înţelepciunea lui Dumnezeu, lumea nu l-a cunoscut pe Dumnezeu prin înţelepciunea ei, Dumnezeu a binevoit să-i mântuiască pe cei care cred prin nebunia celor vestite;
46001022	pentru că iudeii cer semne, iar grecii caută înţelepciune,
46001023	dar noi îl vestim pe Hristos cel răstignit, care pentru iudei este piatră de poticnire, iar pentru neamuri nebunie,
46001024	însă pentru cei chemaţi, iudei sau greci, îl vestim pe Hristos, puterea lui Dumnezeu şi înţelepciunea lui Dumnezeu.
46001025	Pentru că ceea ce pare a fi nebunie a lui Dumnezeu este mai înţeleaptă decât oamenii, iar ceea ce pare a fi slăbiciune a lui Dumnezeu este mai tare decât oamenii.
46001026	Fraţilor, uitaţi-vă la chemarea voastră: nu mulţi sunteţi înţelepţi după măsura oamenilor, nu mulţi sunteţi puternici, nu mulţi sunteţi de neam bun;
46001027	dar, ca să îi ruşineze pe cei înţelepţi, Dumnezeu le-a ales pe cele socotite nebune de lume; şi, ca să le ruşineze pe cele tari, Dumnezeu le-a ales pe cele slabe ale lumii;
46001028	şi pe cele fără de neam bun ale lumii şi pe cele nebăgate în seamă de lume le-a ales Dumnezeu, pe cele ce nu sunt, ca să le nimicească pe cele ce sunt,
46001029	pentru ca nici un om să nu se laude înaintea lui Dumnezeu.
46001030	Din El sunteţi şi voi în Hristos Iisus, cel care s-a făcut pentru noi înţelepciune de la Dumnezeu, dreptate şi sfinţire şi răscumpărare,
46001031	ca să fie precum stă scris: Cel ce se laudă, în Domnul să se laude.
46002001	Iar eu, când am venit la voi, fraţilor, am venit să vă vestesc taina lui Dumnezeu, dar nu prin cuvântări minunat meşteşugite sau prin înţelepciune,
46002002	pentru că am ales să nu ştiu nimic altceva între voi, în afară de Iisus Hristos, şi încă şi pe acesta răstignit.
46002003	Aşa am şi fost la voi: cu trupul slab, cu frică şi cu mare cutremur.
46002004	Iar cuvântul meu şi predica mea nu au fost ca acelea care conving prin înţelepciunea cuvintelor, ci s-au dovedit adevărate prin arătarea Duhului şi a puterii lui Dumnezeu,
46002005	astfel încât credinţa voastră să nu se întemeieze pe înţelepciunea oamenilor, ci pe puterea lui Dumnezeu.
46002006	Totuşi, noi vestim o înţelepciune celor desăvârşiţi, dar nu înţelepciunea veacului acestuia, nici cea a stăpânitorilor acestui veac, care vor şi pieri;
46002007	ci vestim înţelepciunea lui Dumnezeu cea cu taine, cea ascunsă, pe care a rânduit-o Dumnezeu mai înainte de veacuri spre slava noastră.
46002008	Această înţelepciune n-a cunoscut-o nici unul dintre stăpânitorii veacului acestuia, căci, dacă ar fi cunoscut-o, nu l-ar fi răstignit pe Domnul slavei.
46002009	Însă, precum stă scris: Cele pe care ochiul nu le-a văzut şi urechea nu le-a auzit şi la inima omului nu s-au suit, pe care le-a pregătit Dumnezeu celor ce-l iubesc,
46002010	pe acestea ni le-a descoperit nouă Dumnezeu prin Duhul; pentru că Duhul pe toate le cercetează, chiar şi adâncurile lui Dumnezeu.
46002011	Cine dintre oameni cunoaşte cele ale omului, în afară de duhul omului care este în el? Tot aşa este şi cu cele ale lui Dumnezeu: nimeni nu le-a cunoscut, în afară de Duhul lui Dumnezeu.
46002012	Iar noi nu am primit duhul lumii, ci Duhul care este din Dumnezeu, ca să cunoaştem cele dăruite nouă de Dumnezeu.
46002013	Pe acestea vi le vestim, dar nu prin cuvinte pe care le învaţă înţelepciunea omenească, ci prin cuvinte pe care le învaţă Duhul, supunând cele duhovniceşti judecăţii oamenilor duhovniceşti.
46002014	Omul care are numai suflare de viaţă în el nu primeşte cele ale Duhului lui Dumnezeu, fiindcă pentru el sunt nebunie şi nu le poate cunoaşte, pentru că ele se judecă duhovniceşte.
46002015	Însă cel care are Duhul le judecă pe toate, iar el nu poate fi judecat de nimeni.
46002016	Căci: cine a cunoscut gândul Domnului ca să-l poată învăţa pe El? Dar noi avem gândul lui Hristos.
46003001	Dar vouă, fraţilor, nu v-am putut vorbi ca unor oameni duhovniceşti, ci ca unor oameni trupeşti, ca unor prunci în Hristos.
46003002	V-am hrănit cu lapte, nu cu mâncare, pentru că nu puteaţi mânca; şi nici acum nu puteţi,
46003003	pentru că încă sunteţi oameni trupeşti. Câtă vreme există între voi invidie şi ceartă, nu arătaţi oare că sunteţi doar trupeşti şi că vă purtaţi la fel ca ceilalţi oameni?
46003004	Atunci când spune cineva: „Eu sunt al lui Pavel”, iar altul: „Eu sunt al lui Apolo”, nu sunteţi ca ceilalţi oameni?
46003005	Dar ce este Apolo? Ce este Pavel? Sunt slujitori prin care aţi crezut. Şi slujim după cum a dat Domnul fiecăruia dintre noi.
46003006	Eu am sădit, Apolo a udat, dar Dumnezeu a făcut să crească.
46003007	Astfel că nici cel care a sădit nu este ceva, nici cel care a udat, ci Dumnezeu, care a făcut să crească.
46003008	Cel ce sădeşte şi cel ce udă sunt una şi fiecare îşi va primi plata după osteneala sa;
46003009	pentru că noi lucrăm împreună cu Dumnezeu, iar voi sunteţi ogorul lui Dumnezeu, zidirea lui Dumnezeu.
46003010	Pe cât mi-a dat Dumnezeu har, eu, ca un meşter iscusit, am pus temelie, dar altcineva zideşte. Şi fiecare să ia seama cum zideşte.
46003011	Pentru că nimeni nu mai poate pune o altă temelie afară de cea aşezată deja, care este Iisus Hristos.
46003012	Iar dacă cineva zideşte pe această temelie aur, argint, pietre scumpe, lemn, iarbă, trestie,
46003013	lucrarea fiecăruia va fi dată pe faţă, pentru că ziua o va arăta şi focul o va descoperi; şi focul va dovedi cum este lucrarea fiecăruia.
46003014	Dacă lucrarea cuiva rămâne, cel ce a zidit va primi răsplată,
46003015	iar dacă lucrarea va arde, acela va fi păgubit, dar el va scăpa, aşa cum scapă cineva din foc.
46003016	Nu ştiţi că sunteţi templu al lui Dumnezeu şi Duhul lui Dumnezeu locuieşte în voi?
46003017	Dacă va strica cineva templul lui Dumnezeu, Dumnezeu îl va strica pe acel om, căci templul lui Dumnezeu este sfânt şi voi sunteţi acest templu.
46003018	Nimeni să nu se înşele pe sine; dacă i se pare cuiva că este înţelept între voi în lumea aceasta, să se facă nebun, ca să ajungă înţelept.
46003019	Pentru că înţelepciunea lumii acesteia este nebunie înaintea lui Dumnezeu, aşa cum stă scris: Dumnezeu îi prinde pe cei înţelepţi în vicleşugul lor;
46003020	şi iarăşi: Domnul cunoaşte gândurile celor înţelepţi, ştie că sunt deşarte.
46003021	Aşa încât nimeni să nu se laude cu oamenii; căci toate sunt ale voastre,
46003022	fie Pavel, fie Apolo, fie Chefa, fie lumea, fie viaţa, fie moartea, fie prezentul sau viitorul; toate sunt ale voastre,
46003023	iar voi ai lui Hristos şi Hristos al lui Dumnezeu.
46004001	Aşa trebuie să fim noi socotiţi de fiecare om, ca slujitori ai lui Hristos şi administratori ai tainelor lui Dumnezeu.
46004002	Iar de la administratori se cere mai ales ca fiecare să fie găsit credincios.
46004003	Mie nu îmi pasă dacă sunt judecat de voi sau de vreo zi a judecăţii hotărâtă de oameni. Şi nici măcar eu nu mă judec pe mine însumi,
46004004	căci nu mă ştiu vinovat în nici un fel. Dar nu mă voi îndreptăţi prin aceasta, pentru că cel ce mă judecă este Domnul.
46004005	De aceea, nu judecaţi nimic înainte de vreme, până nu va veni Domnul, care va şi lumina cele ascunse ale întunericului şi va da pe faţă gândurile inimilor; şi atunci fiecare va primi laudă de la Dumnezeu.
46004006	Aceste lucruri, fraţilor, le-am spus despre mine şi Apolo, dar pentru folosul vostru, ca să învăţaţi de la noi să nu cugetaţi mai presus de cele ce sunt scrise, ca să nu vă făliţi unul cu altul împotriva celuilalt.
46004007	Căci cine te deosebeşte pe tine de alţii? Şi ce ai tu fără să fi primit? Iar dacă ai primit, de ce te lauzi ca şi cum nu ai fi primit?
46004008	Iată-vă, sunteţi sătui! Iată, v-aţi îmbogăţit, aţi început să domniţi fără noi! Măcar de-aţi fi domnit cu folos, ca să domnim şi noi cu voi!
46004009	Socot însă că Dumnezeu ne-a arătat pe noi, apostolii, drept cei mai de pe urmă, ca pe nişte osândiţi la moarte, pentru că am ajuns un spectacol pentru lume, pentru îngeri şi pentru oameni.
46004010	Noi suntem nebuni pentru Hristos, voi înţelepţi în Hristos; noi suntem slabi, voi sunteţi tari; voi sunteţi slăviţi, noi suntem lipsiţi de orice cinstire.
46004011	Chiar şi în ceasul de acum stăm flămânzi şi însetaţi, goi şi pălmuiţi, pribegim
46004012	şi trudim, lucrând cu mâinile noastre. Dacă suntem ocărâţi, binecuvântăm, dacă suntem prigoniţi, răbdăm,
46004013	dacă ne ponegresc, ne rugăm. Acum am ajuns ca un gunoi pentru lume, ca pulberea călcată de toţi.
46004014	Nu vă scriu acestea ca să vă ruşinez, ci vă sfătuiesc ca pe copiii mei preaiubiţi.
46004015	Fiindcă şi dacă aţi avea mii de învăţători în Hristos, nu aveţi mai mulţi părinţi; iar în Hristos Iisus eu v-am născut, prin evanghelie.
46004016	Aşadar, vă rog: Urmaţi-mi exemplul!
46004017	De aceea vi l-am trimis pe Timotei, care îmi este fiu preaiubit şi credincios în Domnul şi care vă va aminti căile mele în Domnul Hristos Iisus, aşa cum învăţ eu peste tot, în întreaga Biserică.
46004018	Şi pentru că n-am mai venit pe la voi, unii s-au semeţit.
46004019	Însă, dacă va vrea Domnul, voi veni la voi grabnic şi voi cunoaşte nu vorbele lor, ci puterea lor.
46004020	Căci Împărăţia lui Dumnezeu nu stă în cuvinte, ci în putere.
46004021	Ce vreţi? Să vin la voi cu toiagul, sau cu duhul iubirii şi al blândeţii?
46005001	De pretutindeni se aude că la voi este desfrânare, aşa o desfrânare cum nici la neamuri nu se întâlneşte, să trăiască cineva cu soţia tatălui său.
46005002	Iar voi rămâneţi la fel de semeţi, în loc să fi plâns mai degrabă şi să-l fi scos până acum din mijlocul vostru pe cel ce face o astfel de faptă.
46005003	Căci eu, nefiind cu trupul între voi, dar fiind prezent cu duhul, deja am judecat ca unul acolo de faţă, pe cel ce a făcut aşa ceva.
46005004	În numele Domnului nostru Iisus Hristos fiind adunaţi, aşadar, voi şi duhul meu împreună cu puterea Domnului nostru Iisus,
46005005	să-l daţi pe un astfel de om Satanei, spre pieirea trupului, ca duhul lui să fie mântuit în ziua Domnului.
46005006	Lăudăroşenia voastră nu e bună. Nu ştiţi că puţină plămădeală dospeşte tot aluatul?
46005007	Curăţiţi plămădeala cea veche, ca să fiţi un aluat nou, precum şi sunteţi, fără drojdie, căci Paştele nostru a fost jertfit: adică, Hristos.
46005008	Aşa încât prăznuim nu cu plămădeala cea veche, nici cu drojdia răutăţii şi a vicleniei, ci cu azimele sincerităţii şi ale adevărului.
46005009	V-am scris în epistolă să nu vă amestecaţi cu desfrânaţii,
46005010	dar nu vorbeam de toţi desfrânaţii acestei lumi sau de lacomi, de răpitori sau de idolatri, căci altfel ar trebui să ieşiţi din lumea aceasta.
46005011	Acum însă v-am scris să nu vă amestecaţi cu acela care, deşi se numeşte frate, este desfrânat sau lacom, idolatru sau ocărâtor, beţiv sau hrăpăreţ. Cu unul ca acesta nici să nu staţi la masă.
46005012	Fiindcă ce treabă am eu să-i judec pe cei din afară? Dar pe cei dintre voi nu trebuie să îi judecaţi voi?
46005013	Pe cei din afară îi judecă Dumnezeu. Scoateţi-l afară dintre voi pe cel rău!
46006001	Atunci când cineva dintre voi are o plângere împotriva celuilalt, îndrăzneşte să se ducă să se judece înaintea celor nedrepţi şi nu se duce la cei sfinţi?
46006002	Oare nu ştiţi că sfinţii vor judeca lumea? Iar dacă lumea va fi judecată de voi, sunteţi cumva nevrednici să fiţi judecători ai unor lucruri atât de mici?
46006003	Nu ştiţi că şi pe îngeri îi vom judeca? Şi atunci, de ce nu şi lucrurile vieţii acesteia?
46006004	Dacă aveţi de judecat ceva din lucrurile vieţii, îi puneţi cumva drept judecători pe cei care nu înseamnă nimic în Biserică?
46006005	Spre ruşinea voastră o spun. Nu este oare nimeni între voi înţelept ca să poată judeca între fraţii săi?
46006006	La voi însă se judecă frate cu frate şi, mai mult, înaintea celor necredincioşi!
46006007	Deja faptul că vă judecaţi unul cu altul este înjositor pentru voi. De ce n-aţi rămâne mai degrabă nedreptăţiţi? De ce n-aţi suferi mai bine pagubă?
46006008	Dar voi înşivă sunteţi cei care nedreptăţiţi şi păgubiţi pe alţii, mai ales pe fraţi.
46006009	Nu ştiţi că cei nedrepţi nu vor moşteni Împărăţia lui Dumnezeu? Şi nici desfrânaţii, nici idolatrii, nici adulterii, nici malahienii, nici sodomiţii,
46006010	nici hoţii, nici lacomii, nici beţivii, nici bârfitorii, nici hrăpăreţii nu vor moşteni Împărăţia lui Dumnezeu.
46006011	Şi unii dintre voi aţi fost aşa. Dar v-aţi spălat, v-aţi sfinţit, aţi fost făcuţi drepţi în numele Domnului nostru Iisus Hristos şi în Duhul Dumnezeului nostru.
46006012	„Toate îmi sunt îngăduite”, dar nu toate sunt de folos. „Toate îmi sunt îngăduite”, dar nu mă voi lăsa stăpânit de nimic.
46006013	„Mâncărurile sunt pentru pântece” şi „pântecele pentru mâncăruri”, iar Dumnezeu le va nimici pe amândouă. Trupul, însă, nu este pentru desfrânare, ci pentru Domnul, şi Domnul pentru trup;
46006014	Iar Dumnezeu l-a înviat şi pe Domnul şi ne va învia şi pe noi prin puterea sa.
46006015	Nu ştiţi că trupurile voastre sunt mădulare ale lui Hristos? Voi lua aşadar mădularele lui Hristos pentru a le face mădulare ale unei desfrânate? Niciodată!
46006016	Sau nu ştiţi că cel ce se alipeşte de o desfrânată este un singur trup cu ea? Căci cei doi, zice Scriptura, vor fi un singur trup.
46006017	Iar cel ce se alipeşte de Domnul este un singur duh cu El.
46006018	Fugiţi de desfrânare! Orice păcat pe care îl va face omul este în afară de trup. Cel ce se desfrânează însă păcătuieşte chiar în trupul său.
46006019	Nu ştiţi că trupul vostru este templu al celui ce este în voi, al Duhului Sfânt, pe care îl aveţi de la Dumnezeu, şi că voi nu sunteţi ai voştri?
46006020	Şi asta pentru că aţi fost cumpăraţi cu preţ mare. Slăviţi-l, aşadar, pe Dumnezeu în trupul vostru.
46007001	Cât despre cele ce mi-aţi scris, „dacă este bine pentru bărbat să nu se atingă de femeie”,
46007002	eu spun că pentru a împiedica desfrânarea, fiecare bărbat să-şi aibă soţia lui şi fiecare femeie să-şi aibă soţul ei.
46007003	Bărbatul să-şi împlinească datoria faţă de soţie şi, la fel, şi femeia faţă de soţ.
46007004	Femeia nu mai este ea stăpână pe trupul ei, ci soţul; la fel, nici bărbatul nu mai este el stăpân pe trupul lui, ci soţia.
46007005	Să nu vă lipsiţi unul de altul, afară numai dacă vă înţelegeţi mai dinainte, pentru o vreme, ca să vă îndeletniciţi cu rugăciunea. După aceea însă, să fiţi iarăşi împreună, ca să nu vă ispitească Satana din cauza neînfrânării voastre.
46007006	Aceasta o spun însă ca pe un sfat, nu ca pe o poruncă.
46007007	Eu aş vrea ca orice om să fie ca mine; dar fiecare are darul de la Dumnezeu în felul lui, unul într-un fel, altul altfel.
46007008	Celor ce sunt necăsătoriţi şi văduvelor le spun că este bine dacă vor rămâne ca mine.
46007009	Dar dacă nu se pot înfrâna, să se căsătorească, pentru că este mai bine să se căsătorească decât să ardă.
46007010	Celor ce s-au căsătorit le poruncesc, nu eu, ci Domnul: femeia să nu se despartă de soţ!
46007011	Iar dacă s-a despărţit, să rămână necăsătorită sau să se împace cu soţul ei. Şi bărbatul la fel: să nu-şi lase soţia.
46007012	Celorlalţi le zic eu, nu Domnul: Dacă vreun frate are o soţie necredincioasă şi aceasta vrea să locuiască împreună cu el, să nu se despartă de ea.
46007013	Şi femeia, dacă are un soţ necredincios, iar acesta vrea să locuiască împreună cu ea, să nu se despartă de soţ.
46007014	Pentru că bărbatul necredincios se sfinţeşte prin soţie şi femeia necredincioasă se sfinţeşte prin soţul credincios. Altfel copiii voştri ar fi necuraţi. Acum însă ei sunt sfinţi.
46007015	Iar dacă cel necredincios vrea să se despartă, să se despartă; în astfel de împrejurări fratele sau sora nu mai sunt legaţi; pentru că Dumnezeu ne-a chemat la pace.
46007016	Şi ce ştii tu, femeie, dacă îţi vei mântui soţul? Sau tu, bărbatule, dacă îţi vei mântui soţia?
46007017	Dar fiecare să rămână în starea pe care i-a rânduit-o Dumnezeu şi în care l-a chemat. Eu aşa poruncesc în toate bisericile.
46007018	Cine e chemat în starea de circumcis, să nu se ascundă; cine e chemat în starea de necircumcis, să nu se circumcidă.
46007019	Pentru că circumcizia nu înseamnă nimic şi, la fel, nici necircumcizia nu înseamnă nimic, ci păzirea poruncilor lui Dumnezeu.
46007020	Fiecare să rămână în starea aceea, în care a fost şi chemat.
46007021	Ai fost chemat în starea de rob? Nu te îngrijora! Dar dacă poţi ajunge liber, foloseşte-te de toate mijloacele!
46007022	Pentru că cel chemat de Domnul în starea de rob este un eliberat al Domnului şi, la fel, şi cel chemat în starea de om liber este un rob al lui Hristos.
46007023	Aţi fost cumpăraţi cu mare preţ: nu intraţi în robie la oameni!
46007024	Fiecare în ce stare a fost chemat, fraţilor, în acea stare să stea lângă Dumnezeu!
46007025	Despre fecioare nu am poruncă de la Domnul, dar vă dau sfatul meu, ca unul de care s-a îndurat Domnul ca să fiu vrednic de crezare.
46007026	Judecând după lipsurile din ziua de azi, cred că este mai bine ca omul să rămână aşa cum este.
46007027	Dacă eşti legat de o soţie, nu căuta să te desparţi. Dacă nu eşti legat de femeie, nu căuta femeie.
46007028	Dacă însă te vei căsători, nu greşeşti. Dacă fecioara se căsătoreşte, nu greşeşte. Numai că unii ca aceştia vor suferi în viaţa trupească, iar eu vreau să vă cruţ.
46007029	Fraţilor, spun aceasta pentru că s-a apropiat clipa: deci, cei care au soţii să fie ca şi cum nu ar avea,
46007030	cei care plâng, ca şi cum nu ar plânge, cei care se bucură, ca şi cum nu s-ar bucura, cei care cumpără, ca şi cum nu ar stăpâni,
46007031	iar cei ce se folosesc de lume, ca şi cum nu s-ar folosi de lume. Pentru că felul vieţii lumii acesteia va trece.
46007032	Şi, de aceea, eu aş vrea ca voi să fiţi feriţi de îngrijorări. Cel necăsătorit se îngrijeşte de cele ale Domnului, cum să îi placă Domnului.
46007033	Cel căsătorit însă se îngrijeşte de cele ale lumii, cum să-i placă soţiei,
46007034	şi astfel este împărţit. Femeia nemăritată şi fecioara se îngrijesc de cele ale Domnului, ca să fie sfinte şi cu trupul şi cu duhul, dar cea măritată se îngrijeşte de cele ale lumii, cum să-i placă soţului.
46007035	Vă spun lucrurile acestea pentru folosul vostru, nu ca să vă întind vreo cursă, ci ca să trăiţi în orânduială frumoasă şi să îl slujiţi bine pe Domnul, cu toată inima, neabătuţi.
46007036	Iar dacă socoteşte cineva că e nepotrivit ca fecioara lui, dacă trece de floarea vârstei, să rămână fecioară, să facă aşa cum va crede, căci dacă o căsătoreşte, nu păcătuieşte.
46007037	Însă cel care stă hotărât în inima sa şi nu se simte în nevoie, şi are deplină stăpânire peste voinţa sa, şi judecă în inima lui ca să-şi păstreze fecioara, bine va face.
46007038	Astfel, cel ce îşi căsătoreşte fecioara sa, bine face, iar cel ce nu o căsătoreşte, şi mai bine face.
46007039	Femeia este legată câtă vreme trăieşte soţul ei, iar dacă soţul ei va muri, este liberă să se mărite cu cine vrea, dar numai în Domnul.
46007040	Însă, după părerea mea, este mai fericită este dacă va rămâne aşa, necăsătorită. Şi socotesc că şi eu am Duhul lui Dumnezeu.
46008001	Despre cele jertfite idolilor, ştim că „toţi avem cunoaştere”. Cunoaşterea duce însă la mândrie, în timp ce iubirea zideşte.
46008002	Dacă i se pare cuiva că ştie ceva, încă nu a cunoscut aşa cum trebuie să cunoască.
46008003	Iar dacă îl iubeşte cineva pe Dumnezeu, acesta este cunoscut de El.
46008004	Despre mâncărurile jertfite idolilor, ştim că idolul nu este nimic pe lumea aceasta şi că nu există nici un alt Dumnezeu, în afară de Unul.
46008005	Şi, chiar dacă unii sunt numiţi „dumnezei”, fie în cer, fie pe pământ, după cum şi sunt mulţi „dumnezei” şi mulţi „domni”,
46008006	pentru noi unul este Dumnezeu, Tatăl, de la care sunt toate şi întru El suntem şi noi, şi unul este Domn, Iisus Hristos, prin care sunt toate şi noi prin El.
46008007	Dar cunoaşterea aceasta nu este în toţi. Pentru că unii, din obişnuinţa lor de până acum cu idolul, mănâncă din cele jertfite idolilor şi conştiinţa lor, fiind slabă, se întinează.
46008008	Dar nu mâncarea ne va înfăţişa pe noi înaintea lui Dumnezeu. Pentru că dacă nu mâncăm, nu pierdem nimic, după cum nici dacă mâncăm, nu câştigăm ceva.
46008009	Aveţi grijă însă ca această libertate a voastră să nu ajungă o poticnire pentru cei slabi.
46008010	Căci dacă cineva te vede pe tine, care ai cunoaşterea, aşezat la masă în templul idolilor, oare conştiinţa lui, cea slabă, nu îl va îndemna să mănânce şi el din cele jertfite idolilor?
46008011	Astfel, din pricina cunoaşterii tale, fratele tău cel slab pentru care a murit Hristos, va pieri!
46008012	Şi aşa, păcătuind împotriva fraţilor şi lovindu-le conştiinţa lor slabă, voi păcătuiţi împotriva lui Hristos.
46008013	De aceea, dacă o mâncare îl face pe fratele meu să se poticnească, nu voi mânca în veac nici o carne, ca nu cumva fratele meu să se poticnească!
46009001	Nu sunt eu liber? Nu sunt eu apostol? Nu l-am văzut eu pe Iisus, Domnul nostru? Nu sunteţi voi lucrarea mea în Domnul?
46009002	Dacă altora nu le sunt apostol, vouă cu siguranţă vă sunt; pentru că voi sunteţi pecetea slujirii mele de apostol în Domnul.
46009003	Aceasta este apărarea mea împotriva celor ce mă judecă:
46009004	Nu avem oare libertatea să mâncăm şi să bem?
46009005	Nu avem oare libertatea de a lua împreună cu noi o femeie dintre creştine, aşa cum au şi ceilalţi apostoli, fraţii Domnului sau Chefa?
46009006	Sau numai eu şi Barnaba nu avem libertatea să nu lucrăm?
46009007	Cine slujeşte vreodată în oaste pe banii lui? Cine sădeşte o vie şi nu mănâncă din roadele ei? Sau cine păstoreşte o turmă şi nu mănâncă din laptele turmei?
46009008	Şi oare eu spun acestea numai după judecata omenească? Nu spune şi Legea acelaşi lucru?
46009009	Căci în Legea lui Moise stă scris: Să nu legi gura boului care treieră! Oare de boi se îngrijeşte Dumnezeu?
46009010	Sau, de fapt, este vorba despre noi? Cu siguranţă că pentru noi s-a scris aceasta. Pentru că cine ară trebuie să are cu nădejde şi cine seceră trebuie să treiere cu nădejdea că va avea şi el parte de cele nădăjduite.
46009011	Dacă noi am semănat cele duhovniceşti, e mare lucru dacă vom secera din bunurile voastre pământeşti?
46009012	Dacă alţii au parte de această libertate oare nu cu atât mai mult avem şi noi? Dar nu ne-am folosit de această libertate, ci răbdăm orice, ca să nu ridicăm nici o piedică în calea evangheliei lui Hristos.
46009013	Nu ştiţi că cei ce săvârşesc slujbele sfinte mănâncă din lucrurile aduse la templu? Sau că cei ce slujesc la altar au parte din lucrurile aduse la altar?
46009014	Tot aşa a poruncit şi Domnul celor ce vestesc evanghelia: să trăiască din roadele evangheliei.
46009015	Dar eu nu m-am folosit deloc de toate acestea. Şi nu v-am scris acestea ca să faceţi la fel şi cu mine; fiindcă eu aleg mai degrabă să mor, decât să-mi răpească cineva acest motiv de laudă.
46009016	Căci dacă vestesc evanghelia nu am de ce să mă laud, fiindcă e datoria mea să o vestesc; şi vai de mine dacă nu aş vesti-o!
46009017	Dacă o vestesc de bună voie, am o răsplată; iar dacă o fac fără să vreau, este totuşi o slujire care mi-a fost încredinţată.
46009018	Deci care este plata mea? Aceea că eu vestesc evanghelia şi o pun înaintea oamenilor fără să primesc ceva de la ei şi fără să mă folosesc de dreptul pe care mi-l dă evanghelia.
46009019	Căci, deşi sunt liber faţă de toate, am slujit ca un rob tuturor, ca să-i câştig pe cât mai mulţi.
46009020	Şi m-am făcut iudeu cu iudeii, ca să îi câştig pe iudei; cu cei de sub Lege ca unul ce este sub Lege, deşi eu însumi nu sunt sub Lege, ca să-i câştig pe cei de sub Lege;
46009021	Pentru cei din afara Legii am fost ca unul din afara Legii, deşi nu sunt în afara Legii lui Dumnezeu, ci în legea lui Hristos, ca să îi câştig pe cei din afara Legii.
46009022	Pentru cei slabi m-am făcut ca unul slab, ca să îi câştig pe cei slabi; cu toţi m-am făcut toate, ca, în orice chip, măcar pe unii să îi mântuiesc.
46009023	Şi toate le fac pentru evanghelie, ca să fiu părtaş la ea.
46009024	Nu ştiţi că cei ce aleargă în arenă, aleargă toţi, dar numai unul ia premiul? Astfel, dar, să alergaţi şi voi, ca să-l luaţi!
46009025	Toţi cei ce se luptă se abţin de la toate lucrurile, şi ei fac aceasta ca să câştige o cunună care piere, noi însă să alergăm pentru cununa care nu piere!
46009026	Eu aşa alerg, acum, nu la întâmplare; aşa mă şi lupt, nu lovind în gol.
46009027	Dimpotrivă, îmi trudesc trupul şi mi-l supun, ca nu cumva, după ce am vestit aceste lucruri celorlalţi, eu însumi să ajung nevrednic de ele.
46010001	Pentru că nu vreau ca voi, fraţilor, să nu luaţi în seamă că părinţii noşti au fost cu toţii sub nor şi au trecut toţi prin mare.
46010002	Toţi, în timpul lui Moise, au fost botezaţi în nor şi în mare.
46010003	Toţi au mâncat aceeaşi mâncare duhovnicească
46010004	şi toţi au băut aceeaşi băutură duhovnicească; căci au băut din stânca duhovnicească care venea în urmă, iar stânca era Hristos.
46010005	Dar cei mai mulţi dintre ei nu i-au plăcut lui Dumnezeu, de vreme ce au căzut morţi în pustiu.
46010006	Acestea, aşadar, au fost pilde pentru noi, ca să nu fim şi noi ca ei, poftind lucrurile rele, aşa cum au poftit ei.
46010007	Să nu fiţi nici închinători la idoli ca unii dintre ei, precum stă scris: S-a aşezat poporul să mănânce şi să bea, apoi s-a sculat să joace.
46010008	Să nu ne desfrânăm ca unii dintre aceia care s-au desfrânat şi au căzut morţi, într-o singură zi, douăzeci şi trei de mii de oameni.
46010009	Să nu-l punem la încercare pe Hristos ca unii dintre aceia care l-au pus la încercare şi au murit muşcaţi de şerpi.
46010010	Nici să nu cârtiţi, aşa cum au cârtit unii dintre ei şi au pierit loviţi de îngerul nimicitor.
46010011	Iar toate acestea li s-au întâmplat lor ca pildă pentru noi şi au fost scrise ca sfat pentru noi, cei care am ajuns la sfârşitul veacurilor.
46010012	Astfel, cel care crede că stă pe picioarele sale să ia aminte să nu cadă.
46010013	Căci nu v-a ajuns nici o ispită, peste ce-i omenesc să înduri. Şi Dumnezeu este credincios şi nu vă va lăsa să fiţi încercaţi mai mult decât puteţi, ci, odată cu îngăduirea ispitei, a făcut şi scăparea din ea, ca să o puteţi depăşi.
46010014	De aceea, iubiţii mei fraţi, fugiţi de închinarea la idoli!
46010015	Vă vorbesc ca unor oameni înţelepţi; judecaţi voi înşivă ceea ce zic:
46010016	paharul binecuvântării pe care îl binecuvântăm nu este el o împărtăşire cu sângele lui Hristos? Pâinea pe care o frângem nu este ea o împărtăşire cu trupul lui Hristos?
46010017	Devreme ce este o singură pâine, noi, cei mulţi, suntem un singur trup, pentru că toţi ne împărtăşim dintr-o singură pâine.
46010018	Priviţi la poporul lui Israel, cel socotit după trup: cei ce mănâncă din jertfă nu se împărtăşesc cu jertfele altarului?
46010019	Ce vreau să zic? Că cele jertfite idolilor sunt ceva sau că idolul este ceva?
46010020	Nu! Ci că lucrurile jertfite sunt jertfite demonilor şi nu lui Dumnezeu; Şi eu nu vreau ca voi să ajungeţi să fiţi în împărtăşire cu demonii.
46010021	Nu puteţi să beţi şi paharul Domnului şi paharul demonilor! Nu puteţi să vă împărtăşiţi din masa Domnului şi din masa demonilor!
46010022	Vrem oare să stârnim mânia Domnului? Suntem oare mai tari decât El? Totul să fie spre slava lui Dumnezeu
46010023	Toate îmi sunt îngăduite, dar nu toate folosesc; toate îmi sunt îngăduite, dar nu toate zidesc.
46010024	Nimeni să nu se îngrijească de sine, ci să ia aminte la cele ale celuilalt.
46010025	Mâncaţi tot ce se vinde în măcelărie, fără să întrebaţi nimic din pricina conştiinţei,
46010026	pentru că al Domnului este pământul şi tot ce e pe el.
46010027	Dacă cineva dintre cei necredincioşi vă cheamă la masă şi vreţi să vă duceţi, mâncaţi tot ce vă pune pe masă, fără să întrebaţi nimic din pricina conştiinţei.
46010028	Iar dacă cineva vă va spune: „Aceasta este carne jertfită”, să nu mâncaţi, din pricina celui care v-a atras atenţia şi pentru conştiinţă.
46010029	Şi aici nu vorbesc despre conştiinţa ta, ci despre a celuilalt. Dar de ce libertatea mea este judecată de o altă conştiinţă?
46010030	Dacă eu sunt părtaş al harului, de ce să fiu hulit pentru ceea ce eu mulţumesc?
46010031	Deci fie că mâncaţi, fie că beţi, fie că faceţi ceva, toate să le faceţi spre slava lui Dumnezeu.
46010032	Nu fiţi pricină de poticnire nici pentru iudei, nici pentru elini, nici pentru Biserica lui Dumnezeu,
46010033	ci fiţi ca mine, care mă silesc să plac tuturor în toate, fără a căuta folosul meu, ci pe al celorlalţi, ca ei să fie mântuiţi.
46011001	Urmaţi-mă în toate, după cum şi eu îl urmez pe Hristos.
46011002	Vă laud că vă amintiţi de toate cuvintele mele şi ţineţi învăţăturile pe care vi le-am transmis aşa cum vi le-am dat.
46011003	Vreau să ştiţi că Hristos este capul oricărui bărbat, iar capul femeii este bărbatul, iar capul lui Hristos este Dumnezeu.
46011004	Orice bărbat care se roagă sau profeţeşte cu capul acoperit, îşi necinsteşte capul.
46011005	Orice femeie care se roagă sau profeţeşte cu capul descoperit, îşi necinsteşte capul. Fiindcă este totuna cu a se tunde.
46011006	Căci dacă o femeie nu îşi acoperă capul, să se şi tundă de tot; iar dacă pentru o femeie este ruşinos să-şi taie părul sau să se tundă, atunci să îşi acopere şi capul.
46011007	Fiindcă bărbatul nu e dator să-şi acopere capul, fiind chip şi slavă a lui Dumnezeu. Iar femeia este slava bărbatului.
46011008	Pentru că nu bărbatul este din femeie, ci femeia din bărbat
46011009	şi nu bărbatul a fost creat pentru femeie, ci femeia pentru bărbat.
46011010	De aceea, din pricina îngerilor, femeia este datoare să aibă pe cap semnul stăpânirii.
46011011	Acum însă, în Domnul, nici femeia nu este fără bărbat, nici bărbatul fără femeie.
46011012	Fiindcă aşa cum femeia este din bărbat, la fel şi bărbatul este prin femeie. Şi toate sunt de la Dumnezeu.
46011013	Judecaţi voi înşivă: se cade ca femeia să se roage cu capul neacoperit?
46011014	Nu vă învaţă chiar firea lucrurilor că este o necinstire pentru bărbat dacă îşi lasă părul lung
46011015	şi este o slavă pentru femeie dacă îşi lasă părul lung? Fiindcă părul i-a fost dat ca acoperământ.
46011016	Deci, dacă îi place cuiva să se certe, noi nu avem un astfel de obicei, nici bisericile lui Dumnezeu.
46011017	Poruncindu-vă aceasta, nu vă laud, fiindcă vă adunaţi nu spre mai bine, ci spre mai rău.
46011018	În primul rând aud că atunci când vă adunaţi în biserică există între voi dezbinări, şi în parte cred.
46011019	Căci trebuie să fie între voi şi erezii, ca să se arate între voi cei încercaţi.
46011020	Aşadar, atunci când vă adunaţi în acelaşi loc, nu puteţi mânca cum se cuvine Cina Domnului;
46011021	fiindcă fiecare se grăbeşte să-şi mănânce mâncarea sa şi astfel unul rămâne flămând, în timp ce altul se îmbată.
46011022	Nu aveţi case ca să mâncaţi şi să beţi? Sau oare vreţi să vă bateţi joc de biserica lui Dumnezeu şi să îi faceţi pe cei ce nu au să se ruşineze? Ce să vă mai zic? Să vă laud? Pentru asta nu vă laud.
46011023	Eu am primit de la Domnul ceea ce v-am dat şi vouă; că Domnul Iisus, în noaptea în care a fost vândut, a luat pâine
46011024	şi, mulţumind, a frânt şi a zis: Aceasta este trupul meu, care se frânge pentru voi. Faceţi aceasta spre amintirea mea.
46011025	La fel, după Cină, a luat şi paharul, zicând: Acest pahar este legământul cel nou în sângele meu. Aceasta să faceţi, de fiecare dată când veţi bea, spre amintirea mea.
46011026	Fiindcă de fiecare dată când veţi mânca această pâine şi veţi bea paharul, voi vestiţi moartea Domnului până când El va veni.
46011027	Astfel, oricine va mânca pâinea sau va bea paharul Domnului cu nevrednicie, va fi vinovat de trupul şi sângele Domnului.
46011028	Fiecare însă să se judece pe sine şi aşa să mănânce din pâine şi să bea din pahar.
46011029	Fiindcă acela care mănâncă şi bea cu nevrednicie, fără să ţină seama că este trupul Domnului, îşi mănâncă şi îşi bea pedeapsa.
46011030	Din această pricină sunt între voi mulţi neputincioşi şi bolnavi, iar unii au şi murit.
46011031	Dacă ne-am judeca noi înşine, nu am mai fi judecaţi.
46011032	Dar, când suntem judecaţi de Domnul, suntem şi pedepsiţi, ca să nu fim osândiţi împreună cu lumea.
46011033	Astfel, fraţii mei, atunci când vă adunaţi împreună ca să mâncaţi, aşteptaţi-vă unii pe alţii.
46011034	Dacă vreunuia îi este foame, să mănânce acasă, ca în felul acesta să nu vă adunaţi spre pedeapsă. Iar pe celelalte le voi rândui atunci când voi veni.
46012001	Fraţilor, în ceea ce priveşte darurile duhovniceşti nu vreau să fiţi neştiutori.
46012002	Ştiţi că, pe când eraţi păgâni, alergaţi la idolii fără glas, ca şi cum vă mâna cineva de la spate.
46012003	De aceea, vreau să ştiţi că nimeni, când vorbeşte în Duhul Domnului, nu zice: „Blestemat fie Iisus!” şi că nimeni nu poate să zică: „Iisus este Domn!” decât în Duhul Sfânt.
46012004	Darurile sunt felurite, dar este acelaşi Duh.
46012005	Şi slujirile sunt felurite, dar este acelaşi Domn.
46012006	Şi lucrările sunt felurite, dar este acelaşi Dumnezeu care le lucrează pe toate în toţi.
46012007	Iar fiecăruia i se dat o lucrare a Duhului spre folosul tuturor.
46012008	Unuia i se dă prin Duhul Sfânt cuvânt înţelept, altuia, prin acelaşi Duh, cuvântul cunoaşterii.
46012009	Unuia credinţă, în acelaşi Duh, altuia darurile vindecărilor, în unul şi acelaşi Duh.
46012010	Unuia puterea de a săvârşi minuni, altuia profeţia, altuia deosebirea duhurilor, altuia darul vorbirii în limbi felurite, altuia darul tălmăcirii limbilor.
46012011	Pe toate acestea le lucrează unul şi acelaşi Duh, care împarte fiecăruia darurile sale după cum voieşte.
46012012	Fiindcă la fel cum trupul este unul şi are multe mădulare, iar toate mădularele trupului, multe fiind, sunt un singur trup, aşa şi Hristos.
46012013	Pentru că noi toţi am fost botezaţi într-un singur Duh, ca să fim un singur trup, fie iudei, fie greci, fie robi, fie liberi; la fel, toţi am băut dintr-un singur Duh.
46012014	Fiindcă şi trupul nu este numai un singur mădular, ci mai multe.
46012015	Dacă piciorul ar zice: „Pentru că nu sunt mână, nu sunt din trup”, pentru această pricină nu este el din trup?
46012016	Iar dacă urechea ar zice: „Pentru că nu sunt ochi, nu sunt din trup”, pentru această pricină nu este ea din trup?
46012017	Dacă tot trupul ar fi ochi, unde ar mai fi auzul? Dacă tot trupul ar fi auz, unde ar mai fi mirosul?
46012018	Dar Dumnezeu a pus mădularele în trup după cum a voit, pe fiecare dintre ele.
46012019	Dacă toate ar fi acelaşi mădular, unde ar mai fi trupul?
46012020	Acum însă sunt multe mădulare, dar un singur trup.
46012021	Deci ochiul nu poate să zică mâinii: „Nu am nevoie de tine” sau, iarăşi, capul să zică picioarelor: „Nu am nevoie de voi!”
46012022	Dar mădularele trupului – şi cu atât mai mult cele care par a fi mai slabe – sunt foarte folositoare.
46012023	Iar mădularele care par a fi mai de necinste noi le îmbrăcăm cu mai multă cinste; şi mădularele noastre mai ruşinoase noi le împodobim mai mult.
46012024	Căci mădularele noastre cele socotite mai nobile nu au nevoie de vreo cinstire. Iar Dumnezeu a alcătuit trupul în aşa fel, încât a dat mai multă cinste mădularului căruia îi lipseşte cinstea,
46012025	ca să nu fie dezbinare în trup, ci mădularele să se îngrijească unele de altele.
46012026	Iar dacă un mădular suferă, suferă toate mădularele. Şi dacă un mădular este slăvit, se bucură împreună toate mădularele.
46012027	Voi sunteţi trupul lui Hristos şi, fiecare în parte, mădulare ale lui.
46012028	Şi în Biserică Dumnezeu i-a pus pe unii mai întâi apostoli, în al doilea rând profeţi, în al treilea rând învăţători; apoi pe cei ce săvârşesc minuni, pe cei ce au darurile vindecărilor, pe cei care ajută, pe cei care cârmuiesc, pe cei ce vorbesc în limbi felurite.
46012029	Aşadar, sunt oare toţi apostoli? Sunt oare toţi profeţi? Sunt oare toţi învăţători? Sunt oare toţi făcători de minuni?
46012030	Au cumva toţi darurile vindecărilor? Oare toţi vorbesc în limbi? Oare toţi pot tălmăci?
46012031	Voi însă să râvniţi la darurile cele mai mari. Şi, iată, vă arăt o cale care le depăşeşte pe toate.
46013001	Dacă aş vorbi în limbile oamenilor şi ale îngerilor, dar dragoste nu am, sunt doar aramă care sună sau un chimval zăngănitor.
46013002	Chiar de-aş avea şi darul profeţiei şi aş cunoaşte toate tainele şi toată cunoştinţa, de aş avea toată credinţa încât să mut din loc şi munţii, dar dragoste nu am, nimic nu sunt.
46013003	Chiar de mi-aş împărţi toată averea şi trupul meu dacă l-aş da să fie ars, dar dragoste nu am, nu-mi foloseşte la nimic.
46013004	Căci dragostea rabdă-ndelung, ea se milostiveşte; dragostea nu pizmuieşte, nu se făleşte, nu se mândreşte.
46013005	Nu e fără cuviinţă, nu caută câştigul său, ea nu se mânie şi nici nu se gândeşte la rău,
46013006	ea nu se bucură de nedreptate, ci dragostea se bucură de adevăr.
46013007	Toate le-ndură, toate le crede, toate le nădăjduieşte, toate le rabdă.
46013008	Dragostea nu piere niciodată. Cât despre profeţii, vor înceta, iar limbile – vor amuţi, cunoaşterea se va sfârşi.
46013009	Căci noi cunoaştem doar în parte şi profeţim „în parte”.
46013010	Când va veni însă ce e desăvârşit, ce este doar „în parte” se va sfârşi.
46013011	Pe când eram copil, vorbeam ca un copil, gândeam ca un copil, şi judecam ca un copil; când am ajuns bărbat, am încheiat purtarea de copil.
46013012	Acum vedem ca prin oglindă, în chip nedesluşit, dar vom vedea odată faţă către faţă. Acum cunosc numai în parte, atunci voi cunoaşte deplin, aşa cum şi eu am fost pe deplin cunoscut.
46013013	Acum rămân acestea trei: credinţa, nădejdea şi dragostea. Dar cea mai mare dintre ele e dragostea.
46014001	Căutaţi dragostea! Râvniţi după cele duhovniceşti, şi mai ales după darul profeţiei.
46014002	Pentru că acela care vorbeşte într-o limbă neînţeleasă, nu le vorbeşte oamenilor, ci lui Dumnezeu. Şi nimeni nu-l înţelege, fiindcă spune taine, prin Duhul.
46014003	Dar cel care profeţeşte le spune oamenilor cuvinte de zidire, de încurajare şi de mângâiere.
46014004	Cel care vorbeşte într-o limbă neînţeleasă, se zideşte numai pe sine, dar cel care profeţeşte zideşte întreaga Biserică.
46014005	Eu vreau ca voi toţi să vorbiţi în limbi, dar mai ales să profeţiţi. Fiindcă cel ce profeţeşte este mai mare decât cel ce vorbeşte în limbi, doar dacă acesta nu este şi tălmăcitor, ca Biserica să primească cuvinte care o zidesc.
46014006	Acum fraţilor, dacă eu aş veni la voi vorbind în limbi, ce folos aţi avea de la mine dacă nu v-aş spune fie vreo descoperire sau vreo taină, fie vreun cuvânt profetic sau un cuvânt de învăţătură?
46014007	Dacă lucrurile neînsufleţite care scot sunete – fie fluier, fie chitară – nu ar scoate sunete diferite, cum s-ar putea cunoaşte care este sunetul fluierului şi care este al chitarei?
46014008	Iar dacă trâmbiţa scoate un sunet neclar, cine se va pregăti de război?
46014009	Tot aşa şi voi, când vorbiţi o limbă, dacă nu scoateţi sunete uşor de înţeles, cum se va înţelege ce aţi spus? Şi veţi fi nişte oameni care vorbesc în vânt.
46014010	Sunt multe feluri de limbi în lume, dar nici una nu este lipsită de înţeles.
46014011	Deci dacă nu ştiu înţelesul cuvintelor, voi fi un străin pentru cel care vorbeşte, iar cel care vorbeşte va fi un străin pentru mine.
46014012	Aşa şi voi, pentru că râvniţi lucrurile duhovniceşti, căutaţi să le dobândiţi spre zidirea Bisericii, ca să creşteţi în ele.
46014013	De aceea, cel ce vorbeşte într-o limbă, să se roage ca să aibă şi darul tălmăcirii.
46014014	Fiindcă dacă eu mă rog într-o limbă, duhul meu se roagă, dar mintea este neroditoare.
46014015	Aşadar ce trebuie să fac? Trebuie să mă rog cu duhul, dar trebuie să mă rog şi cu mintea; trebuie să cânt cu duhul, dar trebuie să cânt şi cu mintea.
46014016	Dacă tu binecuvântezi cu duhul, cum va răspunde omul de rând „Amin” la rugăciunea ta de mulţumire? Pentru că el nu înţelege ce spui tu.
46014017	Într-adevăr, tu aduci mulţumire bine, dar celălalt nu este zidit.
46014018	Îi mulţumesc lui Dumnezeu că vorbesc în limbi mai mult decât voi toţi.
46014019	Dar în biserică vreau să spun cinci cuvinte pe înţeles, cu mintea mea, ca să îi învăţ şi pe alţii, decât zeci de mii de cuvinte într-o limbă.
46014020	Fraţilor, nu fiţi copii la minte, ci fiţi copii când vine vorba de răutate. La minte însă, fiţi desăvârşiţi.
46014021	În Lege stă scris: În alte limbi şi prin buzele altora voi vorbi acestui popor şi nici aşa nu mă vor asculta! zice Domnul.
46014022	Astfel, vorbirea în limbi este un semn nu pentru cei ce cred, ci pentru cei necredincioşi, iar profeţia nu este pentru cei necredincioşi, ci pentru cei ce cred.
46014023	Deci, dacă s-ar aduna Biserica întreagă în acelaşi loc şi toţi ar vorbi în limbi neînţelese şi ar intra oameni simpli sau necredincioşi, nu vor zice oare că sunteţi nebuni?
46014024	Iar dacă toţi ar profeţi şi ar intra un om necredincios sau un om simplu, el va fi dat pe faţă de toţi, va fi judecat de toţi.
46014025	Ascunzişurile inimii lui vor fi arătate şi astfel, căzând cu faţa la pământ, el se va închina lui Dumnezeu şi va mărturisi: Cu adevărat Dumnezeu este în voi!
46014026	Ce trebuie să facem, fraţilor? Când vă adunaţi, fie că cineva vine cu un psalm, cu un cuvânt de învăţătură, cu o descoperire, cu darul limbilor sau cu darul tălmăcirii, toate acestea să fie spre zidire!
46014027	Dacă sunt oameni care vorbesc în limbi, să fie câte doi sau cel mult trei. Să vorbească pe rând şi unul să tălmăcească!
46014028	Iar dacă nu are cine să tălmăcească, aceia să tacă în biserică. Să-şi vorbească numai lui şi lui Dumnezeu.
46014029	Profeţii să vorbească numai doi sau trei, iar ceilalţi să judece.
46014030	Iar dacă i se va descoperi ceva unuia dintre cei care stau aşezaţi, cel care vorbea înainte să tacă.
46014031	Puteţi să profeţiţi toţi, dar pe rând, câte unul, ca toţi să înveţe şi toţi să fie încurajaţi.
46014032	Pentru că duhurile profeţilor se supun profeţilor,
46014033	fiindcă Dumnezeu nu este Dumnezeul dezordinii, ci al păcii.
46014034	Femeile să tacă în biserici! Căci, după cum zice şi Legea, nu le este îngăduit să vorbească.
46014035	Dacă vor să înveţe ceva, să-şi întrebe soţii acasă, fiindcă este ruşinos ca femeile să vorbească în biserică.
46014036	Oare de la voi a ieşit cuvântul lui Dumnezeu? Sau doar la voi a ajuns?
46014037	Dacă cineva crede că este profet sau om duhovnicesc, să priceapă atunci că lucrurile pe care vi le scriu sunt porunca Domnului.
46014038	Iar dacă cineva nu vrea să ştie de ele, atunci să nu ştie!
46014039	Deci, fraţii mei, râvniţi să profeţiţi şi nu puneţi piedică vorbirii în limbi.
46014040	Dar toate să se întâmple cuviincios şi după rânduială.
46015001	Vă aduc aminte, fraţilor, evanghelia pe care v-am vestit-o, pe care aţi şi primit-o, în care, de altfel, staţi cu tărie,
46015002	prin care sunteţi mântuiţi, dacă o păstraţi aşa cum v-am vestit-o. Altfel, aţi crezut în zadar.
46015003	Căci v-am dat în primul rând ceea ce am primit şi eu, că Hristos a murit pentru păcatele noastre, după cum au scris Scripturile,
46015004	şi că a fost îngropat şi a înviat a treia zi, după cum au scris Scripturile;
46015005	şi că i s-a arătat lui Chefa, apoi celor doisprezece;
46015006	apoi s-a arătat în acelaşi timp la peste cinci sute de fraţi, dintre care cei mai mulţi trăiesc până astăzi, iar unii au adormit.
46015007	Apoi i s-a arătat lui Iacov, apoi tuturor apostolilor;
46015008	În urma tuturor, ca unui prunc născut la timp nepotrivit, mi s-a arătat şi mie.
46015009	Fiindcă eu sunt cel mai neînsemnat dintre apostoli şi nu sunt vrednic să mă numesc apostol, pentru că am persecutat Biserica lui Dumnezeu.
46015010	Însă prin harul lui Dumnezeu sunt ceea ce sunt şi harul lui care este în mine nu a fost degeaba, căci m-am ostenit mai mult decât ei toţi. Dar nu eu, ci harul lui Dumnezeu care este în mine.
46015011	Deci, fie eu, fie ei, noi aşa propovăduim şi voi aşa aţi crezut.
46015012	Dacă Hristos este vestit că a înviat din morţi, cum de spun unii dintre voi că nu există înviere din morţi?
46015013	Dacă nu există înviere a morţilor, nici Hristos n-a înviat!
46015014	Dacă Hristos nu a înviat, degeaba este şi propovăduirea noastră, degeaba este şi credinţa voastră.
46015015	Mai mult, suntem dovediţi ca martori mincinoşi ai lui Dumnezeu, căci împotriva lui Dumnezeu am mărturisit că l-a înviat pe Hristos, pe care Dumnezeu, dacă morţii nu învie, nu l-a înviat.
46015016	Căci dacă morţii nu învie, nici Hristos nu a înviat.
46015017	Iar dacă Hristos n-a înviat, deşartă este credinţa voastră şi sunteţi încă în păcatele voastre;
46015018	iar cei care au adormit în Hristos, au pierit.
46015019	Dacă nădăjduim în Hristos numai în viaţa aceasta, suntem mai de plâns decât toţi oamenii.
46015020	Dar Hristos a înviat acum, fiind primul rod al învierii dintre cei adormiţi.
46015021	Şi pentru că printr-un om a venit moartea, tot printr-un om a venit şi învierea morţilor.
46015022	Căci precum în Adam toţi mor, la fel şi în Hristos toţi vor învia,
46015023	însă fiecare la rândul lui: Hristos rodul cel dintâi, apoi cei ai lui Hristos, la venirea lui.
46015024	Apoi va veni sfârşitul, când Domnul îi va da lui Dumnezeu Tatăl Împărăţia, când se va desfiinţa orice domnie, orice stăpânire şi orice putere.
46015025	Fiindcă trebuie ca El să domnească până ce îi va pune pe toţi vrăjmaşii săi sub picioarele sale.
46015026	Şi va fi nimicit şi ultimul vrăjmaş, moartea.
46015027	Căci toate le-a supus sub picioarele lui. Iar când zice că toate i-au fost supuse, este limpede că toate, afară însă de Cel care i-a supus lui toate.
46015028	Iar când toate îi vor fi supuse, atunci Fiul însuşi se va supune Celui ce i-a supus lui totul, ca Dumnezeu să fie totul în toate.
46015029	Deci ce vor face cei care se botează pentru cei morţi? Dacă morţii nu învie nicicum, atunci de ce se mai botează pentru ei?
46015030	Iar noi, noi de ce mai înfruntăm primejdii în fiecare clipă?
46015031	În fiecare zi stau în faţa morţii! Da, într-adevăr, fraţilor, jur pe cinstea pe care o primesc pentru voi în Hristos Iisus, Domnul nostru.
46015032	Dacă omeneşte vorbind, m-am luptat cu fiarele din Efes, ce folos aş avea dacă morţii nu ar învia? Să mâncăm şi să bem că mâine vom muri.
46015033	Nu vă amăgiţi! Tovărăşiile rele strică obiceiurile bune.
46015034	Veniţi-vă în fire şi nu mai păcătuiţi, fiindcă unii dintre voi nu au cunoaştere de Dumnezeu – spre ruşinea voastră o spun!
46015035	Dar poate cineva se întreabă: „Cum învie morţii? Cu ce trup vor veni?”
46015036	Nesăbuitule! Ceea ce semeni nu prinde viaţă decât dacă moare mai întâi.
46015037	Ceea ce semeni tu nu este trupul care va fi apoi, ci doar un grăunte, fie de grâu fie de altceva.
46015038	Dar Dumnezeu îi dă acelui grăunte un trup, după cum voieşte; şi fiecărei seminţe câte un trup.
46015039	Nu toate trupurile sunt la fel, ci unul este trupul omului, altul al animalului, altul al păsării, altul al peştelui.
46015040	Sunt şi trupuri cereşti şi trupuri pământeşti; dar una este slava celor cereşti, alta a celor pământeşti.
46015041	Una este slava soarelui, alta este slava lunii, alta a stelelor. Fiindcă fiecare stea se deosebeşte de cealaltă.
46015042	Tot aşa este şi învierea morţilor: se seamănă în stricăciune, dar se învie în neputrezire.
46015043	Se seamănă în necinste, dar învie în slavă; se seamănă în slăbiciune, dar învie în putere;
46015044	se seamănă un trup firesc, dar învie un trup duhovnicesc. Dacă există un trup firesc, există şi unul duhovnicesc,
46015045	precum stă scris: omul cel dintâi, Adam, a fost făcut cu suflet viu; iar Adam cel de pe urmă, cu Duh dătător de viaţă.
46015046	Deci nu a fost întâi cel duhovnicesc, ci cel firesc. Iar cel duhovnicesc vine pe urmă.
46015047	Omul cel dintâi este din pământ, pământesc; omul cel de-al doilea este din cer.
46015048	Precum este cel pământesc, la fel sunt şi cei pământeşti; şi cum este cel ceresc, aşa sunt şi cei cereşti.
46015049	Şi după cum am purtat chipul celui pământesc, tot aşa să purtăm acum şi chipul celui ceresc.
46015050	Eu zic aceasta, fraţilor: trupul şi sângele nu pot moşteni Împărăţia lui Dumnezeu, nici putrezirea nu moşteneşte neputrezirea.
46015051	Iată, vă spun o taină: nu toţi vom muri, dar toţi vom fi preschimbaţi
46015052	deodată, cât ai clipi din ochi, la trâmbiţa de apoi; căci trâmbiţa va suna şi morţii vor învia nesupuşi putrezirii, iar noi vom fi preschimbaţi,
46015053	pentru că trebuie ca acest trup supus putrezirii să se îmbrace în neputrezire şi acest trup muritor să se îmbrace în nemurire.
46015054	Iar când acest trup supus putrezirii se va îmbrăca în neputrezire şi acest trup muritor se va îmbrăca în nemurire, atunci se va împlini cuvântul care stă scris: Moartea a fost înghiţită de biruinţă.
46015055	Unde-ţi este, moarte, biruinţa? Unde-ţi este, moarte, ghimpele?
46015056	Iar ghimpele morţii este păcatul, iar puterea păcatului este legea.
46015057	Să aducem mulţumire lui Dumnezeu, cel ce ne-a dat biruinţa prin Domnul nostru Iisus Hristos.
46015058	De aceea, fraţii mei iubiţi, fiţi tari, neclintiţi, sporind totdeauna în lucrarea Domnului, ştiind că truda voastră nu este degeaba în Domnul.
46016001	Despre strângerea de ajutoare pentru sfinţi vă spun şi vouă să faceţi aşa cum am rânduit în bisericile Galatiei.
46016002	În prima zi de după sâmbătă, fiecare din voi să pună deoparte ce vrea să dăruiască, ca să nu stea să facă aceasta atunci când voi veni eu.
46016003	Iar atunci când voi veni, pe cei pe care îi veţi alege, pe aceia îi voi trimite cu scrisori să ducă darul vostru la Ierusalim.
46016004	Şi dacă va fi nevoie să merg şi eu, vor merge împreună cu mine.
46016005	Voi veni la voi când voi trece prin Macedonia, fiindcă prin Macedonia trec.
46016006	Poate că voi rămâne sau voi ierna la voi, ca să mă petreceţi în călătoria ce o voi face.
46016007	Fiindcă aş vrea să nu vă văd acum numai în treacăt, ci sper să rămân la voi câtva timp, dacă Domnul o va îngădui.
46016008	Voi rămâne acum în Efes, până la Cincizecime,
46016009	fiindcă mi s-a deschis larg o uşă ca să pot lucra, dar sunt şi mulţi împotrivă.
46016010	Dacă va veni Timotei, aveţi grijă să stea fără frică la voi; fiindcă lucrează, ca şi mine, pentru Domnul.
46016011	Nimeni să nu-l dispreţuiască, ci să-l trimiteţi în pace, ca să vină la mine, fiindcă îl aştept cu fraţii.
46016012	Despre fratele Apolo vă spun că l-am rugat mult să vină la voi împreună cu fraţii. Cu toate acestea, nu a vrut să vină acum, ci va veni când va găsi prilej.
46016013	Vegheaţi, fiţi tari în credinţă, îmbărbătaţi-vă, întăriţi-vă.
46016014	Tot ceea ce faceţi să faceţi cu dragoste.
46016015	Fraţilor, vă mai rog încă ceva. Ştiţi casa lui Stefanas, care este cel dintâi rod al Ahaiei şi care s-au pus pe ei înşişi în slujba sfinţilor.
46016016	Unora ca aceştia şi voi, fraţilor, să vă supuneţi, precum şi tuturor celor care lucrează şi trudesc împreună cu ei.
46016017	Mă bucur de venirea lui Stefanas, a lui Fortunat şi a lui Ahaic, pentru că ei au împlinit lipsa voastră
46016018	şi mi-au adus şi mie şi vouă, tihnă în suflet. Preţuiţi-i, aşadar, pe unii ca ei.
46016019	Bisericile din Asia vă îmbrăţişează. Vă îmbrăţişează mult, în Domnul, Acuila şi Priscila, împreună cu biserica adunată în casa lor.
46016020	Vă îmbrăţişează toţi fraţii. Îmbrăţişaţi-vă unii pe alţii cu o sărutare sfântă.
46016021	Eu, Pavel, am scris salutarea cu mâna mea.
46016022	Dacă cineva nu-l iubeşte pe Domnul, să fie anatema. Domnul nostru vine!
46016023	Harul Domnului Iisus să fie cu voi.
46016024	Dragostea mea să fie cu voi în Hristos Iisus.
47001001	Pavel, apostol al lui Hristos Iisus prin voinţa lui Dumnezeu, şi fratele Timotei, către biserica lui Dumnezeu care se află în Corint şi către toţi sfinţii care se află în toată Ahaia:
47001002	har vouă şi pace de la Dumnezeu Tatăl nostru şi de la Domnul Iisus Hristos.
47001003	Binecuvântat să fie Dumnezeu şi Tatăl Domnului nostru Iisus Hristos, Tatăl îndurărilor şi Dumnezeul tuturor mângâierilor,
47001004	care ne mângâie în orice suferinţă a noastră, ca şi noi să-i putem mângâia pe cei care se află în orice suferinţă prin mângâierea cu care am fost mângâiaţi şi noi de Dumnezeu.
47001005	Căci după cum sunt din belşug pătimirile lui Hristos pentru noi, la fel, prin Hristos, este din belşug şi mângâierea noastră.
47001006	Aşadar, când suntem în necaz, suntem pentru mângâierea şi mântuirea voastră; când suntem mângâiaţi, suntem pentru mângâierea care vă face să înduraţi cu răbdare aceleaşi suferinţe pe care le îndurăm şi noi.
47001007	Şi nădejdea noastră în ceea ce vă priveşte este neclintită, ştiind că, după cum sunteţi părtaşi la pătimirile noastre, tot aşa sunteţi şi la mângâieri.
47001008	Fiindcă, fraţilor, vrem să ştiţi şi voi prin ce necaz am trecut în Asia, un necaz de care am fost copleşiţi peste măsură şi peste puterile noastre, încât ne pierduserăm nădejdea de a mai trăi.
47001009	Am crezut chiar că suntem condamnaţi la moarte, ca să nu ne încredem în noi înşine, ci în Dumnezeu, cel care învie morţii.
47001010	El ne-a scăpat de o astfel de moarte şi ne va scăpa, şi noi avem această nădejde că ne va scăpa din nou,
47001011	fiind ajutaţi prin rugăciunea voastră pentru noi, astfel încât prin darul dobândit de mai de mai mulţi oameni, mulţi să aducă mulţumiri pentru noi.
47001012	Căci aceasta este mândria noastră: mărturia cugetului nostru că ne-am purtat, în lume şi mai ales faţă de voi, cu sinceritatea şi nevinovăţia lui Dumnezeu, nu cu înţelepciunea omenească, ci cu harul lui Dumnezeu.
47001013	Căci nu vă scriem altceva decât ceea ce citiţi şi cunoaşteţi. Şi sper că până la sfârşit veţi înţelege,
47001014	după cum aţi înţeles deja, că mândria voastră suntem noi, iar voi sunteţi mândria noastră în ziua Domnului nostru Iisus.
47001015	Cu această încredinţare voiam să vin mai întâi la voi, ca să primiţi un al doilea har.
47001016	De la voi să trec în Macedonia, apoi, din nou, din Macedonia să mă întorc la voi, iar voi să mă ajutaţi să plec în Iudeea.
47001017	Aşadar, plănuind acest lucru m-am purtat oare cu uşurătate? Sau ceea ce vreau, vreau oare după trup, astfel încât în mine să fie în acelaşi timp şi da şi nu?
47001018	Martor este Dumnezeu că faţă de voi cuvântul nostru nu este şi „da” şi „nu”.
47001019	Căci Fiul lui Dumnezeu, Iisus Hristos, cel pe care noi l-am vestit printre voi – eu, Silvan şi Timotei – nu a fost şi „da” şi „nu”, ci în el, nu a fost decât „da!”
47001020	Şi toate făgăduinţele lui Dumnezeu au devenit în El „da”. Şi de aceea, prin El, îi înălţăm lui Dumnezeu „aminul” nostru pentru slava sa.
47001021	Iar Dumnezeu este cel care ne întăreşte şi pe noi şi pe voi în Hristos. El ne-a uns,
47001022	ne-a pecetluit şi ne-a dat arvuna Duhului în inimile noastre.
47001023	Îl chem pe Dumnezeu ca martor al sufletului meu că nu am mai venit la Corint fiindcă am vrut să vă cruţ.
47001024	Nu că am fi noi stăpâni pe credinţa voastră, ci lucrăm împreună pentru bucuria voastră, fiindcă aţi rămas tari în credinţă.
47002001	M-am hotărât să nu mai vin la voi cu întristare,
47002002	fiindcă dacă eu vă întristez, atunci cine să mă înveselească dacă nu cei pe care i-am întristat?
47002003	Şi v-am scris aceasta ca, atunci când vin, să nu mă întristeze cei care trebuiau să mă bucure, încredinţat fiind, în ceea ce vă priveşte pe voi toţi, că bucuria mea este şi a voastră, a tuturor.
47002004	V-am scris fiind foarte mâhnit şi îngrijorat, cu multe lacrimi, nu ca să fiţi întristaţi, ci ca să cunoaşteţi dragostea nespus de mare pe care o am pentru voi.
47002005	Dacă cineva a adus întristare, nu m-a întristat doar pe mine, ci, măcar în parte, pe voi toţi, ca să nu spun mai mult.
47002006	Este de ajuns pentru el pedeapsa dată de majoritatea adunării,
47002007	aşa încât este mai bine să-l iertaţi şi să-l încurajaţi, ca să nu fie doborât de prea multă tristeţe.
47002008	Vă îndemn deci să vă arătaţi mai mult iubirea faţă de el.
47002009	De aceea v-am scris, ca să aflu din această încercare dacă sunteţi ascultători în toate.
47002010	Pe cel pe care-l iertaţi voi îl iert şi eu. Iar ceea ce am iertat, dacă am iertat ceva, am făcut-o pentru voi în faţa lui Hristos,
47002011	ca să nu fim înşelaţi de Satana, ale cărui gânduri le cunoaştem.
47002012	Când am ajuns la Troas şi Domnul mi-a deschis o uşă pentru evanghelia lui Hristos,
47002013	nu am avut pace în duhul meu, fiindcă nu l-am găsit pe fratele meu Tit şi, luându-mi rămas bun de la ei, am plecat spre Macedonia.
47002014	Mulţumire să-i fie adusă lui Dumnezeu, care ne duce la victorie în Hristos, şi care, prin noi, răspândeşte pretutindeni mireasma cunoaşterii sale.
47002015	Fiindcă înaintea lui Dumnezeu noi suntem mireasma lui Hristos, şi între cei care se mântuiesc, şi între cei care pier.
47002016	Pentru unii suntem mireasma ce duce de la moarte spre moarte, iar pentru alţii mireasma ce duce de la viaţă spre viaţă. Şi cine este vrednic pentru acestea?
47002017	Căci noi nu suntem ca cei mulţi care fac negoţ cu cuvântul lui Dumnezeu, ci vorbim cu sinceritate din partea lui Dumnezeu şi înaintea lui Dumnezeu în Hristos.
47003001	Începem iarăşi să ne recomandăm? Sau avem nevoie, ca alţii, de scrisori de recomandare pentru voi sau de la voi?
47003002	Scrisoarea noastră sunteţi voi, scrisă în inimile noastre, cunoscută şi citită de toţi oamenii.
47003003	Căci este limpede că voi sunteţi scrisoarea lui Hristos, alcătuită şi scrisă nu cu cerneală, ci cu Duhul Dumnezeului celui Viu, nu pe table de piatră, ci pe tablele de carne ale inimilor voastre.
47003004	Avem această încredere înaintea lui Dumnezeu prin Hristos.
47003005	Nu că noi am fi în stare să gândim că ceva ar veni de la noi; puterea noastră vine de la Dumnezeu,
47003006	care ne face pe noi slujitorii noului legământ, nu ai literei, ci ai Duhului, fiindcă litera ucide, însă Duhul dă viaţă.
47003007	Iar dacă slujirea morţii, săpată în piatră, a fost atât de măreaţă încât fiii lui Israel nu puteau privi faţa lui Moise din cauza slavei trecătoare,
47003008	cu cât mai măreaţă şi mai slăvită nu va fi slujirea Duhului?
47003009	Căci dacă slujirea care a adus pedeapsa a fost slăvită, cu cât mai mult o va întrece în slavă slujirea dreptăţii?
47003010	Iar în această privinţă, ceea ce a fost slăvit atunci, nici măcar nu a fost slăvit, faţă de slava covârşitoare de acum.
47003011	Căci dacă ceea ce era trecător a fost slăvit, cu cât mai mult este slăvit ceea ce nu piere!
47003012	De aceea, fiindcă avem această nădejde, ne purtăm în toate pe faţă,
47003013	nu ca Moise, care îşi punea un văl pe faţă, astfel încât fiii lui Israel să nu privească sfârşitul a ceea ce era trecător.
47003014	Dar gândurile lor s-au împietrit. Fiindcă şi până în ziua de azi, la citirea vechiului legământ, rămâne acelaşi văl, care nu s-a mai ridicat, fiindcă este desfiinţat doar în Hristos.
47003015	Până astăzi, ori de câte ori este citit Moise, se aşterne un văl peste inimile lor,
47003016	dar, de fiecare dată când cineva se întoarce spre Domnul, vălul este dat la o parte.
47003017	Căci Domnul este Duhul şi oriunde este Duhul Domnului, acolo este libertate.
47003018	Iar noi toţi, cu faţa descoperită, vedem ca într-o oglindă slava Domnului şi în acelaşi timp suntem schimbaţi într-o slavă tot mai mare, prin Duhul Domnului.
47004001	De aceea, având această slujire pe care am primit-o prin îndurarea Domnului, noi nu ne pierdem curajul.
47004002	Dimpotrivă, am părăsit lucrurile ascunse şi ruşinoase, şi nici nu umblăm cu şiretenie, nici nu falsificăm cuvântul lui Dumnezeu, ci, arătând adevărul, ne recomandăm pe noi înşine conştiinţei fiecărui om înaintea lui Dumnezeu.
47004003	Şi dacă evanghelia noastră rămâne sub un văl, ea este ascunsă pentru cei care pier,
47004004	pentru necredincioşi, cărora dumnezeul lumii acesteia le-a orbit gândurile necredincioase, ca să nu înţeleagă lumina evangheliei slavei lui Hristos, cel care este chipul lui Dumnezeu.
47004005	Căci noi nu ne vestim pe noi înşine, ci pe Iisus Hristos Domnul, noi fiind slujitorii voştri pentru Iisus.
47004006	Fiindcă Dumnezeu, cel care a spus: Să strălucească lumina din întuneric, este şi cel care a strălucit în inimile noastre, ca să lumineze cunoaşterea slavei lui Dumnezeu prin chipul lui Iisus Hristos.
47004007	Purtăm această comoară în vase de lut, ca puterea nemărginită să fie a lui Dumnezeu şi nu de la noi.
47004008	Suntem încolţiţi din toate părţile, dar nu suntem striviţi; suntem în impas, dar nu disperaţi;
47004009	suntem persecutaţi, dar nu părăsiţi;
47004010	purtăm întotdeauna în trupul nostru uciderea lui Iisus, ca şi viaţa lui Iisus să se arate în trupul nostru.
47004011	Căci noi, cei care trăim, suntem mereu daţi la moarte din cauza lui Iisus, ca şi viaţa lui Iisus să se arate în trupul nostru muritor.
47004012	Aşa încât în noi lucrează moartea, iar în voi viaţa.
47004013	Noi avem acelaşi duh al credinţei despre care stă scris: Am crezut, de aceea am vorbit. Şi noi credem şi de aceea vorbim,
47004014	ştiind că cel care l-a înviat pe Domnul Iisus ne va învia şi pe noi împreună cu Iisus şi ne va aşeza împreună cu voi.
47004015	Şi toate acestea sunt pentru voi, pentru ca, prisosind harul, să se înmulţească prin cât mai mulţi mulţumirile aduse pentru slava lui Dumnezeu.
47004016	De aceea nu ne pierdem curajul, ci dimpotrivă, dacă omul nostru din afară se nimiceşte, cel lăuntric se înnoieşte din zi în zi.
47004017	Pentru că încercarea noastră uşoară de acum ne pregăteşte o nespus de mare şi veşnică slavă.
47004018	Noi nu privim la cele văzute, ci la cele nevăzute, fiindcă cele care se văd sunt trecătoare, iar cele care nu se văd sunt veşnice.
47005001	Căci ştim că, deşi cortul nostru va fi distrus, adică această casa pământească, avem o locuinţă de la Dumnezeu în ceruri, o casă veşnică şi nefăcută de mână omenească.
47005002	De aceea suspinăm în coliba aceasta, dorind cu ardoare să ne înveşmântăm cu locuinţa noastră din cer,
47005003	desigur, dacă vom fi găsiţi îmbrăcaţi, nu goi.
47005004	Căci, fiind în acest cort, suspinăm împovăraţi: fiindcă nu vrem să ne dezbrăcăm, ci să ne îmbrăcăm, ca ceea ce este muritor să fie înghiţit de viaţă.
47005005	Cel care ne-a făcut pentru aceasta este Dumnezeu, care ne-a dat arvuna Duhului.
47005006	De aceea avem întotdeauna încredere şi ştim că, dacă locuim în trup, suntem departe de casă, de Domnul,
47005007	fiindcă umblăm prin credinţă, nu prin ceea ce se vede.
47005008	Avem încredere şi mai degrabă am vrea să plecăm din trup şi să locuim la Domnul.
47005009	De aceea ne străduim să-i fim plăcuţi lui, fie că rămânem în trup, fie că îl părăsim.
47005010	Căci toţi trebuie să ne arătăm înaintea scaunului de judecată al lui Hristos, ca fiecare să fie răsplătit potrivit cu ceea ce a făcut pe când era în trup, fie bine, fie rău.
47005011	Cunoscând, aşadar, teama de Domnul, îi convingem pe oameni; Dumnezeu ne cunoaşte pe deplin şi sper că şi voi ne cunoaşteţi pe deplin în cugetul vostru.
47005012	Nu ne recomandăm iar în faţa voastră, ci vă dăm prilejul să vă mândriţi cu noi, ca să aveţi răspuns în faţa celor ce se laudă cu ce se vede, nu cu inima.
47005013	Dacă ne-am purtat nebuneşte, am făcut-o pentru Dumnezeu, iar dacă ne purtăm cu înţelepciune, o facem pentru voi.
47005014	Căci iubirea lui Hristos ne obligă, deoarece socotim că unul singur a murit pentru toţi şi deci toţi au murit.
47005015	Şi a murit pentru toţi, ca cei care trăiesc să nu mai trăiască pentru ei înşişi, ci pentru Cel care a murit şi a înviat pentru ei.
47005016	Aşadar, de acum înainte noi nu mai cunoaştem pe nimeni în felul oamenilor. Dacă l-am cunoscut pe Hristos în felul oamenilor, acum nu-l mai cunoaştem astfel.
47005017	Dacă cineva este în Hristos, este o făptură nouă: lucrurile vechi au trecut şi iată s-au înnoit.
47005018	Şi toate sunt de la Dumnezeu, cel care ne-a împăcat cu sine prin Hristos şi ne-a dat misiunea împăcării.
47005019	Aşadar, Dumnezeu era în Hristos împăcând lumea cu sine, neţinând seama de greşelile oamenilor şi încredinţându-ne cuvântul împăcării.
47005020	Noi suntem deci solii lui Hristos, ca şi cum Dumnezeu v-ar îndemna prin noi: vă rugăm, pentru Hristos, împăcaţi-vă cu Dumnezeu!
47005021	Pe cel care nu a cunoscut nici un păcat, El l-a făcut păcat pentru noi, ca noi să devenim, în El, dreptatea lui Dumnezeu.
47006001	Ca unii care lucrăm împreună cu El, vă rugăm deci să nu primiţi în zadar harul lui Dumnezeu,
47006002	căci El spune: La timpul potrivit te-am ascultat şi în ziua mântuirii te-am ajutat. Iată, acum este timpul potrivit, iată, acum este ziua mântuirii.
47006003	Nu dăm nimănui nici un prilej de poticnire, ca să nu fie defăimată slujirea,
47006004	ci ne arătăm în toate ca nişte slujitori ai lui Dumnezeu, prin multă răbdare în suferinţe, în nevoi şi strâmtorări,
47006005	în bătăi, temniţe, răscoale, în trudă, vegheri şi posturi,
47006006	prin curăţie, cunoaştere, îndelungă răbdare, bunăvoinţă, prin Duhul Sfânt, prin iubirea neprefăcută,
47006007	prin cuvântul adevărului şi puterea lui Dumnezeu: prin armele de atac şi de apărare ale dreptăţii,
47006008	în cinste şi dispreţ, în defăimare şi în bunul renume; priviţi ca nişte înşelători, deşi suntem sinceri;
47006009	ca nişte necunoscuţi, deşi suntem cunoscuţi; ca nişte muribunzi deşi, iată, trăim; ca nişte condamnaţi, deşi nu suntem încă daţi la moarte;
47006010	ca nişte oameni întristaţi, dar întotdeauna veseli; ca nişte săraci, deşi îi îmbogăţim pe mulţi; ca unii care nu au nimic, deşi stăpânim totul.
47006011	Corintenilor, v-am vorbit deschis, inima noastră s-a deschis larg.
47006012	Nu inima noastră s-a închis pentru voi, ci dragostea voastră pentru noi.
47006013	Vă vorbesc ca unor copii, răsplătiţi-ne la fel, deschideţi-vă şi voi!
47006014	Nu vă înjugaţi în chip nepotrivit cu necredincioşii: ce legătură este între dreptate şi nelegiuire? Şi ce au în comun lumina şi întunericul?
47006015	Ce înţelegere poate exista între Hristos şi Belial? Sau ce legătură are cel credincios cu cel necredincios?
47006016	Cum se împacă Templul lui Dumnezeu cu idolii? Fiindcă noi suntem Templul Dumnezeului celui Viu, după cum a spus Dumnezeu: Voi locui între ei şi voi umbla în mijlocul lor. Eu voi fi Dumnezeul lor şi ei vor fi poporul meu.
47006017	De aceea, ieşiţi din mijlocul lor şi despărţiţi-vă de ei, spune Domnul, nu vă atingeţi de ceea ce este necurat şi Eu vă voi primi.
47006018	Eu voi fi pentru voi un Tată, iar voi îmi veţi fi fii şi fiice, spune Domnul cel Atotputernic.
47007001	Preaiubiţilor, fiindcă avem aceste făgăduinţe, să ne curăţăm de orice întinare a trupului şi a duhului, şi să ne desăvârşim în sfinţenie în teama de Dumnezeu.
47007002	Deschideţi-vă inima faţă de noi! Nu am nedreptăţit pe nimeni, nu am vătămat pe nimeni, nu am profitat de nimeni.
47007003	Nu spun aceasta ca să condamn pe cineva, fiindcă am spus mai înainte că voi sunteţi în inima noastră, ca să murim şi să trăim împreună.
47007004	Am mare încredere în voi şi mă mândresc mult cu voi: am avut parte din plin de mângâiere şi am fost copleşit de bucurie în toate încercările noastre.
47007005	Căci şi după ce am venit în Macedonia, trupurile noastre nu au găsit nici un pic de odihnă, ci am avut necazuri din toate părţile: din afară lupte, dinăuntru necazuri.
47007006	Însă Dumnezeu, cel care îi mângâie pe cei smeriţi, ne-a mângâiat prin venirea lui Tit
47007007	şi nu numai prin venirea lui, ci şi prin mângâierea pe care a primit-o de la voi; el ne-a făcut cunoscută dorinţa voastră mare, suspinul vostru, râvna voastră pentru mine, ceea ce m-a bucurat şi mai mult.
47007008	Şi chiar dacă v-am mâhnit cu scrisoarea, nu îmi pare rău. Şi chiar dacă mi-ar fi părut rău – deşi scrisoarea aceasta v-a întristat doar pentru o scurtă vreme –
47007009	acum mă bucur, nu fiindcă aţi fost întristaţi, ci fiindcă întristarea v-a dus la căinţă. Căci v-aţi întristat după voinţa lui Dumnezeu, ca să nu suferiţi nimic din partea noastră.
47007010	Tristeţea după voinţa lui Dumnezeu naşte o căinţă care duce la mântuire şi nimeni nu o regretă; dar întristarea lumii duce la moarte.
47007011	Căci iată câtă râvnă a născut în voi tocmai această întristare de la Dumnezeu! Dar ce râvnă, ce apărare, ce indignare, ce teamă, ce dorinţă aprinsă, cât zel, ce pedeapsă! În toate v-aţi dovedit curaţi în această privinţă!
47007012	Însă dacă v-am scris, nu am făcut-o din cauza celui care a săvârşit nedreptatea, nici a celui care a suferit-o, ci ca să se arate râvna voastră pentru noi înaintea lui Dumnezeu.
47007013	Pentru aceasta am fost mângâiaţi. Pe lângă această bucurie a noastră, ne-am bucurat şi mai mult de bucuria lui Tit, căruia voi toţi i-aţi liniştit sufletul.
47007014	Căci dacă m-am mândrit cu ceva în privinţa voastră faţă de el, nu m-am făcut de ruşine, ci, după cum în toate v-am spus adevărul, şi mândria noastră în faţa lui Tit a fost adevărată.
47007015	Iar iubirea lui pentru voi este şi mai mare când îşi aduce aminte de ascultarea voastră a tuturor şi de felul în care l-aţi primit, cu frică şi cutremur.
47007016	Mă bucur că pot avea încredere în voi în toate privinţele.
47008001	Fraţilor, vă facem cunoscut harul pe care l-a dat Dumnezeu în bisericile din Macedonia.
47008002	Căci în mijlocul marii suferinţe cu care au fost încercaţi, belşugul bucuriei şi sărăcia lor grea au prisosit prin bogăţia dărniciei lor.
47008003	Eu dau mărturie că au dat de bunăvoie după puterile lor, ba chiar peste puterile lor
47008004	şi ne-au cerut cu multe rugăminţi harul de a lua parte la ajutorarea sfinţilor.
47008005	Şi nu aşa cum speram noi, ci mai întâi s-au dăruit pe ei înşişi Domnului şi apoi nouă, prin voinţa lui Dumnezeu,
47008006	aşa încât l-am rugat pe Tit să ducă la capăt şi printre voi această strângere de ajutoare pe care o începuse.
47008007	Dar, aşa cum prisosiţi în toate, în credinţă şi în cuvânt, în cunoaştere şi zel şi în dragostea pe care aţi primit-o de la noi, să prisosiţi şi în această binefacere.
47008008	Nu spun aceasta ca pe o poruncă, ci, prin exemplul râvnei altora, vreau să pun la încercare adevărul iubirii voastre.
47008009	Căci voi cunoaşteţi harul Domnului nostru Iisus Hristos care, deşi era bogat, s-a făcut sărac, astfel încât prin sărăcia lui voi să deveniţi bogaţi.
47008010	În această privinţă vă dau un sfat: această binefacere vă este folositoare vouă care, încă de anul trecut, aţi dorit să faceţi ceva şi aţi şi făcut.
47008011	Acum, din ceea ce aveţi, duceţi la bun sfârşit această lucrare, pentru ca împlinirea ei să fie pe măsura voinţei voastre pline de râvnă.
47008012	Fiindcă dacă există bunăvoinţă, darul este primit, potrivit cu ceea ce are cineva, nu cu ceea ce nu are.
47008013	Nu trebuie să li se aducă uşurare altora prin strâmtorarea voastră, ci să fie un echilibru:
47008014	belşugul vostru de acum să umple sărăcia lor, ca şi belşugul lor să fie pentru sărăcia voastră, să fie un echilibru,
47008015	după cum este scris: Celui care a strâns mult nu i-a prisosit, iar cel care a strâns puţin nu a dus lipsă.
47008016	Să-i mulţumim lui Dumnezeu, cel care a pus acelaşi zel pentru voi în inima lui Tit,
47008017	căci el nu numai că a primit îndemnul nostru, dar, fiind şi mai plin de râvnă, a plecat la voi de bunăvoie.
47008018	Împreună cu el l-am trimis şi pe fratele care este lăudat în toate bisericile datorită evangheliei,
47008019	ba, mai mult, a fost şi ales de către biserici ca însoţitorul nostru de călătorie în această lucrare de binefacere înfăptuită de noi pentru însăşi slava Domnului şi pentru a vă arăta înflăcărarea noastră.
47008020	Prin aceasta ne ferim ca cineva să ne vorbească de rău pentru strângerea de daruri pe care am făcut-o,
47008021	deoarece căutăm să facem ceea ce este bine nu numai înaintea Domnului, ci şi înaintea oamenilor.
47008022	L-am trimis cu ei şi pe fratele pe care l-am pus la încercare în multe împrejurări, de multe ori, şi a fost plin de zel. Acum însă este şi mai plin de râvnă, prin marea lui încredere pe care o are în voi.
47008023	Astfel, fie pentru Tit, însoţitorul şi colaboratorul meu pe lângă voi, fie pentru fraţii noştri, apostolii Bisericii şi slava lui Hristos,
47008024	arătaţi înaintea bisericilor dovada iubirii voastre şi motivul pentru care suntem mândri de voi.
47009001	Despre această slujire în folosul sfinţilor este de prisos să vă mai scriu:
47009002	cunosc bunăvoinţa voastră cu care mă laud în faţa macedonenilor când vine vorba de voi, spunându-le că Ahaia este gata încă de anul trecut, iar zelul vostru i-a încurajat pe mai mulţi.
47009003	I-am trimis pe fraţi pentru ca mândria noastră în ceea ce vă priveşte să nu fie zădărnicită în această privinţă, ci să fiţi gata, aşa cum am spus,
47009004	aşa încât dacă vor veni cu mine nişte macedoneni şi vă vor găsi nepregătiţi, să nu cumva să fim făcuţi noi de ruşine, ca să nu mai spun că şi voi, pentru încrederea avută.
47009005	Aşadar, am socotit că trebuie să îi rog pe fraţi să vină înainte la voi şi să pregătească darul pe care l-aţi promis, ca el să fie gata ca un adevărat dar, nu cu zgârcenie.
47009006	Cine seamănă cu zgârcenie, cu zgârcenie va secera, dar cine va semăna din belşug, din belşug va secera.
47009007	Fiecare să dea cum a hotărât în inima lui: nu cu regret, nici din obligaţie, căci Dumnezeu îl iubeşte pe cel care dă cu bucurie.
47009008	Iar Dumnezeu are puterea să vă facă să prisosiţi în orice har, ca să fiţi mereu îndestulaţi în toate şi să prisosiţi în orice faptă bună,
47009009	după cum stă scris: A împărţit, a dat săracilor, dreptatea lui rămâne în veac.
47009010	Cel ce-i dă sămânţă semănătorului şi pâine pentru hrană vă va da şi vă va înmulţi şi vouă ce aţi semănat şi va face să crească roadele dreptăţii voastre.
47009011	Şi veţi fi îmbogăţiţi în toate ca să puteţi face orice faptă de dărnicie, care, prin noi, îi aduce mulţumire lui Dumnezeu:
47009012	fiindcă împlinirea acestei slujiri nu numai că acoperă nevoile sfinţilor, dar face şi să se înmulţească aducerile de mulţumire către Dumnezeu.
47009013	Prin dovada acestei slujiri ei îl vor preamări pe Dumnezeu pentru supunerea de care daţi dovadă faţă de evanghelia lui Hristos şi pentru dărnicia venită din comuniunea voastră cu ei şi cu toţi;
47009014	iar prin rugăciunea lor pentru voi vă vor arăta dragostea lor, prin harul îmbelşugat al lui Dumnezeu faţă de voi.
47009015	Mulţumiri fie aduse lui Dumnezeu pentru harul său nespus de mare.
47010001	Eu însumi, Pavel, vă îndemn, pentru blândeţea şi bunătatea lui Hristos, eu, cel „atât de smerit când sunt în faţa voastră, dar plin de îndrăzneală când sunt departe”,
47010002	vă rog ca atunci când voi fi de faţă să nu fiu nevoit să-mi arăt îndrăzneala pe care am de gând să o folosesc împotriva unora care cred că noi trăim potrivit dorinţelor omeneşti.
47010003	Căci, deşi trăim în trup, noi nu ne luptăm trupeşte.
47010004	Căci armele luptei noastre nu sunt trupeşti, ci puternice prin Dumnezeu, ca să dărâme întăriturile; noi distrugem argumentele
47010005	şi orice trufie care se ridică împotriva cunoaşterii de Dumnezeu şi supunem orice gând ascultării de Hristos
47010006	şi suntem gata să pedepsim orice neascultare, odată ce ascultarea voastră se va fi împlinit.
47010007	Priviţi lucrurile în faţă! Dacă cineva crede că este al lui Hristos, să se gândească şi aşa: după cum el este al lui Hristos, tot aşa suntem şi noi.
47010008	Şi chiar dacă m-aş mândri ceva mai mult cu autoritatea pe care Domnul ne-a dat-o pentru zidirea, nu pentru dărâmarea voastră, tot nu mi-ar fi ruşine.
47010009	Nu vreau să par că vă înspăimânt cu scrisorile mele,
47010010	fiindcă ei spun: „Da, scrisorile lui sunt grele şi tari, dar când e de faţă e slab, iar cuvântul lui fără greutate”.
47010011	Să ţină seamă aceştia că, aşa cum suntem în cuvânt, în scrisorile noastre, când nu suntem de faţă, tot aşa vom fi în faptă şi când vom fi de faţă.
47010012	Noi nu îndrăznim să ne numărăm printre ei sau să ne comparăm cu unii care se recomandă singuri; fiindcă ei sunt lipsiţi de judecată, căci se măsoară pe ei cu ei înşişi şi se compară tot cu ei înşişi.
47010013	Noi însă nu ne vom mândri peste măsură, ci după măsura hotărâtă de Dumnezeu ca măsură: să ajungem până la voi.
47010014	Fiindcă nu ne întindem peste măsură ca şi cum nu am fi ajuns până la voi, căci până la voi am ajuns cu evanghelia lui Hristos.
47010015	Nu ne mândrim peste măsură cu truda altora, ci avem nădejde, odată cu creşterea credinţei voastre, să devenim şi mai mari printre voi, potrivit măsurii hotărâte nouă,
47010016	pentru a duce vestea cea bună în ţinuturile de dincolo de voi, fără să intrăm peste lucrarea altuia, ca să nu ne mândrim cu lucruri deja făcute.
47010017	Cel care se laudă, să se laude în Domnul,
47010018	fiindcă nu acela care se recomandă singur este recunoscut, ci acela pe care îl recomandă Domnul!
47011001	Ah! Dacă aţi putea răbda puţină nebunie din partea mea! Dar, chiar aşa, răbdaţi-mă!
47011002	Căci sunt gelos pentru voi cu gelozia lui Dumnezeu! V-am logodit cu un bărbat, ca să vă înfăţişez înaintea lui Hristos ca pe o fecioară curată,
47011003	dar mă tem ca nu cumva gândurile voastre să fie abătute de la simplitatea şi de la curăţia lui Hristos, aşa cum şi şarpele a amăgit-o pe Eva cu şiretenia lui.
47011004	Într-adevăr, dacă vine cineva şi vă vesteşte un alt Iisus, pe care nu l-am vestit noi, sau dacă primiţi un alt Duh, pe care nu l-aţi primit, sau o altă evanghelie, pe care nu aţi primit-o, ce bine îl primiţi!
47011005	Totuşi eu nu cred că am fost cu ceva mai prejos decât aceşti apostoli „nemaipomeniţi”!
47011006	Dar dacă sunt, cumva, nepriceput în vorbire, nu sunt şi în cunoaştere, aşa cum v-am arătat în toate felurile şi mereu.
47011007	Am făcut oare un păcat umilindu-mă astfel încât voi să fiţi înălţaţi când v-am predicat fără plată evanghelia lui Dumnezeu?
47011008	Am păgubit alte biserici, primind de la ele plată, ca să vă slujesc vouă!
47011009	Chiar şi între voi, când am dus lipsă, nu am fost pentru nimeni o povară, fiindcă nevoia mi-au acoperit-o fraţii care au venit din Macedonia şi în toate am avut şi voi avea grijă să nu vă fiu o povară.
47011010	Pe adevărul lui Hristos care este în mine, această pricină de laudă nu îmi va fi luată în ţinuturile Ahaiei!
47011011	De ce? Pentru că nu vă iubesc? Dumnezeu ştie!
47011012	Dar fac aceasta şi o voi face ca să le înlătur orice prilej celor ce caută prilej să fie socotiţi deopotrivă cu noi în lucrurile cu care se mândresc.
47011013	Astfel de oameni sunt apostoli falşi, lucrători vicleni care se prefac apostoli ai lui Hristos.
47011014	Şi nu e de mirare! Fiindcă însuşi Satan se preface în înger de lumină.
47011015	De aceea nu e lucru mare dacă şi slujitorii lui se prefac că sunt slujitori ai dreptăţii. Sfârşitul lor va fi pe măsura faptelor lor.
47011016	Vă spun încă o dată: să nu creadă nimeni că sunt nebun! Sau mai degrabă luaţi-mă de nebun, ca să mă pot lăuda şi eu puţin.
47011017	Ceea ce spun când mă laud, nu spun de la Domnul, ci ca din nebunie.
47011018	De vreme ce atât de mulţi se laudă cu lucruri omeneşti, mă voi lăuda şi eu.
47011019	Căci voi, care sunteţi înţelepţi, îi răbdaţi cu bucurie pe cei fără de minte!
47011020	Fiindcă voi răbdaţi dacă cineva vă subjugă, vă mănâncă, vă ia în stăpânire, se poartă cu trufie sau dacă vă loveşte:
47011021	cu ruşine o spun, am fost slabi! Dar, orice ar îndrăzni cineva – vorbesc ca un nebun – îndrăznesc şi eu!
47011022	Sunt ei evrei? Sunt şi eu! Sunt ei israeliţi? Sunt şi eu! Sunt ei seminţia lui Avraam? Sunt şi eu!
47011023	Sunt ei slujitori ai lui Hristos? – vorbesc ca ieşit din minţi – eu sunt mai mult: în osteneli şi mai mult, în închisori, şi mai mult, în bătăi, cu mult mai mult, adesea fiind chiar aproape de moarte.
47011024	De cinci ori am primit de la iudei cele treizeci şi nouă de lovituri,
47011025	de trei ori am fost bătut cu vergile, o dată am fost bătut cu pietre, de trei ori am naufragiat, petrecând o zi şi-o noapte în largul mării,
47011026	adesea în călătorii, în primejdiile râurilor, în pericole din cauza tâlharilor, în pericole din partea celor din neamul meu, în pericole din partea neamurilor, în primejdii în cetate, în primejdii în deşert, în primejdii pe mare, în primejdii printre fraţii falşi,
47011027	în muncă grea şi în osteneală, adesea veghind, flămând şi însetat, de multe ori postind, înfrigurat şi gol.
47011028	Şi, pe lângă lucrurile din afară, mai aveam şi grija mea de fiecare zi, neliniştea pentru toate bisericile.
47011029	Cine este slab fără să fiu şi eu slab? Cine este împins la păcat fără să fiu revoltat şi eu?
47011030	Dacă ar fi să mă mândresc, m-aş mândri cu slăbiciunea mea.
47011031	Dumnezeu şi Tatăl Domnului nostru Iisus Hristos, care este binecuvântat în veci, ştie că nu mint.
47011032	În Damasc, etnarhul regelui Areta păzea cetatea Damascului ca să mă aresteze,
47011033	dar am fost coborât într-un coş, pe lângă zid, şi am scăpat din mâinile lui.
47012001	Trebuie să mă laud, deşi nu-mi este de nici un folos! Totuşi voi vorbi despre viziunile şi revelaţiile primite de la Domnul.
47012002	Ştiu un om în Hristos care, cu paisprezece ani în urmă – dacă era în trup, nu ştiu; dacă era în afara trupului, nu ştiu, Dumnezeu o ştie – a fost răpit până la al treilea cer.
47012003	Şi ştiu că acest om – dacă era în trup sau în afara trupului, nu ştiu, Dumnezeu o ştie –
47012004	a fost răpit până în paradis şi a auzit cuvinte de negrăit, pe care omului nu îi este îngăduit să le rostească.
47012005	Cu acel om mă voi mândri, dar cu mine nu mă voi mândri, decât în slăbiciunile mele.
47012006	Chiar dacă aş vrea să mă laud, nu aş fi nebun, fiindcă aş spune adevărul. Dar mă feresc, ca nu cumva cineva să mă considere mai mult decât ceea ce vede în mine sau aude de la mine.
47012007	Şi datorită măreţiei revelaţiilor, ca să nu devin trufaş, mi-a fost dat un spin în trup, un trimis al Satanei, să mă lovească, aşa încât să nu mă îngâmf.
47012008	De trei ori l-am rugat pe Domnul despre lucrul acesta, ca să-l îndepărteze de la mine,
47012009	dar El mi-a spus: „Îţi este de ajuns harul meu, căci puterea mea se desăvârşeşte în slăbiciune”. De aceea mai degrabă mă voi mândri bucuros cu slăbiciunile mele, ca să rămână peste mine puterea lui Hristos.
47012010	Deci mă bucur în slăbiciuni, în insulte, în greutăţi, prigoane şi strâmtorări, pentru Hristos: când sunt slab, atunci sunt puternic.
47012011	Am ajuns nebun! Voi m-aţi silit! Căci voi eraţi datori să mă recomandaţi pe mine. Fiindcă nu am fost cu nimic mai prejos decât aceşti apostoli nemaipomeniţi, chiar dacă eu nu sunt nimic.
47012012	Într-adevăr, semnele apostolului au fost săvârşite printre voi cu toată statornicia, prin semne, minuni şi fapte pline de putere.
47012013	Prin ce sunteţi voi mai prejos decât celelalte biserici? Oare pentru că nu v-am fost o povară? Iertaţi-mi, vă rog, această nedreptate!
47012014	Iată, sunt gata să vin la voi pentru a treia oară şi nu voi fi o povară, pentru că eu nu umblu după lucrurile voastre, ci după voi, fiindcă nu copiii sunt datori să adune comori pentru părinţi, ci părinţii pentru copii.
47012015	Iar eu, cu cea mai mare bucurie, voi cheltui şi mă voi cheltui cu totul pentru sufletele voastre. Dacă vă iubesc mai mult, trebuie să fiu iubit mai puţin?
47012016	Fie! Nu v-am fost o povară, dar fiind şiret v-am prins prin vicleşug.
47012017	V-am stors eu oare prin vreunul din cei pe care i-am trimis la voi?
47012018	L-am rugat pe Tit, iar cu el am mai trimis un frate. A fost Tit lacom la voi? Nu am umblat noi în acelaşi duh, pe aceleaşi urme?
47012019	De multă vreme vă închipuiţi că ne apărăm în faţa voastră. Noi vorbim înaintea lui Dumnezeu în Hristos: preaiubiţilor, toate aceste lucruri sunt pentru zidirea voastră.
47012020	Căci mă tem ca atunci când voi veni să nu vă găsesc aşa cum nu vreau, iar eu să fiu găsit de voi aşa cum nu vreţi. Nu cumva să găsesc certuri, invidie, mânie, răzvrătiri, bârfe, şuşoteli, înfumurare, neînţelegeri!
47012021	Nu cumva, atunci când voi veni din nou, să mă umilească Dumnezeu din cauza voastră şi să trebuiască să-i plâng pe mulţi dintre aceia care au păcătuit înainte şi nu s-au întors de la necurăţia, desfrânarea şi neruşinarea pe care le-au săvârşit.
47013001	Aceasta este a treia oară când vin la voi: „orice cuvânt să fie întemeiat pe mărturia a doi sau trei martori.”
47013002	Când am fost cu voi a doua oară, le-am spus acelora care păcătuiseră şi o spun din nou tuturor celorlalţi, acum, când sunt departe, că dacă vin iarăşi, voi fi necruţător,
47013003	de vreme ce căutaţi o dovadă că în mine vorbeşte Hristos, cel care nu este slab faţă de voi, ci este puternic în mijlocul vostru.
47013004	Căci El a fost răstignit din slăbiciune, dar trăieşte prin puterea lui Dumnezeu. Şi noi suntem slabi în El, dar vom trăi cu El prin puterea lui Dumnezeu pentru voi.
47013005	Cercetaţi-vă pe voi înşivă să vedeţi dacă sunteţi în credinţă, puneţi-vă pe voi înşivă la încercare. Oare nu înţelegeţi că Iisus Hristos e în voi? Numai să nu cădeţi la încercare!
47013006	Sper că veţi şti că noi nu suntem nişte căzuţi la încercare!
47013007	Ne rugăm înaintea lui Dumnezeu să nu faceţi nici un rău, nu ca să apărem noi ca trecuţi de încercare, ci ca voi să faceţi binele, iar noi să fim ca nişte căzuţi la încercare.
47013008	Căci noi nu avem nici o putere împotriva adevărului, ci pentru adevăr.
47013009	Noi ne bucurăm când suntem slabi, iar voi puternici şi ne rugăm şi pentru desăvârşirea voastră.
47013010	De aceea vă scriu aceste lucruri fiind departe, ca atunci când voi fi prezent să nu mă port cu asprime, după autoritatea pe care mi-a dat-o Domnul, spre zidire şi nu spre distrugere.
47013011	În rest, fraţilor, bucuraţi-vă, fiţi desăvârşiţi, încurajaţi-vă, fiţi un singur cuget, iar Dumnezeul iubirii şi al păcii va fi cu voi.
47013012	Îmbrăţişaţi-vă unii pe alţii cu o sărutare sfântă. Toţi sfinţii vă îmbrăţişează.
47013013	Harul Domnului Iisus Hristos, iubirea lui Dumnezeu şi comuniunea Duhului Sfânt să fie cu voi toţi!
48001001	Pavel, apostol netrimis de oameni, nici numit de vreun om, ci de Iisus Hristos şi Dumnezeu Tatăl, care l-a înviat din morţi,
48001002	şi toţi fraţii care sunt împreună cu mine, către bisericile din Galatia:
48001003	har vouă şi pace de la Dumnezeu, Tatăl nostru şi de la Domnul Iisus Hristos,
48001004	Cel care s-a dat pentru păcatele noastre ca să ne scoată din veacul rău de acum, după voia lui Dumnezeu, Tatăl nostru.
48001005	A lui să fie slava în vecii vecilor, amin!
48001006	Mă mir că vă întoarceţi aşa de repede de la Cel care v-a chemat prin harul lui Hristos şi treceţi la o altă evanghelie.
48001007	De fapt, nu există alta, dar s-au găsit unii care să vă tulbure şi care vor să strâmbe evanghelia lui Hristos.
48001008	Dar, chiar dacă noi înşine sau un înger din cer v-ar vesti altă evanghelie decât cea pe care v-am vestit-o noi, să fie anatema!
48001009	Aşa cum v-am mai spus, vă spun încă o dată: oricine vă vesteşte altceva decât ceea ce aţi primit, să fie anatema!
48001010	Pe cine încerc să câştig eu, pe oameni sau pe Dumnezeu? Caut cumva să plac oamenilor? Dacă aş fi vrut să plac oamenilor nu aş mai fi robul lui Hristos.
48001011	Fraţilor, vă fac cunoscut că evanghelia pe care aţi auzit-o de la mine nu este după mintea omenească,
48001012	fiindcă eu nu am primit-o de la vreun om, nici nu am învăţat-o de la cineva, ci o am de la Iisus Hristos, prin revelaţie.
48001013	Aţi auzit despre purtarea mea de altădată, când eram în iudaism: cum persecutam peste măsură Biserica lui Dumnezeu şi o nimiceam,
48001014	cât de învăţat eram în iudaism, cum îi întreceam pe mulţi din generaţia mea şi din poporul meu, şi cum eram plin de zel pentru tradiţia strămoşilor mei.
48001015	Iar când a hotărât Dumnezeu în bunătatea lui, El care m-a ales din pântecele mamei mele şi m-a chemat prin harul lui
48001016	să mi-l descopere pe Fiul său, ca să-l vestesc neamurilor, nu m-am sfătuit deloc, cu nici un om,
48001017	nici nu m-am dus la Ierusalim la cei care erau apostoli înainte de mine, ci am plecat în Arabia şi mai târziu m-am întors în Damasc.
48001018	Abia după trei ani m-am dus la Ierusalim ca să-l cunosc pe Chefa şi am rămas la el cincisprezece zile.
48001019	Nu m-am întâlnit cu nici un alt apostol, în afară de Iacov, fratele Domnului.
48001020	Ce vă scriu, iată, vă scriu înaintea lui Dumnezeu, nu mint.
48001021	După aceea am plecat în ţinuturile Siriei şi Ciliciei,
48001022	fără ca bisericile lui Hristos din Iudeea să mă fi cunoscut în persoană.
48001023	Ele doar auziseră despre mine zicându-se „cel care ne persecuta odată vesteşte acum credinţa pe care altădată o nimicea”
48001024	şi, astfel, îl slăveau pe Dumnezeu pentru cele întâmplate cu mine.
48002001	Apoi, după paisprezece ani, am urcat din nou la Ierusalim, împreună cu Barnaba, luându-l cu mine şi pe Tit.
48002002	M-am dus acolo însă datorită unei revelaţii şi le-am prezentat doar celor mai de seamă evanghelia pe care o predic eu neamurilor, ca nu cumva să alerg sau să fi alergat în zadar.
48002003	Şi nici măcar Tit, care era împreună cu mine şi care era grec, nu a fost obligat să fie circumcis,
48002004	aşa cum cereau fraţii prefăcuţi, care se strecuraseră printre noi ca să ne pândească libertatea pe care o avem în Iisus Hristos, ca să ne înrobească.
48002005	Nu ne-am supus lor nici măcar o clipă, pentru ca adevărul evangheliei să rămână cu voi întotdeauna.
48002006	Iar cei socotiţi mai de seamă – orice ar fi fost ei cândva, nu mă interesează, căci Dumnezeu nu este părtinitor – cei mai de seamă deci, nu au mai adăugat nimic.
48002007	Dimpotrivă, după ce au văzut că mie mi-a fost încredinţată evanghelia pentru cei necircumcişi, după cum lui Petru i-a fost încredinţată pentru cei circumcişi,
48002008	– fiindcă Acela care a lucrat prin Petru în misiunea pentru cei circumcişi a lucrat şi prin mine pentru neamuri –
48002009	şi după ce au cunoscut harul care îmi fusese dat, Iacov, Chefa şi Ioan, cei socotiţi a fi stâlpii Bisericii, au dat mâna cu mine şi cu Barnaba în semn de sprijin, ca noi să mergem la neamuri, iar ei la cei circumcişi,
48002010	numai să ne aducem aminte de cei săraci. Şi aşa m-am şi străduit să fac.
48002011	Dar când a venit Chefa în Antiohia, l-am înfruntat pe faţă, pentru că merita să fie mustrat;
48002012	fiindcă înainte de a veni unii de la Iacov, Petru obişnuia să stea la masă cu cei dintre neamuri; însă când au venit aceia, el se ferea şi stătea deoparte, temându-se de cei circumcişi.
48002013	Iar ceilalţi iudei au devenit şi ei ipocriţi, astfel încât până şi Barnaba a fost atras în prefăcătoria lor.
48002014	Când am văzut că ei nu se poartă drept şi conform adevărului evangheliei, i-am spus lui Chefa de faţă cu toţi: „Dacă tu, iudeu fiind, trăieşti ca neamurile şi nu ca iudeii, atunci de ce obligi neamurile să trăiască asemenea iudeilor?”
48002015	Noi suntem iudei din naştere şi nu păcătoşi dintre neamuri.
48002016	Ştiind însă că nici un om nu ajunge drept prin faptele Legii, ci prin credinţa în Iisus Hristos, am crezut şi noi în Hristos Iisus, pentru a fi făcuţi drepţi prin credinţa în Hristos şi nu prin faptele Legii, pentru că prin faptele Legii nimeni nu va fi făcut drept.
48002017	Dar dacă noi, căutând să ajungem drepţi în Hristos, am fost găsiţi noi înşine păcătoşi, înseamnă oare că Hristos este slujitor al păcatului? Nicidecum!
48002018	Pentru că dacă zidesc din nou ceea ce am dărâmat, mă arăt ca unul care încalcă Legea.
48002019	Pentru că eu, prin Lege, am murit faţă de Lege ca să trăiesc cu Dumnezeu. Am fost răstignit împreună cu Hristos;
48002020	şi nu mai trăiesc eu, ci Hristos trăieşte în mine. Iar ceea ce trăiesc acum în trup, trăiesc în credinţa în Fiul lui Dumnezeu, Cel care m-a iubit şi s-a dat pe sine pentru mine.
48002021	Eu nu nesocotesc harul lui Dumnezeu: dacă dreptatea ar veni prin Lege, atunci Hristos a murit în zadar.
48003001	O, galateni fără minte, cine v-a fermecat să nu vă încredeţi în adevăr, voi, în ochii cărora a fost zugrăvit Iisus Hristos cel răstignit?
48003002	Atât vreau să ştiu de la voi: datorită faptelor Legii aţi primit voi Duhul sau pentru că aţi ascultat cuvântul credinţei?
48003003	Atât de fără de minte sunteţi? După ce aţi început în Duhul căutaţi acum desăvârşirea în trup?
48003004	Aţi suferit atâtea degeaba? – dacă într-adevăr a fost degeaba!
48003005	Cel care vă dă Duhul şi face minuni între voi le face oare fiindcă împliniţi faptele Legii sau fiindcă ascultaţi cuvântul credinţei?
48003006	La fel şi Avraam: a crezut în Dumnezeu şi credinţa i-a fost socotită ca dreptate.
48003007	Să ştiţi dar, că cei care cred, aceia sunt fiii lui Avraam.
48003008	Iar Scriptura, văzând dinainte că Dumnezeu prin credinţă va face drepte neamurile, i-a vestit mai dinainte lui Avraam: În tine vor fi binecuvântate toate neamurile.
48003009	Deci, cei care cred sunt binecuvântaţi împreună cu Avraam cel credincios.
48003010	Însă toţi cei care se încred în faptele Legii sunt sub blestem, căci este scris: Blestemat este oricine nu stăruie în toate cele scrise în cartea Legii, ca să le împlinească.
48003011	Iar faptul că prin Lege nimeni nu devine drept înaintea lui Dumnezeu este clar, deoarece: cel drept va trăi prin credinţă.
48003012	Legea însă nu se bazează pe credinţă, ci pe cuvintele: cel care face aceste lucruri va trăi prin ele.
48003013	Hristos ne-a răscumpărat din blestemul Legii, făcându-se blestem pentru noi, deoarece este scris: Blestemat este orice om atârnat pe lemn,
48003014	pentru ca, prin Hristos Iisus, binecuvântarea vestită lui Avraam să vină la neamuri, să primim făgăduinţa Duhului prin credinţă.
48003015	Fraţilor, vorbesc ca un om: până şi legământul dintre oameni, odată încheiat, nu mai poate fi anulat şi nu se mai poate adăuga nimic la el.
48003016	Iar făgăduinţele au fost rostite lui Avraam şi vlăstarului său. Nu zice: şi vlăstarelor, ca şi cum ar vorbi despre mai mulţi, ci doar despre unul singur: şi vlăstarului tău, care este Hristos.
48003017	Ce vreau să spun cu asta? Legea venită după patru sute treizeci de ani nu poate anula legământul încheiat mai dinainte de către Dumnezeu, aşa încât făgăduinţa să fie desfiinţată.
48003018	Dacă moştenirea vine prin Lege, nu mai vine prin făgăduinţă; iar lui Avraam Dumnezeu i-a dăruit-o prin făgăduinţă.
48003019	Atunci, pentru ce a fost dată Legea? Ea a fost adăugată din cauza încălcărilor de Lege, până când avea să vină Vlăstarul căruia i s-a dat făgăduinţa. A fost dată prin îngeri în mâna unui mijlocitor.
48003020	Mijlocitorul nu este doar al unei singure părţi, Dumnezeu însă este Unul.
48003021	Este oare Legea împotriva făgăduinţelor lui Dumnezeu? În nici un fel! Dacă s-ar fi dat o Lege care să poată da viaţa, într-adevăr dreptatea ar veni prin Lege.
48003022	Scriptura însă le-a închis pe toate sub păcat, pentru ca făgăduinţa să se dea prin credinţa în Iisus Hristos, celor care cred.
48003023	Înainte de venirea credinţei noi eram păziţi sub Lege, închişi în vederea credinţei care avea să fie revelată.
48003024	Astfel Legea ne-a fost un îndrumător spre Hristos ca să fim îndreptăţiţi prin credinţă.
48003025	Iar după ce a venit credinţa nu mai suntem sub acest îndrumător.
48003026	Căci toţi, în Hristos Iisus, sunteţi fiii lui Dumnezeu prin credinţă,
48003027	pentru că cei care v-aţi botezat în Hristos, v-aţi îmbrăcat în Hristos.
48003028	Nu mai este nici iudeu nici grec, nu mai este nici rob nici liber, nu mai este nici bărbat nici femeie, pentru că voi toţi sunteţi una în Hristos Iisus.
48003029	Iar dacă sunteţi ai lui Hristos, sunteţi vlăstarul lui Avraam, moştenitori potrivit făgăduinţei.
48004001	Şi vă spun că atâta vreme cât moştenitorul este copil, nu se deosebeşte cu nimic de un sclav, chiar dacă este stăpân peste toate,
48004002	ci este sub tutori şi administratori, până la vremea hotărâtă de tatăl său.
48004003	La fel şi noi, când eram copii, eram sub robia superstiţiilor lumii.
48004004	Dar când s-a împlinit timpul hotărât, Dumnezeu a trimis pe Fiul său, născut din femeie, născut sub Lege,
48004005	să-i răscumpere pe cei care erau sub Lege, ca să primim înfierea.
48004006	Şi pentru că sunteţi fii, Dumnezeu l-a trimis în inimile noastre pe Duhul Fiului său, care strigă: „Abba”, adică „Tată!”
48004007	Aşadar, nu mai eşti sclav, ci fiu, iar dacă eşti fiu, eşti şi moştenitor al lui Dumnezeu prin harul lui.
48004008	Odinioară, pe când nu-l cunoşteaţi pe Dumnezeu, slujeaţi celor care nu sunt dumnezei prin firea lor.
48004009	Dar acum, după ce l-aţi cunoscut pe Dumnezeu sau, mai bine zis, după ce aţi fost cunoscuţi de El, cum de vă întoarceţi la forţele neputincioase şi sărace ale lumii, cărora vreţi să le slujiţi din nou?
48004010	Voi ţineţi zile, luni, anotimpuri şi ani.
48004011	Mă tem să nu mă fi trudit degeaba cu voi.
48004012	Fraţilor, vă rog fiţi ca mine, pentru că şi eu sunt ca voi! Nu m-aţi nedreptăţit cu nimic.
48004013	Ci ştiţi că într-o stare de slăbiciune trupească v-am vestit evanghelia prima oară
48004014	şi, faţă de ceea ce era în trupul meu o încercare pentru voi, nu aţi arătat nici dispreţ, nici dezgust. Dimpotrivă, m-aţi primit ca pe un înger al lui Dumnezeu, ca pe Hristos Iisus.
48004015	Unde este, aşadar, bucuria voastră? Vă mărturisesc că dacă s-ar fi putut v-aţi fi scos până şi ochii din cap şi mi i-aţi fi dat.
48004016	Oare am ajuns vrăjmaşul vostru pentru că v-am spus adevărul?
48004017	Ei sunt plini de zel pentru voi, dar nu cu un zel bun, ci vor să vă despartă de mine ca să fiţi plini de râvnă pentru ei.
48004018	Este bine să fiţi întotdeauna plini de zel în cele bune, şi nu doar când sunt eu cu voi.
48004019	Copiii mei, pentru care sufăr din nou durerile naşterii, până când Hristos va lua chip în voi,
48004020	cum aş vrea să fiu acum la voi, să-mi schimb tonul, fiindcă mă întreb ce se întâmplă cu voi!
48004021	Spuneţi-mi, voi, care vreţi să fiţi sub Lege, nu auziţi ce spune Legea?
48004022	Căci este scris că Avraam a avut doi fii: unul de la sclavă şi unul de la femeia liberă.
48004023	Dar cel născut din sclavă s-a născut simplu, ca orice om, pe când cel din femeia liberă, prin făgăduinţă.
48004024	Acestea au un înţeles alegoric pentru că reprezintă două legăminte. Cel de pe muntele Sinai, care naşte pentru sclavie, este Agar.
48004025	Agar este muntele Sinai din Arabia şi corespunde Ierusalimului de acum, care este în sclavie împreună cu copiii săi.
48004026	Iar cea liberă este Ierusalimul de sus; aceasta este mama noastră.
48004027	Căci este scris: Bucură-te, tu, cea stearpă, care nu naşti, izbucneşte de bucurie şi strigă, tu, care nu ai cunoscut durerile naşterii, căci sunt mai mulţi copiii celei părăsite decât ai celei care are bărbat.
48004028	Iar voi, fraţilor, sunteţi copii ai făgăduinţei, asemenea lui Isaac.
48004029	Dar aşa cum, atunci, cel născut simplu, trupeşte, îl prigonea pe cel născut prin Duhul, la fel este şi acum.
48004030	Dar ce spune Scriptura? Alung-o pe sclavă şi pe fiul ei, căci nu va moşteni fiul sclavei împreună cu fiul celei libere.
48004031	De aceea, fraţilor, nu suntem copiii sclavei, ci ai celei libere.
48005001	Hristos ne-a eliberat ca să fim liberi; rămâneţi, aşadar, tari şi nu luaţi din nou jugul robiei.
48005002	Iată, eu, Pavel, vă spun că dacă vă circumcideţi, Hristos nu vă foloseşte la nimic.
48005003	Şi încă o dată, spun deschis oricărui om care se circumcide că este dator să împlinească toată Legea.
48005004	Voi, căutând să deveniţi drepţi prin Lege, v-aţi îndepărtat de Hristos, aţi pierdut harul.
48005005	Pe când noi aşteptăm cu nădejde, în Duhul, dreptatea care vine din credinţă.
48005006	Căci în Hristos Iisus nu au nici o putere nici circumcizia, nici lipsa ei, ci credinţa care lucrează prin iubire.
48005007	Cândva voi alergaţi bine: cine v-a oprit să vă încredeţi în adevăr?
48005008	Insistenţa lor nu vine de la Cel care v-a chemat.
48005009	Doar puţină drojdie dospeşte tot aluatul.
48005010	Eu, în Domnul, am încredere că nu veţi gândi altfel: iar cel care vă tulbură, va suferi pedeapsa, oricine ar fi el.
48005011	Iar eu, fraţilor, dacă încă vestesc circumcizia, atunci de ce mai sunt persecutat? Ar însemna că piatra de poticnire a crucii a fost înlăturată.
48005012	Mai bine s-ar tăia de tot cei ce vă tulbură!
48005013	Voi însă, fraţilor, aţi fost chemaţi la libertate. Numai să nu faceţi din această libertate un prilej să slujiţi trupului, ci slujiţi-vă prin iubire unii pe alţii.
48005014	Căci toată Legea se cuprinde într-o singură poruncă: Iubeşte-l pe aproapele tău ca pe tine însuţi!
48005015	Dar dacă vă muşcaţi unul pe altul şi vă mâncaţi între voi, vedeţi să nu vă distrugeţi unii pe alţii!
48005016	Aşadar vă spun: umblaţi în Duhul şi nu împliniţi poftele trupului!
48005017	Fiindcă trupul pofteşte împotriva Duhului, iar Duhul împotriva trupului, se împotrivesc unul altuia şi vă împiedică să faceţi ceea ce doriţi.
48005018	Iar dacă sunteţi conduşi de Duhul Sfânt, nu sunteţi sub Lege.
48005019	Şi faptele trupului sunt cunoscute: desfrânarea, necurăţia, destrăbălarea,
48005020	idolatria, vrăjitoria, duşmănia, cearta, gelozia, mâniile, ambiţiile egoiste, dezbinările, ereziile,
48005021	invidiile, beţiile, orgiile şi altele asemănătoare cu acestea. Vă spun dinainte, după cum v-am mai spus: cei care fac astfel de fapte nu vor moşteni Împărăţia lui Dumnezeu.
48005022	Iar rodul Duhului este iubirea, bucuria, pacea, îndelunga răbdare, bunătatea, binefacerea, credinţa,
48005023	blândeţea, înfrânarea. Împotriva acestora nu există lege.
48005024	Cei care sunt ai lui Hristos Iisus şi-au răstignit trupul împreună cu patimile şi poftele lui.
48005025	Dacă trăim în Duhul, în Duhul să şi umblăm.
48005026	Să nu fim trufaşi, provocându-ne şi invidiindu-ne unii pe alţii.
48006001	Fraţilor, chiar dacă un om a greşit, voi, cei duhovniceşti, aduceţi-l înapoi cu duhul blândeţii, păzindu-se fiecare să nu fie ispitit.
48006002	Purtaţi-vă greutăţile unii altora şi aşa veţi împlini legea lui Hristos.
48006003	Căci dacă i se pare cuiva că este cineva, cu toate că nu e, se înşeală.
48006004	Fiecare să-şi cântărească faptele şi să se laude doar cu sine, nu cu altul,
48006005	pentru că fiecare îşi va purta povara lui însuşi.
48006006	Ucenicul care învaţă cuvântul Domnului să dea învăţătorului său din toate bunurile.
48006007	Nu vă amăgiţi: Dumnezeu nu poate fi batjocorit. Ceea ce seamănă omul, aceea va şi secera.
48006008	Pentru că cel ce seamănă în pornirile trupului, din trup va secera putreziciune, dar cel ce seamănă în Duhul, va secera din Duh viaţa veşnică.
48006009	Să nu încetăm să facem binele, pentru că noi, cei care vom răbda până la sfârşit, vom secera la vremea potrivită.
48006010	Deci acum, cât mai avem timp, să facem bine tuturor şi mai ales celor ce sunt de-o credinţă cu noi.
48006011	Vedeţi cu ce fel de litere v-am scris, chiar cu mâna mea.
48006012	Cei care vor să se laude cu trupul vostru vă silesc să vă circumcideţi numai ca să nu fie ei prigoniţi pentru crucea lui Hristos.
48006013	Pentru că nici măcar ei, cei circumcişi, nu păzesc Legea, dar vor să vă circumcideţi voi, ca să se mândrească ei cu trupul vostru.
48006014	Iar eu cu nimic nu m-aş mândri – Doamne fereşte! – în afară de crucea Domnului nostru Iisus Hristos, prin care lumea este răstignită pentru mine şi eu pentru lume.
48006015	Căci nici circumcizia, nici lipsa ei nu înseamnă nimic, ci să fii o făptură nouă.
48006016	Şi pentru cei ce vor respecta regula aceasta, pacea şi mila să fie peste ei şi peste Israelul lui Dumnezeu.
48006017	De acum înainte nimeni să nu mă mai necăjească, pentru că eu port semnele lui Iisus în trupul meu.
48006018	Fraţilor, harul Domnului nostru Iisus Hristos să fie cu duhul vostru! Amin.
49001001	Pavel, apostol al lui Hristos Iisus prin voinţa lui Dumnezeu, către sfinţii care sunt în Efes şi care cred în Hristos Iisus,
49001002	har vouă şi pace de la Dumnezeu Tatăl nostru şi de la Domnul Iisus Hristos.
49001003	Binecuvântat să fie Dumnezeu Tatăl Domnului nostru Iisus Hristos care ne-a binecuvântat, în Hristos, cu toată binecuvântarea duhovnicească, în ceruri,
49001004	după cum ne-a ales în El, înainte de întemeierea lumii, ca să fim sfinţi şi nevinovaţi înaintea lui. Din iubire,
49001005	Dumnezeu a hotărât de mai înainte să ne înfieze pentru sine, prin Iisus Hristos, după cum a vrut în bunăvoinţa sa,
49001006	spre lauda slavei harului său, pe care ni l-a dăruit în Fiul său cel iubit.
49001007	În El avem răscumpărarea prin sângele lui, iertarea păcatelor, după bogăţia harului său
49001008	pe care l-a revărsat cu prisosinţă asupra noastră, în toată înţelepciunea şi priceperea.
49001009	Dumnezeu ne-a făcut cunoscută, după bunăvoinţa sa, taina voii lui, pe care a hotărât-o de mai înainte în Hristos,
49001010	pentru a o aduce la desăvârşire la împlinirea vremurilor: să adune toate în Hristos, cele din ceruri şi cele de pe pământ, în El.
49001011	Dumnezeu a hotărât mai dinainte, conform planului său – căci El înfăptuieşte totul după hotărârea voinţei lui – să ne aleagă în El,
49001012	ca să fim spre lauda slavei lui, noi, primii care am nădăjduit în Hristos.
49001013	În El, şi voi, după ce aţi auzit cuvântul adevărului, evanghelia mântuirii voastre, şi aţi crezut în El, aţi fost pecetluiţi cu Duhul Sfânt cel făgăduit.
49001014	Duhul Sfânt este garanţia moştenirii noastre, pentru răscumpărarea celor câştigaţi de El, spre lauda slavei lui.
49001015	De aceea, de când am auzit despre credinţa voastră în Domnul Iisus şi despre iubirea pe care o aveţi pentru toţi sfinţii,
49001016	nu încetez să mulţumesc pentru voi, pomenindu-vă în rugăciunile mele,
49001017	pentru ca Tatăl slavei, Dumnezeul Domnului nostru Iisus Hristos, să vă dea Duhul înţelepciunii şi al revelaţiei, ca să-l cunoaşteţi.
49001018	Mă rog ca înţelegerea voastră să fie iluminată astfel încât să cunoaşteţi nădejdea la care El v-a chemat, bogăţia slavei moştenirii lui în cei sfinţi,
49001019	şi măreţia covârşitoare a puterii lui în noi, cei credincioşi, potrivit cu lucrarea puterii lui celei mari.
49001020	Prin ea, Dumnezeu a lucrat în Hristos, înviindu-l din morţi şi aşezându-l la dreapta lui, în ceruri,
49001021	mai presus decât orice stăpânire, putere, tărie şi domnie, şi mai presus de orice nume invocat, nu numai în lumea de acum, ci şi în cea viitoare.
49001022	Şi Dumnezeu a supus toate lucrurile la picioarele lui Hristos şi pe El l-a dat mai presus de toate cap Bisericii,
49001023	care este trupul său, plinătatea celui ce împlineşte totul în toţi.
49002001	Voi eraţi morţi din cauza greşelilor şi păcatelor voastre
49002002	în care trăiaţi cândva, potrivit cu veacul acestei lumi, potrivit stăpânitorului puterii văzduhului, duhul care lucrează acum în cei neascultători.
49002003	Între ei eram şi noi cândva, trăind în poftele trupului nostru, împlinind dorinţele trupului şi ale simţurilor, şi eram din fire sub mânia lui Dumnezeu, ca şi ceilalţi.
49002004	Însă Dumnezeu, cel ce este bogat în milă, datorită marii lui iubiri pentru noi,
49002005	pe când eram morţi din cauza greşelilor noastre, ne-a înviat împreună cu Hristos – prin har sunteţi mântuiţi!
49002006	El ne-a înviat împreună cu Hristos şi ne-a aşezat împreună cu El în ceruri, în Hristos Iisus,
49002007	pentru ca în veacurile viitoare să arate covârşitoarea bogăţie a harului său, în bunătatea sa faţă de noi, în Hristos Iisus.
49002008	Fiindcă prin har sunteţi mântuiţi, prin credinţă, şi lucrul acesta nu este de la voi, este darul lui Dumnezeu,
49002009	nu prin fapte, pentru ca nimeni să nu se laude.
49002010	Fiindcă noi suntem făpturile lui, creaţi în Hristos Iisus, pentru faptele bune pe care Dumnezeu le-a pregătit de mai înainte, ca să le împlinim.
49002011	De aceea, amintiţi-vă că în trecut voi, cei care eraţi păgâni prin naştere, numiţi „necircumcişi” de către cei numiţi „circumcişi”, dar circumcişi în trup de către oameni,
49002012	amintiţi-vă că în vremea aceea eraţi fără Hristos, despărţiţi de poporul lui Israel şi străini de legămintele întemeiate pe făgăduinţa lui Dumnezeu, fără nădejde şi fără Dumnezeu în lume.
49002013	Acum însă, în Iisus Hristos, voi, care în trecut eraţi departe aţi fost aduşi aproape, prin sângele lui Hristos.
49002014	Fiindcă El este pacea noastră, Cel ce a făcut din două popoare unul singur şi a dărâmat zidul care le despărţea, desfiinţând în trupul său duşmănia dintre ele,
49002015	Legea poruncilor cu prescripţiile ei. El a făcut toate acestea ca din cei doi să facă în El însuşi un singur om nou, făcând pace,
49002016	şi prin cruce să îi împace pe amândoi cu Dumnezeu, într-un singur trup, nimicind prin ea duşmănia.
49002017	El a venit şi a vestit pacea pentru voi, cei care eraţi departe, şi pacea pentru cei care erau aproape,
49002018	fiindcă prin El, şi unii şi alţii, într-un singur Duh, avem calea deschisă spre Tatăl.
49002019	Prin urmare, nu mai sunteţi străini şi fără drepturi, ci sunteţi concetăţeni ai sfinţilor şi membri ai familiei lui Dumnezeu,
49002020	zidiţi pe temelia apostolilor şi a profeţilor, piatra din capul unghiului fiind însuşi Iisus Hristos.
49002021	În El, toată construcţia este bine alcătuită şi creşte pentru a fi un templu sfânt, în Domnul.
49002022	În El, sunteţi zidiţi şi voi, pentru a fi o casă a lui Dumnezeu, în Duhul.
49003001	De aceea, eu, Pavel, întemniţat de dragul lui Hristos pentru voi, neamurile –
49003002	cu siguranţă aţi auzit de harul pe care Dumnezeu, în planul său, mi l-a dat pentru voi,
49003003	de taina pe care, prin revelaţie, El mi-a făcut-o cunoscută, după cum v-am scris pe scurt mai înainte.
49003004	De acolo, dacă citiţi, puteţi înţelege cunoaşterea pe care o am despre taina lui Hristos,
49003005	care în veacurile trecute nu a fost arătată oamenilor aşa cum a fost revelată acum sfinţilor săi apostoli şi profeţi, în Duhul:
49003006	prin evanghelie, neamurile au şi ele parte de moştenire, aparţin aceluiaşi trup şi sunt şi ele părtaşe la făgăduinţă, în Hristos Iisus.
49003007	Eu am devenit slujitorul acestei evanghelii prin harul pe care Dumnezeu mi l-a dat în dar după cum lucrează puterea sa.
49003008	Mie, celui mai neînsemnat dintre toţi sfinţii, mi-a fost dat acest har de a vesti neamurilor bogăţia de nepătruns a lui Hristos
49003009	şi de a arăta tuturor care este planul tainei ascunse din veci în Dumnezeu, care pe toate le-a creat,
49003010	pentru ca înţelepciunea cea de multe feluri a lui Dumnezeu să fie cunoscută acum, prin Biserică, de stăpânirile şi domniile din ceruri,
49003011	după hotărârea din veci pe care El a împlinit-o în Hristos Iisus, Domnul nostru.
49003012	În El avem, încredinţaţi fiind, îndrăzneală şi cale deschisă către Dumnezeu, prin credinţa în El.
49003013	Pentru aceasta, vă rog, să nu vă pierdeţi curajul din pricina suferinţelor mele pentru voi, fiindcă ele sunt slava voastră.
49003014	De aceea, îmi plec genunchii înaintea Tatălui,
49003015	de la care îşi trage numele orice neam în cer şi pe pământ
49003016	ca să vă dea darul, după bogăţia slavei lui, de a fi întăriţi cu putere, prin Duhul lui, în omul lăuntric,
49003017	iar Hristos să locuiască în inimile voastre prin credinţă, înrădăcinaţi şi întemeiaţi în iubire,
49003018	ca să puteţi înţelege împreună cu toţi sfinţii care este lăţimea şi lungimea şi înălţimea şi adâncimea
49003019	şi să cunoaşteţi iubirea lui Hristos care întrece orice cunoaştere, ca să vă umpleţi de toată plinătatea lui Dumnezeu.
49003020	Iar lui Dumnezeu, care poate să facă, prin puterea care lucrează în noi, cu mult mai mult decât putem noi cere sau gândi,
49003021	a lui să fie slava, în Biserică şi în Hristos Iisus, în toate generaţiile care vor fi în veacul veacurilor, amin!
49004001	Aşadar, eu, cel întemniţat pentru Domnul, vă îndemn să vă purtaţi vrednic de chemarea pe care aţi primit-o,
49004002	cu toată smerenia, blândeţea şi îndelungă răbdarea. Îngăduiţi-vă unii pe alţii cu dragoste
49004003	şi străduiţi-vă să păstraţi unitatea Duhului prin legătura păcii.
49004004	Este un singur trup şi un singur Duh, aşa cum una este nădejdea la care aţi fost chemaţi;
49004005	un singur Domn, o singură credinţă, un singur botez,
49004006	un singur Dumnezeu şi Tată al tuturor, care este peste toţi, prin toţi şi în toţi.
49004007	Însă fiecăruia dintre noi i-a fost dăruit harul după măsura darului lui Hristos.
49004008	De aceea spune: Urcând pe înălţime a luat robi şi a dat daruri oamenilor.
49004009	Dar ce altceva înseamnă a urcat dacă nu şi că a coborât în părţile cele mai de jos ale pământului?
49004010	Cel ce a coborât este şi cel ce a urcat mai presus de toate cerurile, ca să umple totul.
49004011	Şi El i-a dat pe unii să fie apostoli, pe alţii profeţi, pe alţii evanghelişti, pe alţii păstori şi învăţători,
49004012	ca să îi pregătească pe sfinţi pentru lucrarea slujirii, pentru zidirea trupului lui Hristos,
49004013	până când vom ajunge toţi la unitatea credinţei şi a cunoaşterii Fiului lui Dumnezeu, la starea de om desăvârşit, la măsura staturii depline a lui Hristos.
49004014	El a făcut aceasta ca noi să nu mai fim copii, clătinaţi de valuri şi purtaţi încoace şi încolo de orice vânt al învăţăturii prin viclenia oamenilor, prin îndemânarea lor de a aduce rătăcirea,
49004015	ci, dimpotrivă, spunând adevărul cu dragoste, să creştem în toate privinţele în El, cel care este capul, Hristos.
49004016	Din El, întregul trup, bine alcătuit şi legat prin încheieturile prin care este susţinut, creşte şi se zideşte în dragoste, făcându-şi fiecare în parte lucrarea.
49004017	Prin urmare, vă spun şi mărturisesc în Domnul: nu mai trăiţi aşa cum trăiesc neamurile în deşertăciunea minţii lor.
49004018	Ele au mintea întunecată şi sunt înstrăinate de viaţa lui Dumnezeu, din cauza lipsei lor de cunoaştere, prin împietrirea inimii lor.
49004019	Ei au pierdut orice urmă de simţire şi săvârşesc cu lăcomie ceea ce este imoral şi pervers.
49004020	Însă nu aşa l-aţi cunoscut voi pe Hristos,
49004021	dacă, într-adevăr, l-aţi auzit şi aţi învăţat despre El, conform adevărului în Iisus.
49004022	Voi aţi fost învăţaţi ca, în privinţa purtării voastre din trecut, să vă dezbrăcaţi de omul cel vechi care se strică din cauza poftelor amăgitoare.
49004023	Aţi fost învăţaţi să vă înnoiţi în duhul minţii voastre
49004024	şi să vă îmbrăcaţi cu omul cel nou, creat după chipul lui Dumnezeu, în dreptatea şi sfinţenia adevărului.
49004025	De aceea, renunţând la minciună, fiecare să spună aproapelui său adevărul, fiindcă facem parte din acelaşi trup.
49004026	Mâniaţi-vă, dar nu păcătuiţi! Să nu apună soarele peste mânia voastră
49004027	şi să nu-i daţi prilej diavolului.
49004028	Hoţul să nu mai fure, ci, dimpotrivă, să se ostenească lucrând cu mâinile lui ceea ce este bine, ca să dea celui ce are nevoie.
49004029	Nici un cuvânt rău să nu vă iasă din gură, ci doar cuvinte bune, ziditoare, după cum e nevoie, care dau har celor ce ascultă.
49004030	Nu îl întristaţi pe Duhul Sfânt al lui Dumnezeu, în care aţi fost pecetluiţi pentru ziua răscumpărării.
49004031	Îndepărtaţi orice amărăciune, furie, mânie, răstire şi insultă, şi orice fel de răutate.
49004032	Fiţi plini de bunătate şi blândeţe unul faţă de altul, iertându-vă unul pe altul, după cum şi Dumnezeu v-a iertat în Hristos.
49005001	Urmaţi-l deci pe Dumnezeu, ca nişte copii iubiţi
49005002	şi trăiţi în iubire, după cum şi Hristos ne-a iubit şi s-a dat pe sine lui Dumnezeu pentru noi ca ofrandă şi jertfă de bună mireasmă.
49005003	Iar desfrânare şi orice fel de necurăţie sau lăcomie nici să nu se pomenească între voi, aşa cum se cuvine sfinţilor,
49005004	nici cuvinte neruşinate, vorbire prostească sau glume murdare, lucruri care nu se cuvin, ci, mai degrabă, mulţumire.
49005005	Să ştiţi lucrul acesta: nici un desfrânat sau necurat sau lacom de avere – care, de fapt, este un idolatru – nu are moştenire în Împărăţia lui Hristos şi a lui Dumnezeu.
49005006	Nimeni să nu vă înşele cu vorbe goale. Din cauza unor astfel de lucruri vine mânia lui Dumnezeu asupra celor neascultători.
49005007	Aşa că nu vă faceţi părtaşi cu ei!
49005008	Dacă în trecut eraţi întuneric, acum sunteţi lumină în Domnul. Trăiţi aşadar, ca fii ai luminii
49005009	– pentru că rodul luminii stă în tot ce e bun, drept şi adevărat –
49005010	şi deosebiţi ceea ce este bine plăcut Domnului.
49005011	Nu luaţi parte la faptele fără rod ale întunericului, ci mai degrabă daţi-le pe faţă,
49005012	fiindcă este o ruşine chiar şi a vorbi despre lucrurile pe care ei le săvârşesc în ascuns.
49005013	Toate lucrurile date pe faţă, sunt arătate de lumină,
49005014	pentru că tot ce este arătat este lumină. De aceea se spune: Trezeşte-te, tu, cel ce dormi, şi ridică-te dintre cei morţi şi te va lumina Hristos!
49005015	Aveţi deci grijă cum trăiţi, nu ca nişte oameni neînţelepţi, ci ca nişte înţelepţi,
49005016	răscumpărând timpul, fiindcă zilele sunt rele.
49005017	De aceea, nu fiţi fără minte, ci înţelegeţi care este voia Domnului.
49005018	Şi nu vă îmbătaţi cu vin, pentru că duce la destrăbălare. Dimpotrivă, fiţi plini de Duhul Sfânt,
49005019	rostind între voi psalmi, imnuri şi cântări duhovniceşti, cântând şi lăudându-l pe Domnul cu inima voastră,
49005020	mulţumind întotdeauna pentru toate lui Dumnezeu Tatăl, în numele Domnului nostru Iisus Hristos.
49005021	Fiţi supuşi unii altora, în teamă de Hristos,
49005022	soţiile faţă de soţii lor, ca Domnului,
49005023	pentru că bărbatul este capul femeii, după cum şi Hristos este capul şi Mântuitorul Bisericii, trupul său.
49005024	Şi după cum Biserica se supune lui Hristos, tot astfel şi soţiile să fie supuse soţilor, în toate privinţele.
49005025	Bărbaţilor, iubiţi-vă soţiile, după cum şi Hristos a iubit Biserica şi s-a dat pe sine pentru ea,
49005026	ca să o sfinţească, după ce a curăţit-o cu apă, prin cuvânt,
49005027	ca El însuşi să o aducă înaintea sa, Biserică slăvită, fără pată, zbârcitură sau altceva de felul acesta, ci sfântă şi fără prihană.
49005028	Tot aşa sunt datori şi soţii să-şi iubească soţiile, ca pe propriile lor trupuri. Cel ce îşi iubeşte soţia, pe sine se iubeşte.
49005029	Fiindcă nimeni nu şi-a urât vreodată trupul, ci îl hrăneşte şi îl îngrijeşte, după cum face şi Hristos cu Biserica,
49005030	pentru că noi suntem membre ale trupului său.
49005031	De aceea îşi va lăsa omul tatăl şi mama şi se va uni cu soţia sa şi cei doi vor deveni un singur trup.
49005032	Mare este taina aceasta – vorbesc despre Hristos şi Biserică.
49005033	Astfel, fiecare dintre voi să-şi iubească soţia ca pe sine însuşi, iar soţia să-şi respecte soţul.
49006001	Copii, ascultaţi de părinţii voştri în Domnul, fiindcă aşa este drept.
49006002	Cinsteşte pe tatăl tău şi pe mama ta, aceasta este prima poruncă însoţită de o făgăduinţă:
49006003	Ca să-ţi fie bine şi să trăieşti mult pe pământ.
49006004	Iar voi, părinţilor, să nu-i provocaţi pe copiii voştri la mânie, ci creşteţi-i în disciplina şi învăţătura Domnului.
49006005	Sclavilor, ascultaţi de stăpânii voştri pământeşti cu teamă şi cutremur, în sinceritatea inimii voastre, ca de Hristos;
49006006	nu-i slujiţi doar când sunteţi văzuţi, cu gândul de a plăcea oamenilor, ci ca nişte robi ai lui Hristos, făcând din suflet voia lui Dumnezeu.
49006007	Slujiţi de bunăvoie, ca Domnului, şi nu ca oamenilor,
49006008	ştiind că Domnul va răsplăti fiecăruia – sclav sau liber – pentru orice lucru bun pe care l-a făcut.
49006009	Iar voi, stăpânilor, faceţi la fel faţă de ei, lăsând deoparte ameninţarea, fiindcă ştiţi că Stăpânul lor şi al vostru este în cer şi El nu este părtinitor.
49006010	În rest, fiţi tari în Domnul şi în puterea lui cea tare.
49006011	Îmbrăcaţi-vă cu armura lui Dumnezeu, ca să puteţi rezista uneltirilor diavolului.
49006012	Fiindcă lupta noastră nu este împotriva sângelui şi a trupului, ci împotriva stăpânirilor, a autorităţilor, a puternicilor acestei lumi a întunericului, a duhurilor răutăţii care sunt în locurile cereşti.
49006013	De aceea, luaţi armura lui Dumnezeu, ca să puteţi rezista în ziua cea rea şi, după ce veţi fi învins tot, să rămâneţi în picioare.
49006014	Prin urmare, staţi pregătiţi, cu mijlocul încins cu adevărul, îmbrăcaţi cu platoşa dreptăţii
49006015	şi încălţaţi, gata pentru vestirea evangheliei păcii.
49006016	Luaţi întotdeauna cu voi scutul credinţei, ca să puteţi stinge toate săgeţile aprinse ale Celui Rău.
49006017	Luaţi şi coiful mântuirii şi sabia Duhului, care este cuvântul lui Dumnezeu.
49006018	În toate rugăciunile şi cererile voastre, rugaţi-vă în Duhul, mereu. Vegheaţi la aceasta cu toată stăruinţa, rugându-vă pentru toţi sfinţii.
49006019	Rugaţi-vă şi pentru mine, ca atunci când vorbesc, să mi se dea cuvânt, să fac cunoscută cu îndrăzneală taina evangheliei,
49006020	al cărei sol în lanţuri sunt eu. Rugaţi-vă să vestesc evanghelia cu îndrăzneală, aşa cum trebuie.
49006021	Iar ca să ştiţi şi voi despre mine, ce mai fac, Tihic, fratele iubit şi slujitor credincios în Domnul, vă va spune totul.
49006022	Pentru aceasta l-am trimis la voi, ca să ştiţi despre noi şi să vă mângâie inima.
49006023	Pace tuturor fraţilor şi iubire cu credinţă, de la Dumnezeu Tatăl şi de la Domnul Iisus Hristos.
49006024	Harul să fie cu toţi cei ce îl iubesc pe Domnul nostru Iisus Hristos cu o dragoste nepieritoare.
50001001	Pavel şi Timotei, slujitori ai lui Hristos Iisus, către toţi sfinţii în Hristos Iisus care sunt în Filipi împreună cu episcopii şi diaconii.
50001002	Har vouă şi pace de la Dumnezeu Tatăl nostru şi de la Domnul Iisus Hristos.
50001003	Îi mulţumesc Dumnezeului meu ori de câte ori îmi amintesc de voi.
50001004	Întotdeauna, în fiecare rugăciune a mea, mă rog cu bucurie pentru voi toţi,
50001005	pentru participarea voastră la vestirea evangheliei, din prima zi până acum,
50001006	fiind convins că Cel care a început în voi lucrarea aceasta bună o va desăvârşi până în ziua lui Hristos Iisus.
50001007	Este drept să gândesc astfel despre voi toţi, pentru că vă am în inima mea; atât în lanţurile mele cât şi în apărarea şi întărirea evangheliei, voi toţi sunteţi părtaşi cu mine la har.
50001008	Căci Dumnezeu îmi este martor că mi-e dor de voi toţi din adâncul iubirii lui Hristos Iisus.
50001009	Şi mă rog ca dragostea voastră să crească tot mai mult în cunoaştere şi în orice pricepere,
50001010	ca să discerneţi lucrurile mai de preţ, ca să fiţi curaţi şi nevinovaţi în ziua lui Hristos Iisus,
50001011	plini de roadele dreptăţii care vine prin Iisus Hristos, spre slava şi lauda lui Dumnezeu.
50001012	Vreau să ştiţi, fraţilor, că ceea ce mi s-a întâmplat a fost pentru răspândirea evangheliei,
50001013	astfel încât toţi cei din pretoriu şi toţi ceilalţi au cunoscut că lanţurile mele sunt pentru Hristos,
50001014	şi cei mai mulţi dintre fraţii în Domnul, încurajaţi de lanţurile mele, îndrăznesc tot mai mult să vestească fără teamă cuvântul.
50001015	Unii îl vestesc pe Hristos din invidie şi duşmănie, pe când alţii din bunăvoinţă.
50001016	Iar cei care-l vestesc pe Hristos din iubire, ştiu că pentru apărarea evangheliei stau eu aici,
50001017	pe când cei care o fac din duşmănie, cu rea voinţă, cred că măresc suferinţa lanţurilor mele.
50001018	Dar ce contează? Oricum ar fi, cu făţărnicie sau cu sinceritate, Hristos este vestit, şi de aceea mă bucur. Şi cu atât mai mult mă voi bucura,
50001019	cu cât ştiu că aceasta se va întoarce spre mântuirea mea prin rugăciunea voastră şi cu ajutorul Duhului lui Iisus Hristos,
50001020	după dorinţa adâncă şi nădejdea mea că nu voi fi ruşinat de nimic; ci cu toată îndrăzneala, ca întotdeauna, şi acum Hristos va fi preamărit în trupul meu, fie prin viaţă fie prin moarte.
50001021	Căci pentru mine a trăi este Hristos şi a muri este un câştig.
50001022	Dar dacă trăind în trup lucrarea mea aduce roade, nu ştiu ce să aleg.
50001023	Sunt prins între acestea două, între dorinţa de a pleca şi a fi împreună cu Hristos, ceea ce ar fi mult mai bine,
50001024	şi dorinţa de a rămâne în trup, lucru de care voi aveţi mai multă nevoie.
50001025	Şi încredinţat de aceasta, ştiu că voi rămâne şi vă voi sluji spre creşterea şi bucuria credinţei voastre,
50001026	pentru ca lauda voastră în Hristos Iisus să crească prin mine, prin revenirea mea la voi.
50001027	Numai să vă purtaţi în chip vrednic de evanghelia lui Hristos, pentru ca, fie că voi veni şi vă voi vedea, fie că voi fi departe, să aud despre voi că rămâneţi într-un singur duh, lucrând împreună ca un singur suflet pentru credinţa în evanghelie.
50001028	Şi să nu vă temeţi deloc de cei care vă stau împotrivă. Acesta este semnul pieirii lor şi al mântuirii voastre. Şi aceasta este de la Dumnezeu.
50001029	Pentru că vouă vi s-a dăruit, pentru Hristos, nu doar să credeţi în El, ci şi să pătimiţi pentru El,
50001030	ducând aceeaşi luptă pe care aţi văzut-o la mine şi despre care auziţi şi acum că o duc.
50002001	Aşadar, dacă există vreo încurajare în Hristos, vreo mângâiere a iubirii, vreo împărtăşire a Duhului, dragoste şi îndurare,
50002002	faceţi-mi bucuria deplină şi gândiţi la fel, având aceeaşi iubire, aceeaşi simţire, un singur cuget.
50002003	Nu faceţi nimic din duşmănie sau pentru slavă deşartă ci, cu smerenie, fiecare să-l considere pe celălalt mai presus de el.
50002004	Nimeni să nu aibă grijă doar de ale sale, ci şi de cele ale altora.
50002005	Gândiţi şi voi la fel ca Hristos Iisus,
50002006	care fiind din fire Dumnezeu, nu a profitat de egalitatea sa cu Dumnezeu,
50002007	ci s-a golit pe sine şi a luat chip de rob, făcându-se asemenea oamenilor, fiind cunoscut după înfăţişare ca om.
50002008	S-a smerit pe sine, făcându-se ascultător până la moarte şi încă moarte pe cruce.
50002009	De aceea şi Dumnezeu l-a preaînălţat şi i-a dăruit Numele, care este mai presus de orice nume,
50002010	pentru ca în numele lui Iisus să se plece orice genunchi: al celor din cer, al celor de pe pământ şi al celor de dedesubt
50002011	şi toată lumea să dea mărturie că Iisus Hristos este Domn spre slava lui Dumnezeu Tatăl.
50002012	Astfel, preaiubiţilor, după cum aţi fost întotdeauna ascultători, nu doar atunci când eram eu de faţă, ci mai ales acum, când lipsesc, duceţi până la capăt, cu frică şi cutremur, mântuirea voastră,
50002013	fiindcă Dumnezeu este Cel care lucrează în voi şi ca să voiţi şi ca să înfăptuiţi totul după bunăvoinţa sa.
50002014	Să faceţi totul fără murmur şi fără ceartă,
50002015	ca să fiţi fără vină şi curaţi, copii neprihăniţi ai lui Dumnezeu, în mijlocul unei generaţii strâmbe şi rătăcite, în care voi să străluciţi ca nişte lumini în lume,
50002016	păzind cuvântul vieţii, spre lauda mea în ziua lui Hristos, fiindcă nu am alergat şi nici nu m-am trudit în zadar.
50002017	Şi chiar dacă îmi voi vărsa sângele peste jertfa şi slujirea credinţei voastre, mă bucur, mă bucur împreună cu voi toţi.
50002018	De aceea, bucuraţi-vă! Bucuraţi-vă şi voi împreună cu mine!
50002019	Nădăjduiesc în Domnul Iisus să vi-l trimit curând pe Timotei ca să fiu şi eu cu inima uşoară, aflând veşti despre voi.
50002020	Căci nu am pe nimeni atât de apropiat sufleteşte, care să se îngrijească de voi cu adevărat.
50002021	De fapt, toţi îşi văd de treburile lor şi nu de cauza lui Hristos.
50002022	Dar ştiţi cât a fost de încercat, fiindcă a slujit evanghelia împreună cu mine, asemenea unui copil cu tatăl său.
50002023	Aşadar, sper să-l trimit îndată ce voi afla ce se va întâmpla cu mine.
50002024	Am încredere în Domnul că în curând voi veni şi eu.
50002025	M-am gândit că e necesar să vi-l trimit pe Epafrodit, fratele meu, cel care lucrează şi luptă împreună cu mine, cel pe care voi l-aţi trimis să mă slujească la nevoie.
50002026	Îi era dor de voi toţi şi era mâhnit fiindcă aflaserăţi că a fost bolnav.
50002027	A fost foarte aproape de moarte, dar Dumnezeu s-a îndurat de el şi nu numai de el, ci şi de mine, ca să nu am întristare peste întristare.
50002028	Aşadar, l-am trimis mai repede pentru ca văzându-l, să vă bucuraţi din nou, iar eu să fiu mai puţin mâhnit.
50002029	Primiţi-l în Domnul, cu toată bucuria şi preţuiţi astfel de oameni,
50002030	fiindcă el a fost aproape de moarte şi şi-a riscat viaţa pentru lucrarea lui Hristos, slujindu-mă pe mine ca să suplinească lipsa voastră.
50003001	În rest, fraţii mei, bucuraţi-vă în Domnul. Pentru mine nu este o povară să vă scriu aceste lucruri, în timp ce vouă vă este de folos.
50003002	Feriţi-vă de câini! Feriţi-vă de cei care fac răul! Feriţi-vă de cei ce se circumcid!
50003003	Căci noi suntem adevăraţii circumcişi, cei care slujim în Duhul lui Dumnezeu şi ne lăudăm în Hristos Iisus şi nu ne încredem în trup,
50003004	cu toate că eu aş putea să mă încred în trup. Dacă altcineva este de părere că se poate încrede în semnul trupului său, cu atât mai mult eu.
50003005	Am fost circumcis la opt zile, sunt din neamul lui Israel, tribul lui Beniamin, evreu dintre evrei, fariseu după Lege,
50003006	după zel, prigonitor al Bisericii iar după dreptatea care ţine de Lege, fără cusur.
50003007	Dar cele care erau pentru mine câştig, le socotesc acum pierdere datorită lui Hristos.
50003008	Ba mai mult, cred că totul este pierdere pe lângă binele mai mare care este cunoaşterea lui Hristos Iisus, Domnul meu, pentru care am lăsat totul. Şi socotesc că totul este gunoi ca să-l câştig pe Hristos
50003009	şi să fiu găsit în El, fără să am dreptatea mea, care vine de la Lege, ci pe cea care vine prin credinţa în Hristos, dreptate de la Dumnezeu întemeiată pe credinţă,
50003010	ca să-l cunosc pe El şi puterea învierii lui, să iau parte la patimile lui, să mă fac asemenea lui în moarte,
50003011	ca să ajung, cumva, la învierea din morţi.
50003012	Nu spun că deja am dobândit ceva sau că am ajuns desăvârşit, dar mă străduiesc să o câştig, pentru că şi eu am fost câştigat de Hristos Iisus.
50003013	Fraţilor, eu însumi nu cred că am câştigat, dar fac un singur lucru: uit ce este în urmă şi mă îndrept spre ce este înainte.
50003014	Alerg spre ţintă, spre răsplata chemării de sus a lui Dumnezeu în Hristos Iisus.
50003015	Aşadar, cei care suntem desăvârşiţi, să avem acest gând, iar dacă gândiţi altfel, Dumnezeu vă va dezvălui aceasta.
50003016	Totuşi, dacă am ajuns undeva împreună, să mergem la fel.
50003017	Urmaţi-mă pe mine, fraţilor, şi priviţi la cei care se poartă după exemplul nostru.
50003018	Căci mulţi, despre care v-am spus de nenumărate ori, iar acum vă spun iarăşi, plângând, se poartă ca duşmani ai crucii lui Hristos.
50003019	Sfârşitul lor este pieirea, pântecele este dumnezeul lor, mărirea lor stă în ruşinea lor şi se gândesc la lucrurile pământeşti.
50003020	Dar cetatea noastră este în ceruri de unde îl aşteptăm, ca Mântuitor, pe Domnul Iisus Hristos,
50003021	care va schimba trupul smereniei noastre, făcându-l asemenea trupului slavei sale, prin lucrarea sa prin care poate să-şi supună toate.
50004001	Astfel, fraţii mei iubiţi şi doriţi, bucuria şi cununa mea, stăruiţi în Domnul, preaiubiţilor!
50004002	Pe Evodia şi pe Sintihia le rog să trăiască în înţelegere, în Domnul.
50004003	Şi te rog şi pe tine, credinciosule Sizig, ajută-le pe ele care au luptat pentru evanghelie împreună cu mine şi cu Clement şi cu ceilalţi tovarăşi ai mei, ale căror nume sunt în cartea vieţii.
50004004	Bucuraţi-vă mereu în Domnul! Iarăşi vă spun: bucuraţi-vă!
50004005	Blândeţea voastră să fie cunoscută tuturor oamenilor. Domnul este aproape.
50004006	Nu vă îngrijoraţi pentru nimic, ci în orice rugăciune şi cerere înfăţişaţi-i lui Dumnezeu, cu mulţumire, nevoile voastre.
50004007	Iar pacea lui Dumnezeu, care copleşeşte orice înţelegere, vă va păzi inimile şi gândurile voastre în Hristos Iisus.
50004008	În rest, fraţilor, gândiţi-vă la ceea ce este adevărat, cinstit, drept, curat, vrednic de iubit şi cu faimă bună, la tot ceea ce este virtute şi laudă.
50004009	Faceţi ceea ce aţi învăţat şi aţi primit de la mine, ceea ce aţi auzit şi aţi văzut la mine şi Dumnezeul păcii va fi cu voi.
50004010	M-am bucurat mult în Domnul că a renăscut acum, în sfârşit, grija voastră pentru mine. Voi vă gândeaţi la aceasta, dar vă lipsea prilejul.
50004011	Nu vorbesc astfel pentru că duc lipsă, fiindcă eu am învăţat să mă mulţumesc cu ce am.
50004012	Ştiu să trăiesc şi în sărăcie, ştiu să trăiesc şi în belşug; în orice împrejurare, m-am obişnuit să fiu şi sătul şi să-mi fie foame, să trăiesc în belşug şi să duc lipsă.
50004013	Toate le pot în Cel care mă întăreşte.
50004014	Totuşi, aţi făcut bine că aţi luat parte la necazul meu.
50004015	Ştiţi şi voi, filipenilor, că încă de la începutul vestirii evangheliei, de când am plecat din Macedonia, nici o biserică, în afară de voi, nu s-a unit cu mine pentru a da sau a primi.
50004016	Căci şi la Tesalonic mi-aţi trimis o dată, chiar de două ori ce aveam nevoie.
50004017	Nu caut daruri, ci caut roadele care sporesc în folosul vostru.
50004018	Am de toate, ba chiar din belşug; am fost îndestulat cu ceea ce am primit de la voi, prin Epafrodit, ca o bună mireasmă, jertfă bine primită şi plăcută lui Dumnezeu.
50004019	Dumnezeul meu să se îngrijească de orice nevoie a voastră după bogăţia sa, în slavă, în Hristos Iisus.
50004020	Iar lui Dumnezeu, Tatăl nostru, să-i fie slavă în vecii vecilor. Amin.
50004021	Îmbrăţişaţi pe fiecare sfânt în Hristos Iisus. Fraţii, care sunt cu mine, vă îmbrăţişează.
50004022	Toţi sfinţii vă îmbrăţişează, mai ales cei din casa Cezarului.
50004023	Harul Domnului Iisus Hristos să fie cu duhul vostru.
51001001	Pavel, apostol al lui Hristos Iisus prin voinţa lui Dumnezeu, şi fratele Timotei,
51001002	către fraţii în Hristos, sfinţi şi credincioşi, care sunt în Colose: har vouă şi pace de la Dumnezeu Tatăl nostru.
51001003	Întotdeauna îi mulţumim pentru voi lui Dumnezeu, Tatăl Domnului nostru Iisus Hristos, când ne rugăm,
51001004	fiindcă am auzit despre credinţa voastră în Hristos Iisus şi despre iubirea pe care o aveţi pentru toţi sfinţii.
51001005	O aveţi datorită nădejdii care este pregătită pentru voi în ceruri şi despre care aţi auzit mai înainte în cuvântul cel adevărat, evanghelia
51001006	care a ajuns la voi. În întreaga lume, această evanghelie aduce rod şi creşte, ca şi între voi, din ziua în care aţi auzit şi aţi cunoscut cu adevărat harul lui Dumnezeu.
51001007	Voi aţi învăţat astfel de la Epafras, preaiubitul nostru, rob alături de noi, slujitor credincios al lui Hristos pentru voi,
51001008	care ne-a spus despre iubirea pe care o aveţi în Duhul Sfânt.
51001009	De aceea şi noi, din ziua în care am auzit aceste lucruri, nu am încetat să ne rugăm pentru voi şi să-i cerem lui Dumnezeu să vă umple de cunoaşterea voinţei lui, în toată înţelepciunea şi priceperea duhovnicească,
51001010	ca să trăiţi într-un chip vrednic de Domnul şi să-i fiţi plăcuţi lui în toate, să aduceţi rod în orice lucru bun şi să creşteţi în cunoaşterea lui Dumnezeu,
51001011	luând putere din slava lui cea puternică astfel încât să aveţi deplină stăruinţă şi răbdare.
51001012	Cu bucurie să-i mulţumiţi Tatălui, cel ce v-a învrednicit să luaţi parte la moştenirea sfinţilor, în lumină.
51001013	El ne-a scos de sub puterea întunericului şi ne-a mutat în împărăţia iubitului său Fiu,
51001014	în care avem răscumpărarea, iertarea păcatelor.
51001015	El este Chipul lui Dumnezeu cel nevăzut, Întâiul Născut înainte de toată creaţia.
51001016	Fiindcă prin El Dumnezeu a creat toate cele din cer şi de pe pământ, cele văzute şi cele nevăzute, fie tronuri sau domnii, stăpâniri sau puteri; toate prin El şi pentru El au fost create,
51001017	iar El este mai înainte de toate şi toate există în El.
51001018	El este capul trupului, al Bisericii, El este Începutul, Întâiul Născut dintre cei morţi, ca El să aibă întâietate în toate;
51001019	fiindcă Dumnezeu a binevoit ca în El să locuiască întreaga plinătate a dumnezeirii
51001020	şi prin El să împace cu sine toate lucrurile, atât cele de pe pământ, cât şi cele din cer, făcând pace prin sângele său vărsat pe cruce.
51001021	Altădată, voi eraţi înstrăinaţi de Dumnezeu şi duşmani ai lui, cu mintea voastră, prin faptele voastre rele.
51001022	Acum însă v-a împăcat în trupul său de carne, pentru ca prin moartea sa să vă înfăţişeze înaintea lui Dumnezeu sfinţi, nepătaţi şi nevinovaţi,
51001023	dar numai dacă rămâneţi întemeiaţi şi fermi în credinţă, fără să fiţi clintiţi din nădejdea evangheliei pe care aţi auzit-o, cea vestită întregii creaţii de sub cer; iar eu, Pavel, sunt slujitorul acestei evanghelii.
51001024	Acum mă bucur de suferinţele mele pentru voi şi, în trupul meu, duc la îndeplinire ceea ce lipseşte suferinţelor lui Hristos pentru trupul său, care este Biserica.
51001025	Slujitorul ei am devenit eu, potrivit misiunii pe care mi-a dat-o Dumnezeu pentru voi, să vă vestesc pe deplin cuvântul lui Dumnezeu,
51001026	taina cea din veci ascunsă oamenilor şi acum revelată sfinţilor.
51001027	Lor a vrut Dumnezeu să le arate care este bogăţia slavei acestei taine între neamuri. Taina aceasta este Hristos în voi, nădejdea slavei lui Dumnezeu.
51001028	Pe Hristos îl vestim, îndemnând şi învăţând pe orice om, cu toată înţelepciunea, pentru a desăvârşi orice om în Hristos.
51001029	Pentru aceasta mă străduiesc şi mă lupt, potrivit cu lucrarea lui pe care El o săvârşeşte în mine, cu putere.
51002001	Căci vreau să ştiţi cât de mare este lupta pe care o duc pentru voi şi pentru cei din Laodiceea şi pentru toţi cei care nu m-au întâlnit până acum,
51002002	ca inimile lor să fie încurajate, astfel încât, strâns uniţi prin iubire, să aibă toată bogăţia deplinei înţelegeri, pentru cunoaşterea tainei lui Dumnezeu: Hristos.
51002003	În El sunt ascunse toate comorile înţelepciunii şi ale cunoaşterii.
51002004	Vă spun acestea pentru ca nimeni să nu vă înşele cu vorbe amăgitoare.
51002005	Pentru că, deşi cu trupul sunt departe, cu duhul sunt cu voi, bucurându-mă să văd rânduiala voastră şi tăria credinţei voastre în Hristos.
51002006	Aşadar, precum l-aţi primit pe Hristos Iisus, Domnul, tot aşa să şi trăiţi în El,
51002007	rămânând înrădăcinaţi şi zidiţi în El, întăriţi în credinţă, după cum aţi fost învăţaţi, mulţumind tot mai mult lui Dumnezeu.
51002008	Aveţi grijă să nu vă subjuge nimeni prin filozofie şi argumentări fără conţinut, după învăţăturile oamenilor, după credinţele în forţele cosmice, iar nu după Hristos.
51002009	Pentru că în El locuieşte, trupeşte, întreaga plinătate a dumnezeirii,
51002010	iar voi sunteţi deplini în El, cel ce este capul oricărei stăpâniri sau puteri.
51002011	În El, voi aţi fost circumcişi cu o circumcizie nefăcută de mână omenească, cu circumcizia lui Hristos, prin eliberarea de natura păcătoasă.
51002012	Prin botez, aţi fost îngropaţi împreună cu Hristos şi aţi fost înviaţi împreună cu El, prin credinţa în lucrarea lui Dumnezeu, care l-a înviat din morţi.
51002013	Voi eraţi morţi din cauza păcatelor şi a necircumciziei voastre, însă Dumnezeu v-a făcut vii împreună cu Hristos, iertându-ne toate păcatele.
51002014	El a desfiinţat înscrisul cu datoriile noastre care era împotriva noastră şi ne condamna; l-a înlăturat, pironindu-l pe cruce.
51002015	El a dezbrăcat stăpânirile şi puterile şi le-a făcut de ruşine în văzul tuturor, triumfând asupra lor prin cruce.
51002016	Prin urmare, nimeni să nu vă judece cu privire la vreo mâncare sau băutură, la vreo sărbătoare, vreun festival de lună nouă sau zile de sâmbătă.
51002017	Acestea sunt doar o umbră a celor ce vor veni; realitatea însă este Hristos.
51002018	Nimeni din cei ce îşi găsesc plăcerea într-o falsă umilinţă şi în închinarea îngerilor să nu vă smulgă biruinţa; ei se complac în viziunile lor şi se mândresc în zadar cu judecata lor omenească.
51002019	Ei au pierdut legătura cu capul de la care întregul trup, susţinut şi unit prin încheieturi şi ligamente, primeşte creşterea pe care i-o dă Dumnezeu.
51002020	Dacă aţi murit împreună cu Hristos faţă de superstiţiile lumii, atunci de ce, ca şi cum aţi aparţine lumii, încă, vă mai supuneţi unor reguli ca:
51002021	„Nu lua!”, „Nu gusta!”, „Nu atinge!”?
51002022	Toate acestea au în vedere lucrurile care se strică prin folosire şi sunt doar porunci şi învăţături omeneşti.
51002023	Ele par pline de înţelepciune, având propria lor religiozitate, o falsă umilinţă, fiind necruţătoare faţă de trup, când, de fapt, nu au nici o valoare, nici măcar pentru mulţumirea trupului.
51003001	Prin urmare, dacă aţi fost înviaţi împreună cu Hristos, căutaţi cele de sus, unde Hristos este aşezat la dreapta lui Dumnezeu.
51003002	Cugetaţi la cele de sus, nu la cele de pe pământ!
51003003	Pentru că voi aţi murit, iar viaţa voastră este ascunsă cu Hristos în Dumnezeu.
51003004	Când Hristos se va arăta, El, viaţa voastră, atunci şi voi vă veţi arăta împreună cu El, în slavă.
51003005	Aşadar, omorâţi tot ce ţine de natura voastră pământească: desfrânarea, necurăţia, patima, pofta rea şi lăcomia, care este idolatrie.
51003006	Din cauza acestora vine mânia lui Dumnezeu asupra celor ce sunt neascultători.
51003007	Şi voi făceaţi lucrurile acestea în trecut, pe când trăiaţi în ele.
51003008	Acum însă, renunţaţi la toate: la mânie, furie, răutate, blasfemie, la limbajul obscen din vorbirea voastră.
51003009	Nu vă minţiţi unul pe altul, întrucât v-aţi dezbrăcat de omul cel vechi cu faptele lui
51003010	şi v-aţi îmbrăcat cu omul cel nou, pe care Creatorul îl înnoieşte după Chipul său, pentru cunoaşterea deplină.
51003011	Astfel nu mai există nici grec nici iudeu, circumcis sau necircumcis, barbar, scit, rob sau liber, ci Hristos este totul în toate.
51003012	Aşadar, ca aleşi ai lui Dumnezeu, sfinţi şi preaiubiţi, să aveţi o inimă milostivă, bunătate, smerenie, blândeţe, răbdare.
51003013	Îngăduiţi-vă unii pe alţii şi iertaţi-vă unul pe altul, dacă are cineva vreo plângere împotriva cuiva. După cum v-a iertat Domnul, aşa să faceţi şi voi!
51003014	Şi mai presus de toate acestea, să aveţi iubire, căci ea este legătura desăvârşirii.
51003015	Iar pacea lui Hristos, la care aţi şi fost chemaţi ca un singur trup, să stăpânească în inimile voastre; şi fiţi recunoscători.
51003016	Cuvântul lui Hristos să locuiască în voi din belşug; învăţaţi-vă şi îndemnaţi-vă unii pe alţii, cu toată înţelepciunea. În har, cântaţi-i lui Dumnezeu în inimile voastre psalmi, laude şi cântări duhovniceşti.
51003017	Şi tot ceea ce faceţi, cu cuvântul sau cu fapta, pe toate să le faceţi în numele Domnului Iisus, mulţumind prin El lui Dumnezeu Tatăl.
51003018	Femeilor, fiţi supuse soţilor voştri, precum se cuvine în Domnul!
51003019	Bărbaţilor, iubiţi-vă soţiile şi nu ţineţi supărare împotriva lor!
51003020	Copiilor, fiţi în toate ascultători faţă de părinţii voştri, pentru că acest lucru este plăcut Domnului.
51003021	Părinţilor, nu-i provocaţi pe copiii voştri, ca să nu se descurajeze.
51003022	Robilor, fiţi în toate ascultători faţă de stăpânii voştri pământeşti, nu doar când vă văd şi nu ca unii care vor să placă oamenilor, ci cu inimă sinceră, temându-vă de Domnul.
51003023	Orice aţi face, să lucraţi din toată inima, ca pentru Domnul, nu ca pentru oameni,
51003024	ştiind că veţi primi o moştenire de la Domnul, ca răsplată. Slujiţi Domnului Hristos!
51003025	Fiindcă cel ce face rău va fi răsplătit după răul făcut, fără nici o părtinire.
51004001	Stăpânilor, daţi-le robilor voştri ceea ce este drept şi potrivit muncii lor, ştiind că şi voi aveţi un Stăpân în cer.
51004002	Stăruiţi în rugăciune şi vegheaţi în ea cu mulţumire.
51004003	Rugaţi-vă în acelaşi timp şi pentru noi, ca Dumnezeu să ne deschidă o uşă să vestim cuvântul, taina lui Hristos, pentru care şi sunt în lanţuri.
51004004	Rugaţi-vă să o fac cunoscută aşa cum trebuie să o vestesc.
51004005	Purtaţi-vă cu înţelepciune faţă de cei din afara Bisericii! Nu pierdeţi nici o ocazie!
51004006	Cuvântul vostru să fie întotdeauna plăcut, dres cu sare, ca să ştiţi cum trebuie să răspundeţi fiecăruia.
51004007	Tihic vă va spune tot ce se întâmplă cu mine; el este un frate preaiubit, slujitor credincios şi rob în Domnul, împreună cu mine.
51004008	Tocmai pentru aceasta l-am trimis la voi, ca să ştiţi despre noi şi ca să vă încurajeze inimile.
51004009	El vine împreună cu Onisim, fratele credincios şi preaiubit, care este unul dintre ai voştri; ei vă vor face cunoscute toate lucrurile de aici.
51004010	Vă îmbrăţişează Aristarh, cel întemniţat împreună cu mine, şi Marcu, vărul lui Barnaba – în privinţa căruia aţi primit porunci: dacă vine la voi, primiţi-l bine;
51004011	şi Iisus, cel numit Iustus. Aceştia sunt singurii dintre cei circumcişi care au lucrat împreună cu mine pentru Împărăţia lui Dumnezeu şi ei au fost o încurajare pentru mine.
51004012	Vă îmbrăţişează Epafras, care este dintre voi, slujitor al lui Iisus Hristos; el se luptă pentru voi întotdeauna în rugăciune, ca să staţi neclintiţi în toată voinţa lui Dumnezeu, desăvârşiţi şi plini de încredere.
51004013	Fiindcă mărturisesc despre el că se străduieşte mult pentru voi şi pentru cei din Laodiceea şi din Hierapolis.
51004014	Vă îmbrăţişează preaiubitul medic Luca şi Dimas.
51004015	Îmbrăţişaţi-i pe fraţii din Laodiceea, pe Nimfa şi biserica din casa ei.
51004016	Şi după ce scrisoarea aceasta se va citi la voi, faceţi în aşa fel ca ea să fie citită şi în biserica Laodiceenilor; iar pe cea din Laodiceea citiţi-o şi voi.
51004017	Şi spuneţi-i lui Arhip: ai grijă să împlineşti slujirea pe care ai primit-o în Domnul.
51004018	Eu, Pavel, vă scriu această salutare cu mâna mea. Aduceţi-vă aminte de lanţurile mele! Harul să fie cu voi!
52001001	Pavel, Silvan şi Timotei către biserica tesalonicenilor, în Dumnezeu Tatăl şi în Domnul Iisus Hristos: har vouă şi pace!
52001002	Îi mulţumim mereu lui Dumnezeu pentru voi toţi, pomenindu-vă fără încetare în rugăciunile noastre,
52001003	când ne amintim de lucrarea credinţei, de strădania iubirii şi de răbdarea nădejdii voastre în Domnul nostru Iisus Hristos înaintea lui Dumnezeu, Tatăl nostru.
52001004	Noi ştim, fraţi iubiţi de Dumnezeu, cum aţi fost aleşi,
52001005	fiindcă evanghelia noastră nu a ajuns la voi numai prin cuvânt, ci şi cu putere, prin Duhul Sfânt şi cu deplină convingere, pentru că ştiţi cum am fost între voi, pentru voi.
52001006	Iar voi ne-aţi urmat în toate, pe noi şi pe Domnul, primind cuvântul cu bucuria Duhului Sfânt în multe necazuri,
52001007	astfel încât aţi devenit un exemplu pentru toţi credincioşii din Macedonia şi Ahaia.
52001008	Căci, de la voi, cuvântul Domnului a răsunat nu numai în Macedonia şi în Ahaia, ci credinţa voastră în Dumnezeu s-a răspândit pretutindeni, aşa încât nici nu mai este nevoie să vorbim despre acest lucru.
52001009	Şi ei înşişi povestesc despre noi ce fel de primire am avut la voi şi cum v-aţi întors la Dumnezeu de la idoli, ca să-i slujiţi Dumnezeului celui Viu şi adevărat
52001010	şi ca să-l aşteptaţi din ceruri pe Fiul său, pe care El l-a înviat din morţi, pe Iisus, Cel ce ne mântuieşte de mânia care va veni.
52002001	Voi ştiţi, fraţilor, că venirea noastră la voi nu a fost zadarnică.
52002002	Aşa cum ştiţi, după ce am suferit şi am fost batjocoriţi mai înainte la Filipi, am prins curaj în Dumnezeul nostru să vă vestim evanghelia lui Dumnezeu, deşi aveam multe greutăţi.
52002003	Căci îndemnul nostru nu venea dintr-o rătăcire, nici dintr-un gând necinstit sau din viclenie,
52002004	ci, după cum am fost găsiţi vrednici de Dumnezeu să ne fie încredinţată evanghelia, aşa vorbim, nu ca să le fim pe plac oamenilor, ci lui Dumnezeu care ne încearcă inimile.
52002005	Şi, după cum ştiţi, niciodată nu am folosit cuvinte linguşitoare, nici nu am avut motive de lăcomie, Dumnezeu ne e martor,
52002006	nici nu am căutat să fim slăviţi de oameni, nici de voi, nici de alţii,
52002007	deşi, ca apostoli ai lui Hristos, puteam să o facem. Noi însă ne-am purtat cu blândeţe în mijlocul vostru, aşa cum se îngrijeşte o doică de copiii ei.
52002008	Atât de apropiaţi eram de voi, încât ne-ar fi plăcut să vă dăm nu numai evanghelia lui Dumnezeu, ci chiar vieţile noastre, fiindcă ne deveniserăţi cu-adevărat dragi.
52002009	Vă amintiţi, fraţilor, de munca şi de truda noastră: lucram zi şi noapte, ca să nu devenim o povară pentru nici unul dintre voi şi vă vesteam evanghelia lui Dumnezeu.
52002010	Voi sunteţi martori şi Dumnezeu, de asemenea, că ne-am purtat cu sfinţenie, cu dreptate şi fără greşeală faţă de voi, care credeţi.
52002011	Ştiţi că ne-am purtat cu fiecare dintre voi ca un tată faţă de copiii lui,
52002012	îndemnându-vă, încurajându-vă şi dând mărturie ca să vă purtaţi vrednic de Dumnezeu, cel care vă cheamă la Împărăţia şi la slava sa.
52002013	De aceea îi mulţumim fără încetare lui Dumnezeu fiindcă, primind cuvântul pe care l-aţi auzit de la noi, nu l-aţi primit ca pe un cuvânt al oamenilor, ci, aşa cum este într-adevăr, ca pe cuvântul lui Dumnezeu, cuvânt care lucrează în voi, cei care credeţi.
52002014	Căci voi, fraţilor, v-aţi purtat asemenea celor din bisericile care sunt în Iudeea în Hristos Iisus, pentru că aţi pătimit din partea celor de acelaşi neam cu voi, ceea ce au suferit şi ei din partea iudeilor,
52002015	care l-au dat morţii pe Iisus la fel ca pe profeţi şi care ne-au persecutat şi pe noi. Ei nu îi sunt plăcuţi lui Dumnezeu şi sunt împotriva oamenilor,
52002016	împiedicându-ne să le vorbim neamurilor ca să fie mântuite. Ei au umplut, astfel, măsura păcatelor lor. Şi, la urmă, a venit asupra lor mânia lui Dumnezeu.
52002017	Dar noi, fraţilor, după ce am fost despărţiţi de voi pentru o vreme – însă am rămas cu inima la voi – am căutat şi mai mult să vă vedem faţă în faţă, cu şi mai mare dor.
52002018	De aceea am vrut să venim la voi – eu, Pavel, o dată, chiar de două ori – dar Satana ne-a împiedicat.
52002019	Care este nădejdea sau bucuria sau cununa noastră de laudă în faţa Domnului nostru Iisus Hristos la venirea lui, dacă nu voi?
52002020	Căci voi sunteţi slava şi bucuria noastră.
52003001	De aceea, nemaiavând răbdare, ne-am hotărât să rămânem singuri în Atena
52003002	şi l-am trimis pe Timotei, fratele nostru, care lucrează împreună cu Dumnezeu pentru evanghelia lui Hristos, ca să vă întărească şi să vă încurajeze în credinţa voastră,
52003003	ca nimeni să nu se clatine în aceste necazuri, fiindcă ştiţi şi voi că pentru aceasta am fost meniţi.
52003004	Şi când eram la voi, v-am spus de mai înainte că va trebui să îndurăm necazuri, după cum s-a şi întâmplat, şi ştiţi.
52003005	De aceea şi eu, nemaiavând răbdare, am trimis după veşti despre credinţa voastră, ca nu cumva să vă fi ademenit Ispititorul şi astfel munca noastră să devină zadarnică.
52003006	Dar acum s-a întors Timotei de la voi şi ne-a adus veşti bune despre credinţa şi iubirea voastră şi că vă amintiţi întotdeauna cu iubire de noi, dorind să ne vedeţi, aşa cum şi noi dorim să vă vedem.
52003007	Din pricina aceasta, fraţilor, suntem mângâiaţi prin voi în orice strâmtorare şi necaz al nostru, prin credinţa voastră,
52003008	fiindcă acum parcă prindem viaţă dacă voi rămâneţi tari în Domnul.
52003009	Ce mulţumire putem să-i aducem lui Dumnezeu pentru voi, pentru toată bucuria pe care o avem datorită vouă înaintea Dumnezeului nostru?
52003010	Zi şi noapte, fără încetare îl implorăm să vă putem vedea la faţă şi să împlinim ceea ce încă lipseşte credinţei voastre.
52003011	Însuşi Dumnezeu, Tatăl nostru şi Domnul nostru Iisus să ne călăuzească pe calea spre voi.
52003012	Iar pe voi să vă facă Domnul să creşteţi şi să prisosiţi în iubire unii faţă de alţii şi pentru toţi, aşa cum suntem şi noi faţă de voi,
52003013	ca să vă întărească inimile şi să fie fără vină, în sfinţenie, în faţa lui Dumnezeu, Tatăl nostru la venirea Domnului nostru Iisus Hristos, împreună cu toţi sfinţii săi. Amin.
52004001	În rest, fraţilor, vă rugăm şi vă îndemnăm în Domnul Iisus să trăiţi aşa cum aţi învăţat de la noi, ca unii care trebuie să-i fiţi plăcuţi lui Dumnezeu – precum şi faceţi – şi să sporiţi tot mai mult în aceasta.
52004002	Ştiţi ce porunci v-am dat în numele Domnului Iisus.
52004003	Căci voia lui Dumnezeu este sfinţirea voastră. Feriţi-vă de desfrânare!
52004004	Fiecare să ştie să-şi stăpânească propriul trup în sfinţenie şi cinste,
52004005	nu în patima poftei, ca neamurile care nu-l cunosc pe Dumnezeu.
52004006	Nimeni să nu fie viclean şi să-l înşele pe fratele său într-un asemenea lucru, fiindcă Domnul răzbună toate aceste fapte, aşa cum v-am spus şi v-am arătat mai înainte.
52004007	Căci Dumnezeu nu ne-a chemat la necurăţie, ci la sfinţenie.
52004008	De aceea, cel care dispreţuieşte toate acestea, nu dispreţuieşte un om, ci pe Dumnezeu, care vi-l dă pe Duhul său Sfânt.
52004009	Despre iubirea frăţească nu mai aveţi nevoie să vă scriem, fiindcă voi aţi învăţat de la Dumnezeu să vă iubiţi unii pe alţii
52004010	şi fiindcă aşa vă purtaţi faţă de toţi fraţii din întreaga Macedonie. Totuşi, vă îndemnăm, fraţilor, să creşteţi şi mai mult
52004011	şi să căutaţi să vă purtaţi astfel: să trăiţi în pace, să vă vedeţi de treburile voastre şi să lucraţi cu mâinile voastre, aşa cum v-am poruncit,
52004012	să vă purtaţi cuviincios faţă de cei din afară şi să nu depindeţi de nimeni.
52004013	Fraţilor, cu privire la cei ce au murit nu vreau să vă las în neştiinţă, ca să nu vă întristaţi asemenea celor care nu au nădejde.
52004014	Fiindcă dacă noi credem că Iisus a murit şi a înviat, la fel, Dumnezeu, prin Iisus, îi va aduna împreună cu El pe cei care au murit.
52004015	Iar acestea vi le spunem după cuvântul Domnului: noi, care trăim şi care vom mai trăi încă la venirea Domnului, nu o vom lua înaintea celor morţi.
52004016	Căci Domnul, la porunca lui Dumnezeu, cu glas de arhanghel şi cu trâmbiţa lui Dumnezeu, va coborî din cer şi îi va învia mai întâi pe cei morţi în Hristos.
52004017	Apoi noi, cei vii, care vom fi rămas, vom fi răpiţi cu ei în nori ca să-l întâmpinăm pe Domnul în văzduh; şi astfel vom fi cu Domnul pentru totdeauna.
52004018	Aşadar încurajaţi-vă unul pe altul cu aceste cuvinte.
52005001	Cât despre timpuri şi vremuri, fraţilor, nu aveţi nevoie să vă scriu,
52005002	căci voi ştiţi bine că ziua Domnului va veni ca un hoţ în noapte.
52005003	Când se va zice: „Pace şi linişte!”, atunci, pe neaşteptate, îi va lovi nimicirea, ca durerile pe femeia însărcinată, şi nu vor putea scăpa.
52005004	Dar voi, fraţilor, nu sunteţi în întuneric, ca ziua aceea să vă surprindă ca un hoţ.
52005005	Voi toţi sunteţi fii ai luminii şi fii ai zilei. Noi nu suntem nici ai nopţii, nici ai întunericului.
52005006	Aşadar, să nu dormim, ca ceilalţi, ci să veghem şi să fim treji.
52005007	Căci cei care dorm, noaptea dorm, iar cei care se îmbată, noaptea se îmbată.
52005008	Noi, care suntem ai zilei, să veghem îmbrăcaţi cu platoşa credinţei şi a iubirii, având drept coif nădejdea mântuirii.
52005009	Căci Dumnezeu nu ne-a rânduit pentru mânie, ci ca să dobândim mântuirea prin Domnul nostru Iisus Hristos,
52005010	care a murit pentru noi aşa încât fie că veghem, fie că dormim, să trăim împreună cu El.
52005011	De aceea, mângâiaţi-vă şi întăriţi-vă unii pe alţii, aşa cum faceţi deja.
52005012	Vă rugăm, fraţilor, să îi respectaţi pe cei care muncesc în mijlocul vostru şi pe cei care vă călăuzesc în Domnul şi vă îndeamnă.
52005013	Cinstiţi-i mult, cu iubire, pentru lucrarea lor. Trăiţi în pace între voi.
52005014	Vă îndemnăm, fraţilor, să-i mustraţi pe cei care trăiesc în dezordine, să-i încurajaţi pe cei temători, să-i sprijiniţi pe cei slabi şi să aveţi răbdare cu toţi.
52005015	Aveţi grijă ca nimeni să nu răsplătească răul cu rău, ci încercaţi întotdeauna să faceţi binele între voi şi faţă de toţi.
52005016	Bucuraţi-vă întotdeauna!
52005017	Rugaţi-vă fără încetare!
52005018	Mulţumiţi pentru toate! Căci aceasta este, într-adevăr, voia lui Dumnezeu pentru voi în Hristos Iisus.
52005019	Nu stingeţi Duhul!
52005020	Nu dispreţuiţi profeţiile!
52005021	Puneţi la încercare toate lucrurile, păstraţi ceea ce este bun
52005022	şi depărtaţi-vă de orice pare să fie rău!
52005023	Însuşi Dumnezeul păcii să vă sfinţească pe deplin, iar duhul, sufletul şi trupul vostru să fie păstrate fără pată până la venirea Domnului nostru Iisus Hristos.
52005024	Credincios este Cel care vă cheamă, şi care şi lucrează!
52005025	Fraţilor, rugaţi-vă şi pentru noi!
52005026	Salutaţi-i pe toţi fraţii cu o sărutare sfântă.
52005027	Vă rog stăruitor, pentru Domnul, ca această scrisoare să fie citită tuturor fraţilor.
52005028	Harul Domnului nostru Iisus Hristos să fie cu voi.
53001001	Pavel, Silvan şi Timotei către Biserica tesalonicenilor, care este în Dumnezeu, Tatăl nostru şi în Domnul Iisus Hristos,
53001002	har vouă şi pace de la Dumnezeu, Tatăl nostru şi de la Domnul Iisus Hristos.
53001003	Suntem datori să-i mulţumim mereu lui Dumnezeu pentru voi, fraţilor, aşa cum se cuvine, căci credinţa voastră creşte tot mai mult, iar iubirea pe care o aveţi unii pentru alţii sporeşte în fiecare dintre voi.
53001004	Astfel, noi înşine ne lăudăm cu voi în bisericile lui Dumnezeu, pentru statornicia şi credinţa voastră în toate persecuţiile şi necazurile pe care le suferiţi.
53001005	Ele sunt dovada judecăţii drepte a lui Dumnezeu, ca să vă învredniciţi de împărăţia lui Dumnezeu, pentru care şi suferiţi.
53001006	Într-adevăr este drept ca Dumnezeu să-i răsplătească cu necazuri pe cei care vă fac necazuri,
53001007	iar vouă, celor care suferiţi, să vă dea alinare împreună cu noi, când se va arăta Domnul Iisus din cer, cu îngerii puterii sale,
53001008	într-o flacără de foc, ca să-i pedepsească pe cei care nu-l cunosc pe Dumnezeu şi nu se supun evangheliei Domnului nostru Iisus.
53001009	Ei vor fi pedepsiţi cu pieirea veşnică, departe de faţa Domnului şi de slava puterii lui,
53001010	când va veni, în ziua aceea, pentru a fi preaslăvit în sfinţii lui şi privit cu uimire în toţi cei ce au crezut. Iar voi aţi crezut mărturia pe care v-am adus-o.
53001011	De aceea ne şi rugăm mereu pentru voi, pentru ca Dumnezeul nostru să vă facă vrednici de chemarea sa şi să împlinească cu putere orice dorinţă de a face binele şi orice faptă de credinţă,
53001012	ca să fie preaslăvit numele Domnului nostru Iisus în voi şi voi în El, prin harul Dumnezeului nostru şi al Domnului nostru Iisus Hristos.
53002001	Cu privire la venirea Domnului nostru Iisus Hristos şi întâlnirea noastră cu El, vă rugăm fraţilor,
53002002	să nu vi se tulbure aşa de uşor mintea şi să nu vă înspăimântaţi de vreun duh, nici de vreun cuvânt şi nici de vreo scrisoare care ar părea venită de la noi, cum că ziua Domnului ar fi sosit deja.
53002003	Nimeni să nu vă amăgească în nici un fel, pentru că ziua Domnului nu va veni înainte de părăsirea credinţei şi de dezvăluirea omului fărădelegii, a nimicitorului,
53002004	a potrivnicului, a celui care se înalţă peste tot ceea ce se numeşte Dumnezeu sau este vrednic de închinare. Astfel, el se va aşeza în templul lui Dumnezeu, dându-se drept Dumnezeu.
53002005	Nu vă aduceţi aminte că v-am spus acestea pe când eram încă la voi?
53002006	Şi acum ştiţi ce-l împiedică să nu se arate decât la timpul lui.
53002007	Căci taina fărădelegii lucrează deja; trebuie doar să fie dat la o parte cel care o împiedică acum.
53002008	Atunci se va arăta cel nelegiuit, pe care Domnul Iisus îl va ucide cu suflarea gurii sale şi-l va nimici prin arătarea venirii sale.
53002009	Venirea celui nelegiuit va fi prin lucrarea Satanei, cu toată puterea, cu semne şi minuni false,
53002010	cu toată amăgirea adusă de nedreptatea celor care sunt nimiciţi pentru că nu au primit iubirea adevărului ca să fie mântuiţi.
53002011	De aceea, Dumnezeu le trimite o putere care înşeală ca să ajungă să creadă o minciună,
53002012	aşa încât să fie pedepsiţi toţi cei care nu s-au încrezut în adevăr, ci s-au complăcut în nelegiuire.
53002013	Noi însă trebuie să-i mulţumim mereu lui Dumnezeu pentru voi, fraţi iubiţi de Domnul, căci Dumnezeu v-a ales de la început pentru mântuire, prin sfinţirea Duhului şi prin credinţa în adevăr.
53002014	La aceasta v-a chemat prin evanghelia noastră, ca să dobândiţi slava Domnului nostru Iisus Hristos.
53002015	Aşadar, fraţilor, rămâneţi neclintiţi şi ţineţi ceea ce v-am transmis şi aţi primit fie prin cuvânt fie prin scrisoarea noastră.
53002016	Şi însuşi Domnul nostru Iisus Hristos şi Dumnezeu Tatăl nostru, care ne-a iubit şi ne-a dat, în har, o mângâiere veşnică şi o nădejde bună,
53002017	să vă mângâie inimile şi să vă întărească în orice faptă şi cuvânt bun.
53003001	În sfârşit, fraţilor, rugaţi-vă pentru noi, astfel încât cuvântul Domnului să se răspândească şi să fie slăvit aşa cum e la voi
53003002	şi să fim izbăviţi de oamenii vicleni şi răi, pentru că nu toţi au credinţă.
53003003	Domnul este credincios, El vă va întări şi vă va păzi de Cel Rău.
53003004	Cât despre voi, suntem încredinţaţi în Domnul că faceţi şi veţi continua să faceţi ceea ce vă poruncim.
53003005	Domnul să vă îndrepte inimile spre iubirea lui Dumnezeu şi spre răbdarea lui Hristos.
53003006	Fraţilor, vă poruncim, în numele Domnului Iisus Hristos, să vă feriţi de orice frate care trăieşte în lenevie, şi nu după învăţăturile primite de la noi.
53003007	Voi înşivă ştiţi cum trebuie să ne urmaţi exemplul, căci noi n-am trândăvit între voi.
53003008	Nici nu am mâncat de la nimeni pâine de pomană, ci am muncit cu trudă şi osteneală zi şi noapte, ca să nu împovărăm pe nimeni dintre voi.
53003009	Deşi aveam acest drept, am vrut să vă dăm un exemplu pe care să-l urmaţi.
53003010	Într-adevăr, pe când eram la voi aşa v-am poruncit: dacă cineva nu vrea să muncească, nici să nu mănânce!
53003011	Am auzit însă că unii dintre voi trăiesc în lenevie, nu muncesc deloc, şi se mai amestecă şi în treburile altora.
53003012	Acestora le poruncim şi îi îndemnăm în Domnul Iisus Hristos să-şi câştige pâinea muncind în linişte.
53003013	Iar voi, fraţilor, să nu vă descurajaţi în facerea binelui.
53003014	Dacă cineva nu se supune poruncii din această epistolă, însemnaţi-l şi să nu mai aveţi de-a face cu el, ca să-i fie ruşine.
53003015	Dar nu-l socotiţi duşman, ci mustraţi-l ca pe un frate.
53003016	Însuşi Domnul păcii să vă dea pacea întotdeauna şi în orice fel. Domnul să fie cu voi toţi!
53003017	Eu, Pavel, am scris cu mâna mea salutarea, acesta este semnul meu în toate scrisorile. Aşa scriu.
53003018	Harul Domnului nostru Iisus Hristos să fie cu voi toţi.
54001001	Pavel, apostol al lui Hristos Iisus, după porunca lui Dumnezeu, Mântuitorul nostru, şi a lui Hristos Iisus, nădejdea noastră,
54001002	către Timotei, adevărat fiu în credinţă, har, milă şi pace de la Dumnezeu Tatăl şi de la Hristos Iisus, Domnul nostru.
54001003	După cum te-am îndemnat când am plecat spre Macedonia, rămâi în Efes, ca să porunceşti unora să nu răspândească alte învăţături
54001004	şi să nu dea atenţie miturilor şi genealogiilor care nu se mai sfârşesc. Acestea aduc mai degrabă certuri decât lucrarea mântuitoare a lui Dumnezeu care se înfăptuieşte prin credinţă.
54001005	Iar ţinta poruncii este dragostea care vine din inimă curată, din conştiinţa bună şi din credinţa sinceră.
54001006	Unii s-au abătut de la acestea şi au alunecat în vorbire deşartă.
54001007	Ei vor să fie învăţători ai Legii, fără să înţeleagă însă nici ce spun, nici lucrurile de care vor să îi convingă pe alţii.
54001008	Noi ştim că Legea este bună dacă cineva o foloseşte cum se cuvine.
54001009	Ştim că Legea nu este dată pentru oamenii drepţi, ci pentru cei fărădelege şi nesupuşi, necredincioşi şi păcătoşi, fără evlavie şi întinaţi, pentru ucigaşi de tată şi de mamă, pentru asasini,
54001010	pentru desfrânaţi, homosexuali, pentru negustori de sclavi, pentru mincinoşi, pentru cei care jură strâmb sau săvârşesc orice alt lucru care se împotriveşte învăţăturii sănătoase,
54001011	cea după evanghelia slavei fericitului Dumnezeu, evanghelie care mi-a fost încredinţată.
54001012	Îi mulţumesc Celui ce m-a întărit, Hristos Iisus, Domnul nostru, fiindcă m-a găsit vrednic de încredere şi m-a chemat să-i slujesc.
54001013	Deşi în trecut huleam, prigoneam şi batjocoream Biserica, El mi-a arătat îndurare, pentru că am făcut acele lucruri din neştiinţă şi necredinţă.
54001014	Iar harul Domnului nostru s-a revărsat din plin asupra mea, împreună cu credinţa şi dragostea care sunt în Iisus Hristos.
54001015	Vrednic de crezut şi pe deplin vrednic de primit este cuvântul: „Hristos Iisus a venit în lume să-i mântuiască pe cei păcătoşi”, dintre care cel dintâi sunt eu.
54001016	De aceea mi s-a arătat îndurare, ca în mine, cel dintâi dintre păcătoşi, Hristos Iisus să-şi arate pe deplin îndelunga sa răbdare, ca exemplu pentru cei care vor crede în El şi vor primi viaţa veşnică.
54001017	Iar Împăratului veacurilor, nemuritorului, nevăzutului, unicului Dumnezeu – cinste şi slavă, în vecii vecilor. Amin!
54001018	Această poruncă ţi-o încredinţez, Timotei, fiule, potrivit profeţiilor făcute în trecut despre tine, ca prin ele să duci lupta cea bună,
54001019	având credinţă şi o conştiinţă bună, pe care unii au părăsit-o şi de aceea şi-au distrus credinţa.
54001020	Printre ei sunt Imeneu şi Alexandru, pe care i-am dat Satanei, ca să se înveţe să nu mai vorbească împotriva lui Dumnezeu.
54002001	Astfel, vă îndemn, mai înainte de toate, să înălţaţi cereri, rugăciuni, mijlociri şi mulţumiri pentru toţi oamenii,
54002002	pentru împăraţi şi pentru toţi cei care conduc, ca să trăim în pace şi în linişte, cu toată evlavia şi cuviinţa.
54002003	Acesta este un lucru bun şi plăcut înaintea lui Dumnezeu, Mântuitorul nostru,
54002004	care doreşte ca toţi oamenii să fie mântuiţi şi să ajungă la cunoaşterea adevărului.
54002005	Fiindcă există un singur Dumnezeu şi un singur mijlocitor între Dumnezeu şi oameni, omul Iisus Hristos,
54002006	care s-a dat pe sine ca preţ de răscumpărare pentru toţi – şi ca mărturie adusă la timpul potrivit.
54002007	Pentru acest lucru am fost eu făcut propovăduitor şi apostol – spun adevărul, nu mint – învăţător al neamurilor în credinţă şi adevăr.
54002008	Prin urmare, vreau ca bărbaţii să se roage pretutindeni, înălţându-şi mâinile curate, fără mânie şi fără îndoieli.
54002009	De asemenea, şi femeile, să se roage îmbrăcându-se decent, cu modestie şi cuminţenie, fără pieptănături pretenţioase, aur, mărgăritare sau veşminte costisitoare,
54002010	ci cu fapte bune, aşa cum li se cuvine unor femei care spun că sunt evlavioase.
54002011	Femeia să primească învăţătura în linişte, în deplină supunere.
54002012	Femeia să nu-l înveţe pe bărbat şi nici să-l stăpânească; dimpotrivă, să fie liniştită.
54002013	Fiindcă mai întâi a fost plăsmuit Adam, apoi Eva.
54002014	Şi nu Adam a fost înşelat, ci femeia a fost înşelată şi a păcătuit;
54002015	însă va fi mântuită prin naşterea de copii, dacă rămâne în credinţă, iubire şi sfinţenie, cu cuminţenie.
54003001	Vrednic de crezut este cuvântul acesta: „dacă cineva râvneşte să devină episcop, bun lucru doreşte”.
54003002	Dar episcopul trebuie să aibă o viaţă fără reproş, să fie bărbatul unei singure femei, să fie treaz, cumpătat, vrednic de cinste, primitor de oaspeţi, capabil să-i înveţe pe alţii,
54003003	nu beţiv sau violent, ci blând, paşnic şi să nu fie iubitor de bani.
54003004	El trebuie să îşi conducă bine propria casă, să aibă copii supuşi, cu tot respectul,
54003005	pentru că, dacă cineva nu ştie să îşi conducă propria casă, cum va avea grijă de Biserica lui Dumnezeu?
54003006	El nu trebuie să fie recent convertit, ca nu cumva, mândrindu-se, să cadă în osânda diavolului.
54003007	Şi trebuie să fie respectat şi de cei din afara Bisericii, ca să nu fie dispreţuit şi să cadă în osânda diavolului.
54003008	Diaconii, de asemenea, trebuie să fie cinstiţi, sinceri, nu băutori de mult vin, nu lacomi de câştig necinstit.
54003009	Ei trebuie să păstreze taina credinţei având conştiinţa curată.
54003010	Să fie mai întâi puşi la încercare şi doar apoi, dacă se dovedesc fără reproş, să îndeplinească slujba de diaconi.
54003011	Femeile, de asemenea, trebuie să fie cinstite, să nu fie bârfitoare, să fie cumpătate şi credincioase în toate privinţele.
54003012	Diaconul să fie bărbatul unei singure femei şi să îşi conducă bine copiii şi casa.
54003013	Fiindcă cei ce slujesc bine ca diaconi dobândesc un loc de cinste şi mult curaj în credinţa în Hristos Iisus.
54003014	Nădăjduiesc să vin la tine în curând, însă îţi scriu aceste lucruri pentru ca,
54003015	dacă eu întârzii, tu să ştii cum trebuie să te porţi în casa lui Dumnezeu, care este Biserica Dumnezeului celui Viu, stâlpul şi temelia adevărului.
54003016	Şi cu adevărat, mare este taina credinţei adevărate: El s-a arătat în trup, a fost dovedit drept în Duhul, a fost văzut de îngeri, a fost propovăduit între neamuri, a fost crezut în lume, a fost înălţat în slavă.
54004001	Iar Duhul spune lămurit că, în timpurile de pe urmă, unii vor părăsi credinţa şi se vor lua după duhuri înşelătoare şi învăţăturile demonilor,
54004002	din cauza ipocriziei unor mincinoşi însemnaţi cu fierul roşu în conştiinţa lor.
54004003	Aceştia interzic căsătoria şi impun abţinerea de la unele mâncăruri pe care Dumnezeu le-a făcut pentru a fi primite cu mulţumire de către cei care cred şi cunosc adevărul.
54004004	Pentru că orice lucru pe care l-a creat Dumnezeu este bun şi nimic nu este de lepădat, dacă este primit cu mulţumire,
54004005	fiindcă este sfinţit prin cuvântul lui Dumnezeu şi prin rugăciune.
54004006	Dacă îi vei învăţa pe fraţi aceste lucruri vei fi un bun slujitor al lui Hristos Iisus, hrănit din cuvintele credinţei şi ale bunei învăţături pe care ai urmat-o.
54004007	Iar de basmele lumeşti şi de poveştile băbeşti, fereşte-te! Străduieşte-te să trăieşte în evlavie,
54004008	fiindcă strădania trupească nu foloseşte atât de mult, dar evlavia este folositoare în toate privinţele, având atât făgăduinţa vieţii de acum, cât şi a celei viitoare.
54004009	Vrednic de crezut şi de primit este acest cuvânt
54004010	şi pentru aceasta lucrăm şi ne luptăm noi, fiindcă nădăjduim în Dumnezeul cel Viu, care este Mântuitorul tuturor oamenilor, mai ales al credincioşilor.
54004011	Porunceşte aceste lucruri şi învaţă-i!
54004012	Nimeni să nu te dispreţuiască pentru că eşti tânăr, ci fii un model pentru credincioşi: în cuvânt, în purtare, în iubire, în credinţă, în nevinovăţie.
54004013	Până când voi veni, dedică-te citirii Scripturii, îndemnându-i şi învăţându-i pe cei credincioşi.
54004014	Să nu fii nepăsător faţă de harul care este în tine şi care ţi-a fost dat prin profeţie, prin punerea mâinilor de către prezbiteri.
54004015	Cugetă la aceste lucruri şi stăruie în ele, aşa încât toţi să vadă creşterea ta duhovnicească.
54004016	Ia aminte la tine însuţi şi la învăţătura pe care o dai, stăruie în acestea, căci dacă faci astfel, te vei mântui şi pe tine şi pe cei care te ascultă.
54005001	Pe cel bătrân nu-l mustra, ci îndeamnă-l ca pe un tată, pe cei tineri ca pe nişte fraţi,
54005002	pe bătrâne ca pe nişte mame, pe tinere ca pe nişte surori, cu toată curăţia.
54005003	Respectă văduvele, pe cele ce sunt cu adevărat văduve.
54005004	Dacă o văduvă are copii sau nepoţi, aceştia să înveţe mai întâi să-şi dovedească evlavia faţă de propria lor familie şi să-şi răsplătească părinţii, fiindcă acest lucru este plăcut înaintea lui Dumnezeu.
54005005	Cea cu adevărat văduvă şi rămasă singură şi-a pus nădejdea în Dumnezeu şi stăruie în cereri şi rugăciuni zi şi noapte,
54005006	însă văduva care trăieşte în plăceri, deşi trăieşte, este moartă.
54005007	Porunceşte-le aceste lucruri, ca să nu li se poată reproşa nimic.
54005008	Dacă cineva nu se îngrijeşte de ai săi, şi mai ales de cei din casa lui, atunci acesta îşi tăgăduieşte credinţa şi este mai rău decât un necredincios.
54005009	Ca să fie înscrisă şi ajutată ca văduvă, o femeie trebuie să aibă mai mult de şaizeci de ani, să fi fost femeia unui singur bărbat,
54005010	să fie cunoscută pentru faptele ei bune: să fi crescut copii, să fi fost ospitalieră, să fi spălat picioarele sfinţilor, să-i fi ajutat pe cei în necazuri, să se fi dedicat tuturor faptelor bune.
54005011	Însă văduvele tinere să nu fie numărate printre ele, fiindcă atunci când dorinţele trupeşti le îndepărtează de Hristos vor să se mărite
54005012	şi se fac vinovate, încălcându-şi făgăduinţa dintâi.
54005013	În acelaşi timp se învaţă să fie leneşe şi să umble din casă în casă, şi nu numai că devin leneşe, dar şi bârfitoare şi iscoditoare, vorbind ceea ce nu trebuie.
54005014	Prin urmare, vreau ca văduvele tinere să se căsătorească, să aibă copii, să aibă grijă de casă şi să nu-i dea potrivnicului nici un prilej de ocară,
54005015	fiindcă unele s-au şi rătăcit deja şi îl urmează pe Satana.
54005016	Dacă vreun credincios sau vreo credincioasă are văduve în familie, să se îngrijească de ele şi să nu împovăreze Biserica, pentru ca aceasta să se poată îngriji de cele cu adevărat văduve.
54005017	Prezbiterii care conduc bine să fie consideraţi vrednici de o cinste îndoită, mai ales cei care se ostenesc cu învăţătura şi cuvântul.
54005018	Pentru că Scriptura spune: Să nu legi gura boului care treieră! şi Vrednic este lucrătorul de plata sa!
54005019	Împotriva unui prezbiter să nu primeşti nici o învinuire decât dacă vine de la doi sau trei martori.
54005020	Pe cei care păcătuiesc, mustră-i înaintea tuturor, pentru ca şi ceilalţi să se teamă.
54005021	Înaintea lui Dumnezeu, a lui Hristos Iisus şi a îngerilor aleşi, te îndemn stăruitor să păzeşti aceste lucruri, fără prejudecăţi şi fără părtinire.
54005022	Nu te grăbi să-ţi pui mâinile peste cineva, ca nu cumva să te faci părtaş la păcatele altora. Păstrează-te curat!
54005023	De acum înainte să nu bei doar apă, ci şi puţin vin, din cauza stomacului tău şi a deselor tale slăbiciuni.
54005024	Păcatele unora sunt vădite şi cunoscute înainte de judecată, în timp ce ale altora sunt date la iveală atunci.
54005025	La fel şi faptele bune sunt vădite, iar cele care sunt altfel nu pot fi ascunse.
54006001	Cei care se află sub jugul sclaviei să îi considere pe stăpânii lor vrednici de toată cinstea, pentru ca numele lui Dumnezeu şi învăţătura să nu fie defăimate.
54006002	Iar cei care au stăpâni credincioşi să nu îi dispreţuiască deoarece sunt fraţi; dimpotrivă, cu atât mai mult să îi slujească, fiindcă sunt credincioşi şi iubiţi, dedicaţi faptelor bune. Aşa să-i înveţi şi să-i îndemni.
54006003	Dacă cineva învaţă altceva şi nu se ţine de cuvintele sănătoase ale Domnului nostru Iisus Hristos şi de învăţătura potrivită cu evlavia,
54006004	acela este plin de mândrie şi nu înţelege nimic, ci suferă de patima disputelor şi a contrazicerilor. Din acestea vin: invidia, cearta, blasfemiile, bănuielile rele
54006005	şi certurile nesfârşite ale oamenilor stricaţi la minte şi lipsiţi de adevăr, care văd în credinţă un mijloc de câştig.
54006006	Într-adevăr, credinţa este un mare câştig pentru cel ce se mulţumeşte cu ceea ce are.
54006007	Pentru că noi nu am adus nimic în lume, aşa încât nu putem lua nimic din ea.
54006008	Dacă avem hrană şi îmbrăcăminte, să ne mulţumim cu ele!
54006009	Însă cei care vor să se îmbogăţească vor cădea în ispită şi în cursă şi în tot felul de pofte nebuneşti şi vătămătoare, care-i cufundă pe oameni în ruină şi pierzare.
54006010	Fiindcă iubirea de bani este rădăcina tuturor relelor şi cei care tânjesc după arginţi s-au rătăcit de la credinţă şi şi-au atras multe suferinţe.
54006011	Dar tu, om al lui Dumnezeu, fereşte-te de aceste lucruri şi urmează dreptatea, evlavia, credinţa, iubirea, răbdarea şi blândeţea.
54006012	Du lupta cea bună a credinţei, cucereşte viaţa veşnică la care ai fost chemat şi pentru care ai dat mărturie bună înaintea multor martori.
54006013	Înaintea lui Dumnezeu, care dă viaţă tuturor, şi înaintea lui Hristos Iisus, care a dat mărturia cea bună înaintea lui Ponţiu Pilat, te îndemn
54006014	să păzeşti porunca fără pată şi fără vină, până la arătarea Domnului nostru Iisus Hristos,
54006015	pe care, la vremea potrivită, o va arăta fericitul şi unicul Stăpânitor, Împăratul împăraţilor şi Domnul domnilor,
54006016	Singurul care are nemurirea şi locuieşte în lumina de nepătruns, pe care nici un om nu l-a văzut şi nici nu poate să-l vadă. A lui să fie cinstea şi stăpânirea veşnică. Amin!
54006017	Porunceşte-le celor bogaţi în veacul de acum să nu se mândrească şi să nu se încreadă în bogăţiile nesigure, ci în Dumnezeu care ne dăruieşte toate lucrurile din belşug ca să ne bucurăm de ele.
54006018	Porunceşte-le să facă binele, să se îmbogăţească în fapte bune, să fie darnici, să împartă cu ceilalţi.
54006019	În felul acesta îşi vor aduna o comoară, o temelie bună pentru veacul viitor, ca într-adevăr să dobândească viaţa.
54006020	O, Timotei, păzeşte comoara care ţi-a fost încredinţată şi fereşte-te de vorbăria goală şi lumească şi de împotrivirile aşa-zisei cunoaşteri,
54006021	pe care unii o predică, îndepărtându-se de la credinţă. Harul să fie cu voi!
55001001	Pavel, apostol al lui Hristos Iisus prin voinţa lui Dumnezeu, potrivit cu făgăduinţa vieţii în Hristos Iisus,
55001002	către Timotei, copilul meu iubit: har, milă şi pace de la Dumnezeu Tatăl şi de la Hristos Iisus, Domnul nostru.
55001003	Îi mulţumesc lui Dumnezeu, pe care îl slujesc, asemenea strămoşilor mei, cu o conştiinţă curată, atunci când te pomenesc neîncetat în rugăciunile mele, zi şi noapte.
55001004	Îmi aduc aminte de lacrimile tale şi doresc să te văd, ca să mă umplu de bucurie.
55001005	Îmi amintesc de credinţa ta sinceră pe care au avut-o mai întâi bunica ta Loida şi mama ta Eunice şi pe care acum sunt sigur că o ai şi tu.
55001006	Din această cauză, îţi aduc aminte să aprinzi tot mai mult harul lui Dumnezeu care este în tine, prin punerea mâinilor mele,
55001007	fiindcă Dumnezeu nu ne-a dat un duh de frică, ci de putere, de iubire şi de înţelepciune.
55001008	De aceea, să nu te ruşinezi să-l mărturiseşti pe Domnul nostru şi nici de mine, cel întemniţat pentru El. Dimpotrivă, suferă împreună cu mine pentru evanghelie, prin puterea lui Dumnezeu,
55001009	care ne-a mântuit şi ne-a chemat cu o chemare sfântă, nu datorită faptelor noastre, ci potrivit planului şi harului său. Acest har ne-a fost dăruit în Hristos Iisus mai înainte de începutul veacurilor,
55001010	însă acum a fost făcut cunoscut prin venirea Mântuitorului nostru Hristos Iisus, care a nimicit moartea şi a adus la lumină viaţa şi nemurirea, prin evanghelie.
55001011	Pentru această evanghelie eu am fost ales predicator, apostol şi învăţător
55001012	şi de aceea sufăr toate acestea. Dar nu mă ruşinez, fiindcă ştiu în Cine am crezut şi sunt încredinţat că El are puterea să păzească ce i-am încredinţat până în ziua aceea.
55001013	Păstrează modelul cuvintelor sănătoase pe care le-ai auzit de la mine, în credinţa şi în iubirea care sunt în Hristos Iisus.
55001014	Păzeşte comoara cea bună care ţi-a fost încredinţată, prin Duhul Sfânt care locuieşte în noi.
55001015	Tu ştii că toţi cei din Asia m-au părăsit, printre care şi Fighel şi Ermogen.
55001016	Domnul să aibă milă de casa lui Onisifor căci de multe ori m-a îmbărbătat şi nu i-a fost ruşine de lanţurile mele,
55001017	dimpotrivă, venind în Roma, m-a căutat stăruitor şi m-a găsit.
55001018	Domnul să aibă milă de el în ziua aceea! Şi cât de mult m-a ajutat în Efes, tu ştii prea bine.
55002001	Tu, deci, copilul meu, întăreşte-te în harul care este în Hristos Iisus.
55002002	Iar lucrurile pe care le-ai auzit de la mine înaintea multor martori, încredinţează-le unor oameni credincioşi care vor fi în stare să-i înveţe şi pe alţii.
55002003	Suferă împreună cu mine, ca un bun ostaş al lui Hristos Iisus.
55002004	Nici un ostaş nu rămâne prins în treburile vieţii dacă vrea să-i placă celui care l-a înrolat.
55002005	Iar când cineva ia parte la o competiţie, nu e încununat dacă nu respectă legile competiţiei.
55002006	Plugarul care munceşte din greu trebuie să fie cel dintâi care se bucură de recoltă.
55002007	Înţelege ceea ce îţi spun, fiindcă Domnul îţi va da pricepere în toate.
55002008	Adu-ţi aminte de Iisus Hristos cel înviat din morţi, din neamul lui David, după evanghelia mea,
55002009	pentru care sufăr şi am ajuns chiar în lanţuri, ca un răufăcător. Însă cuvântul lui Dumnezeu nu este legat!
55002010	De aceea, îndur totul pentru cei aleşi, ca şi ei să dobândească mântuirea în Hristos Iisus şi slava veşnică.
55002011	Vrednic de crezut este cuvântul: Dacă am murit împreună cu El, împreună cu El vom şi trăi;
55002012	dacă îndurăm, vom şi domni împreună cu El; dacă îl vom tăgădui, şi El ne va tăgădui;
55002013	dacă îi suntem necredincioşi, El rămâne credincios, fiindcă nu se poate tăgădui pe sine.
55002014	Adu-le aminte de aceste lucruri, îndemnându-i înaintea lui Dumnezeu să nu se certe, pentru că nu le este de nici un folos, ci îi duce la pierzare pe cei ce ascultă.
55002015	Străduieşte-te să te înfăţişezi înaintea lui Dumnezeu ca un om priceput, ca un lucrător care nu are de ce să se ruşineze, care împarte drept cuvântul adevărului.
55002016	Fereşte-te de vorbele deşarte şi lumeşti fiindcă cei care stăruie în ele se vor afunda tot mai mult în nelegiuire,
55002017	şi cuvântul lor roade ca o cangrenă. Printre ei sunt Imeneu şi Filet,
55002018	care s-au îndepărtat de adevăr şi dărâmă credinţa unora, spunând că învierea a avut deja loc.
55002019	Însă temelia cea tare a lui Dumnezeu stă neclintită şi pe ea stă scris: Domnul îi cunoaşte pe cei ce sunt ai săi şi Să se îndepărteze de nedreptate oricine cheamă numele Domnului.
55002020	Într-o casă mare nu sunt doar vase de aur şi de argint, ci şi vase de lemn şi de lut; unele sunt de preţ, iar altele sunt obişnuite.
55002021	Deci, dacă se va curăţa cineva de lucrurile rele pe care le-am amintit, va fi un vas de preţ, sfinţit, folositor stăpânului, gata pentru orice faptă bună.
55002022	Fugi de poftele tinereţii, caută dreptatea, credinţa, iubirea şi pacea împreună cu cei ce-l cheamă pe Domnul cu inima curată.
55002023	Fereşte-te de întrebările prosteşti şi nesăbuite, ştiind că ele provoacă certuri.
55002024	Slujitorul Domnului nu trebuie să se certe, ci să fie blând cu toţi, capabil să-i înveţe pe alţii, îngăduitor,
55002025	povăţuindu-i cu blândeţe pe cei ce se împotrivesc. Poate că Dumnezeu le va dărui pocăinţă ca să cunoască adevărul
55002026	şi vor scăpa din cursa diavolului care îi ţine prinşi pentru a-i face voia.
55003001	Să ştii acest lucru: în zilele din urmă vor veni vremuri grele.
55003002	Oamenii vor fi egoişti, iubitori de bani, lăudăroşi, aroganţi, hulitori, nesupuşi părinţilor, nerecunoscători, fără sfinţenie,
55003003	fără inimă, neînduplecaţi, calomniatori, violenţi, cruzi, duşmani ai binelui,
55003004	trădători, obraznici, îngâmfaţi, iubitori mai mult de plăceri decât de Dumnezeu,
55003005	având o evlavie de formă, dar negându-i puterea. Fereşte-te de ei!
55003006	Dintre ei sunt cei ce se strecoară prin case şi vânează femei pline de păcate, târâte de tot felul de pofte,
55003007	care învaţă mereu, dar nu pot ajunge niciodată la cunoaşterea adevărului.
55003008	După cum Iannes şi Iambres s-au ridicat împotriva lui Moise, tot aşa şi aceştia se împotrivesc adevărului, oameni stricaţi la minte, nevrednici în credinţă.
55003009	Aceştia, însă, nu vor ajunge departe, pentru că nebunia lor va fi dată pe faţă înaintea tuturor, aşa cum s-a întâmplat şi cu aceia.
55003010	Tu, însă, m-ai urmat în învăţătură, în purtare, în năzuinţă, în credinţă, în răbdare, în dragoste, în statornicie,
55003011	în persecuţiile şi suferinţele pe care le-am pătimit în Antiohia, în Iconiu şi în Listra. Câte persecuţii am îndurat! Şi din toate m-a scăpat Domnul!
55003012	Într-adevăr, toţi cei care vor să trăiască evlavios în Hristos Iisus vor fi persecutaţi.
55003013	Iar oamenii răi şi înşelători vor merge din rău în mai rău, înşelându-i pe alţii şi fiind ei înşişi înşelaţi.
55003014	Tu, însă, rămâi la lucrurile pe care le-ai învăţat şi de care eşti încredinţat, fiindcă ştii de la cine le-ai învăţat.
55003015	Din copilărie cunoşti Sfintele Scripturi care pot să te facă înţelept pentru mântuire, prin credinţa în Hristos Iisus.
55003016	Întreaga Scriptură este inspirată de Dumnezeu şi este de folos să înveţe, să mustre, să îndrepte, să educe în dreptate,
55003017	pentru ca omul lui Dumnezeu să fie desăvârşit, bine pregătit pentru orice faptă bună.
55004001	Te îndemn stăruitor înaintea lui Dumnezeu şi a lui Hristos Iisus, care va judeca viii şi morţii, şi înaintea Împărăţiei lui şi a venirii lui:
55004002	vesteşte cuvântul, stăruie la vreme potrivită dar şi nepotrivită, mustră, îndeamnă, cu multă răbdare şi în toată învăţătura.
55004003	Căci va veni vremea când oamenii nu vor mai suporta învăţătura sănătoasă, ci, dornici să îşi desfete auzul, îşi vor lua învăţători după propriile lor pofte
55004004	şi nu vor mai asculta adevărul, ci se vor abate către basme.
55004005	Tu, însă, fii treaz în toate, îndură suferinţele, fă-ţi lucrarea de evanghelist, împlineşte-ţi slujirea!
55004006	Cât despre mine, eu sunt oferit deja ca jertfă, iar timpul plecării mele s-a apropiat.
55004007	Am luptat lupta cea bună, mi-am sfârşit călătoria, am păzit credinţa.
55004008	De acum mi s-a pregătit cununa dreptăţii, pe care, în ziua aceea, mi-o va dărui Domnul, Judecătorul cel Drept, nu numai mie, ci şi tuturor celor care îi iubesc venirea.
55004009	Străduieşte-te să vii cât mai curând la mine,
55004010	fiindcă Dimas, din iubire pentru veacul de acum, m-a părăsit şi a plecat la Tesalonic, iar Crescent, în Galatia, Tit, în Dalmaţia.
55004011	Doar Luca a rămas cu mine. Adu-l şi pe Marcu pentru că îmi este de folos în slujire.
55004012	Pe Tihic l-am trimis la Efes.
55004013	Când vei veni, adu-mi mantaua pe care am lăsat-o în Troas, la Carp, precum şi cărţile, mai ales pergamentele.
55004014	Alexandru, arămarul, mi-a făcut mult rău; îi va răsplăti Domnul după faptele lui.
55004015	Păzeşte-te şi tu de el, fiindcă s-a împotrivit foarte mult cuvintelor noastre.
55004016	La prima mea apărare, nimeni nu mi-a venit în ajutor, dimpotrivă, toţi m-au părăsit. Să nu li se ţină în socoteală!
55004017	Dar Domnul mi-a stat în ajutor şi m-a întărit, pentru ca prin mine vestirea evangheliei să fie împlinită şi toate neamurile să o audă. Iar eu am fost izbăvit din gura leului.
55004018	Domnul mă va izbăvi de orice lucru rău şi mă va mântui pentru Împărăţia lui cerească. A lui să fie slava, în vecii vecilor. Amin!
55004019	Îmbrăţişează-i pe Prisca şi pe Acvila, şi pe cei din casa lui Onisifor.
55004020	Erast a rămas în Corint, iar pe Trofim l-am lăsat în Milet, fiind bolnav.
55004021	Străduieşte-te să vii înainte să înceapă iarna. Te îmbrăţişează Eubul, Pudens, Linus, Claudia şi toţi fraţii.
55004022	Domnul să fie cu duhul tău! Harul să fie cu voi!
56001001	Pavel, rob al lui Dumnezeu şi apostol al lui Iisus Hristos – ca să vestesc aleşilor lui Dumnezeu credinţa şi cunoaşterea adevărului dreptei credinţe,
56001002	ca toţi să aibă nădejdea vieţii veşnice pe care Dumnezeu, care nu minte, a făgăduit-o mai înainte de toţi vecii;
56001003	El, la timpul potrivit, şi-a făcut cunoscut cuvântul prin propovăduirea încredinţată mie, după porunca Mântuitorului nostru, Dumnezeu –
56001004	către Tit, adevărat fiu în credinţa pe care o avem noi toţi împreună, har şi pace de la Dumnezeu Tatăl şi de la Hristos Iisus, Mântuitorul nostru.
56001005	Pentru aceasta te-am lăsat în Creta, ca să pui în ordine lucrurile care au mai rămas de făcut şi să numeşti prezbiteri în fiecare cetate, aşa cum ţi-am poruncit.
56001006	Prezbiterul trebuie să fie fără vină, bărbat al unei singure femei, având copii credincioşi, în afara oricărei învinuiri de depravare sau nesupunere.
56001007	Căci episcopul trebuie să fie fără vină, ca administrator al lui Dumnezeu; să nu fie arogant, mânios, beţiv, violent sau lacom de câştig necinstit.
56001008	Dimpotrivă, el trebuie să fie ospitalier, iubitor de bine, cumpătat, drept, cuvios, înfrânat,
56001009	să se ţină cu tărie de cuvântul demn de încredere – cel învăţat, ca să fie în stare să îndemne în învăţătura sănătoasă şi să-i înfrunte pe cei care vorbesc împotriva ei.
56001010	Pentru că sunt mulţi, mai ales dintre cei circumcişi, care sunt nesupuşi, palavragii şi înşelători;
56001011	acestora trebuie să li se închidă gura, fiindcă pentru un câştig necinstit, ei răvăşesc familii întregi, învăţând ceea ce nu trebuie.
56001012	Unul dintre ei, chiar un profet de-al lor, a spus: „Cretanii sunt întotdeauna mincinoşi, fiare rele, pântece leneşe”.
56001013	Mărturia aceasta este adevărată. De aceea ceartă-i cu asprime, ca să fie sănătoşi în credinţă
56001014	şi să nu se ia după basme iudaice şi după poruncile oamenilor care întorc spatele adevărului.
56001015	Toate sunt curate pentru cei curaţi; însă pentru cei întinaţi şi necredincioşi nimic nu este curat, ci şi mintea şi conştiinţa le sunt întinate.
56001016	Ei pretind că-l cunosc pe Dumnezeu, însă prin faptele lor îl neagă, fiind dezgustători, nesupuşi şi incapabili de vreun lucru bun.
56002001	Tu însă spune lucrurile care se potrivesc cu învăţătura sănătoasă.
56002002	Bătrânii să fie treji, demni de cinste, cumpătaţi, sănătoşi în credinţă, în dragoste, în răbdare.
56002003	Bătrânele, de asemenea, să aibă o purtare cum se cuvine sfinţilor, să nu fie bârfitoare şi nici robite de vin mult. Ele trebuie să îndemne la bine,
56002004	să le îndrume pe cele tinere să-şi iubească bărbaţii, să-şi iubească copiii,
56002005	să fie cumpătate, curate, să aibă grijă de casa lor, să fie bune, supuse bărbaţilor lor, ca să nu fie defăimat cuvântul lui Dumnezeu.
56002006	Pe cei tineri, de asemenea, îndeamnă-i să fie cumpătaţi,
56002007	în toate arătându-te că tu însuţi eşti model de fapte bune. Dă dovadă de învăţătură neschimbătoare, demnă,
56002008	arată că ai cuvânt sănătos, ireproşabil, pentru ca cei ce se împotrivesc să fie ruşinaţi şi să nu aibă nimic rău de spus despre noi.
56002009	Îndeamnă-i pe sclavi să se supună stăpânilor lor în toate privinţele, să fie plăcuţi, să nu le întoarcă vorba,
56002010	să nu fure nimic, ci să arate pe deplin bună credinţă, ca în toate să facă cinste învăţăturii lui Dumnezeu, Mântuitorul nostru.
56002011	Pentru că harul mântuitor al lui Dumnezeu s-a arătat tuturor oamenilor,
56002012	învăţându-ne să părăsim fărădelegea şi poftele lumeşti, şi să trăim în veacul acesta în chip cumpătat, cu dreptate şi cucernicie,
56002013	aşteptând fericita nădejde şi arătarea slavei marelui nostru Dumnezeu şi Mântuitor, Iisus Hristos,
56002014	care s-a dat pe sine pentru noi, ca să ne răscumpere din nelegiuire şi să curăţească pentru sine un popor ales, plin de râvnă pentru fapte bune.
56002015	Spune aceste lucruri, îndeamnă şi mustră cu toată autoritatea. Nimeni să nu te dispreţuiască!
56003001	Aminteşte-le să fie supuşi conducătorilor şi autorităţilor, să fie ascultători, să fie gata pentru orice faptă bună,
56003002	să nu defăimeze pe nimeni, să fie paşnici, arătând deplină blândeţe faţă de toţi oamenii.
56003003	Fiindcă şi noi eram în trecut fără minte, neascultători, amăgiţi, slujind poftelor şi plăcerilor de multe feluri, trăind în răutate şi invidie, duşmăniţi fiind de oameni şi duşmănindu-ne unii pe alţii.
56003004	Dar când s-a arătat bunătatea şi iubirea de oameni a lui Dumnezeu, Mântuitorul nostru,
56003005	El ne-a mântuit, nu datorită faptelor de dreptate pe care le-am săvârşit, ci datorită milei lui. El ne-a mântuit prin spălarea naşterii din nou şi a reînnoirii făcute de Duhul Sfânt,
56003006	pe care l-a revărsat din belşug asupra noastră prin Iisus Hristos, Mântuitorul nostru,
56003007	pentru ca noi să fim făcuţi drepţi prin harul său şi să devenim moştenitori, după cum spune nădejdea vieţii veşnice.
56003008	Cuvântul acesta este vrednic de crezare; şi vreau ca să spui răspicat aceste lucruri, pentru ca cei care cred în Dumnezeu să fie primii la fapte bune. Acestea sunt bune şi folositoare pentru oameni.
56003009	Fereşte-te de întrebările prosteşti, de genealogii, de certuri şi de dispute privind Legea, pentru că sunt nefolositoare şi zadarnice.
56003010	Cu omul eretic, după întâia şi a doua mustrare, să nu mai ai nimic de-a face,
56003011	ştiind că unul ca acesta s-a abătut şi păcătuieşte, fiind condamnat de propriile lui fapte.
56003012	Când îi voi trimite la tine pe Artemas sau pe Tihic, străduieşte-te să vii la mine, la Nicopole, căci acolo m-am hotărât să-mi petrec iarna.
56003013	Pe Zenas, învăţătorul Legii, şi pe Apolo trimite-i înainte şi ai grijă să nu le lipsească nimic.
56003014	Să înveţe şi ai noştri să fie primii la fapte bune, oricând este nevoie, şi să nu stea neroditori.
56003015	Te îmbrăţişează cei care sunt împreună cu mine. Îmbrăţişează-i pe cei ce ne iubesc în credinţă. Harul să fie cu voi toţi!
57001001	Pavel, întemniţat pentru Hristos Iisus, şi fratele Timotei, către Filimon, preaiubitul şi tovarăşul nostru,
57001002	către sora Apfia şi către Arhip, care se luptă alături de noi, şi către biserica din casa ta:
57001003	har vouă şi pace de la Dumnezeu, Tatăl nostru şi de la Domnul Iisus Hristos.
57001004	Îi mulţumesc întotdeauna Dumnezeului meu şi te amintesc în rugăciunile mele,
57001005	pentru că am auzit despre credinţa pe care o ai în Domnul Iisus şi despre dragostea ta pentru toţi cei sfinţi.
57001006	Mă rog ca tu, fiind părtaş la credinţă, să lucrezi tot mai mult ca între noi să se arate deplina cunoştinţă a oricărui lucru bun, în Hristos.
57001007	Într-adevăr, am avut o mare bucurie şi mângâiere datorită iubirii tale pentru cei sfinţi, pentru că inimile lor au fost încurajate prin tine, frate!
57001008	De aceea, deşi am tot dreptul în Hristos să-ţi poruncesc,
57001009	de dragul iubirii, eu, bătrânul Pavel, care sunt acum şi întemniţat pentru Hristos Iisus, te rog, totuşi:
57001010	pentru copilul meu, te rog, pentru Onisim, pe care l-am născut în lanţuri,
57001011	cel care altădată ţi-a fost nefolositor, dar acum ne este folositor, şi ţie şi mie.
57001012	Ţi-l trimit înapoi, ca pe inima mea,
57001013	deşi doream să-l ţin lângă mine ca să-mi slujească în locul tău cât sunt în lanţuri pentru evanghelie.
57001014	Dar n-am vrut să fac nimic fără încuviinţarea ta, aşa încât binele pe care mi-l faci să nu fie din silă, ci de bunăvoie.
57001015	Poate de aceea a fost despărţit de tine doar pentru o vreme, ca să-l ai alături veşnic,
57001016	dar nu ca pe un rob, ci, mult mai mult decât un rob, ca pe un frate preaiubit, al meu mai întâi şi cu atât mai mult al tău, şi ca om, şi în Domnul.
57001017	Dacă mă socoteşti părtaş cu tine, primeşte-l aşa cum m-ai primi pe mine!
57001018	Iar dacă te-a păgubit în vreun fel sau îţi datorează ceva, trece-le în socoteala mea.
57001019	Eu, Pavel, îţi scriu cu mâna mea: îţi voi plăti – ca să nu mai spun că tu îmi eşti dator cu tot ceea ce eşti!
57001020	Da, frate, fă-mi acest bine în Domnul – şi adu linişte inimii mele, în Hristos!
57001021	Ţi-am scris, fiind convins că vei asculta, şi ştiu că vei face chiar mai mult decât ţi-am spus.
57001022	Pregăteşte-mi şi mie un loc de găzduit, căci sper ca, în urma rugăciunilor voastre, să ajung la voi.
57001023	Te salută Epafras, cel întemniţat împreună cu mine pentru Hristos Iisus,
57001024	şi Marcu, Aristarh, Dimas şi Luca, cei care lucrează împreună cu mine.
57001025	Harul Domnului Iisus Hristos să fie cu duhul vostru!
58001001	De multe ori şi în multe feluri le-a vorbit Dumnezeu părinţilor noştri, prin profeţi, în trecut,
58001002	dar în aceste zile din urmă El ne-a vorbit prin Fiul, pe care l-a pus moştenitor peste toate şi prin care a creat şi lumea.
58001003	El este strălucirea slavei lui Dumnezeu şi chipul fiinţei sale şi ţine totul prin cuvântul său puternic. El a înfăptuit curăţirea păcatelor şi s-a aşezat la dreapta slavei în cerurile preaînalte,
58001004	cu mult mai presus decât îngerii, pentru că Numele pe care l-a moştenit este un Nume cu mult mai strălucit decât al lor.
58001005	Într-adevăr, căruia dintre îngeri i-a spus Dumnezeu vreodată: Tu eşti Fiul meu, Eu astăzi te-am născut, sau, la fel: Eu îi voi fi Tată, iar el îmi va fi Fiu!
58001006	Iar când îl aduce în lume pe Fiul său întâi născut, El zice: lui să i se închine toţi îngerii lui Dumnezeu!
58001007	În vreme ce despre îngeri spune: El îi face pe îngerii săi vânturi, şi pe slujitorii lui, flăcări de foc,
58001008	despre Fiul spune: Tronul tău, Dumnezeule, este veşnic şi sceptrul Împărăţiei tale este sceptrul dreptăţii.
58001009	Tu ai iubit dreptatea şi ai urât nelegiuirea. De aceea, Dumnezeul tău te-a uns pe tine, Dumnezeule, cu untdelemnul bucuriei, mai presus decât pe părtaşii tăi.
58001010	Şi, încă: Tu, Doamne, ai întemeiat de la început pământul şi cerurile sunt lucrarea mâinilor tale.
58001011	Ele pier, dar Tu dăinuieşti; toate se vor învechi ca o haină,
58001012	le vei strânge ca pe o manta, le vei înfăşura şi le vei schimba la fel ca pe o haină. Dar Tu eşti acelaşi şi anii tăi nu se vor sfârşi.
58001013	Căruia dintre îngeri i-a spus El vreodată: Şezi la dreapta mea până când îi voi pune pe toţi vrăjmaşii tăi aşternut sub picioarele tale?
58001014	Oare nu sunt toţi îngerii nişte duhuri slujitoare trimise să-i slujească pe cei ce vor moşteni mântuirea?
58002001	De aceea, noi trebuie să fim cu şi mai mare luare aminte faţă de cele auzite, ca nu cumva să ne îndepărtăm.
58002002	Căci, după cum cuvântul rostit prin îngeri a fost întărit, aşa încât toate încălcările sau neascultările şi-au primit răsplată dreaptă,
58002003	cum vom scăpa noi, dacă nu ne pasă de o asemenea mântuire ca cea pe care am primit-o, vestită de Domnul la început şi întărită, apoi, de cei ce l-au auzit,
58002004	adeverită şi de Dumnezeu prin semne, minuni şi puteri felurite şi prin darurile Duhului Sfânt împărţite după voia sa?
58002005	Căci nu îngerilor le-a supus El lumea viitoare despre care vorbim.
58002006	Cineva dădea mărturie, într-un loc: Ce este omul să-ţi aminteşti de el, ce este fiul omului ca să ţii seama de el?
58002007	L-ai pus pentru puţin timp mai prejos de îngeri, l-ai încununat cu slavă şi cinste,
58002008	toate le-ai pus sub picioarele lui. Iar atunci când i-a supus toate, nu a lăsat nimic deoparte, nesupus. Dar până astăzi, încă nu vedem că toate îi sunt supuse!
58002009	Totuşi, pe Iisus, cel care a fost mai prejos decât îngerii pentru puţină vreme, îl vedem încununat cu slavă şi cu cinste, pentru că a suferit moartea, astfel încât, prin harul lui Dumnezeu, El a gustat moartea pentru toţi.
58002010	Se cuvenea, aşadar, ca el, cel prin care şi pentru care sunt toate, conducătorul mântuirii lor, cel ce duce mulţi fii la slavă, să fie desăvârşit prin suferinţă.
58002011	Fiindcă cel care sfinţeşte şi cei care sunt sfinţiţi sunt toţi dintr-unul. Din această pricină, lui nu-i este ruşine să-i numească fraţi
58002012	şi spune: Voi vesti Numele tău fraţilor mei, în mijlocul adunării îţi voi cânta laudă.
58002013	Şi, mai departe: Eu voi fi plin de încredere în El, iar în alt loc: Iată-mă, Eu şi copiii pe care mi i-a dat Dumnezeu.
58002014	De aceea, aşa cum toţi copiii primesc trup şi sânge, la fel a primit şi El, ca prin moarte să-l nimicească pe cel ce are puterea morţii, pe Diavol.
58002015	Astfel, Iisus i-a eliberat pe toţi cei ce, prin frica morţii, erau supuşi robiei toată viaţa lor.
58002016	Căci este limpede că El nu a luat asupra sa firea îngerilor, ci pe cea a lui Avraam.
58002017	De aceea, a trebuit ca El să se asemene fraţilor săi în toate lucrurile, ca să fie un mare preot îndurător şi credincios înaintea lui Dumnezeu, pentru ispăşirea păcatelor poporului.
58002018	Şi, astfel, El îi poate ajuta pe cei ispitiţi, prin faptul că El însuşi a fost ispitit.
58003001	De aceea, fraţi sfinţi, părtaşi la chemarea cerească, gândiţi-vă cu luare aminte la Iisus, apostolul şi marele preot al mărturisirii noastre,
58003002	care i-a fost credincios lui Dumnezeu, cel ce l-a făcut apostol şi mare preot, aşa cum şi Moise a fost credincios în toată casa lui.
58003003	El a fost vrednic de o slavă mai mare decât slava lui Moise, după cum cel care a zidit o casă primeşte o cinste mai mare decât casa însăşi.
58003004	Căci orice casă are un ziditor, iar cel ce le zideşte pe toate este Dumnezeu.
58003005	Moise, în ceea ce-l priveşte, a fost credincios în toată casa lui Dumnezeu, dar numai ca slujitor, ca o mărturie pentru cele ce urmau să fie spuse mai târziu.
58003006	Hristos însă a fost slujitor peste casa lui – ca Fiu, iar casa aceasta suntem noi, dacă ne păstrăm îndrăzneala şi nădejdea cu care ne lăudăm.
58003007	De aceea, aşa cum spune Duhul Sfânt: Astăzi dacă auziţi glasul lui,
58003008	nu vă împietriţi inimile, ca în ceasul răzvrătirii, ca în ziua ispitirii din pustiu,
58003009	când părinţii voştri m-au ispitit, când m-au pus la încercare şi au văzut lucrările mele
58003010	vreme de patruzeci de ani. De aceea, m-am mâniat pe neamul acesta şi am zis: „Mereu îşi rătăcesc inimile, n-au cunoscut căile mele!”
58003011	Aşa cum am jurat în mânia mea: „Nu vor intra în odihna mea!”
58003012	Aveţi grijă, fraţilor, să nu fie nimeni între voi cu inimă vicleană şi necredincioasă, care să vă îndepărteze de Dumnezeul cel Viu,
58003013	ci îndemnaţi-vă unii pe alţii în fiecare zi, cât se mai spune încă „astăzi”, ca nimeni dintre voi să nu se împietrească prin înşelăciunea păcatului;
58003014	căci noi suntem părtaşi cu Hristos, dacă ne păstrăm nezdruncinată până la sfârşit încrederea de la început,
58003015	după cum se zice: Astăzi dacă auziţi glasul lui nu vă împietriţi inimile ca atunci, la răzvrătire!
58003016	Şi cine au fost cei care au auzit şi totuşi s-au răzvrătit? Nu au fost ei toţi cei care au ieşit din Egipt conduşi de Moise?
58003017	Şi pe cine s-a mâniat El timp de patruzeci de ani, nu pe ei, care au păcătuit şi ale căror trupuri au căzut moarte în pustiu?
58003018	Şi cui s-a jurat El că nu vor intra în odihna lui? Nu lor, celor care nu-l ascultaseră?
58003019	Vedem că n-au putut intra din cauza necredinţei lor.
58004001	Să ne temem, aşadar, ca nu cumva, atâta vreme cât ne-a fost lăsată făgăduinţa intrării în odihna lui, să pară că vreunul dintre voi a rămas în urmă,
58004002	căci şi noi am primit vestea cea bună, la fel ca şi ei; dar lor nu le-a folosit cuvântul auzit, pentru că nu a fost primit cu credinţă de cei l-au ascultat.
58004003	Noi însă, cei care am crezut, intrăm în odihna lui, despre care spusese: Cum am jurat în mânia mea: „Nu vor intra în odihna mea!” deşi lucrările lui de la crearea lumii, erau împlinite.
58004004	Şi în altă parte se spune astfel despre ziua a şaptea: Şi Dumnezeu s-a odihnit în ziua a şaptea de toate lucrările lui
58004005	iar, tot aici, se zice, mai departe: Nu vor intra în odihna mea!
58004006	Aşadar, dacă cei dintâi care au primit vestirea nu au intrat din cauza neascultării, a rămas ca alţii să poată intra în această odihnă.
58004007	El hotărăşte din nou o zi, vorbind prin David: Astăzi, după atâta vreme, la fel cum s-a spus şi mai înainte, astăzi, dacă auziţi glasul lui, ascultaţi, nu vă împietriţi inimile!
58004008	Dacă Iosua le-ar fi dat odihna, nu ar fi zis aici nimic despre o altă zi, după atâta timp.
58004009	Mai rămâne deci o altă sărbătoare de odihnă pentru poporul lui Dumnezeu.
58004010	Iar cel ce a intrat în odihna lui Dumnezeu s-a odihnit şi el de lucrările făcute, după cum şi Dumnezeu s-a odihnit de lucrările sale.
58004011	Să ne străduim deci să intrăm în această odihnă ca să nu cădem în acelaşi fel de neascultare!
58004012	Căci cuvântul lui Dumnezeu este viu şi puternic, mai tăios decât orice sabie cu două tăişuri, el pătrunde până unde se despart sufletul şi duhul, încheieturile şi măduva, şi este în stare să judece gândurile şi dorinţele inimii.
58004013	Nici o fiinţă nu este ascunsă de El, toate sunt goale şi descoperite înaintea ochilor săi, în faţa lui vom da socoteală.
58004014	Având, aşadar, un mare preot care a străbătut cerurile, pe Iisus, Fiul lui Dumnezeu, să ţinem cu putere mărturia,
58004015	căci noi nu avem un mare preot care să nu poate suferi împreună cu noi, în slăbiciunile noastre, ci unul care a fost ispitit în toate, asemenea nouă, dar fără păcat.
58004016	Să ne apropiem, aşadar, cu îndrăzneală de tronul harului, ca să primim milă şi să găsim har, ca să primim ajutorul lui, la timpul potrivit.
58005001	Căci, oricare mare preot ales dintre oameni, este pus să-l slujească pe Dumnezeu, pentru oameni, ca să aducă daruri şi jertfe pentru păcate.
58005002	El poate fi îngăduitor faţă de cei neştiutori şi rătăciţi, fiindcă el însuşi este supus slăbiciunii
58005003	şi, din cauza ei, trebuie să aducă jertfă şi pentru păcatele sale, aşa cum aduce pentru cele ale poporului.
58005004	Şi nimeni nu-şi ia cinstea aceasta singur, ci este chemat de Dumnezeu, aşa cum a fost Aaron.
58005005	La fel şi Hristos, nu s-a slăvit pe sine însuşi, făcându-se mare preot, ci Dumnezeu i-a zis: Tu eşti Fiul meu, Eu astăzi te-am născut!
58005006	După cum spune şi în alt loc: Tu eşti preot în veac, după rânduiala lui Melhisedec.
58005007	În zilele vieţii sale în trup, El a adus rugăciuni şi cereri, cu strigăte mari şi cu lacrimi către Cel care îl putea salva de la moarte şi a fost ascultat datorită credincioşiei lui.
58005008	El, deşi era Fiu, a învăţat ascultarea prin ceea ce a suferit
58005009	şi a ajuns desăvârşit, devenind pentru toţi cei care îl ascultă cauza mântuirii veşnice,
58005010	fiind numit de Dumnezeu mare preot după rânduiala lui Melhisedec.
58005011	Despre acestea avem multe de spus, lucruri greu de explicat, căci aţi devenit greoi la pricepere.
58005012	Trebuia să fiţi deja învăţători, după atâta vreme, dar voi mai aveţi încă nevoie să vă înveţe cineva temelia şi începutul cuvintelor lui Dumnezeu, şi aţi ajuns să aveţi nevoie iarăşi de lapte, nu de hrană tare.
58005013	Fiindcă oricine se hrăneşte cu lapte, este nepriceput în învăţătura despre îndreptăţire şi este încă prunc.
58005014	Mâncarea tare este pentru cei maturi care şi-au folosit priceperea cu sârguinţă şi au ajuns să deosebească binele de rău.
58006001	De aceea, lăsând deoparte începuturile învăţăturii despre Hristos, să ne îndreptăm spre maturitate, fără să mai punem iarăşi temelia pocăinţei pentru faptele moarte şi temelia credinţei în Dumnezeu,
58006002	a învăţăturii despre botezuri şi despre punerea mâinilor sau despre învierea morţilor şi judecata veşnică.
58006003	Şi aşa vom face, dacă ne va îngădui Dumnezeu.
58006004	Căci cei care au fost luminaţi mai înainte, care au gustat darul din cer şi au devenit părtaşi ai Duhului Sfânt,
58006005	care au gustat cuvântul cel bun al lui Dumnezeu şi puterile veacului viitor
58006006	– şi totuşi au căzut – nu mai pot fi înnoiţi spre pocăinţă, fiindcă ei înşişi îl răstignesc din nou pe Fiul lui Dumnezeu şi îl dau să fie batjocorit.
58006007	Căci dacă un ogor, adăpat de ploaia care cade adesea pe el, dă naştere unei plante folositoare agricultorului, el primeşte binecuvântare din partea lui Dumnezeu;
58006008	dar dacă aduce spini şi mărăcini, este nevrednic şi aproape blestemat, iar sfârşitul său va fi focul.
58006009	Cu privire la voi însă, preaiubiţilor, chiar dacă vorbim astfel, noi credem lucruri mai bune şi aducătoare de mântuire.
58006010	Căci Dumnezeu nu este nedrept ca să uite lucrarea voastră şi dragostea pe care o arătaţi în numele lui, ca unii care i-aţi slujit pe sfinţi şi încă îi slujiţi.
58006011	Dorim însă ca fiecare dintre voi să arate acelaşi zel faţă de împlinirea nădejdii, până la sfârşit,
58006012	ca să nu deveniţi leneşi, ci să-i urmaţi pe cei care moştenesc făgăduinţele prin credinţă şi îndelungă răbdare.
58006013	Pentru că Dumnezeu i-a făgăduit lui Avraam şi, de vreme ce nu putea jura pe cineva mai mare, s-a jurat pe sine,
58006014	zicând: Te voi binecuvânta pe deplin şi te voi înmulţi nespus de mult.
58006015	Şi aşa, cu îndelungă răbdare, Avraam a căpătat făgăduinţa.
58006016	Pentru că oamenii jură pe cineva mai mare şi pentru ei jurământul este o garanţie care pune capăt oricărei neînţelegeri.
58006017	La fel şi Dumnezeu, vrând să arate şi mai limpede moştenitorilor făgăduinţei că hotărârea lui este una de nestrămutat, a întărit-o cu un jurământ,
58006018	aşa încât, prin două lucruri de neschimbat, pentru că este cu neputinţă ca Dumnezeu să fi minţit, să avem o încurajare puternică noi, cei care am scăpat, ca să ne ţinem de nădejdea pusă înaintea noastră.
58006019	Ea ne este o ancoră a sufletului, sigură şi de nezdruncinat, care pătrunde dincolo de perdea,
58006020	în locul unde Iisus, înainte-mergătorul nostru, a intrat pentru noi, fiind mare preot în veac, după rânduiala lui Melhisedec.
58007001	Acest Melhisedec, rege al Salemului, preot al lui Dumnezeu cel Prea Înalt, l-a întâmpinat pe Avraam când se întorcea de la nimicirea regilor şi l-a binecuvântat,
58007002	iar Avraam i-a dat a zecea parte din toate; Melhisedec înseamnă, mai întâi de toate, rege al dreptăţii, apoi rege al Salemului, adică „regele păcii”.
58007003	Fără tată, fără mamă, fără genealogie, fără să aibă un început al zilelor ori un sfârşit al vieţii, asemănat însă cu Fiul lui Dumnezeu, el rămâne preot pentru vecie.
58007004	Înţelegeţi, dar, cât de mare este el, dacă până şi patriarhul Avraam i-a dat zeciuială din prada de război!
58007005	Fiii lui Levi care au ajuns preoţi au primit poruncă să ia zeciuială de la popor, după Lege, adică tocmai de la aceia care sunt fraţii lor, născuţi şi ei tot din Avraam.
58007006	Dar Melhisedec, care nu se trage din neamul lor, a luat zeciuială de la Avraam şi l-a binecuvântat, ca pe unul ce avea făgăduinţele.
58007007	Fără îndoială că cel mai mic este binecuvântat de cel mai mare.
58007008	Pe deoparte iau zeciuială nişte oameni muritori, iar pe de alta unul despre care se mărturiseşte că este viu!
58007009	Iar prin Avraam, ca să zicem aşa, a plătit şi Levi zeciuială, el, cel ce strângea zeciuiala de la ceilalţi!
58007010	Şi aceasta pentru că Levi era în coapsa părintelui său când Avraam l-a întâlnit pe Melhisedec.
58007011	Aşadar, dacă desăvârşirea ar fi fost prin preoţia leviţilor – pentru că sub această preoţie a primit poporul Legea, ce nevoie mai era să se ridice un alt preot, după rânduiala lui Melhisedec, şi nu unul numit după rânduiala lui Aaron?
58007012	Căci, dacă se schimbă preoţia, atunci neapărat trebuie să se schimbe şi Legea!
58007013	Iar Cel despre care se zic aceste lucruri face parte dintr-o altă seminţie, din care nimeni nu a mai slujit la altar:
58007014	căci este ştiut că Domnul nostru se trage din seminţia lui Iuda, despre care Moise n-a spus nimic cu privire la preoţie.
58007015	Iar lucrurile devin încă şi mai limpezi cu privire la ridicarea unui preot asemenea lui Melhisedec,
58007016	pentru că el nu ajunge preot după legea descendenţei trupeşti, ci după puterea unei vieţi nepieritoare.
58007017	Căci se dă mărturia: Tu eşti preot în veac după rânduiala lui Melhisedec.
58007018	Astfel, porunca dintâi este desfiinţată pentru că este slabă şi nefolositoare,
58007019	– căci Legea nu a dus nici un lucru la desăvârşire – şi se aduce în locul ei o nădejde mai bună, prin care ne apropiem de Dumnezeu.
58007020	Iar aceasta nu s-a făcut fără jurământ. În timp ce leviţii deveneau preoţi fără jurământ,
58007021	despre El, Cel ce a jurat zice aşa: Domnul a jurat şi nu se va căi: Tu eşti preot în veac.
58007022	Prin aceasta, Iisus a devenit garantul unui legământ mai bun.
58007023	Iar, dacă leviţii sunt mulţi la număr, din cauză că moartea îi împiedica să rămână preoţi la nesfârşit,
58007024	Iisus, prin faptul că rămâne în veac, are o preoţie netrecătoare.
58007025	De aceea, poate să-i mântuiască în mod desăvârşit pe cei ce se apropie de Dumnezeu prin El, pentru că El este viu pentru totdeauna ca să mijlocească pentru ei.
58007026	Şi tocmai un astfel de mare preot ne trebuia: sfânt, fără răutate, fără pată, aparte de cei păcătoşi şi înălţat mai presus de ceruri.
58007027	El nu are nevoie, ca ceilalţi mari preoţi, să aducă în fiecare zi o jertfă pentru păcate, mai întâi pentru ale sale şi apoi pentru ale poporului, căci a adus jertfă o singură dată, când s-a jertfit pe sine.
58007028	Căci Legea pune mari preoţi nişte oameni cu slăbiciuni, dar cuvântul jurământului, venit după Lege, îl pune mare preot pe Fiul care este desăvârşit în veci.
58008001	Cel mai important lucru din cele spuse este că avem un astfel de mare preot, care stă la dreapta tronului măririi, în ceruri,
58008002	şi slujitor al celor sfinte şi al cortului celui adevărat, care a fost ridicat de Domnul, nu de vreun om.
58008003	Pentru că orice mare preot este pus să aducă daruri şi jertfe, de aceea trebuia ca şi marele nostru preot să aibă ceva de adus.
58008004	Dacă ar fi fost pe pământ, nici nu ar fi putut fi preot, pentru că aici erau deja cei ce aduc darurile după Lege.
58008005	Aceştia slujesc chipului şi umbrei celor cereşti, aşa cum i s-a spus lui Moise când a fost să ridice cortul: Vezi, i s-a zis, să faci totul după modelul care ţi s-a arătat pe munte!
58008006	Acum, însă, El a dobândit o slujire mai bună, pentru că este mijlocitorul unui legământ mai bun, care se întemeiază pe făgăduinţe mai bune.
58008007	Dacă legământul dintâi ar fi fost desăvârşit, atunci nu s-ar fi lăsat loc pentru un al doilea legământ.
58008008	Căci Dumnezeu îi mustră şi le zice: Iată vin zile, zice Domnul, când voi încheia un nou legământ cu casa lui Israel şi cu casa lui Iuda,
58008009	nu ca legământul pe care l-am făcut cu părinţii lor când i-am luat de mână şi i-am scos afară din ţara Egiptului. Pentru că ei nu au rămas în legământul meu, nici Eu nu m-am mai îngrijit de ei, zice Domnul.
58008010	Acesta este legământul pe care îl voi încheia cu casa lui Israel după zilele acelea, spune Domnul: Voi pune legile mele în mintea lor şi le voi scrie în inima lor. Eu voi fi Dumnezeul lor şi ei vor fi poporul meu.
58008011	Şi nimeni nu-l va mai învăţa pe aproapele său sau pe fratele său, zicând: „Cunoaşte-l pe Domnul!” căci toţi mă vor cunoaşte, de la cel mai mic la cel mai mare dintre ei.
58008012	Pentru că mă voi purta cu milă faţă de nedreptăţile lor şi nu-mi voi mai aduce aminte de păcatele lor.
58008013	Iar când zice nou, legământul dintâi devine vechi; iar ceea ce este vechi şi îmbătrânit este gata să piară.
58009001	Legământul dintâi avea rânduieli pentru slujbe şi un locaş sfânt pământesc.
58009002	Astfel, s-a ridicat o primă încăpere numită Sfânta unde erau sfeşnicul, masa şi pâinile puse înaintea lui Dumnezeu.
58009003	Dincolo de ea, după cea de-a doua perdea, venea încăperea numită Sfânta Sfintelor.
58009004	Acolo erau cădelniţa de aur şi chivotul legământului, ferecat peste tot cu aur, unde se aflau vasul de aur cu mană şi toiagul lui Aaron, care dăduse vlăstari, şi tablele legământului.
58009005	Deasupra chivotului erau heruvimii slavei care adumbreau capacul numit ispăşire. Nu putem vorbi însă, acum, cu de-amănuntul despre acestea.
58009006	Astfel fiind aşezate toate, preoţii intrau mereu în încăperea dintâi, săvârşind slujbele;
58009007	în cea de-a doua încăpere însă, intra numai marele preot doar o dată pe an, iar atunci venea cu sângele jertfei adus pentru sine şi pentru păcatele din neştiinţă ale poporului.
58009008	Prin acestea Duhul Sfânt arată că drumul către Sfânta Sfintelor nu fusese încă descoperit atâta timp cât încă mai stă în picioare prima încăpere.
58009009	Aceasta este o pildă pentru timpul de acum, potrivit căreia darurile şi jertfele aduse nu pot desăvârşi pe cel ce se închină, în conştiinţa lui.
58009010	Ele erau doar nişte rânduieli privitoare la trup, legate de mâncăruri, băuturi şi diferite spălări, şi toate ţin până la vremea îndreptării lucrurilor.
58009011	Hristos, însă, ca mare preot al bunurilor ce aveau să vină, a trecut prin cortul mai mare şi desăvârşit care nu este făcut de oameni, adică nu face parte din creaţia aceasta,
58009012	şi a intrat o dată pentru totdeauna în Sfânta Sfintelor, nu cu sângele ţapilor şi al viţeilor, ci cu însuşi sângele său, dobândind o răscumpărare veşnică.
58009013	Căci dacă sângele ţapilor şi al taurilor şi cenuşa unei vaci, stropite peste cei întinaţi, îi sfinţesc şi le dau curăţirea trupului,
58009014	cu cât mai mult sângele lui Hristos, care a fost adus prin Duhul cel veşnic ca jertfă fără pată lui Dumnezeu, ne va curăţi conştiinţa de faptele moarte ca să slujim Dumnezeului celui Viu!
58009015	Şi prin aceasta El este mijlocitorul unui testament nou, aşa încât cei chemaţi să primească făgăduinţa moştenirii veşnice, întrucât moartea lui răscumpără păcatele făcute sub primul testament.
58009016	Iar unde este un testament, cel ce l-a făcut trebuie să moară neapărat,
58009017	pentru că testamentul este confirmat doar după moarte şi nu poate avea niciodată putere atât timp cât cel ce l-a făcut încă trăieşte.
58009018	Astfel, nici primul legământ nu a fost încheiat fără vărsarea sângelui.
58009019	Căci Moise, după ce a sfârşit de spus toate poruncile Legii, a luat în faţa întregului popor sângele viţeilor şi al ţapilor, cu apă, lână roşie şi isop, şi a stropit cartea şi întregul popor cu el.
58009020	Apoi le-a zis: Acesta este sângele legământului, al legământului pe care l-a poruncit Dumnezeu pentru voi.
58009021	Şi în acelaşi fel a stropit cu sânge cortul şi toate vasele de slujbă.
58009022	Şi aproape toate lucrurile sunt curăţite cu sânge, potrivit Legii, căci fără vărsare de sânge nu este iertare.
58009023	Aşadar, dacă chipurile celor din ceruri au fost curăţite prin astfel de mijloace, trebuia ca cele cereşti însele să fie curăţite prin jertfe mai bune decât cele dintâi.
58009024	Căci Hristos nu a intrat în cele sfinte făcute de mâini omeneşti, chipul celor adevărate, ci chiar în cer, ca să se înfăţişeze acum pentru noi înaintea lui Dumnezeu.
58009025	Şi nu a intrat să se aducă pe sine jertfă de mai multe ori, cum intră an de an marele preot în Sfânta Sfintelor, cu un sânge care nu este al lui,
58009026	căci, atunci, ar fi trebuit să pătimească de multe ori de la crearea lumii; acum, însă, El s-a arătat o singură dată, la împlinirea veacurilor, ca să şteargă păcatul prin jertfa sa.
58009027	Şi, după cum este dat oamenilor să moară o singură dată, iar după aceea vine judecata,
58009028	la fel şi Hristos, s-a adus pe sine o singură dată pentru cei mulţi ca să le îndepărteze păcatele; iar a doua oară, fără legătură cu păcatul, se va arăta celor care îl aşteaptă să îi mântuiască.
58010001	Căci Legea, având doar umbra lucrurilor bune ce vor veni şi nu chipul lucrurilor adevărate, nu poate, prin aceleaşi jertfe aduse an de an, fără încetare, să îi desăvârşească vreodată pe cei ce iau parte la ele.
58010002	Altfel, n-ar fi încetat ei oare să mai aducă jertfe, dacă nu mai aveau conştiinţa păcatelor, de vreme ce fuseseră curăţiţi o dată?
58010003	Prin jertfe însă, păcatele sunt reamintite în fiecare an,
58010004	pentru că sângele taurilor şi al ţapilor nu le poate îndepărta.
58010005	De aceea, când vine în lume, El zice: Jertfe şi ofrande nu ai vrut, ci mi-ai pregătit un trup.
58010006	Nu ţi-au plăcut arderi de tot şi jertfe pentru păcat.
58010007	Atunci am zis: Iată, am venit, în sulul cărţii este scris despre mine. Vin să fac voia ta, Dumnezeule.
58010008	După ce a spus mai întâi: Jertfe şi ofrande, arderi de tot şi jertfe pentru păcat tu nu ai vrut, nici nu ţi-au plăcut, în timp ce toate erau aduse potrivit Legii,
58010009	El zice, după aceea: Iată, vin să fac voia ta! şi, astfel, primele sunt desfiinţate ca să rămână în picioare următoarele.
58010010	Şi prin această voie suntem sfinţiţi noi, prin jertfa trupului lui Iisus Hristos, o dată pentru totdeauna.
58010011	Şi orice preot stă în fiecare zi să slujească şi aduce aceleaşi jertfe de nenumărate ori, dar ele nu pot niciodată să îndepărteze păcatele.
58010012	Iisus însă a adus o singură jertfă pentru păcate şi s-a aşezat pentru totdeauna la dreapta lui Dumnezeu.
58010013	Iar de-atunci, El aşteaptă ca vrăjmaşii să fie puşi la picioarele lui,
58010014	pentru că, printr-o singură jertfă, i-a desăvârşit o dată pentru totdeauna pe cei ce sunt sfinţiţi.
58010015	Şi Duhul Sfânt ne aduce mărturie, căci, după ce spune:
58010016	Acesta este legământul pe care îl voi face cu ei după zilele acelea, spune Domnul; voi pune legile mele în inima lor şi le voi scrie în mintea lor,
58010017	zice şi: De păcatele şi de nelegiuirile lor nu îmi voi mai aduce aminte niciodată.
58010018	– Iar unde a venit iertarea păcatelor, nu se mai aduce jertfă pentru păcat.
58010019	De aceea, fraţilor, avem îndrăzneală să intrăm în locaşurile sfinte prin sângele lui Iisus,
58010020	căci ne-a deschis o cale nouă, vie, prin perdeaua despărţitoare care este trupul său,
58010021	şi avem un mare preot peste toată casa lui Dumnezeu.
58010022	Să ne apropiem deci cu inimi sincere, în credinţă deplină, cu inimi stropite şi curăţite de conştiinţa relelor, cu trupul spălat cu apă curată.
58010023	Să păstrăm neclintiţi mărturisirea nădejdii, căci cel ce a promis este credincios,
58010024	să ne încurajăm unul pe altul în dragoste şi în fapte bune,
58010025	fără să părăsim adunarea, cum e obiceiul unora, ci îndemnându-ne, cu atât mai mult cu cât vedeţi că ziua aceea se apropie.
58010026	Căci, dacă păcătuim voit, după ce am primit cunoaşterea adevărului, nu mai rămâne nici o jertfă pentru păcate,
58010027	ci doar aşteptarea înfricoşătoare a judecăţii şi a focului aprins care îi va mistui pe cei care se împotrivesc.
58010028	Dacă cineva nesocotea legea lui Moise era dat la moarte fără milă, pe mărturia a doi sau trei oameni.
58010029	Cu cât credeţi că va fi mai aspră pedeapsa pe care o merită cel care-l calcă în picioare pe Fiul lui Dumnezeu şi nesocoteşte sângele legământului ca pe ceva neînsemnat, deşi a fost sfinţit prin el, şi îşi bate joc de Duhul harului?
58010030	Căci noi îl cunoaştem pe Cel ce a zis: A mea este răzbunarea, Eu voi răsplăti! Şi iarăşi: Domnul va judeca poporul său.
58010031	Este înfricoşător să cazi în mâinile Dumnezeului celui Viu!
58010032	Aduceţi-vă aminte de zilele dintâi, când aţi fost luminaţi şi aţi răbdat lupte mari şi suferinţe,
58010033	când unii erau batjocoriţi şi ajunseseră un spectacol în suferinţa lor, în timp ce alţii i-au sprijinit pe cei de-abia scăpaţi cu viaţă;
58010034	cum aţi avut milă de cei închişi şi aţi întâmpinat cu bucurie luarea averilor voastre ştiind că aveţi fiecare o avere mai bună care nu piere!
58010035	Nu părăsiţi, aşadar, această îndrăzneală a voastră, care are o mare răsplată!
58010036	Aveţi nevoie de răbdare ca, după ce aţi împlinit voia lui Dumnezeu, să primiţi făgăduinţa.
58010037	Doar puţin, încă foarte puţin şi cel ce vine va veni şi nu va întârzia!
58010038	Cel drept prin credinţă va trăi, iar dacă dă înapoi sufletul meu nu se va bucura de el!
58010039	Noi însă nu dăm înapoi ca să ne pierdem, ci avem credinţă ca să ne păstrăm sufletele.
58011001	Iar credinţa face reale lucrurile nădăjduite, este dovada lucrurilor nevăzute.
58011002	Şi cei din vechime au primit prin ea o bună mărturie.
58011003	Prin credinţă înţelegem că veacurile au fost făcute prin cuvântul lui Dumnezeu şi că lucrurile văzute n-au fost create din ceea ce se vede.
58011004	Prin credinţă Abel a adus o jertfă mai bună decât Cain; prin ea s-a dat mărturie despre el că a fost un om drept, Dumnezeu dând mărturie despre darurile lui; tot prin ea, Abel vorbeşte şi astăzi, deşi a murit.
58011005	Prin credinţă Enoh a fost strămutat la cer ca să nu mai vadă moartea şi nu a mai fost găsit pentru că Dumnezeu îl strămutase, iar înaintea strămutării a primit mărturia că îi este plăcut lui Dumnezeu.
58011006	Iar fără credinţă, este cu neputinţă să-i placi lui Dumnezeu, pentru că cel ce se apropie de Dumnezeu trebuie să creadă că Dumnezeu este şi că îi răsplăteşte pe cei ce îl caută.
58011007	Prin credinţă Noe, fiind înştiinţat de venirea lucrurilor care încă nu se vedeau, s-a temut şi a construit arca pentru ca astfel casa lui să fie mântuită; iar prin aceasta el a condamnat lumea şi a ajuns moştenitorul dreptăţii dobândite prin credinţă.
58011008	Prin credinţă Avraam, când a fost chemat, a ascultat şi a plecat spre locul pe care avea să-l primească drept moştenire: şi a plecat fără să ştie încotro se îndreaptă.
58011009	Prin credinţă a locuit în pământul făgăduinţei, ca un străin, în corturi, la fel şi Isaac şi Iacov, care au fost şi ei moştenitorii aceleiaşi făgăduinţe;
58011010	pentru că el aştepta cetatea care are temelii tari, al cărei meşter şi ziditor este Dumnezeu.
58011011	Prin credinţă, însăşi Sara cea stearpă a primit putere să nască un fiu, deşi era trecută de vârsta potrivită, fiindcă ea l-a socotit vrednic de încredere pe cel care i-a făgăduit.
58011012	Şi astfel, dintr-un singur om, şi acela cu trupul aproape de moarte, s-au născut mulţi, cât stelele cerului şi nisipul mării, care nu poate fi numărat.
58011013	Toţi aceştia au murit în credinţă, deşi n-au primit ce li se făgăduise, ci doar le-au văzut de departe şi s-au plecat înaintea lor, mărturisind că sunt străini şi călători pe pământ.
58011014	Iar cei ce vorbesc astfel arată că sunt în căutarea unei patrii.
58011015	Dacă s-ar fi gândit la cea din care plecaseră, cu siguranţă că ar fi avut timp să se întoarcă.
58011016	Dar ei doreau patria mai bună, cea din cer. De aceea, Dumnezeu nu s-a ruşinat să se numească Dumnezeul lor, pentru că El le-a pregătit o cetate.
58011017	Prin credinţă Avraam, când a fost pus la încercare, l-a adus pe Isaac, pe singurul său fiu, ca jertfă, deşi abia primise făgăduinţa,
58011018	căci lui i se spusese Din Isaac va ieşi sămânţa care îţi va purta numele!
58011019	El gândea că Dumnezeu îi poate învia pe cei morţi, de aceea l-a şi primit înapoi ca o prefigurare a învierii!
58011020	Prin credinţă Isaac i-a binecuvântat pe Iacov şi pe Esau, cu privire la ce va veni.
58011021	Prin credinţă Iacov, pe patul de moarte, i-a binecuvântat pe fiecare dintre fiii lui Iosif şi s-a închinat sprijinit pe toiagul său.
58011022	Prin credinţă Iosif, murind, a pomenit ieşirea fiilor lui Israel din Egipt şi a dat porunci cu privire la oasele sale.
58011023	Prin credinţă, când s-a născut Moise, părinţii lui l-au ascuns timp de trei luni, căci văzuseră că era un copil frumos şi nu s-au temut de porunca împăratului.
58011024	Prin credinţă Moise, când a crescut, nu a vrut să fie numit fiul fiicei lui Faraon,
58011025	ci a ales mai degrabă să sufere împreună cu poporul lui Dumnezeu decât să aibă parte, pentru o vreme, de desfătările păcatului.
58011026	El gândea că este bogăţie mai mare să fii dispreţuit pentru Hristos decât să ai bogăţiile Egiptului, căci privea spre răsplată.
58011027	Prin credinţă a părăsit el Egiptul, fără teamă de mânia împăratului, şi a rămas neclintit ca unul care îl vede pe Cel nevăzut.
58011028	Prin credinţă a ţinut Paştele şi a stropit cu sânge, astfel încât Nimicitorul să nu se atingă de întâii lor născuţi.
58011029	Prin credinţă au trecut ei apoi Marea Roşie, ca pe uscat, pe când egiptenii, când au încercat să o treacă, au fost înghiţiţi de ape.
58011030	Prin credinţă au căzut zidurile Ierihonului după ce au fost înconjurate timp de şapte zile.
58011031	Prin credinţă prostituata Rahab nu a pierit împreună cu cei necredincioşi, pentru că ea primise iscoadele cu pace.
58011032	Şi ce să mai zic? Timpul nu îmi ajunge să mai istorisesc despre Ghedeon, despre Barac, Samson, Iefta, David şi Samuel şi despre profeţi,
58011033	care prin credinţă au cucerit împărăţii, au făcut dreptate, au dobândit făgăduinţele, au închis gurile leilor,
58011034	au stins văpaia focului, au scăpat de tăişul săbiei, au devenit din slabi tari, au fost puternici în război şi au alungat oştile străine.
58011035	Femeile şi-au primit morţii înapoi înviaţi. Alţii au fost chinuiţi şi ucişi, neprimind izbăvirea, ca să dobândească o înviere mai bună.
58011036	Iar alţii au suferit batjocuri şi biciuiri, chiar lanţuri şi închisoare:
58011037	au fost loviţi cu pietre, tăiaţi cu fierăstrăul, au murit ucişi cu sabia, au pribegit îmbrăcaţi în piei de oaie şi capre, lipsiţi, suferind, dispreţuiţi de ceilalţi –
58011038	ei, de care lumea nu era vrednică, au pribegit prin deşert, prin munţi şi prin peşteri, prin crăpăturile pământului.
58011039	Toţi aceştia, care au primit o bună mărturie prin credinţă, nu au primit însă ce le fusese făgăduit,
58011040	pentru că Dumnezeu avusese în vedere ceva mai bun pentru noi, ca ei să nu ajungă la desăvârşire fără noi.
58012001	Astfel, şi noi, fiind înconjuraţi cu un asemenea nor de martori, să dăm la o parte orice greutate şi păcatul care ne împresoară atât de repede şi să alergăm cu răbdare în lupta care stă înaintea noastră.
58012002	Să privim ţintă la Iisus, cel care a întemeiat şi care împlineşte credinţa noastră şi care, pentru bucuria ce îi era pusă înainte, a răbdat crucea, nu i-a păsat de ocara ei şi stă aşezat la dreapta tronului lui Dumnezeu.
58012003	De aceea, gândiţi-vă la cel care a îndurat din partea păcătoşilor o asemenea împotrivire faţă de sine, ca să nu obosiţi în sufletele voastre, descurajându-vă.
58012004	În lupta împotriva păcatului, voi nu v-aţi împotrivit încă până la sânge.
58012005	Şi aţi uitat îndemnul care vă vorbeşte ca unor fii: Fiul meu, nu dispreţui certarea Domnului, nu te descuraja când eşti mustrat de El.
58012006	Căci Dumnezeu îl ceartă pe cel pe care îl iubeşte; El pedepseşte pe fiul căruia îi poartă de grijă.
58012007	Răbdaţi ca să deveniţi înţelepţi: Dumnezeu se poartă cu voi ca un tată cu fiii lui; şi care este fiul pe care tatăl nu-l ceartă?
58012008	Iar dacă nu sunteţi mustraţi, aşa cum toţi au parte, atunci nu mai sunteţi fii adevăraţi, ci fii nelegitimi.
58012009	Apoi, dacă părinţii noştri trupeşti ne certau – şi tot îi cinsteam, cu atât mai mult cum să nu ne supunem părintelui duhurilor şi să trăim?
58012010	Căci ei ne certau după cum găseau de cuviinţă, pentru câteva zile. El însă o face spre folosul nostru, ca să luăm parte la sfinţenia lui.
58012011	Fiecare mustrare, la vremea ei, nu pare să fie o bucurie, ci o durere; dar mai târziu, ea le aduce ca răsplată celor pregătiţi de ea, rodul paşnic al dreptăţii.
58012012	De aceea, întăriţi-vă mâinile slăbite de oboseală şi genunchii fără vlagă
58012013	şi faceţi cărări drepte cu picioarele voastre, încât cel olog să nu se rătăcească, ci mai degrabă să se vindece.
58012014	Urmăriţi cu toţii pacea şi sfinţenia, fără de care nimeni nu-l va vedea pe Domnul,
58012015	şi fiţi cu luare aminte ca să nu se lipsească cineva de harul lui Dumnezeu, sau vreo rădăcină amară să dea lăstari întinându-i, astfel, pe mulţi;
58012016	nici să nu fie cineva desfrânat sau batjocoritor, ca Esau, care în schimbul unei mâncări şi-a vândut chiar dreptul lui de întâi-născut.
58012017	Ştiţi bine cum, după aceea, când a vrut să moştenească binecuvântarea, nu a fost ascultat şi nu s-a mai găsit loc pentru pocăinţa lui, deşi cerea binecuvântarea cu lacrimi.
58012018	Căci voi nu v-aţi apropiat de muntele ce putea fi atins sau de focul învăpăiat sau de negură şi de întuneric sau de furtună,
58012019	nici de sunetul trâmbiţei sau de vuietul cuvintelor care i-a făcut pe cei ce-l ascultau să se roage să nu li se mai vorbească,
58012020	pentru că nu puteau îndura porunca: oricine se va atinge de munte, chiar şi un animal, să fie ucis cu pietre
58012021	– iar priveliştea era atât de înfricoşătoare încât Moise a spus: sunt înspăimântat şi mă cutremur!
58012022	Ci voi v-aţi apropiat de muntele Sion, de cetatea Dumnezeului celui Viu, de Ierusalimul ceresc şi de zecile de mii de îngeri adunaţi la sărbătoare,
58012023	de Biserica celor întâi-născuţi, scrişi în ceruri, şi de Dumnezeu, judecătorul tuturor, şi de duhurile celor drepţi şi desăvârşiţi
58012024	şi de mijlocitorul legământului celui nou, de Iisus şi de sângele acelei stropiri care vorbeşte mai bine decât sângele lui Abel.
58012025	Vedeţi să nu vă împotriviţi cumva Celui care vă vorbeşte! Căci dacă aceia, pe pământ, n-au scăpat de pedeapsă când nu l-au primit pe cel care îi mustra, cu atât mai mult nu vom scăpa noi, dacă ne întoarcem de la Cel din ceruri.
58012026	El, al cărui glas a cutremurat pământul atunci, a făgăduit acum: Voi mai cutremura încă o dată nu doar pământul, ci şi cerul!
58012027	Iar cuvintele încă o dată arată limpede că vor fi înlăturate cele ce se cutremură, ca nişte lucruri create, ca să rămână doar cele care nu se clatină.
58012028	De aceea, să mulţumim că am primit o Împărăţie care nu se clatină şi cu mulţumire să ne închinăm lui Dumnezeu aşa cum îi place lui, cu evlavie şi teamă,
58012029	căci Dumnezeul nostru este foc mistuitor.
58013001	Rămâneţi în dragostea frăţească!
58013002	Nu uitaţi primirea de oaspeţi, căci astfel, unii, fără să ştie, au găzduit îngeri.
58013003	Aduceţi-vă aminte de cei ce sunt în lanţuri ca şi cum aţi fi puşi în lanţuri împreună cu ei, şi de cei care trec prin chinuri, căci şi voi trăiţi în trup!
58013004	Căsătoria să fie trăită cu cinste, iar patul nespurcat, căci pe desfrânaţi şi pe adulteri îi va judeca Dumnezeu.
58013005	Trăiţi-vă viaţa fără iubire de bani şi fiţi mulţumiţi cu ce aveţi, fiindcă El a zis: Nicidecum nu am să te las şi cu nici un chip nu te voi părăsi!
58013006	Aşa că putem zice şi noi cu îndrăzneală: Domnul este ajutorul meu, nu îmi va fi teamă: ce îmi poate face omul?
58013007	Aduceţi-vă aminte de mai marii voştri, de cei care v-au spus cuvântul lui Dumnezeu, şi priviţi cum şi-au sfârşit viaţa şi urmaţi-le credinţa!
58013008	Iisus Hristos este acelaşi, ieri şi azi şi în veci!
58013009	Nu vă lăsaţi rătăciţi de feluritele învăţături străine! Este bine ca inima să fie întărită prin har, nu prin mâncăruri care n-au fost de folos celor ce le-au ţinut.
58013010	Noi avem un altar de la care nu au dreptul să mănânce slujitorii cortului.
58013011	Căci trupurile animalelor, al căror sânge îl aduc jertfă pentru păcate preoţii în cortul sfânt, sunt arse în afara taberei.
58013012	De aceea şi Iisus, ca să sfinţească poporul cu sângele său, a pătimit dincolo de poarta cetăţii.
58013013	Să ieşim, astfel, la El, afară din tabără, luând asupra noastră ocara lui.
58013014	Căci noi nu avem aici cetate statornică, ci o căutăm pe cea viitoare.
58013015	Prin El, aşadar, să aducem întotdeauna jertfă de laudă, adică rodul buzelor care mărturisesc Numele lui.
58013016	Nu vă lăsaţi de înfăptuirea binelui şi de întrajutorare, căci astfel de jertfe îi plac lui Dumnezeu.
58013017	Ascultaţi de mai marii voştri şi fiţi supuşi faţă de ei, căci ei veghează asupra sufletelor voastre şi vor da socoteală. Şi faceţi în aşa fel ca ei să poată veghea cu bucurie, nu cu suspine – căci aceasta nu v-ar folosi la nimic.
58013018	Rugaţi-vă pentru noi, fiindcă suntem încredinţaţi că avem o conştiinţă bună şi dorim ca în toate lucrurile să ne purtăm aşa cum se cuvine.
58013019	Încă mai mult, vă rog să faceţi aşa ca să vă fiu înapoiat mai repede.
58013020	Iar Dumnezeul păcii, cel care l-a înviat din morţi pe Păstorul cel mare al oilor, pe Domnul nostru Iisus, prin sângele legământului veşnic,
58013021	să vă desăvârşească în tot ce este bun, aşa încât să faceţi voia lui, a Celui ce lucrează în noi ce-i este plăcut, prin Iisus Hristos, căruia i se cuvine slava în vecii vecilor, amin.
58013022	Vă rog, fraţilor, să primiţi bine cuvântul acesta, deşi v-am scris doar pe scurt.
58013023	Să ştiţi că fratele nostru Timotei a fost eliberat. Am să vă văd împreună cu el, dacă vine mai repede.
58013024	Salutaţi-i pe toţi mai-marii voştri şi pe toţi sfinţii! Vă salută toţi cei din Italia.
58013025	Harul să fie cu voi toţi!
59001001	Iacov, robul lui Dumnezeu şi al Domnului Iisus Hristos, către cele douăsprezece seminţii răspândite în lume: Bucuraţi-vă!
59001002	Să consideraţi drept o mare bucurie, fraţii mei, când vin peste voi diferite încercări,
59001003	ştiind că din încercarea credinţei voastre se naşte răbdarea,
59001004	iar răbdarea trebuie să ajungă la desăvârşire în voi, ca să fiţi desăvârşiţi şi întregi, fără a vă lipsi ceva.
59001005	Dacă cineva dintre voi este lipsit de înţelepciune, să o ceară de la Dumnezeu, cel ce dă tuturor cu dărnicie, fără să reproşeze ceva, şi i se va da.
59001006	Dar să ceară cu credinţă, fără a se îndoi de nimic, pentru că cel care se îndoieşte este asemenea valului mării, clătinat de vânt şi tras încoace şi încolo.
59001007	Omul acela să nu creadă că va primi ceva de la Domnul,
59001008	căci este om cu sufletul împărţit, nestatornic în toate căile lui.
59001009	Fratele sărac să se laude cu înălţimea la care îl duce Dumnezeu,
59001010	iar cel bogat să se laude cu nimicnicia lui, pentru că va trece ca floarea ierbii.
59001011	Căci a răsărit soarele cu văpaia lui şi a uscat iarba şi floarea ei a căzut şi podoaba feţei ei a pierit; tot aşa se va veşteji şi bogatul în drumurile sale.
59001012	Fericit este omul care îndură ispita, pentru că, fiind încercat, va primi cununa vieţii pe care a făgăduit-o Dumnezeu celor ce-l iubesc.
59001013	Nimeni, atunci când este ispitit, să nu zică: „Sunt ispitit de Dumnezeu!” fiindcă Dumnezeu nu este ispitit de cele rele şi El însuşi nu ispiteşte pe nimeni;
59001014	ci fiecare se ispiteşte singur, fiind târât şi momit chiar de pofta sa;
59001015	apoi pofta, după ce a zămislit, naşte păcatul, iar păcatul, după ce e înfăptuit, aduce pe lume moarte.
59001016	Nu vă înşelaţi, fraţii mei iubiţi!
59001017	Toată dăruirea cea bună şi orice dar desăvârşit sunt de sus şi se coboară de la Părintele luminilor, în care nu este schimbare, nici măcar umbră de schimbare.
59001018	El, după voia sa, ne-a născut prin cuvântul adevărului ca să fim primul rod al făpturilor lui.
59001019	Înţelegeţi, iubiţii mei fraţi: orice om să fie gata să asculte şi să nu se grăbească să vorbească sau să se mânie,
59001020	pentru că mânia omului nu înfăptuieşte dreptatea lui Dumnezeu.
59001021	De-aceea, lăsând deoparte orice murdărie şi revărsare a răutăţii, primiţi cu blândeţe cuvântul sădit în voi, care are putere să vă mântuiască sufletele.
59001022	Împliniţi cuvântul, nu fiţi numai ascultători ai lui, înşelându-vă singuri.
59001023	Căci dacă cineva este ascultător al cuvântului şi nu-l împlineşte, se aseamănă omului care îşi priveşte chipul în oglindă;
59001024	s-a privit, a plecat şi-ndată a uitat cum era.
59001025	Dar cine a privit spre legea desăvârşită a libertăţii şi a stăruit în ea, făcându-se nu numai un ascultător care uită, ci un împlinitor al ei cu fapta, acesta va fi fericit în ceea ce va face.
59001026	Dacă i se pare cuiva că este evlavios, dar nu-şi înfrânează limba, îşi înşeală inima, evlavia lui este zadarnică.
59001027	Evlavia curată şi neîntinată înaintea lui Dumnezeu, Tatăl nostru, este aceasta: să ai grijă de orfani şi de văduve în necazul lor şi să te păzeşti nepătat de lume.
59002001	Fraţii mei, credinţa în Domnul nostru Iisus Hristos, Domnul slavei, nu se potriveşte cu părtinirea.
59002002	Pentru că dacă intră în adunarea voastră un bărbat cu inel de aur şi îmbrăcăminte strălucitoare şi intră şi un sărac cu haină ponosită,
59002003	iar voi ţineţi seama numai de cel ce poartă haină strălucitoare şi-i ziceţi: „Tu aşează-te comod aici!” pe când săracului îi ziceţi: „Tu stai acolo în picioare!” sau: „Aşează-te la picioarele mele!”
59002004	oare nu aţi făcut voi deosebire în sinea voastră şi v-aţi făcut judecători cu gânduri rele?
59002005	Ascultaţi, fraţii mei iubiţi: Oare nu Dumnezeu i-a ales pe cei săraci în ochii lumii, dar bogaţi în credinţă şi moştenitori ai Împărăţiei pe care a făgăduit-o celor ce-l iubesc?
59002006	Iar voi nu l-aţi cinstit şi pe cel sărac. Oare nu bogaţii vă asupresc şi nu ei vă târăsc prin judecătorii?
59002007	Nu ei hulesc numele bun al lui Iisus Hristos care a fost chemat asupra voastră?
59002008	Dacă, într-adevăr, împliniţi legea împărătească, potrivit Scripturii: Să-l iubeşti pe aproapele tău ca pe tine însuţi, bine faceţi;
59002009	dar dacă sunteţi părtinitori, săvârşiţi păcat, fiind condamnaţi de Lege drept călcători ai ei.
59002010	Pentru că oricine păzeşte toată Legea, dar greşeşte într-o singură poruncă, s-a făcut vinovat faţă de toate poruncile.
59002011	Căci Cel ce a zis: Să nu săvârşeşti adulter! a zis şi: Să nu ucizi!; iar dacă tu nu săvârşeşti adulter, dar ucizi, ai ajuns călcător al Legii.
59002012	Aşa să vorbiţi şi aşa să lucraţi, ca unii care veţi fi judecaţi prin legea libertăţii;
59002013	pentru că judecata este fără milă pentru cel ce n-a avut milă, dar mila biruieşte asupra judecăţii.
59002014	Care este folosul, fraţii mei, dacă zice cineva că are credinţă, dar nu are fapte? Poate credinţa să-l mântuiască?
59002015	Dacă un frate sau o soră sunt goi şi lipsiţi de hrana zilnică,
59002016	iar cineva dintre voi le-ar zice: „Mergeţi în pace! Încălziţi-vă şi săturaţi-vă!”, fără a le oferi cele necesare trupului, care este folosul?
59002017	Tot aşa şi credinţa, dacă nu are fapte, este moartă în ea însăşi.
59002018	Însă altcineva îi poate spune: Tu ai credinţă, iar eu am fapte; arată-mi credinţa ta fără fapte, iar eu îţi voi arăta din faptele mele credinţa mea.
59002019	Tu crezi că este un singur Dumnezeu şi bine faci, dar şi demonii cred şi se cutremură.
59002020	Nu vrei să înţelegi o dată, om necugetat, că fără fapte credinţa nu lucrează?
59002021	Avraam, părintele nostru, oare nu din fapte a fost socotit drept, când l-a aşezat pe altarul de jertfă pe Isaac, fiul său?
59002022	Vezi cum credinţa lucra împreună cu faptele lui şi cum faptele au desăvârşit credinţa
59002023	şi s-a împlinit Scriptura, care spune: Şi Avraam s-a încrezut în Dumnezeu şi aceasta i s-a socotit lui ca dreptate şi a fost numit prieten al lui Dumnezeu?
59002024	Vedeţi că prin fapte este pus omul în starea de dreptate şi nu numai prin credinţă!
59002025	La fel a fost şi cu Rahab, prostituata: nu a fost ea prin fapte pusă în starea de dreptate, când i-a primit pe cei trimişi şi i-a scos afară din cetate pe alt drum?
59002026	Aşadar, precum trupul fără duh este mort, la fel şi credinţa fără fapte este moartă.
59003001	Fraţii mei, să nu deveniţi mulţi dintre voi învăţători, ştiind că noi, învăţătorii, vom fi judecaţi mai aspru;
59003002	căci toţi greşim în multe. Iar dacă cineva nu greşeşte în cuvânt, acesta este om desăvârşit, care are putere să-şi ţină în frâu şi tot trupul.
59003003	Nu punem noi zăbală în gura cailor ca să ni-i supunem şi astfel le conducem tot trupul?
59003004	Iată şi corăbiile, cât sunt ele de mari şi împinse de vânturi aprige, sunt totuşi conduse de o cârmă foarte mică unde vrea cârmaciul.
59003005	La fel şi limba: cât de mică este şi cu ce lucruri mari se făleşte! Iată un foc mic ce pădure mare aprinde!
59003006	Şi limba este un foc, lume a nelegiuirii. Ea stă între mădularele noastre, întinează tot trupul şi aprinde viaţa în tot cursul ei, fiind aprinsă de focul gheenei.
59003007	Toată firea fiarelor şi a păsărilor, a celor ce se târăsc pe pământ şi a vietăţilor din mare este domolită şi a fost domolită de firea omenească,
59003008	dar limba, răul fără astâmpăr, nimeni dintre oameni n-a putut-o domoli; ea este plină de venin aducător de moarte.
59003009	Cu ea îl binecuvântăm pe Domnul, pe Tatăl, şi cu ea îi blestemăm pe oameni, pe cei făcuţi după asemănarea lui Dumnezeu;
59003010	din aceeaşi gură iese binecuvântare şi blestem. Fraţii mei, nu trebuie să se întâmple aşa!
59003011	Scoate cumva izvorul din aceeaşi vână şi apa dulce şi apa amară?
59003012	Poate oare smochinul, fraţilor, să facă măsline sau viţa de vie smochine? Tot aşa, izvorul sărat nu poate să dea apă dulce.
59003013	Cine este înţelept şi priceput între voi? Acela să-şi arate faptele din purtarea lui cea bună, în blândeţea care vine din înţelepciune.
59003014	Iar dacă inima voastră e plină de invidie amară şi ambiţii egoiste, nu vă mai lăudaţi atâta şi nu mai minţiţi împotriva adevărului.
59003015	Aceasta nu este înţelepciunea care vine de sus, ci este înţelepciunea pământească, omenească, a diavolului.
59003016	Căci unde există invidie şi ambiţie egoistă, acolo e dezordine şi e orice lucru rău.
59003017	Iar înţelepciunea de sus este mai întâi de toate curată, apoi paşnică, îngăduitoare, ascultătoare, plină de milă şi de roade bune, nepărtinitoare, neprefăcută.
59003018	Şi rodul dreptăţii se seamănă în pace prin cei ce fac pace.
59004001	De unde vin războaiele şi de unde certurile între voi? Nu cumva din pofte care se luptă în mădularele voastre?
59004002	Poftiţi şi nu aveţi; ucideţi şi invidiaţi şi nu puteţi dobândi ce poftiţi; vă luptaţi şi vă războiţi, dar nu aveţi pentru că nu cereţi;
59004003	cereţi şi nu primiţi, pentru că cereţi rău, ca să risipiţi în plăcerile voastre.
59004004	Adulterilor! Nu ştiţi că prietenia cu lumea înseamnă duşmănie faţă de Dumnezeu? Deci dacă cineva vrea să fie prieten cu lumea se face duşman al lui Dumnezeu.
59004005	Vi se pare cumva că în zadar zice Scriptura: Dumnezeu doreşte până la gelozie Duhul pe care l-a trimis să locuiască în noi?
59004006	Dumnezeu dă mult har. Pentru aceasta zice: Dumnezeu stă împotriva celor mândri, iar celor smeriţi le dă har.
59004007	De aceea, supuneţi-vă lui Dumnezeu! Împotriviţi-vă diavolului şi el va fugi de la voi!
59004008	Apropiaţi-vă de Dumnezeu şi se va apropia şi El de voi! Curăţiţi-vă mâinile, păcătoşilor, şi faceţi-vă inimile curate, voi cei cu inima împărţită!
59004009	Jeliţi, plângeţi şi tânguiţi-vă! Râsul vostru să se prefacă în plâns şi bucuria voastră în întristare.
59004010	Smeriţi-vă înaintea feţei Domnului şi El vă va înălţa.
59004011	Nu vă vorbiţi de rău unul pe altul, fraţilor. Cel ce vorbeşte de rău pe fratele său sau îl judecă pe fratele său, acela vorbeşte de rău Legea şi judecă Legea; iar dacă judeci Legea, nu eşti împlinitor al Legii, ci judecător al ei.
59004012	Unul este Dătătorul Legii şi Judecătorul ei, Cel ce poate să mântuiască şi să nimicească; dar tu cine eşti de-ţi judeci aproapele?
59004013	Veniţi acum voi, cei care ziceţi: Astăzi sau mâine vom merge în cutare cetate şi acolo timp de un an vom face negoţ şi vom câştiga;
59004014	voi, care nu ştiţi nimic despre ce se va întâmpla mâine! Căci ce este viaţa voastră? Abur sunteţi, care se arată o clipă şi-apoi piere.
59004015	Mai bine ziceţi: „De va vrea Domnul şi vom trăi, vom face aceasta sau aceea.”
59004016	Dar voi acum, în trufia voastră, vă lăudaţi. Orice laudă de acest fel este rea.
59004017	Aşadar, cel ce ştie să facă binele şi nu-l face, păcătuieşte.
59005001	Iar acum voi, bogaţilor, plângeţi şi tânguiţi-vă pentru necazurile ce vor veni asupra voastră.
59005002	Bogăţia voastră a putrezit şi hainele v-au fost mâncate de molii,
59005003	aurul vostru şi argintul au ruginit, iar rugina lor va da mărturie împotriva voastră şi ca focul vă va mistui carnea, pentru că aţi strâns comori în zilele din urmă.
59005004	Iată, plata lucrătorilor care au secerat pământurile voastre şi pe care voi aţi oprit-o strigă, iar strigătele secerătorilor au ajuns la urechile Domnului Savaot.
59005005	V-aţi desfătat pe pământ şi v-aţi dezmierdat, v-aţi îngrăşat inimile în ziua junghierii;
59005006	l-aţi osândit, l-aţi omorât pe cel drept, deşi el nu vi se împotrivea.
59005007	Fraţilor, răbdaţi îndelung până la venirea Domnului. Iată, plugarul aşteaptă rodul de mare preţ al pământului şi pentru el rabdă mult, până primeşte ploaie timpurie şi târzie.
59005008	Răbdaţi şi voi îndelung, întăriţi-vă inimile, pentru că venirea Domnului s-a apropiat.
59005009	Nu murmuraţi unul împotriva celuilalt, fraţilor, ca să nu fiţi judecaţi. Iată, Judecătorul e chiar la uşă.
59005010	Luaţi-i ca pildă de suferinţă şi îndelungă răbdare pe profeţii care au vorbit în numele Domnului.
59005011	Iată, noi îi fericim pe cei ce au răbdat; aţi auzit de răbdarea lui Iov şi aţi văzut sfârşitul dăruit lui de Dumnezeu, căci Domnul este plin de milostivire şi îndurător.
59005012	Înainte de toate, fraţii mei, să nu juraţi nici pe cer, nici pe pământ şi cu nici un fel de jurământ; ci la voi „da” să fie „da”, iar „nu” să fie „nu”, ca să nu cădeţi sub judecată.
59005013	Este cineva dintre voi în suferinţă? Să se roage! Este cineva bucuros? Să cânte psalmi!
59005014	Este cineva bolnav printre voi? Să cheme prezbiterii Bisericii şi să se roage pentru el, ungându-l cu untdelemn în numele Domnului.
59005015	Şi rugăciunea cu credinţă îl va salva pe cel bolnav şi Domnul îl va ridica; şi dacă a făcut păcate, i se vor ierta.
59005016	Mărturisiţi-vă, aşadar, păcatele unul altuia şi rugaţi-vă unul pentru altul ca să vă vindecaţi. Rugăciunea stăruitoare a celui drept are multă putere.
59005017	Ilie era un om care suferea ca şi noi şi când s-a rugat el să nu plouă, nu a plouat pe faţa pământului trei ani şi jumătate;
59005018	şi când s-a rugat iarăşi, cerul a dat ploaie şi pământul a odrăslit şi a dat rod.
59005019	Fraţii mei, dacă vreunul din voi se va rătăci de la calea adevărului şi cineva îl va întoarce,
59005020	să se ştie că cel ce l-a întors pe păcătos din rătăcirea căii lui i-a mântuit sufletul din moarte şi i-a acoperit mulţime de păcate.
60001001	Petru, apostol al lui Iisus Hristos, către cei aleşi care locuiesc ca străini în diaspora: în Pont, Galatia, Capadocia, Asia şi Bitinia,
60001002	aleşi după preştiinţa lui Dumnezeu Tatăl, prin sfinţirea făcută de Duhul, spre ascultare şi spre stropirea cu sângele lui Iisus Hristos. Har vouă şi pacea să sporească!
60001003	Binecuvântat fie Dumnezeul şi Tatăl Domnului nostru Iisus Hristos care, în marea lui îndurare, ne-a născut din nou, prin învierea din morţi a lui Iisus Hristos, pentru nădejdea cea vie,
60001004	pentru moştenirea care nu se strică, nu se pătează şi nu se ofileşte, păstrată în ceruri pentru voi,
60001005	care sunteţi păziţi prin puterea lui Dumnezeu prin credinţă, pentru mântuirea gata să se descopere în timpul de pe urmă.
60001006	De aceea bucuraţi-vă, chiar dacă acum, pentru puţin timp, trebuie să fiţi întristaţi prin diferite încercări,
60001007	astfel încât, credinţa voastră încercată, cu mult mai de preţ decât aurul pieritor, care, totuşi, este încercat în foc, să fie spre laudă, slavă şi cinste la arătarea din nou a lui Iisus Hristos.
60001008	Pe El, deşi nu l-aţi văzut, îl iubiţi; crezând în El, deşi acum nu-l vedeţi, vă bucuraţi cu nespusă şi slăvită bucurie,
60001009	primind răsplata credinţei: mântuirea sufletelor voastre.
60001010	Despre această mântuire întrebau şi cercetau profeţii care au profeţit despre harul ce urma să vă fie dat,
60001011	căutând să afle timpul şi împrejurările pe care le arăta Duhul lui Hristos care era în ei, când mărturisea mai dinainte despre patimile lui Hristos şi despre slava care avea să vină după ele.
60001012	Lor li s-a descoperit că nu pentru ei, ci pentru voi slujeau cele ce v-au fost vestite acum de cei care v-au adus evanghelia prin Duhul Sfânt trimis din cer, lucruri pe care şi îngerii doresc să le înţeleagă.
60001013	De aceea, pregătiţi-vă, fiţi treji, puneţi-vă pe deplin încrederea în harul care vă va fi adus la arătarea din nou a lui Iisus Hristos.
60001014	Ca nişte copii ascultători, nu vă potriviţi poftelor de mai înainte, pe care le aveaţi pe când eraţi în neştiinţă,
60001015	ci, după cum Cel ce v-a chemat este sfânt, să fiţi şi voi sfinţi, în toată purtarea voastră,
60001016	fiindcă este scris: Fiţi sfinţi, căci Eu sunt sfânt!
60001017	Şi dacă-l numiţi „Tată” pe Acela care, fără părtinire, judecă pe fiecare după fapta lui, purtaţi-vă cu teamă de Dumnezeu în timpul peregrinării voastre,
60001018	ştiind că nu cu lucruri pieritoare, cu argint sau cu aur, aţi fost răscumpăraţi din vieţuirea voastră deşartă, moştenită de la părinţi,
60001019	ci cu sângele scump al lui Hristos, ca al unui miel fără pată şi fără cusur,
60001020	care a fost cunoscut înainte de întemeierea lumii, dar a fost arătat în timpurile mai de pe urmă pentru voi,
60001021	cei ce prin El credeţi în Dumnezeu, care l-a înviat din morţi şi I-a dat slavă ca să vă puneţi credinţa şi nădejdea voastră în Dumnezeu.
60001022	Întrucât v-aţi curăţit sufletele prin ascultarea de adevăr pentru o dragoste frăţească sinceră, iubiţi-vă stăruitor unii pe alţii, cu o inimă curată,
60001023	fiindcă aţi fost născuţi din nou, nu dintr-o sămânţă pieritoare, ci nepieritoare, prin cuvântul cel viu şi nepieritor al lui Dumnezeu,
60001024	fiindcă: orice făptură este ca iarba şi toată slava ei ca floarea ierbii: iarba se usucă şi floarea cade,
60001025	dar cuvântul Domnului rămâne în veac. Şi acesta este cuvântul care v-a fost vestit, evanghelia.
60002001	Dând la o parte, aşadar, orice răutate şi orice înşelăciune, ipocrizie, invidie şi bârfă,
60002002	ca nişte nou-născuţi să doriţi laptele duhovnicesc cel adevărat, pentru ca, prin el să creşteţi spre mântuire,
60002003	dacă aţi gustat şi aţi văzut cât de bun este Domnul.
60002004	Apropiaţi-vă de El, Piatra cea Vie, neluată în seamă de oameni, dar aleasă şi preţioasă înaintea lui Dumnezeu,
60002005	şi ca nişte pietre vii zidiţi-vă pe voi înşivă ca o casă duhovnicească, spre a fi o preoţie sfântă, care aduce jertfe duhovniceşti, bine primite de Dumnezeu, prin Iisus Hristos,
60002006	fiindcă Scriptura zice: Iată, pun în Sion o piatră, piatra din capul unghiului, aleasă, preţioasă. Şi cine se încrede în ea, nicidecum nu se va ruşina.
60002007	Aşadar, pentru voi, care credeţi, ea este cinstea voastră. Dar pentru cei ce nu cred: piatra pe care n-au luat-o în seamă ziditorii, aceea a ajuns în capul unghiului
60002008	şi este piatră de poticnire şi stâncă de cădere. De ea se împiedică toţi cei ce nu se încred în cuvântul lui Dumnezeu şi la aceasta au fost sortiţi.
60002009	Voi însă sunteţi „o seminţie aleasă, o preoţie împărătească, un neam sfânt, un popor adunat de Dumnezeu” ca să vestiţi faptele măreţe ale Celui ce v-a chemat din întuneric la lumina sa minunată.
60002010	Voi, care altădată nu eraţi un popor, acum sunteţi poporul lui Dumnezeu; voi care nu primiserăţi îndurare, acum aţi primit îndurare.
60002011	Preaiubiţilor, ca pe nişte străini şi peregrini în lume, vă îndemn să vă feriţi de poftele trupeşti, care se luptă cu sufletul.
60002012	Să aveţi o purtare frumoasă în mijlocul păgânilor, pentru ca, văzând faptele voastre bune, chiar atunci când vă blamează ca pe nişte răufăcători, să dea slavă lui Dumnezeu în ziua când vor fi cercetaţi.
60002013	Supuneţi-vă oricărei orânduiri omeneşti, de dragul Domnului: atât împăratului ca suveran,
60002014	cât şi guvernatorilor, ca trimişi ai lui să-i pedepsească pe răufăcători şi să-i laude pe cei ce fac binele,
60002015	întrucât aşa este voia lui Dumnezeu, ca, făcând binele, să reducem la tăcere prostia oamenilor ignoranţi.
60002016	Ca nişte oameni liberi, dar care nu faceţi din libertate un paravan pentru rele, ci, ca nişte robi ai lui Dumnezeu,
60002017	respectaţi-i pe toţi oamenii, iubiţi frăţia credincioşilor, temeţi-vă de Dumnezeu şi daţi cinste împăratului.
60002018	Slugilor, supuneţi-vă stăpânilor voştri cu tot respectul, nu numai celor buni şi cumsecade, chiar şi celor duri,
60002019	fiindcă este un har dacă cineva rabdă suferinţe, pătimind pe nedrept, din cauza credinţei în Dumnezeu.
60002020	De fapt, ce laudă este dacă răbdaţi când sunteţi bătuţi pentru că aţi făcut rău? Dar dacă răbdaţi, pătimind pentru că aţi făcut binele, este un har de la Dumnezeu.
60002021	Căci la aceasta aţi fost chemaţi, fiindcă şi Hristos a pătimit pentru voi, lăsându-vă un exemplu ca să călcaţi pe urmele lui.
60002022	El n-a făcut păcat şi în gura lui nu s-a aflat înşelăciune,
60002023	batjocorit fiind, nu întorcea batjocura, pătimind, nu ameninţa, ci lăsa totul în seama Celui ce judecă drept.
60002024	El însuşi a purtat păcatele noastre în trupul lui, pe lemn, pentru ca noi, fiind morţi faţă de păcate, să trăim pentru dreptate. Prin rănile lui aţi fost vindecaţi,
60002025	fiindcă eraţi ca nişte oi rătăcite, dar acum aţi fost aduşi înapoi la Păstorul şi Păzitorul sufletelor voastre.
60003001	La fel şi voi, femeilor, fiţi supuse bărbaţilor voştri, încât, chiar dacă unii nu vor să asculte cuvântul lui Dumnezeu, să poată fi câştigaţi fără cuvânt, prin comportarea soţiilor lor,
60003002	văzând purtarea voastră respectuoasă şi curată.
60003003	Frumuseţea voastră să nu fie cea exterioară: împletituri complicate ale părului, zorzoane de aur sau purtarea de veşminte luxoase,
60003004	ci să fie cea dinlăuntru – inima, în frumuseţea nepieritoare a unui duh blând şi liniştit, care este de mare preţ înaintea lui Dumnezeu.
60003005	Astfel se împodobeau altădată femeile sfinte, care îşi puneau nădejdea în Dumnezeu, fiind supuse bărbaţilor lor,
60003006	aşa cum Sara asculta de Avraam, numindu-l „domnul meu”. Făcând binele şi netemându-vă de nimic, aţi devenit fiicele ei.
60003007	Tot aşa şi voi, bărbaţilor, purtaţi-vă cu înţelegere faţă de soţiile voastre, ca şi cu un vas mai fragil, şi cinstiţi-le ca unele care moştenesc împreună cu voi harul vieţii, ca să nu fie împiedicate rugăciunile voastre.
60003008	Aşadar, fiţi toţi cu acelaşi gând, cu aceleaşi simţiri, iubitori de fraţi, buni la suflet şi smeriţi,
60003009	nerăsplătind răul cu rău, nici batjocura cu batjocură, ci, dimpotrivă, binecuvântând, întrucât la aceasta aţi fost chemaţi, ca să moşteniţi binecuvântarea.
60003010	Aşadar, cine vrea să trăiască şi să aibă parte de zile bune, să-şi oprească limba de la rău şi buzele de la vorbe înşelătoare,
60003011	să se abată de la rău şi să facă binele, să caute pacea, să alerge după ea,
60003012	fiindcă ochii Domnului sunt peste cei drepţi şi urechile lui iau aminte la rugăciunea lor, dar faţa Domnului este împotriva celor ce fac răul.
60003013	Şi cine să vă facă rău, dacă sunteţi plini de zel pentru bine?
60003014	Şi chiar dacă aţi suferi pentru dreptate, ferice de voi! Nu vă temeţi de ameninţarea lor şi nu vă tulburaţi,
60003015	ci sfinţiţi-l în inimile voastre pe Hristos ca Domn, fiind întotdeauna gata să răspundeţi în apărarea credinţei voastre, oricui vă cere socoteală despre nădejdea voastră,
60003016	însă cu blândeţe şi cu respect, având conştiinţa curată, ca tocmai în ceea ce sunteţi vorbiţi de rău, să fie ruşinaţi cei care defăimează buna voastră purtare în Hristos,
60003017	fiindcă este mai bine să pătimiţi făcând binele, dacă aşa este voia lui Dumnezeu, decât făcând răul.
60003018	Căci şi Hristos a pătimit o singură dată pentru păcate, El, Cel Drept pentru cei nedrepţi, ca să vă aducă la Dumnezeu, fiind omorât în trup, dar fiind înviat în Duhul,
60003019	în care, mergând, a vestit şi acelor duhuri întemniţate,
60003020	care n-au ascultat pe vremuri, când răbdarea lui Dumnezeu era în aşteptare, în zilele lui Noe, când se construia acea arcă, în care au fost salvate, prin apă, numai opt suflete.
60003021	Aceasta prefigurează botezul care vă salvează şi pe voi acum. Nu este o spălare a murdăriei trupeşti, ci răspunsul unei conştiinţe curate, faţă de Dumnezeu, prin învierea lui Iisus Hristos,
60003022	care este la dreapta lui Dumnezeu, de când s-a înălţat la cer, fiindu-i supuşi îngerii, stăpânirile şi puterile.
60004001	Aşadar, deoarece Hristos a pătimit în trup, înarmaţi-vă şi voi cu aceeaşi gândire, fiindcă oricine a pătimit în trup, a terminat cu păcatul,
60004002	ca să nu mai petreacă timpul care-i rămâne de trăit în trup după poftele oamenilor, ci după voia lui Dumnezeu.
60004003	Ajunge că în trecut aţi făcut voia păgânilor, trăind în destrăbălări, în pofte, în beţii, în chefuri, în petreceri şi în slujiri idolatre interzise de Lege!
60004004	De aceea se miră că nu mai daţi năvală împreună cu ei în acelaşi potop al depravării şi vă defăimează,
60004005	însă vor da socoteală Celui care este gata să judece viii şi morţii.
60004006	Căci pentru aceasta a fost vestită evanghelia chiar şi morţilor, pentru că, deşi au fost judecaţi ca oameni în trup, să primească viaţa de la Dumnezeu, prin Duhul Sfânt.
60004007	Sfârşitul lumii s-a apropiat. Aşadar, fiţi cu mintea întreagă şi treji ca să vă puteţi ruga.
60004008	Mai întâi de toate să aveţi o dragoste fierbinte unii pentru alţii, fiindcă iubirea acoperă o mulţime de păcate.
60004009	Fiţi ospitalieri unii cu alţii, fără să murmuraţi,
60004010	slujiţi unii altora, fiecare după darul pe care l-a primit, ca nişte buni administratori ai harului de multe feluri al lui Dumnezeu.
60004011	Dacă vorbeşte cineva, cuvintele lui să fie ca ale lui Dumnezeu; dacă slujeşte cineva, slujirea lui să fie ca din puterea pe care o dă Dumnezeu, ca în toate să fie slăvit Dumnezeu, prin Iisus Hristos, a căruia să fie slava şi stăpânirea în vecii vecilor. Amin!
60004012	Preaiubiţilor, nu vă miraţi de încercarea de foc prin care treceţi, ca şi cum vi s-ar întâmpla ceva neobişnuit,
60004013	ci, bucuraţi-vă că sunteţi părtaşi la patimile lui Hristos, pentru ca şi la arătarea slavei lui să vă bucuraţi, săltând de fericire.
60004014	Dacă sunteţi batjocoriţi pentru numele lui Hristos, ferice de voi, fiindcă Duhul slavei şi al lui Dumnezeu se odihneşte peste voi.
60004015	Nimeni dintre voi să nu sufere ca ucigaş, hoţ, răufăcător sau ca unul care se amestecă în treburile altora,
60004016	dar dacă suferă cineva pentru că este creştin, să nu se ruşineze, ci să dea slavă lui Dumnezeu pentru acest nume,
60004017	fiindcă este timpul ca judecata să înceapă de la casa lui Dumnezeu; şi dacă începe cu noi, atunci care va fi sfârşitul celor ce nu ascultă de evanghelia lui Dumnezeu?
60004018	Şi dacă cel drept cu greu este mântuit, ce va fi cu cel nelegiuit şi păcătos?
60004019	Prin urmare, cei ce suferă după voia lui Dumnezeu să-şi încredinţeze sufletele credinciosului Creator, făcând binele.
60005001	Pe prezbiterii voştri îi rog eu, prezbiter ca şi ei, martor al patimilor lui Hristos şi părtaş al slavei care va fi descoperită:
60005002	păstoriţi turma lui Dumnezeu care este în grija voastră nu din obligaţie, ci de bună voie, după voia lui Dumnezeu; nu pentru un câştig necinstit, ci din toată inima;
60005003	nu ca şi cum aţi stăpâni peste cei ce v-au fost rânduiţi prin sorţi, ci făcându-vă exemple pentru turmă.
60005004	Iar când se va arăta mai marele păstorilor veţi primi cununa cea nepieritoarea a slavei.
60005005	La fel şi voi, tinerilor, supuneţi-vă prezbiterilor, şi toţi, unii faţă de alţii să vă îmbrăcaţi cu smerenie fiindcă: Dumnezeu stă împotriva celor mândri, iar celor smeriţi le dă har.
60005006	Smeriţi-vă, dar, sub mâna tare a lui Dumnezeu, pentru ca, la timpul cuvenit, El să vă înalţe.
60005007	Lăsaţi în seama lui toată grija voastră, fiindcă El are grijă de noi.
60005008	Fiţi treji la minte, vegheaţi! Vrăjmaşul vostru, Diavolul, dă târcoale ca un leu care răcneşte, căutând pe cine să înghită.
60005009	Împotriviţi-vă lui, tari în credinţă, ştiind că fraţii voştri din toată lumea trec prin aceleaşi suferinţe.
60005010	Şi Dumnezeul oricărui har, care v-a chemat la veşnica lui slavă în Hristos Iisus, după ce veţi fi pătimit puţin timp vă va pregăti întru totul, vă va întări şi vă va face destoinici şi neclintiţi.
60005011	A lui să fie stăpânirea în veci! Amin!
60005012	V-am scris pe scurt, prin Silvan, pe care îl socotesc un frate credincios, încurajându-vă şi mărturisind că acesta este adevăratul har al lui Dumnezeu în care să staţi.
60005013	Biserica de aici, din Babilon, aleasă împreună cu a voastră, şi Marcu, fiul meu, vă îmbrăţişează.
60005014	Îmbrăţişaţi-vă unii pe alţii cu sărutarea iubirii creştine. Pace vouă, tuturor care sunteţi în Hristos!
61001001	Simon Petru, rob şi apostol al lui Iisus Hristos, către cei care au primit o credinţă la fel de preţioasă ca a noastră, prin dreptatea Dumnezeului şi Mântuitorului nostru Iisus Hristos.
61001002	Har vouă şi pacea să vă sporească prin cunoaşterea lui Dumnezeu şi a lui Iisus Hristos, Domnul nostru!
61001003	Puterea lui dumnezeiască ne-a dat toate cele necesare vieţii şi evlaviei, prin cunoaşterea Aceluia care ne-a chemat la propria-i slavă şi lucrare minunată.
61001004	Prin acestea ne-au fost dăruite făgăduinţele lui, nespus de mari şi scumpe, ca prin ele să deveniţi părtaşi firii dumnezeieşti, scăpând de degradarea care este în lume din cauza poftei.
61001005	Pentru aceste motive, daţi-vă toată silinţa şi adăugaţi la credinţa voastră virtutea, la virtute cunoaşterea,
61001006	la cunoaştere stăpânirea de sine, la stăpânirea de sine răbdarea, la răbdare evlavia,
61001007	la evlavie dragostea frăţească, la dragostea frăţească iubirea.
61001008	Într-adevăr, dacă aveţi din belşug aceste lucruri, ele nu vă lasă să fiţi leneşi sau neroditori în cunoaşterea Domnului nostru Iisus Hristos.
61001009	Însă acela căruia îi lipsesc acestea este ca un orb sau un miop care bâjbâie fiindcă a uitat că a fost curăţit de vechile lui păcate.
61001010	De aceea, cu atât mai mult, fraţilor, străduiţi-vă să vă întăriţi chemarea şi alegerea, fiindcă dacă veţi împlini cele amintite, nu veţi greşi niciodată
61001011	şi astfel vi se va oferi din belşug intrarea în Împărăţia veşnică a Domnului nostru Iisus Hristos.
61001012	De aceea, voi fi mereu gata să vă aduc aminte de lucrurile acestea, cu toate că le ştiţi şi sunteţi statornici în adevărul pe care-l aveţi acum,
61001013	dar cred că este drept să vă aduc aminte cât timp sunt în viaţă,
61001014	fiindcă ştiu că în curând voi fi luat din viaţa aceasta, după cum mi-a arătat Domnul şi Mântuitorul nostru Iisus Hristos;
61001015	însă mă voi strădui ca şi după plecarea mea să vă puteţi aminti mereu aceste lucruri.
61001016	Noi v-am făcut cunoscute puterea şi venirea Domnului nostru Iisus Hristos, nu luându-ne după poveşti bine ticluite, ci pentru că am fost martori oculari ai măreţiei lui,
61001017	căci El a primit cinste şi slavă de la Dumnezeu Tatăl, când un glas i-a vorbit din măreţia slavei: „Acesta este Fiul meu cel iubit, în care îmi găsesc bucuria!”
61001018	Noi înşine am auzit acest glas venit din cer, când eram cu El pe acel munte sfânt.
61001019	Şi astfel, cuvântul profeţilor este şi mai demn de crezare, iar voi bine faceţi că-l priviţi ca pe o făclie care luminează într-un loc întunecos, până se va lumina de ziuă şi va răsări luceafărul în inimile voastre.
61001020	Înţelegeţi înainte de toate că nici o profeţie din Scriptură nu este lăsată la propria interpretare a cuiva,
61001021	fiindcă nici o profeţie n-a venit vreodată prin voia omului, ci oamenii au vorbit de la Dumnezeu conduşi de Duhul Sfânt.
61002001	În popor au fost însă şi profeţi falşi, după cum vor fi şi printre voi învăţători falşi care vor strecura erezii aducătoare de pieire, tăgăduindu-l chiar pe Stăpânul care i-a răscumpărat şi atrăgându-şi o nimicire grabnică.
61002002	Mulţi îi vor urma în destrăbălările lor şi, din cauza acestor oameni, calea adevărului va fi defăimată.
61002003	În lăcomia lor vor profita de voi prin cuvinte bine ticluite – ei, a căror sentinţă, de mult hotărâtă, nu va întârzia, şi a căror nimicire nu doarme.
61002004	Dacă nu i-a cruţat Dumnezeu nici pe îngerii care au păcătuit, ci i-a aruncat în Adânc legaţi în lanţurile întunericului, păstraţi pentru judecată,
61002005	dacă n-a cruţat El lumea veche, ci a ocrotit doar opt persoane, pe Noe vestitorul dreptăţii şi alţi şapte, şi a adus potopul peste o lume de nelegiuiţi,
61002006	dacă a condamnat la pieire cetăţile Sodoma şi Gomora, prefăcându-le în cenuşă, pentru a da un exemplu celor care pe viitor aveau să fie nelegiuiţi,
61002007	şi l-a izbăvit pe dreptul Lot, care suferea din cauza purtării destrăbălate a acelor nelegiuiţi
61002008	– fiindcă dreptul acesta, care locuia în mijlocul lor, îşi chinuia zi de zi sufletul său drept, văzând şi auzind fărădelegile lor –
61002009	atunci într-adevăr Domnul ştie să-i scape din încercare pe cei evlavioşi şi să-i păstreze pentru ziua Judecăţii pe cei nedrepţi, ca să fie pedepsiţi,
61002010	mai ales pe cei care umblă după plăcerile trupeşti în poftă necurată şi dispreţuiesc stăpânirea. Îndrăzneţi, aroganţi, ei nu se tem să defăimeze slăvitele stăpâniri,
61002011	în timp ce îngerii, care sunt superiori în forţă şi putere, nu aduc împotriva lor o judecată defăimătoare de la Domnul
61002012	Dar aceştia, defăimând ce nu cunosc, vor şi pieri în stricăciunea lor, ca nişte animale necuvântătoare, sortite din fire să fie prinse şi omorâte,
61002013	– culegând rău pentru rău, răsplata nedreptăţii – deoarece îşi găsesc plăcerea în a se destrăbăla în plină zi, fiind nişte lepre şi lichele care se delectează cu ademenirile lor, în timp ce se ospătează împreună cu voi,
61002014	cu ochii scăpărând după desfrânare şi nesătui de păcat, ademenind sufletele nestatornice. Ei au inima deprinsă cu lăcomia, sunt fii ai blestemului,
61002015	care au părăsit calea dreaptă şi s-au rătăcit, luând-o pe calea lui Balaam, fiul lui Bosor, care a iubit răsplata nedreptăţii
61002016	şi a fost mustrat pentru călcarea de lege, când animalul necuvântător i-a vorbit cu glas omenesc, punând capăt nebuniei profetului.
61002017	Aceştia sunt izvoare seci, neguri mânate de furtună, cărora le-a fost păstrată bezna adâncă.
61002018	Rostind vorbe trufaşe şi deşarte, ei, în poftele trupului lor, îi ademenesc la destrăbălări pe cei care abia au scăpat de cei ce trăiesc în rătăcire.
61002019	Le promit libertatea în timp ce ei înşişi sunt sclavii stricăciunii – fiindcă ceea ce te biruieşte, aceea te şi stăpâneşte.
61002020	Dar dacă, după ce au scăpat de spurcăciunile lumii, prin cunoaşterea Domnului şi Mântuitorului nostru Iisus Hristos, se încurcă iar în ele şi sunt învinşi, atunci starea lor de pe urmă ajunge mai rea decât cea dintâi.
61002021	Ar fi fost mai bine pentru ei să nu fi cunoscut calea dreptăţii, decât, după ce au cunoscut-o, să se întoarcă de la porunca sfântă care le-a fost încredinţată.
61002022	Lor li se potriveşte, cu adevărat, proverbul: „Câinele se întoarce la vărsătura lui” şi „scroafa scăldată se întoarce la noroiul mocirlei ei”.
61003001	Preaiubiţilor, aceasta este a doua epistolă pe care v-o scriu. În amândouă am dorit ca, apelând la memoria voastră, să vă trezesc gândirea limpede
61003002	şi să vă amintesc cuvintele spuse mai dinainte de sfinţii profeţi şi porunca Domnului şi Mântuitorului dată prin apostolii voştri.
61003003	Să ştiţi, mai întâi, că în zilele din urmă vor veni batjocoritori care vor trăi după poftele lor
61003004	şi care vor zice în derâdere: „Unde e făgăduinţa venirii lui? Pentru că, de când au adormit strămoşii, toate au rămas aşa cum erau la începutul Creaţiei!”
61003005	Ei uită însă, cu bună ştiinţă, că prin cuvântul lui Dumnezeu au fost făcute cerurile şi un pământ a fost întemeiat din apă şi prin apă,
61003006	şi că lumea de atunci a pierit tot prin apă, înghiţită de potop.
61003007	Iar cerurile şi pământul de acum sunt puse deoparte prin acelaşi cuvânt şi păstrate pentru focul din ziua judecăţii şi a nimicirii celor netemători de Dumnezeu.
61003008	Dar nu uitaţi un lucru, preaiubiţilor: înaintea Domnului o zi este ca o mie de ani şi o mie de ani ca o zi.
61003009	Domnul nu întârzie să-şi ţină făgăduinţa, deşi unii cred că întârzie, ci are îndelungă răbdare spre binele vostru, nedorind ca cineva să piară, ci toţi să ajungă la pocăinţă.
61003010	Ziua Domnului însă va veni ca un hoţ, când cerurile vor dispărea într-un vuiet puternic, stihiile arzând în foc se vor distruge şi pământul cu toate cele de pe el nu va mai fi.
61003011	Astfel, dacă toate acestea vor fi distruse ce fel de oameni trebuie să fiţi voi, cu viaţă sfântă şi cu evlavie,
61003012	aşteptând şi grăbind venirea zilei lui Dumnezeu, în care cerul se va mistui în foc şi stihiile, arzând, se vor topi!
61003013	Dar noi, după făgăduinţa lui, aşteptăm un cer nou şi un pământ nou, în care va locui dreptatea.
61003014	De aceea, preaiubiţilor, aşteptând aceste lucruri, străduiţi-vă să fiţi găsiţi de El în pace, fără pată şi fără vină.
61003015	Iar îndelunga răbdare a Domnului nostru consideraţi-o mântuire, după cum v-a scris şi iubitul nostru frate Pavel, potrivit cu înţelepciunea care i-a fost dată,
61003016	când vorbeşte despre acestea în toate epistolele lui. În ele sunt unele lucruri mai greu de înţeles, pe care cei neştiutori şi nestatornici le răstălmăcesc, ca şi pe celelalte Scripturi, spre propria lor pierzare.
61003017	Aşadar, preaiubiţilor, ştiind mai dinainte toate acestea, păziţi-vă, ca să nu fiţi târâţi şi voi în rătăcirea acestor nelegiuiţi şi să vă pierdeţi statornicia,
61003018	ci creşteţi în harul şi cunoştinţa Domnului şi Mântuitorului nostru Iisus Hristos. A lui să fie slava şi acum şi în ziua veşniciei! Amin.
62001001	Ceea ce era de la început, ce am auzit, ce am văzut cu ochii noştri şi am atins cu mâinile noastre despre Cuvântul vieţii
62001002	– fiindcă Viaţa s-a arătat şi noi am văzut-o – despre aceasta dăm mărturie şi vă vestim viaţa veşnică ce era la Tatăl şi ni s-a arătat.
62001003	Ceea ce am văzut şi am auzit vă vestim şi vouă, ca şi voi să fiţi uniţi cu noi. Iar comuniunea noastră este cu Tatăl şi cu Fiul său, Iisus Hristos.
62001004	Acestea vi le scriem ca bucuria noastră să fie deplină.
62001005	Şi aceasta este vestea pe care am auzit-o de la El şi v-o vestim: Dumnezeu este lumină şi în El nu este deloc întuneric.
62001006	Dacă spunem că suntem în comuniune cu El, dar umblăm în întuneric, minţim şi nu împlinim adevărul.
62001007	Dar dacă umblăm în lumină, după cum El este în lumină, suntem în comuniune unii cu alţii şi sângele lui Iisus, Fiul lui, ne curăţă de orice păcat.
62001008	Dacă spunem că nu avem păcat, ne înşelăm şi adevărul nu este în noi.
62001009	Dacă ne mărturisim păcatele, El este credincios şi drept ca să ne ierte păcatele şi să ne cureţe de orice vină.
62001010	Însă dacă spunem că nu am păcătuit, îl facem mincinos şi cuvântul lui nu este în noi.
62002001	Copiii mei, vă scriu acestea ca să nu păcătuiţi. Dar dacă cineva ar păcătui, avem un apărător la Tatăl, pe Iisus Hristos cel drept.
62002002	El este jertfa de ispăşire pentru păcatele noastre, dar nu numai pentru ale noastre, ci şi pentru cele ale întregii lumi.
62002003	Şi din aceasta ştim că îl cunoaştem: dacă păzim poruncile lui.
62002004	Cel care spune „îl cunosc” şi nu ţine poruncile lui, este mincinos şi adevărul nu este în el.
62002005	Însă cel care îi păzeşte cuvântul, în el cu adevărat iubirea lui Dumnezeu este desăvârşită: prin aceasta cunoaştem că suntem în El.
62002006	Cel care spune că rămâne în El este dator să umble aşa cum a umblat El.
62002007	Preaiubiţilor, nu vă scriu o poruncă nouă, ci porunca veche, pe care o aveţi de la început. Porunca cea veche este cuvântul pe care l-aţi auzit.
62002008	Dar vă scriu iarăşi porunca cea nouă – ceea ce este adevărat în El şi în voi – că întunericul trece, iar lumina cea adevărată străluceşte deja.
62002009	Cel care spune că este în lumină, dar îl urăşte pe fratele său, este încă în întuneric.
62002010	Cel ce îl iubeşte pe fratele său rămâne în lumină şi în el nu este nici un prilej de poticnire.
62002011	Cel ce îl urăşte pe fratele său este în întuneric, umblă în întuneric şi nu ştie unde merge, pentru că întunericul i-a orbit ochii.
62002012	Vă scriu vouă, copiilor, fiindcă v-au fost iertate păcatele datorită numelui său.
62002013	Vă scriu vouă, părinţilor, fiindcă l-aţi cunoscut pe Cel ce este de la început. Vă scriu vouă, tinerilor, fiindcă l-aţi învins pe Cel Rău.
62002014	V-am scris vouă, copii, fiindcă l-aţi cunoscut pe Tatăl. V-am scris vouă, părinţilor, fiindcă l-aţi cunoscut pe Cel ce este de la început. V-am scris vouă, tinerilor, fiindcă sunteţi puternici şi cuvântul lui Dumnezeu rămâne în voi şi l-aţi învins pe Cel Rău.
62002015	Să nu iubiţi lumea, nici cele ce sunt în lume. Dacă cineva iubeşte lumea, iubirea Tatălui nu este în el.
62002016	Căci tot ceea ce este în lume, pofta trupului şi pofta ochilor şi trufia vieţii, nu este de la Tatăl, ci este din lume.
62002017	Iar lumea trece, la fel şi pofta ei; dar cel ce face voia lui Dumnezeu rămâne în veac.
62002018	Copii, este ceasul din urmă şi, după cum aţi auzit, vine Antihrist; iar acum au venit mulţi antihrişti. Prin aceasta cunoaştem că este ceasul din urmă.
62002019	Dintre noi au ieşit, dar nu erau dintre ai noştri. Pentru că dacă erau dintre ai noştri ar fi rămas cu noi, dar trebuia să se arate că nu toţi sunt de-ai noştri.
62002020	Voi aveţi ungere de la Cel Sfânt şi toţi cunoaşteţi aceasta.
62002021	Nu v-am scris fiindcă n-aţi cunoaşte adevărul, ci pentru că-l cunoaşteţi şi pentru că nici o minciună nu vine din adevăr.
62002022	Cine este mincinosul, dacă nu cel care neagă că Iisus este Hristosul? Acesta este Antihristul, cel care îi neagă pe Tatăl şi pe Fiul.
62002023	Cine-l neagă pe Fiul, nu-l are nici pe Tatăl. Cel care-l mărturiseşte pe Fiul, îl are şi pe Tatăl.
62002024	Cât despre voi, să rămână în voi ceea ce aţi auzit de la început. Şi dacă rămâne în voi ceea ce aţi auzit de la început şi voi veţi rămâne în Fiul şi în Tatăl.
62002025	Şi aceasta este făgăduinţa pe care El ne-a făcut-o: viaţa veşnică.
62002026	V-am scris acestea despre cei care vă înşeală.
62002027	Cât despre voi, ungerea pe care aţi primit-o de la El rămâne în voi şi nu aveţi nevoie să vă înveţe cineva; ci aşa cum ungerea lui vă învaţă toate – şi ea este adevărată, nu falsă – aşa cum v-a învăţat, rămâneţi în El.
62002028	Şi acum, copiii mei, rămâneţi în El, ca atunci când se va arăta să avem îndrăzneală şi să nu fim făcuţi de ruşine înaintea lui când va veni.
62002029	Dacă ştiţi că El este drept, ştiţi că oricine înfăptuieşte dreptatea este născut din El.
62003001	Vedeţi cât de mult ne-a iubit Tatăl, încât să fim numiţi copii ai lui Dumnezeu. Şi suntem! Dar lumea nu ne cunoaşte, pentru că nu l-a cunoscut nici pe El.
62003002	Preaiubiţilor, acum suntem copii ai lui Dumnezeu, dar ce vom fi nu s-a arătat încă. Ştim că atunci când se va arăta vom fi asemenea lui, fiindcă îl vom vedea aşa cum este.
62003003	Şi oricine are această nădejde în El devine curat, aşa cum El este curat.
62003004	Oricine săvârşeşte păcat, săvârşeşte nelegiuire, căci păcatul este nelegiuire.
62003005	Ştiţi că El s-a arătat ca să ridice păcatele. Şi în El nu este păcat.
62003006	Oricine rămâne în El nu păcătuieşte. Oricine păcătuieşte nu l-a văzut şi nici nu l-a cunoscut.
62003007	Copiii mei, să nu vă înşele nimeni. Cel care înfăptuieşte dreptatea este drept, aşa cum El este drept.
62003008	Cel care săvârşeşte păcatul este de la diavol, pentru că diavolul a păcătuit încă de la început. Pentru aceasta s-a arătat Fiul lui Dumnezeu, ca să nimicească lucrările diavolului.
62003009	Oricine s-a născut din Dumnezeu nu săvârşeşte păcat, căci sămânţa lui rămâne în el şi nu poate păcătui, pentru că s-a născut din Dumnezeu.
62003010	Prin aceasta se arată care sunt copiii lui Dumnezeu şi care sunt copiii diavolului: oricine nu săvârşeşte dreptatea şi nu-l iubeşte pe fratele său, nu este din Dumnezeu.
62003011	Pentru că aceasta este vestea pe care aţi auzit-o de la început: să ne iubim unii pe alţii.
62003012	Nu asemenea lui Cain, care era de la Cel Rău şi care l-a ucis pe fratele său. Şi din ce cauză l-a ucis? Pentru că faptele lui erau rele, iar ale fratelui său erau drepte.
62003013	Să nu vă miraţi, fraţilor, dacă vă urăşte lumea.
62003014	Noi ştim că am trecut de la moarte la viaţă fiindcă îi iubim pe fraţi. Cel care nu iubeşte rămâne în moarte.
62003015	Oricine nu-l iubeşte pe fratele său este un ucigaş. Şi ştiţi că nici un ucigaş nu are viaţa veşnică în el, viaţă care să rămână în el.
62003016	Prin aceasta am cunoscut iubirea: El şi-a dat viaţa pentru noi şi noi trebuie să ne dăm viaţa pentru fraţi.
62003017	Dacă cineva are bogăţiile lumii şi îl vede pe fratele său că se află în nevoie şi îşi închide inima faţă de el, cum să rămână în el iubirea lui Dumnezeu?
62003018	Copiii mei, să nu iubim cu vorba, nici prin cuvinte, ci cu fapta şi cu adevărul.
62003019	Şi prin aceasta vom cunoaşte că suntem din adevăr şi ne vom linişti inimile noastre înaintea lui,
62003020	căci, chiar dacă inimile noastre ne condamnă, Dumnezeu este mai mare decât inimile noastre şi cunoaşte totul.
62003021	Preaiubiţilor, dacă inima noastră nu ne condamnă, avem îndrăzneală înaintea lui Dumnezeu.
62003022	Şi orice i-am cere vom primi de la El, pentru că păzim poruncile lui şi înfăptuim ceea ce este plăcut înaintea lui.
62003023	Şi aceasta este porunca lui: să credem în numele Fiului său Iisus Hristos şi să ne iubim unii pe alţii, după cum ne-a dat poruncă.
62003024	Şi cel ce păzeşte poruncile lui rămâne în El şi Dumnezeu rămâne în el. Din aceasta cunoaştem că rămâne în noi: din Duhul pe care ni l-a dat.
62004001	Preaiubiţilor, să nu vă încredeţi în orice duh, ci puneţi duhurile la încercare şi vedeţi dacă sunt de la Dumnezeu; fiindcă mulţi profeţi falşi au apărut în lume.
62004002	Prin aceasta cunoaşteţi Duhul lui Dumnezeu: orice duh care mărturiseşte că Iisus Hristos a venit în trup este de la Dumnezeu.
62004003	Şi orice duh care nu îl mărturiseşte pe Iisus, nu este de la Dumnezeu, ci duhul Antihristului, despre care aţi auzit că vine, iar acum este deja în lume.
62004004	Copiii mei, voi sunteţi de la Dumnezeu şi i-aţi învins pe aceştia, pentru că Cel care este în voi este mai mare decât cel care este în lume.
62004005	Ei sunt din lume, de aceea vorbesc ca din lume, iar lumea îi ascultă.
62004006	Noi suntem din Dumnezeu. Cel care-l cunoaşte pe Dumnezeu ne ascultă, cel care nu este din Dumnezeu nu ne ascultă. Prin aceasta cunoaştem Duhul adevărului şi duhul înşelăciunii.
62004007	Preaiubiţilor, să ne iubim unii pe alţii, pentru că iubirea este de la Dumnezeu şi oricine iubeşte s-a născut din Dumnezeu şi îl cunoaşte pe Dumnezeu.
62004008	Cel care nu iubeşte nu l-a cunoscut pe Dumnezeu, căci Dumnezeu este iubire.
62004009	Prin aceasta s-a arătat iubirea lui Dumnezeu în noi, că Dumnezeu l-a trimis în lume pe Fiul său, Unul Născut, ca să trăim prin El.
62004010	În aceasta stă iubirea: nu în faptul că noi l-am iubit pe Dumnezeu, ci în aceea că El ne-a iubit pe noi şi l-a trimis pe Fiul său ca jertfă de ispăşire pentru păcatele noastre.
62004011	Preaiubiţilor, dacă Dumnezeu ne-a iubit astfel, şi noi trebuie să ne iubim unul pe altul.
62004012	Pe Dumnezeu nimeni nu l-a văzut vreodată. Dar dacă ne iubim unii pe alţii Dumnezeu rămâne în noi şi iubirea lui în noi este desăvârşită.
62004013	Din aceasta cunoaştem că rămânem în El şi El în noi, fiindcă ne-a dat din Duhul său.
62004014	Iar noi l-am văzut şi dăm mărturie că Tatăl l-a trimis pe Fiul ca Mântuitor al lumii.
62004015	Oricine dă mărturie că Iisus este Fiul lui Dumnezeu, Dumnezeu rămâne în el şi el în Dumnezeu.
62004016	Noi am cunoscut şi am crezut iubirea pe care o are Dumnezeu pentru noi. Dumnezeu este iubire, iar cel care rămâne în iubire rămâne în Dumnezeu şi Dumnezeu rămâne în el.
62004017	Astfel se desăvârşeşte iubirea în noi, că să avem îndrăzneală în ziua judecăţii, pentru că aşa cum este El, le fel suntem şi noi în această lume.
62004018	În iubire nu există teamă; dimpotrivă, iubirea desăvărşită alungă teama, căci teama presupune pedeapsă, iar cel care se teme nu este desăvârşit în iubire.
62004019	Noi îl iubim fiindcă El ne-a iubit mai întâi.
62004020	Dacă cineva spune: „Eu îl iubesc pe Dumnezeu”, dar îl urăşte pe fratele său, este mincinos. Căci cel care nu-l iubeşte pe fratele său, pe care îl vede, nu-l poate iubi pe Dumnezeu, pe care nu-l vede.
62004021	Şi aceasta este porunca pe care o avem de la El: cel care îl iubeşte pe Dumnezeu să-l iubească şi pe fratele său.
62005001	Oricine crede că Iisus este Hristosul este născut din Dumnezeu şi oricine îl iubeşte pe Cel care a născut îl iubeşte şi pe cel care s-a născut din El.
62005002	Prin aceasta cunoaştem că îi iubim pe copiii lui Dumnezeu, dacă îl iubim pe Dumnezeu şi împlinim poruncile lui.
62005003	Căci aceasta înseamnă sa-l iubim pe Dumnezeu: să păzim poruncile lui; iar poruncile lui nu sunt grele.
62005004	Fiindcă oricine este născut din Dumnezeu învinge lumea; şi aceasta este biruinţa care a învins lumea: credinţa noastră.
62005005	Dar cine este cel ce învinge lumea, dacă nu cel care crede că Iisus este Fiul lui Dumnezeu?
62005006	Acesta este cel care a venit prin apă şi sânge, Iisus Hristos. Nu numai prin apă, ci prin apă şi sânge. Iar Duhul este cel care dă mărturie, pentru că Duhul este adevărul.
62005007	Căci trei sunt cei care dau mărturie:
62005008	Duhul, apa şi sângele. Şi acestea trei sunt una.
62005009	Dacă primim mărturia oamenilor, mărturia lui Dumnezeu este şi mai mare, fiindcă aceasta este mărturia lui Dumnezeu: El a dat mărturie despre Fiul său.
62005010	Cel care crede în Fiul lui Dumnezeu are mărturia în el însuşi. Cel care nu îl crede pe Dumnezeu îl face mincinos, pentru că nu a crezut în mărturia pe care a dat-o Dumnezeu despre Fiul său.
62005011	Şi aceasta este mărturia că Dumnezeu ne-a dat viaţă veşnică şi această viaţă este în Fiul său.
62005012	Cel care îl are pe Fiul are viaţa. Cel care nu-l are pe Fiul lui Dumnezeu nu are viaţa.
62005013	V-am scris acestea, vouă, care credeţi în numele Fiului lui Dumnezeu, ca să ştiţi că aveţi viaţă veşnică.
62005014	Aceasta este încrederea pe care o avem înaintea lui: dacă cerem ceva potrivit voinţei lui, El ne ascultă.
62005015	Iar dacă ştim că ne ascultă orice am cere, ştim că am dobândit ce am cerut de la El.
62005016	Dacă cineva îl vede pe fratele său săvârşind un păcat care nu duce la moarte, să ceară pentru fratele său şi Dumnezeu îi va da viaţă; dar aceasta pentru cei ce nu păcătuiesc de moarte. Există şi păcate care duc la moarte. Nu spun să se roage cineva pentru acestea.
62005017	Orice nedreptate este păcat, dar există şi păcat care nu duce la moarte.
62005018	Ştim că oricine este născut din Dumnezeu nu păcătuieşte; însă Cel care este născut din Dumnezeu îl păzeşte, iar Cel Rău nu se atinge de el.
62005019	Ştim că noi suntem din Dumnezeu şi că întreaga lume zace sub puterea Celui Rău.
62005020	Dar ştim şi că Fiul lui Dumnezeu a venit şi ne-a dat înţelegere, ca să-l cunoaştem pe Cel Adevărat. Iar noi suntem în Cel Adevărat, în Fiul său Iisus Hristos. Acesta este Dumnezeul cel Adevărat şi aceasta este viaţa cea veşnică.
62005021	Copiii mei, feriţi-vă de idoli!
63001001	Bătrânul către aleasa Doamnă şi către copiii ei, pe care eu îi iubesc în adevăr – şi nu numai eu, ci şi toţi cei care cunosc adevărul –
63001002	datorită adevărului care rămâne în noi şi care va fi cu noi în veci.
63001003	Cu noi să fie harul, mila, pacea de la Dumnezeu Tatăl şi de la Iisus Hristos, Fiul Tatălui, în adevăr şi iubire.
63001004	M-am bucurat foarte mult să-i găsesc pe unii din copiii tăi umblând adevăr, după porunca pe care am primit-o de la Tatăl.
63001005	Şi acum îţi cer, Doamnă, nu ca şi cum ţi-aş scrie o poruncă nouă, ci aceea pe care o avem de la început – să ne iubim unii pe alţii!
63001006	Iar iubirea este aceasta: să trăim potrivit poruncilor lui. Aceasta este porunca, aşa cum aţi auzit de la început, să trăiţi în iubire.
63001007	Pentru că au ieşit mulţi înşelători, care nu-l mărturisesc pe Iisus Hristos venit în trup. Acesta este înşelătorul şi antihristul.
63001008	Luaţi aminte la voi înşivă, ca să nu pierdeţi ceea ce aţi dobândit, ci să puteţi primi o răsplată deplină.
63001009	Oricine nu rămâne în învăţătura lui Hristos şi se îndepărtează de ea, nu-l are pe Dumnezeu. Cel ce rămâne în învăţătura lui Hristos, acela îi are şi pe Tatăl şi pe Fiul.
63001010	Dacă vine cineva la voi şi nu aduce această învăţătură, să nu-l primiţi în casă şi să nu îi uraţi „bun venit”,
63001011	fiindcă cel care îi spune aşa devine părtaş la faptele lui rele.
63001012	Aş avea multe să vă spun, dar nu am vrut să vi le scriu cu cerneală pe hârtie; sper să vin la voi şi să vă vorbesc faţă în faţă
63001013	Te îmbrăţişează copiii surorii tale alese.
64001001	Bătrânul către preaiubitul Gaius, cel pe care îl iubesc în adevăr.
64001002	Preaiubitule, mă rog ca toate să-ţi meargă bine şi să fii sănătos, aşa cum îi merge bine sufletului tău.
64001003	Căci m-am bucurat mult atunci când au venit fraţii şi au dat mărturie despre adevărul din tine şi că umbli în adevăr.
64001004	Eu nu am bucurie mai mare decât să aud că fiii mei umblă în adevăr.
64001005	Preaiubitule, tu te îngrijeşti cu credinţă de fraţi, chiar şi de cei străini, care
64001006	au dat mărturie înaintea Bisericii despre iubirea ta. Bine o să faci dacă îi ajuţi în călătoria lor într-un mod vrednic de Dumnezeu,
64001007	căci au plecat pentru numele lui, fără să primească nimic de la neamuri.
64001008	Iar noi suntem datori să primim astfel de oameni, ca împreună cu ei să lucrăm pentru adevăr.
64001009	Am scris ceva bisericii, dar Diotref, căruia îi place să fie cel dintâi dintre ei, nu ne primeşte.
64001010	De aceea, când voi veni, îi voi aminti de faptele lui, că răspândeşte împotriva noastră cuvinte rele; şi, fiind nemulţumit cu acestea, nici el nu-i primeşte pe fraţi nici celor ce vor să-i primească nu le îngăduie, şi îi dă afară din biserică.
64001011	Preaiubitule, nu urma răul, ci binele. Cel care face binele este de la Dumnezeu. Cel care face răul nu l-a văzut pe Dumnezeu.
64001012	Cât despre Dimitrie, pentru el au dat mărturie toţi fraţii şi chiar şi adevărul; şi dăm mărturie şi noi, şi tu ştii că mărturia noastră este adevărată.
64001013	Aveam multe să-ţi spun, dar nu vreau să-ţi scriu cu cerneală şi condei.
64001014	Sper să te văd curând şi să vorbim faţă în faţă.
64001015	Pace ţie. Prietenii te îmbrăţişează. Îmbrăţişează-i pe fiecare în parte.
65001001	Iuda, robul lui Iisus Hristos şi fratele lui Iacov, către cei chemaţi, iubiţi de Dumnezeu Tatăl şi păstraţi pentru Iisus Hristos.
65001002	Mila, pacea şi dragostea să sporească între voi!
65001003	Preaiubiţilor, pe când mă străduiam să vă scriu despre mântuirea noastră de care avem parte cu toţii, am simţit nevoia să vă scriu şi să vă îndemn să luptaţi pentru credinţa dată sfinţilor o dată pentru totdeauna,
65001004	fiindcă între voi s-au strecurat nişte oameni nelegiuiţi. Sentinţa lor este scrisă mai dinainte, întrucât ei schimbă harul Dumnezeului nostru în destrăbălare şi îl tăgăduiesc pe singurul nostru Stăpân şi Domn, pe Iisus Hristos.
65001005	Vreau să vă aduc aminte, deşi voi cunoaşteţi deja toate acestea, că Domnul a salvat mai întâi poporul său din ţara Egiptului şi după aceea i-a distrus pe cei care n-au crezut.
65001006	Iar pe îngerii care nu şi-au păstrat slujirea, ci şi-au părăsit locul, i-a închis în întuneric, legaţi cu lanţuri veşnice, pentru judecata din Ziua cea Mare.
65001007	Tot aşa, oamenii din Sodoma şi Gomora şi din cetăţile din împrejurimi, care s-au dedat în acelaşi fel la desfrânare, poftind după trupul celorlalţi, sunt un exemplu, fiind pedepsiţi cu focul veşnic.
65001008	La fel şi aceştia, în visările lor îşi pângăresc trupul, dispreţuiesc stăpânirea şi rostesc blasfemii împotriva celor slăvite.
65001009	Arhanghelul Mihail însă, pe când se împotrivea diavolului, certându-se cu el pentru trupul lui Moise, n-a îndrăznit să rostească împotriva lui o condamnare defăimătoare, ci a zis doar: „Domnul să te judece!”
65001010	Aceştia dimpotrivă, defăimează ce nu cunosc, iar în cele pe care le cunosc din fire – asemenea animalelor necuvântătoare – în acelea îşi găsesc pieirea.
65001011	Vai lor! Au mers pe calea lui Cain şi, pentru răsplată, s-au lăsat târâţi în rătăcirea lui Balaam şi au fost nimiciţi ca în revolta lui Core!
65001012	Ei sunt pericole ascunse la agapele voastre, mâncând fără ruşine împreună cu voi, îngrijindu-se doar de ei, nori seci împinşi de vânturi, pomi tomnatici fără roade, de două ori morţi şi dezrădăcinaţi,
65001013	valuri furioase ale mării, spumegându-şi neruşinarea, stele rătăcitoare, cărora le-a fost păstrată bezna adâncă şi veşnică.
65001014	Despre ei a profeţit Enoh, al şaptelea patriarh de la Adam, când a zis: „Iată că a venit Domnul cu miriadele lui de sfinţi,
65001015	ca să facă o judecată împotriva tuturor şi să-i osândească pe toţi cei răi pentru toate faptele lor nelegiuite şi pentru toate cuvintele batjocoritoare spuse de aceşti păcătoşi nelegiuiţi împotriva lui.”
65001016	Sunt cârtitori, nemulţumiţi, trăiesc după poftele lor, gura lor e plină de vorbe mari şi îi linguşesc pe alţii ca să obţină avantaje.
65001017	Voi însă, preaiubiţilor, amintiţi-vă cuvintele spuse mai dinainte de apostolii Domnului nostru Iisus Hristos.
65001018	Ei vă spuneau: „În zilele din urmă vor fi batjocoritori care vor trăi potrivit dorinţelor lor nelegiuite.”
65001019	Aceştia sunt cei care dezbină, cei lumeşti, care nu au Duhul.
65001020	Dar voi, preaiubiţilor, zidiţi-vă în credinţa voastră preasfântă, rugându-vă în Duhul Sfânt!
65001021	Rămâneţi în dragostea lui Dumnezeu şi aşteptaţi îndurarea Domnului nostru Iisus Hristos care duce la viaţa veşnică.
65001022	Fie-vă milă de cei şovăitori!
65001023	Pe unii, salvaţi-i smulgându-i din foc. De alţii înduraţi-vă, dar cu grijă, urând până şi cămaşa întinată de trupul lor.
65001024	Iar Celui ce poate să vă păzească de orice cădere şi poate să vă înfăţişeze fără pată şi plini de bucurie înaintea slavei lui,
65001025	unicului Dumnezeu, Mântuitorul nostru prin Iisus Hristos, Domnul nostru. Lui să-i fie slava, mărirea, puterea şi stăpânirea, mai înainte de toţi vecii, acum şi în vecii vecilor. Amin.
66001001	Revelaţia lui Iisus Hristos, pe care i-a dat-o Dumnezeu, ca să le arate robilor săi lucrurile care trebuie să se întâmple în curând, şi pe care a făcut-o cunoscută robului său Ioan, trimiţând-o prin îngerul său.
66001002	Ioan a mărturisit cuvântul lui Dumnezeu şi mărturia lui Iisus Hristos, tot ce a văzut.
66001003	Fericit este cel care citeşte şi cei care ascultă cuvintele profeţiei şi păzesc cele scrise în ea, fiindcă timpul este aproape.
66001004	Ioan, către cele şapte Biserici din Asia: Har vouă şi pace de la Cel care este, Cel care era şi Cel care vine, şi de la cele şapte duhuri care sunt înaintea tronului său
66001005	şi de la Iisus Hristos, martorul cel credincios, Întâiul Născut din morţi şi Stăpânul împăraţilor pământului. Celui care ne iubeşte şi ne-a eliberat de păcatele noastre prin sângele său
66001006	şi a făcut din noi Împărăţie, preoţi ai lui Dumnezeu, Tatăl său – a lui să fie slava şi puterea, în vecii vecilor! Amin!
66001007	Iată, El vine pe nori şi orice ochi îl va vedea, chiar şi cei care l-au străpuns, şi se vor tângui din pricina lui toate seminţiile pământului. Da! Amin!
66001008	„Eu sunt Alfa şi Omega”, zice Domnul Dumnezeu, „Cel care este, Cel care era şi Cel care vine, Cel Atotputernic.”
66001009	Eu, Ioan, fratele vostru şi părtaş împreună cu voi la suferinţa, la Împărăţia şi răbdarea în Iisus, eram, pentru cuvântul lui Dumnezeu şi mărturisirea lui Iisus, în insula numită Patmos.
66001010	În ziua Domnului am fost în duh şi am auzit în spatele meu un glas puternic, ca de trâmbiţă,
66001011	care spunea: „Ceea ce vezi scrie într-o carte şi trimite-o celor şapte Biserici: la Efes, Smirna, Pergam, Tiatira, Sardes, Filadelfia şi Laodiceea.”
66001012	Iar eu m-am întors să văd al cui era glasul care vorbea cu mine, şi când m-am întors am văzut şapte sfeşnice de aur,
66001013	iar în mijlocul lor pe cineva asemenea Fiului Omului, îmbrăcat cu un veşmânt lung până la pământ şi încins la piept cu un brâu de aur.
66001014	Capul şi părul lui erau strălucitoare ca lâna albă, ca zăpada, iar ochii lui erau ca para focului,
66001015	picioarele lui asemenea aramei topite în cuptor, iar glasul lui ca vuietul multor ape.
66001016	Ţinea în mâna dreaptă şapte stele şi din gura lui ieşea o sabie ascuţită cu două tăişuri. Faţa lui era ca soarele când străluceşte în toată puterea lui.
66001017	Când l-am văzut, am căzut la picioarele lui, ca mort. Dar El şi-a pus mâna dreaptă peste mine şi mi-a spus: „Nu te teme, Eu sunt Cel dintâi şi Cel de pe urmă,
66001018	Cel viu! Am fost mort şi, iată, sunt viu în vecii vecilor şi am cheile morţii şi ale sălaşului morţilor.
66001019	Aşadar, scrie ceea ce ai văzut, cele ce sunt şi cele ce vor fi după acestea.
66001020	Cât despre taina celor şapte stele pe care le-ai văzut în mâna mea dreaptă şi a celor şapte sfeşnice de aur: cele şapte stele sunt îngerii celor şapte biserici, iar cele şapte sfeşnice sunt cele şapte biserici.”
66002001	„Îngerului bisericii din Efes scrie-i: Aşa spune Cel care ţine în mâna dreaptă cele şapte stele, Cel care umblă în mijlocul celor şapte sfeşnice de aur:
66002002	Ştiu faptele tale, strădania şi răbdarea ta şi că nu-i poţi suferi pe cei răi şi că i-ai pus la încercare pe cei care se dau drept apostoli, dar nu sunt, ci i-ai dovedit mincinoşi.
66002003	Ai răbdat şi ai suferit de dragul numelui meu şi nu ai obosit.
66002004	Dar am ceva împotriva ta: nu mai ai dragostea de la început.
66002005	Aminteşte-ţi deci de unde ai căzut şi pocăieşte-te şi fă iar faptele dinainte. Iar dacă nu te pocăieşti, voi veni la tine şi îţi voi muta sfeşnicul din locul lui.
66002006	Totuşi ai ceva bun: urăşti faptele nicolaiţilor, pe care şi Eu le urăsc.
66002007	Cel ce are urechi să asculte ceea ce Duhul le spune bisericilor: celui ce va birui îi voi da să mănânce din pomul vieţii care este în raiul lui Dumnezeu.
66002008	Iar îngerului bisericii din Smirna scrie-i: Aşa spune Cel dintâi şi Cel de pe urmă, Cel ce a murit şi a înviat:
66002009	Îţi ştiu necazul şi sărăcia – dar eşti bogat – şi batjocura din partea celor care se numesc iudei, dar nu sunt, ci sunt o sinagogă a Satanei.
66002010	Nu te teme de ceea ce vei suferi. Iată, diavolul îi va arunca în închisoare pe unii dintre voi, ca să fiţi puşi la încercare, şi veţi avea zece zile de necaz. Fii credincios până la moarte şi îţi voi da cununa vieţii.
66002011	Cine are urechi să asculte ceea ce Duhul le spune bisericilor: cel ce va birui nu va fi vătămat de a doua moarte!
66002012	Iar îngerului bisericii din Pergam scrie-i: Aşa spune cel ce are sabia ascuţită cu două tăişuri:
66002013	Ştiu unde locuieşti, acolo unde este tronul Satanei. Tu ţii cu tărie numele meu şi nu ai tăgăduit credinţa în mine nici chiar iar în zilele lui Antipa, martorul meu, cel credincios mie, care a fost ucis acolo, la voi, unde locuieşte Satana.
66002014	Însă am împotriva ta câteva lucruri: ai acolo pe unii care ţin învăţătura lui Balaam, cel care îl învăţa pe Balac să pună piatră de poticnire înaintea fiilor lui Israel, ca să mănânce carne jertfită idolilor şi să se desfrâneze.
66002015	De asemenea, ai şi tu câţiva care ţin învăţătura nicolaiţilor.
66002016	Aşadar, pocăieşte-te! Iar dacă nu, Eu voi veni îndată la tine şi mă voi război cu ei cu sabia gurii mele.
66002017	Cel ce are urechi să asculte ceea ce Duhul le spune bisericilor: celui care învinge îi voi da din mana cea ascunsă şi îi voi da o pietricică albă, iar pe pietricică va fi scris un nume nou, pe care nimeni nu-l cunoaşte, decât cel care-l primeşte.
66002018	Iar îngerului bisericii din Tiatira scrie-i: Aşa spune Fiul lui Dumnezeu, Cel ce are ochii ca para focului, iar picioarele asemenea aramei:
66002019	Îţi cunosc faptele şi dragostea şi credinţa şi slujirea şi răbdarea, iar faptele tale din urmă sunt mai mari decât cele dintâi.
66002020	Însă am ceva împotriva ta: o îngădui pe Izabela, femeia care se pretinde profet şi îi învaţă şi îi amăgeşte pe robii mei să se desfrâneze şi să mănânce carne jertfită idolilor.
66002021	Şi i-am dat timp să se pocăiască, dar ea nu vrea să se pocăiască de desfrânarea ei.
66002022	Iată, o arunc bolnavă la pat, iar pe cei ce se desfrânează cu ea îi arunc într-o mare suferinţă, dacă nu se pocăiesc de faptele ei,
66002023	iar pe copiii ei îi voi lovi cu moarte. Şi vor cunoaşte toate bisericile că Eu sunt Cel care cercetează lăuntrul şi inima omului şi vă voi da fiecăruia după faptele voastre.
66002024	Însă celorlalţi din Tiatira, vouă, care nu ţineţi această învăţătură şi nu aţi cunoscut „adâncurile Satanei”, aşa cum zic ei, vă spun: Nu mai pun peste voi altă greutate,
66002025	doar să ţineţi cu tărie ceea ce aveţi până când voi veni.
66002026	Iar celui ce învinge şi păzeşte până la sfârşit faptele mele îi voi da stăpânire asupra neamurilor
66002027	şi le va păstori cu un toiag de fier şi ca pe nişte vase de lut le va sfărâma.
66002028	Aşa îi voi da, după cum şi Eu am primit de la Tatăl meu. Şi îi voi da Steaua dimineţii.
66002029	Cel ce are urechi să asculte ceea ce Duhul le spune bisericilor.
66003001	Iar îngerului bisericii din Sardes scrie-i: Aşa spune Cel care are cele şapte duhuri ale lui Dumnezeu şi cele şapte stele: Ştiu faptele tale. Îţi merge numele că trăieşti, dar eşti mort.
66003002	Veghează şi întăreşte ceea ce a mai rămas şi stă să moară, fiindcă nu am găsit desăvârşite faptele tale înaintea Dumnezeului meu.
66003003	Aşadar, adu-ţi aminte cum ai primit şi ai ascultat, păzeşte şi pocăieşte-te. Iar dacă nu veghezi, voi veni ca un hoţ şi nu vei ştii ceasul când voi veni asupra ta.
66003004	Însă ai în Sardes câteva nume care nu şi-au întinat veşmintele. Ei vor umbla împreună cu mine, înveşmântaţi în alb, fiindcă sunt vrednici.
66003005	Cel care învinge va fi astfel îmbrăcat în veşminte albe, iar Eu nu-i voi şterge numele din Cartea Vieţii, ci îi voi mărturisi numele înaintea Tatălui meu şi înaintea îngerilor lui.
66003006	Cel ce are urechi să asculte ceea ce Duhul le spune bisericilor.
66003007	Iar îngerului bisericii din Filadelfia scrie-i: Aşa spune Cel Sfânt, Cel Adevărat, Cel ce are cheia lui David, Cel care deschide şi nimeni nu închide şi Cel care închide şi nimeni nu deschide:
66003008	Ştiu faptele tale. Iată, ţi-am pus înainte o uşă deschisă pe care nimeni nu o poate închide fiindcă, deşi ai puţină putere, ai păzit cuvântul meu şi nu mi-ai tăgăduit numele.
66003009	Iată, ţi-i dau din sinagoga Satanei pe cei care îşi spun iudei dar nu sunt, ci mint; iată, îi voi face să vină şi să se închine la picioarele tale şi vor cunoaşte că te-am iubit.
66003010	Pentru că ai păzit porunca mea de a fi statornic, şi Eu te voi păzi de ceasul încercării care urmează să vină peste toată lumea ca să îi încerce pe locuitorii lumii.
66003011	Eu vin curând! Păstrează ce ai, ca nimeni să nu-ţi ia cununa.
66003012	Pe cel care învinge îl voi face stâlp în Templul Dumnezeului meu şi nu va mai ieşi din el. Voi scrie pe el numele Dumnezeului meu şi numele cetăţii Dumnezeului meu, noul Ierusalim, care coboară din cer de la Dumnezeul meu, şi voi scrie pe el numele meu cel nou.
66003013	Cel ce are urechi să asculte ceea ce Duhul le spune bisericilor.
66003014	Iar îngerului bisericii din Laodiceea scrie-i: Aşa spune Cel ce este Amin, martorul credincios şi adevărat, începutul creaţiei lui Dumnezeu:
66003015	Îţi ştiu faptele: tu nu eşti nici rece, nici fierbinte. O, măcar de ai fi fost rece sau fierbinte!
66003016	Aşa, pentru că eşti căldicel – nici fierbinte, nici rece – am să te scuip din gura mea,
66003017	fiindcă spui: Sunt bogat, m-am îmbogăţit şi nu am nevoie de nimic – şi nu ştii că, de fapt, tu eşti nenorocit, vrednic de plâns, sărac, orb şi gol.
66003018	Te sfătuiesc să cumperi de la mine aur purificat în foc, ca să te îmbogăţeşti, veşminte albe, ca să te îmbraci şi să nu ţi se vadă ruşinea goliciunii tale şi alifie, ca să îţi ungi ochii şi să vezi.
66003019	Pe cei pe care îi iubesc, îi mustru şi îi pedepsesc; fii plin de râvnă, aşadar, şi pocăieşte-te!
66003020	Iată, Eu stau la uşă şi bat. Dacă cineva va auzi glasul meu şi va deschide uşa, Eu voi intra la el şi voi cina împreună cu el şi el cu mine.
66003021	Celui care învinge îi voi da să stea împreună cu mine pe tronul meu, după cum şi Eu am învins şi stau împreună cu Tatăl meu pe tronul său.
66003022	Cel ce are urechi să asculte ceea ce Duhul le spune bisericilor.”
66004001	Apoi am privit şi, iată, o uşă era deschisă în cer. Iar glasul cel dintâi, pe care îl auzisem ca pe o trâmbiţă când vorbea cu mine, mi-a spus: „Urcă aici şi îţi voi arăta ce trebuie să se întâmple după acestea”.
66004002	Deodată am fost în duh şi, iată, era un tron în cer, iar pe tron şedea Cineva.
66004003	Iar Cel care şedea semăna la înfăţişare cu piatra de jasp şi de sardiu, iar în jurul tronului era un curcubeu cu înfăţişarea smaraldului.
66004004	Şi în jurul tronului erau alte douăzeci şi patru de tronuri, iar pe ele şedeau douăzeci şi patru de bătrâni îmbrăcaţi în haine albe şi având pe capetele lor cununi de aur.
66004005	Iar din tron ieşeau fulgere şi glasuri şi tunete, iar înaintea tronului ardeau şapte făclii de foc, care sunt cele şapte duhuri ale lui Dumnezeu.
66004006	Şi în faţa tronului era ceva ce semăna cu o mare de sticlă asemenea cristalului. În mijloc şi în jurul tronului, erau patru fiinţe acoperite cu ochi în faţă şi în spate.
66004007	Prima fiinţă era ca un leu, a doua fiinţă era ca un viţel, a treia fiinţă avea faţa ca de om, iar a patra fiinţă era ca un vultur zburând.
66004008	Fiecare din cele patru fiinţe avea câte şase aripi şi erau pline de ochi de jur împrejur şi pe dinăuntru. Zi şi noapte, ele strigau fără încetare: „Sfânt, sfânt, sfânt, Domnul Dumnezeu, Cel Atotputernic, Cel care era, care este şi care vine”.
66004009	De câte ori fiinţele dădeau slavă şi cinste şi mulţumire Celui aşezat pe tron, Celui Viu în vecii vecilor,
66004010	cei douăzeci şi patru de bătrâni cădeau înaintea celui aşezat pe tron şi i se închinau Celui Viu în vecii vecilor şi îşi aruncau cununile înaintea tronului spunând:
66004011	Vrednic eşti Tu, Domnul şi Dumnezeul nostru, să primeşti slava şi cinstea şi puterea, pentru că Tu ai creat toate şi prin voinţa ta erau şi au fost create.
66005001	Şi am văzut în mâna dreaptă a celui ce şedea pe tron o carte scrisă şi pe dinăuntru şi pe dinafară, pecetluită cu şapte peceţi.
66005002	Şi am văzut un înger puternic vestind cu glas răsunător: „Cine este vrednic să deschidă cartea şi să-i desfacă peceţile?”
66005003	Dar nimeni în cer, nici pe pământ, nici sub pământ nu era în stare să deschidă cartea şi nici să se uite în ea.
66005004	Şi am plâns mult, pentru că nimeni nu a fost găsit vrednic să deschidă cartea şi nici să se uite în ea.
66005005	Şi unul din bătrâni mi-a spus: „Nu plânge! Iată, Leul din tribul lui Iuda, vlăstarul lui David, El a învins ca să deschidă cartea şi cele şapte peceţi ale ei.”
66005006	Şi am văzut un Miel stând ca înjunghiat în mijlocul tronului şi al celor patru fiinţe şi în mijlocul bătrânilor, având şapte coarne şi şapte ochi, care sunt cele şapte duhuri ale lui Dumnezeu, trimise în toată lumea.
66005007	El a venit şi a luat cartea din mâna dreaptă a celui ce şedea pe tron.
66005008	Şi când a luat cartea, cele patru fiinţe şi cei douăzeci şi patru de bătrâni au căzut înaintea Mielului, având fiecare o harpă şi cupe de aur pline cu tămâie, care sunt rugăciunile sfinţilor.
66005009	Ei cântau o cântare nouă, spunând: Vrednic eşti să iei cartea şi să-i desfaci peceţile, pentru că ai fost înjunghiat şi cu sângele tău ai răscumpărat pentru Dumnezeu oameni din fiecare seminţie şi limbă şi neam şi popor
66005010	şi i-ai făcut împărăţie şi preoţi ai Dumnezeului nostru şi ei vor domni peste pământ.
66005011	M-am uitat şi am auzit glasul multor îngeri în jurul tronului, al fiinţelor şi al bătrânilor, iar numărul lor era miriade de miriade şi mii de mii.
66005012	Ei spuneau cu glas răsunător: Vrednic este Mielul cel înjunghiat să primească puterea şi bogăţia şi înţelepciunea şi tăria şi cinstea şi slava şi binecuvântarea.
66005013	Şi am auzit toate făpturile care sunt în cer şi pe pământ şi sub pământ şi în mare, pe toate câte sunt în ele zicând: Celui care şade pe tron şi Mielului să fie binecuvântarea şi cinstea şi slava şi puterea, în vecii vecilor!
66005014	Şi cele patru fiinţe spuneau: „Amin!”, iar bătrânii au căzut la pământ şi s-au închinat.
66006001	Am văzut când a deschis Mielul prima din cele şapte peceţi şi am auzit-o pe una din cele patru fiinţe spunând cu glas ca de tunet: „Vino!”
66006002	Am privit şi, iată, era un cal alb, iar călăreţul său avea un arc şi i s-a dat o coroană şi a plecat învingător şi ca să învingă.
66006003	Şi când a deschis a doua pecete, am auzit a doua fiinţă spunând: „Vino!”
66006004	Şi a ieşit un alt cal, roşu ca focul, iar călăreţul lui a primit puterea să ia pacea de pe pământ, astfel încât oamenii să se înjunghie unii pe alţii. Şi i s-a dat o sabie mare.
66006005	Iar când a deschis al treilea sigiliu, am auzit a treia fiinţă spunând: „Vino!” Am privit şi, iată, era un cal negru, iar călăreţul său avea în mână o balanţă.
66006006	Şi am auzit ceva ca un glas în mijlocul fiinţelor spunând: „măsura de grâu – un dinar, iar trei măsuri de orz – un dinar, însă de ulei şi de vin să nu te atingi.”
66006007	Şi când a deschis a patra pecete, am auzit glasul celei de a patra fiinţe spunând: „Vino!”
66006008	Am privit şi, iată, era un cal vânăt, iar numele călăreţului său era Moartea; iar sălaşul morţilor venea cu el, în urma sa. Şi li s-a dat putere asupra unui sfert din pământ să ucidă cu sabia şi foametea şi moartea şi cu fiarele pământului.
66006009	Şi când a deschis a cincea pecete, am văzut sub altar sufletele celor înjunghiaţi din pricina cuvântului lui Dumnezeu şi a mărturiei pe care o dăduseră.
66006010	Şi ei au strigat cu glas puternic, spunând: „Până când, stăpâne sfinte şi adevărate, nu vei face judecată şi nu vei răzbuna sângele nostru împotriva locuitorilor pământului?”
66006011	Şi i s-a dat fiecăruia dintre ei un veşmânt alb şi li s-a spus să se odihnească încă puţin timp, până când se va împlini numărul fraţilor lor, robi împreună cu ei, care aveau să fie ucişi ca şi ei.
66006012	Şi am văzut când a deschis a şasea pecete. A fost un cutremur mare, soarele s-a făcut negru ca un sac de păr, iar luna întreagă s-a făcut ca sângele.
66006013	Stelele cerului au căzut pe pământ, aşa cum un smochin îşi leapădă smochinele verzi atunci când e scuturat de un vânt puternic.
66006014	Cerul a dispărut ca un sul care se înfăşoară şi toţi munţii şi toate insulele s-au mişcat de la locul lor.
66006015	Împăraţii pământului, conducătorii cei mari şi comandanţii de armate, cei bogaţi şi puternici, toţi sclavii şi toţi cei liberi s-au ascuns în peşterile şi în stâncile munţilor,
66006016	spunând munţilor şi pietrelor: „Cădeţi peste noi şi ascundeţi-ne de faţa celui care şade pe tron şi de mânia Mielului,
66006017	căci a venit ziua cea mare a mâniei lor şi cine poate rămâne în picioare?”
66007001	După aceasta am văzut patru îngeri stând în cele patru colţuri ale pământului. Ei ţineau cele patru vânturi ale pământului ca să nu sufle nici un vânt, nici peste pământ nici peste mare şi nici peste vreun copac.
66007002	Şi am văzut un alt înger înălţându-se de la răsăritul soarelui, având pecetea Dumnezeului celui Viu. El a strigat cu glas puternic către cei patru îngeri cărora li se dăduse putere să vatăme pământul şi marea,
66007003	spunând: „Nu vătămaţi pământul, nici marea, nici copacii, până ce nu îi vom pecetlui pe frunte pe robii Dumnezeului nostru!”
66007004	Şi am auzit numărul celor pecetluiţi: o sută patruzeci şi patru de mii, pecetluiţi din toate triburile fiilor lui Israel.
66007005	Din tribul lui Iuda, pecetluiţi douăsprezece mii; din tribul lui Ruben, douăsprezece mii; din tribul lui Gad, douăsprezece mii;
66007006	din tribul lui Aşer, douăsprezece mii; din tribul lui Neftali, douăsprezece mii; din tribul lui Manase, douăsprezece mii;
66007007	din tribul lui Simeon, douăsprezece mii; din tribul lui Levi, douăsprezece mii; din tribul lui Isahar, douăsprezece mii;
66007008	din tribul lui Zabulon, douăsprezece mii; din tribul lui Iosif, douăsprezece mii; din tribul lui Beniamin, pecetluiţi douăsprezece mii.
66007009	Apoi am privit şi, iată, o mare mulţime de oameni, pe care nimeni nu putea să o numere, din fiecare neam şi din toate seminţiile şi popoarele şi limbile, stând înaintea tronului şi înaintea Mielului, îmbrăcaţi în veşminte albe şi cu ramuri de palmier în mâini.
66007010	Ei strigau cu glas puternic spunând: Mântuirea este a Dumnezeului nostru, cel care şade pe tron – şi a Mielului!
66007011	Şi toţi îngerii stăteau în jurul tronului şi al bătrânilor şi al celor patru fiinţe, şi au căzut cu faţa la pământ înaintea tronului şi i s-au închinat lui Dumnezeu,
66007012	spunând: Amin! Binecuvântarea, slava şi înţelepciunea, mulţumirea, cinstea şi puterea şi tăria sunt ale Dumnezeului nostru, în vecii vecilor. Amin!
66007013	Unul dintre bătrâni mi-a vorbit: „Aceştia, care sunt îmbrăcaţi în veşminte albe, cine sunt şi de unde au venit?”
66007014	Iar eu i-am zis: „Domnul meu, tu ştii.” Şi el mi-a spus: „Aceştia sunt cei care vin din încercarea cea mare şi şi-au spălat veşmintele şi le-au înălbit în sângele Mielului.
66007015	De aceea ei sunt înaintea tronului lui Dumnezeu şi îi slujesc ziua şi noaptea în templul lui, iar cel care şade pe tron îi va adăposti în cortul său.
66007016	Ei nu vor mai flămânzi, nici nu vor mai înseta, nu îi va mai arde nici soarele, nici arşiţa,
66007017	pentru că Mielul din mijlocul tronului îi va paşte şi îi va conduce la izvoarele apelor vieţii, iar Dumnezeu va şterge orice lacrimă din ochii lor.”
66008001	Iar când a deschis a şaptea pecete, s-a făcut tăcere în cer ca la o jumătate de ceas.
66008002	Şi i-am văzut pe cei şapte îngeri care stau înaintea lui Dumnezeu; lor li s-au dat şapte trâmbiţe.
66008003	Un alt înger a venit cu o cădelniţă de aur şi a stat la altar. Lui i s-a dat multă tămâie ca să o aducă împreună cu rugăciunile tuturor sfinţilor pe altarul de aur din faţa tronului.
66008004	Şi fumul tămâiei s-a înălţat din mâna îngerului, împreună cu rugăciunile sfinţilor, înaintea lui Dumnezeu.
66008005	Iar îngerul a luat cădelniţa şi a umplut-o din focul altarului şi a aruncat pe pământ; şi s-au făcut tunete şi glasuri şi fulgere şi cutremur.
66008006	Iar cei şapte îngeri care aveau cele şapte trâmbiţe s-au pregătit să trâmbiţeze.
66008007	Şi primul a trâmbiţat: grindină şi foc amestecate cu sânge au fost aruncate pe pământ, iar o treime din pământ a ars şi o treime din copaci au ars, şi a ars şi toată iarba verde.
66008008	Şi al doilea înger a trâmbiţat: şi ceva ca un munte mare arzând în foc a fost aruncat în mare, iar o treime din mare a devenit sânge
66008009	şi au murit o treime din creaturile mării care au viaţă şi o treime din corăbii au fost nimicite.
66008010	Şi al treilea înger a trâmbiţat: şi a căzut din cer o stea mare arzând ca o făclie şi a căzut peste o treime din râuri şi peste izvoarele apelor.
66008011	Iar numele stelei este Absint. O treime din ape au devenit absint şi mulţi oameni au murit din cauza apelor pentru că se făcuseră amare.
66008012	Şi al patrulea înger a trâmbiţat: o treime din soare a fost lovită şi o treime din lună şi o treime din stele, aşa încât s-au întunecat o treime din ele, iar ziua şi-a pierdut o treime din lumină, la fel şi noaptea.
66008013	M-am uitat şi am auzit un vultur zburând la zenit, zicând cu glas puternic: „Vai, vai, vai, locuitorilor pământului, din cauza celorlalte glasuri ale trâmbiţelor celor trei îngeri care urmează să trâmbiţeze!”
66009001	Şi al cincilea înger a trâmbiţat şi am văzut o stea căzută din ceruri pe pământ. Şi i s-a dat cheia fântânii Adâncului.
66009002	Şi a deschis fântâna Adâncului şi s-a ridicat din fântână fum ca fumul unui cuptor mare şi s-au întunecat soarele şi văzduhul din cauza fumului fântânii.
66009003	Şi din fum au ieşit pe pământ lăcuste şi li s-a dat putere precum au putere scorpionii pământului.
66009004	Şi li s-a spus să nu vatăme nici iarba pământului, nici vreo plantă, nici vreun copac, ci numai pe oamenii care nu au pecetea lui Dumnezeu pe frunţile lor.
66009005	Şi li s-a dat putere, nu să-i ucidă, ci să-i chinuie timp de cinci luni, iar chinul lor este ca atunci când un scorpion înţeapă un om.
66009006	Iar în acele zile oamenii vor căuta moartea şi nu o vor găsi; şi vor dori să moară, dar moartea va fugi de la ei.
66009007	Iar înfăţişarea scorpionilor era asemenea cailor pregătiţi de luptă. Pe capetele lor erau ca nişte cununi de aur, iar feţele lor erau ca nişte feţe de oameni;
66009008	părul lor era ca părul femeilor, iar dinţii lor erau ca ai leilor;
66009009	aveau platoşe ca nişte platoşe de fier, iar sunetul aripilor lor era asemenea sunetului carelor de luptă trase de cai mulţi care aleargă în bătălie.
66009010	Aveau cozi asemenea scorpionilor cu ace, iar puterea lor de a-i vătăma pe oameni cinci luni era în cozile lor.
66009011	Ca stăpân peste ei îl aveau pe îngerul Abisului, al cărui nume în limba ebraică este Abaddon, iar în limba greacă este Apollyon.
66009012	Primul „vai” a trecut; iată, încă două „vaiuri” vin după toate aceste lucruri.
66009013	Şi a trâmbiţat al şaselea înger. Am auzit atunci un glas dinspre cele patru coarne ale altarului de aur care este înaintea lui Dumnezeu,
66009014	spunând celui de al şaselea înger care avea trâmbiţa: „Dezleagă-i pe cei patru îngeri care sunt legaţi la râul cel mare, Eufrat!”
66009015	Şi au fost dezlegaţi cei patru îngeri care fuseseră pregătiţi pentru ceasul şi ziua şi luna şi anul acela ca să ucidă o treime din oameni.
66009016	Numărul soldaţilor din cavaleria lor era de douăzeci de mii de ori câte zece mii; am auzit numărul lor.
66009017	Şi astfel am văzut în vedenie caii şi călăreţii: aveau platoşe de foc, de topaz şi de sulf, iar capetele cailor erau asemenea capetelor leilor, iar din gurile lor ieşeau foc, fum şi sulf.
66009018	Din cauza acestor trei plăgi, a focului, a fumului şi a sulfului care ieşeau din gurile lor au fost ucişi o treime dintre oameni,
66009019	pentru că puterea cailor este în gurile lor şi în cozile lor, căci cozile lor sunt asemenea şerpilor.
66009020	Însă ceilalţi oameni, care nu au fost ucişi de aceste plăgi, nu s-au pocăit de faptele lor: nu au încetat să se închine demonilor şi idolilor de aur, de argint, de bronz, de piatră şi de lemn care nu sunt în stare nici să vadă, nici să audă şi nici să umble.
66009021	Şi nu s-au pocăit nici de crimele lor, nici de vrăjitoriile lor, nici de desfrânarea lor şi nici de hoţiile lor.
66010001	Şi am văzut un alt înger puternic care cobora din cer, îmbrăcat într-un nor. Pe capul său era curcubeul, faţa îi era ca soarele, picioarele lui ca nişte stâlpi de foc
66010002	şi avea în mână o carte mică deschisă. El şi-a pus piciorul drept pe mare şi cel stâng pe pământ
66010003	şi a strigat cu glas puternic, aşa cum rage leul. Şi când a strigat, cele şapte tunete şi-au făcut auzit glasul.
66010004	Şi când au vorbit cele şapte tunete, eu eram gata să scriu, însă am auzit un glas din cer zicând: „Pecetluieşte ce au vorbit cele şapte tunete şi nu scrie!”
66010005	Şi îngerul pe care l-am văzut stând în picioare pe mare şi pe pământ şi-a ridicat spre cer mâna dreaptă
66010006	şi a jurat pe Cel Viu în vecii vecilor, care a creat cerul şi pe cele din el şi pământul şi pe cele din el şi marea şi pe cele din ea, a jurat: „Timpul s-a sfârşit,
66010007	dar în zilele când va glăsui cel de-al şaptelea înger, când va fi gata să trâmbiţeze, atunci se va împlini taina lui Dumnezeu, aşa cum a vestit profeţilor, robii săi.”
66010008	Şi vocea pe care o auzisem vorbind cu mine din cer mi-a spus din nou: „Mergi, ia cartea deschisă din mâna îngerului care stă pe mare şi pe pământ!”
66010009	Şi am mers la înger şi i-am spus să îmi dea cartea cea mică. Iar el mi-a spus: „Ia-o şi mănânc-o! Va fi amară pentru pântecele tău, însă în gura ta va fi dulce ca mierea.”
66010010	Şi am luat cartea cea mică din mâna îngerului şi am mâncat-o şi era în gura mea dulce ca mierea, însă când am mâncat-o pântecele mi s-a amărât.
66010011	Atunci mi s-a spus: „Trebuie din nou să profeţeşti despre multe popoare şi neamuri şi limbi şi împăraţi.”
66011001	Şi mi s-a dat o trestie asemenea unui toiag, spunându-mi-se: „Ridică-te şi măsoară Templul lui Dumnezeu şi altarul şi pe cei care se închină în el.
66011002	Însă curtea din afară a Templului las-o deoparte şi nu o măsura, fiindcă a fost dată neamurilor şi timp de patruzeci şi două de luni ele vor călca în picioare cetatea cea sfântă.
66011003	Şi le voi da putere celor doi martori ai mei, iar ei vor profeţi, îmbrăcaţi în sac, timp de o mie două sute şaizeci de zile.”
66011004	Aceştia sunt cei doi măslini şi cele două sfeşnice care stau înaintea stăpânului pământului.
66011005	Şi dacă vrea cineva să-i vatăme, va ieşi foc din gura lor şi îi va mistui pe duşmanii lor; aşa trebuie ucis oricine va vrea să îi vatăme.
66011006	Ei au puterea să închidă cerul ca să nu cadă ploaie în zilele profeţiei lor şi au putere asupra apelor să le schimbe în sânge şi să lovească pământul cu orice fel de plagă ori de câte ori vor dori.
66011007	Şi atunci când vor termina mărturia lor, Fiara care se ridică din Abis va face război cu ei şi-i va învinge şi-i va ucide.
66011008	Şi trupurile lor vor fi în piaţa oraşului celui mare care în înţeles duhovnicesc se numeşte Sodoma şi Egipt, unde şi Domnul lor a fost răstignit.
66011009	Şi timp de trei zile şi jumătate, oameni din felurite popoare şi triburi şi limbi şi neamuri vor privi trupurile şi nu vor lăsa să fie îngropate.
66011010	Şi locuitorii pământului se vor bucura de moartea lor şi se vor înveseli şi îşi vor trimite daruri unii altora, pentru că aceşti doi profeţi fuseseră un chin pentru locuitorii pământului.
66011011	Şi după cele trei zile şi jumătate, Duhul vieţii de la Dumnezeu a intrat în ei şi ei s-au ridicat în picioare şi toţi cei care îi priveau au fost cuprinşi de groază.
66011012	Şi au auzit o voce puternică din cer care le-a spus: „Urcaţi aici!”, iar ei s-au înălţat la cer într-un nor şi duşmanii lor i-au privit.
66011013	Şi în acel ceas a fost un cutremur mare şi o zecime din oraş a căzut şi au fost ucişi în cutremur şapte mii de oameni, iar restul s-au înspăimântat şi au dat slavă Dumnezeului cerului.
66011014	Al doilea „vai” a trecut; iată, al treilea „vai” vine îndată.
66011015	Şi al şaptelea înger a trâmbiţat. Şi s-au auzit glasuri puternice în cer zicând: Împărăţia lumii a devenit a Domnului nostru şi a Hristosului său şi El va domni în vecii vecilor!
66011016	Şi cei douăzeci şi patru de bătrâni aşezaţi înaintea lui Dumnezeu pe tronurile lor au căzut cu faţa la pământ şi s-au închinat lui Dumnezeu,
66011017	zicând: Îţi mulţumim ţie, Doamne Dumnezeule, Atotputernice, Cel care eşti şi Cel care erai, pentru că ai luat puterea ta cea mare şi ai început să domneşti.
66011018	Neamurile s-au mâniat, dar a venit mânia ta şi vremea ca cei morţi să fie judecaţi şi ca să-i răsplăteşti pe robii tăi, pe profeţi, pe sfinţi şi pe toţi cei ce se tem de Numele tău, pe cei mici şi pe cei mari şi să-i distrugi pe cei ce distrug pământul!
66011019	Şi s-a deschis templul din cer al lui Dumnezeu şi s-a văzut chivotul legământului său în templul lui Dumnezeu; şi au fost fulgere şi glasuri şi tunete şi cutremur şi grindină mare.
66012001	Şi s-a arătat în cer un semn mare: o Femeie îmbrăcată cu soarele, cu luna sub picioarele ei, iar pe capul ei avea o cunună de douăsprezece stele.
66012002	Ea era însărcinată şi striga în durerile naşterii, chinuindu-se să nască.
66012003	Şi s-a arătat un alt semn în cer: iată, un Balaur mare şi roşu, cu şapte capete şi zece coarne, iar pe capetele lui, şapte diademe.
66012004	Coada lui a măturat o treime din stelele cerului şi le-a aruncat pe pământ. Şi Balaurul s-a aşezat înaintea Femeii care urma să nască, pentru ca, atunci când va naşte, să-i înghită copilul.
66012005	Şi ea a născut un fiu care avea să păstorească toate neamurile cu un toiag de fier. Însă copilul ei a fost răpit şi dus la Dumnezeu şi la tronul său.
66012006	Iar Femeia a fugit în pustiu, unde avea un loc pregătit de Dumnezeu, ca să fie hrănită acolo timp de o mie două sute şaizeci de zile.
66012007	Şi a început război în cer. Mihail şi îngerii lui s-au luptat cu Balaurul, iar Balaurul împreună cu îngerii lui a luptat şi el,
66012008	însă a fost înfrânt şi nici nu s-a mai găsit loc pentru ei în cer.
66012009	Şi a fost aruncat Balaurul cel mare, Şarpele din vechime, cel numit Diavolul şi Satana, cel care înşeală lumea întreagă, a fost aruncat pe pământ, iar îngerii lui au fost aruncaţi împreună cu el.
66012010	Şi am auzit un glas puternic în cer zicând: Acum a venit mântuirea şi puterea şi Împărăţia Dumnezeului nostru şi puterea Hristosului său, pentru că a fost aruncat acuzatorul fraţilor noştri, cel care îi acuză înaintea Dumnezeului nostru zi şi noapte.
66012011	Însă ei l-au învins prin sângele Mielului şi prin cuvântul mărturiei lor şi nu şi-au iubit viaţa, până la moarte.
66012012	De aceea, bucuraţi-vă, voi, ceruri, şi cei ce locuiţi în ele! Dar vai vouă, pământ şi mare, căci a coborât Diavolul la voi şi vine cu mânie mare, văzând că nu mai are decât puţin timp!
66012013	Şi când a văzut Balaurul că a fost aruncat pe pământ, a prigonit-o pe Femeia care născuse copilul de parte bărbătească.
66012014	Şi i s-au dat Femeii cele două aripi ale vulturului cel mare ca să zboare în deşert la locul ei, unde avea să fie hrănită o vreme, două vremuri şi o jumătate de vreme, ferită de faţa Şarpelui.
66012015	Şi din gura lui Şarpele a aruncat după Femeie apă ca un râu, ca să o ia râul.
66012016	Dar pământul a ajutat-o pe femeie şi şi-a deschis gura şi a înghiţit râul pe care Balaurul îl aruncase din gură.
66012017	Şi Balaurul s-a aprins de mânie împotriva femeii şi a plecat să se lupte cu restul urmaşilor ei, cei care păzesc poruncile lui Dumnezeu şi au mărturia lui Iisus.
66012018	Şi Balaurul a rămas stând pe nisipul mării.
66013001	Şi am văzut o Fiară ridicându-se din mare, având zece coarne şi şapte capete; pe coarnele ei erau zece diademe, iar pe capetele ei erau nume de blasfemie.
66013002	Şi Fiara pe care am văzut-o era asemenea leopardului, picioarele ei ca ale ursului, iar gura ei ca gura leului. Iar Balaurul i-a dat ei puterea lui, tronul lui şi stăpânire mare.
66013003	Unul din capetele Fiarei era ca înjunghiat de moarte, însă rana de moarte a fost vindecată. Întreg pământul s-a minunat în urma Fiarei
66013004	şi s-a închinat Balaurului, fiindcă îi dăduse stăpânire Fiarei, şi s-a închinat şi Fiarei, zicând: „Cine este asemenea Fiarei şi cine este în stare să se lupte cu ea?”
66013005	Şi Fiarei i s-a dat gură să grăiască vorbe mari şi blasfemii şi i s-a dat stăpânire să lucreze timp de patruzeci şi două de luni.
66013006	Şi Fiara şi-a deschis gura cu blasfemii împotriva lui Dumnezeu ca să-i hulească numele şi Cortul din ceruri şi pe cei care locuiesc acolo.
66013007	Şi i s-a dat să facă război împotriva sfinţilor şi să îi învingă şi i s-a dat stăpânire peste orice trib şi popor şi limbă şi neam.
66013008	Şi i se vor închina toţi locuitorii pământului ale căror nume nu sunt scrise în cartea vieţii Mielului înjunghiat de la întemeierea lumii.
66013009	Dacă cineva are urechi, să audă:
66013010	Dacă cineva trebuie să meargă în robie, în robie va fi dus. Dacă cineva trebuie să fie ucis cu sabia, cu sabie va fi ucis. Aici este răbdarea şi credinţa sfinţilor.
66013011	Şi am văzut o altă Fiară ridicându-se din pământ; ea avea două coarne asemenea unui miel şi vorbea ca un balaur.
66013012	Ea lucra cu toată puterea primei Fiare înaintea ei şi făcea ca pământul şi locuitorii lui să se închine Fiarei dintâi, a cărei rană de moarte fusese vindecată.
66013013	Făcea semne mari, şi făcea să se coboare chiar şi foc pe pământ înaintea oamenilor.
66013014	Şi îi înşela pe locuitorii pământului prin semnele pe care i-a fost dat să le facă înaintea Fiarei, poruncind locuitorilor pământului să-i facă un chip Fiarei care fusese rănită cu sabia şi totuşi trăia.
66013015	Şi a primit putere să dea duh chipului Fiarei, aşa încât să şi vorbească chipul Fiarei şi să facă să fie ucişi toţi cei care nu se vor închina chipului Fiarei.
66013016	Şi îi silea pe toţi, mici şi mari, bogaţi şi săraci, liberi şi sclavi, să primească un semn pe mâna dreaptă sau pe frunte,
66013017	astfel încât nimeni să nu poată cumpăra sau vinde, decât dacă are semnul, adică numele Fiarei sau numărul numelui ei.
66013018	Aici este înţelepciunea: cel care are minte să socotească numărul Fiarei, fiindcă este număr de om şi numărul ei este şase sute şaizeci şi şase.
66014001	Şi am privit şi, iată, Mielul stătea pe muntele Sion şi împreună cu El erau o sută patruzeci şi patru de mii care aveau numele lui şi numele Tatălui lui scris pe frunţile lor.
66014002	Şi am auzit un glas din cer ca un vuiet de ape multe şi ca un bubuit de tunet puternic, iar glasul pe care l-am auzit era ca al celor care cântă cu harpele lor.
66014003	Şi ei cântau un cântec nou înaintea tronului şi a celor patru fiinţe şi a bătrânilor, dar nimeni nu putea să înveţe cântecul, în afara celor o sută patruzeci şi patru de mii, cei răscumpăraţi de pe pământ.
66014004	Aceştia sunt cei care nu s-au întinat cu femei, căci că sunt feciori. Ei sunt cei care îl urmează pe Miel oriunde merge. Aceştia au fost răscumpăraţi dintre oameni ca cel dintâi rod pentru Dumnezeu şi pentru Miel.
66014005	Iar în gura lor nu s-a găsit minciună, ei sunt fără prihană.
66014006	Şi am văzut alt înger zburând în zenit, având o evanghelie veşnică ca să o vestească celor care locuiesc pe pământ: fiecărui neam, seminţie, limbă şi popor.
66014007	El spunea cu glas puternic: „Temeţi-vă de Dumnezeu şi daţi-i slavă, fiindcă a venit ceasul judecăţii lui, şi închinaţi-vă Celui care a făcut cerul şi pământul, marea şi izvoarele apelor!”
66014008	Şi a urmat un alt înger, al doilea, spunând: „A căzut! A căzut Babilonul cel mare, cel care a dat tuturor neamurilor să bea din vinul aprinderii desfrânării lui!”
66014009	Şi le-a urmat un alt înger, al treilea, zicând cu glas puternic: „Dacă cineva se închină Fiarei şi chipului ei şi primeşte semnul pe frunte sau pe mână,
66014010	va bea şi el din vinul mâniei lui Dumnezeu, turnat neamestecat în potirul mâniei lui şi va fi chinuit în foc şi pucioasă înaintea sfinţilor îngeri şi înaintea Mielului.
66014011	Iar fumul chinului lor se ridică în vecii vecilor şi nu au odihnă cei care se închină Fiarei şi chipului ei şi oricine primeşte semnul numelui ei.”
66014012	Aici este răbdarea sfinţilor, cei care păzesc poruncile lui Dumnezeu şi credinţa în Iisus.
66014013	Şi am auzit un glas din cer zicând: „Scrie: Fericiţi sunt cei morţi, cei care de acum înainte mor în Domnul!” – „Da”, spune Duhul – „după atâtea osteneli ei se vor odihni, fiindcă faptele lor îi urmează!”
66014014	Am privit şi, iată, un nor alb, iar pe nor şedea cineva asemenea Fiului Omului, având pe cap o coroană de aur, iar în mână avea o seceră ascuţită.
66014015	Şi un alt înger a ieşit din templu strigând cu glas puternic către cel aşezat pe nor: „Trimite-ţi secera şi seceră, fiindcă a sosit ceasul secerişului şi secerişul pământului s-a copt!”
66014016	Iar cel care şedea pe nor şi-a aruncat secera pe pământ şi pământul a fost secerat.
66014017	Şi un alt înger a ieşit din templul care este în cer, având şi el o seceră ascuţită.
66014018	Şi un alt înger a ieşit din altar, îngerul care are putere asupra focului, şi a strigat cu glas puternic către cel care avea secera ascuţită, zicând: „Trimite-ţi secera cea ascuţită şi culege ciorchinii viei pământului, fiindcă strugurii ei s-au copt!”
66014019	Şi îngerul şi-a aruncat secera pe pământ şi a cules via pământului şi a turnat totul în teascul mâniei celei mari a lui Dumnezeu.
66014020	Şi teascul a fost călcat în afara cetăţii şi din teasc a ieşit sânge, până la zăbalele cailor, pe o distanţă de o mie şase sute de stadii.
66015001	Şi am văzut un alt semn în cer, mare şi minunat: şapte îngeri având şapte plăgi, cele din urmă, fiindcă mânia lui Dumnezeu se termină cu ele.
66015002	Şi am văzut ceva ca o mare de sticlă amestecată cu foc, iar cei care învinseseră Fiara şi chipul ei şi numărul numelui ei stăteau pe marea de sticlă, având harpele lui Dumnezeu.
66015003	Şi ei cântau cântarea lui Moise, robul lui Dumnezeu, şi cântarea Mielului, zicând: Mari şi minunate sunt lucrările tale, Doamne Dumnezeule Atotputernic! Drepte şi adevărate sunt căile tale, Împărate al neamurilor!
66015004	Cine nu se va teme, Doamne, şi cine nu va slăvi numele tău? Fiindcă Tu singur eşti sfânt! Şi toate neamurile vor veni şi se vor închina înaintea ta, căci judecăţile tale s-au arătat!
66015005	Şi după acestea m-am uitat şi în cer s-a deschis templul cortului mărturiei.
66015006	Şi au ieşit din templu cei şapte îngeri care aveau cele şapte plăgi, îmbrăcaţi în in curat, strălucitor, şi încinşi la piept cu cingători de aur.
66015007	Şi una din cele patru fiinţe a dat celor şapte îngeri şapte cupe de aur pline cu mânia Dumnezeului celui Viu în vecii vecilor.
66015008	Şi s-a umplut templul cu fum de la slava lui Dumnezeu şi de la puterea lui şi nimeni nu a putut să intre în templu până când nu s-au sfârşit cele şapte plăgi ale celor şapte îngeri.
66016001	Şi am auzit un glas mare din templu spunând celor şapte îngeri: „Mergeţi şi vărsaţi pe pământ cele şapte cupe ale mâniei lui Dumnezeu!”
66016002	Şi s-a dus cel dintâi, şi-a turnat cupa pe pământ şi a apărut o rană rea şi cumplită pe oamenii care aveau pecetea fiarei şi care se închinau chipului ei.
66016003	Şi cel de-al doilea şi-a turnat cupa în mare şi marea s-a făcut sânge, ca de mort, şi întreaga suflare de viaţă din mare a pierit.
66016004	Şi cel de-al treilea şi-a turnat cupa în râuri şi în izvoarele apelor şi ele s-au făcut sânge.
66016005	Şi l-am auzit pe îngerul apelor zicând: Drept eşti Tu, Cel care eşti şi care erai, Cel sfânt, fiindcă astfel i-ai judecat:
66016006	pentru că ei au vărsat sângele sfinţilor şi al profeţilor, le-ai dat tot sânge să bea. Vrednici sunt!
66016007	Şi am auzit altarul grăind: „Da, Doamne Dumnezeule Atotputernic, adevărate şi drepte sunt judecăţile tale!”
66016008	Şi cel de-al patrulea şi-a turnat cupa pe soare şi i s-a dat acestuia să îi ardă pe oameni cu foc.
66016009	Şi oamenii au fost arşi cu dogoare mare şi au blasfemiat Numele lui Dumnezeu, care stăpâneşte peste plăgile acestea, şi nu s-au pocăit şi nu i-au dat slavă.
66016010	Şi cel de-al cincilea şi-a turnat cupa pe tronul Fiarei şi împărăţia ei s-a întunecat, iar oamenii îşi muşcau limbile de durere
66016011	şi din cauza durerilor şi a rănilor lor l-au blasfemiat pe Dumnezeul cerului şi nu s-au pocăit de faptele lor.
66016012	Şi cel de-al şaselea şi-a turnat cupa peste Eufrat, râul cel mare, şi apa lui a secat ca să le fie pregătită calea regilor de la răsăritul soarelui.
66016013	Şi am văzut trei duhuri necurate ca nişte broaşte, ieşind din gura balaurului, din gura Fiarei şi din gura profetului mincinos.
66016014	Acestea sunt duhuri de demoni, care fac minuni şi merg la regii din toată lumea să îi adune la războiul din ziua cea mare a lui Dumnezeu cel Atotputernic.
66016015	„Iată, Eu vin ca un hoţ. Fericit este cel care veghează şi îşi păstrează hainele, ca să nu umble gol şi să i se vadă ruşinea!”
66016016	Şi i-au adunat la locul care în limba ebraică se numeşte Armaghedon.
66016017	Şi cel de-al şaptelea şi-a turnat cupa în aer şi un glas puternic a ieşit din templu, de la tron, zicând: „S-a împlinit!”
66016018	Şi au fost fulgere şi glasuri şi tunete şi s-a făcut un cutremur mare, aşa cum nu a mai fost de când e omul pe pământ, atât de mare a fost.
66016019	Cetatea cea mare s-a rupt în trei părţi, iar cetăţile neamurilor au căzut. Iar numele Babilonulului celui mare a fost amintit înaintea lui Dumnezeu ca să-i dea din paharul cu vin al mâniei lui aprinse.
66016020	Şi toate insulele au fugit, iar munţii nu s-au mai găsit.
66016021	Şi peste oameni a căzut din cer grindină mare cât talantul, iar oamenii l-au blasfemiat pe Dumnezeu din pricina plăgii grindinii, fiindcă plaga aceasta era îngrozitor de grea.
66017001	Şi unul din cei şapte îngeri care aveau cele şapte cupe a venit şi a vorbit cu mine: „Vino, îţi voi arăta judecata desfrânatei celei mari care stă pe ape multe,
66017002	cu care s-au desfrânat împăraţii pământului, iar locuitorii pământului s-au îmbătat cu vinul desfrânării ei.”
66017003	Şi m-a dus în pustiu, în duh, şi am văzut o femeie aşezată pe o fiară stacojie, plină de nume blasfemiatoare, având şapte capete şi zece coarne.
66017004	Iar femeia era îmbrăcată în purpură şi veşmânt stacojiu, împodobită cu aur, pietre preţioase şi mărgăritare. Avea în mână un potir de aur plin cu urâciunile şi necurăţiile desfrânării ei,
66017005	iar pe fruntea ei era scris un nume tainic: „Babilonul cel mare, mama desfrânatelor şi urâciunilor pământului”.
66017006	Şi am văzut că femeia era îmbătată cu sângele sfinţilor şi cu sângele martirilor lui Iisus. Şi m-am mirat mult când am văzut-o.
66017007	Iar îngerul mi-a spus: „De ce te miri? Eu îţi voi spune taina femeii şi a fiarei cu şapte capete şi zece coarne care o poartă.
66017008	Fiara pe care ai văzut-o era şi nu mai este şi se va ridica din Adânc şi va merge spre pieire. Iar locuitorii pământului ale căror nume nu sunt scrise în cartea vieţii de la întemeierea lumii se vor minuna văzând Fiara că era şi nu mai este şi că vine.
66017009	Aici este mintea care are înţelepciune. Cele şapte capete sunt şapte munţi pe care stă aşezată femeia. Şi aceştia sunt şapte regi.
66017010	Cinci au căzut, unul este, iar ultimul nu a venit încă, iar când va veni, trebuie să rămână puţină vreme.
66017011	Iar Fiara care era şi nu mai este, este şi ea un al optulea rege, unul dintre cei şapte, şi merge spre pieire.
66017012	Cele zece coarne pe care le-ai văzut sunt zece regi, care nu au primit încă împărăţie, ci doar vor primi putere ca de rege, vreme de un ceas, împreună cu Fiara.
66017013	Aceştia au o singură voinţă şi îi vor da Fiarei puterea şi stăpânirea lor.
66017014	Ei vor lupta împotriva Mielului, dar Mielul îi va învinge, pentru că El este Domnul domnilor şi Împăratul împăraţilor, iar cei împreună cu El sunt chemaţi şi aleşi şi credincioşi.”
66017015	Şi mi-a spus: „Apele pe care le-ai văzut, unde stă aşezată desfrânata sunt popoare şi mulţimi, neamuri şi limbi.
66017016	Iar Fiara şi cele zece coarne pe care le-ai văzut vor urî Desfrânata, o vor pustii şi o vor despuia, îi vor înghiţi cărnurile şi pe ea o vor arde în foc,
66017017	fiindcă Dumnezeu le-a dat în inimi să-i facă voia şi, având o singură voinţă, să-i dea Fiarei împărăţia lor până se vor împlini cuvintele lui Dumnezeu.
66017018	Iar femeia pe care ai văzut-o este cetatea cea mare care stăpâneşte peste regii pământului.”
66018001	După acestea am văzut un alt înger care cobora din cer şi avea putere mare, iar pământul s-a luminat de slava lui.
66018002	Şi a strigat cu voce puternică: A căzut, a căzut Babilonul cel mare A devenit o locuinţă a demonilor temniţă a oricărui duh necurat, temniţă a oricărei păsări necurate şi temniţă a oricărei fiare necurate şi urâte,
66018003	căci din vinul aprinderii desfrânării ei toate neamurile au băut şi regii pământului s-au desfrânat cu ea, iar negustorii pământului s-au îmbogăţit din puterea desfătărilor ei.
66018004	Şi am auzit o altă voce din cer zicând: Ieşiţi din ea, voi, poporul meu, ca să nu fiţi părtaşi la păcatele ei şi de plăgile ei să nu aveţi parte,
66018005	căci păcatele ei au ajuns până la cer şi Dumnezeu şi-a amintit de nedreptăţile ei.
66018006	Plătiţi-i aşa cum şi ea a plătit răsplătiţi-i îndoit după faptele ei; în paharul în care a turnat, turnaţi-i de două ori mai mult.
66018007	Pe cât s-a slăvit pe sine şi a trăit în desfătări, tot pe atât daţi-i chin şi plângere, fiindcă îşi spune în inima ei: M-am aşezat ca o regină, şi văduvă nu sunt şi nu voi şti ce-i plânsul.
66018008	De aceea, într-o singură zi vor veni plăgile ei, şi moarte, plângere şi foamete, şi va fi arsă în foc, pentru că puternic este Domnul Dumnezeu, Cel care a judecat-o.
66018009	Iar regii pământului care s-au desfrânat cu ea şi au trăit cu ea în desfătări o vor plânge şi o vor jeli când vor vedea fumul mistuirii ei.
66018010	Vor sta departe de teama chinului ei spunând: Vai, vai ţie, cetatea cea mare, Babilon, cetatea cea tare, căci într-un singur ceas a venit judecata ta!
66018011	Iar negustorii pământului plâng şi jelesc după ea, pentru că nimeni nu le mai cumpără marfa –
66018012	aur, argint, pietre preţioase şi mărgăritare, ţesături fine şi purpură, mătase şi stofă stacojie, tot felul de lemn parfumat, tot felul de vase din fildeş şi din lemn de mare preţ, aramă, fier şi marmură,
66018013	scorţişoară şi mirodenii, tămâie, mir şi smirnă, vin şi untdelemn, făină de grâu curat, grâu, vite, oi, cai şi căruţe, trupuri şi suflete de oameni.
66018014	Şi roadele pe care le dorea sufletul tău s-au dus de la tine şi tot fastul şi toată strălucirea ta au pierit din tine şi nicicând, cu nici un chip nu se vor mai găsi.
66018015	Negustorii acestor lucruri, cei ce s-au îmbogăţit de pe urma ei, vor sta departe de teama chinului ei, plângând şi văitându-se,
66018016	şi zicând: Vai, vai, cetatea cea mare, cea îmbrăcată în ţesăturile fine, în purpură şi stofă stacojie împodobită cu aur şi pietre scumpe şi mărgăritare,
66018017	căci într-un singur ceas s-a pierdut asemenea bogăţie! Şi orice căpitan de vas, orice călător pe mare, corăbierii şi toţi cei care lucrează pe mare au stat departe
66018018	şi, privind fumul arderii ei, strigau: „Cine era asemenea cetăţii celei mari?”
66018019	Îşi puneau ţărână în cap şi strigau plângând şi jelindu-se, zicând: Vai, vai, cetatea cea mare, în care s-au îmbogăţit toţi stăpânii cu corăbii pe apele mării, din bogăţiile ei, căci într-un singur ceas a fost pustiită!
66018020	Veseleşte-te însă de ea, cerule, şi voi, sfinţi, apostoli şi profeţi, căci Dumnezeu a judecat-o şi v-a făcut dreptate.
66018021	Şi un înger puternic a ridicat o piatră cât o piatră mare de moară şi a aruncat-o în mare, zicând: Cu aşa furie va fi aruncat Babilonul, cetatea cea mare, şi nu va mai fi niciodată,
66018022	iar glasul celor ce cântă din alăută şi din gură, din flaut şi din trâmbiţă nicicând nu se va mai auzi în tine, de-acum, şi nici un meşteşugar de orice fel de meşteşug nicicând nu se va mai găsi în tine, de-acum, nici huruitul morilor nu se va mai auzi în tine vreodată, de-acum!
66018023	Şi nici lumina lămpii nu va mai lumina vreodată, de-acum, nici glasul mirelui şi-al miresei nu se vor mai auzi vreodată, de-acum, căci neguţătorii tăi erau stăpânitorii lumii şi vrăjitoria ta a rătăcit toate neamurile,
66018024	În ea s-a găsit sânge de profeţi şi de sfinţi şi sângele tuturor celor înjunghiaţi pe pământ.
66019001	După acestea, am auzit ca un glas puternic de mulţime multă în cer zicând: Aleluia! Mântuirea, slava şi puterea sunt ale Dumnezeului nostru,
66019002	fiindcă adevărate şi drepte sunt judecăţile lui, fiindcă a judecat-o pe desfrânata cea mare cea care a stricat pământul cu desfrânarea ei şi El a răzbunat sângele robilor lui din mâna ei!
66019003	Şi au spus şi a doua oară: Aleluia! Fumul ei se ridică în vecii vecilor!
66019004	Iar cei douăzeci şi patru de bătrâni şi cele patru fiinţe au căzut şi s-au închinat lui Dumnezeu care stă pe tron şi au spus: Amin! Aleluia!
66019005	Şi un glas a ieşit dinspre tron spunând: Lăudaţi-l pe Dumnezeul nostru toţi robii lui şi cei ce vă temeţi de El, cei mici şi cei mari!
66019006	Şi am auzit ca un glas de multă mulţime şi ca un vuiet de ape multe şi ca un bubuit de tunete puternice, care zicea: Aleluia! Pentru că şi-a început domnia Domnul Dumnezeul nostru, Atotputernicul!
66019007	Să ne bucurăm, să ne veselim şi să-i dăm slavă, căci a venit nunta Mielului şi Mireasa lui s-a gătit
66019008	şi i s-a dat să îmbrace, ţesături fine, strălucitoare, curate, căci ţesăturile fine sunt faptele drepte ale celor sfinţi.
66019009	Şi mi-a spus: „Scrie: fericiţi sunt cei chemaţi la ospăţul de nuntă al Mielului!” Şi mi-a zis: „Acestea sunt cuvintele adevărate ale lui Dumnezeu.”
66019010	Iar eu am căzut la picioarele lui ca să mă închin lui. Dar el mi-a spus: „Nu face asta! Sunt un rob împreună cu tine şi cu fraţii tăi care îl mărturisesc pe Iisus. Lui Dumnezeu închină-te! Căci mărturisirea lui Iisus este duhul profeţiei.”
66019011	Şi am văzut cerul deschis, şi iată, un cal alb, iar cel ce şade pe el se numeşte Credincios şi Adevărat, şi cu dreptate face judecată şi război.
66019012	Ochii lui sunt ca para focului, iar pe capul său sunt multe cununi. El are un nume scris pe care nimeni nu îl cunoaşte în afară de El însuşi.
66019013	El este îmbrăcat cu un veşmânt stropit cu sânge şi numele lui este: Cuvântul lui Dumnezeu.
66019014	Oştirile din cer îl urmau călare pe cai albi, îmbrăcate în ţesături fine albe, curate.
66019015	Iar din gura lui iese o sabie ascuţită ca să lovească neamurile cu ea. El îi va păstori cu toiag de fier şi va călca teascul vinului aprinderii mâniei lui Dumnezeu, Atotputernicul.
66019016	Pe haina şi pe coapsa lui are un Nume scris: „Împăratul împăraţilor şi Domnul domnilor”.
66019017	Şi am văzut un înger stând în soare şi a strigat cu glas puternic zicând tuturor păsărilor care zboară la zenit: „Veniţi, adunaţi-vă la ospăţul cel mare al lui Dumnezeu,
66019018	ca să mâncaţi cărnuri de regi, de comandanţi de oştiri şi de oameni puternici, carne de cai şi de călăreţi, carne de oameni liberi şi de sclavi, mici şi mari!”
66019019	Şi am văzut Fiara şi pe regii pământului şi oştirile lor adunate să pornească război împotriva celui ce şade pe cal şi împotriva oştirii lui.
66019020	Iar Fiara a fost prinsă şi împreună cu ea şi profetul mincinos care făcuse înaintea ei semne prin care îi înşelase pe cei care primiseră pecetea Fiarei şi care se închinau chipului ei. Fiara şi profetul au fost aruncaţi de vii în lacul de foc aprins cu sulf.
66019021	Iar restul au fost ucişi cu sabia care ieşea din gura celui care şedea pe cal şi toate păsările s-au săturat din carnea lor.
66020001	Şi am văzut un înger care cobora din cer şi avea cheia adâncului şi un lanţ mare în mâna sa.
66020002	El l-a prins pe Balaur, Şarpele cel vechi, care este Diavolul şi Satana şi l-a legat pentru o mie de ani
66020003	şi l-a aruncat în adânc, l-a închis şi a pus pecetea deasupra lui ca să nu mai înşele neamurile până când se vor sfârşi cei o mie de ani. După acestea trebuie să fie dezlegat pentru puţin timp.
66020004	Şi am văzut tronuri, iar celor care s-au aşezat pe ele li s-a dat să facă judecată. Am văzut sufletele celor cărora li s-a tăiat capul pentru mărturisirea lui Iisus şi pentru cuvântul lui Dumnezeu şi pe toţi cei care nu s-au închinat Fiarei, nici chipului ei şi nici nu au primit pecetea pe frunte şi pe mână. Ei au înviat şi au domnit împreună cu Hristos o mie de ani.
66020005	Ceilalţi morţi nu au înviat până când nu s-au terminat cei o mie de ani. Aceasta este prima înviere.
66020006	Fericit şi sfânt este cel care are parte de prima înviere. Asupra lor a doua moarte nu are putere, ci ei vor fi preoţi ai lui Dumnezeu şi ai lui Hristos şi vor împărăţi cu El o mie de ani.
66020007	Şi când se vor sfârşi cei o mie de ani Satana va fi dezlegat din închisoarea lui
66020008	şi va ieşi să înşele neamurile din cele patru colţuri ale pământului, Gog şi Magog, şi să îi adune la război. Numărul lor este ca nisipul mării.
66020009	Ei s-au întins pe tot pământul şi au înconjurat tabăra sfinţilor şi cetatea cea iubită. Însă a coborât foc din cer şi i-a nimicit.
66020010	Iar Diavolul, care i-a înşelat, a fost aruncat în lacul de foc şi sulf în care sunt Fiara şi Profetul mincinos şi vor fi chinuiţi zi şi noapte, în vecii vecilor.
66020011	Şi am văzut un tron mare şi alb şi pe cel care şedea pe el, dinaintea feţei căruia au fugit pământul şi cerul şi nu s-a mai găsit loc pentru ele.
66020012	Şi i-am văzut pe cei morţi, pe cei mari şi pe cei mici stând înaintea tronului, şi au fost deschise nişte cărţi; şi s-a mai deschis o carte, cartea vieţii. Iar morţii au fost judecaţi din cele scrise în cărţi, după faptele lor.
66020013	Iar marea i-a dat pe morţii din ea şi moartea şi iadul i-au dat pe morţii din ele şi au fost judecaţi fiecare după faptele lor.
66020014	Iar moartea şi iadul au fost aruncate în lacul de foc. Aceasta este a doua moarte, lacul de foc.
66020015	Iar dacă cineva nu a fost găsit scris în cartea vieţii, a fost aruncat în lacul de foc.
66021001	Şi am văzut un cer nou şi un pământ nou, fiindcă primul cer şi primul pământ trecuseră, iar marea nu mai era.
66021002	Şi am văzut cetatea cea sfântă coborând din cer de la Dumnezeu, pregătită ca o mireasă împodobită pentru bărbatul ei.
66021003	Şi am auzit un glas puternic din tron zicând: „Iată, cortul lui Dumnezeu este printre oameni şi El va locui cu ei şi ei vor fi popoarele lui şi însuşi Dumnezeu va fi împreună cu ei, va fi Dumnezeul lor.
66021004	Şi El va şterge orice lacrimă din ochii lor şi nu va mai fi moarte, nici plâns, nici strigăt, nici durere, fiindcă lucrurile dintâi au trecut.”
66021005	Şi a spus Cel aşezat pe tron: „Iată, Eu înnoiesc totul!” Şi a mai zis: „Scrie, fiindcă aceste cuvinte sunt adevărate şi vrednice de crezare!”
66021006	Şi mi-a spus: „S-au împlinit! Eu sunt Alfa şi Omega, începutul şi sfârşitul. Celui ce însetează Eu îi voi da în dar din izvorul apei vieţii.
66021007	Cel ce învinge va moşteni acestea şi Eu îi voi fi Dumnezeu, iar el îmi va fi fiu.
66021008	Cât despre cei fricoşi, necredincioşi, întinaţi, ucigaşi, desfrânaţi, vrăjitori, idolatri şi toţi cei mincinoşi, partea lor este în lacul aprins cu foc şi pucioasă.”
66021009	Şi a venit unul din cei şapte îngeri care aveau cele şapte cupe pline cu ultimele şapte plăgi şi mi-a vorbit: „Vino, îţi voi arăta Mireasa, Soţia Mielului!”
66021010	Şi m-a dus în duh pe un munte mare şi înalt şi mi-a arătat cetatea cea sfântă, Ierusalimul, care cobora din cer de la Dumnezeu.
66021011	Ea avea slava lui Dumnezeu, iar strălucirea ei este asemănătoare cu aceea a unei pietre de mare preţ, a unei pietre de jasp cristalin.
66021012	Ea avea un zid mare şi înalt, douăsprezece porţi, iar deasupra porţilor erau doisprezece îngeri şi nume înscrise, numele celor douăsprezece triburi ale fiilor lui Israel.
66021013	La răsărit erau trei porţi, la miazănoapte, trei porţi, la miazăzi, trei porţi, iar la apus, trei porţi.
66021014	Zidul cetăţii avea douăsprezece pietre de temelie, iar pe ele douăsprezece nume ale celor doisprezece apostoli ai Mielului.
66021015	Iar îngerul care vorbea cu mine avea ca măsură o trestie de aur ca să măsoare cetatea, porţile şi zidul ei.
66021016	Cetatea avea patru colţuri, iar lungimea ei era tot atât cât şi lăţimea. Şi a măsurat cetatea cu trestia: douăsprezece mii de stadii. Lungimea şi lăţimea şi înălţimea ei erau la fel.
66021017	Şi i-a măsurat şi zidul: o sută patru zeci şi patru de coţi, măsură omenească pe care o folosea îngerul.
66021018	Zidul ei este din jasp, iar cetatea era de aur curat, asemenea sticlei curate.
66021019	Temeliile zidului cetăţii sunt împodobite cu tot felul de pietre preţioase: prima temelie este de jasp, a doua de safir, a treia de calcedonie, a patra de smarald,
66021020	a cincea de onix, a şasea de sardiu, a şaptea de crisolit, a opta de beril, a noua de topaz, a zecea de crisopraz, a unsprezecea de turcoază, a douăsprezecea de ametist.
66021021	Iar cele douăsprezece porţi sunt douăsprezece mărgăritare şi piaţa cetăţii este din aur curat ca de sticlă străvezie.
66021022	Şi nu am văzut nici un templu în ea, pentru că templul ei este Domnul Dumnezeu, Atotputernicul, şi Mielul.
66021023	Iar cetatea nu are nevoie de soare, nici de lună ca să o lumineze, fiindcă slava lui Dumnezeu o luminează, iar făclia ei este Mielul.
66021024	Neamurile vor umbla în lumina ei, iar regii pământului îşi vor aduce în ea măreţia lor.
66021025	Porţile ei nu se vor închide ziua niciodată şi acolo nu va fi noapte.
66021026	Şi în ea vor fi aduse măreţia şi cinstea neamurilor.
66021027	În ea nu va intra nimic întinat, nici cel care săvârşeşte nelegiuiri şi nici cel mincinos, ci numai cei scrişi în cartea vieţii Mielului.
66022001	Şi mi-a arătat râul apei vieţii, strălucitor ca un cristal, ieşind din tronul lui Dumnezeu şi al Mielului,
66022002	în mijlocul pieţei cetăţii. De o parte şi de alta a râului era pomul vieţii, rodind de douăsprezece ori, dându-şi rodul în fiecare lună, iar frunzele pomului erau pentru tămăduirea neamurilor.
66022003	Şi nu va mai fi nimic blestemat. Iar în ea va fi tronul lui Dumnezeu şi al Mielului, iar robii lui îi vor sluji.
66022004	Ei îi vor vedea faţa şi numele lui va fi pe fruntea lor.
66022005	Acolo nu va mai fi noapte şi nu va fi nevoie de lumina lămpii şi de lumina soarelui, fiindcă Domnul Dumnezeu va lumina peste ei şi ei vor domni în vecii vecilor.
66022006	Şi mi-a spus: „Aceste cuvinte sunt adevărate şi vrednice de crezare, iar Domnul Dumnezeul duhurilor profeţilor l-a trimis pe îngerul lui să le arate robilor săi cele ce trebuie să se întâmple în curând.”
66022007	„Iată, Eu vin curând! Fericit este cel care păzeşte cuvintele profeţiei acestei cărţi!”
66022008	Şi eu, Ioan, sunt cel care am auzit şi am văzut acestea. Şi când am auzit şi am văzut, am căzut să mă închin înaintea picioarelor îngerului care mi-a arătat lucrurile acestea.
66022009	Dar el mi-a spus: „Vezi să nu faci asta! Sunt slujitor împreună cu tine şi cu fraţii tăi, profeţii, şi cu cei care păstrează cuvintele acestei cărţi. Lui Dumnezeu închină-te!”
66022010	Şi mi-a spus: „Nu pecetlui cuvintele profeţiei acestei cărţi, fiindcă vremea este aproape.
66022011	Cel care este nedrept să fie nedrept şi în continuare, cel care e necurat să continue să fie necurat, cel care e drept să facă dreptate în continuare, iar cel sfânt să continue să fie sfinţit!”
66022012	„Iată, Eu vin curând, iar plata mea este cu mine, ca să dau fiecăruia după cum îi este fapta.
66022013	Eu sunt Alfa şi Omega, Cel Dintâi şi Cel de pe Urmă, Începutul şi Sfârşitul.”
66022014	Fericiţi cei care îşi spală veşmintele, ca să aibă stăpânire peste pomul vieţii şi să poată intra prin porţi în cetate.
66022015	Afară să rămână câinii şi vrăjitorii, desfrânaţii şi ucigaşii, idolatrii şi oricine iubeşte şi săvârşeşte minciuna!
66022016	„Eu, Iisus, l-am trimis pe îngerul meu să vă mărturisească acestea pentru biserici. Eu sunt rădăcina şi mlădiţa lui David, steaua care străluceşte dimineaţa.”
66022017	Iar Duhul şi Mireasa spun: „Vino!” Iar cel care aude să spună: „Vino!” Iar cel însetat să vină, cel care vrea să primească în dar apa vieţii.
66022018	Eu îi mărturisesc oricui ascultă cuvintele profeţiei acestei cărţi: dacă cineva le va mai adăuga ceva, Dumnezeu îi va adăuga plăgile care sunt adăugate în cartea aceasta.
66022019	Iar dacă cineva va scoate ceva din cuvintele cărţii acestei profeţii, Dumnezeu îi va scoate partea lui din pomul vieţii şi din cetatea cea sfântă, care sunt arătate în această carte.
66022020	Cel care mărturiseşte acestea spune: „Da, vin curând!” Amin! Vino, Doamne Iisuse!
66022021	Harul Domnului Iisus să fie cu toţi!
