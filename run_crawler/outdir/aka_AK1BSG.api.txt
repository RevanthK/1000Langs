40001001	Yesu Kristo, Dawid ba Abraham ba no awo ntoatoaso.
40001002	Abraham woo Isak, Isak woo Yakob, Yakob woo Yuda ne ne nuanom.
40001003	Yuda ne Tamar woo Peres ne Sera, Peres woo Hesron, Hesron woo Ram,
40001004	Ram woo Aminadab, Aminadab woo Nahson, Nahson woo Salmon,
40001005	Salmon ne Rahab woo Boas, Boas ne Rut woo Obed, Obed woo Yisai,
40001006	na Yisai woo ɔhene Dawid. Na Dawid ne nea kan ɔyɛ Uria yere no woo Solomon,
40001007	na Solomon woo Rehoboam, Rehoboam woo Abigya, Abigya woo Asa,
40001008	Asa woo Yehosafat, Yehosafat woo Yoram, Yoram woo Usia,
40001009	na Usia woo Yotam, Yotam woo Ahas, Ahas woo Hesekia,
40001010	Hesekia woo Manase, Manase woo Amon, Amon woo Yosia,
40001011	na Yosia woo Yekonia ne ne nuanom, bere a wotu kɔtenaa Babel no mu.
40001012	Na wotwaa wɔn asu kɔtenaa Babel no akyi no, Yekonia woo Sealtiel, Sealtiel woo Serubabel,
40001013	Serubabel woo Abihud, Abihud woo Eliakim, Eliakim woo Asor,
40001014	na Asor woo Sadok, Sadok woo Akim, Akim woo Elihud,
40001015	na Elihud woo Eleasar, Eleasar woo Matan, Matan woo Yakob,
40001016	na Yakob woo Yosef a ɔyɛ Maria a ɔwoo Yesu a wɔfrɛ no Kristo no ne kunu.
40001017	Na awo ntoatoaso a efi Abraham so de besi Dawid so nyinaa yɛ dunnan, na efi Dawid so de besi sɛ wɔfaa wɔn nnommum kɔɔ Babel no yɛ awo ntoatoaso dunnan, na efii sɛ wɔfaa wɔn nnommum kɔɔ Babel no de besi Kristo sono nso yɛ awo ntoatoaso dunnan.
40001018	Na sɛnea Yesu Kristo awo te ni: Wɔde ne na Maria maa Yosef asiwayere, na wonnya nhyiaa mu no, wohui sɛ ɔyem nea efi Honhom Kronkron mu.
40001019	Na ne kunu Yosef yɛ onipa trenee, na ɔmpɛ sɛ ogu Maria anim ase guam nti, ɔbɔɔ ne tirim sɛ obegyaa no kokoam.
40001020	Na ɔredwennwene eyinom no, hwɛ, Awurade bɔfo yii ne ho adi kyerɛɛ no ɔdae mu sɛ: Yosef, Dawid ba, nsuro sɛ wobɛfa wo yere Maria aba wo nkyɛn; na nea ɔyem no fi Honhom Kronkron mu.
40001021	Na ɔbɛwo babanin, na woato ne din Yesu, efisɛ ɔno na obegye ne man afi wɔn bɔne mu.
40001022	Na eyi nyinaa yɛɛ hɔ, na nea Awurade nam odiyifo no so kae no aba mu sɛ:
40001023	Hwɛ, ababaa no benyinsɛn, na wawo babanin, na wɔato ne din Immanuel (a asekyerɛ ne sɛ: Onyankopɔn ne yɛn wɔ hɔ).
40001024	Na Yosef fii nna mu nyanee no, ɔyɛe sɛnea Awurade bɔfo no hyɛɛ no no, na ɔkɔfaa ne yere no baa ne nkyɛn.
40001025	Na Yosef ne no anhyia mu de kosii da a ɔwoo ɔbabanin; na ɔtoo ne din Yesu.
40002001	Na wɔwoo Yesu Betlehem a ɛwɔ Yudea, ɔhene Herode bere so no, hwɛ, anyansafo bi fi apuei baa Yerusalem
40002002	bebisaa sɛ: Ɛhe na Yudafo hene a wɔawo no no wɔ? Na yɛahu ne nsoromma wɔ apuei, na yɛreba abɛkotow no.
40002003	Na ɔhene Herode tee no, ɔne Yerusalemfo nyinaa akoma tui;
40002004	na ohyiaa ɔman no mu asɔfo mpanyin ne kyerɛwfo nyinaa bisaa wɔn faako a wɔbɛwo Kristo no.
40002005	Na wɔka kyerɛɛ no sɛ: Betlehem a ɛwɔ Yudea; na saa ara na odiyifo no akyerɛw sɛ:
40002006	Na wo Betlehem, Yuda asaase, wonyɛ Yuda asafohene mu akumaa, efisɛ wo mu na ɔsafohene a ɔbɛhwɛ me man Israel no befi aba.
40002007	Ɛnna Herode frɛɛ anyansafo no kokoam, bisaa wɔn bere ko a nsoromma no fii no yiye;
40002008	Afei ɔsomaa wɔn Betlehem sɛ: Monkɔ nkɔhwehwɛ abofra no yiye; na sɛ munya hu no a, mommɛka nkyerɛ me, na me nso menkɔ nkɔkotow no bi.
40002009	Na wotiee ɔhene asɛm no wiei no, wosiim kɔe; na hwɛ, nsoromma a wohuu no apuei no dii wɔn anim ara de kosii sɛ ekogyinaa faako a abofra no wɔ no atifi.
40002010	Na wohuu nsoromma no no, wɔn ani gyei kɛse pa ara.
40002011	Na wɔkɔɔ dan no mu no, wohuu abofra no ne ne na Maria, na wɔkotow sɔree no; na wobuee wɔn fotow so yɛɛ no ayɛ, sika kɔkɔɔ ne aduhuam ne kurobow.
40002012	Na woyi kyerɛɛ wɔn ɔdae mu sɛ wɔnnsan nnkɔ Herode hɔ bio no, wɔfaa ɔkwan foforo bi so san kɔɔ wɔn kurom.
40002013	Na wofii hɔ kɔe no, hwɛ, Awurade bɔfo bi yii ne ho adi kyerɛɛ Yosef ɔdae mu sɛ: Sɔre fa abofra no ne ne na, na guan kɔ Misraim, na kɔtena hɔ kosi sɛ mɛka makyerɛ wo; efisɛ Herode rebɛhwehwɛ abofra no akum no.
40002014	Na ɔsɔre faa abofra no ne ne na anadwo, na ofii hɔ kɔɔ Misraim,
40002015	na ɔwɔ hɔ ara kosii sɛ Herode wui; na nea Awurade nam odiyifo no so kae no aba mu sɛ: Mafrɛ me ba afi Misraim.
40002016	Na Herode hui sɛ anyansafo no agoru ne ho no, ne bo fuwii pii; na ɔsoma ma wokokunkum mmofra a ɛwɔ Betlehem ne n’ahye so a wɔadi mfe abien ne wɔn a wonnya nnii saa no nyinaa sɛnea bere no a obisabisaa anyansafo no kyerɛe.
40002017	Ɛnna nea Odiyifo Yeremia kae no baa mu sɛ:
40002018	Wɔtee nne bi Rama, osu ne awerɛhow kɛse; Rahel resu ne mma, na ɔmpɛ sɛ wɔkyekye ne werɛ, efisɛ wonni hɔ.
40002019	Na Herode wui no, hwɛ, Awurade bɔfo yii ne ho kyerɛɛ Yosef ɔdae mu wɔ Misraim
40002020	sɛ: Sɔre fa abofra no ne ne na, na kɔ Israel asaase so; na wɔn a wɔhwehwɛ abofra no akum no no awu.
40002021	Na ɔsɔre faa abofra no ne ne na, na ɔbaa Israel asaase so.
40002022	Na ɔtee sɛ Arkelao di Yudea hene n’agya Herode ananmu no, osuroe sɛ ɔbɛkɔ hɔ; na woyi kyerɛɛ no ɔdae mu no, ɔman kɔɔ Galilea fam.
40002023	Na ɔba bɛtenaa kurow bi a wɔfrɛ no Nasaret mu, na nea odiyifo no kae no aba mu sɛ: Wɔbɛfrɛ no Nasareni.
40003001	Na nna no mu no, Yohane suboni no ba bɛkaa asɛm Yudea sare so
40003002	sɛ: Monsakra mo adwene; na ɔsoro ahenni no abɛn.
40003003	Na oyi ne nea odiyifo Yesaia kaa ne ho asɛm sɛ: Obi nne teɛm sare so sɛ: Munsiesie Awurade akwan! Momma n’atempɔn nteɛ!
40003004	Nso na Yohane yi fura ntama a wɔde yoma nwi na ayɛ, na nhoma abɔso bɔ n’asen, na n’aduan ne mmoadabi ne wuram wo.
40003005	Ɛnna Yerusalemfo ne Yudeafo nyinaa ne Yordan ho asaase nyinaa sofo fi kɔɔ ne nkyɛn;
40003006	na wɔkaa wɔn bɔne ma ɔbɔɔ wɔn asu asubɔnten Yordan mu.
40003007	Na Yohane huu Farisifo ne Sadukifo no mu bebree sɛ wɔreba asubɔ no ho no, osee wɔn sɛ: Nhurutoa mma! Hena na ɔkyerɛɛ mo sɛ munguan mfi abufuw a ɛreba no ho?
40003008	Ɛnne monsow aba a ɛfata adwensakra.
40003009	Na munnsusuw nnse mo mu sɛ: Yɛn agya ne Abraham; na mereka makyerɛ mo sɛ: Onyankopɔn betumi anyan mma afi abo yi mu ama Abraham.
40003010	Nanso wɔde abonnua no ato nnua no ntini ho dedaw; enti dua biara a ɛnsow aba pa no, wobetwa ato ogya mu.
40003011	Me de, mebɔ mo asu nsu mu kɔ adwensakra mu, na nea odi m’akyi reba no de, ne ho yɛ den sen me; ne mpaboa mpo, mensɛ sɛ mikura. Ɔno na ɔbɛbɔ mo asu Honhom Kronkron ne ogya mu.
40003012	Ɔno na ne nhuwso apaawa kita ne nsam, na ɔbɛpra awiporowee hɔ fitaa, na waboaboa n’awi ano akogu san so, na ntɛtɛwa no de, ɔde ogya a ennum da bɛhyew.
40003013	Ɛnna Yesu fi Galilea baa Yordan ho Yohane nkyɛn sɛ ɔmmɔ no asu.
40003014	Na ɔno de, osiw no kwan sɛ: Me mmom a ehia me sɛ wobɔ me asu no na woba me nkyɛn yi?
40003015	Na Yesu bua see no sɛ: Mprempren de, ma ho kwan; na ɛnam eyi so na yɛhyɛ trenee nyinaa ma. Ɛnna ɔmaa no kwan.
40003016	Na wɔbɔɔ Yesu asu wiei no, ofii nsu no mu, na hwɛ, ntɛm ara ɔsoro bue maa no, na ohuu Onyankopɔn Honhom sɛ ɛresian sɛ aborɔnoma ba no so.
40003017	Na hwɛ, ɛnne bi fi soro kae sɛ: Oyi ne me dɔba a ɔsɔ m’ani.
40004001	Ɛnna Honhom no de Yesu kɔɔ sare so sɛ ɔbonsam nkɔsɔ no nhwɛ.
40004002	Na odii mmuada adaduanan awia ne anadwo, akyiri yi no, ɔkɔm dee no.
40004003	Na ɔsɔhwɛfo no baa ne nkyɛn besee no sɛ: Sɛ wone Onyankopɔn Ba no a, ka na abo yi nnan abodoo.
40004004	Na Yesu buae sɛ: Wɔakyerɛw sɛ: Ɛnyɛ abodoo nko so na onipa nam bɛtena ase, na mmom asɛm biara a efi Onyankopɔn anom so.
40004005	Ɛnna ɔbonsam de no kɔɔ kurow kronkron no mu, na ɔde no kogyinaa asɔrefi no atifi,
40004006	na osee no sɛ: Sɛ wone Onyankopɔn Ba no a, tow wo ho kyene fam; na wɔakyerɛw sɛ: Wo nti ɔbɛhyɛ n’abɔfo, na wɔabɛsoa wo wɔn nsam, na woamfa wo nan ampem ɔbo.
40004007	Yesu see no sɛ: Wɔakyerɛw bio sɛ: Nsɔ Awurade, wo Nyankopɔn, nhwɛ!
40004008	Na ɔbonsam faa no bio kɔɔ bepɔw tenteenten bi so, na ɔkyerɛɛ no wiase ahenni nyinaa ne emu anuonyam,
40004009	na osee no sɛ: Sɛ wobɛkotow asɔre me a, anka mede eyinom nyinaa mɛma wo.
40004010	Ɛnna Yesu see no sɛ: Fi me so, Satan! Na wɔakyerɛw sɛ: Kotow sɔre Awurade, wo Nyankopɔn, na ɔno nko ara na som no.
40004011	Ɛnna ɔbonsam gyaw no hɔ, na hwɛ, abɔfo bae bɛsom no.
40004012	Na Yesu tee sɛ wɔakyere Yohane no, osiim kɔɔ Galilea.
40004013	Na ofii Nasaret kɔtenaa Kapernaum a ɛwɔ mpoano no, Sebulon ne Naftali ahye so,
40004014	na nea Odiyifo Yesaia kae no aba mu sɛ:
40004015	Sebulon asaase ne Naftali asaase, ɛpo kwan so, Yordan agya, amanaman Galilea,
40004016	ɔman a wɔte sum mu no ahu hann kɛse bi, na wɔn a wɔte owu asaase so ne ne sunsuma mu no, hann bi apue ama wɔn.
40004017	Efi saa bere no, Yesu fii ase kaa asɛm sɛ: Monsakra mo adwene; na ɔsoro ahenni no abɛn.
40004018	Na Yesu nennam Galilea po ho no, ohuu anuanom baanu, Simon a wɔfrɛ no Petro ne ne nua Andrea, sɛ wɔregu asawu ɛpo mu; na wɔyɛ apofofo.
40004019	Na osee wɔn sɛ: Mummedi m’akyi, na mɛma moayɛ nnipa yifo.
40004020	Na ntɛm ara wogyaw wɔn asawu no bedii n’akyi.
40004021	Na ofi hɔ kɔɔ n’anim no, ohuu anuanom baanu bio, Sebedeo ba Yakobo ne ne nua Yohane, sɛ wɔne wɔn agya Sebedeo te ɔkorow mu retuatua wɔn asawu mu; na ɔfrɛɛ wɔn.
40004022	Na ntɛm ara wogyaw ɔkorow no ne wɔn agya bedii n’akyi.
40004023	Na Yesu kyinii Galilea nyinaa kyerɛkyerɛe wɔn hyia adan mu, na ɔkaa ahenni no ho asɛmpa no, na ɔsaa yare ne ahoɔmmerɛw biara ɔman no mu.
40004024	Na ne ho asɛm trɛw kɔɔ Siria nyinaa, na wɔde wɔn a wɔyare, wɔn a ɔhaw horow akita wɔn, wɔn a ahonhommɔne wɔ wɔn so, wɔn a wɔyare otwa, ne wɔn a wɔyare mmubui nyinaa brɛɛ no na ɔsaa wɔn yare.
40004025	Na nkurɔfo akuwakuw pii a wofi Galilea ne Dekapoli no mu ne Yerusalem ne Yudea ne Yordan agya dii n’akyi.
40005001	Na ohuu nkurɔfo akuwakuw no, ɔkɔɔ bepɔw no so; na ɔtenaa ase no, n’asuafo baa ne nkyɛn.
40005002	Na obuee n’ano kyerɛkyerɛɛ wɔn sɛ:
40005003	Nhyira ne honhom mu ahiafo, na wɔn na ɔsoro ahenni no yɛ wɔn dea.
40005004	Nhyira ne wɔn a wɔn werɛ ahow, na wɔn na wɔbɛkyekye wɔn werɛ.
40005005	Nhyira ne wɔn a wodwo, na wɔn na wobenya asaase no adi.
40005006	Nhyira ne wɔn a trenee ho kɔm ne sukɔm de wɔn, na wɔn na wɔbɛma wɔamee.
40005007	Nhyira ne mmɔborohunufo, na wɔn na wobehu wɔn mmɔbɔ.
40005008	Nhyira ne wɔn a wɔn koma mu tew, na wɔn na wobehu Nyankopɔn.
40005009	Nhyira ne wɔn a wɔboa ma asomdwoe ba, na wɔn na wɔbɛfrɛ wɔn Onyankopɔn mma.
40005010	Nhyira ne wɔn a trenee nti wɔtaa wɔn, na wɔn na ɔsoro ahenni no yɛ wɔn dea.
40005011	Nhyira ne mo sɛ wɔyaw mo na wɔtaa mo, na me din nti wodi atoro ka asɛmmɔne biara to mo so.
40005012	Momma mo ani nnye, na mo ho nsɛpɛw mo, na mo akatua so ɔsoro; na saa ara na wɔtaa adiyifo a wodii mo kan no.
40005013	Mone asaase so nkyene. Na sɛ nkyene dɛw yera a, dɛn na wɔde bɛhyɛ no nkyene? Enye mma hwee bio, gye sɛ wohwie gu, na nnipa tiatia so.
40005014	Mone wiase hann. Kurow a ɛda bepɔw so ntumi nhintaw.
40005015	Na wɔnsɔ kanea mfa nhyɛ ɔkorow ase, na mmom wɔde si kaneadua so, na ahyerɛn ama wɔn a wɔwɔ ɔdan no mu nyinaa.
40005016	Ne saa nti, momma mo kanea nhyerɛn nnipa anim, na wɔahu mo nneyɛe pa, na wɔahyɛ mo agya a ɔwɔ soro no anuonyam.
40005017	Munnsusuw sɛ mebae sɛ merebɛsɛe mmara anaa adiyifo no; mamma ammɛsɛe, na mmom mebɛhyɛɛ no ma.
40005018	Na nokware mise mo sɛ, ɔsoro ne asaase nnya ntwaa mu yi, akyerɛwde ketewaa biako anaa nsensanee biako po remfi mmara no mu ntwa mu, gye sɛ ne nyinaa aba mu ansa.
40005019	Enti obiara a ɔbɛto mmara mu nsɛm nketewa yi mu biako na ɔbɛkyerɛkyerɛ nnipa saa no, wɔbɛfrɛ no ketewa ɔsoro ahenni mu; na obiara a obedi so na ɔbɛkyerɛkyerɛ nnipa saa no, ɔno na wɔbɛfrɛ no kɛse ɔsoro ahenni mu.
40005020	Na mise mo sɛ, sɛ mo trenee ammoro Kyerɛwfo ne Farisifo no de so a, morennya ɔsoro ahenni no mu nhyɛn.
40005021	Moate sɛ wosee tetefo no sɛ: Nni awu; na obiara a obedi awu no bedi atemmu mu fɔ.
40005022	Na me de, mise mo sɛ obiara a ne bo fuw ne nua no bedi atemmu mu fɔ; na obiara a obese ne nua sɛ: Raka : Onipa hunu no bedi fɔ mpanyimfo atitiriw no asɛnnii. Na obiara a ɔbɛka sɛ: Ɔkwasea! no bedi fɔ akɔ ogya amanehunu kurom.
40005023	Enti sɛ wode w’ayɛyɛde ba afɔremuka ho, na ɛhɔ wokae sɛ wo nua wɔ asɛm bi tia wo a,
40005024	gyaw w’ayɛyɛde no afɔremuka no anim hɔ, kɔ na wo ne wo nua no nkɔbom kan ansa na woaba abɛma w’ayɛyɛde no.
40005025	Wo ne wo nkurobɔfo wɔ kwan so no, wo ne no mmom ntɛm; na da bi wo nkurobɔfo no anyi wo anhyɛ ɔtemmufo nsa, na ɔtemmufo no anyi wo anhyɛ ɔsomfo nsa, na wɔamfa wo ankɔto afiase.
40005026	Nokware mise wo sɛ, woremfi hɔ gye sɛ woatua kaprɛ a ɛbɛka akyiri no ansa.
40005027	Moate sɛ wɔkae sɛ: Nsɛe aware!
40005028	Na me de, mise mo sɛ, obiara a ɔhwɛ ɔbaa na ne kɔn dɔ no no, na wafa no ne komam dedaw.
40005029	Na sɛ w’aniwa nifa to wo hintidua a, tu, na tow fi wo ho kyene! Na eye ma wo sɛ wo ho akwaa mu biako bɛsɛe, na wɔamfa wo nipadua nyinaa ankɔto amanehunu kurom.
40005030	Na sɛ wo nsa nifa to wo hintidua a, twa, na tow fi wo ho kyene; na eye ma wo sɛ wo ho akwaa mu biako bɛsɛe, na wɔamfa wo nipadua nyinaa ankɔto amanehunu kurom.
40005031	Wɔkae nso sɛ: Obiara a obegyaa ne yere no mma no awaregyae nhoma.
40005032	Na me de, mise mo sɛ: Sɛ ɛnyɛ aguamammɔ nti na obi gyaa ne yere a, na wama ɔbea no asɛe aware; na obiara a ɔbɛware nea wɔagyaa no no nso asɛe aware.
40005033	Bio moate sɛ wosee tetefo no sɛ: Nka ntanhunu, na fa wo ntankade ma Awurade.
40005034	Na me de, mise mo sɛ: Monnka ntam koraa! Monnka ɔsoro, efisɛ ɛyɛ Onyankopɔn ahengua.
40005035	Monnka asaase, efisɛ ɛyɛ ne nan ntiaso. Monnka Yerusalem, efisɛ ɛyɛ ɔhenkɛse kurow.
40005036	Nanso nka wo ti ntam, efisɛ worentumi nyɛ nwi biako fufu anaa tuntum.
40005037	Na momma mo yiw nyɛ yiw, na mo daabi nyɛ daabi! Na nea ɛboro eyi so no fi bɔne mu.
40005038	Moate sɛ wɔkae sɛ: Aniwa nsi aniwa ananmu, na ɛse nsi ɛse ananmu.
40005039	Na me de, mise mo sɛ, mo ne ɔbɔnefo no nnni asi, na nea ɔbɛpae w’aso nifa mu no, dan biako no nso ma no.
40005040	Na nea ɔpɛ sɛ ɔne wo di asɛm na ogye w’atade nhyɛase no, ma ɔmfa w’atade nkataso no nso.
40005041	Na obiara a ɔbɛhyɛ wo sɛ wo ne no nnantew kwansin biako no, wo ne no nkɔ abien.
40005042	Nea ɔsrɛ wo no, ma no; na nea ɔpɛ sɛ ɔfɛm wo hɔ ade no, nnan wo ho mfi ne ho.
40005043	Moate sɛ wɔkae sɛ: Dɔ wo yɔnko na tan wo tamfo.
40005044	Na me de, mise mo sɛ, monnɔ mo atamfo, na mommɔ mpae mma wɔn a wɔtaa mo no;
40005045	na monyɛ mo agya a ɔwɔ soro no mma; efisɛ ɔma ne wia pue nnipa bɔne ne nnipa pa so, na ɔma osu tɔ gu wɔn a wɔteɛ ne wɔn a wɔnteɛ so.
40005046	Na sɛ modɔ wɔn a wɔdɔ mo a, akatua bɛn na monya? Towgyefo nso nyɛ saa anaa?
40005047	Na sɛ mukyia mo nuanom nko ara a, dɛn na moayɛ aboro so? Towgyefo nso nyɛ saa anaa?
40005048	Enti monyɛ pɛ sɛnea mo agya a ɔwɔ soro no yɛ pɛ no.
40006001	Monhwɛ yiye na moanyɛ mo trenee nnipa anim sɛ wobehu mo; anyɛ saa a, munni akatua mo agya a ɔwɔ soro no nkyɛn.
40006002	Enti sɛ woyɛ adɔe a, nhyɛn torobɛnto nni w’anim, sɛnea nyaatwomfo no yɛ no hyia adan mu ne mmorɔn so, sɛnea wobenya nnipa anim anuonyam. Nokware mise mo sɛ, wɔanya wɔn akatua dedaw.
40006003	Na wo de, woyɛ adɔe a, mma wo benkum nnhu nea wo nifa reyɛ no;
40006004	na w’adɔe aka kokoam, na w’agya a ohu kokoam no betua wo ka.
40006005	Na sɛ morebɔ mpae a, monnyɛ sɛ nyaatwomfo no; na wɔpɛ sɛ wogyina hyia adan mu ne mmɔnten twea so bɔ mpae, na nnipa ahu wɔn. Nokware mise mo sɛ, wɔanya wɔn akatua dedaw.
40006006	Na wo de, worebɔ mpae a, hyɛn wo pia mu, na to wo pon mu bɔ w’agya a ɔwɔ kokoam no mpae, na w’agya a ohu kokoam no betua wo ka.
40006007	Na sɛ morebɔ mpae a, monnkasakasa pii kwa sɛ abosonsomfo; na wosusuw sɛ wɔn kasa dodow nti wobetie wɔn!
40006008	Enti monnyɛ sɛ wɔn; na mo agya Onyankopɔn nim nneɛma a ehia mo ansa na moabisa no.
40006009	Enti mommɔ mpae sɛ: Yɛn Agya a wowɔ soro, wo din ho ntew,
40006010	w’ahenni mmra, nea wopɛ nyɛ asaase so, sɛnea ɛyɛ ɔsoro.
40006011	Ma yɛn yɛn daa aduan nnɛ,
40006012	na fa yɛn aka kyɛ yɛn, sɛnea yɛde kyɛ wɔn a wɔde yɛn aka.
40006013	Na mfa yɛn nkɔ sɔhwɛ mu, na yi yɛn fi bɔne mu.
40006014	Na sɛ mode nnipa mfomso kyɛ wɔn a, mo soro agya de mo de bɛkyɛ mo nso.
40006015	Na sɛ moamfa nnipa mfomso ankyɛ wɔn a, mo agya no nso remfa mo mfomso nkyɛ mo.
40006016	Na sɛ moredi mmuada a, monnyɛ mo anim bosaa sɛ nyaatwomfo no. Na wonyinnyan wɔn anim sɛnea nnipa behu sɛ wɔredi mmuada. Nokware mise mo sɛ, wɔanya wɔn akatua dedaw.
40006017	Na wo de, woredi abuada a, sra wo tirim, na hohoro w’anim,
40006018	na nnipa anhu sɛ woredi abuada, na mmom w’agya a ɔwɔ kokoam no; na w’agya a ohu kokoam no betua wo ka.
40006019	Monnhyehyɛ agyapade asaase so, nea nwewee ne nkannare sɛe no, na awifo bubu kowia.
40006020	Na mmom monhyehyɛ agyapade ɔsoro, faako a nwewee ne nkannare nsɛe no na awifo mmubu nkowia;
40006021	na nea w’agyapade wɔ no, ɛhɔ na wo koma nso wɔ.
40006022	Nipadua kanea ne aniwa. Enti sɛ w’ani ye a, wo nipadua nyinaa bɛyɛ hann.
40006023	Na sɛ w’ani nye a, wo nipadua nyinaa bɛyɛ kusuu. Na sɛ hann a ɛwɔ wo mu no yɛ sum a, esum no mu bɛyɛ duru yiye.
40006024	Obiara ntumi nsom awuranom baanu. Sɛ ɛba saa a, ɔbɛtan biako na wadɔ biako, anaasɛ ɔde ne ho bɛbata biako no na wabu biako animtiaa. Morentumi nsom Onyankopɔn ne mamon.
40006025	Eyi nti mise mo sɛ: Munnnwinnwen mo kra ho sɛ dɛn na mubedi anaasɛ dɛn na mobɛnom, anaasɛ mo nipadua ho sɛ dɛn na mubefura. Ɔkra nsen aduan, na nipadua nsen ntama anaa?
40006026	Monhwɛ wim nnomaa sɛ wongu na wontwa, na wɔmmoaboa ano ngu asan so, nanso mo soro agya yɛn wɔn; na monsom bo nsen wɔn anaa?
40006027	Mo mu hena na odwinnwen a, obetumi de basafa biako ato ne tenten so?
40006028	Na adɛn na mudwinnwen ntama ho? Monhwɛ wuram sukooko, sɛnea enyin; ɛnyɛ adwuma, nso ɛnto asaawa,
40006029	nanso mise mo sɛ, Solomon anuonyam nyinaa mu po wankeka ne ho sɛ eyinom mu biako.
40006030	Na sɛ Onyankopɔn fura wuram ahaban a ɛwɔ hɔ nnɛ na ɔkyena wɔde gu fononoo mu no ntama saa a, ɔrenyɛ nea ɛkyɛn eyi mma mo, mo a mo gyidi sua?
40006031	Enti munnnwinnwen sɛ: Dɛn na yebedi anaasɛ dɛn na yɛbɛnom anaasɛ dɛn na yebefura?
40006032	Na eyinom nyinaa akyi na wiase amanaman no di. Na mo soro agya no nim sɛ eyinom nyinaa hia mo.
40006033	Na monhwehwɛ Onyankopɔn ahenni ne ne trenee kan; na wɔde eyinom nyinaa bɛka mo ho.
40006034	Enti munnnwinnwen ɔkyena ho; na ɔkyena ankasa bedwinnwen ne ho. Da biara mu bɔne dɔɔso ma ɛda no.
40007001	Mummmu ntɛn, na wɔammu mo ntɛn.
40007002	Na atɛn ko a mubu no, wɔde bebu mo; na ade koro a mode susuw no, wɔde besusuw ama mo.
40007003	Na adɛn na wohwɛ duaa a ɛwɔ wo nua aniwa so, na w’ankasa aniwa so mpuran de, wunhu?
40007004	Anaasɛ ɛbɛyɛ dɛn na wobɛka akyerɛ wo nua sɛ: Ma minyi duaa no mfi w’aniwa so, na hwɛ, mpuran wɔ w’aniwa so?
40007005	Nyaatwomni! Yi mpuran no fi w’aniwa mso kan, ɛno ansa na wubehu ade yiye ayi duaa no afi wo nua aniwa so.
40007006	Mommfa nea ɛyɛ kronkron mmma akraman, na monntow mo nhene pa nngu mprako anim, na wɔamfa wɔn nan antiatia so na wɔannan ammɛtetew mo.
40007007	Mummisa, na wɔbɛma mo, monhwehwɛ, na mubehu, mompem na wobehiɛ mo.
40007008	Na obiara a obisa no, onya, na nea ɔhwehwɛ no, ohu, na nea ɔpem no, wohiɛ no.
40007009	Anaasɛ mo mu nipa bɛn na ɔwɔ hɔ, na sɛ ne ba bisa no abodoo a, ɔbɛma no ɔbo?
40007010	Anaasɛ obisa no apataa a, ɔbɛma no ɔwɔ?
40007011	Na sɛ mo a moyɛ abɔnefo nim sɛnea moma mo mma nnepa a, mpɛn ahe na mo agya a ɔwɔ soro no remfa nnepa mma wɔn a wobisa no?
40007012	Enti ade biara a mopɛ sɛ nnipa nyɛ mma mo no, mo nso monyɛ wɔn saa ara; na eyi ne Mose mmara no ne adiyifo no kyerɛkyerɛ.
40007013	Monhyɛn ɔpon teateaa no mu; na ɔpon a ɛso ne ɔkwan a ɛtrɛw no ne nea ɛkɔ ɔsɛe mu no, na wɔn a wɔhyɛn mu no yɛ pii.
40007014	Na ɔpon teateaa ne ɔkwan hihiaa no ne nea ɛkɔ nkwa mu, na wɔn a wohu no sua.
40007015	Na monhwɛ mo ho yiye atoro adiyifo ho, na wɔnam nguanten nhoma mu ba mo nkyɛn, na wɔn mu de, wɔyɛ mpataku adifudepɛfo.
40007016	Efi nea wɔyɛ no na mode behu wɔn. So wɔtetew obobe nsɔe so, anaasɛ wɔtetew borɔdɔma akraate so?
40007017	Saa ara na dua pa biara sow aba pa, na dua bɔne sow aba bɔne.
40007018	Dua pa ntumi nsow aba bɔne, na dua bɔne nso ntumi nsow aba pa.
40007019	Dua biara a ɛnsow aba pa no, wotwa na wɔde gu gya mu.
40007020	Enti efi nea wɔyɛ no, na mode behu wɔn.
40007021	Ɛnyɛ obiara a ose me sɛ Awurade, Awurade no na ɔbɛkɔ ɔsoro ahenni mu, na nea ɔyɛ m’agya a ɔwɔ soro no apɛde no.
40007022	Ɛda no, nnipa pii bɛka akyerɛ me sɛ: Awurade, Awurade, yɛmfaa wo din nhyɛɛ nkɔm, na yɛmfaa wo din ntuu ahonhommɔne, na yɛmfaa wo din nyɛɛ ahoɔdenne pii anaa?
40007023	Ɛno na mɛpaem maka makyerɛ wɔn sɛ: Minhuu mo da, mumfi me so nkɔ, mo a moyɛ nea ɛnteɛ!
40007024	Enti obiara a ɔte me nsɛm yi na ɔyɛ no, mede no mɛto ɔbadwemma a ɔtoo n’aban ɔbotan so no ho.
40007025	Na osu kɛse tɔe, na nsu yirii, na mframa bɔe, na ɛbɛbɔɔ aban no, na anhwe ase; efisɛ wɔtoo ase ɔbotan so.
40007026	Na obiara a ɔte me nsɛm yi na ɔnyɛ no, wɔde no bɛto ɔba kwasea a ɔtoo n’aban anwea so no ho.
40007027	Na osu kɛse tɔe, na nsu yirii, na mframa bɔe, na ɛbɛbɔɔ aban no, na ɛhwee ase, na n’asehwe no so.
40007028	Na ɛbae sɛ Yesu wiee nsɛm yi ka no, ne kyerɛkyerɛ no maa nkurɔfo akuwakuw no ho dwiriw wɔn,
40007029	efisɛ ɔkyerɛkyerɛɛ wɔn sɛnea ɔwɔ tumi, na ɛnyɛ sɛ wɔn kyerɛwfo no.
40008001	Na ofi bepɔw no so sianee no, nkurɔfo akuwakuw pii dii n’akyi.
40008002	Na hwɛ, ɔkwatani bi bae bɛkotow no kae sɛ: Owura, sɛ wopɛ a, wubetumi ama me ho afi.
40008003	Na ɔteɛɛ ne nsa kaa no sɛ: Mepɛ, wo ho mfi! Na ntɛm ara na ne kwata no gyaee.
40008004	Na Yesu see no sɛ: Hwɛ, nka nkyerɛ obiara, na kɔ, fa wo ho kɔkyerɛ ɔsɔfo, na kɔma ayɛyɛde a Mose hyɛe no, na ɛnyɛ wɔn adanse.
40008005	Na Yesu kɔhyɛn Kapernaum no, asraafo ha so panyin bi baa ne nkyɛn bɛsrɛɛ no
40008006	sɛ: Owura, m’abofra da fie yare mmubui rehu amane dodo.
40008007	Na Yesu see no sɛ: Mɛba mabɛsa no yare.
40008008	Na asraafo ha so panyin no buae sɛ: Owura, mensɛ sɛ wobɛhyɛn me suhyɛ ase, na ka asɛm nko, na m’abofra no ho bɛyɛ no den.
40008009	Na me nso meyɛ onipa a mewɔ tumi ase, na mewɔ asraafo wɔ m’ase, na mise oyi sɛ: Kɔ! a, ɔkɔ, na mise ɔfoforo bi sɛ: Bra! a, ɔba, na mise m’akoa sɛ: Yɛ eyi! a, ɔyɛ.
40008010	Na Yesu tee no, ɛyɛɛ no nwonwa, na ɔka kyerɛɛ wɔn a wodi n’akyi no sɛ: Nokware mise mo sɛ, Israel mu mpo minhuu gyidi kɛse a ɛte sɛɛ pɛn.
40008011	Na mise mo sɛ, nnipa pii befi apuei ne atɔe aba, na wɔne Abraham ne Isak ne Yakob abɛtena adidii ɔsoro ahenni mu;
40008012	na ahenni mma no de, wɔbɛtow wɔn akogu akyirikyiri sum no mu; ɛhɔ na osu ne setwɛre wɔ.
40008013	Na Yesu see asraafo ha so panyin no sɛ: Kɔ, na sɛnea woagye adi no, ɛnyɛ mma wo! Na ɛdɔn no ara mu n’abofra no ho tɔɔ no.
40008014	Na Yesu baa Petro fi no, obehuu n’asebea sɛ ɔda hɔ yare atiridii.
40008015	Na osoo ne nsa, na atiridii no gyaa no, na ɔsɔre som no.
40008016	Na eduu anwummere no, wɔde wɔn a wɔwɔ ahonhommɔne bebree brɛɛ no; na ɔde n’anom asɛm tuu ahonhommɔne no, na ɔsaa wɔn a wɔyare nyinaa yare.
40008017	Na nea odiyifo Yesaia kae no aba mu sɛ: Ɔno na ɔfaa yɛn ahoɔmmerɛw, na ɔsoaa yɛn nyarewa.
40008018	Na Yesu huu nkurɔfo akuwakuw pii wɔ ne ho no, ɔhyɛe sɛ wɔbɛkɔ asuogya noho.
40008019	Na ɔkyerɛwfo bi bae bɛka kyerɛɛ no sɛ: Ɔkyerɛkyerɛfo, baabiara a wobɛkɔ no, medi w’akyi.
40008020	Na Yesu see no sɛ: Sakraman wɔ atu, na wim nnomaa wɔ mmerebuw, na onipa ba no de, onni nea ɔde ne ti to.
40008021	Na asuafo no mu ɔfoforo bi see no sɛ: Awurade, ma me kwan na minkosie m’agya ansa.
40008022	Na Yesu see no sɛ: Di m’akyi, na ma awufo nsie wɔn awufo!
40008023	Na ɔtenaa ɔkorow no mu no, n’asuafo no dii n’akyi.
40008024	Na hwɛ, ahum kɛse bi tui ɛpo no so, na ɛmaa asorɔkye bu bɛkataa ɔkorow no so; na ɔno de, na wada.
40008025	Na wɔbaa ne nkyɛn benyan no sɛ: Awurade, gye yɛn, na yɛreyera!
40008026	Na osee wɔn sɛ: Mo a mo gyidi sua, adɛn na ehu aka mo sɛɛ? Ɛnna ɔsɔre teɛteɛɛ mframa ne ɛpo no, na ɛyɛɛ dinn.
40008027	Na ɛyɛɛ nnipa no nwonwa, na wɔkae sɛ: Onipa bɛn koraa ni na mframa ne ɛpo mpo tie no yi?
40008028	Na oduu asuogya noho, Gadarafo asaase so no, nnipa baanu bi a honhommɔne wɔ wɔn so fi aboda mu behyiaa no; wɔyɛ keka sɛ, enti obiara ntumi ntwam ɔkwan no so.
40008029	Na hwɛ, wɔteɛteɛɛm sɛ: Dɛn na yɛne wo wɔ yɛ, Onyankopɔn ba? Wobaa ha sɛ wobɛyɛ yɛn ayayade ansa na bere no adu anaa?
40008030	Nanso na mprakokuw bi redidi akyirikyiri.
40008031	Na ahonhommɔne no srɛɛ no sɛ: Sɛ wutu yɛn a, ma yɛn kwan na yɛnkɔ mprakokuw yi mu.
40008032	Na osee wɔn sɛ: Monkɔ! Na wofii adi kɔɔ mprako no mu, na hwɛ, mprakokuw no nyinaa bɔɔ kirididi sian ɔbotan kuronkuron no koguu po no mu wuwui nsu no mu.
40008033	Na wɔn a wɔhwɛ wɔn so no guanguanee, na wɔkɔɔ kurow no mu kɔkaa ne nyinaa ne wɔn a ahonhommɔne wɔ wɔn so no ho asɛm kyerɛe.
40008034	Na hwɛ, kurom hɔfo no nyinaa fii adi sɛ wɔrebehyia Yesu; na wohuu no no, wɔsrɛɛ no sɛ omfi wɔn hye so hɔ nkɔ.
40009001	Na ɔtenaa ɔkorow mu twa baa n’ankasa ne kurom.
40009002	Na hwɛ, wɔde onipa bi a ɔyare mmubui a ɔda kɛtɛ so brɛɛ no. Na Yesu huu wɔn gyidi no, ɔka kyerɛɛ obubuafo no sɛ:Ɔba, ma wo bo ntɔ wo yam; wɔde wo bɔne akyɛ wo.
40009003	Na hwɛ, kyerɛwfo no mu binom kae wɔn mu sɛ: Onipa yi ka abususɛm.
40009004	Na Yesu huu wɔn adwene no, ɔkae sɛ:Adɛn nti na mudwen bɔne mo koma mu?
40009005	Na nea ɛwɔ he na ɛyɛ mmerɛw, sɛ wɔbɛka sɛ: Wɔde wo bɔne akyɛ wo, anaasɛ wɔbɛka sɛ: Sɔre na nantew?
40009006	Na nea ɛbɛyɛ na mubehu sɛ onipa ba no wɔ tumi asaase so sɛ ɔde bɔne firi nti, ɔka kyerɛɛ obubuafo no sɛ: Sɔre, fa wo kɛtɛ na kɔ wo fi!
40009007	Na ɔsɔre siim kɔɔ ne fi.
40009008	Na nkurɔfo akuwakuw no hui no, ɛyɛɛ wɔn nwonwa, na wɔhyɛɛ Onyankopɔn a ɔde saa tumi no ama nnipa no anuonyam.
40009009	Na Yesu fi hɔ retwam no, ohuu onipa bi a ɔte atowgyei a wɔfrɛ no Mateo; na ɔka kyerɛɛ no sɛ:Di m’akyi. Na ɔsɔre dii n’akyi.
40009010	Na ɛbae sɛ ɔte adidii wɔ fie no, hwɛ, towgyefo ne nnebɔneyɛfo pii bae ne Yesu ne n’asuafo no bɛtenaa adidii.
40009011	Na Farisifo no hui no, wɔka kyerɛɛ n’asuafo no sɛ: Adɛn nti na mo kyerɛkyerɛfo ne towgyefo ne nnebɔneyɛfo didi yi?
40009012	Na ɔtee no, ɔka kyerɛɛ wɔn sɛ:Wɔn a wɔn ho yɛ den no, enhia wɔn ɔyaresafo na wɔn a wɔyare no.
40009013	Na monkɔ nkosua eyi ase sɛ: Mepɛ mmɔborohunu na ɛnyɛ afɔrebɔ. Mammɛfrɛ treneefo, na mebɛfrɛɛ nnebɔneyɛfo.
40009014	Ɛnna Yohane asuafo baa ne nkyɛn bɛkae sɛ: Adɛn nti na yɛne Farisifo di mmuada, na w’asuafo de, wonni mmuada?
40009015	Na Yesu ka kyerɛɛ wɔn sɛ: Ayeforokunu ne ayeforo asefo no wɔ hɔ yi, ɛbɛyɛ dɛn na wɔn werɛ ahow? Na nna bi bɛba a wobeyi ayeforokunu no afi wɔn nkyɛn, na ɛno ansa na wobedi mmuada.
40009016	Obi mfa ɔtam foforo sin ntaa ataade dedaw mu; efisɛ ntaamu no yi fi ataade no mu a, ntetewee no yɛ kɛse.
40009017	Nanso wɔmfa nsa foforo ngu aboa nhoma nkotoku dedaw mu; anyɛ saa a, nkotoku no bɛpaepae, na nsa no ahwie agu, na kotoku no asɛe. Na wɔde nsa foforo gu nkotoku foforo mu, na n’abien nyinaa ayɛ yiye.
40009018	Ɔreka eyinom akyerɛ wɔn no, hwɛ, ɔpanyin biako bi bae bɛkotow sɔree no kae sɛ: Sesɛɛ me babea awu, na bra, na fa wo nsa bɛto no so, na obenya nkwa.
40009019	Na Yesu sɔre ne n’asuafo no dii n’akyi.
40009020	Na hwɛ, ɔbea bi a mogya atu no mfirihyia dumien faa n’akyi de ne nsa bɛkaa n’atade ano nnwow.
40009021	Na ɔbea no kae ne tirim sɛ: Sɛ mede me nsa meka n’atade nko a, me ho bɛyɛ me den.
40009022	Na Yesu dan ne ho na ohuu no no, ɔkae sɛ:Ɔbabea, ma wo bo ntɔ wo yam, wo gyidi agye wo. Na efi dɔn no ara mu na ɔbea no ho yɛɛ no den.
40009023	Na Yesu duu ɔpanyin no fi na ohuu atɛntɛbɛnhyɛnfo ne nkurɔfokuw a wɔreyɛ gyegyeegye no,
40009024	ɔkae sɛ: Momma kwan, na ababaa no nwui, na wada. Na wɔserew no.
40009025	Na ɔpam nkurɔfokuw no fii adi no, ɔkɔɔ mu kosoo ne nsa, na ababaa no nyanee.
40009026	Na eyi ho asɛm trɛwee asaase no nyinaa so.
40009027	Na Yesu fi hɔ rekɔ no, anifuraefo baanu dii n’akyi teɛteɛɛm sɛ: Dawid ba, hu yɛn mmɔbɔ!
40009028	Na oduu fie no, anifuraefo no baa ne nkyɛn; na Yesu ka kyerɛɛ wɔn sɛ:Mugye di sɛ metumi mayɛ eyi? Wɔka kyerɛɛ no sɛ: Yiw, owura.
40009029	Ɛnna ɔde ne nsa kaa wɔn aniwa kae sɛ: Sɛnea mo gyidi te no, ɛnyɛ saa mma mo!
40009030	Na wɔn aniwa buebuei. Na Yesu teɛteɛɛ wɔn sɛ:Monhwɛ na obiara anhu!
40009031	Na wɔn de, wofii hɔ no, wɔde ne ho asɛm trɛwee asaase no nyinaa so.
40009032	Na wɔrefi adi no, hwɛ, wɔde mum bi a honhommɔne wɔ no so brɛɛ no.
40009033	Na otuu honhommɔne no, mum no kasae. Na ɛyɛɛ nkurɔfo akuwakuw no nwonwa, na wɔkae sɛ: Wonhuu saa bi da wɔ Israel.
40009034	Na Farisifo no de, wɔkae sɛ: Ɔnam ahonhommɔne panyin so na otu ahonhommɔne.
40009035	Na Yesu kyinii nkurow ne nkuraa nyinaa mu kyerɛkyerɛe wɔn hyia adan mu, na ɔkaa ahenni no ho asɛmpa, na ɔsaa nyarewa ne ahoɔmmerɛw nyinaa.
40009036	Na ohuu nkurɔfo akuwakuw no, ne yam hyehyee no maa wɔn, efisɛ na wɔabrɛ, na wɔsam hɔ sɛ nguan a wonni hwɛfo.
40009037	Ɛnna ɔka kyerɛɛ n’asuafo no sɛ:Otwa adwuma no dɔɔso, na adwumayɛfo no de, wosua.
40009038	Enti monsrɛ otwa wura no, na ɔmma adwumayɛfo mmra ne twa adwuma no mu!
40010001	Na ɔfrɛɛ n’asuafo dumien no bae, na ɔmaa wɔn ahonhom fi so tumi sɛ wontu wɔn, na wɔnsa nyarewa ne ahoɔmmerɛw nyinaa.
40010002	Na asomafo dumien no din ni: Nea odi kan ne Simon a wɔfrɛ no Petro, ne ne nua Andrea; Yakobo a ɔyɛ Sebedeo ba no, ne ne nua Yohane,
40010003	Filipo ne Bartolomeo, Toma ne towgyeni Mateo, Alfeo ba Yakobo ne Tadeo,
40010004	Simon a ofi Kana ne Yuda Iskariot a oyii no mae no nso.
40010005	Dumien yi na Yesu somaa wɔn hyɛɛ wɔn sɛ: Mommman nnkɔ amanaman kwan so, na monnhyɛn Samariafo kurow biara mu,
40010006	na mmom monkɔ Israel fi nguan a ayera no nkyɛn!
40010007	Na mokɔ a, monkɔka sɛ: Ɔsoro ahenni no abɛn.
40010008	Monsa ayarefo yare, munnyan awufo, momma akwatafo ho mfi, muntu ahonhommɔne; munyaa no kwa, na momfa mma kwa!
40010009	Monnhwehwɛ sika anaa dwetɛ anaa kɔbere nngu mo abɔso mu,
40010010	monnhwehwɛ akwantu bɔtɔwa anaa ntade abien anaa mpaboa anaa poma; na odwumayɛfo aduan sɛ no.
40010011	Na kurow anaa akuraa biara a mobɛhyɛn mu no, mummisa nea ɔsɛ wɔ hɔ, na ɛhɔ na montena nkosi sɛ mubefi hɔ akɔ.
40010012	Na mohyɛn ofi bi mu a, munkyia emufo no.
40010013	Na sɛ saa ofi no mufo gye mo ɔfɛw so a, mo asomdwoe mmra wɔn so; na sɛ wɔannye mo de a, mo asomdwoe nsan mmra mo nkyɛn.
40010014	Na obiara a ɔrennye mo na ɔrentie mo asɛm no, mufi ofi anaa kurow no mu rekɔ a, momporoporow mo nan ase tutuw.
40010015	Nokware mise mo sɛ, atemmu da no, ɛbɛfanim Sodom ne Gomora asaase asen saa kurow no.
40010016	Hwɛ, meresoma mo sɛ nguan akɔ mpataku mfinimfini; enti monyɛ anifere sɛ awɔ, na monyɛ kronn sɛ mmorɔnoma.
40010017	Na monhwɛ mo ho yiye nnipa ho; na wɛbɛkyere mo adi mo asɛm, na wɔaka mo mpire wɔn hyia adan mu.
40010018	Na me nti wɔde mo bɛkɔ amradofo ne ahene anim na moadi asɛmpa no ho adanse akyerɛ wɔn ne amanamanmufo.
40010019	Na sɛ woyi mo ma a, monnnwen asɛm a mobɛka de ayi mo ho ano ho, na wɔde nea mobɛka bɛma mo ɛdɔn no ara mu.
40010020	Na ɛnyɛ mo na mokasa, na mo agya honhom no na ɔkasa mo mu.
40010021	Na onua beyi onua ama owu, na agya ayi ɔba ama, na mma asɔre atia awofo, na wɔama wɔakum wɔn.
40010022	Na me din nti nnipa bɛtan mo; na nea obegyina ano akodu awiei no, ɔno na wobegye no nkwa.
40010023	Na sɛ wɔtaa mo kurow yi mu a, munguan nkɔ foforo mu; na nokware mise mo sɛ, morenwie Israel nkurow nyinaa ansa na onipa ba no aba.
40010024	Osuani nsen ne kyerɛkyerɛfo, na akoa nsen ne wura.
40010025	Ɛdɔɔso ma osuani sɛ ɔbɛyɛ sɛ ne kyerɛkyerɛfo, ne akoa sɛ ɔbɛyɛ sɛ ne wura; na sɛ wɔafrɛ ofiwura no Beelsebul a, mpɛn ahe na wɔremfa mfrɛ ne fifo?
40010026	Enti munnsuro wɔn; na biribiara nni hɔ a ɛso akata a ɛrenna adi, anaa ahintaw a wɔrenhu.
40010027	Nea meka mekyerɛ mo esum mu no, monka no hann mu, na nea mote no mo asom no, mompae mu nka no adan atifi.
40010028	Na munnsuro wɔn a wokum ɔhonam na wontumi nkum ɔkra, na mmom munsuro nea obetumi asɛe ɔkra ne ɔhonam amanehunu kurom.
40010029	So wɔntɔn nkasanoma abien nnye pɛsewa? Nanso wɔn mu biako mpo nkwati mo agya nhwe fam.
40010030	Na mo ti nwi mpo, wɔakan ne nyinaa.
40010031	Enti munnsuro! Mosen nkasanoma bebree.
40010032	Enti obiara a ɔbɛbɔ me din nnipa anim no, me nso mɛbɔ ne din m’agya a ɔwɔ soro no anim;
40010033	na obiara a ɔbɛpa me nnipa anim no, me nso mɛpa no m’agya a ɔwɔ soro no anim.
40010034	Munnsusuw sɛ mede asomdwoe baa asaase so; ɛnyɛ asomdwoe na mede bae, na mmom nkrante.
40010035	Na mede mpaepaemu na ɛbae na ɔbarima asɔre atia n’agya, na ɔbabea asɔre atia ne na, na osew asɔre atia n’ase;
40010036	na onipa fifo bɛyɛ n’atamfo.
40010037	Nea ɔpɛ agya anaa ɛna kyɛn me no, ɔnsɛ me; na nea ɔpɛ ɔbabarima anaa ɔbabea kyɛn me no, ɔnsɛ me,
40010038	na nea ɔmfa n’asɛndua na onni m’akyi no, ɔnsɛ me.
40010039	Nea ne nsa aka ne kra no, ebefi ne nsa, na nea me nti ne kra fii ne nsa no, ne nsa bɛka.
40010040	Nea ogye mo no gye me, na nea ogye me no gye nea ɔsomaa me no.
40010041	Nea ogye odiyifo, odiyifo din mu no, ne nsa bɛka odiyifo akatua; na nea ogye onipa trenee onipa trenee din mu no, ne nsa bɛka onipa trenee akatua.
40010042	Na obiara a ɔbɛma nketewa yi mu biako nsuonwini kuruwa ma osuani din mu no, nokware mise mo sɛ, n’akatua remmɔ no.
40011001	Na ɛbae sɛ Yesu wiee n’asuafo dumien no kasakyerɛ no, ofii hɔ sɛ ɔrekɔkyerɛkyerɛ na waka asɛm no nkurow mu.
40011002	Na Yohane tee Kristo nnwuma wɔ afiase no, ɔsomaa n’asuafo
40011003	kobisaa no sɛ: Wone nea ɔreba no anaasɛ yɛnhwɛ ɔfoforo kwan?
40011004	Na Yesu bua see wɔn sɛ: Monkɔ na monkɔka nea mote na muhu yi nkyerɛ Yohane:
40011005	Anifuraefo hu ade, na mmubuafo nantew, akwatafo ho fi, na asotifo te asɛm, awufo nyan, na wɔka asɛmpa kyerɛ ahiafo.
40011006	Na nhyira ne nea merento no hintidua.
40011007	Na Yohane asuafo no rekɔ no, Yesu fii ase kaa Yohane ho asɛm kyerɛɛ nkurɔfo akuwakuw no sɛ: Ɛdɛn na mufii adi kɔɔ sare so kɔhwɛɛ? Mmɛw ahaban a mframa rehim anaa?
40011008	Anaasɛ ɛdɛn na mufii adi kɔhwɛe? Onipa a ɔhyɛ ntade bɔkɔɔ anaa? Hwɛ, wɔn a wɔhyɛ ntade bɔkɔɔ no wɔ ahemfo afi mu.
40011009	Anaasɛ adɛn nti na mufii adi? Mokɔhwɛɛ odiyifo anaa? Yiw, mise mo sɛ, ɔsen odiyifo mpo.
40011010	Oyi ne nea wɔakyerɛw ne ho asɛm sɛ: Hwɛ, meresoma me bɔfo adi w’anim a obesiesie w’anim kwan.
40011011	Nokware mise mo sɛ, wɔn a mmea awo wɔn nyinaa mu biara nsɔree a ɔsen Yohane suboni; nanso nea ɔyɛ aketewa koraa ɔsoro ahenni mu no yɛ kɛse sen no.
40011012	Na efi osuboni Yohane bere so besi nnɛ, wɔyɛ ɔsoro ahenni ho ade abran so, na wɔn a wɔyɛ no abran so no fa no anuɔden so.
40011013	Na adiyifo no nyinaa ne mmara no hyɛɛ nkɔm besii Yohane so.
40011014	Na sɛ mopɛ sɛ mugye a, oyi ne Elia a ɔreba no.
40011015	Nea ɔwɔ aso no, ma ontie!
40011016	Na hena ho na mede nnɛ mma yi mɛto? Wɔte sɛ mmofra a wɔtete gua so refrɛfrɛ wɔn mfɛfo sɛ:
40011017	Yɛahyɛn atɛntɛbɛn ama mo, na moansaw; yɛatwa agyaadwo ama mo, na mo werɛ anhow.
40011018	Na Yohane bae, onnidi na ɔnnom, na wose: Ɔwɔ honhommɔne.
40011019	Onipa ba no bae, odidi na ɔnom, na wose: Hwɛ, odidifo ne ɔsanomfo, towgyefo ne nnebɔneyɛfo adamfo. Nanso nyansa nam ne nnwuma so di bem.
40011020	Ɛnna ofii ase kaa nkurow a wayɛ n’ahoɔdenne pii wom no anim sɛ wɔnsakraa wɔn adwene, ɔkae sɛ:
40011021	Korasin, due! Betsaida, due! Efisɛ ahoɔdenne a wɔayɛ no mo mu yi, sɛ wɔyɛɛ no Tiro ne Sidon a, anka wɔasakra wɔn adwene atweaatam ne nso mu dedaw.
40011022	Nso mise mo sɛ, atemmu da no, ɛbɛfanim Tiro ne Sidon asen mo.
40011023	Na wo Kapernaum, so wɔbɛma wo so akɔ soro? Dabi wɔbɛbrɛ wo ase akɔ asaman; efisɛ ahoɔdenne a wɔayɛ no wo mu yi, sɛ wɔyɛɛ no Sidon a, anka ɛwɔ hɔ de besi nnɛ.
40011024	Nso mise mo sɛ, atemmu da no, ɛbɛfanim Sodom asaase asen wo.
40011025	Ɛbere no ara mu Yesu kae sɛ: Agya, ɔsoro ne asaase wura, miyi wo ayɛ sɛ wode nneɛma yi ahintaw anyansafo ne animdefo, na woayi akyerɛ nkokoaa.
40011026	Yiw, agya, ne saa na ɛyɛ anisɔ w’anim.
40011027	M’agya de nneɛma nyinaa ahyɛ me nsa; na obiara nnim ɔba no, gye agya no, na obiara nnim agya no, gye ɔba no ne nea ɔba no pɛ sɛ oyi no adi kyerɛ no.
40011028	Mo a moayɛ adwuma abrɛ na wɔasoa mo nnosoa nyinaa, mommra me nkyɛn, na mɛma moahome.
40011029	Momfa me kɔndua nto mo ho so, na munsua me, sɛ midwo na mebrɛ me ho ase koma mu; na mubenya ɔhome ama mo kra.
40011030	Na me kɔndua yɛ mmerɛw, na m’adesoa yɛ hare.
40012001	Ɛbere no mu no, Yesu kɔfaa aburofuw bi mu homeda bi; na ɔkɔm dee n’asuafo no, wofii ase pempan mmɛtem no bi wee.
40012002	Na Farisifo no hui no, wɔka kyerɛɛ no sɛ: Hwɛ, w’asuafo yɛ nea enni ho kwan sɛ wɔyɛ homeda.
40012003	Na osee wɔn sɛ: Monkenkanee nea Dawid yɛe, bere a ɔkɔm dee no ne wɔn a wɔka ne ho no?
40012004	Sɛnea ɔkɔɔ Onyankopɔn fi, na okodii kyerɛ abodoo a ɔne wɔn a wɔka ne ho no nni ho kwan sɛ wodi gye asɔfo nko ara no?
40012005	Anaasɛ monkan mmara no mu sɛnea homeda, asɔfo a wɔwɔ asɔrefi no sɛe homeda nanso woanni ho fɔ no?
40012006	Na mise mo sɛ, nea ɔkyɛn asɔrefi wɔ ha.
40012007	Na sɛ munim sɛ: Mmɔborohunu na mepɛ na ɛnyɛ afɔrebɔ a, anka moammu wɔn a wonni fɔ no fɔ;
40012008	na onipa ba no yɛ homeda wura.
40012009	Na ofii hɔ kɔɔ wɔn hyiadan mu.
40012010	Na hwɛ, onipa bi wɔ hɔ a ne nsa awu. Na wobisaa no sɛ: Ɛwɔ ho kwan sɛ wɔsa yare homeda anaa? Na wɔakɔtoto n’ano.
40012011	Na osee wɔn sɛ: Mo mu nipa bɛn na sɛ ɔwɔ oguan biako, na ɔkɔhwe amoa mu homeda a, ɔrenso no mu mma no so?
40012012	Na ɔsen bɛn na onipa nsen oguan? Enti ɛwɔ ho kwan sɛ wɔyɛ papa homeda.
40012013	Ɛnna ɔka kyerɛɛ onipa no sɛ:Teɛ wo nsa! Na ɔteɛe, na ɛsan yɛɛ yiye sɛ biako no.
40012014	Na Farisifo no fii adi kotuu ne ho agyina sɛnea wobekum no.
40012015	Na Yesu hui no, ɔtwee ne ho fii hɔ, na nkurɔfo akuwakuw pii dii n’akyi, na ɔsaa wɔn nyinaa yare.
40012016	Na ɔbraa wɔn sɛ wonnyi no adi,
40012017	na nea odiyifo Yesaia kae no aba mu sɛ:
40012018	Hwɛ, m’abofra a mayi no, nea medɔ no a me kra ani sɔ no; mede me honhom megu no so, na waka atemmu akyerɛ amanaman.
40012019	Ɔrenko, na ɔrenteɛteɛm, na obi rente ne nne abɔnten so;
40012020	na abaa a abukaw no, ɔremmu mu, na kanea ntama a ayɛ wusiwusi nso, ɔrennum, de akosi sɛ ɔbɛma atɛntrenee adu nkonimdi mu.
40012021	Na ne din so na amanaman de wɔn ani bɛto.
40012022	Ɛnna wɔde obi a ɔwɔ honhommɔne a ɔyɛ onifuraefo ne mum brɛɛ no, na ɔsaa no yare maa mum no kasae, na ohuu ade.
40012023	Na nkurɔfo akuwakuw no nyinaa ho dwiriw wɔn, na wɔkae sɛ: Ɛnyɛ Dawid ba no ni?
40012024	Na Farisifo no tee no, wɔkae sɛ: Ahonhommɔne panyin Beelsebul nko ara so na onipa yi nam tu ahonhommɔne.
40012025	Na ohuu wɔn adwene no, osee wɔn sɛ: Ahenni biara a ɛne ne ho di mpaepaemu no dan amamfo; na kurow anaa ofi biara a ɛne ne ho di mpaepaemu no rennyina.
40012026	Na sɛ Satan tu Satan a, na ɔne ne ho adi mpaepaemu; na ɛbɛyɛ dɛn na n’ahenni agyina?
40012027	Na sɛ me, mede Beelsebul na etu ahonhommɔne a, na mo mma de hena na etu wɔn? Eyi nti wɔbɛyɛ mo atemmufo.
40012028	Na sɛ mede Onyankopɔn honhom na etu ahonhommɔne a, ɛnde na Onyankopɔn ahenni anya aba mo so.
40012029	Anaasɛ ɛbɛyɛ dɛn na obi betumi akɔ ɔhoɔdenfo fi akɔfow n’afide, gye sɛ odi kan kyekyere ɔhoɔdenfo no ansa na wafow ne fi.
40012030	Nea ɔnka me ho no, na ɔne me anya; na nea ɔne me mmoaboa ano no, na ɔhwete mu.
40012031	Eyi nti mise mo sɛ: Wɔde bɔne ne abususɛm nyinaa befiri nnipa, na honhom ho abususɛm de, wɔremfa mfiri nnipa.
40012032	Na nea ɔbɛkasa atia onipa ba no, wɔde befiri no; na nea ɔbɛkasa atia Honhom Kronkron de, wɔremfa mfiri no wiase ha ne wiase a ɛreba no mu.
40012033	Momma dua no nyɛ dua pa, na n’aba ayɛ aba pa; anaasɛ momma dua no nyɛ dua bɔne, na n’aba ayɛ aba bɔne; na dua aba na wɔde hu dua ko.
40012034	Nhurutoa mma! Moyɛ abɔnefo yi, mobɛyɛ dɛn atumi aka nsɛm pa? Na nea ayɛ koma ma abu so no na ano ka.
40012035	Onipa pa fi nnepa a waboaboa ano ne koma mu no mu na oyi nnepa adi; na onipa bɔne fi nnebɔne a waboaboa ano ne koma mu no mu na oyi nnebɔne adi.
40012036	Na mise mo sɛ, asɛnhunu biara a nnipa bɛka no, wobebu ho akontaa atemmuda.
40012037	Na wo nsɛm so na wɔnam bebu wo bem, anaa wɔbebu wo fɔ.
40012038	Ɛnna kyerɛwfo ne Farisifo no mu bi buaa no sɛ: Kyerɛkyerɛfo, yɛpɛ sɛ yehu wo nsam sɛnkyerɛnne bi.
40012039	Na obua see wɔn sɛ: Nnɛ mma abɔnefo ne awaresɛefo hwehwɛ sɛnkyerɛnne, nanso wɔremma wɔn sɛnkyerɛnne biara, gye odiyifo Yona sɛnkyerɛnne no.
40012040	Na sɛnea Yona dii bonsu yam nnansa awia ne anadwo no, saa ara nso na onipa ba no bedi asaase komam nnansa awia ne anadwo.
40012041	Niniwe mmarima ne nnɛ mma yi bɛsɔre atemmu no mu na wɔabu wɔn fɔ, efisɛ wɔsakraa wɔn adwene Yona asɛnka mu; na hwɛ, nea ɔsen Yona wɔ ha.
40012042	Anafo hɔ hemmaa no ne nnɛ mma yi bɛsɔre atemmu no mu, na wabu wɔn fɔ, efisɛ ofi asaase ano noho betiee Solomon nyansa; na hwɛ, nea ɔsen Solomon wɔ ha.
40012043	Sɛ honhom fi no fi onipa no mu a, okokyinkyin nkyerekyerewa so hwehwɛ ɔhome, na onnya bi.
40012044	Na ose: Mɛsan makɔ me dan a mifii mu mebae no mu. Na ɔba a, ɔbɛto sɛ ɛda mpan, wɔaprapra mu, na wɔasiesie mu.
40012045	Na ɔkɔ kɔfa ahonhom foforo asɔn a wɔyɛ bɔne sen no ka ne ho, na wɔbɛhyɛn mu tena hɔ; na onipa no akyiri yi asetena yɛ bɔne sen kan de no. Saa ara nso na ɛbɛyɛ nnɛ mma abɔnefo yi.
40012046	Na ogu so kasa kyerɛ nkurɔfo akuwakuw no, hwɛ, ne na ne ne nuanom begyinaa afikyiri pɛe sɛ wɔne no kasa.
40012047	Na obi ka kyerɛɛ no sɛ: Hwɛ, wo na ne wo nuanom gyina afikyiri pɛ sɛ wɔne wo kasa.
40012048	Na obua see nea osee no saa no sɛ: Hena ne me na, na hena ne me nuanom?
40012049	Na ɔteɛɛ ne nsa kyerɛɛ n’asuafo no so kae sɛ: Hwɛ me na ne me nuanom ni!
40012050	Na obiara, a ɔbɛyɛ m’agya a ɔwɔ soro no apɛde no, ɔno ara ne me nuabarima ne onuabea ne ɛna.
40013001	Ɛda no ara Yesu fii fie kɔtenaa mpoano.
40013002	Na nkurɔfo akuwakuw pii boaboaa wɔn ho ano baa ne nkyɛn, na enti ɔkɔɔ ɔkorow mu kɔtenaa mu; na nkurɔfokuw no nyinaa gyinagyina mpoano.
40013003	Na ɔkasae pii mmebu mu kyerɛɛ wɔn sɛ:Hwɛ, ogufo fii adi koguu aba.
40013004	Na ɔregu no, ebi koguu kwankyɛn, na nnomaa bae bɛsosɔwee.
40013005	Ebi nso koguu abo so, nea dɔte pii nni; na ntɛm ara na efifii, efisɛ dɔte no mu nnɔ,
40013006	na owia fii no, ekisae, na enni ntini nti, ɛhyewee.
40013007	Ebi nso koguu nsɔe mu; na nsɔe no nyinii, na emiaa no.
40013008	Na ebi nso koguu asaase pa mu; na ɛsow aba, ebi ɔha, ebi aduosia, ebi aduasa.
40013009	Nea ɔwɔ aso no, ma ontie!
40013010	Na asuafo no baa ne nkyɛn besee no sɛ: Adɛn na wokasa kyerɛ wɔn mmebu mu?
40013011	Na obua see wɔn sɛ: Mo de, wɔde ama mo sɛ munhu ɔsoro ahenni mu ahintasɛm no, na wɔn de, wɔmfa mmaa wɔn.
40013012	Na obiara a ɔwɔ no, wɔbɛma no, na wanya aboro so; na obiara a onni no, nea ɔwɔ mpo wobegye ne nsam.
40013013	Eyi nti na mekasa mekyerɛ wɔn mmebu mu, efisɛ wohu de, nanso wonhu, na wɔte de, nso wɔnte na wɔnte ase.
40013014	Na wɔn mu na Yesaia adiyisɛm no aba mu sɛ: Ɔte de, mobɛte, na morente ase; na ohu nso mubehu, na morenhu mu.
40013015	Efisɛ ɔman yi koma apirim, na wɔn aso ayɛ den, na wɔamuamua wɔn ani na wɔamfa wɔn ani anhu, na wɔamfa wɔn aso ante, na wɔamfa wɔn koma ante ase, na wɔannan wɔn ho, na mansa wɔn yare.
40013016	Na mo de, nhyira ne mo ani sɛ ehu, ne mo aso sɛ ɛte.
40013017	Na nokware mise mo sɛ, adiyifo ne atreneefo pii pɛe sɛ wohu nea muhu yi, na wɔte nea mote yi, nanso wɔanhu, nso wɔante.
40013018	Enti afei muntie ogufo ho bɛ no:
40013019	Obiara a ɔte ahenni no ho asɛm na ɔnte ase no, ɔbɔne no ba behwim nea wɔagu ne koma mu no; oyi ne nea woguu no kwankyɛn no.
40013020	Na nea woguu no abo so no, ɔne nea ɔte asɛm no, na ɔde anigye gye no ntɛmntɛm;
40013021	nanso onni ntini wɔ no mu, na ɔtena hɔ kyɛ kakra, na sɛ asɛm no nti amanehunu anaa ɔtaa ba a, ntɛm ara na ato no hintidua.
40013022	Na nea woguu no nsɔe mu no, ɔne nea ɔte asɛm no, na wiase asetena yi mu dadwen ne haw ne ahonyade nnaadaa mia asɛm no, na ɛnsow aba.
40013023	Na nea woguu no asaase pa mu no, ɔne nea ɔte asɛm no, na ɔte ase; ɔno na ɔsow aba, obi sow ɔha, obi aduosia, obi aduasa.
40013024	Obuu wɔn bɛ foforo sɛ: Ɔsoro ahenni te sɛ onipa bi a oguu aba pa n’afuw mu.
40013025	Na nnipa dae no, ne tamfo bae beguu wura bɔne bi awi no mu, na ofii hɔ kɔe.
40013026	Na eyii ahaban na ɛsow aba no, ɛnna wura bɔne no nso daa adi.
40013027	Na ofiwura no nkoa baa ne nkyɛn bɛka kyerɛɛ no sɛ: Owura, ɛnyɛ aba pa na wugui w’afuw no mu? Na wura bɔne yi de, efi he?
40013028	Na ɔka kyerɛɛ wɔn sɛ: Ɔtamfo bi na ɔbɛyɛɛ saa. Na nkoa no ka kyerɛɛ no sɛ: Ɛnde wopɛ sɛ yɛkɔ kɔboaboa ano anaa?
40013029	Ɛnna ose: Daabi, anyɛ a, moreboaboa wura bɔne no ano no, na moatu awi no bi afra mu.
40013030	Momma n’abien no nyinaa nnyin nkosi twa bere, na twa bere no mu na mɛka makyerɛ twafo no sɛ: Mommoaboa wura bɔne no ano kan, na monkyekyere no afiafi mma wɔnkɔhyew, na awi no de, mommoaboa ano nkogu me san so!
40013031	Obuu wɔn bɛ foforo sɛ: Ɔsoro ahenni te sɛ sinapi fua a onipa fa koduae n’afuw mu.
40013032	Ɛno na ɛyɛ aba horow nyinaa mu ketewa de, nanso enyin a, ɛne afifide nyinaa mu kɛse, na ɛyɛ dua ma wim nnomaa ba bɛtena n’abaa so.
40013033	Obuu wɔn bɛ foforo sɛ: Ɔsoro ahenni te sɛ mmɔkaw a ɔbea bi fa kɔfɔtɔw asikresiam korokuma abiɛsa mama de kosii sɛ ne nyinaa kawee.
40013034	Eyinom nyinaa Yesu ka kyerɛɛ nkurɔfo akuwakuw no mmebu mu, na wankwati bɛ anka asɛm biara ankyerɛ wɔn, na nea odiyifo no kae no aba mu sɛ:
40013035	Mebue m’ano mmebu mu; mɛpae nsɛm a ahintaw fi wiase asefi no mu maka.
40013036	Na ogyaa nkurɔfo akuwakuw no kwan no, ɔbaa ofie. Na n’asuafo no baa ne nkyɛn bɛkae sɛ: Kyerɛ yɛn afuw mu wura bɔne ho bɛ no ase.
40013037	Na obua see wɔn sɛ: Nea ogu aba pa no ne onipa ba no;
40013038	afuw no ne wiase; aba pa no ne ahenni no mma; wura no ne ɔbɔne no mma;
40013039	ɔtamfo a ogui no ne ɔbonsam; twa bere no ne wiase awiei; twafo no ne abɔfo.
40013040	Enti sɛnea wɔboaboa wura no ano na wɔde ogya hyew no, saa ara na ɛbɛyɛ wiase awiei.
40013041	Onipa ba no bɛsoma n’abɔfo na wɔakɔboaboa hintidua ne wɔn a wodi nsɛmmɔne nyinaa ano afi n’ahenni mu,
40013042	na wɔde wɔn akogu ogya fononoo mu; ɛhɔ na osu ne setwɛre wɔ.
40013043	Ɛnna atreneefo no bɛhyerɛn sɛ owia wɔn agya ahenni mu. Nea ɔwɔ aso no, ma ontie!
40013044	Ɔsoro ahenni no te sɛ ademude bi a wɔde asie afuw mu; ɛno na onipa bi kohui, na ɔkataa so, na ɛho anigye nti ɔkɔ kɔtɔn nea ɔwɔ nyinaa de kɔtɔɔ afuw no.
40013045	Ebio, ɔsoro ahenni te sɛ oguadini bi a ɔhwehwɛ nhene pa;
40013046	na ohuu ahene biako a ne bo yɛ den no, ɔkɔtɔn nea ɔwɔ nyinaa de kɔtɔe.
40013047	Ebio, ɔsoro ahenni te sɛ asawu a wɔde guu po mu na ebumaa nam horow nyinaa bi;
40013048	na ɛyɛɛ ma no, wɔtwe baa mpoano, na wɔtenaa ase boaboaa nea eye no ano guu akorow mu, na nea enye no de, wɔtow gui.
40013049	Sɛnea ɛbɛyɛ wiase awiei no mu ara ne no. Abɔfo no bɛba abɛpaw nnipa bɔne afi atreneefo mu,
40013050	na wɔatow wɔn agu ogya fononoo mu; ɛhɔ na osu ne setwɛre wɔ.
40013051	Moate eyinom nyinaa ase anaa? Wɔka kyerɛɛ no sɛ: Yiw.
40013052	Na ɔka kyerɛɛ wɔn sɛ: Eyi nti ɔkyerɛwfo biara a wɔayɛ no osuani ama ɔsoro ahenni no te sɛ ofiwura bi a ofi n’ademude mu yi nneɛma afoforo ne adedaw adi.
40013053	Na ɛbae sɛ Yesu wiee mmɛ yi bu no, ofii hɔ kɔe.
40013054	Na ɔkɔɔ n’agya kurom no, ɔkyerɛkyerɛɛ wɔn, wɔn hyia adan mu ma ɛyɛɛ wɔn ahodwiriw, na wɔkae sɛ: Ɛhe na oyi de nyansa ne ahoɔdenne yi fi?
40013055	Ɛnyɛ duadwumfo no ba no ni? Wɔmfrɛ ne na Maria, ne ne nuanom Yakobo ne Yosef ne Simon ne Yuda?
40013056	Na ɛnyɛ ne nuabeanom nyinaa na wɔne yɛn wɔ ha yi anaa? Na afei ɛhe na oyi konyaa eyinom nyinaa?
40013057	Na ɔyɛɛ wɔn hintidua. Na Yesu see wɔn sɛ: Nidi mmɔ odiyifo, gye ne kurom ne ne fi.
40013058	Na wɔn gye a wonnye nni nti wanyɛ anwonwade pii wɔ hɔ.
40014001	Ɛbere no mu no, ɔmansinhene Herode tee Yesu nka,
40014002	na osee n’asomfo sɛ: Yohane suboni no ne no; wanyan afi awufo mu, na ɛno nti na ahoɔdenne yi yɛ ne mu adwuma yi.
40014003	Na Herode aso Yohane mu akyere no de no akɔto afiase, ne nua Filipo yere Herodia nti.
40014004	Efisɛ Yohane aka akyerɛ no sɛ: Wunni ho kwan sɛ woware no.
40014005	Na ɔpɛe sɛ okum no, nanso na osuro nkurɔfo no, efisɛ na wobu no sɛ odiyifo.
40014006	Na wodii Herode awoda no, Herodia babea bɛsawee wɔn anim na ɛyɛɛ Herode fɛ.
40014007	Ɛno nti Herode kaa ntam hyɛɛ no bɔ sɛ ɔbɛma no biribiara a obebisa.
40014008	Na ne na tuu no fo bɔne ma ɔbɛkae sɛ: Fa osuboni Yohane ti to prɛte mu ma me ha yi ara!
40014009	Na ɛyɛɛ ɔhene no yaw, nanso ne ntam ne wɔn a wɔne no te adidii no nti, ɔhyɛe sɛ wɔmfa mma no.
40014010	Na ɔsoma ma wokotwaa Yohane ti wɔ afiase.
40014011	Na wɔde ne ti no too prɛte mu bae, na wɔde maa ababaa no, na ɔde kɔmaa ne na.
40014012	Na n’asuafo bae bɛfaa amu no kosiei, na wɔbɛka kyerɛɛ Yesu.
40014013	Na Yesu tee no, ɔtenaa ɔkorow mu fii hɔ kɔɔ sare so, nkyɛn baabi. Na nkurɔfo akuwakuw no tee no, wofii nkurow so nam fam tiw no.
40014014	Na osii fam behuu nkurɔfo pii, na ne yam hyehyee no maa wɔn, na ɔsaa wɔn mu ayarefo yare.
40014015	Na onwini dwoe no, n’asuafo no baa ne nkyɛn besee no sɛ: Ɛha yi yɛ sare so na onwini nso adwo, gya nkurɔfo akuwakuw no kwan na wɔnkɔ nkuraa nkɔtɔ aduan nni.
40014016	Na Yesu see wɔn sɛ: Enhia sɛ wɔkɔ, mo ara momma wɔn biribi nni!
40014017	Na wosee no sɛ: Yenni biribi ha yi sɛ abodoo anum ne mpataa abien.
40014018	Ɛnna ose: Momfa mmrɛ me ha!
40014019	Na ɔhyɛɛ nkurɔfo akuwakuw no sɛ wɔntenatena sare no so, na ɔfaa abodoo anum ne mpataa abien no, na ɔhwɛɛ soro hyiraa so; na obubuu mu de abodoo no maa n’asuafo no, na asuafo no nso de maa nkurɔfo akuwakuw no.
40014020	Na wɔn nyinaa didi mee, na wɔtasetasee mporoporowa a ɛkae no nkɛntɛn dumien mama.
40014021	Na wɔn a wodii no bɛyɛ mmarima mpemnum, mmea ne mmofra nka ho.
40014022	Na ntɛm ara na Yesu hyɛɛ asuafo no sɛ wɔnkɔ ɔkorow mu nni kan ntwa nkɔ asuogya noho, na onnya nkurɔfo akuwakuw no kwan ansa.
40014023	Na owiee nkurɔfo akuwakuw no kwan gya no, ɔkɔɔ bepɔw so fa baabi mpaebɔ. Na onwini dwoe no, na aka ne nko wɔ hɔ.
40014024	Na ɔkorow no adu ɛpo no mfinimfini, na asorɔkye rehaw no, efisɛ na mframa no rehyia wɔn.
40014025	Na anadwo dasu a ɛto so anan mu no, Yesu nam po so kɔɔ wɔn nkyɛn.
40014026	Na asuafo no huu no sɛ ɔnam po no so no, wɔn bo tui, na wɔkae sɛ: Ɛyɛ ɔsaman! Na wɔde ehu teɛteɛɛm.
40014027	Na ntɛm ara Yesu kasa kyerɛɛ wɔn sɛ: Momma mo bo ntɔ mo yam, ɛyɛ me, munnsuro!
40014028	Na Petro buaa no sɛ: Awurade, sɛ ɛyɛ wo de a, ka ma memmra wo nkyɛn nsu no ani!
40014029	Na ose: Bra! Na Petro fii ɔkorow no mu si faa nsu no ani sɛ ɔrekɔ Yesu nkyɛn.
40014030	Na ohuu mframa no, osuroe; na ofii ase sɛ ɔremem no, ɔteɛɛm sɛ: Awurade, gye me!
40014031	Na ntɛm ara Yesu teɛɛ ne nsa soo no mu, na ɔka kyerɛɛ no sɛ: Wo a wo gyidi sua! Adɛn nti na wugyee akyinnye?
40014032	Na woduu ɔkorow no mu no, mframa no gyaee.
40014033	Na wɔn a wɔwɔ ɔkorow no mu no ba bɛkotow sɔree no sɛ: Onyankopɔn ba ne wo ampa.
40014034	Na wotwae no, woduu Genesaret asaase so.
40014035	Na nnipa a wɔwɔ hɔ no huu no no, wɔsoma kɔɔ asaase a atwa ahyia no nyinaa so, na wɔde wɔn a wɔyare nyinaa brɛɛ no,
40014036	na wɔsrɛɛ no sɛ ɔmma wɔmfa wɔn nsa nka n’atade ano nnwow nko ara. Na dodow a wɔde wɔn nsa kaa n'ataade ano no ho yɛɛ wɔn den.
40015001	Ɛnna Kyerɛwfo ne Farisifo fi Yerusalem baa Yesu nkyɛn bebisae sɛ:
40015002	Adɛn nti na w’asuafo no nni mpanyimfo atetesɛm no so? Wɔnhohoro wɔn nsa ansa na wɔadidi.
40015003	Na Yesu bua see wɔn sɛ: Adɛn nti na mo nso mo atetesɛm nti munni Onyankopɔn ahyɛde so?
40015004	Na Onyankopɔn kae sɛ: Di w’agya ne wo na ni, na nea ɔka agya anaa ɛna ho asɛmmɔne no, owu na ma onwu.
40015005	Na mo de, muse: Obi a obese n’agya anaa ne na sɛ: Nea anka wubenya me ho no yɛ ayɛyɛde no,
40015006	na enni sɛ odi n’agya anaa ne na ni, na mo atetesɛm nti moasɛe Onyankopɔn asɛm.
40015007	Nyaatwomfo! Edi sɛ Yesaia hyɛɛ mo ho nkɔm sɛ:
40015008	Ɔman yi de wɔn anofafa na edi me ni, na wɔn koma de, atwe afi me ho kɔ akyirikyiri.
40015009	Na wɔsɔre me kwa, wɔkyerɛkyerɛ nsɛm a nnipa ahyehyɛ.
40015010	Na ɔfrɛɛ nkurɔfokuw no ka kyerɛɛ wɔn sɛ: Muntie, na monte ase.
40015011	Ɛnyɛ nea ɛkɔ anom na egu onipa ho fi, na mmom nea efi anom ba na egu onipa ho fi.
40015012	Ɛnna n’asuafo no baa ne nkyɛn bɛka kyerɛɛ no sɛ: Wunim sɛ Farisifo no tee asɛm yi no, ato wɔn hintidua?
40015013	Na obuae sɛ: Dua biara a ɛnyɛ me soro agya na oduae no, wobetu.
40015014	Munnyaa wɔn, wɔyɛ anifuraefo a wɔkyerɛ anifuraefo kwan; na sɛ onifuraefo kyerɛ onifuraefo kwan a, wɔn baanu nyinaa bɛtɔ amoa mu.
40015015	Na Petro bua see no sɛ: Kyerɛ yɛn bɛ no ase!
40015016	Na ose: Mo nso moda so nte ase ara?
40015017	Munhu sɛ ade biara a ɛkɔ anom no kɔ ɔyafunu mu na eyi fi ne mu san ba bio?
40015018	Na nea efi anom fi adi de, efi onipa komam, na ɛno na egu onipa ho fi.
40015019	Na koma mu na adwemmɔne, awudisɛm, ayerefasɛm, aguamansɛm, awifosɛm, adansekurum ne abususɛm fi.
40015020	Eyinom ne nneɛma a egu onipa ho fi; na wɔde nsa a wɔanhohoro didi a, engu onipa ho fi.
40015021	Na Yesu fi hɔ kɔɔ Tiro ne Sidon fa mu.
40015022	Na hwɛ, Kanaanni bea bi a ofi mpɔtam hɔ bae bɛteɛteɛɛm sɛ: Awurade, Dawid ba, hu me mmɔbɔ, na honhommɔne bi rehaw me babea dodo!
40015023	Nanso wammua no. Na n’asuafo no bae bɛsrɛɛ no sɛ: Gya no kwan na ɔnkɔ, na ɔteɛteɛm di yɛn akyi.
40015024	Na Yesu buae sɛ:Israel fi nguan a ayera no nko ara nkyɛn na wɔsomaa me.
40015025	Na ɔbea no bae bɛkotow sɔree no sɛ: Awurade, boa me!
40015026	Na obuae sɛ: Ɛnyɛ fɛ sɛ wɔfa mma aduan tow ma akraman mma.
40015027	Na ɔbea no se: Ɛwom, Awurade, nanso akraman mma no nso di mporoporowa a efi wɔn wuranom pon so gu fam no bi.
40015028	Ɛnna Yesu bua see no sɛ: O ɔbea, wo gyidi so; ɛnyɛ mma wo sɛnea wopɛ no. Na efi dɔn no ara mu na ne babea no ho yɛɛ no den.
40015029	Na Yesu fi hɔ baa Galilea po ho. Na ɔkɔɔ bepɔw so kɔtenaa ase wɔ hɔ.
40015030	Na nkurɔfo akuwakuw pii de mpakye, mmubuafo, anifuraefo, mum ne afoforo pii baa ne nkyɛn, na wɔde wɔn beguu ne nan ase. Na ɔsaa wɔn yare
40015031	ma ɛyɛɛ nkurɔfokuw no nwonwa, sɛ wohui sɛ mum rekasa, na mpakye ho san, na mmubuafo nantew, na anifuraefo hu ade; na wɔhyɛɛ Israel Nyankopɔn anuonyam.
40015032	Na Yesu frɛɛ n’asuafo no see wɔn sɛ: Me yam hyehye me ma nkurɔfokuw yi sɛ wɔatena me nkyɛn atoa so nnansa ni, na wonni biribi a wodi; nanso mempɛ sɛ migya wɔn kwan ma wɔde yafumpan kɔ, na wɔn ani so ankobri wɔn ɔkwan mu.
40015033	Na asuafo no see no sɛ: Ɛhe na yebenya abodoo a ɛbɛso nkurɔfokuw a ɛte sɛɛ sare so ha?
40015034	Na Yesu see wɔn sɛ: Abodoo ahe na mowɔ? Na wose: Asɔn ne mpataa kakraa bi.
40015035	Na ɔhyɛɛ nkurɔfo akuwakuw no sɛ wɔntenatena fam.
40015036	Na ɔfaa abodoo asɔn no ne mpataa no, na ɔdaa ase, na obubui de maa n’asuafo no, na asuafo no nso de maa nkurɔfo akuwakuw no.
40015037	Na wɔn nyinaa di mee, na wɔtasetasee mporoporowa a ɛkae no nkɛntɛn asɔn mama.
40015038	Na wɔn a wodii no yɛ mmarima mpemnan a mmea ne mmofra nka ho.
40015039	Na ogyaa nkurɔfo akuwakuw no kwan no, ɔtenaa ɔkorow mu na ɔbaa Magadan ahye so.
40016001	Na Farisifo ne Sadukifo no bae bɛsɔɔ no hwɛe srɛɛ no sɛ ɔnkyerɛ wɔn ɔsoro sɛnkyerɛnne bi.
40016002	Na obua see wɔn sɛ: Edu anwummere a, moka sɛ: Wim bɛtew, efisɛ ɔsoro abere.
40016003	Na anɔpa de, moka sɛ: Ahum betu nnɛ, efisɛ ɔsoro abere, na ayɛ kusuu. Munim ɔsoro ani nsɛm mu kyerɛ, na mmere no ho nsɛnkyerɛnne de, muntumi nkyerɛ mu?
40016004	Nnɛ mma bɔne ne awaresɛefo hwehwɛ sɛnkyerɛnne, na wɔremma wɔn sɛnkyerɛnne biara, gye odiyifo Yona sɛnkyerɛnne no. Na ogyaw wɔn fii hɔ kɔe.
40016005	Na asuafo no duu asuogya noho no, na wɔn werɛ afi sɛ wɔfa abodoo.
40016006	Na Yesu see wɔn sɛ: Monhwɛ na monhwɛ mo ho yiye Farisifo ne Sadukifo mmɔkaw ho!
40016007	Na wɔdwennwenee wɔn mu kekae sɛ: Sɛ yɛamfa abodoo nti ana.
40016008	Na Yesu hui no, ɔkae sɛ: Mo gyidi sua. Adɛn na modwennwene mo mu sɛ moamfa abodoo nti?
40016009	Munnya nhui ɛ, na monkae nnipa mpemnum abodoo anum ne nkɛntɛn dodow a munyae no?
40016010	Anaasɛ nnipa mpemnan abodoo asɔn ne nkɛntɛn dodow a munyae no?
40016011	Ɛdɛn na munhu sɛ ɛnyɛ abodoo ho asɛm na meka mekyerɛ mo? Monhwɛ mo ho yiye Farisifo ne Sadukifo mmɔkaw ho!
40016012	Ɛnna wohui sɛ wanka sɛ wɔnhwɛ wɔn ho yiye abodoo mmɔkaw ho, na mmom Farisifo ne Sadukifo kyerɛ ho.
40016013	Na Yesu duu Kaesarea Filipi fam no, obisaa n’asuafo no sɛ: Nnipa ka sɛ onipa ba no ne hena?
40016014	Na wose: Ebinom se: Yohane suboni no. Na ebinom se: Elia. Na ebinom nso se: Yeremia anaa adiyifo no mu biako.
40016015	Obisaa wɔn sɛ: Na mo de, muse mene hena?
40016016	Na Simon Petro buae sɛ: Wone Kristo no, Onyankopɔn teasefo no ba!
40016017	Ɛnna Yesu bua see no sɛ: Nhyira ne wo, Yona ba Simon, efisɛ ɛnyɛ ɔhonam ne mogya na eyi kyerɛɛ wo, na m’agya a ɔwɔ ɔsoro no.
40016018	Na me nso mise wo sɛ: Wone Petro, na ɔbotan yi so na mede m’asafo mesi, na asaman apon remmu mfa so.
40016019	Na mede ɔsoro ahenni ano nsafe mɛma wo, na biribiara a wobɛkyekye asaase so no na wɔakyekye no ɔsoro, na biribiara a wobɛsan asaase so no na wɔasan ɔsoro.
40016020	Ɛnna ɔhyɛɛ asuafo no ketee sɛ wɔnnka nnkyerɛ obiara sɛ ɔno ne Kristo no.
40016021	Efi hɔ na Yesu Kristo fii ase kyerɛɛ n’asuafo no sɛ ɛsɛ sɛ ɔkɔ Yerusalem kohu amane pii mpanyimfo ne asɔfo mpanyin ne kyerɛwfo nsam, na wɔakum no, na da ɛto so abiɛsa no wanyan.
40016022	Ɛnna Petro de no kɔɔ nkyɛn, na ofii ase kaa n’anim sɛ: Ɛmpare wo, Awurade! Eyi remma wo so.
40016023	Na ɔdan ne ho ka kyerɛɛ Petro sɛ: Fi me so, Satan! Woyɛ me hintidua, efisɛ wunnwen Onyankopɔn de, na mmom nnipa de na wudwen yi.
40016024	Ɛnna Yesu see n’asuafo no sɛ: Sɛ obi pɛ sɛ odi m’akyi a, ma ɔmpa ne ho akyi, na ɔmma n’asɛndua so, na onni m’akyi.
40016025	Na obiara a ɔpɛ sɛ ogye ne kra nkwa no, ebefi ne nsa, na obiara a me nti ne kra bɛyera no de, ne nsa bɛka.
40016026	Na sɛ onipa nya wiase nyinaa na ɔhwere ne kra a, mfaso bɛn na obenya? Anaasɛ dɛn na onipa bɛma de asesa ne kra?
40016027	Na onipa ba no de n’agya anuonyam ne n’abɔfo bɛba; ɛno na obetua onipa biara ka sɛnea ne nneyɛe te.
40016028	Nokware mise mo sɛ: Nnipa bi gyina ha a wɔrenka owu nhwɛ kosi sɛ wobehu onipa ba no sɛ ɔreba n’ahenni mu.
40017001	Na nnansia akyi no, Yesu faa Petro ne Yakobo ne ne nua Yohane de wɔn kɔɔ bepɔw tenten bi so fa baabi.
40017002	Na ɔsakrae wɔn anim, na n’anim hyerɛnee sɛ owia, na ne ntade yɛɛ fitaa sɛ hann.
40017003	Na hwɛ, Mose ne Elia yii wɔn ho adi kyerɛɛ wɔn ne no kasae.
40017004	Ɛnna Petro bua see Yesu sɛ: Awurade, eye sɛ yɛtena ha; sɛ wopɛ a, mɛbɔ asese abiɛsa wɔ ha, wo de biako, Mose de biako, na Elia de biako.
40017005	Na ogu so kasa no, hwɛ, omununkum bi a ɛharan bɛkataa wɔn so, na hwɛ, ɛnne bi fi omununkum no mu kae sɛ: Oyi ne me dɔba a ɔsɔ m’ani. Muntie no!
40017006	Na asuafo no tee no, wɔde wɔn anim butubutuw fam, na wosuroe yiye.
40017007	Na Yesu bae besusoo wɔn mu sɛ: Monsɔre, na munnsuro!
40017008	Na wɔmomaa wɔn ani so no, wɔanhu obiara sɛ Yesu nko.
40017009	Na wofi bepɔw no so resian no, Yesu hyɛɛ wɔn sɛ: Monnka ade a moahu yi nnkyerɛ obiara kosi sɛ onipa ba no bɛsɔre afi awufo mu.
40017010	Na asuafo no bisaa no sɛ: Adɛn nti na kyerɛwfo no ka sɛ ɛsɛ sɛ Elia ba ansa?
40017011	Na Yesu bua see wɔn sɛ: Elia ba na wabɛsesɛw nneɛma nyinaa de,
40017012	nanso mise mo sɛ: Elia aba dedaw, na wɔanhu no, na wɔyɛɛ no nea wɔpɛ nyinaa. Saa ara nso na onipa ba no rebehu amane wɔn nsam.
40017013	Ɛno na asuafo no tee ase sɛ Yohane suboni ho asɛm na ɔreka wɔn.
40017014	Na woduu nkurɔfokuw no nkyɛn no, onipa bi baa ne nkyɛn bebuu nkotodwe kae se:
40017015	Awurade, hu me ba yi mmɔbɔ, na otwa, na ohu amane pii; ɔtaa tɔ ogya mu, na ɔtaa tɔ nsu mu.
40017016	Na mede no mebrɛɛ w’asuafo no, nanso wɔantumi ansa no yare.
40017017	Na Yesu buae sɛ:O nnɛ mma a wonni gyidi na wɔakɔntɔn, me ne mo ntena hɔ nkodu da bɛn? Mentɔ me bo ase mma mo nkosi da bɛn? Momfa no mmrɛ me ha!
40017018	Na Yesu teɛteɛɛ no, na honhommɔne no fii adi, na efi dɔn no ara mu na abofra no yare no gyaee.
40017019	Ɛnna asuafo no baa Yesu nkyɛn ɔfa baabi, na wɔkae sɛ: Adɛn nti na yɛantumi antu no?
40017020	Na osee wɔn sɛ: Efisɛ mo gyidi sua; na nokware mise mo sɛ, mowɔ gyidi sɛ sinapi fua a, anka mobɛka akyerɛ bepɔw yi sɛ: Twiw fi ha kɔ noho, na ebetwiw, na biribiara nni hɔ a morentumi nyɛ.
40017021	(Nanso saa ade yi ban de, entumi ntu, gye sɛ ɛnam mpaebɔ ne mmuada so.)
40017022	Na wɔrekyinkyin Galilea no, Yesu ka kyerɛɛ wɔn sɛ: Wɔrebeyi onipa ba no akɔhyɛ nnipa nsa,
40017023	na wɔakum no, na da a ɛto so abiɛsa no, obenyan. Na ɛyɛɛ wɔn awerɛhow pii.
40017024	Na woduu Kapernaum no, wɔn a wogyigye tow no baa Petro nkyɛn sɛ: Mo kyerɛkyerɛfo nyi tow no anaa?
40017025	Ose: Oyi. Na ɔbaa ofie no, Yesu dii kan bisaa no sɛ: Simon, wudwen ho dɛn? Ɛhefo nkyɛn na asaase so ahene gyigye amanne anaa ɔtow? Wɔn mma anaa ahɔho nkyɛn?
40017026	Ɔka kyerɛɛ no sɛ: Ahɔho nkyɛn, no, Yesu buaa no sɛ: Ɛnne na mma no de wɔn ho.
40017027	Nanso nea ɛbɛyɛ na yɛanto wɔn hintidua nti, kɔ mpoano kɔto darewa, na apataa a ɔbɛba kan no, wubue n’anom a, wubehu dwetɛbona wɔ mu, ɛno na fa kotua ma wɔn.
40018001	Ɛdɔn no ara mu na asuafo no baa Yesu nkyɛn bebisae sɛ: Hena ne ɔkɛse koraa ɔsoro ahenni no mu?
40018002	Na Yesu frɛɛ abofra bi de no begyinaa wɔn mfinimfini,
40018003	na ɔkae sɛ:Nokware mise mo sɛ, moannan na moanyɛ sɛ mmofra a, morentumi nhyɛn ɔsoro ahenni no mu.
40018004	Enti obiara a ɔbɛbrɛ ne ho ase sɛ abofra yi no, ɔno ara ne ɔkɛse koraa ɔsoro ahenni no mu.
40018005	Na obiara a obegye abofra a ɔte sɛɛ biako me din mu no, wagye me;
40018006	na obiara a ɔbɛto nketewa a wogye me di yi mu biako hintidua no, eye ma no sɛ wɔde owiyammo sɛn ne kɔn mu, na wokogu no asu ɛpo bun mu.
40018007	Hintiduato nti wiase nnue! Na etwa sɛ hintiduato ba de, nanso onipa a hintiduato nam no so ba no nnue!
40018008	Na sɛ wo nsa anaa wo nan to wo hintidua a, twa, na tow fi wo ho kyene! Na eye ma wo sɛ wode nansin anaa basin bɛkɔ nkwa mu sen sɛ wowɔ nsa abien anaa nan abien, na wɔde wo bɛto daa ogya no mu.
40018009	Na sɛ w’aniwa to wo hintidua a, tu, na tow fi wo ho kyene! Na eye ma wo sɛ wode ani koro bɛkɔ nkwa mu sen sɛ wowɔ aniwa abien, na wɔde wo bɛto ogya amanehunu kurom.
40018010	Monhwɛ, na moammu nketewa yi mu biako abomfiaa; na mise mo sɛ ɔsoro no, wɔn abɔfo hwɛ m’agya a ɔwɔ soro no anim daa.
40018011	(Na onipa ba no bae sɛ obegye nea ayera.)
40018012	Mudwen ho dɛn? Sɛ onipa bi wɔ nguanten ha, na wɔn mu biako fom kwan a, ɔrennyaw aduakron akron no mmepɔw so, na ɔnkɔhwehwɛ nea wafom kwan no anaa?
40018013	Na sɛ ɛba sɛ ohu no a, nokware mise mo sɛ, n’ani gye ne ho sen aduakron akron a wɔamfom kwan no.
40018014	Saa ara na ɛnyɛ mo agya a ɔwɔ soro no apɛde sɛ nketewa yi mu biako bɛyera.
40018015	Na sɛ wo nua fom wo a, kɔ na koyi no ntɛn wo ne no nko ntam. Sɛ otie wo a, woanya wo nua.
40018016	Na sɛ wantie a, fa onipa biako anaa baanu ka wo ho, na nsɛm nyinaa nnyina adansefo baanu anaa baasa anom.
40018017	Na sɛ wantie wɔn nso a, kɔka kyerɛ asafo no. Na sɛ wantie asafo no nso a, ɛnde bu no sɛ ɔbosonsonni ne towgyeni.
40018018	Nokware mise mo sɛ, biribiara a mobɛkyekye asaase so no, na wɔakyekye ɔsoro; na biribiara a mobɛsan asaase so no, na wɔasan ɔsoro.
40018019	Bio, nokware mise mo sɛ, mo mu baanu di nokoro asaase so asɛm biara a mubebisa ho a, m’agya a ɔwɔ soro bɛyɛ ama mo.
40018020	Na nea baanu anaa baasa ahyiam me din mu no, ɛhɔ na mewɔ wɔn mfinimfini.
40018021	Ɛnna Petro baa ne nkyɛn bebisaa no sɛ: Awurade, mpɛn ahe na me nua fom me a, memfa mimfiri no? Ɛnkosi mpɛn asɔn anaa?
40018022	Yesu ka kyerɛɛ no sɛ:Minse wo sɛ enkosi mpɛn asɔn, na mmom aduɔsɔn ahorow asɔn!
40018023	Eyi nti ɔsoro ahenni te sɛ ɔhene bi a ɔpɛe sɛ ɔne ne nkoa bu akontaa.
40018024	Na ofii ase bui no, wɔde obiako a ɔde no talente pedu brɛɛ no.
40018025	Na sɛ onni nea ɔde betua nti, ne wura no hyɛe sɛ wɔntɔn no ne ne yere ne ne mma ne nea ɔwɔ nyinaa, na wɔmfa mmetua ka no.
40018026	Ɛnna akoa no buu nkotodwe srɛɛ no sɛ: Awurade, tɔ wo bo ase ma me, na metua wo ne nyinaa.
40018027	Na akoa no wura no yam hyehyee no, gyaa no, na ɔde ka no kyɛɛ no.
40018028	Na akoa no ara fii adi no, okohuu ne nwurakwaa no mu biako a ɔde no denare ɔha; na osoo no mu tim no amenewa kae sɛ: Tua me ka!
40018029	Na n’awurakwaa no nso de ne ho hwee fam srɛɛ no sɛ: Tɔ wo bo ase ma me, na metua.
40018030	Na ɔno de, wampene, na ɔkɔe de no kɔtoo afiase sɛ enkosi sɛ obetua ka no.
40018031	Na nwurakwaa no huu nea aba no, ɛyɛɛ wɔn yaw sɛ, na wɔba bɛkaa nea aba no nyinaa kyerɛɛ wɔn wura.
40018032	Ɛnna ne wura no frɛɛ no see no sɛ: Akoa bɔne, wosrɛɛ me nti, mede ka no nyinaa mekyɛɛ wo;
40018033	ɛnsɛ wo nso sɛ wuhu w’awurakwaa mmɔbɔ sɛnea mihuu wo mmɔbɔ no anaa?
40018034	Na ne wura no bo fuwii, na ɔde no maa ahawfo sɛ enkosi sɛ obetua no nea ɔde no nyinaa.
40018035	Saa ara na sɛ mo mu biara amfi ne komam amfa ne nua mfomso amfiri no a, me soro agya nso bɛyɛ no.
40019001	Na ɛbae sɛ Yesu wiee nsɛm yi ka no, ofii Galilea, na ɔbaa Yudea ahye so Yordan agya.
40019002	Na nkurɔfo akuwakuw pii dii n’akyi; na ɔsaa wɔn yare wɔ hɔ.
40019003	Na Farisifo baa ne nkyɛn bɛsɔɔ no hwɛe sɛ: Obi wɔ ho kwan sɛ asɛm biara nti ogyaa ne yere anaa?
40019004	Na obua see wɔn sɛ: Monkanee sɛ efi mfiase no, nea ɔbɔɔ nnipa no, ɔbarima ne ɔbea na ɔyɛɛ wɔn,
40019005	na ɔkae sɛ: Eyi nti na onipa begyaw agya ne ɛna, na ɔde ne ho akɔbata ne yere ho, na wɔn baanu no akɔyɛ ɔhonam koro?
40019006	Enti wɔnna so nyɛ baanu bio, na mmom wɔyɛ ɔhonam koro. Enti nea Onyankopɔn de abom no, mma onipa nntetew mu!
40019007	Wobisaa no sɛ: Na adɛn nti na Mose hyɛe sɛ wɔmma awaregyae nhoma, na wonnyaa no no?
40019008	Osee wɔn sɛ:Mo komaden nti na Mose maa mo kwan sɛ munnyaa mo yerenom; na efi mfiase de, ɛnte sa.
40019009	Enti mise mo sɛ, sɛ ɛnyɛ aguamammɔ nti na obi gyaa ne yere na ɔware ɔfoforo a, na wasɛe aware; (Na nea ɔbɛware nea wɔagyaa no no nso asɛe aware.)
40019010	Asuafo no see no sɛ: Sɛ onipa ne ne yere ntam asɛm te saa de a, na enye sɛ wɔware.
40019011	Na osee wɔn sɛ:Ɛnyɛ nnipa nyinaa na ebetumi agye asɛm yi, gye wɔn a wɔde ama wɔn.
40019012	Nnipa bi wɔ hɔ a wɔwoo wɔn sɛ asigyafo fi wɔn na yam, na asigyafo bi nso wɔ hɔ a nnipa na ɛyɛɛ wɔn saa; na asigyafo bi nso wɔ hɔ a ɔsoro ahenni nti na wɔayɛ wɔn ho saa. Nea obetumi agye asɛm maka no adi no, ma onnye nni!
40019013	Ɛno na wɔde mmofra brɛɛ no sɛ ɔmfa ne nsa ngu wɔn so mmɔ mpae mma wɔn; na asuafo no kaa wɔn anim.
40019014	Nanso Yesu kae sɛ:Momma mmofra no kwan, na munnsiw wɔn me nkyɛn ba ho kwan; na eyinom sɛɛ na ɔsoro ahenni yɛ wɔn dea.
40019015	Na ɔde ne nsa guu wɔn so fii hɔ kɔe.
40019016	Na hwɛ, obi baa hɔ bebisaa no sɛ: Kyerɛkyerɛfo, adepa bɛn na menyɛ na manya daa nkwa?
40019017	Na osee no sɛ:Adɛn na wubisa me papa ho asɛm? Obiako na oye. Na sɛ wopɛ sɛ wokɔ nkwa mu a, di mmara nsɛm no so!
40019018	Obisaa no sɛ: Nea ɛwɔ he? Na Yesu se:Nea ese: Nni awu! Nsɛe aware! Mmɔ korɔn! Nni adansekurum!
40019019	Di w’agya ne wo na ni! Dɔ wo yɔnko sɛ wo ho!
40019020	Aberante no ka kyerɛɛ no sɛ: Madi eyinom nyinaa so. Ɛdɛn na aka me bio?
40019021	Yesu see no sɛ: Sɛ wopɛ sɛ woyɛ pɛ a, kɔ na kɔtɔn nea wowɔ, na fa ma ahiafo, na woanya ademude ɔsoro, na bra bedi m’akyi!
40019022	Aberante no tee asɛm no no, ɔde awerɛhow kɔe; efisɛ ɔwɔ ahonyade bebree.
40019023	Ɛnna Yesu ka kyerɛɛ n’asuafo no sɛ:Nokware mise mo sɛ, ɛyɛ den ma ɔdefo sɛ ɔbɛkɔ ɔsoro ahenni mu.
40019024	Na bio mise mo sɛ, ɛyɛ mmerɛw ma yoma sɛ ɔbɛfa paane aniwa mu sen sɛ ɔdefo bɛkɔ Onyankopɔn ahenni mu.
40019025	Na n’asuafo no tee no, ɛyɛɛ wɔn ahodwiriw pii na wɔkae sɛ: Ɛnde hena na wobetumi agye no nkwa?
40019026	Na Yesu hwɛɛ wɔn anim ka kyerɛɛ wɔn sɛ:Nnipa fam de, eyi ntumi nyɛ, na Onyankopɔn fam de, ade nyinaa betumi ayɛ.
40019027	Ɛnna Petro bua see no sɛ: Hwɛ, yɛagyaw ade nyinaa abedi w’akyi. Dɛn ara na yebenya?
40019028	Na Yesu see wɔn sɛ:Nokware mise mo sɛ mo a mubedii m’akyi awofoforo no mu no, da a onipa ba no bɛtena n’anuonyam ahengua so no, mo nso mobɛtena nhengua dumien so abu Israel mmusuakuw dumien no atɛn.
40019029	Na obiara a me din nti wagyaw ofi, nuabarimanom, nuabeanom, agya, ɛna, mma anaa nsaase no, obenya no mmɔho pii na wanya daa nkwa.
40019030	Na adikanfo pii bedi akyiri, na akyikafo abedi kan.
40020001	Na ɔsoro ahenni te sɛ onipa bi a ɔyɛ ofiwura a ofii adi anɔpatutu sɛ ɔrekɔbɔ adwumayɛfo paa akɔ ne bobe turom.
40020002	Na ɔne adwumayɛfo no dii ano sɛ da koro denare biako no, ɔma wɔkɔɔ ne bobe turom.
40020003	Na ofii adi bɛyɛ sɛ dɔn a ɛto so abiɛsa kohuu afoforo sɛ wogyinagyina gua so kwa.
40020004	Na osee wɔn nso sɛ: Mo nso monkɔ bobe turom, na nea ɛteɛ no mɛma mo.
40020005	Na wɔkɔe. Bio ɛbɛyɛ sɛ dɔn a ɛto so asia ne akron mu no ofii adi kɔyɛɛ saa ara.
40020006	Na ɛbɛyɛ sɛ dɔn a ɛto so dubiako mu no ofii adi kohuu afoforo sɛ wogyinagyina hɔ kwa, na osee wɔn sɛ: Adɛn na mugyinagyina ha kwa adekyee nyinaa yi?
40020007	Wɔka kyerɛɛ no sɛ: Obi mmɔɔ yɛn paa ɛ. Osee wɔn sɛ: Mo nso monkɔ bobe turom hɔ!
40020008	Na eduu anwummere no, bobe turo wura no ka kyerɛɛ n’abofra panyin sɛ: Frɛ adwumayɛfo no, na ma wɔn wɔn apaabɔde fi wɔn a wodi akyiri so kosi wɔn a wodi kan so.
40020009	Na wɔn a wɔfaa wɔn bɛyɛ dɔn a ɛto so dubiako no bae no, wɔn nyinaa nyaa denare denare.
40020010	Na adikanfo no bae no, wosusuwii sɛ wobenya nea ɛsen saa; na wɔn nso nyaa denare denare.
40020011	Na ɛkaa wɔn nsa no, wonwiinwii ofiwura no ho
40020012	sɛ: Akyirikafo yi de, dɔnhwerew biako pɛ na wɔyɛɛ adwuma, na woama wɔne yɛn a yefi anɔpa ayɛ adwuma na owia ahye yɛn no pɛ?
40020013	Na obua see wɔn mu biako sɛ: Awɛ, menyɛɛ wo bɔne bi ɛ; me ne wo anni ano denare anaa?
40020014	Fa wo de na kɔ! Mepɛ sɛ mema okyikafo yi sɛ wo ara;
40020015	anaasɛ minni ho kwan sɛ mede m’ankasa m’ade meyɛ nea mepɛ? Sɛ me yam ye nti na w’ani abere yi?
40020016	Saa na akyikafo bedi kan, na adikanfo adi akyiri; na wɔafrɛ bebree, nanso kakraa bi na wɔapaw wɔn.
40020017	Na Yesu rekɔ Yerusalem no, ɔfaa dumien no nko kɔɔ nkyɛn, ɔkwan no mu ka kyerɛɛ wɔn sɛ:
40020018	Hwɛ, yɛrekɔ Yerusalem, na wobeyi onipa ba no ahyɛ asɔfo mpanyin ne kyerɛwfo nsa na wɔabu no kumfɔ,
40020019	na wɔde no ahyɛ amanaman mufo nsa sɛ wongoru ne ho, na wɔnka no mpire, na wɔmmɔ no asɛndua mu, na da a ɛto so nnansa no, wɔanyan no bio.
40020020	Ɛnna Sebedeo mma no na ne ne mma baa ne nkyɛn bɛkotow no, na ɔsrɛɛ ne hɔ biribi.
40020021	Na osee no sɛ:Dɛn na wopɛ? Osee no sɛ: Ka ma me mma baanu yi mu biako ntena wo nifa, na obiako nso ntena wo benkum w’ahenni no mu.
40020022	Na Yesu buae sɛ:Munnim nea mubisa. Mubetumi anom kuruwa a merebɛnom no anaa? Wosee no sɛ: Yebetumi.
40020023	Na osee wɔn sɛ:Me kuruwa de, mobɛnom; na me nifa ne me benkum tena de, ɛnyɛ me dea sɛ mede mɛma, na wɔde bɛma wɔn a m’agya asiesie ama wɔn.
40020024	Na edu no tee no, anuanom baanu no asɛm no anyɛ wɔn abodwo.
40020025	Na Yesu frɛɛ wɔn bae kae sɛ:Munim sɛ wiase amanaman ahene di wɔn so sɛ awuranom, na wɔn mu akɛse no di wɔn so tumi.
40020026	Na ɛnte saa mo mu, na mmom obiara a ɔpɛ sɛ ɔyɛ mo mu kɛse no, ɔnyɛ mo somfo,
40020027	na obiara a ɔpɛ sɛ odi mo kan no, ɔnyɛ mo akoa;
40020028	onipa ba no amma sɛ wɔnsom no, na ɔbɛsomee, na ɔde ne kra ayɛ agyede ama nnipa pii nen.
40020029	Na wofi Yeriko rekɔ no, nkurɔfokuw pii dii n’akyi.
40020030	Na hwɛ, anifuraefo baanu a wɔtete kwankyɛn tee sɛ Yesu retwam no, wɔteɛteɛɛm sɛ: Hu yɛn mmɔbɔ, Awurade, Dawid ba!
40020031	Na nkurɔfokuw no kaa wɔn anim sɛ wommua wɔn ano. Ɛno mmom na wɔteɛteɛɛm dennen sɛ: Hu yɛn mmɔbɔ, Awurade, Dawid ba!
40020032	Na Yesu gyina frɛɛ wɔn sɛ:Dɛn na mopɛ sɛ meyɛ mema mo?
40020033	Wosee no sɛ: Awurade, sɛ yɛn aniwa mmue!
40020034	Wɔn ade yɛɛ Yesu mmɔbɔ, na ɔde ne nsa kekaa wɔn ani; na ntɛm ara wohuu ade, na wodii n’akyi.
40021001	Na wɔbɛn Yerusalem na woduu Betfage, Ngo Bepɔw ho no, Yesu somaa asuafo baanu
40021002	see wɔn sɛ:Monkɔ akuraa a ɛda mo anim yi ase, na ntɛm ara mubehu afurum a wɔasa no ne ne ba; monsan wɔn mfa wɔn mmrɛ me!
40021003	Na sɛ obi ka asɛm bi kyerɛ mo a, monka sɛ: Wɔn ho hia Awurade; na ntɛm ara ɔbɛma mode wɔn aba.
40021004	Na eyi nyinaa yɛe na nea odiyifo no kae no aba mu sɛ:
40021005	Monka nkyerɛ Sion babea sɛ: Hwɛ, wo hene reba wo nkyɛn, odwo, na ɔte afurum ne afurum a ɔsoa nnosoa ba so.
40021006	Na asuafo no kɔe kɔyɛe sɛnea Yesu hyɛɛ wɔn no
40021007	de afurum no ne ne ba no bae, na wɔde ntama guguu wɔn so, na ɔtenaa so.
40021008	Na nkurɔfokuw no mu pii de wɔn ntama sesɛw ɔkwan no mu, na ebinom nso twitwaa nnubaa, na wɔde sesɛw ɔkwan no mu.
40021009	Na nkurɔfo akuwakuw a wodi kan ne wɔn a wodi akyiri no teɛɛm sɛ: Hosiana nka Dawid ba no, nhyira ne nea ɔnam Awurade din mu reba no, hosiana wɔ ɔsorosoro noho!
40021010	Na oduu Yerusalem no, kurow mu no nyinaa bɔɔ twi bisae sɛ: Ɛhena ni?
40021011	Na nkurɔfo akuwakuw no se: Oyi ne Yesu, odiyifo a ofi Nasaret a ɛwɔ Galilea no.
40021012	Na Yesu kɔɔ asɔrefi. Na ɔkɔpam wɔn a wɔtɔn ne wɔn a wɔtɔ fii asɔrefi hɔ, na ɔkaa sikasesafo apon ne wɔn a wɔtɔn mmorɔnoma nkongua butuwii.
40021013	Na osee wɔn sɛ:Wɔakyerɛw sɛ: Wɔbɛfrɛ me fi asɔrefi, na mo de, mode ayɛ adwowtwafo fi.
40021014	Na anifuraefo ne mpakye baa ne nkyɛn asɔrefi hɔ, na ɔsaa wɔn yare.
40021015	Na asɔfo mpanyin ne kyerɛwfo no huu anwonwade a ɔyɛe ne mmofra a wɔteɛɛm asɔrefi sɛ: Hosiana Dawid ba no, anyɛ wɔn abodwo,
40021016	na wosee no sɛ: Wote nea eyinom se yi? Na Yesu see wɔn sɛ:Yiw. Monkanee pɛn sɛ: Nkokoaa ne wɔn a wonum nufu ano na woasiesie ayeyi, anaa?
40021017	Na ogyaw wɔn fii kurow no mu kɔɔ Betania kɔtenaa hɔ.
40021018	Na anɔpa a ɔresan aba kurow no mu no, ɔkɔm dee no.
40021019	Na ohuu borɔdɔma bi ɔkwan so no, otwiw bɛn ho, na wanhu hwee wɔ so sɛ nhaban nko. Na osee no sɛ:Worensow aba bio ara da! Amonom hɔ ara na borɔdɔma nhaban no poe.
40021020	Na asuafo no hui no, ɛyɛɛ wɔn nwonwa, na wɔkae sɛ: Ɛyɛɛ dɛn na amonom ha yi ara borɔdɔma nhaban yi apo yi?
40021021	Na Yesu bua see wɔn sɛ:Nokware mise mo sɛ, mowɔ gyidi na munnye akyinnye a, ɛnyɛ borɔdɔma de yi nko na mobɛyɛ, na anka mobɛka akyerɛ bepɔw yi sɛ: Twiw na kɔhwe po mu! Na ɛbɛyɛ.
40021022	Na biribiara a mubebisa mpaebɔ mu na mugye di no, mubenya.
40021023	Na oduu asɔrefi na ɔrekyerɛkyerɛ no, asɔfo mpanyin ne ɔman no mpanyimfo baa ne nkyɛn bɛkae sɛ: Tumi bɛn na wode yɛ nneɛma yi, na hena na ɔmaa wo tumi yi?
40021024	Na Yesu bua see wɔn sɛ:Me nso mebisa mo asɛm biako na sɛ moka kyerɛ me a, me nso mɛka tumi ko a mede meyɛ nneɛma yi makyerɛ mo:
40021025	Yohane asubɔ no, efi he? Efi soro anaasɛ efi nnipa? Na wosusuwii wɔn mu sɛ: Sɛ yɛka sɛ efi soro a, obese yɛn sɛ: Adɛn nti na moannye no anni?
40021026	Na sɛ yɛka sɛ efi nnipa a, yesuro nkurɔfokuw no; efisɛ wɔn nyinaa bu Yohane sɛ odiyifo.
40021027	Na wobuaa Yesu sɛ: Yennim. Na ɔno nso ka kyerɛɛ wɔn sɛ:Me nso merenka tumi ko a mede meyɛ eyinom menkyerɛ mo.
40021028	Na mudwen ho dɛn? Ɔbarima bi wɔ mma baanu; na ɔkɔɔ nea odi kan no nkyɛn sɛ: Ɔba, nnɛ kɔyɛ me bobe turom adwuma!
40021029	Na obuae sɛ: Wiɛ, owura, na wankɔ.
40021030	Na ɔkɔɔ nea ɔka ho no nkyɛn kɔkaa saa ara kyerɛɛ no. Na obuae sɛ: Merenkɔ! Na akyiri no, onuu ne ho, na ɔkɔe.
40021031	Wɔn baanu yi mu hena na ɔyɛɛ nea n’agya pɛ? Na wose: Nea odi akyiri no. Yesu see wɔn sɛ:Nokware mise mo sɛ, towgyefo ne nguaman redi mo anim akɔ Onyankopɔn ahenni mu.
40021032	Na Yohane nam trenee kwan mu baa mo nkyɛn, na moannye no anni; na towgyefo ne nguaman na egyee no dii, na mo nso muhui no, moannu mo ho akyiri yi annye no anni.
40021033	Muntie bɛ foforo! Ofiwura bi wɔ hɔ a ɔyɛɛ bobe turo, na ogyee ho ban hyiae, na otuu mu nsa-kyi-amoa, na ɔtoo abantenten, na ɔde fɛm akuafo bi, na ogyaw hɔ kɔɔ baabi.
40021034	Na aduaba bere dui no, ɔsomaa ne nkoa kɔɔ akuafo no nkyɛn sɛ wonkogye n’aduaba mmra.
40021035	Na akuafo no kyeree ne nkoa no, na wɔhwee bi, na wokum bi, na wosiw bi abo.
40021036	Bio ɔsomaa nkoa foforo a wɔdɔɔso sen kan de no; nanso wɔyɛɛ wɔn saa ara.
40021037	Na akyiri no, ɔsomaa ne ba kɔɔ wɔn nkyɛn se: Wɔbɛfɛre me ba.
40021038	Nanso akuafo no huu ɔba no, wɔkekae wɔn mu sɛ: Oyi ne ɔdedifo no; mommra mma yenkum no, na n’apɛgyade no nyɛ yɛn de!
40021039	Na wɔfaa no twee no fii bobe turom hɔ kokum no.
40021040	Enti da a bobe turo wura no bɛba no, ɛdɛn na ɔbɛyɛ akuafo no?
40021041	Wɔka kyerɛɛ no sɛ: Ɔbɛsɛe nnipa bɔne no pasaa, na ɔde bobe turo no ama akuafo foforo a wɔde aduaba bɛbrɛ no ne bere mu.
40021042	Yesu see wɔn sɛ:Monkenkan kyerɛw nsɛm no mu pɛn sɛ: Ɔbo a abantofo apo no, ɛno ara na abɛyɛ twea tibo; Awurade na ɔmaa eyi yɛe, na ɛyɛ nwonwa yɛn ani so?
40021043	Eyi nti mise mo sɛ: Wobegye Onyankopɔn ahenni no afi mo nsam de akɔma ɔman a wɔde mu aduaba bɛba.
40021044	Na nea ɔbɛhwe ɔbo yi so no, obebubu; na nea ɛbɛhwe no so no, ɛbɛpɛtɛw no.
40021045	Na asɔfo mpanyin ne Farisifo tee ne mmɛ no, wohui sɛ wɔn ho asɛm na ɔreka.
40021046	Na wɔhwehwɛe sɛ wɔkyere no nanso, wosuroo nkurɔfo akuwakuw no, efisɛ wobuu no sɛ odiyifo.
40022001	Na Yesu kasa kyerɛɛ wɔn mmebu mu bio sɛ:
40022002	Ɔsoro ahenni te sɛ ɔhene bi a ohyiaa ayeforo maa ne ba.
40022003	Na ɔsomaa ne nkoa sɛ wɔnkɔfrɛ wɔn a wɔahyia wɔn no mmra ayeforo no ase no, wɔampɛ sɛ wɔba.
40022004	Bio ɔsomaa nkoa foforo sɛ: Monkɔka nkyerɛ wɔn a wɔahyia wɔn no sɛ: Hwɛ, masiesie m’aduan, wɔakum m’anantwi ne me nyɛmmoa, na wɔawie ade nyinaa; mommra ayeforo no ase!
40022005	Na wɔn de, wɔamfa anyɛ hwee, na wɔkokɔe, obi kɔɔ n’afum, na obi nso kodii ne gua.
40022006	Na wɔn a aka no kyekyeree ne nkoa no bɔɔ wɔn adapaa kunkum wɔn.
40022007	Na ɔhene no tee no, ne bo fuwii, na ɔsomaa ne dɔm kokunkum awudifo no, na ɔhyew wɔn kurow.
40022008	Ɛnna osee ne nkoa no sɛ: Wɔasiesie ayeforohyia no de, nanso wɔn a wɔahyia wɔn no, ansɛ wɔn.
40022009	Enti monkɔ atempɔn nkwanta so, na dodow ara a mubehu wɔn no, momfrɛ wɔn mmra ayeforo no ase.
40022010	Na nkoa no fii adi kɔɔ akwan so kɔboaboaa dodow a wohuu wɔn no ano, nnipa bɔne ne nnipa pa; na didifo bɛhyɛɛ ayeforohyia dan no ma.
40022011	Na ɔhene no baa mu bɛhwɛɛ nnipa a wɔaba no, obehuu onipa bi a ɔnhyɛ ayeforohyia ataade wɔ hɔ.
40022012	Na osee no sɛ: Awɛ, wobaa mu ha dɛn ni na wonhyɛ ayeforohyia ataade yi? Na ɔtɔɔ mum.
40022013	Ɛnna ɔhene no see asomfo no sɛ: Monkyekye ne nan ne ne nsa mfa no nkɔtow no nkyene akyirikyiri sum no mu; ɛhɔ na osu ne setwɛre wɔ.
40022014	Na wɔn a wɔafrɛ wɔn no dɔɔso, nanso wɔn a wɔapaw wɔn no de, wɔyɛ kakraa bi.
40022015	Ɛnna Farisifo no kɔe kotuu agyina sɛnea wobesum no afiri ɔkasa mu.
40022016	Na wɔsomaa wɔn asuafo kaa Herodefo no ho baa ne nkyɛn sɛ: Kyerɛkyerɛfo, yenim sɛ woyɛ ɔnokwafo, na wokyerɛ Onyankopɔn kwan nokware mu, nanso obiara asɛm mfa wo ho; na wonhwɛ nnipa anim.
40022017	Enti kyerɛ yɛn nea wudwen. Ɛwɔ ho kwan sɛ woyi tow ma Kaesare anaasɛ wonnyi?
40022018	Na Yesu huu wɔn adwemmɔne no, ɔkae sɛ:Mo nyaatwomfo, adɛn na mosɔ me hwɛ?
40022019	Momfa ɔtow sika no bi mmɛkyerɛ me! Na wɔde denare brɛɛ no.
40022020	Na obisaa wɔn sɛ:Hena mfonini ne nkyerɛwee ni?
40022021	Wose: Kaesare dea. Ɛnna osee wɔn sɛ:Ɛnne momfa Kaesare de mma Kaesare ne Nyankopɔn de mma Onyankopɔn!
40022022	Na wɔtee no, ɛyɛɛ wɔn nwonwa; na wogyaw no hɔ kɔe.
40022023	Da no ara na Sadukifo a wɔka sɛ owusɔre nni hɔ no baa ne nkyɛn bebisaa no
40022024	sɛ: Kyerɛkyerɛfo, Mose kae sɛ: Sɛ obi wu na onni mma a, ne nua nware ne yere no, na ɔnwo mma ne nua no.
40022025	Na anuanom baasɔn tenaa yɛn nkyɛn ha. Nea odi kan no waree, na owui; wannya mma, na ogyaw ne yere no maa ne nua.
40022026	Saa ara nso na nea ɔto so abien ne abiɛsa no yɛe de beduu asɔn no so.
40022027	Na wɔn nyinaa akyi no, ɔbea no nso wui.
40022028	Enti owusɔre mu no, baasɔn yi mu hena na ɔbɛyɛ ne yere? Efisɛ wɔn nyinaa aware no.
40022029	Na Yesu bua see wɔn sɛ:Mo mfomso a moyɛ ne sɛ, munnim kyerɛw nsɛm ne Nyankopɔn tumi a ɔwɔ.
40022030	Na owusɔre mu no, wɔnnware na wɔmma aware, na wɔte sɛ abɔfo wɔ ɔsoro.
40022031	Na ɛfa awufo sɔre ho de, monnkenkan nea Onyankopɔn kae no pɛn sɛ:
40022032	Mene Abraham Nyankopɔn ne Isak Nyankopɔn ne Yakob Nyankopɔn? Onyankopɔn nyɛ awufo [Nyankopɔn], na mmom ateasefo de.
40022033	Na nkurɔfo akuwakuw no tee no, ne kyerɛ no yɛɛ wɔn ahodwiriw.
40022034	Na Farisifo no tee sɛ watua Sadukifo no ano no, wokohyiaa faako.
40022035	Na wɔn mu biako a ɔyɛ mmarakyerɛfo bisaa no de sɔɔ no hwɛe sɛ:
40022036	Kyerɛkyerɛfo, mmara no mu kɛse ne nea ɛwɔ he?
40022037	Na osee no sɛ:Dɔ Awurade wo Nyankopɔn wo koma nyinaa mu ne wo kra nyinaa mu ne w’adwene nyinaa mu!
40022038	Eyi ne mmara no mu kɛse ne nea edi kan.
40022039	Na nea ɛto so abien te sɛ ɛno: Dɔ wo yɔnko sɛ wo ho!
40022040	Mmara nsɛm abien yi so na mmara ne adiyifo nyinaa sɛn.
40022041	Na Farisifo no hyiae no, Yesu bisaa wɔn
40022042	sɛ:Mudwen Kristo no ho dɛn? Hena ba ne no? Wosee no sɛ: Dawid.
40022043	Osee wɔn sɛ:Ɛnde adɛn na Dawid nam honhom mu frɛ no owura ka sɛ:
40022044	Awurade see me wura sɛ: Tena me nifa kosi sɛ mede w’atamfo megu wo nan ase?
40022045	Sɛ Dawid frɛ no owura a, na ɛyɛɛ dɛn na ɔyɛ ne ba?
40022046	Na obiara antumi ammua no asɛm bi, nanso efi da no, obiara antumi ammisa no asɛm bi bio.
40023001	Ɛnna Yesu kasa kyerɛɛ nkurɔfo akuwakuw ne n’asuafo no
40023002	sɛ:Mose akongua so na kyerɛwfo ne Farisifo atena.
40023003	Enti nea wobese mo sɛ munni so no nyinaa, munni so na monyɛ. Na wɔn nnwuma de, monnyɛ; efisɛ wɔka, nanso wɔnyɛ.
40023004	Na wɔkyekyere nnesoa duruduru de to nnipa mmati, na wɔn ankasa de, wɔmpɛ sɛ wɔde wɔn nsateaa mpo ka.
40023005	Na wɔyɛ wɔn nnwuma nyinaa sɛnea nnipa behu wɔn. Na wɔyɛ wɔn nkae nhoma atɛtrɛtɛ, na wɔyɛ wɔn ntade ano nnwow akɛse.
40023006	Na wɔpɛ mpanyin tenabea adidi ase, ne mpanyin nkongua hyia adan mu,
40023007	ne gua so nkyia ne sɛ nnipa bɛfrɛ wɔn: Rabi!
40023008	Na mo de, wɔmmfrɛ mo Rabi; na obiako ne mo kyerɛkyerɛfo, na mo nyinaa yɛ anuanom.
40023009	Na mommfrɛ obiara mo agya asaase so; na obiako ne mo agya, ɔne nea ɔwɔ soro no.
40023010	Nanso wɔmmfrɛ mo akyerɛkyerɛfo; na obiako ne mo kyerɛkyerɛfo, ɔne Kristo no.
40023011	Na mo mu kɛse no nyɛ mo somfo.
40023012	Na obiara a ɔbɛma ne ho so no, wɔbɛbrɛ no ase; na obiara a ɔbɛbrɛ ne ho ase no, wɔbɛma no so.
40023013	Mo kyerɛwfo ne Farisifo, nyaatwomfo, munnue! Sɛ moto ɔsoro ahenni mu nnipa anim; na mo ankasa monkɔ mu, nanso wɔn a wɔrekɔ mu no, mommma wɔn kwan nkɔ mu.
40023014	(Mo kyerɛwfo ne Farisifo, nyaatwomfo, munnue! Sɛ momene akunafo adan na mobɔ mpae atenten kyerɛ; eyi nti mubenya afobu a ɛboro so.)
40023015	Mo kyerɛwfo ne Farisifo, nyaatwomfo, munnue! Sɛ mutwa po ne asaase ho hyia sɛ mobɛyɛ onipa biako mo fekuni; na sɛ ɔyɛ a, moyɛ no amanehunu kuroni mmɔho abien sen mo ankasa.
40023016	Munnue, mo kwankyerɛfo anifuraefo a moka sɛ: Obi ka asɔredan ntam a, ɛnyɛ hwee; na sɛ ɔka asɔredan sika de a, ɛkyekyere no.
40023017	Nkwasea ne anifuraefo! Nea ɛwɔ he na ɛso, sika no anaa asɔredan a ɛma sika no ho tew no?
40023018	Na obi ka afɔremuka ntam a, ɛnyɛ hwee; na sɛ ɔka ayɛyɛde a egu so no de a, ɛkyekyere no.
40023019	Anifuraefo! Nea ɛwɔ he na ɛso, ayɛyɛde no anaa afɔremuka a ɛma ayɛyɛde no ho tew no?
40023020	Enti nea ɔde afɔremuka bɛka ntam no, ɔde ɛno ne nea ɛwɔ so nyinaa na ɛka.
40023021	Na nea ɔde asɔredan ka ntam no, ɔde ɛno ne nea ɔte mu no na ɛka.
40023022	Na nea ɔde ɔsoro ka ntam no, ɔde Onyankopɔn ahengua ne nea ɔte so no na ɛka.
40023023	Munnue, mo kyerɛwfo ne Farisifo, nyaatwomfo! Sɛ muyi ɛme ne onunum ne nhaban bi so ntotoso du du ma, na mugyaw mmara mu nea ɛsom bo no: Atemmu ne mmɔborohunu ne gyidi; eyi na anka ɛsɛ sɛ moyɛ, na munnyaw biako no nso.
40023024	Akwankyerɛfo anifuraefo a mosɔn yi nwansena, na momene yoma.
40023025	Munnue, mo kyerɛwfo ne Farisifo, nyaatwomfo! Sɛ mutwiw kuruwa ne abeyaa akyi, na emu de, dwowtwa ne adifude ahyɛ no ma.
40023026	Farisini nifuraefo! Twiw kuruwa no mu kan, na akyiri nso afi.
40023027	Munnue, mo kyerɛwfo ne Farisifo, nyaatwomfo! Sɛ mote sɛ ɔda a wɔasra ho a ɛho a wohu yɛ fɛ, na emu de, afunu nnompe ne efi nyinaa ayɛ no ma.
40023028	Saa ara nso na mote sɛ nnipa trenee nnipa anim, na mo mu de, nyaatwom ne amumɔyɛ ayɛ no ma.
40023029	Munnue, mo kyerɛwfo ne Farisifo, nyaatwomfo! Sɛ mototo adiyifo ada so na mohyehyɛ nnipa trenee aboda,
40023030	na moka sɛ: Sɛ yɛtenaa ase yɛn agyanom bere so a, anka yɛne wɔn remmom nhwie adiyifo no mogya ngu.
40023031	Eyi na mode di mo ho adanse sɛ wɔn a wokum adiyifo no mma ne mo.
40023032	Mo nso, monhyɛ mo agyanom susukora no ma!
40023033	Awɔ, nhurutoa mma! Mobɛyɛ dɛn aguan amanehunu kurom atemmu?
40023034	Hwɛ, eyi nti na meresoma adiyifo ne anyansafo ne kyerɛwfo aba mo nkyɛn, na mubekum wɔn mu bi abɔ wɔn asɛndua mu na moaka wɔn mu binom mpire mo hyia adan mu, na moataa wɔn afi kurow mu akɔ kurow mu;
40023035	na mogya trenee a wɔahwie agu asaase so nyinaa, efi Habel trenee mogya so de besi Barakia ba Sakaria a mukum no asɔredan ne afɔremuka ntam no mogya so aba mo so.
40023036	Nokware mise mo sɛ, eyinom nyinaa bɛba nnɛ mma yi so.
40023037	Yerusalem, Yerusalem, wo a wukum adiyifo, na wusiw wɔn a wɔasoma wɔn wo nkyɛn abo, mpɛn ahe na anka mepɛe sɛ meboaboa wo mma ano, sɛnea akokɔbaatan boaboa ne mma ano ne ntaban ase, nanso moampɛ!
40023038	Hwɛ, wobegyaw mo fi afituw ama mo.
40023039	Na mise mo sɛ efi sesɛɛ morenhu me de bɛkɔ akosi sɛ mobɛka sɛ: Nhyira ne nea ɔnam Awurade din mu reba no.
40024001	Na Yesu fii adi fii asɔrefi hɔ kɔe. Na n’asuafo no baa ne nkyɛn sɛ wɔbɛkyerɛ no asɔrefi aban no.
40024002	Na ɔka kyerɛɛ wɔn sɛ:Munhu eyinom nyinaa? Nokware mise mo sɛ: Wɔrennyaw ɔbo ɔbo so ɛha a wɔrennwiriw ngu fam.
40024003	Na ɔte Ngo Bepɔw so no, asuafo na baa ne nkyɛn wɔ ɔfa bɛkae sɛ: Kyerɛ yɛn da ko a eyinom bɛba, na ɛdɛn na ɛbɛyɛ wo ba ne wiase awiei no ho sɛnkyerɛnne?
40024004	Na Yesu bua see wɔn sɛ:Monhwɛ na obi annaadaa mo.
40024005	Na nnipa bebree de me din bɛba abɛka sɛ: Mene Kristo no; na wɔabɛdaadaa nnipa pii.
40024006	Na mobɛte ɔko ne akosɛm. Monhwɛ na mo bo antu. Efisɛ etwa sɛ ɛba, nanso na awiei no nnya nnui ɛ.
40024007	Na ɔman bɛsɔre ɔman so, ne ahenni ahenni so; na ɔkɔm ne asaasewosow bɛba mmeaemmeae.
40024008	Na eyinom nyinaa ne awoko yaw mfiase.
40024009	Ɛnna wobeyi mo ama ahohiahia, na wɔakum mo; na me din nti aman nyinaa bɛtan mo.
40024010	Na ɛno na ɛbɛto nnipa bebree hintidua; na wobeyiyi wɔn ho ama, na wɔatentan wɔn ho.
40024011	Na atoro adiyifo bebree bɛsɔre, na wɔabɛdaadaa nnipa bebree.
40024012	Na sɛ amumɔyɛ rebɛdɔɔso nti, wɔn mu dodow no ara dɔ ano bedwo.
40024013	Na nea obegyina akodu awiei no, ɔno na wobegye no.
40024014	Na wɔbɛka ahenni no ho asɛmpa yi wiase nyinaa de adi amanaman nyinaa adanse; ɛno ansa na awiei no bɛba.
40024015	Enti sɛ muhu akyide a ɛbɔ ɔman a odiyifo Daniel kae no, sɛ egyina kronkronbea hɔ a, nea ɔkan no, ma ɔnte ase!
40024016	Ɛno na wɔn a wɔwɔ Yudea nguan nkɔ mmepɔw so.
40024017	Nea ɔwɔ ɔdan atifi no, mma onnsian mmmɛfa biribi mmfi ne dan mu;
40024018	na nea ɔwɔ wuram nso nnsan n’akyi mmmɛfa ne ntama.
40024019	Na wɔn a wɔafa afuru ne wɔn a wɔma nufu nna no mu no nnue!
40024020	Na mommɔ mpae na bere a ɛsɛsɛ moguan no amma awɔw bere anaa homeda.
40024021	Na ɛno na ahohiahia kɛse a efi wiase asefi de besi nnɛ ebi mmae da nanso ɛremma da bɛba.
40024022	Na sɛ wɔantwa nna no so a, anka wɔrennye ɔhonam biara; nanso wɔn a wɔapaw wɔn no nti wobetwa nna no so.
40024023	Ɛno na sɛ obi ka sɛ: Hwɛ, Kristo no wɔ ha! Anaasɛ ɔwɔ ha! A, munnnye nnni!
40024024	Na atoro kristo ne atoro adiyifo bɛsɔre, na wɔbɛyɛ nsɛnkyerɛnne akɛse ne anwonwade, na sɛ ebetumi a, anka wɔbɛdaadaa wɔn a wɔapaw wɔn no po.
40024025	Hwɛ, maka makyerɛ mo dedaw.
40024026	Enti sɛ wɔka kyerɛ mo sɛ: Hwɛ! Ɔwɔ sare so a, monnkɔ; hwɛ! Ɔwɔ mpia mu a, munnnye nnni!
40024027	Na sɛnea anyinam pae fi apuei na ɛhyerɛn kɔ atɔe no, sɛnea onipa ba no ba nso bɛyɛ ara nen.
40024028	Na nea afunu wɔ no, ɛhɔ na apete bɛboaboa wɔn ho ano.
40024029	Na nna no mu ahohiahia akyi no, ntɛm ara na owia beduru sum, na ɔsram renhyerɛn, na nsoromma befi soro ahwehwe ase, na ɔsoro ahoɔden awosow.
40024030	Ɛno na onipa ba no sɛnkyerɛnne bɛda adi ɔsoro, na asaase so mmusuakuw nyinaa besu, na wobehu onipa ba no sɛ ɔreba ɔsoro mununkum so ahoɔden ne anuonyam kɛse mu.
40024031	Na ɔbɛsoma n’abɔfo ama wɔde torobɛnto a ne nne so aba; na wɔaboaboa wɔn a wɔapaw wɔn no ano afi mframa anan no mu afi ɔsoro ano akɔpem ano.
40024032	Munsua borɔdɔma ho bɛ no: Sɛ n’abaa nya yɛ frɔmfrɔm na ɛreyiyi nhaban a, na munim sɛ ahohuru bere abɛn.
40024033	Saa ara na mo nso, sɛ muhu eyinom nyinaa a, munhu sɛ abɛn, na adu apon ano!
40024034	Nokware mise mo sɛ, awo ntoatoaso yi rentwam, gye sɛ eyinom nyinaa aba mu ansa.
40024035	Ɔsoro ne asaase betwam akɔ, na me nsɛm de, ɛrentwam da.
40024036	Na da no ne dɔn ko no de, obiara nnim, ɔsoro abɔfo ne ɔba no mpo nnim, gye agya no nko.
40024037	Na sɛnea Noa nna no yɛe no, saa ara nso na onipa ba no ba bɛyɛ.
40024038	Na sɛnea nna a edi nsuyiri anim no mu no wodidii na wɔnomee, wɔwaree na wɔmaa aware, de kosii da a Noa hyɛn adaka no mu,
40024039	na wɔanhu de kosii sɛ nsu yiri bɛfaa wɔn nyinaa kɔe no, saa ara nso na onipa ba no ba bɛyɛ.
40024040	Ɛnna nnipa baanu a ɛwɔ afum, wɔbɛfa obiako na wɔagyaw obiako.
40024041	Mmea baanu bɛyam owiyammo so, wɔbɛfa obiako na wɔagyaw obiako.
40024042	Enti monwɛn, efisɛ munnim da ko a mo wura bɛba.
40024043	Na munhu eyi sɛ, ofiwura nim ɔdasu ko a owifo bɛba a, anka ɔbɛwɛn, na wamma wɔammetu ne dan ase amma mu.
40024044	Eyi nti munsiesie mo ho nsie, efisɛ dɔn a munsusuw no mu na onipa ba no reba.
40024045	Hena ara ne akoa nokwafo ne ɔbadwemma a ne wura de no asi n’asomfo so sɛ ɔmma wɔn aduan ɛbere a ɛsɛ mu?
40024046	Nhyira ne akoa no a ne wura ba a, obehu no sɛ ɔreyɛ saa.
40024047	Nokware mise mo sɛ, ɔbɛma wadi nea ɔwɔ nyinaa so.
40024048	Na sɛ akoa bɔne no ka ne komam sɛ: Me wura rekyɛ ba,
40024049	na ofi ase boro ne nwurakwaa, na ɔne asabofo didi, na wɔnom a,
40024050	akoa no wura bɛba da a ɔnhwɛ no kwan ne dɔn a onnim mu,
40024051	na wabetwa no mu abien, na wama ɔno ne nyaatwomfo anya kyɛfa. Ɛhɔ na osu ne setwɛre wɔ.
40025001	Ɛnna wɔde ɔsoro ahenni bɛto mmabaa du bi a wɔtasee wɔn akanea fii adi sɛ wɔrekohyia ayeforokunu no ho.
40025002	Na wɔn mu baanum yɛ nkwasea, na baanum nso yɛ mmadwemma.
40025003	Na nkwasea no faa wɔn akanea no, wɔamfa ngo ankura;
40025004	na mmadwemma no faa ngo guu ntoaa mu kaa wɔn akanea ho.
40025005	Na ayeforokunu no kyɛe no, wɔn nyinaa ani kumii na wɔdedae.
40025006	Na ɔdasu mu no, wɔtee nteɛm sɛ: Hwɛ, ayeforokunu ni oo! Mumfi nkohyia no!
40025007	Ɛnna mmabaa no nyinaa sɔre kekaa wɔn akanea.
40025008	Na nkwasea no ka kyerɛɛ mmadwemma no sɛ: Momma yɛn mo ngo no bi, na yɛn akanea redunnum.
40025009	Na mmadwemma no buae sɛ: Daabi, ɛrenso yɛne mo; na monkɔ wɔn a wɔtɔn no mmom nkyɛn nkɔtɔ mo de!
40025010	Na wɔrekɔ akɔtɔ no, ayeforokunu no bae; na wɔn a wɔasiesie wɔn ho no ne no kɔɔ ayeforohyia no ase, na wɔtoo pon no mu.
40025011	Na akyiri no, mmabaa a aka no nso bae bɛkae sɛ: Owura, owura, hiɛ yɛn!
40025012	Na obuae sɛ: Nokware mise mo sɛ, minnim mo.
40025013	Enti monwɛn, na munnim da anaa dɔn ko no.
40025014	Na ɛte sɛ onipa bi a ɔretu kwan akɔ baabi, na ɔfrɛɛ n’ankasa ne nkoa, na ɔde nea ɔwɔ hyɛɛ wɔn nsa.
40025015	Na ɔmaa obiako talente anum, na obiako abien, na obiako nso biako, sɛnea wɔn mu biara ahoɔden te; na otuu kwan.
40025016	Na ntɛm ara nea onyaa talente anum no kɔ kɔdennan ho, na onyaa ho talente anum.
40025017	Saa ara na nea onyaa abien no nso konyaa abien kaa ho.
40025018	Na nea onyaa biako no de, ɔkɔe kofunuu fam, na ɔde ne wura sika no siei.
40025019	Na ɛkyɛe no, nkoa no wura no bae, na ɔne wɔn bebuu akontaa.
40025020	Na nea onyaa talente anum no bae de talente anum kaa ho bae sɛ: Owura, talente anum na wode hyɛɛ me nsa. Hwɛ, manya talente foforo anum maka ho.
40025021	Ne wura no see no sɛ: Mo, akoa pa ne nokwafo, woadi kakraa yi ho nokware, mede wo mesi ade pii so; kɔ wo wura anigye mu!
40025022	Na nea onyaa talente abien no nso bae sɛ: Owura, talente abien na wode hyɛɛ me nsa. Hwɛ, manya talente foforo abien maka ho.
40025023	Ne wura no see no sɛ: Mo, akoa pa ne nokwafo, woadi kakraa yi ho nokware, mede wo mesi ade pii so; kɔ wo wura anigye mu!
40025024	Na nea onyaa talente biako no nso bae sɛ: Owura, minim wo sɛ woyɛ onipa a woyɛ den a wutwa nea wungui ɛ, na woboaboa ano nea womfa mpetee hɔ ɛ;
40025025	enti misuroe, na mede wo talente no mikosiee fam. Hwɛ, w’ade ni!
40025026	Ɛnna ne wura no bua see no sɛ: Akoa bɔne ne onihafo, wunim sɛ mitwa nea mingui, na meboaboa ano nea memfa mempetee hɔ ɛ?
40025027	Ɛnde anka ɛsɛ wo sɛ wode me sika kɔhyɛ sikasesafo nsa, na meba a, mabegye m’ade ne ɛho mfɛntom.
40025028	Enti munnye ne nsam talente no, na momfa nkɔma nea ɔwɔ talente du no!
40025029	Na obiara a ɔwɔ no, wɔbɛma no na wanya aboro so; na nea onni bi no de, nea ɔwɔ po, wobegye ne nsam.
40025030	Na akoa a ne ho nni mfaso no, momfa no nkɔtow no nkyene akyirikyiri sum no mu. Ɛhɔ na osu ne setwɛre wɔ.
40025031	Na onipa ba no bɛba n’anuonyam mu a n’abɔfo nyinaa ka ne ho no, ɔbɛtena n’anuonyam ahengua so.
40025032	Na wɔbɛboaboa amanaman nyinaa ano n’anim. Na ɔbɛpaepae wɔn mu, sɛnea oguanhwɛfo paepae nguanten ne mpapo mu.
40025033	Na ɔde nguanten no begyina ne nifa, na ɔde mpapo no agyina benkum.
40025034	Ɛno na ɔhene bese wɔn a wɔwɔ ne nifa no sɛ: Mo a m’agya ahyira mo, mommra mmɛfa ahenni a wɔasiesie ama mo fi wiase asefi mu no nni!
40025035	Na ɔkɔm dee me, na momaa me biribi midii, osukɔm dee me, na momaa me biribi menomee, meyɛɛ ɔhɔho, na mofaa me kɔɔ mo fi;
40025036	medaa adagyaw, na mufuraa me ntama, meyaree, na mobɛhwɛɛ me, medaa afiase, na mobaa me nkyɛn.
40025037	Ɛnna nnipa trenee no bebua no sɛ: Awurade, da bɛn na yehuu wo sɛ ɔkɔm dee wo, na yɛmaa wo aduan, anaasɛ osukɔm dee wo, na yɛmaa wo nsu nomee?
40025038	Anaa da bɛn na yehuu wo sɛ woyɛɛ ɔhɔho na yɛfaa wo kɔɔ ofie, anaasɛ wodaa adagyaw na yefuraa wo ntama?
40025039	Afei da bɛn na yehuu wo sɛ woyaree, anaasɛ wodaa afiase, na yɛbaa wo nkyɛn?
40025040	Na ɔhene bebua ase wɔn sɛ: Nokware mise mo sɛ, sɛ moayɛ ama me nuanom nketewaa yi mu biako yi, moayɛ ama me.
40025041	Ɛnna ɔbɛka akyerɛ wɔn a wɔwɔ benkum no nso sɛ: Mo a wɔadome mo, mumfi me so nkɔ daa ogya a wɔasiesie ama ɔbonsam ne n’abɔfo no mu!
40025042	Na ɔkɔm dee me, na moamma me biribi manni, osukɔm dee me, na moamma me biribi mannom;
40025043	meyɛɛ ɔhɔho, na moamfa me ankɔ mo fi, medaa adagyaw, na moamfura me ntama; meyaree na medaa afiase, na moammɛhwɛ me.
40025044	Ɛnna wɔn nso bebua sɛ: Awurade, da bɛn na yehuu wo sɛ ɔkɔm dee wo, anaasɛ osukɔm dee wo, anaasɛ woyɛɛ ɔhɔho, anaa wodaa adagyaw, anaasɛ woyaree, anaasɛ wodaa afiase, na yɛammɛsom wo?
40025045	Ɛnna obebua wɔn sɛ: Nokware mise mo sɛ, sɛ moanyɛ amma nketewaa yi mu biako yi, moanyɛ amma me.
40025046	Na eyinom befi hɔ akɔ daa ahoyeraw mu; na nnipa trenee no bɛkɔ daa nkwa mu.
40026001	Na ɛbae sɛ Yesu wiee nsɛm yi nyinaa ka no, osee n’asuafo no sɛ:
40026002	Munim sɛ aka nnanu na Twam da adu, na wobeyi onipa ba no ama sɛ wɔmmɔ no asɛndua mu.
40026003	Ɛnna asɔfo mpanyin ne ɔman no mpanyimfo kohyiaa ɔsɔfo panyin a wɔfrɛ no Kaiafa aban mu,
40026004	na wotuu agyina sɛ wɔnam nyansa so bɛkyere Yesu akum no.
40026005	Nanso wɔkae sɛ: Ɛnyɛ afahyɛ no mu, na sakasaka amma ɔman mu.
40026006	Na Yesu wɔ Betania, Simon kwatani fi no,
40026007	ɔbea bi a okura ngo huamhuam a ne bo yɛ den, sradehuam toa ma baa ne nkyɛn, na ɔte adidii no, obehwie guu n’atifi.
40026008	Na asuafo no hui no, anyɛ wɔn abodwo, na wɔkae sɛ: Adesɛe yi ase ne dɛn?
40026009	Anka wobetumi atɔn eyi agye sika pii, na wɔde ama ahiafo.
40026010	Na Yesu hui no, osee wɔn sɛ:Adɛn na morehaw ɔbea no? Na wayɛ me ho adwuma pa.
40026011	Na ahiafo wɔ mo nkyɛn daa, na me de, morennya me daa.
40026012	Na sɛ wahwie ngo huamhuam yi agu me nipadua so yi, wayɛ ama me sie.
40026013	Nokware mise mo sɛ, wiase baabiara a wɔbɛka asɛmpa yi no, wɔbɛka nea ɔbea yi yɛe nso de ayɛ no nkae.
40026014	Ɛnna dumien no mu biako a wɔfrɛ no Yuda Iskariot kɔɔ asɔfo mpanyin no nkyɛn
40026015	sɛ: Dɛn na mobɛma me na mayi no mahyɛ mo nsa? Na wɔkarii nnwetɛbona aduasa de maa no.
40026016	Na efi ɛno so no, ɔhwehwɛe sɛnea obenya ɔkwan ayi no ama.
40026017	Na Apiti da a edi kan no, asuafo no baa Yesu nkyɛn sɛ: Ɛhe na wopɛ sɛ yekosiesie ma wo na wukodi Twam no?
40026018	Na ose:Monkɔ kurow no mu asiamasi nkyɛn, na monkɔka nkyerɛ no sɛ: Kyerɛkyerɛfo se: Me da abɛn; wo nkyɛn na me ne m’asuafo rebedi Twam no.
40026019	Na asuafo no kɔyɛe sɛnea Yesu hyɛɛ wɔn no, na wosiesiee Twam no.
40026020	Na eduu anwummere no, ɔne asuafo dumien no bɛtenaa ase.
40026021	Na wɔredidi no, ɔkae sɛ:Nokware mise mo sɛ, mo mu biako rebeyi me ama.
40026022	Na wɔn werɛ howee yiye, na wofii ase sisee no mmiako mmiako sɛ: Awurade, ɛyɛ me anaa?
40026023	Na obuae sɛ:Nea ɔne me to nsa asanka mu no, ɔno ara na obeyi me ama.
40026024	Onipa ba no rekɔ sɛnea wɔakyerɛw ne ho de, nanso onipa a obeyi onipa ba no ama no nnue! Sɛ wɔanwo saa onipa no a, anka eye ma no.
40026025	Ɛnna Yuda a oyii no mae no buae sɛ: Rabi, ɛyɛ me anaa? Yesu see no sɛ:Woaka.
40026026	Na wɔredidi no, Yesu faa abodoo, na ohyiraa so bubuu mu de maa asuafo no sɛ:Munnye nni; eyi ne me honam.
40026027	Na ɔfaa kuruwa, na ɔdaa ase no, ɔde maa wɔn sɛ: Mo nyinaa monnom bi;
40026028	na eyi ne me mogya a ɛyɛ apam ade a nnipa bebree nti wɔrehwie agu ama bɔne fafiri.
40026029	Na mise mo sɛ, efi nnɛ merennom bobe aba yi bi bio de bɛkɔ akosi da a me ne mo bɛnom no foforo m’agya ahenni mu.
40026030	Na wɔtoo ayeyi dwom no, wofii adi kɔɔ Ngo Bepɔw so.
40026031	Ɛnna Yesu see wɔn sɛ:Me ho bɛyɛ mo nyinaa hintidua anadwo yi. Na wɔakyerɛw sɛ: Mɛbɔ oguanhwɛfo no, na ekuw no mu nguan no abɔ apete.
40026032	Na me sɔre akyi no, medi mo anim makɔ Galilea.
40026033	Na Petro bua see no sɛ: Sɛ wo ho bɛyɛ wɔn nyinaa hintidua po a, me de, ɛrenyɛ me hintidua da.
40026034	Yesu see no sɛ:Nokware mise wo sɛ, anadwo yi, akokɔ remmɔn na woapa me mprɛnsa.
40026035	Petro ka kyerɛɛ no sɛ: Sɛ etwa sɛ me ne wo bewu po a, merempa wo. Saa ara na asuafo no nyinaa nso kae.
40026036	Ɛnna Yesu ne wɔn duu baabi a wɔfrɛ hɔ Getsemane, na ɔka kyerɛɛ asuafo no sɛ:Montena ase ha, na menkɔ noho nkɔbɔ mpae ansa.
40026037	Na ɔfaa Petro ne Sebedeo mma baanu no kaa ne ho no, ne werɛ fii ase howee, na ne ho yeraw no.
40026038	Ɛnna ɔka kyerɛɛ wɔn sɛ:Awerɛhow ahyɛ me kra so de kɔ owu mu; montena ha na mo ne me nwɛn.
40026039	Na ɔkɔɔ n’anim kakra de n’anim kobutuw fam bɔɔ mpae sɛ:M’agya, sɛ ebetumi a, ma kuruwa yi ntwa me ho nkɔ! Nanso ɛnyɛ sɛnea mepɛ, na sɛnea wopɛ.
40026040	Na ɔbaa asuafo no nkyɛn no, obehuu wɔn sɛ wɔada. Na osee Petro sɛ:So muntumi ne me nwɛn dɔnhwerew biako?
40026041	Monwɛn na mommɔ mpae, na moankɔ sɔhwɛ mu. Honhom pɛ de, na ɔhonam na ɛyɛ mmerɛw.
40026042	Ɔkɔɔ bio ne mprenu so kɔbɔɔ mpae sɛ:M’agya, sɛ eyi rentwa me ho nkɔ na gye sɛ menom a, wo pɛ na ɛnyɛ.
40026043	Na ɔbae no, obehuu wɔn sɛ wɔada bio; na wɔn ani kum.
40026044	Na ogyaw wɔn kɔe bio kɔbɔɔ mpae ne mprɛnsa so kaa asɛnkoro no ara.
40026045	Ɛnna ɔbaa asuafo no nkyɛn bɛka kyerɛɛ wɔn sɛ: Afei de, monna na monhome ɛ! Hwɛ, dɔn no adu a wɔrebeyi onipa ba no ahyɛ nnebɔneyɛfo nsa.
40026046	Monsɔre mma yɛnkɔ! Hwɛ, nea ɔreyi me ama no abɛn.
40026047	Na ogu so kasa no, hwɛ, Yuda a ɔyɛ dumien no mu biako bae, na nkurɔfokuw bebree a wokurakura nkrante ne mmaa fi asɔfo mpanyin ne ɔman no mpanyimfo nkyɛn ka ne ho.
40026048	Na nea oyii no mae no ama wɔn sɛnkyerɛnne sɛ: Nea mefew n’ano no, ɔne no; monkyere no!
40026049	Na ntɛm ara ɔbaa Yesu nkyɛn sɛ: Rabi, mo! Na ofew n’ano.
40026050	Na Yesu see no sɛ:Damfo, wobaa ha bɛyɛɛ dɛn? Ɛnna wɔbae besusoo Yesu mu kyeree no.
40026051	Na hwɛ, wɔn a wɔka Yesu ho no mu biako teɛɛ ne nsa twee ne nkrante, na ɔde bɔɔ ɔsɔfo panyin no akoa twaa n’aso.
40026052	Ɛnna Yesu ka kyerɛɛ no sɛ:Fa wo nkrante san hyɛ nea ɛhyɛ, na wɔn a wɔtwe nkrante nyinaa, nkrante ano na wobewu.
40026053	Anaasɛ wususuw sɛ anka mintumi mensrɛ m’agya mprempren na ɔnsoma abɔfo asafotow dumien ne akyiri mmegyina me ho?
40026054	Na ɛnne ɛbɛyɛ dɛn na kyerɛw nsɛm no bɛba mu sɛ etwa sɛ ɛyɛ saa?
40026055	Ɛdɔn no mu ara na Yesu see nkurɔfo akuwakuw no sɛ: Moaba sɛnea moreba odwowtwafo so de nkrante ne mmaa rebɛkyere me? Metenaa asɔrefi mekyerɛkyerɛe daa, nanso moankyere me.
40026056	Na eyi nyinaa aba na nea adiyifo no kae kyerɛw nsɛm mu no aba mu. Ɛnna asuafo no nyinaa gyaw no guanee.
40026057	Na wɔn a wɔkyeree Yesu no de no kɔɔ ɔsɔfo panyin Kaiafa hɔ, nea kyerɛwfo ne mpanyimfo no ahyia.
40026058	Na Petro dii n’akyi wɔ akyirikyiri koduu ɔsɔfo panyin no aban mu, na ɔkɔɔ mu ne asomfo no kɔtenaa hɔ sɛ ɔrehwɛ asɛm no awiei.
40026059	Na asɔfo mpanyin ne aguasemfo no nyinaa hwehwɛɛ Yesu ho adansekurum, na wɔagyina so akum no,
40026060	nanso wɔannya bi. Adansekurumfo bebree bae de, nanso wɔannya bi. Na akyiri no, baanu bae
40026061	sɛ: Oyi aka sɛ: Metumi madwiriw Onyankopɔn asɔredan, na mato no nnansa.
40026062	Na ɔsɔfo panyin no sɔre ka kyerɛɛ no sɛ: Wummua bi? Ɛdɛn ho na eyinom di adanse tia wo yi?
40026063	Na Yesu muaa n’ano. Na ɔsɔfo panyin no ka kyerɛɛ no sɛ: Meka Onyankopɔn teasefo no sɛ, sɛ wone Kristo, Onyankopɔn ba no a, ka kyerɛ yɛn.
40026064	Yesu see no sɛ:Woaka; nanso mise mo sɛ, efi nnɛ mubehu onipa ba no sɛ ɔte nea ɔwɔ tumi no nifa, na ɔreba ɔsoro mununkum so.
40026065	Ɛnna ɔsɔfo panyin no sunsuanee n’atade mu sɛ: Waka abususɛm! Dɛn hia na ehia yɛn adansefo bio? Hwɛ, afei moate n’abususɛm no.
40026066	Mudwen ho dɛn? Na wobuae sɛ: Ɔsɛ owu.
40026067	Ɛnna wohinam n’ani so ntasu, na wɔbobɔɔ no akuturuku; ebinom nso bobɔɔ no asotɔre
40026068	sɛ: Kyerɛ yɛn, Kristo, hena na ɔbɔɔ wo?
40026069	Na Petro de, ɔte adiwo hɔ. Na abaawa bi baa ne nkyɛn sɛ: Wo nso wo ne Yesu Galileani no na ɛnam!
40026070	Na ɔsanee wɔn nyinaa anim sɛ: Minnim nea woka yi.
40026071	Na ofii adi kɔɔ abrannaa no so hɔ no, abaawa foforo bi nso huu no, na ɔka kyerɛɛ wɔn a wɔwɔ hɔ sɛ: Oyi nso ne Yesu Nasareni no na ɛnam!
40026072	Na ɔde ntam sanee bio sɛ: Minnim onipa no.
40026073	Na ɛkyɛe kakraa no, wɔn a wogyina hɔ no bae bɛka kyerɛɛ Petro sɛ: Ampa ara, wo nso woka wɔn ho; na wo kasa nso yi wo adi!
40026074	Ɛno na ofii ase didii nsew kekaa ntam sɛ: Minnim onipa no! Na amonom hɔ ara na akokɔ bɔnee.
40026075	Na Petro kaee asɛm a Yesu ka kyerɛɛ no sɛ:Akokɔ remmɔn na woapa me mprɛnsa no. Na ofii adi kosui pii.
40027001	Na ade kyee no, asɔfo mpanyin nyinaa ne ɔman mpanyimfo no tuu Yesu ho agyina sɛ wobekum no.
40027002	Na wɔkyeree no de no kɔe kɔhyɛɛ amrado Pilato nsa.
40027003	Ɛnna Yuda a oyii no mae no hui sɛ wɔabu no fɔ no, onuu ne ho, na ɔde nnwetɛbona aduasa no san brɛɛ asɔfo mpanyin ne mpanyimfo no sɛ:
40027004	Mayɛ bɔne sɛ mayi mogya a bɔne nni mu mama. Na wose: Ɛfa yɛn ho dɛn? Wo ara hwɛ!
40027005	Na ɔtow nnwetɛbona no guu asɔredan mu fii hɔ kɔe, na ɔkɔsɛn ne mene.
40027006	Na asɔfo mpanyin no faa nnwetɛbona no kae sɛ: Enni ho kwan sɛ wɔde gu ayɛyɛde adaka mu, na ɛyɛ mogya bo.
40027007	Na wotuu agyina, na wɔde kɔtɔɔ ɔnwemfo asaase, sɛ wɔnsie ahɔho wɔ mu.
40027008	Enti wɔfrɛɛ asaase no sɛ mogya asaase de besi nnɛ.
40027009	Ɛnna nea odiyifo Yeremia kae no baa mu sɛ: Na migyee nnwetɛbona aduasa a ɛyɛ nea wɔbɔɔ ne bo tɔɔ no fii Israel mma nsam no ti ade no
40027010	de kɔtɔɔ ɔnwemfo asaase, sɛnea Awurade hyɛɛ me no.
40027011	Na Yesu begyinaa amrado no anim. Na amrado no bisaa no sɛ: Wone Yudafo hene no anaa? Na Yesu kae sɛ:Wo na woreka.
40027012	Na asɔfo mpanyin ne mpanyimfo no retoto n’ano no, wammua bi.
40027013	Ɛnna Pilato see no sɛ: Wonte nsɛm pii a wɔka gu wo so yi?
40027014	Na wammua no asɛm biako po ma ɛyɛɛ amrado no nwonwa sɛ.
40027015	Na daa afahyɛ no mu no, amrado gyaa ɔdeduani biako a nkurɔfokuw no pɛ no ma wɔn.
40027016	Nso bere no mu na ɔwɔ ɔdeduani bi a wagye din a wɔfrɛ no Baraba.
40027017	Enti wohyiae no, Pilato see wɔn sɛ: Hena na mopɛ sɛ migyaa no mema mo? Baraba anaa Yesu a wɔfrɛ no Kristo no?
40027018	Na onim sɛ nitan nti na woyii no mae.
40027019	Na ɔte atemmu agua so no, ne yere soma baa ne nkyɛn sɛ: Mma asɛm bi mmma wo ne onipa trenee no ntam; na ne nti mahu amane pii ɔdae mu nnɛ.
40027020	Na asɔfo mpanyin ne mpanyimfo no tuu nkurɔfo akuwakuw no aso sɛ wɔnsrɛ Baraba, na wonkum Yesu.
40027021	Na amrado no bua see wɔn sɛ: Wɔn baanu yi mu hena na mopɛ sɛ migyaa no mema mo? Na wɔkae sɛ: Baraba.
40027022	Pilato see wɔn sɛ: Ɛnne dɛn na menyɛ Yesu a wɔfrɛ no Kristo no? Wɔn nyinaa kae sɛ: Ma wɔmmɔ no asɛndua mu!
40027023	Na obisae se: Na bɔne bɛn na wayɛ? Na wɔteɛteɛɛm bebrebe sɛ: Ma wɔmmɔ no asɛndua mu!
40027024	Na Pilato hui sɛ ontumi nyɛ ho hwee, na mmom sakasaka reba no, ɔfaa nsu hohoroo ne nsa nkurɔfokuw no anim kae sɛ: Minni onipa yi mogya ho fɔ; mo ara monhwɛ!
40027025	Na ɔman mu no nyinaa buae sɛ: Ne mogya mmra yɛn ne yɛn mma atifi.
40027026	Ɛnna ogyaa Baraba maa wɔn; na ɔhwee Yesu mpire no, oyii no mae sɛ wɔnkɔbɔ no asɛndua mu.
40027027	Ɛnna amrado no asraafo faa Yesu kɔɔ amrado aban mu hɔ, na wɔmaa asraafokuw no nyinaa behyiae n’anim.
40027028	Na woyii n’atade, na wɔde nkatakonmu kɔkɔɔ bi guu no so,
40027029	na wɔnwenee nsɔe abotiri de bɔɔ ne ti, na wɔde demmire hyɛɛ ne nsa nifa mu, na wobuu nkotodwe n’anim goruu ne ho sɛ: Yudafo hene, mo oo!
40027030	Na wohinam ntasu guu no so gyee demmire no, na wɔde paa n’atifi.
40027031	Na wowiee ne ho fɛwdi no, woyii nkatakonmu no fii ne ho, na wɔde n’ankasa ataade hyɛɛ no, na wɔde no kɔe sɛ wɔkɔbɔ no asɛndua mu.
40027032	Na wɔrefi adi no, wohuu Kireneni bi a wɔfrɛ no Simon; ɔno na wɔhyɛɛ no sɛ ɔnsoa n’asɛndua no.
40027033	Na wokoduu baabi a wɔfrɛ hɔ Golgota a ase ne nitiri so no,
40027034	wɔmaa no nsa nyinyanyinya a wɔde bɔnwoma afra mu sɛ ɔnnom; na ɔkaa n’ano no, wampɛ sɛ ɔnom.
40027035	Na wɔbɔɔ no asɛndua mu wiei no, wɔbɔɔ ntonto kyɛɛ ne ntade.
40027036	Na wɔtenatenaa ase wɔ hɔ wɛn no.
40027037	Na wɔde n’afɔdisɛm a wɔakyerɛw no fam n’atifi sɛ: Yesu, Yudafo hene no ni!
40027038	Ɛnna wɔbɔɔ adwowtwafo baanu asɛnnua mu kaa ne ho, obiako wɔ nifa, na obiako wɔ benkum.
40027039	Na wɔn a wɔretwam no wosow wɔn ti kaa abususɛm tiaa no
40027040	sɛ: Wo a wudwiriw asɔredan na woto no nnansa mu, gye wo ho ɛ! Sɛ Onyankopɔn ba ne wo a, fi asɛndua no ho si fam!
40027041	Saa ara nso na asɔfo mpanyin ne kyerɛwfo ne mpanyimfo no goruu ne ho
40027042	sɛ: Ogyee binom, na ontumi nnye ne ho. Ɔne Israel hene, afei ma omfi asɛndua no ho nsi fam, na yebegye no adi.
40027043	Ɔde ne ho too Nyankopɔn so; afei sɛ ɔpɛ no a, ma onyi no; na ɔkae sɛ: Onyankopɔn ba ne me.
40027044	Saa ara na adwowtwafo a wɔbɔɔ wɔne no asɛnnua mu no nso yaw no.
40027045	Na efi dɔn a ɛto so asia no, esum duruu asaase nyinaa so kosii dɔn a ɛto so akron.
40027046	Na ɛbɛyɛ sɛ dɔn a ɛto so akron no, Yesu de nne kɛse boom sɛ:Eli, Eli, lama sabaktani? Ɛne sɛ: Me Nyankopɔn, me Nyankopɔn, dɛn nti na woagyaw me?
40027047	Na wɔn a wogyina hɔ no mu bi tee no, wɔkae sɛ: Oyi refrɛ Elia.
40027048	Na ntɛm ara wɔn mu biako tuu mmirika kɔfaa sapɔw de bɔɔ nsa nyinyanyinya bi mu, na ɔde tuaa demmire ano de ma ɔnomee.
40027049	Na wɔn a aka no kae sɛ: Gyae na yɛnhwɛ sɛ Elia bɛba abegye no anaa?
40027050	Na Yesu de nne kɛse teɛɛm bio no, ogyaa ne honhom mu.
40027051	Na hwɛ, ntama a etwa asɔredan no mu no mu tewee abien fi soro de besii fam, na asaase wosowee, na abotan paepaee,
40027052	na aboda buebuei, na nnipa kronkron a adeda no amu bebree nyannyanee,
40027053	na ne nyan akyi no wofii adi fii wɔn aboda mu kɔɔ kurow kronkron no mu koyiyii wɔn ho kyerɛkyerɛɛ nnipa bebree.
40027054	Na asraafo ha so panyin ne wɔn a wɔka ne ho rewɛn Yesu no huu asaasewosow ne nneɛma a ɛbae no, wosuroe pii kae sɛ: Ampa ara Onyame ba ni!
40027055	Na mmea bebree wɔ hɔ a wogyina akyirikyiri rehwɛ, wɔn na wodii Yesu akyi fi Galilea som no;
40027056	na Maria Magdalene ne Maria, Yakobo ne Yosef ne na, ne Sebedeo mma no na ka wɔn ho.
40027057	Na eduu anwummere no, ɔdefo bi a ofi Arimatea a wɔfrɛ no Yosef a ɔno nso adan Yesu suani bae;
40027058	ɔno na ɔkɔɔ Pilato nkyɛn kɔsrɛɛ Yesu amu no. Ɛnna Pilato hyɛe sɛ wɔmfa amu no mma no.
40027059	Na Yosef faa amu no de nwera fitaa kyekyeree ho,
40027060	na ɔde kɔtoo n’ankasa da foforo a ɔma wotwae ɔbotan mu mu, na opirew ɔbo kokuroo hinii ɔda no ano kɔe.
40027061	Na Maria Magdalene ne Maria biako no wɔ hɔ tete ɔda no ntentenso.
40027062	Na ade kyee a ɛyɛ da a edi ahoboaboa da no akyi no, asɔfo mpanyin ne Farisifo no behyiaa Pilato nkyɛn
40027063	sɛ: Owura, yɛakae sɛ ɔdaadaafo no te ase no, ɔkae sɛ: Nnansa na menyan.
40027064	Enti hyɛ ma wɔnkɔwɛn ɔda no yiye nkodu da a ɛto so abiɛsa no na asuafo no ammewia no anadwo, na wɔanka ankyerɛ ɔman no sɛ: Wanyan afi awufo mu, na anka akyiri yi nnaadaa bɛsen kan de no.
40027065	Pilato see wɔn sɛ: Munnye awɛmfo nkɔ nkɔwɛn sɛnea mubetumi.
40027066	Na wɔkɔe kɔsɔɔ ɔbo no ano maa awɛmfo no wɛn ɔda no.
40028001	Na homeda no twaam no, da a edi nnawɔtwe kan no ahemadakye, Maria Magdalene ne Maria biako no bae sɛ wɔrebɛhwɛ ɔda no.
40028002	Na hwɛ, asaase wosowee pii; na Awurade bɔfo fi soro sian bae bepirew ɔbo no fii ɔda no ano, na ɔtenaa so.
40028003	Na ne ho te sɛ anyinam, na n’atade yɛ fitaa sɛ akado.
40028004	Na ne ho hu nti awɛmfo no ho popoe, na wɔyɛe sɛ awufo.
40028005	Na ɔbɔfo no bua see mmea no sɛ: Mo de, munnsuro! Na minim sɛ mohwehwɛ Yesu a wɔbɔɔ no asɛndua mu no.
40028006	Onni ha; na wanyan sɛnea ɔkae no. Mommra mmɛhwɛ nea ɔdae!
40028007	Na monkɔ ntɛm nkɔka nkyerɛ n’asuafo sɛ wanyan afi awufo mu. Na hwɛ, odi mo anim akɔ Galilea; ɛhɔ na mubehu no; hwɛ, maka makyerɛ mo.
40028008	Na wofii ɔda no ho ntɛm ara de ehu ne anigye kɛse tutuu mmirika sɛ wɔrekɔka akyerɛ n’asuafo.
40028009	Na hwɛ, Yesu hyiaa wɔn kae sɛ:Mema mo amo! Na wɔbae besusoo n’anan kotow sɔree no.
40028010	Ɛnna Yesu see wɔn sɛ:Munnsuro; monkɔ nkɔka nkyerɛ mo nuanom sɛ wɔnkɔ Galilea, na ɛhɔ na wobehu me.
40028011	Na wɔrekɔ no, hwɛ, awɛmfo no mu binom baa kurow no mu bɛkaa nea ɛbae nyinaa kyerɛɛ asɔfo mpanyin no.
40028012	Na wɔne mpanyimfo no hyiae na wotuu agyina no, wɔmaa asraafo no sika bebree
40028013	kae sɛ: Monka sɛ: Anadwo a yɛdae no na n’asuafo bae bewiaa no.
40028014	Na sɛ eyi du amrado asom a, yɛbɛkyerɛ no mu na mo ho anka mu.
40028015	Na wogyee sika no kɔyɛe sɛnea wɔka kyerɛɛ wɔn no. Na asɛm yi atrɛw Yudafo mu de abedu nnɛ.
40028016	Na asuafo dubiako no siim kɔɔ Galilea, bepɔw a Yesu kyerɛɛ wɔn no so.
40028017	Na wohuu no no, wɔkotow sɔree no; na ebinom gyee akyinnye.
40028018	Na Yesu bae bɛkasa kyerɛɛ wɔn sɛ:Wɔde ɔsoro ne asaase so tumi nyinaa ama me.
40028019	Enti monkɔ nkɔyɛ amanaman nyinaa m’asuafo. Mommɔ wɔn asu nhyɛ Agya ne Ɔba ne Honhom Kronkron din mu,
40028020	na monkyerɛkyerɛ wɔn sɛ wonni nea mahyɛ mo nyinaa so. Na hwɛ, me ne mo wɔ hɔ nna nyinaa de bɛkɔ akosi wiase awiei.
41001001	Yesu Kristo,[ Onyankopɔn ba], asɛmpa no mfiase.
41001002	Sɛnea wɔakyerɛw odiyifo Yesaia nhoma no mu sɛ: Hwɛ, meresoma me bɔfo madi w’anim, ɔno na obesiesie wo kwan.
41001003	Obi nne teɛm sare so sɛ: Munsiesie Awurade kwan! Momma n’atempɔn nteɛ!
41001004	Yohane bae bɛbɔɔ asu sare so, na ɔkaa adwensakra asubɔ a ɛde kɔ bɔne fakyɛ mu.
41001005	Na Yudea asaase nyinaa sofo ne Yerusalemfo fi kɔɔ ne nkyɛn, na wɔkaa wɔn bɔne ma ɔbɔɔ wɔn nyinaa asu asubɔnten Yordan mu.
41001006	Na Yohane fura yoma nwi ntama, na aboa nhoma abɔso bɔ n’asen, na odi mmoadabi ne wuram wo.
41001007	Na ɔpaeem kae sɛ: Nea ne ho yɛ den sen me di m’akyi reba a mensɛ sɛ mekotow mesan ne mpaboa hama.
41001008	Me de, mede nsu na ɛbɔ mo asu, na ɔno de, ɔde Honhom Kronkron na ɛbɛbɔ mo asu.
41001009	Na ɛbae sɛ nna no mu no, Yesu fi Nasaret a ɛwɔ Galilea bae, na Yohane bɔɔ no asu Yordan mu.
41001010	Na ntɛm ara ofii nsu no mu no, ohui sɛ ɔsoro abue, na Honhom no resian sɛ aborɔnoma ba no so.
41001011	Na ɛnne bi fi soro bae sɛ: Wone me dɔba a wosɔ m’ani!
41001012	Na ntɛm ara Honhom no twee no kɔɔ sare so.
41001013	Na odii sare so hɔ adaduanan, na Satan sɔɔ no hwɛe, na ɔne mmoa na ɛwɔ hɔ, na abɔfo bɛsom no.
41001014	Na woyii Yohane mae akyi no, Yesu baa Galilea bɛkaa Onyankopɔn ho asɛmpa kyerɛe.
41001015	Na ɔkae sɛ:Ɛbere no awie du, Onyankopɔn ahenni no abɛn. Monsakra mo adwene, na munnye asɛmpa no nni!
41001016	Na ɔnennam Galilea po ho no, ohuu Simon ne ne nua Andrea sɛ wɔregu asawu ɛpo no mu; na wɔyɛ apofofo.
41001017	Na Yesu see wɔn sɛ:Mummedi m’akyi, na mɛma moayɛ nnipa yifo.
41001018	Na ntɛm ara wogyaw wɔn asawu no bedii n’akyi.
41001019	Na ofii hɔ kɔɔ n’anim kakra no, ohuu Sebedeo ba Yakobo ne nua Yohane sɛ wɔn nso wɔ ɔkorow mu retuatua wɔn asawu mu.
41001020	Na ntɛm ara ɔfrɛɛ wɔn, na wogyaw wɔn agya Sebedeo ne apaafo no ɔkorow no mu bedii n’akyi.
41001021	Na wokoduu Kapernaum.Na homeda dui no, ntɛm ara ɔkɔɔ hyiadan mu kɔkyerɛkyerɛe.
41001022	Na ne kyerɛkyerɛ no yɛɛ wɔn ahodwiriw, efisɛ ɔkyerɛkyerɛɛ wɔn sɛ nea ɔwɔ tumi, na ɛnyɛ sɛ kyerɛwfo no.
41001023	Na bere koro no ara, na onipa bi wɔ wɔn hyiadan no mu a ɔwɔ honhom fi, na ɔteɛɛm
41001024	sɛ: Dɛn na yɛne wo Yesu Nasareni wɔ yɛ? Wobae sɛ wobɛsɛe yɛn. Minim wo nipa ban, Onyankopɔn hotefo no.
41001025	Na Yesu teɛteɛɛ no sɛ:Mua w’ano na fi no mu kɔ!
41001026	Na honhom fi no ma osinsenee, na ɔde nne kɛse teɛɛm, na ofii no mu kɔe.
41001027	Na ɛyɛɛ wɔn nyinaa ahodwiriw ma wobisabisaa wɔn ho sɛ: Dɛn ni? Kyerɛkyerɛ foforo! Ɔde tumi hyɛ ahonhom fi po ma wotie no.
41001028	Na ne ho asɛm fii hɔ trɛw kɔɔ Galilea ho nsaase a atwa ahyia nyinaa so.
41001029	Na wofii hyiadan no mu no ntɛm ara na wɔne Yakobo ne Yohane kɔɔ Simon ne Andrea fi.
41001030	Na Simon n’asebea da hɔ yare atiridii, na ntɛm ara wɔkaa ne ho asɛm kyerɛɛ no.
41001031	Na Yesu ba besoo ne nsa maa no so, na atiridii no gyaa no, na ɔsom wɔn
41001032	Na eduu anwummere a owia kɔtɔe no, wɔde wɔn a wɔn ho nyɛ wɔn den ne wɔn a wɔwɔ ahonhommɔne nyinaa brɛɛ no.
41001033	Na kurow mu no nyinaa bɛkyeree so ɔpon no ano.
41001034	Na ɔsaa nnipa bebree a wɔyare nyarewa pii yare, na otuu ahonhommɔne bebree, na wamma ahonhommɔne no kwan sɛ wɔnkasa, efisɛ wonim no.
41001035	Na ɔsɔree ahemadakye fii adi, na ɔkɔɔ sare so baabi; na ɔkɔbɔɔ mpae wɔ hɔ
41001036	Na Simon ne wɔn a wɔka ne ho no tiw no;
41001037	na wohuu no no, wosee no sɛ: Nnipa nyinaa rehwehwɛ wo.
41001038	Na osee wɔn sɛ:Momma yɛnkɔ nkurow a ɛdeda hɔ no mu, na menkɔka asɛmpa no ɛhɔ nso; na eyi nti na mebae.
41001039	Na ɔkɔe kɔkaa asɛm wɔ wɔn hyia adan mu Galilea nyinaa, na otutuu ahonhommɔne.
41001040	Na ɔkwatani bi baa ne nkyɛn bɛsrɛɛ no, na ɔkotow no see no sɛ: Sɛ wopɛ a, wubetumi ama me ho afi.
41001041	Na ɔyɛɛ no mmɔbɔ, na ɔteɛɛ ne nsa kaa no, na osee no sɛ:Mepɛ, wo ho mfi.
41001042	Na ntɛm ara kwata no fii ne ho, na ne ho fii.
41001043	Na Yesu braa no denneennen, na, ɔma ofii adi ntɛm ara.
41001044	Na osee no sɛ:Hwɛ, nka asɛm biara nkyerɛ obiara, na kɔ, na fa wo ho kɔkyerɛ ɔsɔfo, na w’ahofi nti kɔma nea Mose hyɛe no, na ɛnyɛ adanse mma wɔn.
41001045	Na ɔno de, ofii adi no, ofii ase kekaa no pii na ɔmaa asɛm no trɛwee, na enti Yesu antumi anyi n’anim ankɔ kurow biara mu bio; na mmom ɔtenaa sare so hɔnom, na wofi mmaa nyinaa baa ne nkyɛn.
41002001	Na nna bi akyi no, ɔkɔɔ Kapernaum bio, na wɔtee sɛ ɔwɔ ofie.
41002002	Na nnipa pii behyiae a enti wɔansen abobow ano hɔ mpo; na ɔkaa asɛm kyerɛɛ wɔn.
41002003	Na wɔde obi a ɔyare mmubui a nnipa baanan so no brɛɛ no.
41002004	Na nkurɔfokuw no nti wontumi mmɛn no no, wɔkɔpaa ɔdan a ɔwɔ mu no so; na wotuu tokuru de kɛtɛ a obubuafo no da so no faa mu gyaagyaa no too mu.
41002005	Na Yesu huu wɔn gyidi no, osee obubuafo no sɛ:Ɔba, wɔde wo bɔne akyɛ wo.
41002006	Na kyerɛwfo a wɔtete hɔ no mu binom dwennwenee wɔn koma mu sɛ:
41002007	Adɛn nti na oyi kasa saa? Ɔka abususɛm. Hena na obetumi de bɔne akyɛ gye Onyankopɔn nko ara?
41002008	Na ntɛm ara a Yesu hui ne honhom mu sɛ wɔdwennwene wɔn mu saa no, osee wɔn sɛ:Adɛn nti na modwennwene eyinom mo koma mu?
41002009	Nea ɛwɔ he na ɛyɛ mmerɛw, sɛ wobese obubuafo no sɛ: Wɔde wo bɔne akyɛ wo, anaasɛ: Sɔre, fa wo kɛtɛ na nantew.
41002010	Na sɛnea ɛbɛyɛ na mubehu sɛ onipa ba no wɔ tumi asaase so sɛ ɔde bɔne kyɛ nti, osee obubuafo no sɛ:
41002011	Mise wo sɛ: Sɔre, fa wo kɛtɛ na kɔ wo fi!
41002012	Na ɔsɔree, na ntɛm ara ɔfaa ne kɛtɛ fii wɔn nyinaa anim kɔe; na ɛmaa wɔn nyinaa ho dwiriw wɔn, na wɔhyɛɛ Onyankopɔn anuonyam kae sɛ: Yenhuu saa bi da.
41002013	Na ofii adi kɔɔ mpoano; na nkurɔfo no nyinaa baa ne nkyɛn, na ɔkyerɛkyerɛɛ wɔn.
41002014	Na ɔretwam no, ohuu Alfeo ba Lewi sɛ ɔte atowgyei, na Yesu see no sɛ:Di m’akyi! Na ɔsɔre dii n’akyi.
41002015	Na ɛbae sɛ ɔte adidii ne fi no, towgyefo ne nnebɔneyɛfo bebree ne Yesu ne n’asuafo bɛtenaa adidii; na wɔn a wodi n'akyi no dɔɔso.
41002016	Na kyerɛwfo a wofi Farisifo mu no hui sɛ ɔne towgyefo ne nnebɔneyɛfo redidi no, wobisaa n’asuafo no sɛ: Adɛn nti na ɔne towgyefo ne nnebɔneyɛfo redidi yi?
41002017	Na Yesu tee no, osee wɔn sɛ:Wɔn a wɔwɔ ahoɔden no, enhia wɔn ɔyaresafo, na mmom wɔn a wɔyare no. Mammɛfrɛ treneefo na mebɛfrɛɛ nnebɔneyɛfo.
41002018	Na Yohane asuafo ne Farisifo redi mmuada; na nnipa bi bebisaa no sɛ: Adɛn nti na Yohane asuafo ne Farisifo asuafo di mmuada, na w’asuafo de, wonni mmuada?
41002019	Ɛnna Yesu see wɔn sɛ:Ayeforokunu ne wɔn wɔ hɔ yi, ayeforohyia ahɔho no betumi adi mmuada anaa? Mmere dodow a ayeforokunu no wɔ wɔn nkyɛn no de, wɔrentumi nni mmuada.
41002020	Na nna bi reba a wɔbɛfa ayeforokunu no afi wɔn nkyɛn, ɛno mu na wobedi mmuada.
41002021	Obi mfa ntama foforo sin ntaa ataade dedaw mu; anyɛ saa a, ntaamu no tew fi mu, foforo no befi dedaw no mu, na ntetewee no ayɛ kɛse.
41002022	Na obi mfa bobesa foforo ngu aboa nhoma nkotoku dedaw mu; anyɛ saa a, bobesa foforo no bɛpaepae nkotoku no, na bobesa no ahwiehwie agu, na nkotoku no nso asɛe. Na wɔde bobesa foforo gu nkotoku foforo mu.
41002023	Na ɛbae sɛ ɔkɔfaa aburofuw bi mu homeda bi, na n’asuafo no rekɔ no, wofii ase pempan aburow mmɛtem no bi.
41002024	Na Farisifo no bisaa no sɛ: Hwɛ, adɛn nti na wɔyɛ nea enni ho kwan sɛ wɔyɛ no homeda yi?
41002025	Na osee wɔn sɛ:Monkenkan nea Dawid yɛe bere a ehiaa no na ɔkɔm dee no ne wɔn a wɔka ne ho no pɛn?
41002026	Sɛnea ɔkɔɔ Onyankopɔn fi, ɔsɔfo panyin Abiatar bere so, na okodii kyerɛ abodoo a obiara nni ho kwan sɛ odi, gye asɔfo nko, na ɔmaa wɔn a wɔne no nam no bi nso no?
41002027	Na osee wɔn sɛ:Onipa nti na wɔyɛɛ homeda, na ɛnyɛ homeda nti na wɔyɛɛ onipa.
41002028	Na enti onipa ba no yɛ homeda nso wura.
41003001	Na ɔkɔɔ hyiadan mu bio. Na onipa bi wɔ hɔ a ne nsa adwodwo,
41003002	na wɔtɛw no sɛ ɔbɛsa no yare homeda anaa, na wɔakɔtoto n’ano.
41003003	Na osee onipa a ne nsa awu no sɛ:Sɔre gyina mfinimfini!
41003004	Na obisaa wɔn sɛ: Ɛwɔ ho kwan sɛ wɔyɛ papa anaa bɔne homeda? Sɛ wogye obi nkwa anaasɛ wokum no? Na wɔyɛɛ komm.
41003005	Na ɔde abufuw hwɛɛ wɔn hyiae, na wɔn komaden nti ɛyɛɛ no yaw, na osee onipa no sɛ:Teɛ wo nsa! Na ɔteɛe; na ne nsa no san yɛɛ yiye.
41003006	Na Farisifo no fii adi no, ntɛm ara wɔne Herodefo kotuu ne ho agyina sɛnea wobekum no.
41003007	Na Yesu ne n’asuafo no twee wɔn ho kɔɔ mpoano; na nnipakuw pii fi Galilea dii n’akyi, na wɔn a wofi Yudea
41003008	ne Yerusalem ne Idumea ne Yordan agya ne wɔn a wɔwɔ Tiro ne Sidon fam, nnipa kuw pii a wɔtee nneɛma a ɔyɛe no baa ne nkyɛn.
41003009	Na osee n’asuafo no sɛ, nkurɔfokuw no nti ɔkorow ketewa bi ntwɛn no, na wɔankyere no so.
41003010	Na ɔsaa nnipa pii yare nti, wɔn a wɔyareyare nyinaa bɛkyeree no so sɛ wobesuso no mu.
41003011	Na ahonhom fi nso hu no a, wɔhwehwe ase n’anim, na wɔteɛm sɛ: Wone Nyankopɔn ba.
41003012	Na ɔbraa wɔn ketee sɛ wonnyi no nkyerɛ.
41003013	Na ɔkɔɔ bepɔw so; na ɔfrɛɛ wɔn a ɔno ara pɛ, na wɔbaa ne nkyɛn.
41003014	Na oyii wɔn mu dumien sɛ wɔnka ne ho na ɔnsoma wɔn asɛnka,
41003015	na wɔanya ahonhommɔnetu so tumi.
41003016	Na oyii dumien no, na ɔtoo Simon din Petro;
41003017	Sebedeo ba Yakobo, ne ne nua Yohane, na ɔtoo wɔn din Boanerges, ase ne ɔprannaa mma;
41003018	ne Andrea ne Filipo ne Bartolomeo ne Mateo ne Toma, ne Alfeo ba Yakobo, ne Tadeo ne Kanani Simon,
41003019	ne Yuda Iskariot a oyii no mae no.
41003020	Na ɔbaa fie. Na nkurɔfokuw behyiae bio a enti wɔantumi annidi po.
41003021	Na ne ho nnipa tee no, wofi bae sɛ wɔrebɛtwe no akɔ; efisɛ wɔkae sɛ: Ne tirim ka no.
41003022	Na kyerɛwfo a wofi Yerusalem bae no kae sɛ: Ɔwɔ Beelsebub, na ahonhommɔne panyin so na ɔnam tu ahonhommɔne.
41003023	Na ɔfrɛɛ wɔn baa ne nkyɛn no, ɔkasa kyerɛɛ wɔn mmebu mu sɛ:Ɛbɛyɛ dɛn na Satan betumi atu Satan?
41003024	Na sɛ ahenni bi ne ne ho di asi a, ahenni no ntumi nnyina.
41003025	Na sɛ ofi bi ne ne ho di asi a, ofi no ntumi nnyina.
41003026	Na sɛ Satan sɔre ɔno ara ne so, na ɔne ne ho di asi a, ɔrentumi nnyina, na n’awiei nen.
41003027	Obi ntumi nkɔ ɔhoɔdenfo fi nkɔfow n’afide, gye sɛ ɔkyekyere ɔhoɔdenfo no kan, ansa na wafow ne fi.
41003028	Nokware mise mo sɛ, wɔde nnipa mma bɔne ne abususɛm a wɔbɛka nyinaa befiri wɔn;
41003029	na nea ɔbɛka abususɛm atia Honhom Kronkron no de, ɔrennya fafiri da, na daa afobu da no so.
41003030	Efisɛ wɔkae sɛ: Ɔwɔ honhom fi.
41003031	Ɛnna ne na ne ne nuanom ba begyinaa mfikyiri soma kɔɔ ne nkyɛn kɔfrɛɛ no.
41003032	Na nkurɔfokuw tete ne ho. Na wosee no sɛ: Hwɛ, wo na ne wo nuanom gyina adihɔ rehwehwɛ wo.
41003033	Na obuaa wɔn sɛ:Hena ne me na ne me nuanom?
41003034	Na otwaa n’ani hwɛɛ wɔn a wɔtete ne ho no hyiae no, ɔkae sɛ:Hwɛ, me na ne me nuanom ni!
41003035	Na obiara a ɔbɛyɛ nea Onyankopɔn pɛ no, ɔno ara ne me nuabarima, ne me nuabea, ne me na.
41004001	Na ofii ase kyerɛkyerɛe bio mpoano; na nkurɔfokuw pii hyia baa ne nkyɛn, enti ɔkɔɔ ɔkorow mu kɔtenaa ase ɛpo no ani; na nkurɔfokuw no nyinaa wɔ mpoano asaase no so.
41004002	Na ɔkyerɛkyerɛɛ wɔn nneɛma pii mmebu mu, na osee wɔn ne kyerɛkyerɛ no mu sɛ:
41004003	Muntie: Hwɛ, ogufo bi fii adi koguu aba.
41004004	Na ɛbae sɛ ɔregu no, ebi koguu kwankyɛn; na wim nnomaa bae bɛsosɔwee.
41004005	Na ebi koguu abo so nea dɔte pii nni; na ntɛm ara na efifi, efisɛ dɔte no mu nnɔ ntia,
41004006	na owia fii no, ekisae, na sɛ enni ntini nti, ewui.
41004007	Na ebi koguu nsɔe mu; na nsɔe no nyinii, na emiaa no, na ansow aba.
41004008	Na ebi koguu asaase pa mu; na ɛsow aba kɔɔ so nyinii na ɛtrɛwee na ɛsowee, ebi aduasa, ebi aduosia, ebi ɔha.
41004009	Na ɔkae sɛ:Nea ɔwɔ aso betie no, ma ontie!
41004010	Na ɛkaa ɔno nko no, wɔn a wɔwɔ ne ho ne dumien no bisaa no ɛbɛ no ase.
41004011	Na osee wɔn sɛ:Mo de, wɔde ama mo sɛ munhu Onyankopɔn ahenni ho ahintasɛm no; na wɔn a wɔwɔ akyiri no de, wɔkyerɛ wɔn ne nyinaa mmebu mu;
41004012	na ohu de, wɔahu, na wɔanhu mu, na ɔte nso wɔate, na wɔante ase, na da bi wɔansakra wɔn ho, na wɔamfa wɔn bɔne ankyɛ wɔn.
41004013	Na osee wɔn sɛ:Munnim ɛbɛ yi? Na ɛbɛyɛ dɛn na mubehu mmɛ no nyinaa?
41004014	Ogufo no gu asɛm no.
41004015	Na eyinom ne wɔn a wɔwɔ kwankyɛn no: Faako a wogu asɛm no, na wonya te a, ntɛm ara Satan ba, na obeyi asɛm a wɔagu wɔ wɔn mu no.
41004016	Na eyinom nso ne wɔn a wogu wɔn wɔ abo so no: Wɔn na wonya te asɛm no a, ntɛm ara, wɔde anigye gye,
41004017	na ennye ntini wɔn mu, wɔwɔ hɔ bere tiaa bi; na akyiri no, sɛ asɛm no nti ahohia anaa ɔtaa ba a, ntɛm ara na ato wɔn hintidua.
41004018	Na eyinom ne wɔn a wogu wɔn wɔ nsɔe mu no: Wɔne wɔn a wɔte asɛm no,
41004019	na ɔbra yi mu dadwen ne ahonyade nnaadaa ne nneɛma a ɛkeka ho no ho akɔnnɔ ba mu a, emia asɛm no na ɛnsow aba.
41004020	Na eyinom ne wɔn a woguu wɔn wɔ asaase pa mu no: Wɔn a wɔte asɛm no, na wogye, na wɔsow aba, ebi aduasa, na ebi aduosia, na ebi ɔha.
41004021	Na osee wɔn sɛ:So wɔde kanea ba sɛ wɔde bɛhyɛ kora anaa mpa ase? Ɛnyɛ sɛ wɔde besi kaneadua so?
41004022	Na biribiara nni kokoam a wɔrenyi no adi, anaasɛ wɔde ahintaw a ɛrenna adi.
41004023	Sɛ obi wɔ aso a ɔde betie a,ma ontie!
41004024	Na osee wɔn sɛ:Monhwɛ yiye nea mote no ho! Susukora ko a mode susuw no, wɔde besusuw ama mo, na wɔde bi bɛka mo ho.
41004025	Na nea ɔwɔ no, wɔbɛma no; na nea onni no, nea ɔwɔ po, wobegye ne nsam.
41004026	Na ɔkae sɛ:Sɛnea Onyankopɔn ahenni te ni: Ɛte sɛ onipa bi gu aba wɔ fam,
41004027	na ɔda na onyan anadwo ne awia, na aba no fifi, na enyin, na onnim sɛnea ɛyɛe.
41004028	Na asaase ankasa sow aba, ɛyɛ ahaban kan, na afei ayɛ bɛtem, na afei ayɛ awi a anyin bɛtem no mu.
41004029	Na sɛ aba no nyin a, ntɛm ara ɔsoma ma wɔde kantankrakyi kɔ, efisɛ twa bere no adu.
41004030	Na ɔkae sɛ:Dɛn ho na yɛde Onyankopɔn ahenni bɛto? Anaasɛ ɛbɛ bɛn na yebebu wɔ ho?
41004031	Ɛte sɛ sinapi aba fua a wodua no fam na ɛyɛ aba horow a ɛwɔ asaase so nyinaa mu ketewa;
41004032	na wodua a, enyin na ɛyɛ kɛse sen afifide nyinaa, na eyiyi mman akɛse, na wim nnomaa tumi tena ne nwini ase.
41004033	Na mmɛbu a ɛtete sɛɛ pii na ɔnam de kaa asɛm kyerɛɛ wɔn, sɛnea wobetumi ate ase.
41004034	Na wankwati abebu ankasa ankyerɛ wɔn; na ɛka wɔn nko a, ɔkyerɛ n’asuafo no ne nyinaa ase.
41004035	Na da no ara, eduu anwummere no, osee wɔn sɛ:Momma yentwa nkɔ asuogya noho!
41004036	Na wogyaa nkurɔfokuw no kwan no, wɔfaa no kaa wɔn ho ɔkorow no mu sɛnea ɔte no ara; na akorow bi nso ka ne ho.
41004037	Na ahum kɛse tui; na asorɔkye bu beguu ɔkorow no mu a na ɛreyɛ ayɛ ma.
41004038	Na ɔno de, ɔwɔ ɔkorow no to ada sumii so. Ɛnna wonyan no see no sɛ: Kyerɛkyerɛfo, yɛremem yi, ɛmfa wo ho?
41004039	Na ɔsɔre teɛteɛɛ mframa no, na osee po no sɛ: Mua w’ano, yɛ komm! Na mframa no gyaee, na ɛyɛɛ dinn.
41004040	Na osee wɔn sɛ:Adɛn nti na moyɛ ahufo sɛɛ? Adɛn na munni gyidi?
41004041	Na wosuroe yiye, na wosisee wɔn ho sɛ: Onipa bɛn ara ni na mframa ne po mpo tie no yi?
41005001	Na woduu ɛpo no agya, Gerasafo asaase so.
41005002	Na ofii ɔkorow mu no, ntɛm ara na onipa bi a ɔwɔ honhom fi fi aboda mu wɔ asiei hyiaa no;
41005003	ɔno na ɔde aboda no mu ayɛ ne tenabea. Na obiara ntumi mfa nkɔnsɔnkɔnsɔn po nkyere no,
41005004	na wɔtaa de no to mpokyerɛ ne nkɔnsɔnkɔnsɔn mu, nanso ɔtetew nkɔnsɔnkɔnsɔn no bubu mpokyerɛ no; na obiara ntumi nnwudwo no.
41005005	Na daa, anadwo ne awia, ɔwɔ aboda mu ne mmepɔw so teɛteɛm, na ɔde abo atwitwa ne ho.
41005006	Na ohuu Yesu wɔ akyirikyiri no, otutuu mmirika bɛkotow no,
41005007	na ɔde nne kɛse teɛɛm sɛ: Dɛn na me ne wo Yesu, Onyankopɔn a ɔwɔ sorosoro ba, wɔ yɛ? Medɔ Onyankopɔn sɛ: Nhaw me?
41005008	Efisɛ wase no sɛ: Wo honhom fi, fi onipa no mu!
41005009	Na Yesu bisaa no sɛ:Wo din de dɛn? Na obuae sɛ: Me din de Ɛdɔm, efisɛ yɛyɛ bebree.
41005010	Na ɔsrɛɛ no pii sɛ ɔmmpam no mmfi asaase no so.
41005011	Nso na mprakokuw kɛse bi wɔ bepɔw no ho hɔ redidi.
41005012	Na ahonhommɔne no nyinaa srɛɛ no sɛ: Pam yɛn kɔ mprako no mu, na yɛnkɔhyɛn wɔn mu!
41005013	Na ɔmaa wɔn kwan. Na ahonhom fi no fii adi kɔhyɛn mprako no mu, na kuw no nyinaa bɔɔ kirididi sian ɔbotan kuronkuron no koguu ɛpo no mu; nso wɔbɛyɛ sɛ mpennu, na wowuwui ɛpo no mu.
41005014	Na wɔn a wɔhwɛ mprako no guanee, na wɔkɔkae kurow no mu ne nkuraa no ase. Na wofii adi sɛ wɔrekɔhwɛ nea aba.
41005015	Na wɔbaa Yesu nkyɛn, na wobehuu nea kan no honhommɔne wɔ no so a wɔfrɛ no Ɛdɔm no sɛ ɔte hɔ fura ntama, na n’adwenem atew no; wosuroe.
41005016	Na wɔn a wohui no kaa nea ɛyɛɛ nea honhommɔne wɔ no so no ne mprako no ho asɛm no kyerɛɛ wɔn.
41005017	Na wofii ase srɛɛ no sɛ omfi wɔn nkyɛn nkɔ.
41005018	Na osii ɔkorow no mu no, nea anka honhommɔne wɔ no so no srɛɛ no sɛ ɔbɛtena ne nkyɛn.
41005019	Nanso Yesu amma no kwan, na osee no sɛ:Kɔ wo fi, w’abusuafo nkyɛn, na kɔka nneɛma a Awurade ayɛ ama wo ne mmɔbɔ a wahu wo no kyerɛ wɔn!
41005020	Na osiim kɔe, na okofii ase kaa nneɛma akɛse a Yesu yɛ maa no no wɔ Dekapoli; na ɛyɛɛ wɔn nyinaa nwonwa.
41005021	Na Yesu tenaa ɔkorow no mu twaa po no baa asuogya bio no, nkurɔfokuw pii behyiaa ne nkyɛn; na ɔwɔ mpoano.
41005022	Na hyiadan mu panyin biako a wɔfrɛ no Yairo bae, na ohuu no no, ɔhwee ne nan ase;
41005023	na ɔsrɛɛ no pii sɛ: Me babea rewu, na bra na fa wo nsa begu no so, na ne ho nyɛ no den, na onnya nkwa.
41005024	Na ɔne no siim kɔe; na nkurɔfokuw pii dii n’akyi, na wɔkyeree no so.
41005025	Na ɔbea bi a mogya atu no mfirihyia dumien,
41005026	na wahu amane pii ayaresafo bebree nsam, na wahwere n’ahode nyinaa, na anyɛ no yiye biara, na mmom ɛkɔɔ so no,
41005027	tee Yesu nka no, obefii n’akyi nkurɔfokuw no mu, de ne nsa bɛkaa n’atade.
41005028	Na ɔkae se: Sɛ meka n’atade nko a, me ho bɛyɛ me den.
41005029	Na ntɛm ara na mogya a etu no no twae, na ɔtee ne honam mu sɛ ne yare no agyae.
41005030	Na ntɛm ara Yesu hui ne mu sɛ ahoɔden bi afi ne mu, na ɔdan ne ho nkurɔfokuw no mu kae sɛ:Ɛhena na ɔde ne ho kaa m’atade?
41005031	Ɛnna n’asuafo no see no sɛ: Woahu sɛ nkurɔfokuw no kyere wo so, na wuse: Hena na ɔde ne ho kaa me?
41005032	Na otwaa n’ani sɛ obehu nea ɔyɛɛ ade no.
41005033	Na ɔbea no nim nea ayɛ wɔ ne mu nti, ɔde suro ne ahopopo bae bɛkotow n’anim, na ɔkaa ne nokware nyinaa kyerɛɛ no.
41005034	Na osee no sɛ:Ɔbabea, wo gyidi agye wo; kɔ asomdwoe mu, wo yare no nnyae, na wo ho nyɛ wo den!
41005035	Ogu so rekasa no, wofi hyiadan mu panyin no fi bae bɛkae sɛ: Wo babea no awu; adɛn na woda so haw ɔkyerɛkyerɛfo no?
41005036	Na Yesu tee asɛm a wɔreka no, osee hyiadan mu panyin no sɛ:Nsuro, na gye di ara!
41005037	Na wamma obiara anni n’akyi sɛ Petro ne Yakobo, ne Yakobo ne nua Yohane.
41005038	Na oduu hyiadan mu panyin no fi no, obehuu nnipa a wɔreyɛ gyegyeegye ne wɔn a wɔresu na wɔreyɛ hoo pii.
41005039	Na ɔhyɛn hɔ no, obisaa wɔn sɛ:Adɛn na moreyɛ gyegyeegye na moresu? Abofra no nwui, wada.
41005040	Na wɔserew no. Na Yesu pam wɔn nyinaa, na ɔfaa abofra no agya ne ne na ne wɔn a wɔka ne ho no kɔɔ nea abofra no da hɔ.
41005041	Na osoo abofra no nsa see no sɛ:Talita, kuum! Ase ne sɛ: Abeawa, mise wo sɛ, Nyan!
41005042	Na ntɛm ara abeawa no sɔree na ɔnantewee;( na wadi mfirihyia dumien). Na wɔn ho dwiriw wɔn kɛse.
41005043	Na ɔhyɛɛ wɔn denneenen sɛ wɔmmma obiara nnte; na ɔkae sɛ wɔmma no biribi nni.
41006001	Na Yesu fii hɔ kɔe, na ɔbaa ne kurom; na n’asuafo no dii n’akyi.
41006002	Na homeda dui no, ofii ase kyerɛkyerɛe hyiadan mu; na nnipa pii a wɔtee ho dwiriw wɔn na wɔbisae sɛ: Ɛhena na oyi nkonyaa nneɛma yi? Nyansa bɛn na wɔde ama no, na saa ahoɔdenne a ɔde ne nsa yɛ yi ase ne dɛn?
41006003	Ɛnyɛ duadwumfo yi ɔyɛ Maria ba no, Yakobo ne Yose ne Yuda ne Simon nom nua no ni? Na ɛnyɛ ne nuabeanom na wɔwɔ yɛn nkyɛn ha yi? Na ɔyɛɛ hintidua maa wɔn.
41006004	Na Yesu see wɔn sɛ:Nidi mmɔ odiyifo, gye ne kurom ne n’abusuafo mu ne ne fi.
41006005	Na wantumi anyɛ anwonwade biara bio wɔ hɔ, gye ayarefo kakraa bi na ɔde ne nsa guu wɔn so saa wɔn yare.
41006006	Na wɔn gye a wonnye nni no yɛɛ no nwonwa. Na okyinkyinii nkuraa no ase hyiae, na ɔkyerɛkyerɛe.
41006007	Na ɔfrɛɛ dumien no baa ne nkyɛn, na ofii ase somaa wɔn baanu baanu, na ɔmaa wɔn ahonhom fi so tumi.
41006008	Na ɔhyɛɛ wɔn sɛ wɔmmfa biribiara nntu kwan, gye poma nko; wɔmmfa aduan anaa kotoku, anaa sika wɔ wɔn abɔso mu;
41006009	na wɔnhyɛ mpaboa. Nso monnhyɛ ntade abien abien!
41006010	Na osee wɔn sɛ: Baabiara a mobɛhyɛn ofi bi mu no, ɛhɔ na montena nkodu sɛ mubefi hɔ akɔ.
41006011	Na wɔn a wɔrennye mo na wɔrentie mo asɛm no, sɛ mufi hɔ rekɔ a, momporoporow mo nan ase tutuw nni wɔn adanse.
41006012	Na wɔkɔe kɔkaa asɛm sɛ wɔnsakra wɔn adwene.
41006013	Na wotutuu ahonhommɔne bebree, na wɔde ngo sraa ayarefo pii saa wɔn yare.
41006014	Na ɔhene Herode tee; efisɛ na Yesu din atrɛw, na ɔkae sɛ: Yohane a anka ɔbɔ asu no anyan afi awufo mu, enti na ahoɔdenne yi yɛ adwuma wɔ no mu.
41006015	Na ebinom sɛ: Ɛyɛ Elia; ebinom nso se: Ɛyɛ odiyifo te sɛ adiyifo no mu biako.
41006016	Na Herode tee no, ɔkae sɛ: Yohane a mitwaa ne ti no, ɔno na wanyan.
41006017	Na Herode no ara asoma ama wɔabɛsɔ Yohane mu akyere no ato afiase ne nua Filipo yere Herodia nti, efisɛ waware no.
41006018	Na Yohane aka akyerɛ Herode sɛ: Wunni ho kwan sɛ woware wo nua yere!
41006019	Na Herodia nyaa no menasepɔw, na ɔpɛe sɛ okum no, nanso wantumi.
41006020	Na Herode suro Yohane, efisɛ onim sɛ ɔyɛ onipa trenee ne onipa kronkron; na ɔbɔɔ ne ho ban, na ɔretie no a, ne ho yeraw no pii, nanso ɔde anigye tiee no.
41006021	Na da a ɛsɛ dui a Herode redi n’awoda no, ɔtow pon maa n’atitiriw ne n’asafohene ne Galilea mpanyimfo,
41006022	na Herodia no ara babea bae bɛsawee, na ɔsɔɔ Herode ne wɔn a wɔne no te adidii no ani. Ɛnna ɔhene see ababaa no sɛ: Bisa me biribiara a wopɛ, na mɛma wo.
41006023	Na ɔkaa no ntam sɛ: Ade biara a wubebisa me no, mɛma wo, de akosi m’ahenni fa so.
41006024	Na ofii adi kobisaa ne na sɛ: Dɛn na minkobisa? Na ɔkae sɛ: Yohane a ɔbɔ asu no ti.
41006025	Na ntɛm ara ɔde ahoɔhare baa ɔhene nkyɛn bekaa sɛ: Mepɛ sɛ wode Yohane suboni ti to prɛte mu ma me mprempren.
41006026	Na ɛyɛɛ ɔhene yaw pii, nanso ne ntam ne wɔn a wɔne no te adidii no nti, wampɛ sɛ ɔkame no.
41006027	Na ntɛm ara ɔhene somaa ɔbrafo hyɛe sɛ wɔmfa ne ti mmra. Na ɔkɔe kotwaa ne ti afiase hɔ,
41006028	na ɔde ne ti no too prɛte mu bae, na ɔde maa ababaa no, na ababaa no de kɔmaa ne na.
41006029	Na n’asuafo tee no, wɔbɛfaa n’amu no, na wɔde kɔtoo ɔboda bi mu.
41006030	Na asomafo no boaboaa wɔn ho ano baa Yesu nkyɛn, na wɔbɛkaa nea wɔyɛe ne nea wɔkyerɛkyerɛe no nyinaa kyerɛɛ no!
41006031	Na osee wɔn sɛ: Mo nso mommra mmɛsen nkɔ sare so fa baabi, na monkɔhome kakra! Na wɔn a wɔreba ne wɔn a wɔrekɔ dɔɔso, na wɔannya adagyew annidi po.
41006032	Na wɔde ɔkorow siim mu kɔɔ sare so fa baabi.
41006033	Na nkurɔfo huu wɔn sɛ wɔrekɔ, nso na pii nim wɔn; na wɔnam fi nkurow no nyinaa mu tutuu mmirika kɔɔ hɔ, na wotwaa wɔn ano.
41006034	Na Yesu sii fam no, ohuu nkurɔfokuw pii, na wɔyɛɛ no mmɔbɔ, efisɛ na wɔte sɛ nguan a wonni hwɛfo; na ofii ase kyerɛkyerɛɛ wɔn nneɛma pii.
41006035	Na onwini reyɛ adwo no, n’asuafo no baa ne nkyɛn bɛkae sɛ: Ɛha yɛ sare so, na onwini reyɛ adwo;
41006036	gya wɔn kwan na wɔnkɔ mfuw ne nkuraa a atwa ahyia yi ase nkɔtɔ abodoo bi nni.
41006037	Na obua see wɔn sɛ:Mo ara momma wɔn biribi nni! Na wosee no sɛ: Yɛnkɔ nkɔtotɔ abodoo denare ahanu, na yɛmfa mma wonni anaa?
41006038	Na osee wɔn sɛ:Abodoo ahe na mowɔ? Monkɔ nkɔhwɛ! Na wɔkɔhwɛe no, wɔkae sɛ: Anum ne mpataa abien.
41006039	Na ɔhyɛɛ wɔn sɛ wɔmma wɔn nyinaa ntenatena ase akuwakuw sare momono no so.
41006040	Na wɔtenatenaa ase akuwakuw, ɔha ɔha ne aduonum aduonum.
41006041	Na ɔfaa abodoo anum ne mpataa abien no, na ɔhwɛɛ ɔsoro hyiraa so, na obubuu abodoo no, na ɔde maa n’asuafo no sɛ wɔnkyɛ mma wɔn; na ɔkyekyɛɛ mpataa abien no nso mu maa wɔn nyinaa.
41006042	Na wɔn nyinaa didii, na wɔmeemee;
41006043	na wɔtasee mporoporowa nkɛntɛn dumien mama ne mpataa no nso bi.
41006044	Na wɔn a edii abodoo no ano si mmarima mpemnum.
41006045	Na ntɛm ara na opiapiaa n’asuafo no sɛ wɔnkɔ ɔkorow mu, na wonni n’anim nkɔ asuogya noho, Betsaida fam, na onnya nkurɔfokuw no kwan ansa.
41006046	Na ɔma wɔkɔe no, ɔkɔɔ bepɔw so mpaebɔ.
41006047	Na eduu anwummere no, na ɔkorow no wɔ po no mfinimfini, na ɔno nko wɔ fam.
41006048	Na ohuu wɔn sɛ wɔrebrɛ ahare mu; na mframa rehyia wɔn. Na ɛbɛyɛ anɔpahemahema nnɔnmmiɛsa ne nnɔnsia ntam no, ɔnam po ani baa wɔn nkyɛn, na ɔrepɛ atwa wɔn ho.
41006049	Na wohuu no sɛ ɔnam po no ani no, wosusuwii sɛ ɛyɛ ɔsaman, na wɔteɛteɛɛm;
41006050	na wɔn nyinaa huu no, na wɔn koma tui. Na ntɛm ara ɔne wɔn kasae, na osee wɔn sɛ:Momma mo bo ntɔ mo yam! Ɛyɛ me; munnsuro!
41006051	Na ɔkɔɔ wɔn nkyɛn ɔkorow no mu no, mframa no gyaee. Na wɔn ho dwiriw wɔn boroo so.
41006052	Na wɔante abodoo ho asɛm no ase; efisɛ wɔn koma apirim.
41006053	Na wotwae no, woduu Genesaret asaase so, na wosii fam.
41006054	Na wofii ɔkorow no mu no, ntɛm ara na wohuu no,
41006055	na wɔde mmirika kokyinii asaase a atwa ahyia no nyinaa so, na wofii ase soaa wɔn a wɔn ho nyɛ wɔn den kɛtɛ so de wɔn baa baabiara a wɔtee sɛ ɔwɔ.
41006056	Na baabiara a ɔkɔe, nkuraase, anaa nkurow mu no, wɔde ayarefo beguu gua so, na wɔsrɛɛ no sɛ ɔmma wɔnka n’atade ano nnwow nko ara; na dodow a wɔkaa no no ho yɛɛ wɔn den.
41007001	Na Farisifo ne kyerɛwfo no mu binom a wofi Yerusalem bae behyiaa ne nkyɛn.
41007002	Na wohuu n’asuafo bi sɛ wɔde wɔn nsa fi, ɛne sɛ, nsa a wɔanhohoro, redidi.
41007003	(Na Farisifo ne Yudafo nyinaa, sɛ wɔanhohoro wɔn nsa yiye a, wonnidi, efisɛ wokura mpanyimfo atetesɛm mu;
41007004	na sɛ wofi gua so ba na wɔanhohoro wɔn ho a, wonnidi; na nneɛma pii keka ho a wogyei sɛ wobekura mu, nkuruwa ne nkuku ne kɔberesɛn ne adidii ntwerimu ho hohoro).
41007005	Ɛnna Farisifo ne kyerɛwfo no bisaa no sɛ: Adɛn nti na w’asuafo no nni mpanyimfo atetesɛm so na wɔde nsa fi didi yi?
41007006	Na obua see wɔn sɛ:Edi sɛ Yesaia hyɛɛ mo nyaatwomfo ho nkɔm, sɛnea wɔakyerɛw sɛ: Ɔman yi de wɔn ano na edi me ni, na wɔn koma de, atwe afi me ho kɔ akyirikyiri.
41007007	Na wɔsɔre me kwa, na wɔkyerɛkyerɛ nsɛm a nnipa ahyehyɛ.
41007008	Na moagyaw Onyankopɔn ahyɛde kura nnipa atetesɛm mu.
41007009	Na osee wɔn sɛ: Moayɛ ade sɛ mokwae Onyankopɔn ahyɛde sɛ ɛbɛyɛ na mubedi mo atetesɛm so!
41007010	Na Mose kae sɛ: Di w’agya ne wo na ni, ɛne: Nea ɔka n’agya anaa ne na ho asɛmmɔne no, owu na ma onwu!
41007011	Na mo de, muse: Sɛ onipa bi ka kyerɛ n’agya anaa ne na sɛ: Ade a anka wode benya me ho mfaso no yɛ Korban (Ɛne sɛ, wɔde ma Onyankopɔn)
41007012	ana momma ɔnyɛ biribi mma n’agya anaa ne na bio,
41007013	na mode mo atetesɛm a mokyerɛ no sɛe Onyankopɔn asɛm no, na nneɛma a ɛte sɛ eyinom pii na moyɛ.
41007014	Na ɔfrɛɛ nkurɔfokuw no nyinaa baa ne nkyɛn see wɔn sɛ:Mo nyinaa muntie, na monte ase!
41007015	Biribiara nni onipa ho a ɛkɔ no mu a ebetumi agu ne ho fi.
41007016	(Sɛ obi wɔ aso a ɔde betie a, ma ontie!)
41007017	Na ofii nkurɔfokuw no nkyɛn baa fie no, n’asuafo no bisaa no ɛbɛ no ase.
41007018	Na osee wɔn sɛ:Mo nso munni ntease sɛɛ? Munhu sɛ ade biara a efi onipa ho na ɛkɔ no mu no ntumi ngu ne ho fi?
41007019	Efisɛ ɛnkɔ ne komam, na ɛkɔ ɔyafunu mu, na efi adi gu tiafi mu. (Ɔkaa eyi de tew aduan nyinaa ho).
41007020	Na ɔkae sɛ:Nea efi onipa mu ba no, ɛno na egu onipa ho fi.
41007021	Na nnipa mu, ne wɔn komam, na adwemmɔne fi ba: Aguamansɛm, awifosɛm, awudisɛm,
41007022	ayerefasɛm, aniberesɛm, amumɔyɛ, nsisi, ahohwi, ani bɔne, abususɛm, ahantan ne nkwaseasɛm.
41007023	Nnebɔne yi nyinaa fi onipa mu na ɛba, na egu ne ho fi.
41007024	Na ɔsɔre fii hɔ kɔɔ Tiro ne Sidon fam. Na ɔkɔɔ ofi bi mu, na wampɛ sɛ obiara te; nanso wantumi anhintaw.
41007025	Na amonom hɔ ara ɔbea bi a ne babea kumaa bi wɔ honhom fi tee ne nka no, ɔbɛhwee ne nan ase;
41007026	nso na ɔbea no yɛ Helani, na n’awo mu ɔyɛ Siro-Foinikeni; na ɔsrɛɛ no sɛ ontu honhommɔne no mfi ne babea no mu.
41007027	Na osee no sɛ:Ma mma mmee ansa; na ɛnyɛ fɛ sɛ wɔfa mma aduan tow ma akraman mma.
41007028	Na ɔbea no buaa see no sɛ: Ɛwom, Awurade, nanso akraman mma a wɔwɔ ɔpon ase no nso di mmofra no mporoporowa no bi!
41007029	Na Yesu see no sɛ:Asɛm yi nti kɔ! Honhommɔne no afi wo babea no mu.
41007030	Na ɔkɔɔ ne fi no, okohui sɛ honhommɔne no afi kɔ, na ne babea no da mpa so.
41007031	Na ofii Tiro ahye so nam Sidon baa Galilea po ho faa Dekapoli ahye so.
41007032	Na wɔde ɔsotifo bi a ɔpo dodow brɛɛ no, na wɔsrɛɛ no sɛ ɔmfa ne nsa nto no so.
41007033	Na Yesu faa no fii nkurɔfokuw no mu kɔɔ nkyɛn de ne nsateaa hyehyɛɛ n’asom, na ɔtoo ntasu de kaa ne tɛkrɛma,
41007034	na ɔhwɛɛ ɔsoro guu ahome, na osee no sɛ: Efata! Ɛne sɛ:Bue!
41007035	Na n’aso buei, na ne tɛkrɛma hama no sanee ntɛm ara, na otumi kasae.
41007036	Na ɔbraa wɔn sɛ wɔnnka nkyerɛ obiara; nanso mpɛn dodow a ɔkɔ so bra wɔn no, na wɔkɔ so pae mu ka.
41007037	Na ɛyɛɛ wɔn ahodwiriw boroo so, na wɔkae sɛ: Wayɛ ade nyinaa yiye, ɔma asotifo te asɛm, na ɔma mumu kasa.
41008001	Nna no mu a nkurɔfokuw no dɔɔso bio na wonni biribi a wodi no, Yesu frɛɛ asuafo no bae see wɔn sɛ:
41008002	Nkurɔfokuw yi yɛ me mmɔbɔ, efisɛ wɔatena me nkyɛn atoa so nnansa ni, na wonni biribi a wodi.
41008003	Na sɛ migya wɔn kwan na wɔde kɔm kɔ fie a, wɔbɛtotɔ baha ɔkwan mu; efisɛ wɔn mu binom fi akyirikyiri na ɛbae.
41008004	Na n’asuafo no buaa no sɛ: Ɛhefa na obi betumi anya abodoo a eyinom bedi amee wɔ anwea pradada so ha?
41008005	Na obisaa wɔn sɛ:Abodoo ahe na mowɔ? Na wɔkae sɛ: Asɔn.
41008006	Na ɔhyɛɛ nkurɔfokuw no sɛ wɔntenatena fam. Na ɔfaa abodoo asɔn no daa ase bubui, na ɔde maa asuafo no sɛ wɔnkyekyɛ mma wɔn; na wɔkyɛ maa nkurɔfokuw no.
41008007	Na wɔwɔ mpataa kakraa bi; na ohyiraa so kae sɛ wɔnkyɛ ɛno nso mma wɔn.
41008008	Na wodi mee; na wɔtasee mporoporowa a ɛkae no nkɛntɛn asɔn mama.
41008009	Na wɔn a wodii no bɛyɛ sɛ mpemnan. Na ogyaa wɔn kwan.
41008010	Na ntɛm ara ɔne n’asuafo no kɔtenaa ɔkorow mu, na ɔbaa Dalmanuta fam.
41008011	Na Farisifo no fi bae, na wofii ase bisabisaa no nsɛm hwehwɛɛ ne nkyɛn sɛnkyerɛnne a efi soro de sɔɔ no hwɛe.
41008012	Na oguu ahome ne honhom mu kae sɛ:Adɛn na nnɛ mma yi hwehwɛ sɛnkyerɛnne yi? Nokware mise mo sɛ: Wɔremma nnɛ mma yi sɛnkyerɛnne biara.
41008013	Na ogyaw wɔn tenaa ɔkorow mu bio kɔɔ asuogya noho.
41008014	Na wɔn werɛ fii sɛ wɔfa abodoo, na wonni biribi wɔn nkyɛn ɔkorow no mu sɛ abodoo biako pɛ.
41008015	Na osee wɔn sɛ:Hwɛ, monhwɛ mo ho yiye Farisifo ne Herode mmɔkaw ho!
41008016	Na wɔdwennwene sisee wɔn ho sɛ wonni abodoo.
41008017	Na Yesu hui no, osee wɔn sɛ:Adɛn na modwennwene abodoo a munni ho? Munnya nhui na montee ase ɛ? Mo koma da so apirim?
41008018	Mowɔ ani na munhu ade, na mowɔ aso nso monte asɛm? Na monkae?
41008019	Mibubuu abodoo anum memaa mpemnum no, mporoporowa nkyerɛnkyɛ ma ahe na motasee? Ɛnna wose: Dumien.
41008020	Mibubuu asɔn no memaa mpemnan no, mporoporowa nkɛntɛn ma ahe na motasee? Ɛnna wose: Asɔn.
41008021	Na osee wɔn sɛ:Ɛnna afei monte ase ara yi?
41008022	Na woduu Betsaida. Na wɔde onifuraefo bi brɛɛ no, na wɔsrɛɛ no sɛ ɔmfa ne nsa nka no.
41008023	Na osoo onifuraefo no nsa de no fii akuraa no ase, na ɔtoo ntasu guu n’ani so de ne nsa guu no so bisaa no sɛ: Wuhu ade anaa?
41008024	Na onifuraeni no maa n’ani so kae sɛ: Yiw, mihu nnipa a ɛnennam hɔ, nanso mihu wɔn sɛ nnua.
41008025	Afei ɔde ne nsa guu n’ani so bio, na ɔhwɛɛ ade haa; na ne ho san no, na ohuu biribiara kann.
41008026	Na ɔma ɔkɔɔ ne fi see no sɛ:Nkɔ akuraa no mpo ase.
41008027	Na Yesu ne n’asuafo no fii hɔ kɔɔ Kaesarea Filipi nkuraa ase. Na ɔkwan mu no, obisaa n’asuafo no sɛ: Nnipa ka sɛ mene hena?
41008028	Na wobuae sɛ: Yohane suboni; na ebinom se: Elia; na ebinom nso se: Adiyifo no mu biako.
41008029	Na obisaa wɔn sɛ: Na mo de, muse mene hena? Na Petro bua see no sɛ: Wone Kristo no.
41008030	Na ɔbraa wɔn sɛ wɔnnka ne ho asɛm nnkyerɛ obiara.
41008031	Na ofii ase kyerɛkyerɛɛ wɔn sɛnea ɛsɛ sɛ Onipa Ba no hu amane pii na mpanyimfo ne asɔfo mpanyin ne kyerɛwfo no po no, na wokum no, na ne nnansa so wasɔre;
41008032	na ɔkaa asɛm no pefee. Na Petro de no kɔɔ nkyɛn fii ase kaa n’anim.
41008033	Na ɔdan ne ho hwɛɛ n’asuafo no kaa Petro anim sɛ: Fi me so, Satan, efisɛ wunnwen Onyankopɔn de, na mmom nnipa de.
41008034	Na ɔfrɛɛ nkurɔfokuw no ne n’asuafo no bae ka kyerɛɛ wɔn sɛ:Obi pɛ sɛ odi m’akyi a, ɔmpa ne ho akyi, na ɔmfa n’asɛndua, na onni m’akyi.
41008035	Na obiara a ɔpɛ sɛ ogye ne kra nkwa no, ebefi ne nsa; na nea ne kra befi ne nsa me ne asɛmpa no nti no, wobegye no nkwa.
41008036	Na sɛ onipa nya wiase nyinaa na ɔhwere ne kra a, mfaso bɛn na obenya?
41008037	Anaasɛ dɛn na onipa bɛma de asesa ne kra?
41008038	Na obiara a n’ani bewu me ne me nsɛm ho, nnɛ mma awaresɛefo ne nnebɔneyɛfo yi mu no, ɔno nso ho bɛyɛ onipa ba no aniwu ɛda a ɔne abɔfo kronkron no bɛba wɔ n’anuonyam mu no.
41009001	Na osee wɔn sɛ:Nokware mise mo sɛ, wɔn a wogyina ha yi mu binom wɔ hɔ a wɔrenka owu nhwɛ de bɛkɔ akosi sɛ wobehu sɛ Nyankopɔn ahenni no reba tumi mu.
41009002	Na ɛno akyi nnansia no Yesu faa Petro ne Yakobo ne Yohane, na ɔde wɔn kɔɔ bepɔw tenten bi so fa baabi. Na ɔsakrae wɔn anim,
41009003	na n’atade hyerɛn fitafita a asaase so ntamasifo biara ntumi nyɛ no fitaa saa.
41009004	Na Elia ne Mose yii wɔn ho adi kyerɛɛ wɔn, a na wɔne Yesu rekasa.
41009005	Na Petro bua see Yesu sɛ: Rabi, eye sɛ yɛtena ha, na ma yɛmmɔ asese abiɛsa, wo de biako, Mose de biako ne Elia de biako.
41009006	Na onnim nea ommua; efisɛ na wosuro yiye.
41009007	Na omununkum bi bae bɛkataa wɔn so, na ɛnne bi fi omununkum no mu kae sɛ: Oyi ne me dɔba, muntie no!
41009008	Na amonom hɔ ara, wototoo wɔn ani no, wɔanhu obiara bio sɛ Yesu ne wɔn nko ara.
41009009	Na wɔresian bepɔw no, ɔbraa wɔn sɛ wɔnnka nea wohui no nnkyerɛ obiara, gye sɛ onipa ba no asɔre afi awufo mu ansa.
41009010	Na wɔmaa asɛm no kaa wɔn tirim, na wobisabisaa wɔn ho sɛ awufo mu sɔre no ne dɛn?
41009011	Na wobisaa no sɛ: Adɛn nti na kyerɛwfo ka sɛ: Ɛsɛ sɛ Elia ba ansa?
41009012	Na osee wɔn sɛ:Elia ba, na wabɛsesɛw nneɛma nyinaa ansa, na nea wɔakyerɛw onipa ba no ho sɛ obehu amane pii na wɔabu no animtiaa no ɛ?
41009013	Na mise mo sɛ: Elia aba dedaw, na wɔayɛ no nea wɔpɛ nyinaa sɛnea wɔakyerɛw ne ho no.
41009014	Na woduu asuafo no nkyɛn no, wohuu nkurɔfokuw pii wɔ wɔn ho ne kyerɛwfo sɛ wɔne wɔn rebisabisa wɔn ho nsɛm.
41009015	Na ntɛm ara a nkurɔfokuw no nyinaa huu no no, wɔn ho dwiriw wɔn, na wɔde mmirika bae bekyiaa no.
41009016	Na obisaa wɔn sɛ:Dɛn ho akyinye na moregye?
41009017	Na nkurɔfokuw no mu biako buae sɛ: Kyerɛkyerɛfo, mede me babarima a ɔwɔ honhom mum mebrɛɛ wo;
41009018	na bere biara a eso no mu no, esinsen no, na n’ano po ahuru, na ɔtwɛre ne se, na ɔfɔn. Na meka mekyerɛɛ w’asuafo sɛ wontu no, wɔantumi.
41009019	Na obuaa wɔn sɛ:O nnɛ mma a munni gyidi! Mentena mo nkyɛn nkodu da bɛn? Mentɔ me bo ase mo ho nkosi da bɛn? Momfa no mmrɛ me!
41009020	Na wɔde no brɛɛ no. Na ohuu no no, ntɛm ara na honhom no ma osinsenee, na ɔhwee ase, na obu faa so, na n’ano poo ahuru.
41009021	Na obisaa n’agya sɛ:Nna ahe ni a eyi yɛɛ no? Na ɔkae sɛ: Efi ne mmofraase;
41009022	na ɛtaa ka no to ogya ne nsu mu sɛ ebekum no; na sɛ wubetumi ayɛ biribi a, hu yɛn mmɔbɔ na boa yɛn!
41009023	Na Yesu see no sɛ:Wuse: Sɛ wubetumi a! Nneɛma nyinaa betumi ayɛ ama nea ogye di.
41009024	Na ntɛm ara, abofra no agya de nusu teɛɛm sɛ: Migye midi, boa me gye a minnye minni no!
41009025	Na Yesu hui sɛ nkurɔfokuw no de mmirika reba no, ɔteɛteɛɛ honhom fi no sɛ:Wo honhom mum ne sotifo, mehyɛ wo sɛ, fi no mu, na nsan nkɔ ne mu bio!
41009026	Na ɛteɛɛm, na ɛtwetwee no pii no, efii no mu. Na ɔyɛe sɛ owufo ma nnipa pii kae sɛ: Wawu.
41009027	Na Yesu soo ne nsa maa no so, na ɔsɔree.
41009028	Na oduu fie no, n’asuafo no bisaa no wɔ nkyɛn sɛ: Adɛn nti na yɛn de, yɛantumi antu no?
41009029	Na Yesu see wɔn sɛ:Saa ade yi de, n’ade ban, wontumi mfa biribiara so ntu no, gye mpaebɔ ne abuada.
41009030	Na wofii hɔnom no, wokotwaam Galilea; na wampɛ sɛ obi te.
41009031	Na ɔkyerɛkyerɛɛ n’asuafo no, na osee wɔn sɛ: Wɔde onipa ba no bɛhyɛ nnipa nsa, na wɔakum no, na wokum no a, ne nnansa so ɔbɛsɔre.
41009032	Na wɔante asɛm no ase, na wosuroe sɛ wobebisa no.
41009033	Na wɔbaa Kapernaum. Na ɔwɔ ofie no, obisaa wɔn sɛ:Dɛn na modwennwenee ho ɔkwan mu no?
41009034	Na womuaa wɔn ano; efisɛ ɔkwan mu no wɔdwennwenee ho sɛ hena na ɔbɛyɛ wɔn mu ɔkɛse.
41009035	Na ɔtenaa ase frɛɛ dumien no, na osee wɔn sɛ:Sɛ obi pɛ kan adi a, ma onni wɔn nyinaa akyi, na ɔnyɛ wɔn nyinaa somfo.
41009036	Na ɔfaa abofra bi de no gyinaa wɔn mfinimfini, na ɔyɛɛ no atuu see wɔn sɛ:
41009037	Obiara a obegye saa mmofra yi mu biako me din mu no gye me; na obiara a obegye me no, ɛnyɛ me na ogye me, na nea ɔsomaa me no.
41009038	Na Yohane see no sɛ: Kyerɛkyerɛfo, yɛahu obi sɛ ɔde wo din retu ahonhommɔne, na onni yɛn akyi; na yɛbaraa no, efisɛ onni yɛn akyi.
41009039	Ɛnna Yesu kae sɛ:Mommmara no; na obi nni hɔ a ɔde me din bɛyɛ anwonwade na obetumi aka me ho asɛmmɔne ɛhɔ ara.
41009040	Na nea ɔnyɛ biribi ntia yɛn no, na ɔwɔ yɛn afa.
41009041	Na obiara a ɔbɛma mo nsu kuruwa ma anom sɛ moyɛ Kristo dea no, nokware mise mo sɛ, n’akatua remmɔ no.
41009042	Na obiara a ɔbɛto nketewa yi a wogye me di no mu biako hintidua no, eye ma no mmom sɛ wɔde owiyammo kɛse sɛn ne kɔn mu, na wɔde no kɔto po mu.
41009043	Na sɛ wo nsa to wo hintidua a, twa! Eye ma wo sɛ wode basin bɛkɔ nkwa mu, sen sɛ wowɔ nsa abien na wode bɛkɔ amanehunu kurom, ogya a ɛrennum da no mu,
41009044	nea wɔn aboaa nwu na ogya no nnum.
41009045	Na sɛ wo nan to wo hintidua a, twa! Eye ma wo sɛ wode nansin bɛkɔ nkwa mu, sen sɛ wowɔ nan abien na wɔde wo bɛto amanehunu kurom,
41009046	nea wɔn aboaa nwu na ogya no nnum.
41009047	Na sɛ w’aniwa to wo hintidua a, tu! Eye ma wo sɛ wode ani koro bɛkɔ Onyankopɔn ahenni mu, sen sɛ wowɔ aniwa abien na wɔde wo bɛto amanehunu kurom,
41009048	nea wɔn aboaa nwu na ogya no nnum.
41009049	Na wɔde ogya bɛhyɛ nnipa nyinaa nkyene, na wɔde nkyene bɛto afɔre nyinaa mu.
41009050	Nkyene ye; na sɛ nkyene dɛ tu fi mu a, dɛn na mode bɛhyɛ no nkyene? Munnya nkyene mo ankasa mu, na munnya asomdwoe mo mu!
41010001	Na ɔsɔre fii hɔ baa Yudea fam ne Yordan agya noho; na nkurɔfo akuwakuw boaboaa wɔn ho ano baa ne nkyɛn bio, na sɛnea ɔyɛ daa no, ɔkyerɛkyerɛɛ wɔn bio.
41010002	Na Farisifo no ba bebisaa no sɛ ɔbarima wɔ ho kwan sɛ ogyaa ne yere anaa? Wɔde resɔ no ahwɛ.
41010003	Na obua see wɔn sɛ:Dɛn na Mose hyɛɛ mo no?
41010004	Na wɔkae sɛ: Mose maa kwan sɛ ɔnkyerɛw awaregyae nhoma mma no na onnyaa no.
41010005	Na Yesu bua see wɔn sɛ:Mo komaden nti na ɔkyerɛw saa ahyɛde yi maa mo;
41010006	na efi adebɔ mfiase no, ɔbarima ne ɔbea na Onyankopɔn bɔɔ wɔn.
41010007	Eyi nti na onipa begyaw n’agya ne ne na, na ɔde ne ho akɔbɔ ne yere ho,
41010008	na wɔn baanu akɔyɛ ɔhonam koro.
41010009	Enti nea Onyankopɔn de abom no, mma onipa nntetew mu.
41010010	Na ɔwɔ ofie no, n’asuafo no bisaa no asɛm no ara bio.
41010011	Na osee wɔn sɛ:Obiara a obegyaa ne yere na ɔbɛware ɔfoforo no, na wasɛe aware ɔbea no fam,
41010012	na sɛ ɔbea no nso gyaa ne kunu na ɔware ɔfoforo a, na wasɛe aware.
41010013	Na wɔde mmofra brɛɛ no sɛ ɔmfa ne nsa ngu wɔn so; na n’asuafo no kaa wɔn a wɔde wɔn bae no anim.
41010014	Na Yesu hui no, anyɛ no abodwo, na osee wɔn sɛ:Momma mmofra no kwan na wɔmmra me nkyɛn, na munnsiw wɔn kwan; na eyinom sɛɛ na Onyankopɔn ahenni yɛ wɔn dea.
41010015	Nokware mise mo sɛ: Obiara a ɔrennye Onyankopɔn ahenni sɛ abofra no, ɔrenkɔ mu koraa.
41010016	Na ɔyɛɛ wɔn atuu de ne nsa guu wɔn so hyiraa wɔn.
41010017	Na ofii adi kɔɔ ɔkwan so no, obi tutuu mmirika bɛkotow n’anim bisaa no sɛ: Kyerɛkyerɛfo pa, dɛn na menyɛ na manya daa nkwa?
41010018	Na Yesu see no sɛ:Adɛn na wofrɛ me papa? Obiara nyɛ papa gye obiako, ɔne Nyankopɔn.
41010019	Wunim mmara nsɛm no: Nni awu! Nsɛe aware! Mmɔ korɔn! Nni adansekurum! Nsisi! Di w’agya ne wo na ni.
41010020	Na osee no sɛ:Kyerɛkyerɛfo, eyinom nyinaa mifi me mmofraase na midii so.
41010021	Na Yesu hwɛɛ no dinn na ɔdɔɔ no, na osee no sɛ:Aka wo ade biako: Kɔ na kɔtɔn nea wowɔ nyinaa, na fa ma ahiafo, na wubenya agyapade ɔsoro; na bra bedi m’akyi.
41010022	Na asɛm no nti omunae de awerɛhow kɔe; efisɛ na ɔwɔ ahonyade bebree.
41010023	Ɛnna Yesu hwɛɛ ne ho hyiae see n’asuafo no sɛ:Sɛ moahu den a ɛyɛ ma wɔn a wɔwɔ ahonyade sɛ wɔbɛkɔ Onyankopɔn ahenni mu?
41010024	Na ne nsɛm no yɛɛ asuafo no ahodwiriw. Na Yesu bua see wɔn bio sɛ:Mma, sɛ moahu den a ɛyɛ ma wɔn [a wɔde wɔn ho to ahonyade so ]sɛ wɔbɛkɔ Onyankopɔn ahenni mu?
41010025	Ɛyɛ mmerɛw sɛ yoma bɛfa paane aniwa mu sen sɛ ɔdefo bɛkɔ Onyankopɔn ahenni mu.
41010026	Na ɛyɛɛ wɔn ahodwiriw boroo so, na wosisee wɔn ho sɛ: Ɛnne na hena na wobetumi agye no nkwa?
41010027	Na Yesu hwɛɛ wɔn dinn kae sɛ:Nnipa fam na entumi nyɛ, na ɛnyɛ Onyankopɔn fam, efisɛ Onyankopɔn fam de, ade nyinaa betumi ayɛ hɔ.
41010028	Na Petro fii ase see no sɛ:Hwɛ, yɛagyaw ade nyinaa abedi w’akyi.
41010029	Na Yesu kae sɛ:Nokware mise mo sɛ, obi nni hɔ a wagyaw ofi, anaa nua mmarimanom, anaa nuammeanom, anaa ɛna, anaa agya, anaa mma, anaa asaase, me ne asɛmpa no nti,
41010030	na ɔrennya afi ne nuammarimanom ne nuammeanom ne ɛnanom ne mma ne nsaase mmɔho ɔha, a ɔtaa ka ho, seesei wɔ bere yi mu, ɛne daa nkwa wɔ wiase a ɛreba no mu.
41010031	Na adikanfo pii bɛka akyiri, na akyikafo abedi kan.
41010032	Na wɔnam kwan so rekɔ Yerusalem; na Yesu di wɔn anim, na ɛyɛɛ wɔn ahodwiriw, na wɔn a wodi n’akyi no suro. Na ɔfaa dumien no bio fii ase kaa nneɛma a ɛbɛba no so no kyerɛɛ wɔn sɛ:
41010033	Hwɛ, yɛrekɔ Yerusalem, na wobeyi onipa ba no ahyɛ asɔfo mpanyin ne kyerɛwfo nsa, na wɔabu no kumfɔ, na wɔayi no ama wiase amanaman mufo,
41010034	na wɔagoru ne ho, na wɔafefe ntasu agu no so, na wɔaka no mpire, na wɔakum no; na ne nnansa so wasɔre bio.
41010035	Na Sebedeo mma Yakobo ne Yohane baa ne nkyɛn besee no sɛ: Kyerɛkyerɛfo, yɛpɛ sɛ biribiara a yɛbɛsrɛ wo no, woyɛ ma yɛn.
41010036	Na osee wɔn sɛ:Dɛn na mopɛ sɛ meyɛ mema mo?
41010037	Na wosee no sɛ: Nea yɛ ma yɛn ne sɛ: Ma yɛn mu biako ntena wo nifa, na obiako ntena wo benkum, w’anuonyam mu!
41010038	Na Yesu see wɔn sɛ:Munnim nea mubisa. Mubetumi anom kuruwa a menom anaa moma wɔde asubɔ a wɔde bɔ me no bɔ mo?
41010039	Na wosee no sɛ: Yebetumi. Na Yesu see wɔn sɛ:Kuruwa a menom no de, mobɛnom, na asubɔ a wɔde bɔ me no, wɔde bɛbɔ mo;
41010040	na me nifa ne me benkum tena de, ɛnyɛ me de sɛ mede bɛma, na wɔde bɛma wɔn a wɔasiesie ama wɔn.
41010041	Na edu no tee no, Yakobo ne Yohane asɛm no anyɛ wɔn abodwo.
41010042	Na Yesu frɛɛ wɔn bae na osee wɔn sɛ:Munim sɛ wɔn a wobu wɔn sɛ wodi wiase amanaman so no di wɔn so sɛ awuranom, na wɔn mu akɛse no di wɔn so tumi.
41010043	Nanso ɛnte saa mo mu; na obiara a ɔpɛ sɛ ɔbɛyɛ mo mu kɛse no, ɔbɛyɛ mo somfo,
41010044	na obiara a ɔpɛ sɛ obedi mo kan no, ɔbɛyɛ mo nyinaa akoa.
41010045	Na onipa ba no nso amma sɛ wɔnsom no, na ɔbɛsomee, na ɔde ne kra ayɛ agyede ama nnipa pii.
41010046	Woduu Yeriko. Na ɔne n’asuafo no ne nkurɔfokuw bebree refi Yeriko akɔ no, na Timeo ba Bartimeo, onifuraefo no, te kwankyɛn resrɛsrɛ ade.
41010047	Na ɔtee sɛ ɛyɛ Yesu Nasareni no, ofii ase teɛɛm sɛ: Dawid ba Yesu, hu me mmɔbɔ!
41010048	Na nnipa pii kaa n’anim sɛ ommua n’ano; nanso ɔno de, ɔkɔɔ so teɛteɛɛm dennen sɛ: Dawid ba, hu me mmɔbɔ!
41010049	Na Yesu gyina kae sɛ:Momfrɛ no! Na wɔfrɛɛ onifuraefo no see no sɛ: Ma wo bo ntɔ wo yam, sɔre, ɔrefrɛ wo!
41010050	Na ɔtow ne ntama gui sɔre baa Yesu nkyɛn.
41010051	Yesu bisaa no sɛ: Dɛn na wopɛ sɛ meyɛ mema wo? Na onifuraefo no see no sɛ: Rabuni, mepɛ sɛ mihu ade!
41010052	Na Yesu see no sɛ:Kɔ, wo gyidi agye wo! Na ntɛm ara ohuu ade, na odii n’akyi ɔkwan no so.
41011001	Na wɔbɛn Yerusalem, Betfage ne Betania wɔ Ngo Bepɔw ho no, ɔsomaa n’asuafo no mu baanu,
41011002	na osee wɔn sɛ: Monkɔ akuraa a ɛda mo anim yi ase! Na mudu hɔ pɛ a, mubehu afurum ba a wɔasa no a onipa bi ntenaa no so da. Monsan no mfa no mmra!
41011003	Na sɛ obi se mo sɛ: Adɛn na moyɛ eyi a, monka sɛ: Ne ho hia Awurade; na ntɛm ara ɔbɛma wɔde no aba ha.
41011004	Na wɔkɔe kohuu afurum ba no sɛ ɔsa ɔpon ano wɔ mfikyiri, abɔnten, na wɔsan no.
41011005	Na wɔn a wogyina hɔ no mu bi see wɔn sɛ: Mosan afurum ba no ayɛ dɛn?
41011006	Na asuafo no buaa wɔn sɛnea Yesu kae no, na wɔmaa wɔn kwan.
41011007	Na wɔde afurum ba no brɛɛ Yesu, na wɔde wɔn ntama guu no so; na ɔtenaa no so.
41011008	Na nnipa bebree de wɔn ntama sesɛw ɔkwan no so, na ebinom twitwaa nnubaa fii mfuw mu de sesɛw ɔkwan no so.
41011009	Na wɔn a wodi anim ne wɔn a wodi akyiri teɛɛm sɛ: Hosiana! Nhyira ne nea ɔnam Awurade din mu reba!
41011010	Nhyira ne yɛn agya Dawid ahenni a ɛreba no! Hosiana wɔ sorosoro!
41011011	Na ɔhyɛn Yerusalem kɔɔ asɔrefi. Na ɔhwɛɛ nneɛma nyinaa na ade reyɛ asa no, ɔne dumien no fi kɔɔ Betania.
41011012	Na ade kyee a wofi Betania reba no, ɔkɔm dee no.
41011013	Na ohuu borɔdɔma bi wɔ akyiri sɛ nhaban wɔ so no, ɔkɔɔ hɔ sɛ ebia obehu biribi wɔ so anaa. Na oduu ho no, wanhu hwee sɛ ahaban nko; efisɛ borɔdɔma bere nnui ɛ.
41011014	Na ɔkasa kyerɛɛ borɔdɔma no sɛ:Obiara renni wo so aba bio da! Na n’asuafo no tee.
41011015	Na woduu Yerusalem. Na ɔkɔhyɛn asɔrefi no, ofii ase pam wɔn a wɔtɔn ne wɔn a wɔtɔ ade asɔrefi hɔ; na obutuw sikasesafo apon ne wɔn a wɔtɔn mmorɔnoma nkongua,
41011016	na wamma ɔkwan sɛ obi nsoa ade mfa asɔrefi hɔ.
41011017	Na ɔkyerɛkyerɛe see wɔn sɛ:Wɔnkyerɛwee sɛ wɔbɛfrɛ me fi asɔrefi ama amanaman nyinaa? Na mo de, mode ayɛ adwowtwafo bɔn.
41011018	Na asɔfo mpanyin ne kyerɛwfo no tee, na wɔhwehwɛe sɛ wobekum no; nso wosuro no, efisɛ ne nkyerɛkyerɛ yɛ nkurɔfokuw no nyinaa nwonwa.
41011019	Na ade sae no, ofii kurom hɔ.
41011020	Na anɔpatutu a wɔretwam no, wohui sɛ borɔdɔma no awu fi ne ntini ase.
41011021	Na Petro kaee see no sɛ: Rabi, hwɛ, borɔdɔma a wodomee no no awu!
41011022	Na Yesu bua see wɔn sɛ:Munnya Onyankopɔn mu gyidi!
41011023	Na nokware mise mo sɛ, obiara a obese bepɔw yi sɛ: Ma wo ho so kɔhwe po mu na onnye akyinnye ne koma mu, na obegye adi sɛ nea ɔka no bɛba mu no, ɛbɛyɛ hɔ ama no.
41011024	Eyi nti mise mo sɛ: Ade biara a mobɛsrɛ mo mpaebɔ mu no, munnye nni sɛ mubenya, na ɛbɛyɛ hɔ ama mo.
41011025	Na sɛ mugyina hɔ rebɔ mpae, na mowɔ biribi tia obi a, momfa nkyɛ no, na mo agya a ɔwɔ soro no nso de mo mfomso akyɛ mo.
41011026	[ Na sɛ moamfa ankyɛ a, mo agya a ɔwɔ soro no nso remfa mo mfomso nkyɛ mo.]
41011027	Na wɔbaa Yerusalem bio. Na ɔnennam asɔrefi no, asɔfo mpanyin ne kyerɛwfo ne mpanyimfo no baa ne nkyɛn,
41011028	na wobisaa no sɛ: Tumi bɛn na wode yɛ nneɛma yi? Anaasɛ hena na ɔmaa wo tumi sɛ yɛ eyinom?
41011029	Na Yesu see wɔn sɛ:Mebisa mo asɛm biako, na mummua me, na mɛkyerɛ mo tumi ko a mede yɛ eyinom:
41011030	Yohane asubɔ no, efi soro anaasɛ efi nnipa? Mummua me!
41011031	Na wɔdwennwene ho kae sɛ: Sɛ yɛka sɛ efi soro a, ɔbɛka sɛ: Ɛnne ɛdɛn nti na moannye no anni?
41011032	Anaa yɛnka sɛ: Efi nnipa? Nanso wosuro nkurɔfokuw no; efisɛ nnipa nyinaa bu Yohane sɛ ɔyɛ odiyifo ampa.
41011033	Na wobua see Yesu sɛ: Yennim. Na Yesu see wɔn sɛ: Me nso merenka tumi ko a mede yɛ eyinom menkyerɛ mo.
41012001	Na ofii ase nam mmebu so kasa kyerɛɛ wɔn sɛ:Onipa bi yɛɛ bobeturo, na ogyee ho ban hyiae, na otuu mu nsa-kyi-amoa, na ɔtoo mu abantenten, na ɔde fɛm akuafo bi, na ogyaw otuu bata.
41012002	Na bere no dui no, ɔsomaa akoa kɔɔ akuafo no nkyɛn sɛ onkogye bobe turom aduaba no bi akuafo no hɔ.
41012003	Na wɔfaa no hwee no ma ɔnam nsapan kɔe.
41012004	Na bio ɔsomaa akoa foforo kɔɔ wɔn nkyɛn; na ɔno nso wɔbobɔɔ no piraa no wɔ ne tirim, guu n’anim ase.
41012005	Na ɔsomaa ɔfoforo; na ɔno de, wokum no; ɛne afoforo pii nso, na wɔhwee ebinom, na wokum ebinom.
41012006	Nanso na aka obiako, ne ba a ɔdɔ no; na akyiri no, ɔsomaa ɔno nso kɔɔ wɔn nkyɛn sɛ: Wɔbɛfɛre me ba.
41012007	Na akuafo no de, wosisee wɔn ho sɛ: Ɔdedifo no ni; mommra mma yenkum no, na agyapade no ayɛ yɛn dea.
41012008	Na wɔfaa no kum no twee no fii bobe turom hɔ too no kyenee.
41012009	Dɛn na bobe turo wura no bɛyɛ? Ɔbɛba abɛsɛe akuafo no, na ɔde bobe turo no ama afoforo.
41012010	Nso monkekan kyerɛw yi pɛn ɛ, sɛ: Ɔbo a abantofo apo no, ɛno ara na abɛyɛ ɔdan no twea tibo.
41012011	Awurade na ɔmaa eyi bae, na ɛyɛ nwonwa yɛn ani so?
41012012	Na wɔhwehwɛe sɛ wɔkyere no, nanso na wosuro nkurɔfokuw no; na wohui sɛ bɛ a obui no, ɔde wɔn. Na wogyaw no hɔ siim kɔe.
41012013	Na wɔsomaa Farisifo ne Herodefo no mu bi baa ne nkyɛn sɛ wɔmmɛpɛ no asɛm.
41012014	Na wɔbae no, wosee no sɛ: Kyerɛkyerɛfo, yenim sɛ woyɛ ɔnokwafo, ; na wonhwehwɛ biribi mfi obi hɔ; na wonhwɛ nnipa anim, na wokyerɛkyerɛ Onyankopɔn kwan nokware mu: Ɛwɔ ho kwan sɛ woyi tow ma Kaesare anaasɛ wonnyi? Yentua anaasɛ yenntua?
41012015	Na ohuu wɔn nyaatwom no, osee wɔn sɛ:Ɛdɛn nti na mosɔ me hwɛ? Momfa denare bi mmrɛ me na menhwɛ!
41012016	Na wɔde bae. Na obisaa wɔn sɛ:Hena mfonini ne nkyerɛwee ni? Na wosee no sɛ: Kaesare dea.
41012017	Na Yesu bua see wɔn sɛ:Ɛnne momfa Kaesare de mma Kaesare, na momfa Onyankopɔn de mma Onyankopɔn! Na ne ho yɛɛ wɔn nwonwa.
41012018	Na Sadukifo a wɔka sɛ owusɔre nni hɔ no baa ne nkyɛn bebisaa no sɛ:
41012019	Kyerɛkyerɛfo, Mose kyerɛw too hɔ maa yɛn sɛ: Sɛ obi nua wu, na ogyaw ɔyere, na wannyaw mma a, ne nua no nware ne yere no, na ɔnwo mma mma ne nua no.
41012020	Nso anuanom baasɔn tenaa ase, na nea odi kan waree yere; na owui no, wannyaw mma.
41012021	Na nea ɔto so abien no waree no, na owui. Na ɔno nso wannyaw mma. Na nea ɔto so abiɛsa nso saa ara.
41012022	Enti nnipa baasɔn no nyinaa waree no, na wɔannya mma. Na wɔn nyinaa akyi no, ɔbea no nso wui.
41012023	Na enti owusɔre mu no, sɛ wonya sɔre a, wɔn mu hena na ɔbɛyɛ ne yere? Efisɛ nnipa baasɔn no waree no.
41012024	Na Yesu see wɔn sɛ:Ɛnyɛ onim a munnim kyerɛw nsɛm ne Nyankopɔn tumi nti na mofom so yi?
41012025	Na wonya sɔre fi awufo mu a, wɔnware, nso wɔmma aware, na wɔte sɛ abɔfo wɔ ɔsoro.
41012026	Na ɛfa awufo nyan ho de, monkanee Mose nhoma mu, wɔ wura no ho, sɛnea Onyankopɔn see no sɛ: Mene Abraham Nyankopɔn, Isak Nyankopɔn ne Yakob Nyankopɔn no?
41012027	Ampa ɔnyɛ awufo Nyankopɔn, na mmom ateasefo Nyankopɔn. Na mo de, mofom so pii.
41012028	Na kyerɛwfo no mu biako a ɔtee sɛ wɔregye akyinnye na ohui sɛ wabua wɔn yiye no ba bebisaa no sɛ: Mmara asɛm a edi ne nyinaa kan ne nea ɛwɔ he?
41012029	Na Yesu bua see no sɛ:Nea edi mmara nsɛm no nyinaa kan ne: Israel, tie, Awurade yɛn Nyankopɔn yɛ Awurade koro;
41012030	na dɔ Awurade wo Nyankopɔn fi wo koma nyinaa mu ne wo kra nyinaa mu ne w’adwene nyinaa mu ne w’ahoɔden nyinaa mu.
41012031	Na nea ɛto so abien no ni: Dɔ wo yɔnko sɛ wo ho! Mmara nsɛm bi nni hɔ a ɛkyɛn eyinom.
41012032	Na kyerɛwfo no ka kyerɛɛ no sɛ: Wiɛ, kyerɛkyerɛfo, woaka no nokware sɛ: Onyankopɔn yɛ biako, na obi nni hɔ sɛ ɔno nko ara;
41012033	na sɛ wobɛdɔ no afi koma nyinaa ne adwene nyinaa ne ne ahoɔden nyinaa mu, na wobɛdɔ wo yɔnko sɛ wo ho, sen ɔhyew afɔre ne mogya afɔre nyinaa.
41012034	Na Yesu hui sɛ wabua no nyansam no, osee no sɛ:Wo ne Nyankopɔn ahenni ntam kwan nware. Na obi antumi ammisa no asɛm biara bio.
41012035	Na Yesu rekyerɛkyerɛ wɔ asɔrefi no, ɔkae sɛ:Adɛn na kyerɛwfo no ka sɛ Kristo yɛ Dawid ba?
41012036	Na Dawid no ara nam Honhom Kronkron mu kae sɛ: Awurade see me wura sɛ: Tena me nifa kosi sɛ mede w’atamfo mɛyɛ wo nan ntiaso.
41012037	Dawid no ara frɛ no Awurade; na ɛyɛɛ dɛn na ɔbɛyɛɛ ne ba? Na nkurɔfo pii no ara de anigye tiee no.
41012038	Na osee wɔn ne nkyerɛkyerɛ mu sɛ:Monhwɛ yiye wɔ kyerɛwfo a wɔpɛ ntade atenten mu nantew ne gua so nkyia
41012039	ne mpanyimfo nkongua hyia adan mu ne mpanyimfo tenabea adidi ase ho;
41012040	wɔn na wɔbɔ akunafo apoo, nanso wɔboapa bɔ mpae atenten kyerɛ. Eyinom na wobenya afobu a ɛboro so.
41012041	Na Yesu kɔtenaa sika adaka no anim no, ɔhwɛe sɛnea nkurɔfo no de sika regu tow adaka no mu; na adefo pii de bebree beguu mu.
41012042	Na ɔbea kunafo hiani bi nso bae, na ɔde kaprɛba abien a ɛbɛyɛ kaprɛ beguu mu.
41012043	Na ɔfrɛɛ n’asuafo no bae, na ɔka kyerɛɛ wɔn sɛ:Nokware mise mo sɛ: Okunafo hiani yi de nea ɛdɔɔso abegu mu sen wɔn a wɔde bi beguu tow adaka no mu nyinaa.
41012044	Na wɔn nyinaa fi nea wɔwɔ na abu wɔn so no mu na wɔde bi abegu mu; na oyi de, ofi ne hia mu de nea ɔwɔ nyinaa, n’ade nyinaa, na ɔde abegu mu.
41013001	Na ɔrefi asɔrefi hɔ no, n’asuafo no mu biako see no sɛ: Kyerɛkyerɛfo, hwɛ abo bi ne aban bi!
41013002	Na Yesu see no sɛ:Woahu adan akɛse yi? Wɔrennyaw, ɔbo a ɛda ɔbo so a wɔrennwiriw ngu fam.
41013003	Na ɔte Ngo Bepɔw so asɔrefi ntentenso no, Petro, Yakobo, Yohane ne Andrea bisaa no wɔ nkyɛn sɛ:
41013004	Kyerɛ yɛn bere ko a eyinom bɛyɛ hɔ, na eyinom nyinaa rebɛbam a, ɛho sɛnkyerɛnne ne dɛn?
41013005	Na Yesu fii ase ka kyerɛɛ wɔn sɛ:Monhwɛ na obi annaadaa mo.
41013006	Nnipa bebree bɛba me din mu abɛka sɛ: Mene no, na wɔabɛdaadaa nnipa pii.
41013007	Na sɛ mote ɔko ne akosɛm a, mommma mo koma nntutu! Na etwa sɛ ɛba, nanso na awiei no nnya nnui.
41013008	Na ɔman bɛsɔre ɔman so, na ahenni asɔre ahenni so, na asaasewosow bɛba mmeaemmeae, na ɔkɔm bɛba. Eyinom ne awoko yaw mfiase.
41013009	Na mo de, monhwɛ mo ho so! Na wobeyi mo ama mpanyimfo bagua, na wɔahwe mo hyia adan mu, na me nti wɔde mo begyina amradofo ne ahemfo anim na adi adanse akyerɛ wɔn.
41013010	Na etwa sɛ wɔka asɛmpa no kyerɛ amanaman nyinaa kan.
41013011	Na sɛ wɔde mo rekɔ akoyi mo ama a, munnnwinnwen nea mobɛka ho ansa; na nea wɔde bɛma mo ɛdɔn no ara mu no, ɛno na monka! Na ɛnyɛ mo na mokasa, na ɛyɛ Honhom Kronkron no ara.
41013012	Na onua beyi onua ama owu, na agya ayi ɔba ama, na mma asɔre atia awofo, na wɔama wɔakum wɔn.
41013013	Na me din nti nnipa nyinaa bɛtan mo. Na nea obegyina akodu awiei no, ɔno na wobegye no nkwa.
41013014	Na sɛ muhu akyiwade a ɛbɔ ɔman no sɛ egyina nea ɛnsɛ no a,( ma nea ɔkenkan no nte ase!) Ɛno na wɔn a wɔwɔ Yudea nguan nkɔ mmepɔw so;
41013015	na nea ɔwɔ ɔdan atifi no nnsian mmmra fam, nanso ɔnnhyɛn mu mmmɛfa biribi ne fi.
41013016	Na nea ɔwɔ afuw mu no nnsan n’akyi mmmɛfa ne ntama.
41013017	Na wɔn a wɔafa afuru ne wɔn a wɔma nufu nna no mu no nnue!
41013018	Na mommɔ mpae, na amma awɔw bere mu.
41013019	Na nna no bɛyɛ ahohiahia a efi Onyankopɔn adebɔ no mfiase de bedu nnɛ ɛmmae saa da, nanso ɛremma saa bio.
41013020	Na sɛ Awurade antwa nna no so a, anka wɔrennye ɔhonam biara nkwa; na wɔn a wɔayi wɔn no nti, obetwa nna no so.
41013021	Na ɛno na sɛ obi se mo sɛ: Hwɛ, Kristo no wɔ ha! Anaasɛ: Hwɛ, ɔwɔ hɔ a, munnnye nnni!
41013022	Na Kristofo atorofo ne atoro adiyifo bɛsɔre, na wɔabɛyɛ nsɛnkyerɛnne ne anwonwade, na sɛ ebetumi a, wɔbɛdaadaa wɔn a wɔayi wɔn no mpo.
41013023	Na mo de, monhwɛ yiye, efisɛ maka ne nyinaa akyerɛ mo dedaw.
41013024	Na nna no mu ahohiahia no akyi no, owia beduru sum na ɔsram renhyerɛn,
41013025	na ɔsoro nsoromma betutu ahwe fam, na ɔsoro ahoɔden awosow.
41013026	Na ɛno na wobehu oOnipa Ba no sɛ ɔde tumi kɛse ne anuonyam reba omununkum mu.
41013027	Ɛno na ɔbɛsoma n’abɔfo, na wɔakɔboaboa wɔn a wɔayi wɔn no ano afi mframa anan no mu, afi asaase ano akɔpem ɔsoro ano.
41013028	Munsua borɔdɔma ho bɛ no. Sɛ mman nya yɛ frɔmfrɔm na ɛrefefɛw ahaban a, na munim sɛ ahohuru bere abɛn.
41013029	Saa ara na mo nso, sɛ muhu sɛ eyinom aba a, munhu sɛ abɛn, na adu apon ano.
41013030	Nokware mise mo sɛ: Awo ntoatoaso yi rentwam, gye sɛ eyinom nyinaa aba ansa.
41013031	Ɔsoro ne asaase betwam, na me nsɛm de, ɛrentwam da.
41013032	Na da no ne dɔn no de, obi nnim, abɔfo a wɔwɔ ɔsoro nso nnim, Ɔba no nso nnim, gye Agya no nko.
41013033	Monhwɛ yiye, monwɛn na mommɔ mpae! Na munnim da ko a bere no du.
41013034	Ɛte sɛ onipa a watu kwan agyaw ne fi, na wama ne nkoa tumi, na wama wɔn nyinaa adwuma mmiako mmiako, na wahyɛ ɔpon ano hwɛfo sɛ ɔnwɛn.
41013035	Enti monwɛn! Na munnim da ko a ofiwura no bɛba, anadwofa anaa ɔdasum anaa akokɔbɔnee anaa anɔpa,
41013036	na wammefi mo mpofirim ammehu mo sɛ moadeda.
41013037	Na nea mise mo yi, meka mekyerɛ nnipa nyinaa! Monwɛn!
41014001	Na aka nnanu na Twam ne Apiti afahyɛ adu no, asɔfo mpanyin ne kyerɛwfo no hwehwɛe sɛnea wɔbɛyɛ akyere no nyansam na wɔakum no.
41014002	Na wɔkae sɛ: Ɛnyɛ afahyɛ no mu, na basabasa amma ɔman no mu.
41014003	Na ɔwɔ Betania, Simon kwatani fi. Na ɔtenaa ɔpon ho no, ɔbea bi a okura sradehuam toa, a ngo huamhuam a ne bo yɛ den wɔ mu bae, na ɔbɔɔ toa no hwie guu ne mpampam.
41014004	Na ebinom wɔ hɔ a anyɛ wɔn abodwo wɔ wɔn mu, na wɔkekae sɛ: Adɛn nti na wɔsɛee ngo huamhuam yi?
41014005	Anka wobetumi atɔn ngo huamhuam yi agye bɛboro denare ahasa, na wɔde ama ahiafo. Na wonwiinwii tiaa no.
41014006	Na Yesu kae sɛ:Munnyaa no! Adɛn na morehaw no? Wayɛ me ho adwuma pa.
41014007	Na mowɔ ahiafo mo nkyɛn daa, na da biara a mopɛ no, mutumi yɛ wɔn yiye; na me de, menni mo nkyɛn daa.
41014008	Wayɛ nea obetumi; wadi kan asra me nipadua ama me sie da.
41014009	Nokware mise mo sɛ, wiase baabiara a wɔbɛka asɛmpa yi no, nea ɔbea yi ayɛ nso wɔbɛka de ayɛ no nkae.
41014010	Na Yuda Iskariot, dumien no mu biako, siim kɔɔ asɔfo mpanyinfo no nkyɛn sɛ obeyi no ama wɔn.
41014011	Na wɔtee no, ɛyɛɛ wɔn anigye, na wɔhyɛɛ no bɔ sɛ wɔbɛma no sika bi, na ɔhwehwɛe sɛnea obenya kwan ayi no ama bere a ɛsɛ mu.
41014012	Na Apiti da a edi kan a wokum Twam guan no, n’asuafo no bisaa no sɛ: Ɛhe na wopɛ sɛ yekosiesie ma wukodi Twam no?
41014013	Na ɔsomaa n’asuafo no mu baanu, na osee wɔn sɛ:Monkɔ kurow no mu! Na onipa bi a ɔso ahina behyia mo; munni n’akyi,
41014014	na baabiara a ɔbɛhyɛn no, munse ofiwura no sɛ: Kyerɛkyerɛfo no se: Ɛhe na ahɔhodan a me ne m’asuafo bedi mu Twam no wɔ?
41014015	Na ɔno ara bɛkyerɛ mo abansoro asa kɛse bi a wɔahyehyɛ mu, na wɔasiesie mu; ɛhɔ na munsiesie Twam no mma yɛn!
41014016	Na asuafo no siim kɔe, na woduu kurow no mu no, wohuu bribiara sɛnea ɔka kyerɛɛ wɔn no, na wosiesiee Twam no.
41014017	Na eduu anwummere no, Yesu ne dumien no bae.
41014018	Na wɔte hɔ redidi no, Yesu kae sɛ:Nokware mise mo sɛ, mo a mo ne me redidi yi, mo mu biako beyi me ama.
41014019	Na wɔn werɛ howee, na wofii ase bisaa no mmiako mmiako sɛ: Ɛyɛ me?
41014020	Na osee wɔn sɛ:Ɛyɛ dumien no mu biako a ɔne me to nsa asanka mu no a.
41014021	Onipa Ba no rekɔ sɛnea wɔakyerɛw ne ho de, nanso onipa a obeyi Onipa Ba no ama no nnue! Sɛ wɔanwo saa onipa no a, anka eye ma no.
41014022	Na wɔredidi no, Yesu faa abodoo hyiraa so bubui, na ɔde maa wɔn kae sɛ:Munnye! Eyi ne me honam.
41014023	Na ɔfaa kuruwa no daa ase de maa wɔn, na wɔn nyinaa nom bi.
41014024	Na osee wɔn sɛ:Eyi ne me mogya a ɛyɛ apam foforo no mogya a nnipa bebree nti wɔrehwie agu.
41014025	Nokware mise mo sɛ, merennom bobe aba no bi bio de bɛkɔ akosi da a mɛnom no foforo Onyankopɔn ahenni no mu.
41014026	Na wɔtoo ayeyi dwom no, wofii adi kɔɔ Ngo Bepɔw no so.
41014027	Ɛnna Yesu see wɔn sɛ: Me ho bɛyɛ mo nyinaa hintidua; efisɛ wɔakyerɛw sɛ: Mɛbɔ oguanhwɛfo no, na nguan no abɔ apete.
41014028	Na me wusɔre akyi no, medi mo anim makɔ Galilea.
41014029	Na Petro see no sɛ: Sɛ ɛbɛyɛ wɔn nyinaa hintidua po a, me de, ɛrenyɛ me hintidua.
41014030	Na Yesu see no sɛ:Nokware mise wo sɛ, ɛnnɛ anadwo yi, akokɔ remmɔn mprenu, na woapa me mprɛnsa.
41014031	Na Petro de, ɔkasae anibere so sɛ: Sɛ ɛsɛ sɛ me ne wo wu po a, merempa wo da! Na saa ara na wɔn nyinaa nso kae.
41014032	Na woduu baabi a wɔfrɛ hɔ Getsemane, na osee n’asuafo no sɛ:Montena ha, na menkɔbɔ mpae ansa.
41014033	Na ɔfaa Petro ne Yakobo ne Yohane kaa ne ho, na ne ho fii ase hiahiaa no, na ne ho yeraw no.
41014034	Na osee wɔn sɛ: Awerɛhow ahyɛ me kra so de kɔ owu mu; montena ha, na monwɛn!
41014035	Na ɔkɔɔ n’anim kakra kobutuw fam, na ɔbɔɔ mpae sɛ, sɛ ebetumi a, dɔn no ntwa ne ho nkɔ.
41014036	Na ɔkae sɛ:Abba, agya! Wutumi ade nyinaa yɛ; yi kuruwa yi fi me ho kɔ; nanso ɛnyɛ nea mepɛ, na nea wopɛ.
41014037	Na ɔba behuu wɔn sɛ wɔadeda, na osee Petro sɛ:Simon, woada? Woantumi anwɛn dɔnhwerew biako?
41014038	Monwɛn na mommɔ mpae, na moankɔ sɔhwɛ mu. Honhom pɛ de, na ɔhonam na ɛyɛ mmerɛw.
41014039	Na osiim kɔe bio kɔbɔɔ mpae kaa asɛnkoro no ara.
41014040	Na ɔsan bae behuu wɔn sɛ wɔada bio; na wɔn ani pam so, na wonhu nea wɔmfa mmua no.
41014041	Na ɔbae ne mprɛnsa so, na osee wɔn sɛ:Afei de, monna na monhome! Adɔɔso! Dɔn no adu; hwɛ, wɔreyi Onipa Ba no ahyɛ nnebɔneyɛfo nsa.
41014042	Monsɔre mma yɛnkɔ, hwɛ, nea ɔreyi me ama no abɛn!
41014043	Na amonom hɔ ara, ogu so rekasa no, Yuda, dumien no mu biako, bae, na nkurɔfokuw bebree a wokurakura nkrante ne mmaa fi asɔfo mpanyinfo ne kyerɛwfo ne mpanyimfo no nkyɛn ka ne ho.
41014044	Na nea oyii no mae no ama wɔn sɛnkyerɛnne sɛ: Nea mefew n’ano no, ɔne no, monkyere no, na monhwɛ no yiye mfa no nkɔ!
41014045	Na odui no, ntɛm ara na ɔbaa ne nkyɛn bɛkae sɛ: Rabi! Na ofew n’ano.
41014046	Na wɔde wɔn nsa kosoo no mu kyeree no.
41014047	Na wɔn a wogyina hɔ no mu biako twee ne nkrante de bɔɔ ɔsɔfo panyin akoa twaa n’aso.
41014048	Na Yesu bisaa wɔn sɛ:Moaba sɛnea moreba odwowtwafo so de nkrante ne mmaa rebɛkyere me?
41014049	Daa mewɔ mo nkyɛn asɔrefi mekyerɛkyerɛ no, moankyere me; na sɛ kyerɛw nsɛm no bɛba mu ntia!
41014050	Na wɔn nyinaa gyaw no guanee.
41014051	Na aberante bi a ofura nwera de akata n’adagyaw so dii n’akyi; na wɔkyeree no;
41014052	na ogyaw nwera no, fii wɔn nsa de adagyaw guanee.
41014053	Na wɔde Yesu kɔɔ ɔsɔfo panyin no nkyɛn, na asɔfo mpanyimfo ne mpanyimfo ne kyerɛwfo no nyinaa behyiae.
41014054	Na Petro dii n’akyi wɔ akyirikyiri koduu ɔsɔfo panyin no aban mu, na ɔne asomfo no kɔtenaa hɔ too gya.
41014055	Na asɔfo mpanyimfo ne baguafo no nyinaa hwehwɛɛ Yesu ho adanse pɛe sɛ wokum no, nanso wɔannya bi.
41014056	Na nnipa pii dii adansekurum tiaa no, nanso wɔn adanse no anhyia.
41014057	Na ebinom sɔre dii adansekurum tiaa no sɛ:
41014058	Yɛate sɛ ɔka sɛ: Medwiriw asɔredan a wɔde nsa ayɛ yi, na nnansa mu mɛto bi a wɔamfa nsa anyɛ.
41014059	Na ɛno ho mpo wɔn adanse no anhyia.
41014060	Na ɔsɔfo panyin no sɔre gyinaa mfinimfini bisaa Yesu sɛ: Wummua bi? Ɛdɛn ho na eyinom di adanse tia wo yi?
41014061	Nanso omuaa n’ano, na wammua bi. Na ɔsɔfo panyin no bisaa no bio, na osee no sɛ: Wone Kristo no, nea wohyira no no ba no anaa?
41014062	Na Yesu kae sɛ: Mene no; na mubehu onipa ba no sɛ ɔte tumi nifa, na ɔreba ɔsoro mununkum mu
41014063	Na ɔsɔfo panyin no sunsuanee ne ntade mu kae sɛ: Ɛdɛn hia na ehia yɛn adansefo bio?
41014064	Moate n’abususɛm no; mudwen ho dɛn? Na wɔn nyinaa buu no fɔ sɛ ɛsɛ sɛ owu.
41014065	Na ebinom fii ase hinam ntasu guu no so, na wɔkataa n’ani, na wɔbobɔɔ no akuturuku, na wosee no sɛ: Hyɛ nkɔm! Na asomfo no bobɔɔ no asotɔre.
41014066	Na Petro wɔ fam adiwo hɔ no, ɔsɔfo panyin no mmaawa mu biako bae,
41014067	na ohuu Petro sɛ ɔreto gya no, ɔhwɛɛ no haa kae sɛ: Wo nso wo ne Nasareni Yesu no na ɛnam!
41014068	Na ɔsanee sɛ: Minnim na mente nea woka yi ase po. Na ofii adi kɔɔ abrannaa no mu, na akokɔ bɔnee.
41014069	Na abaawa no huu no bio, na ofii ase ka kyerɛɛ wɔn a wogyina hɔ no sɛ: Oyi fra wɔn mu bi.
41014070	Na ɔsanee bio. Na ɛkyɛe kakra no, wɔn a wogyina hɔ no ka kyerɛɛ Petro bio sɛ: Ampa wofra wɔn mu; efisɛ woyɛ Galileani.
41014071	Na ofii ase dii nsew, na ɔkekaa ntam sɛ: Minnim onipa a moreka ne ho asɛm yi.
41014072	Na amonom hɔ ara na akokɔ bɔnee ne mprenu so. Na Petro kaee asɛm a Yesu ka kyerɛɛ no sɛ:Akokɔ remmɔn mprenu, na woapa me mprɛnsa. Na ne werɛ hoo pii, na amonom hɔ ara na akokɔ bɔnee ne mprenu so ma osui!
41015001	Na ntɛm ara, ɛrekɔ anɔpa no, asɔfo mpanyimfo ne kyerɛwfo ne baguafo no nyinaa kɔɔ agyina, na wɔkyekyeree Yesu de no kɔe kɔhyɛɛ Pilato nsa.
41015002	Na Pilato bisaa no sɛ: Wone Yudafo hene no anaa? Na Yesu bua see no sɛ:Wo na woreka.
41015003	Na asɔfo mpanyimfo no totoo n’ano pii.
41015004	Na Pilato bisaa no bio sɛ: Wummua hwee? Hwɛ nsɛm pii a wɔka gu wo so yi!
41015005	Na Yesu ammua hwee bio ma ɛyɛɛ Pilato nwonwa.
41015006	Nso daa, afahyɛ no mu no, ogyaa ɔdeduani biako biara a wɔsrɛ no ma wɔn.
41015007	Na obi wɔ hɔ a wɔfrɛ no Baraba a wɔagu no ne wɔn a wɔasɔre atia aban no, na wɔadi awu basabasayɛ no mu no mpokyerɛ.
41015008	Na nkurɔfokuw no kɔe kofii ase srɛɛ no sɛ ɔnyɛ sɛnea ɔyɛ ma wɔn daa no.
41015009	Na Pilato bua see wɔn sɛ: Mopɛ sɛ migyaa Yudafo hene no mema mo?
41015010	Na ohui sɛ nitan nti na asɔfo mpanyimfo no yii no mae.
41015011	Na asɔfo mpanyimfo no hwanyan nkurɔfokuw no mu sɛ wɔmma onnyaa Baraba mmom mma wɔn.
41015012	Na Pilato bua see wɔn bio sɛ: Ɛdɛn na mopɛ sɛ meyɛ nea mofrɛ no Yudafo hene no?
41015013	Na wɔteɛɛm bio sɛ: Bɔ no asɛndua mu!
41015014	Na Pilato ka kyerɛɛ wɔn sɛ: Na bɔne bɛn na wayɛ? Na wɔteɛɛm denneennen sɛ: Bɔ no asɛndua mu.
41015015	Na Pilato pɛe sɛ ɔsɔ nkurɔfokuw no ani nti, ogyaa Baraba maa wɔn; na Yesu de, ɔhwee no mpire no, oyii no mae sɛ wɔnkɔbɔ no asɛndua mu.
41015016	Na asraafo no de no kɔɔ amrado aban no adiwo hɔ, na wɔfrɛfrɛɛ asraafokuw no nyinaa hyiae.
41015017	Na wɔhyɛɛ no ataade kɔkɔɔ bi, na wɔnwenee nsɔe abotiri hyɛɛ no,
41015018	na wofii ase kyiaa no sɛ: Yudafo hene, Mo!
41015019	Na wɔde abaa paa n’atifi, na wɔtoo ntasu guu no so, na wobuu nkotodwe sɔree no.
41015020	Na wowiee ne ho fɛwdi no, woyii ataade kɔkɔɔ no, de n’ankasa ataade hyɛɛ no. Na wɔde no kɔe sɛ wɔrekɔbɔ no asɛndua mu.
41015021	Na wɔhyɛɛ Simon, Kireneni bi a ofi afum retwam a ɔyɛ Aleksanda ne Rufo n’agya, sɛ ɔnsoa n’asɛndua no.
41015022	Na wɔde no koduu baabi a wɔfrɛ hɔ Golgota;( ne nkyerɛase ne nitiri so).
41015023	Na wɔmaa no nsa a wɔde aduhuam afra mu, nanso wannye.
41015024	Na wɔbɔɔ no asɛndua mu, na wɔkyekyɛɛ ne ntade mu bɔɔ so ntonto hwehwɛɛ nea ɛbɛyɛ obiara de.
41015025	Na ɛyɛ dɔn a ɛto so abiɛsa mu na wɔbɔɔ no asɛndua mu.
41015026	Na wɔkyerɛw n’afɔdisɛm no wɔ n’atifi sɛ: YUDAFO HENE NO!
41015027	Na wɔsɛn akwanmukafo baanu kaa ne ho, obiako wɔ ne nifa, na obiako wɔ ne benkum;
41015028	[na kyerɛw a ese: Wɔakan no afra amumɔyɛfo mu no baa mu].
41015029	Na wɔn a wɔretwam no kaa abususɛm tiaa no wosow wɔn ti kae sɛ: Ao, wo a wudwiriw asɔredan na wusi no nnansa ni!
41015030	Gye wo ho fi asɛndua no so si fam!
41015031	Saa ara na asɔfo mpanyin ne kyerɛwfo no dii ne ho fɛw sɛ: Ogyee ebinom, na ontumi nnye ne ho.
41015032	Afei ma Kristo no, Israel hene, mfi asɛndua no so nsi fam, na yenhu na yennye nni! Na wɔn a wɔbɔɔ wɔne no asɛndua mu no nso yaw no.
41015033	Na dɔn ɛbɔɔ awia dummienu no, esum duruu asaase nyinaa so kosii nnɔnmmiɛnsa.
41015034	Na ɛbɔɔ awia nnɔnmmiɛnsa no, Yesu de nne kɛse boom sɛ:Eloi,Eloi, lama sabaktani? A ne nkyerɛase ne:Me Nyankopɔn, me Nyankopɔn, adɛn nti na woagyaw me yi?
41015035	Na wɔn a wogyina hɔ no tee no, wɔkae sɛ: Hwɛ, ɔrefrɛ Elia!
41015036	Na obiako tuu mmirika de sapɔw kɔbɔɔ nsa kekakeka bi mu de tuaa demmire ano, de maa no sɛ ɔnom, na onipa ko kae sɛ: Munnyae mma yɛnhwɛ sɛ, Elia bɛba abeyi no asi fam anaa?
41015037	Na Yesu de nne kɛse teɛɛm no, owui.
41015038	Na ntama a etwa asɔredan mu no mu tew abien fi soro besii fam.
41015039	Na asraafo ha so panyin a ogyina n’anim ntentenso no tee sɛ ɔteɛɛm saa na ɔrewu no, ɔkae sɛ: Ampa ara, onipa yi yɛ Onyame ba!
41015040	Na mmea bi nso wɔ hɔ a na wogyina akyirikyiri rehwɛ, na Maria Magdalene nso ne Yakobo kumaa ne Yose ne na Maria, ne Salome ka ho;
41015041	nso ɔwɔ Galilea no, na wodi n’akyi, na wɔsom no, ne mmea afoforo pii a wɔka no ho baa Yerusalem no.
41015042	Na enya duu anwummere, na ɛyɛ ahosiesie da a ɛne da a edi homeda anim no nti,
41015043	Yosef a ofi Arimatea, baguani a ɔwɔ din a ɔno nso retwɛn Onyankopɔn ahenni no de akokoduru kɔɔ Pilato nkyɛn kɔsrɛɛ Yesu amu no.
41015044	Na Pilato adwene mu yɛɛ no naa, efisɛ onnim sɛ wawu ampa anaa; na ɔfrɛɛ asraafo ha so panyin no bisaa no sɛ owui akyɛ anaa?
41015045	Na asraafo ha so panyin no bɛkae sɛ wawu no, ɔde amu no kyɛɛ Yosef.
41015046	Na Yosef tɔɔ nwera, na oyii Yesu de nwera no kyekyeree ne ho, na ɔde no kɔtoo ɔda a wɔatwa no ɔbotan bi mu mu, na opiaa ɔbo de hinii ɔda no ano.
41015047	Na Maria Magdalene ne Maria, Yose ne na, huu faako a wɔde no toe.
41016001	Na homeda no twaa mu no, Maria Magdalene ne Yakobo ne na Maria ne Salome tɔɔ nnuhuam sɛ wɔde reba abɛsra no.
41016002	Na da a edi nnawɔtwe kan no anɔpahema, a wɔbaa ɔda no so, na awia apue.
41016003	Na wosisee wɔn ho sɛ: Hena na obemuni ɔbo no afi ɔda no ano ama yɛn?
41016004	Na wɔmaa wɔn ani so no, wohui sɛ ɔbo a ɛso kokuroo no amuni dedaw.
41016005	Na wɔkɔɔ ɔda no mu no, wohuu aberante bi sɛ ɔte nifa so hyɛ ataade tenten fitaa, na wɔbɔɔ piriw.
41016006	Na osee wɔn sɛ: Mommmɔ piriw; mohwehwɛ Yesu Nasareni a wɔbɔɔ no asɛndua mu no. Wanyan, onni ha. Monhwɛ faako a wɔde no toe!
41016007	Na monkɔ nkɔka nkyerɛ n’asuafo ne Petro sɛ ɔredi mo anim akɔ Galilea; ɛhɔ na mubehu no, sɛnea ɔka kyerɛɛ mo no.
41016008	Na wofii adi ntɛm ara guan fii ɔda no ho; na ahopopo ne ahodwiriw aka wɔn. Na wɔanka hwee ankyerɛ obiara; efisɛ na wosuro.
41016009	[ Na ɔsɔree da a edi nnawɔtwe kan anɔpatutu no, oyii ne ho adi kyerɛɛ Maria Magdalene a otuu ahonhommɔne asɔn fii ne mu no kan].
41016010	Na ɔkɔe kɔka kyerɛɛ wɔn a wɔne no tenae a wɔn werɛ ahow na wɔresu no.
41016011	Na wɔn de wɔtee sɛ ɔte ase na wɔahu no no, wɔannye wɔn anni.
41016012	Eyinom akyi no, oyii ne ho adi suban foforo so kyerɛɛ wɔn mu baanu a wɔnam rekɔ akuraa hɔ no.
41016013	Na wɔn nso ba bɛka kyerɛɛ nkae no; na wɔnnye nso anni.
41016014	Akyiri no a dubaako no te adidii no, oyii ne ho adi kyerɛɛ wɔn, na ɔkaa wɔn anim, ogye a wonnye nni no ne wɔn komaden ho, sɛ wɔannye wɔn a wohuu no sɛ wasɔre no anni nti.
41016015	Na osee wɔn sɛ:Monkɔ wiase nyinaa nkɔka asɛmpa no nkyerɛ abɔde nyinaa.
41016016	Nea ogye di na wɔabɔ no asu no, wobegye no nkwa, na nea onnye nni no, wobebu no fɔ.
41016017	Na nsɛnkyerɛnne yi bedi wɔn a wobegye adi no akyi: Me din mu, wobetu ahonhommɔne, wɔbɛkasa kasa foforo,
41016018	wɔbɛma awɔ so, na sɛ wɔnom awuduru biara a, ɛrenyɛ wɔn hwee; wɔde wɔn nsa begu ayarefo so ama wɔn ho ayɛ wɔn den.
41016019	Na afei, Awurade Yesu ne wɔn kasae akyi no, wɔfaa no kɔɔ ɔsoro, na ɔkɔtenaa Onyankopɔn nifa.
41016020	Na wɔn de, wofii hɔ kɔe kɔkaa asɛm no mmaa nyinaa, na Awurade ne wɔn yɛɛ adwuma nam nsɛnkyerɛnne a ɛka ho no so hyɛɛ asɛm no den.
42001001	Esiane sɛ nnipa pii afa ato wɔn ho so sɛ wɔbɛkyerɛ nsɛm a akɔ so wɔ yɛn mu no nnidiso nnidiso,
42001002	sɛnea wɔn a wofi mfiase de wɔn aniwa hui na wɔyɛɛ asɛm no ho asomfo no de abrɛ yɛn no enti,
42001003	Onuonyamfo kɛse Teofilo, ɛyɛɛ me sɛ eye sɛ me nso, mahwehwɛ ne nyinaa mu pɛpɛɛpɛ fi mfiase no, mekyerɛw no nnidiso nnidiso mebrɛ wo,
42001004	na woahu sɛ nsɛm a wɔakyerɛkyerɛ wo no yɛ nokware.
42001005	Yuda hene Herode bere so no, ɔsɔfo bi tenaa ase a wɔfrɛ no Sakaria a ofi Abigya asɔfokuw mu, na ne yere yɛ Aaron mmabea no mu bi a wɔfrɛ no Elisabet.
42001006	Na wɔn baanu nyinaa teɛ Onyankopɔn anim di Awurade ahyɛde ne treneede nyinaa so a ɛho nni asɛm,
42001007	nanso na wonni ba, efisɛ na Elisabet yɛ obonin, na wɔn baanu nyinaa anyinnyin pa ara.
42001008	Na ɛbae sɛ eduu n’asɔfokuw so na ɔreyɛ n’asɔfodwuma Onyankopɔn anim no,
42001009	sɛnea asɔfodwuma no te no, eduu no so sɛ ɔkɔ Awurade asɔredan mu kɔhyew ohuam.
42001010	Na ɔrehyew no, na nnipakuw no nyinaa gyina adiwo rebɔ mpae.
42001011	Na Awurade bɔfo bi beyii ne ho adi kyerɛɛ no, na obegyinaa ohuam afɔremuka no nifa.
42001012	Na Sakaria huu no no, ne bo tui, na ehu kaa no.
42001013	Na ɔbɔfo no see no sɛ: Sakaria, nsuro, na wɔate w’adesrɛ, na wo yere Elisabet bɛwo ɔbabarima ama wo, na woato ne din Yohane.
42001014	Na ɛbɛyɛ wo anigye ne ahosan, na n’awo nti nnipa bebree ani begye.
42001015	Efisɛ ɔbɛyɛ kɛse Awurade anim, na ɔrennom bobesa anaa nsa biara, na Honhom Kronkron bɛhyɛ no ma afi ne na yam po.
42001016	Na ɔbɛdan Israel mma mu bebree aba Awurade, wɔn Nyankopɔn, nkyɛn.
42001017	Na ɔde Elia honhom ne ahoɔden bedi n’anim akɔdan agyanom koma aba wɔn mma ho, ne asoɔdenfo akɔ treneefo adwene ho, na wasiesie ɔman a wɔaboaboa wɔn ho no de ama Awurade.
42001018	Na Sakaria see ɔbɔfo no sɛ: Dɛn na mede mehu eyi? Efisɛ mabɔ akora, na me yere nso abɔ aberewa.
42001019	Ɛnna ɔbɔfo no bua see no sɛ: Mene Gabriel a migyina Onyankopɔn anim, na wɔasoma me sɛ memmɛkasa menkyerɛ wo, na menka wo nsɛm pa yi.
42001020	Na hwɛ, wobɛtɔ mum, na worentumi nkasa de bɛkɔ akosi da a eyinom bɛba mu, efisɛ woannye me nsɛm a ɛbɛba mu ne bere mu no anni.
42001021	Na nkurɔfo no retwɛn Sakaria; na ɛyɛɛ wɔn nwonwa sɛ wakyɛ asɔredan mu hɔ saa.
42001022	Na ofii adi no, wantumi ankasa ankyerɛ wɔn; na wohui sɛ wanya anisoadehu bi asɔredan mu hɔ; na ɔno de, ɔde ne nsa na yɛɛ nsɛnkyerɛnne, na wantumi ankasa.
42001023	Na ɛbae sɛ ne som nna wiee du no, ofii hɔ kɔɔ ne fi.
42001024	Na nna yi akyi no, ne yere Elisabet nyinsɛnee na ɔde ne ho siei asram anum kae sɛ:
42001025	Sɛnea Awurade ayɛ me, nna a wabɛhwɛ me sɛ obeyi m’ahohora afi nnipa mu no, ni.
42001026	Na ɔsram a ɛto so asia no mu no, Onyankopɔn somaa ɔbɔfo Gabriel kɔɔ Galilea kurow bi a wɔfrɛ no Nasaret mu,
42001027	kɔɔ ababaa bi a wɔde no ama ɔbarima bi a wɔfrɛ no Yosef a ofi Dawid abusua mu aware nkyɛn; na ababaa no din de Maria.
42001028	Na ɔbɔfo no baa ne nkyɛn bɛkae sɛ: Ei, ma w’ani nnye, wo a wɔadom wo! Awurade ka wo ho.
42001029	Na ne bo tui n’asɛm no ho, na ɔdwenee ho sɛ: Nkyia bɛn ni?
42001030	Na ɔbɔfo no see no sɛ: Nsuro, Maria, na woanya Onyankopɔn hɔ dom.
42001031	Na hwɛ, wubenyinsɛn, na woawo ɔbabarima, na woato ne din Yesu.
42001032	Ɔbɛyɛ ɔkɛse, na wɔafrɛ no nea Ɔwɔ Sorosoro no Ba; na Awurade Nyankopɔn de n’agya Dawid ahengua bɛma no.
42001033	Na obedi Yakob fi so hene daapem, na n’ahenni no to rentwa da.
42001034	Na osee ɔbɔfo no sɛ: Eyi bɛyɛ dɛn na aba, efisɛ minnim ɔbarima biara?
42001035	Na ɔbɔfo no bua see no sɛ: Honhom Kronkron bɛba wo so, na Nea Ɔwɔ Sorosoro no ahoɔden abɛkata wo so; enti na ade kronkron a wobɛwo no, wɔbɛfrɛ no Onyankopɔn ba.
42001036	Na hwɛ, wo busuani Elisabet nso anyinsɛn ɔbabarima ne mmerewabere mu; na nea wɔfrɛ no obonin no, eyi ne ne sram a ɛto so asia;
42001037	efisɛ Onyankopɔn fam de, biribiara nni hɔ a ɛrentumi nyɛ hɔ.
42001038	Ɛnna Maria se: Hwɛ, Awurade afenaa ne me; ɛnyɛ mma me sɛnea w’asɛm se. Na ɔbɔfo no gyaw no hɔ kɔe.
42001039	Na nna no mu ara, Maria de ahoɔhare sɔre kɔɔ mmepɔw so Yuda kurow no mu,
42001040	na ɔkɔɔ Sakaria fi kokyiaa Elisabet.
42001041	Na ɛbae sɛ Elisabet tee Maria nkyia no, akokoaa no huruwii ne yam; na Honhom Kronkron hyɛɛ Elisabet ma,
42001042	na ɔde nne kɛse teɛɛm sɛ: Wɔahyira wo mmea mu, na wɔahyira wo yam ade!
42001043	Na eyi fi he sɛ m' Awurade ne na reba me nkyɛn yi?
42001044	Na hwɛ, wo nkyia twaa m’asom ara pɛ, akokoaa no de ahosan huruwii me yam.
42001045	Na nhyira ne nea wagye adi, efisɛ nsɛm a Awurade ama wɔabɛka akyerɛ no no bɛba mu.
42001046	Na Maria kae sɛ: Me kra, kamfo Awurade,
42001047	na m’agyenkwa Onyankopɔn ho na me honhom ho asan no;
42001048	efisɛ wahwɛ n’afenaa ohia asetena. Na hwɛ, efi nnɛ awo ntoatoaso nyinaa bɛfrɛ me nhyira;
42001049	efisɛ Otumfo no ayɛ ade kɛse ama me; na ne din ne kronkron,
42001050	na ne mmɔborohunu wɔ wɔn a wosuro no so, awo ntoatoaso a edidi so nyinaa mu.
42001051	Ɔde ne basa ayɛ ahoɔdenne; wapansam wɔn a wɔyɛ ahantan wɔn koma nsusuwii mu.
42001052	Watu atumfo afi wɔn nhengua so, na wapagyaw ahiafo
42001053	Ɔde nnepa ahyɛ wɔn a ɔkɔm de wɔn ma, na wagya ahonyafo kwan nsapan.
42001054	Waso n’akoa Israel mu, sɛ ɔde bɛkae ne mmɔborohunu,
42001055	sɛnea ɔka kyerɛɛ yɛn agyanom no, ama Abraham ne n’asefo daa.
42001056	Na Maria tenaa Elisabet nkyɛn bɛyɛ asram abiɛsa; na ɔsan kɔɔ ne fi.
42001057	Elisabet awo duu so, na ɔwoo ɔbabarima.
42001058	Na n’afipamfo ne n’abusuafo tee sɛnea Awurade ayɛ no adɔe kɛse no, wɔne no ani gyei.
42001059	Na ɛbae sɛ ne nnawɔtwe so no, wɔbae sɛ wɔrebetwa abofra no twetia. Na anka wɔde no reto n’agya Sakaria,
42001060	nanso ne na kae sɛ: Daabi, wɔmfrɛ no Yohane.
42001061	Na wosee no sɛ: Obiara nni w’abusua mu a wɔfrɛ no saa.
42001062	Na wɔde nsɛnkyerɛnne bisaa n’agya edin a ɔpɛ sɛ wɔde to no.
42001063	Na ogyee kyerɛwpon ketewa bi kyerɛw so sɛ: Ne din ne Yohane. Na ɛyɛɛ wɔn nyinaa nwonwa.
42001064	Na n’ano buei na ne tɛkrɛma hama sanee amonom hɔ ara, na ɔkasa yii Nyankopɔn ayɛ.
42001065	Na ehu kaa wɔn a atwa wɔn ho ahyia nyinaa, na wɔkekaa nsɛm yi nyinaa Yudea mmepɔw so nkurow nyinaa mu.
42001066	Na wɔn a wɔtee nyinaa de siee wɔn komam kae sɛ: Ɛdɛn ara na abofra yi rebɛyɛ? Hwɛ, Awurade nsa wɔ no so.
42001067	Na n’agya Sakaria de, Honhom Kronkron ahyɛ no ma, na ɔhyɛɛ nkɔm sɛ:
42001068	Nhyira ne Awurade, Israel Nyankopɔn, efisɛ wabɛhwɛ na wagye ne man;
42001069	na wama nkwagye abɛn so ama yɛn, n’akoa Dawid fi,
42001070	sɛnea ɔde n’adiyifo kronkron a wɔwɔ hɔ fi teteete no ano kae no,
42001071	sɛ wonnye yɛn mfi yɛn atamfo ne wɔn a wokyi yɛn nyinaa nsam;
42001072	sɛ obehu yɛn agyanom mmɔbɔ, na wakae n’apam kronkron no:
42001073	Ntam a ɔka kyerɛɛ yɛn agya Abraham sɛ
42001074	ɔbɛma wɔayi yɛn afi yɛn atamfo nsam, na yɛasom no a ehu nni mu,
42001075	ahotew ne trenee mu wɔ n’anim, yɛn nna nyinaa.
42001076	Na wo, abofra yi, wɔbɛfrɛ wo ɔsorosoroni no diyifo; efisɛ wubedi Awurade anim akosiesie n’akwan,
42001077	na wode nkwagye ho nimdeɛ ama ne man, wɔ wɔn bɔne fakyɛ a
42001078	efi yɛn Nyankopɔn mmɔborohunu a ɛmaa ne yam hyehyee no no mu. Ɛno nti na adekyee a efi soro abepue yɛn so,
42001079	sɛ ɛbɛhyerɛn ama wɔn a wɔtete sum mu ne owu sunsuma ase, na wagye yɛn taataa akɔ asomdwoe kwan so.
42001080	Na abofra no nyinii, na onyaa honhom mu ahoɔden; na ɔtenaa sare so de koduu da a ɔde ne ho kɔkyerɛɛ Israel.
42002001	Na ɛbae sɛ nna no mu no, mmara bi fi Kaesare Augusto nkyɛn bae sɛ wɔnkan wiasefo nyinaa nkyerɛw wɔn din.
42002002	Eyi ne ɔkan a edi kan bere a Kirenio yɛ Siria amrado no.
42002003	Na nnipa no nyinaa kɔɔ wɔn kurom kɔkyerɛw wɔn din.
42002004	Na Yosef nso fi Nasaret a ɛwɔ Galilea siim kɔɔ Yudea, Dawid kurow a wɔfrɛ no Betlehem mu, efisɛ ofi Dawid fi ne n'abusua mu,
42002005	kɔkyerɛw ɔne ne siyere Maria a n'awo abɛn no din.
42002006	Na ɛbae sɛ wɔwɔ hɔ no, n’awo duu so,
42002007	na ɔwoo n’abakan barima, de ntama kyekyeree no, de no too mmoa adididaka mu, efisɛ wɔannya ɔkwan ahɔhodan no mu.
42002008	Na nguanhwɛfo bi wɔ saa asaase no so da wuram rewɛn wɔn nguankuw anadwo.
42002009	Na Awurade bɔfo begyinaa wɔn nkyɛn, na Awurade anuonyam haran twaa wɔn ho hyiae, na ehu kɛse kaa wɔn.
42002010	Na ɔbɔfo no see wɔn sɛ: Munnsuro, na hwɛ, mede asɛmpa a ɛyɛ anigye pii na ɛbɛyɛ aman nyinaa dea merebrɛ mo,
42002011	sɛ nnɛ wɔawo agyenkwa a ɔne Kristo Awurade no, ama mo wɔ Dawid kurom.
42002012	Na eyi ne mo sɛnkyerɛnne: Mubehu akokoaa a wɔde ntama akyekyere no sɛ ɔda mmoa adididaka mu.
42002013	Na mpofirim ara ɔsoro asafo bebree bɛkaa ɔbɔfo no ho yii Nyankopɔn ayɛ sɛ:
42002014	Anuonyam nka Onyankopɔn,wɔ sorosoro na asomdwoe nka nnipa a wɔsɔ n’ani wɔ asase so.
42002015	Na ɛbae sɛ abɔfo no fii wɔn nkyɛn kɔɔ ɔsoro no, nguanhwɛfo no keka kyerɛkyerɛɛ wɔn ho wɔn ho sɛ: Momma yɛnkɔ Betlehem, na yɛnkɔhwɛ nea aba a Awurade ayi akyerɛ yɛn yi ɛ!
42002016	Na wɔkɔɔ ntɛm so, na wokohuu Maria ne Yosef ne akokoaa no sɛ ɔda mmoa adididaka no mu.
42002017	Na wohuu no no, wɔkaa abofra no ho asɛm a wɔka kyerɛɛ wɔn no.
42002018	Na nea nguanhwɛfo no kae no yɛɛ wɔn a wɔtee nyinaa nwonwa.
42002019	Na Maria de, ɔde nsɛm yi nyinaa siei dwenenwen ho ne koma mu.
42002020	Na nguanhwɛfo no san kɔe kɔhyɛɛ Onyankopɔn anuonyam, na woyii no ayɛ wɔ nea wɔtee na wokohui sɛnea wɔka kyerɛɛ wɔn no nyinaa nti.
42002021	Na odii nnawɔtwe a wɔrebetwa no twetia no, wɔtoo ne din Yesu sɛnea ɔbɔfo no kyerɛe ansa na wɔrenyinsɛn no no.
42002022	Na wɔn ahodwira nna dui sɛnea Mose mmara se no, wɔde no kɔɔ Yerusalem sɛ wɔde no rekɔma Awurade
42002023	sɛnea wɔakyerɛw Awurade mmara mu sɛ: Ɔbarima biara a obebue ɔyafunu ano no, wɔbɛfrɛ no kronkron ama Awurade,
42002024	na wɔakɔbɔ afɔre sɛnea ɛte Awurade mmara mu no: Nturukuku abien anaa mmorɔnoma mma abien.
42002025	Na hwɛ, ɔbarima bi wɔ Yerusalem a wɔfrɛ no Simeon; saa onipa yi teɛ, osuro Nyame, na ɔretwɛn Israel awerɛkyekye no, na Honhom Kronkron wɔ no so.
42002026	Na Honhom Kronkron no ayi akyerɛ no sɛ ɔrenhu owu, gye sɛ wahu Kristo a ɔyɛ Awurade de no ansa.
42002027	Na Honhom no ma ɔkɔɔ asɔrefi hɔ; na abofra Yesu no awofo de no bae sɛ wɔrebɛyɛ sɛnea mmara no te ama no no,
42002028	ɔfaa no too n’abasa so, yii Onyankopɔn ayɛ na afei ɔkae sɛ:
42002029	Awurade, afei woregya w’akoa kwan asomdwoe mu sɛnea w’asɛm se;
42002030	efisɛ m’ani ahu wo nkwagye
42002031	a woasiesie aman nyinaa anim,
42002032	ɔkanea a ɛbɛma amanaman so atew na ɛbɛhyɛ wo man Israel anuonyam.
42002033	Na nea wɔkae ne ho no yɛɛ n’agya ne ne na nwonwa.
42002034	Na Simeon hyiraa wɔn, na ɔka kyerɛɛ ne na Maria sɛ: Hwɛ, abofra yi na wɔde no asi hɔ ama Israel mu nnipa bebree asehwe ne sɔre ne sɛnkyerɛnne a wɔbɛkasa atia no,
42002035	na wo nso, afoa behwirew w’ankasa kra mu, na koma bebree mu adwene ayi adi.
42002036	Na odiyifo bea bi a wɔfrɛ no Hana wɔ hɔ. Ɔyɛ Fanuel ba a ofi Aser abusuakuw mu. Wanyin, na ɔwaree ne mmabaabere mu ne ne kunu tenae mfirihyia asɔn.
42002037	Na ɔyɛ okunafo a wadi bɛyɛ sɛ mfirihyia aduɔwɔtwe anan, na ɔmpa asɔrefi hɔ da, na ɔde mmuada ne mpaebɔ som Nyankopɔn adesae ne adekyee.
42002038	Na dɔn no ara mu, ɔno nso begyinaa hɔ bi yii Nyankopɔn ayɛ saa ara, na ɔkaa ne ho asɛm kyerɛɛ wɔn a wɔretwɛn ogye a wobegye Yerusalem no nyinaa.
42002039	Na wowiee amanne nyinaa yɛ sɛnea Awurade mmara kyerɛ no, wɔsan kɔɔ wɔn kurow Nasaret a ɛwɔ Galilea mu.
42002040	Na abofra no nyinii, na ɔyɛɛ nnam, na nyansa yɛɛ no ma, na Onyankopɔn adom wɔ no so.
42002041	Na n’awofo kɔ Yerusalem daa afirihyia Twam afahyɛ ase.
42002042	Na odii mfirihyia dumien no, wɔkɔe sɛnea afahyɛ no ho amanne te.
42002043	Na wodii nna no wiei na wɔresan aba no, abofra Yesu no kaa akyiri wɔ Yerusalem, nanso na n’awofo nnim.
42002044	Na wosusuwii sɛ wafra nnipakuw no mu nti, wɔkɔɔ da koro kwan, na wɔhwehwɛɛ no wɔn abusuafo ne amannifo mu.
42002045	Na wɔanhu no no, wɔsan baa Yerusalem bɛhwehwɛɛ no.
42002046	Na ɛbae sɛ ne nnansa so no, wokohuu no wɔ asɔrefi sɛ ɔte akyerɛkyerɛfo ntam retie wɔn na obisabisa wɔn nsɛm.
42002047	Na wɔn a wotiee no nyinaa, ne nyansa ne ne mmuae yɛɛ wɔn nwonwa.
42002048	Na wohuu no no, ɛyɛɛ wɔn ahodwiriw, na ne na see no sɛ: Ɔba, adɛn na woayɛ yɛn sɛɛ yi? Hwɛ, me ne w’agya de ahoyeraw na ahwehwɛ wo.
42002049	Na osee wɔn sɛ:Adɛn nti na mohwehwɛ me? Munnim sɛ ɛsɛ me sɛ metena m’agya fi?
42002050	Na wɔn de, wɔante asɛm a ɔka kyerɛɛ wɔn no ase.
42002051	Na ɔne wɔn siim san kɔɔ Nasaret, na ɔbrɛɛ ne ho ase maa wɔn. Na ne na de nsɛm yi nyinaa siee ne komam.
42002052	Na Yesu nyinii, nyansa ne kɛseyɛ, ne ɔsɔɔ Nyankopɔn ne nnipa ani.
42003001	Na Kaesare Tiberio ahenni afe a ɛto so dunnum so a Pontio Pilato di Yudea amrado, na Herode di Galilea mansinhene, na ne nua Filipo di Iturea ne Trakoniti asaase so, Lisania di Abilene mansinhene,
42003002	na Hana ne Kaiafa yɛ asɔfo mpanyin no, Onyankopɔn asɛm baa Sakaria ba Yohane nkyɛn sare so.
42003003	Na ɔbaa Yordan ho, asaase nyinaa so bɛkaa adwensakra asubɔ a ɛde kɔ bɔne fakyɛ mu,
42003004	sɛnea wɔakyerɛw odiyifo Yesaia nhoma no mu sɛ: Obi nne teɛm sare so sɛ: Munsiesie Awurade kwan! Momma n’atempɔn nteɛ!
42003005	Wɔbɛhyɛ abon nyinaa ma, na wɔabrɛ mmepɔw ne nkoko nyinaa ase; na nea akyea no bɛteɛ, na akwan abonkyiabonkyi ayɛ toromtorom.
42003006	Na ɔhonam nyinaa behu Nyankopɔn nkwagye.
42003007	Ɛnna obisaa nkurɔfo akuwakuw a wofi bae sɛ ɔmmɔ wɔn asu no sɛ: Nhurutoa mma! Hena na ɔkyerɛɛ mo sɛ munguan mfi abufuw a ɛreba no ho?
42003008	Na afei monsow aba a ɛsɛ adwensakra, na mummfi ase nnka no mo mu sɛ: Yɛn agya ne Abraham; na mise mo sɛ, Onyankopɔn betumi anyan mma afi abo yi mu ama Abraham.
42003009	Nanso wɔde abonnua no ato nnua no ntini ho dedaw sɛ dua biara a ɛnsow aba pa no, wobetwa ato ogya mu.
42003010	Na nkurɔfo akuwakuw no bisaa no sɛ: Na yɛnyɛ dɛn?
42003011	Na obuaa wɔn sɛ: Nea ɔwɔ ntade abien no, ɔnkyɛ mu mma nea onni bi, na nea ɔwɔ aduan no, ɔnyɛ saa ara.
42003012	Na towgyefo nso bae sɛ ɔmmɔ wɔn asu, na obisaa wɔn sɛ: Kyerɛkyerɛfo, dɛn na yɛnyɛ?
42003013	Na ɔka kyerɛɛ wɔn sɛ: Munnnye nkyɛn nea wɔatwa ato hɔ no.
42003014	Na asraafo nso bisaa no sɛ: Yɛn nso yɛnyɛ dɛn? Na ɔka kyerɛɛ wɔn sɛ: Monnyɛ obiara haihai, nso mommfa asɛm nto obi so kwa, na momma mo akatua nsɔ mo ani.
42003015	Na esiane sɛ ɔman no hwɛ kwan, na wɔn nyinaa susuw wɔn komam sɛ ebia Yohane ne Kristo no nti,
42003016	Yohane ka kyerɛɛ wɔn nyinaa sɛ: Me de, mede nsu mebɔ mo asu; na nea ne ho yɛ den sen me reba a mensɛ sɛ mesan ne mpaboa hama. Ɔno na ɔde Honhom Kronkron ne ogya bɛbɔ mo asu.
42003017	Ɔno na ne nhuwso apaawa kita ne nsam, na ɔbɛpra n’awiporowee hɔ fitaa, na waboaboa awi no ano agu ne san so, na ntɛtɛwa no de, ɔde gya a ennum da bɛhyew.
42003018	Na nneɛma pii nso ka ho a ɔde tuu ɔman no fo kaa asɛmpa kyerɛɛ wɔn.
42003019	Na ɔmansinhene Herode, ne nua yere Herodia ho bɔne a wayɛ a Yohane kaa n’anim nti,
42003020	ɔde eyi kaa ne nyinaa ho de Yohane too afiase.
42003021	Na bere a ɔrebɔ ɔman no nyinaa asu no, Yesu nso bae ma ɔbɔɔ no asu, na ɔrebɔ mpae no, ɔsoro buei,
42003022	na Honhom Kronkron sianee honam tebea mu te sɛ aborɔnoma baa no so, na ɛnne bi fi soro kae sɛ: Wone me dɔba, wo na wosɔ m’ani.
42003023	Yesu fii n’adwuma ase no, na wadi bɛyɛ mfirihyia aduasa,[na nkurɔfo dwen sɛ ɔyɛ Yosef ba], Eli ba,
42003024	Mattat ba, Lewi ba, Melki ba, Yanai ba, Yosef ba,
42003025	Matatia ba, Amos ba, Nahum ba, Hesli ba, Nagai ba,
42003026	Mahat ba, Matatia ba, Semein ba, Yosek ba, Yoda ba,
42003027	Yohanan ba, Resa ba, Serubabel ba, Sealtiel ba, Neri ba,
42003028	Melki ba, Adi ba, Kosam ba, Elmadam ba, Er ba,
42003029	Yesu ba, Eliesa ba, Yorim ba, Matat ba, Lewi ba,
42003030	Simeon ba, Yuda ba, Yosef ba, Yonam ba, Eliakim ba,
42003031	Melea ba, Mena ba, Matata ba, Natan ba, Dawid ba,
42003032	Yese ba, Obed ba, Boas ba, Sala ba, Nahson ba,
42003033	Aminadab ba, Admin ba, Arni ba, Hesron ba, Peres ba, Yuda ba,
42003034	Yakob ba, Isak ba, Abraham ba, Tera ba, Nahor ba,
42003035	Serug ba, Reu ba, Peleg ba, Eber ba, Sala ba,
42003036	Kainan ba, Arfaksad ba, Sem ba, Noa ba, Lamek ba,
42003037	Metusela ba, Enok ba, Yared ba, Mahalaleel ba, Kainan ba,
42003038	Enos ba, Set ba, Adam ba, Onyankopɔn ba.
42004001	Na Yesu fi Yordan ho san bae a Honhom Kronkron ahyɛ no ma, na Honhom no de no kɔɔ sare so.
42004002	Na ɔbonsam sɔɔ no hwɛe adaduanan. Nso nna no mu no, wanni hwee; na owiee no, ɔkɔm dee no.
42004003	Na ɔbonsam ka kyerɛɛ no sɛ: Sɛ woyɛ Onyankopɔn ba a, hyɛ ɔbo yi na ɛnnan abodoo.
42004004	Na Yesu buaa no sɛ:Wɔakyerɛw sɛ: Ɛnyɛ abodoo nko so na onipa nam bɛtena ase.
42004005	Na ɔde no kɔɔ baabi a ɛkorɔn kɔkyerɛɛ no wiase ahenni nyinaa prɛko pɛ.
42004006	Na ɔbonsam ka kyerɛɛ no sɛ: Wo na mede tumi yi nyinaa ne emu anuonyam mɛma wo; na wɔde ahyɛ me nsa, na obiara a mepɛ no, mede ma no;
42004007	enti sɛ wokotow sɔre me a, ne nyinaa bɛyɛ wo dea.
42004008	Na Yesu buaa no sɛ:Wɔakyerɛw sɛ: Sɔre Awurade wo Nyankopɔn, na ɔno nko na som no!
42004009	Na ɔde no kɔɔ Yerusalem, na ɔde no kogyinaa asɔrefi atifi, na ɔka kyerɛɛ no sɛ: Sɛ woyɛ Onyankopɔn ba a, tow wo ho fi ha yi kyene fam!
42004010	Na wɔakyerɛw sɛ: Wo nti ɔbɛhyɛ n’abɔfo sɛ wɔmmɛhwɛ wo.
42004011	Na: Wɔbɛsoa wo wɔn nsam, na woamfa wo nan ampem ɔbo.
42004012	Na Yesu bua see no sɛ:Wɔaka sɛ: Nsɔ Awurade wo Nyankopɔn nhwɛ!
42004013	Na ɔbonsam wiee sɔhwɛ no nyinaa no, ogyaw no hɔ kɔe kakra.
42004014	Na Yesu nam Honhom Kronkron no ahoɔden mu san baa Galilea, na ne ho asɛm trɛwee asaase a atwa ahyia no so nyinaa.
42004015	Na ɔkyerɛkyerɛe wɔn hyia adan mu, na wɔn nyinaa hyɛɛ no anuonyam.
42004016	Na ɔbaa Nasaret a wɔtetew no wɔ hɔ no, na homeda, sɛnea ɔyɛ daa no, ɔkɔɔ hyiadan mu, na ɔsɔre gyinae sɛ ɔrebɛkenkan.
42004017	Na wɔde odiyifo Yesaia nhoma hyɛɛ ne nsa; na ɔtrɛw nhoma no mu huu faako a wɔakyerɛw sɛ:
42004018	Awurade honhom wɔ me so, na enti wasra me sɛ memmɛka asɛmpa menkyerɛ ahiafo; wasoma me sɛ memmɛka ogye menkyerɛ nnommum ne adehu menkyerɛ anifuraefo, na memfa fawohodi mmerɛ wɔn a wɔapɛtɛw wɔn,
42004019	na memmɛda afe a Awurade anisɔ bɛba ne nkurofo so no adi.
42004020	Na ɔbobɔw nhoma no de maa ɔsomfo no tenaa ase; na wɔn a wɔwɔ hyiadan mu hɔ nyinaa de wɔn ani hwɛɛ no dinn.
42004021	Na ofii ase ka kyerɛɛ wɔn sɛ: Ɛnnɛ na kyerɛwsɛm yi aba mu mo asom.
42004022	Na wɔn nyinaa dii no adanse, na ɔdom nsɛm a efi n’anom no yɛɛ wɔn nwonwa, na wobisae sɛ: Ɛnyɛ Yosef ba no ni anaa?
42004023	Na ɔka kyerɛɛ wɔn sɛ:Ampa ara, mode bɛ yi bebu me sɛ: Ɔsafo, sa wo ho yare! Nneɛma a yɛate sɛ woyɛe Kapernaum no, yɛ bi w’agya kurom ha yi nso!
42004024	Ɔkae sɛ:Nokware mise mo sɛ, wɔmpɛ odiyifo biara agye no n’agya kurom.
42004025	Na meka no nokwarem, Elia bere so a ɔsoro mu toe mfirihyia abiɛsa ne asram asia na ɔkɔm kɛse baa asaase no nyinaa so no, akunafo pii wɔ Israel de,
42004026	nanso wɔansoma Elia ankɔ wɔn mu biara nkyɛn sɛ Sidon kurow Sarepta mu ɔbea kunafo bi nkyɛn.
42004027	Na odiyifo Elisa bere so no akwatafo pii wɔ Israel de, nanso wɔamma wɔn mu biara ho amfi sɛ Siriani Naaman.
42004028	Na wɔn a wɔwɔ hyiadan mu hɔ nyinaa tee saa no, abufuw hyɛɛ wɔn ma.
42004029	Na wɔsɔre sunsum no fii kurow no mu hɔ de no kɔɔ bepɔw a wɔn kurow no da so no ano sɛ wɔkɔwɔ no akɔmfo.
42004030	Nanso ɔfaa wɔn mfinimfini kɔe.
42004031	Na ɔbaa Galilea kurow bi a ɛde Kapernaum mu; na daa homeda ɔkyerɛkyerɛ wɔn.
42004032	Na ne kyerɛ yɛɛ wɔn ahodwiriw, efisɛ n’asɛm no mu wɔ tumi.
42004033	Na onipa bi wɔ hyiadan mu hɔ a ɔwɔ honhommɔne, na ɔde nne kɛse teɛɛm
42004034	sɛ: Mmɛhaw yɛn! Ɛdɛn na yɛne wo Nasareni Yesu wɔ yɛ? Wobae sɛ wobɛsɛe yɛn anaa? Minim wo nipa ko, wone Onyankopɔn kronkronni no.
42004035	Na Yesu teɛteɛɛ no sɛ:Mua w’ano, na fi no mu kɔ! Na honhommɔne no bɔɔ no hwee mfinimfini hɔ fii no mu kɔe, na wanyɛ no hwee.
42004036	Na wɔn nyinaa ho dwiriw wɔn, na wɔkeka kyerɛkyerɛɛ wɔn ho wɔn ho sɛ: Asɛm bɛn ni, sɛ ɔde ahoɔden ne tumi hyɛ ahonhom fi ma wofi adi yi?
42004037	Na ne ho asɛm trɛw kɔɔ asaase a atwa ahyia no nkurow nyinaa mu.
42004038	Na ɔsɔre fii hyiadan no mu hɔ baa Simon fi. Na atiridii dennen bi abɔ Simon n’asebea, na wɔsrɛɛ no sɛ ɔmmɛhwɛ no.
42004039	Na obegyinaa n’atifi teɛteɛɛ atiridii no, na egyaa no. Na amonom hɔ ara ɔsɔre bɛsom wɔn.
42004040	Na owia retɔ no, wɔn a wɔwɔ ayarefo a nyarewa horow haw wɔn nyinaa de wɔn brɛɛ no; na ɔde ne nsa guu wɔn nyinaa so mmiako mmiako saa wɔn yare.
42004041	Na ahonhommɔne nso fii nnipa pii mu kɔe, na wɔteɛɛm sɛ: Wone Nyankopɔn ba no! Na ɔteɛteɛɛ wɔn, wamma wɔankasa, efisɛ wonim sɛ ɔne Kristo no.
42004042	Na ade kyee no, ofi kɔɔ sare so baabi. Na nkurɔfo akuwakuw no hwehwɛɛ no, na wobeduu ne nkyɛn, na wosiankaa no sɛ ommfi wɔn nkyɛn nnkɔ.
42004043	Na ɔka kyerɛɛ wɔn sɛ:Ɛsɛ sɛ meka Onyankopɔn ahenni ho asɛmpa no mekyerɛ nkurow foforo nso; efisɛ eyi na wɔbɔɔ din somaa me.
42004044	Na ɔkaa asɛm Yudea hyia adan mu.
42005001	Na ɛbae sɛ nkurɔfokuw no kyeree no so sɛ wobetie Onyankopɔn asɛm no, na ogyina Genesaret tare no ho;
42005002	na ohuu akorow abien sɛ ɛtaataa ɔtare no ho, na apofofo no afi mu kɔhoro wɔn asawu.
42005003	Na ɔkɔɔ ɔkorow no biako a ɛyɛ Simon dea no mu srɛɛ no sɛ ɔntwe mfi fam kakra. Na ɔtenaa ase no, ofi ɔkorow no mu kyerɛkyerɛɛ nkurɔfo akuwakuw no.
42005004	Na ogyae kasa no, ɔka kyerɛɛ Simon sɛ:Twiw kɔ nea ɛdɔ, na munkogu mo asawu nyi nam!
42005005	Na Simon buae sɛ: Owura, yɛayɛ adwuma anadwo yi nyinaa, na yɛannya hwee, nanso w’asɛm nti megu asawu no.
42005006	Na wɔyɛɛ saa no, wobumaa mpataa pii; na wɔn asawu no retetew.
42005007	Na wonyamaa wɔn mfɛfo a wɔwɔ ɔkorow biako no mu no sɛ wɔmmra mmeso wɔn mu; na wɔbae, na wɔhyɛɛ akorow abien no mama ma anka ɛreyɛ amem.
42005008	Na Simon Petro hui no, ɔhwee Yesu anan ase kae sɛ: Ao! Awurade, fi me nkyɛn kɔ,, na meyɛ onipa debɔneyɛfo.
42005009	Na ɔne wɔn a wɔka ne ho nyinaa, mpataa dodow a woyii no nti, wɔn ho dwiriw wɔn;
42005010	na sɛ nso ɛyɛɛ Yakobo ne Yohane, Sebedeo mma a wɔyɛ Simon mfɛfo ara nen. Na Yesu ka kyerɛɛ Simon sɛ:Nsuro! Efi nnɛ wubeyi nnipa.
42005011	Na wɔde akorow no beduu nsu no ano hɔ no, wogyaw wɔn nneɛma nyinaa bedii n’akyi.
42005012	Na ɛbae sɛ ɔwɔ nkurow no biako mu no, hwɛ, ɔbarima bi a kwata ayɛ ne honam ani nyinaa baa hɔ. Na ohuu Yesu no, ɔde n’anim butuw fam srɛɛ no sɛ: Owura, sɛ wopɛ a, wubetumi ama me ho afi.
42005013	Na ɔteɛɛ ne nsa kaa no kae sɛ: Mepɛ, wo ho mfi! Na ntɛm ara na kwata no fii ne ho kɔe.
42005014	Na ɔbraa no sɛɔnnka nnkyerɛ obiara; na ose: Kɔ, fa wo ho kɔkyerɛ ɔsɔfo, na w’ahofi nti kɔma sɛnea Mose hyɛe no, na ɛnyɛ wɔn adanse.
42005015	Nanso ne ho asɛm trɛwee mmom, na nkurɔfo akuwakuw pii behyiae sɛ wobetie no, na wasa wɔn nyarewa.
42005016	Nanso ɔtwee ne ho kɔɔ sare so kɔbɔɔ mpae.
42005017	Na ɛbae sɛ da bi a ɔrekyerɛkyerɛ no, na Farisifo ne mmara akyerɛkyerɛfo a wofi Galilea ne Yudea nkuraa nyinaa ase ne Yerusalem aba tete hɔ; na Awurade ahoɔden wɔ no so a ɔde sa yare.
42005018	Na hwɛ, mmarima bi de onipa bi a ɔda kɛtɛ so a ɔyare mmubui bae, na wɔrehwehwɛ ɔkwan de no abɛto n’anim.
42005019	Na nkurɔfokuw no nti wɔannya ɔkwan a wɔde no bɛfa so aba no, wɔkɔɔ ɔdan no atifi de no faa ntayaa no mu, ne kɛtɛ so, bɛtoo mfinimfini Yesu anim.
42005020	Na ohuu wɔn gyidi no, osee no sɛ:Onipa, wɔde wo bɔne akyɛ wo.
42005021	Na kyerɛwfo ne Farisifo no fii ase susuwii sɛ: Hena ne oyi a ɔka abususɛm yi? Hena na obetumi de bɔne akyɛ sɛ Onyankopɔn nko?
42005022	Na Yesu huu wɔn adwene no, obua see wɔn sɛ:Ɛdɛn na mususuw mo koma mu?
42005023	Nea ɛwɔ he na ɛyɛ mmerɛw, sɛ wɔbɛka sɛ: Wɔde wo bɔne akyɛ wo anaasɛ wɔbɛka sɛ: Sɔre na nantew?
42005024	Na nea ɛbɛyɛ na moahu sɛ onipa ba no wɔ tumi asaase so sɛ ɔde bɔne kyɛ nti, osee obubuafo no sɛ: Mise wo sɛ: Sɔre fa wo kɛtɛ, na kɔ wo fi!
42005025	Na amonom hɔ ara ɔsɔree wɔn anim faa nea ɔdaa so no fii hɔ kɔɔ ne fi na ɔhyɛɛ Onyankopɔn anuonyam.
42005026	Na ɛyɛɛ wɔn nyinaa ahodwiriw, na wɔhyɛɛ Onyankopɔn anuonyam, na ehu kaa wɔn pii, na wɔkae sɛ: Ɛnnɛ de, yɛahu anwonwade.
42005027	Na eyi akyi no, ofii adi, na okohuu towgyeni bi a ne din de Lewi sɛ ɔte atowgyei, na ɔka kyerɛɛ no sɛ:Di m’akyi!
42005028	Na ogyaw biribiara sɔre bedii n’akyi.
42005029	Na Lewi tow no pon kɛse bi wɔ ne fi; na towgyefo ne nnipa foforo pii ne wɔn bɛtenaa hɔ.
42005030	Na wɔn kyerɛwfo ne Farisifo nwiinwii kyerɛɛ n’asuafo no sɛ: Adɛn nti na mo ne towgyefo ne nnebɔneyɛfo didi na monom yi?
42005031	Na Yesu see wɔn sɛ:Wɔn a wɔwɔ ahoɔden no, enhia wɔn ɔyaresafo, na wɔn a wɔyare no.
42005032	Mammɛfrɛ atreneefo, na mebɛfrɛɛ nnebɔneyɛfo sɛ wɔnsakra wɔn adwene.
42005033	Na wɔka kyerɛɛ no sɛ: Adɛn nti na Yohane asuafo taa di mmuada na wɔbɔ mpae, na Farisifo asuafo nso yɛ saa ara, na wo de de, wodidi na wɔnom?
42005034	Na ɔka kyerɛɛ wɔn sɛ:So mubetumi ama ayeforo asefo no adi mmuada, bere a ayeforokunu ne wɔn wɔ hɔ yi?
42005035	Na nna bi bɛba a wɔbɛfa ayeforokunu no afi wɔn nkyɛn; saa nna no mu na wobedi mmuada.
42005036	Na obuu bɛ yi nso kyerɛɛ wɔn sɛ:Obi mfa ntama foforo ntare ntama dedaw mu; ɔyɛ saa a, foforo no tu, afei nso ɛbɛma nsonsonee ada nea otwa fii foforo no mu no ne dedaw no ntam.
42005037	Na obi mfa nsa foforo ngu aboa nhoma nkotoku dedaw mu; anyɛ saa a, nsa foforo no bɛma nkotoku no apaepae, na ahwiehwie agu, na nkotoku no asɛesɛe.
42005038	Na ɛsɛ sɛ wɔde nsa foforo gu nkotoku foforo mu.
42005039	Nso obi nnom nsa dedaw nhwehwɛ foforo, na mmom ɔka sɛ: Dedaw no na eye.
42006001	Na ɛbae sɛ homeda, ɔkɔfaa aburofuw bi mu, na n’asuafo no pempan mmɛtem no bi, na wɔposae wɔ wɔn nsa mu wee.
42006002	Na Farisifo no mu binom see wɔn sɛ: Adɛn na moyɛ nea enni ho kwan sɛ wɔyɛ homeda?
42006003	Na Yesu bua see wɔn sɛ:So monkan nea ɔkɔm dee Dawid ne wɔn a wɔka ne ho no, ɔyɛe no?
42006004	Sɛnea ɔkɔɔ Onyankopɔn fi kɔfaa kyerɛ abodoo no dii, na ɔde bi maa wɔn a wɔka ne ho no, nso, na obi nni ho kwan sɛ odi gye sɛ asɔfo nko ara?
42006005	Na osee wɔn sɛ:Onipa ba no yɛ homeda nso wura.
42006006	Na ɛbae sɛ homeda foforo bi nso ɔkɔɔ hyiadan mu kɔkyerɛkyerɛe. Na onipa bi wɔ hɔ a ne nsa nifa awu.
42006007	Nso kyerɛwfo ne Farisifo no tɛw no sɛ ɔbɛsa yare homeda anaa, na wɔanya no akɔtoto n’ano.
42006008	Nanso ohuu wɔn adwene, enti osee onipa a ne nsa awu no sɛ:Sɔre gyina mfinimfini! Na ɔsɔre gyinae.
42006009	Ɛnna Yesu see wɔn sɛ:Merebebisa mo: Dɛn na ɛwɔ ho kwan sɛ wɔyɛ homeda, papa anaa bɔne, sɛ wobegye obi nkwa anaasɛ wobekum no?
42006010	Na ɔhwɛɛ wɔn nyinaa anim hyiae ka kyerɛɛ no sɛ: Teɛ wo nsa! Na ɔyɛɛ sa, na ne nsa no san yɛɛ yiye.
42006011	Na wɔn de, abufuw yɛɛ wɔn ma, na wotuu nea wɔde bɛyɛ Yesu ho agyina.
42006012	Na ɛbae sɛ nna no mu ofii adi kɔɔ bepɔw so mpaebɔ, na ɔbɔɔ Onyankopɔn mpae anadwo mu no nyinaa.
42006013	Na ade kyee no, ɔfrɛɛ n’asuafo no bae, na ɔpaw wɔn mu dumien a ɔfrɛɛ wɔn asomafo;
42006014	Simon a ɔfrɛɛ no Petro ne ne nua Andrea, Yakobo ne Yohane, Filipo ne Bartolomeo,
42006015	Mateo ne Toma, Alfeo ba Yakobo ne Simon a wɔfrɛ no Selote,
42006016	Yakobo ba Yuda ne Yuda Iskariot a oyii no mae no.
42006017	Na ɔne wɔn sianee no, obegyinaa baabi a ɛhɔ yɛ tamaa: Ɔne n’asuafo bebree, ne nnipa pii, a wofi Yudea nyinaa ne Yerusalem ne Tiro ne Sidon mpoano, a wɔbae sɛ wobetie no, na wasa wɔn yare,
42006018	ne wɔn a ahonhom fi haw wɔn; na ɔsaa wɔn yare.
42006019	Na nkurɔfokuw no nyinaa hwehwɛe sɛ wɔde wɔn nsa bɛka no, efisɛ ahoɔden fi no mu ba; na ɔsaa wɔn nyinaa yare.
42006020	Na ɔmaa n’ani so kyerɛɛ n’asuafo no kae sɛ: Nhyira ne mo ahiafo, na Onyankopɔn ahenni yɛ mo dea.
42006021	Nhyira ne mo a ɔkɔm de mo yi, na wɔbɛma moamee. Nhyira ne mo a moresu yi, na mobɛserew.
42006022	Nhyira ne mo sɛ nnipa kyi mo, na woyi mo fi wɔn mu, na wɔyaw mo, na wɔbɔ mo dimmɔne onipa ba no nti.
42006023	Momma mo ani nnye da no, na munni ahurusi! Na hwɛ, mo akatua so ɔsoro; na saa ara na wɔn agyanom de yɛɛ adiyifo no.
42006024	Nanso mo a moyɛ adefo de, munnue! Na moanya mo awerɛkyekye dedaw.
42006025	Mo a moamee, munnue! Na ɔkɔm bɛde mo. Mo a moreserew yi, munnue! Na mo werɛ bɛhow, na moasu.
42006026	Nnipa nyinaa kasa mo ho yiye a, munnue! Na saa ara nso na wɔn agyanom de yɛɛ atoro adiyifo no.
42006027	Na mise mo a mote yi sɛ: Monnɔ mo atamfo, monyɛ wɔn a wɔtan mo yiye,
42006028	munhyira wɔn a wɔdome mo, mommɔ mpae mma wɔn a wɔhaw mo!
42006029	Nea ɔbɔ w’aso biako mu no, dan biako no nso ma no. Na nea ɔfa w’atade nkataso no, mfa w’atade nhyɛase nso nkame no!
42006030	Obiara a ɔsrɛ wo no, ma no! Na nea ogye w’ade no, mmisa no bio!
42006031	Na sɛnea mopɛ sɛ nnipa nyɛ mo no, mo nso monyɛ wɔn saa ara!
42006032	Na sɛ modɔ wɔn a wɔdɔ mo a, aseda bɛn na mowɔ? Na nnebɔneyɛfo nso dɔ wɔn a wɔdɔ wɔn.
42006033	Na sɛ moyɛ wɔn a wɔyɛ mo yiye no yiye a, aseda bɛn na mowɔ? Na nnebɔneyɛfo nso yɛ saa ara.
42006034	Na sɛ mofɛm wɔn a mo ani da so sɛ mubegye wɔn hɔ bio a, aseda bɛn na mowɔ? Na nnebɔneyɛfo nso fɛm nnebɔneyɛfo sɛ wobegye wɔn hɔ saa ara.
42006035	Na monnɔ mo atamfo, na monyɛ wɔn yiye na momfɛm wɔ nea ani nni biribi so, na mo akatua ayɛ bebree, na moayɛ nea ɔwɔ sorosoro no mma, efisɛ ɔno de, oye ma bonniayɛfo ne nnipa bɔne.
42006036	Enti monyɛ timmɔbɔ sɛnea mo agya nso yɛ timmɔbɔ no.
42006037	Nanso mummmu ntɛn, na wɔammu mo ntɛn; mummmu fɔ, na wɔammu mo fɔ; momfa nkyɛ, na wɔde akyɛ mo.
42006038	Momma, na wɔama mo; susukora pa a wɔamia so na wɔawosow na abu so na wɔde begu mo ntama mu. Na susukora a mode susuw no, ɛno ara na wɔde besusuw ama mo bio.
42006039	Na obuu wɔn bɛ sɛ:So onifuraefo betumi akyerɛ onifuraefo kwan? Wɔn baanu nyinaa renhwe amoa mu anaa?
42006040	Osuani nsen ne kyerɛkyerɛfo; nea wasua biribi ahu na ɔbɛyɛ sɛ ne kyerɛkyerɛfo.
42006041	Na ɛdɛn na wohwɛ duaa a ɛwɔ wo nua aniwa mu, na mpuran a ɛda wo ankasa aniwa mu de, wunhu?
42006042	Ɛbɛyɛ dɛn na wubetumi aka akyerɛ wo nua sɛ: Onua, ma minyi duaa a ɛda w’aniwa mu no! Na wo ankasa aniwa mu mpuran de, wunhu? Nyaatwomni, yi mpuran no fi w’aniwa mu kan, ansa na woahu ade yiye de ayi wo nua aniwa mu duaa.
42006043	Na dua pa biara nni hɔ a ɛsow aba bɔne, nanso dua bɔne biara nni hɔ a ɛsow aba pa.
42006044	Na dua biara n’aba na wɔde hu; na wɔntetew borɔdɔma wɔ nsɔe so, nanso wɔntetew obobe aba nguare so.
42006045	Onipa pa fi nnepa a waboaboa ano ne koma mu no mu na oyi adepa adi, na onipa bɔne fi nnebɔne a waboaboa ano ne koma mu no mu na oyi adebɔne adi; na efi nea ayɛ koma ma aboro so no mu na ano ka.
42006046	Na ɛdɛn na mofrɛ me: Awurade, Awurade, na monyɛ nea mise?
42006047	Obiara a ɔba me nkyɛn na otie me nsɛm na ɔyɛ no, mɛkyerɛ mo nea ɔsɛ no:
42006048	Ɔte sɛ onipa a ɔtoo aban, na otutu ma ɛkɔɔ fam pa ara, na ɔtoo ase ɔbotan so; na nsu yirii no, ɛfaa aban no ho, na antumi anwosow no, efisɛ wɔtoo no yiye.
42006049	Na nea ɔte na ɔnyɛ no te sɛ onipa a ɔtoo aban asaase ani, na enni fapem; ɛno na nsu yirii faa ho, na ntɛm ara ɛhwee ase, na aban no sɛee koraa.
42007001	Na ɔkasa kyerɛɛ nkurɔfo no wiei no, ɔkɔhyɛn Kapernaum.
42007002	Na asraafo ha so panyin bi akoa a ɔsom bo ma no yare, na ɔreyɛ awu.
42007003	Na ɔtee Yesu nka no, ɔsomaa Yudafo mpanyimfo kɔɔ ne nkyɛn kɔsrɛɛ no sɛ ɔmmra mmɛsa n’akoa no yare.
42007004	Na woduu Yesu nkyɛn no, wɔsrɛɛ no dennen sɛ: Ɔfata sɛ wobɛyɛ saa ade yi ama no;
42007005	efisɛ ɔdɔ yɛn man, na ɔno na wasi hyiadan ama yɛn.
42007006	Na Yesu ne wɔn kɔe. Na ɔreyɛ abɛn ofi no ho no, asraafo ha so panyin no somaa ne nnamfo bi baa ne nkyɛn besee no sɛ: Owura, nhaw wo ho, na mensɛ sɛ wobɛhyɛn me suhyɛ ase;
42007007	enti nso na mammu me ho sɛ mefata sɛ meba wo nkyɛn, na ka asɛm nko na m’akoa no ho nyɛ no den.
42007008	Na me nso meyɛ onipa a mehyɛ tumi ase, na mewɔ asraafo wɔ m’ase, na sɛ mise oyi sɛ: Kɔ! a, ɔkɔ, na mise ɔfoforo sɛ: Bra! a, ɔba, na mise m’akoa sɛ: Yɛ eyi! a, ɔyɛ.
42007009	Na Yesu tee eyi no, ɛyɛɛ no nwonwa, na ɔdan ne ho kyerɛɛ nkurɔfo akuwakuw a wodi n’akyi no sɛ:Mise mo sɛ, Israel mu po minhuu gyidi kɛse a ɛte sɛ eyi.
42007010	Na wɔn a wɔsomaa wɔn no san kɔɔ fie no, wokohuu akoa a ɔyaree no sɛ ne ho ayɛ no den.
42007011	Na ɛbae sɛ n’adekyee no, ɔkɔɔ kurow bi a wɔfrɛ no Nain mu, na n’asuafo ne nkurɔfo pii ne no kɔe.
42007012	Na ɔbɛn kurow no pon akyi no, hwɛ, wɔso obi a wawu a ɔyɛ ne na ba koro refi adi, na ɔbea no yɛ okunafo; na kurom hɔfo pii ka ne ho.
42007013	Na Awurade huu ɔbea no no, ne yam hyehyee no maa no, na osee no sɛ:Nsu!
42007014	Na ɔbae bɛkaa funu adaka no, na wɔn a wɔso no gyinae. Na ɔkae sɛ:Aberante, mise wo sɛ: Sɔre!
42007015	Na owufo no sɔre tenaa ase, na ofii ase kasae, na ɔde no maa ne na.
42007016	Na ehu kaa wɔn nyinaa, na woyii Nyankopɔn ayɛ sɛ: Odiyifo kɛse asɔre yɛn mu, na Onyankopɔn abɛhwɛ ne man.
42007017	Na ne ho asɛm yi trɛwee Yudea nyinaa ne nsaase a atwa ho ahyia nyinaa so.
42007018	Na Yohane asuafo kɔkaa eyinom nyinaa ho asɛm kyerɛɛ no.
42007019	Na Yohane frɛɛ n’asuafo no mu baanu somaa wɔn kɔɔ Awurade nkyɛn sɛ: Wone nea ɔreba no, anaasɛ yɛntwɛn ɔfoforo?
42007020	Na nnipa no baa ne nkyɛn no, wɔkae sɛ: Yohane suboni somaa yɛn wo nkyɛn sɛ: Wone nea ɔreba no, anaasɛ yɛntwɛn ɔfoforo?
42007021	Na ɛdɔn no ara mu ɔsaa nnipa bebree yare ne haw ne ahonhommɔne, na pii nso a wɔn ani afura no, ɔma wohuu ade.
42007022	Na Yesu bua see wɔn sɛ:Monkɔ nkɔka nea moahu ne nea moate nkyerɛ Yohane sɛ: Anifuraefo hu ade, mmubuafo nantew, akwatafo ho fi, asotifo te asɛm, awufo nyan, na wɔreka asɛmpa akyerɛ ahiafo;
42007023	na nhyira ne nea merenyɛ no hintidua.
42007024	Na Yohane abɔfo no kɔe no, ofii ase kaa Yohane ho asɛm kyerɛɛ nkurɔfo akuwakuw no sɛ:Ɛdɛn na mufii adi kɔɔ sare so kɔhwɛe? Demmire a mframa rehim?
42007025	Anaasɛ ɛdɛn na mufi kɔhwɛe? Onipa a ɔhyɛ ntade bɔkɔɔ? Hwɛ, wɔn a wɔhyɛ ntade pa na wɔn asetenam yɛ wɔn dɛ wɔ ahemfi.
42007026	Anaasɛ ɛdɛn na mufi kɔhwɛe? Odiyifo anaa? Yiw, mise mo sɛ, nea ɔsen odiyifo po ni.
42007027	Oyi ne nea wɔakyerɛw ne ho asɛm sɛ: Hwɛ, meresoma me bɔfo adi w’anim a obesiesie wo kwan adi w’anim.
42007028	Mise mo sɛ, wɔn a mmea awo wɔn no mu biara nyɛ kɛse nsen Yohane; nanso nea ɔyɛ akumaa Onyankopɔn ahenni mu no yɛ kɛse sen no.
42007029	( Na nkurɔfo a wɔtee nyinaa ne towgyefo gyee Onyankopɔn nnwuma too mu ma wɔde Yohane asubɔ no bɔɔ wɔn asu;
42007030	na Farisifo ne mmarakyerɛfo no de, wɔpoo Onyankopɔn tirim asɛm a ɛwɔ hɔ ma wɔn, na wɔamma wammɔ wɔn asu.)
42007031	Na ose:Hefo ho na mede nnɛ mma yi mɛto? Na wɔte sɛ hefo?
42007032	Wɔte sɛ mmofra a wɔtete gua so refrɛfrɛ wɔn ho wɔn ho sɛ: Yɛahyɛn atɛntɛbɛn ama mo, na moansaw; yɛatwa agyaadwo, na moansu.
42007033	Na Yohane suboni aba, onnidi na ɔnnom nsa, na muse: Ɔwɔ honhommɔne.
42007034	Onipa ba no aba, odidi na ɔnom, na muse: Hwɛ, onipa didifo ne ɔsanomfo, towgyefo ne nnebɔneyɛfo adamfo.
42007035	Nanso nyansa mma nyinaa bu no bem.
42007036	Na Farisifo no mu biako hyiaa no adidi; na ɔkɔɔ Farisini no fi kɔtenaa adidii.
42007037	Na hwɛ, ɔbea debɔneyɛfo bi a ɔwɔ kurow no mu tee sɛ ɔte adidii Farisini no fi no, ɔde ngo huamhuam toa ma bae,
42007038	na obegyinaa n’akyi ne nan ho, na ɔresu, na ofii ase de nusu no fɔw ne nan ho, na ɔde ne ti nwi popaa ho, na ofew ne nan ho, na ɔde ngo huamhuam no sraa ho.
42007039	Na Farisini a ohyiaa no adidi no hui no, ɔkae ne tirim sɛ: Onipa yi, sɛ ɔyɛ odiyifo a, anka obehu onii ne ɔbea ko a ɔde ne nsa aka no yi; sɛ ɔyɛ ɔdebɔneyɛfo.
42007040	Na Yesu bua see no sɛ:Simon, mewɔ asɛm bi meka mekyerɛ wo. Na ose: Kyerɛkyerɛfo, ka!
42007041	Ose: Boseabɔni bi wɔ akafo baanu; obiako de no denare ahannum, na obiako de no aduonum.
42007042	Na wonnya biribi ntua no, ɔde kyɛɛ wɔn baanu nyinaa kwa. Enti kyerɛ me wɔn mu nea ɔbɛdɔ no bebrebe.
42007043	Na Simon buae sɛ: Misusuw sɛ nea ɔde bebrebe kyɛɛ no no. Na osee no sɛ: Woabua no yiye.
42007044	Na ɔdan n’ani kyerɛɛ ɔbea no see Simon sɛ:So woahu ɔbea yi? Mebaa wo fi, woamma me nsu mangu me nan so, na ɔbea yi de, ɔde ne nusu afɔw me nan ho, na ɔde ne ti nwi apopa ho.
42007045	Woamfew m’ano; na ɔbea yi de, efii sɛ mebaa ha yi, onnyaee me nan ho few ɛ.
42007046	Woamfa ngo ansra me tirim, na ɔbea yi de, ɔde ngo huamhuam asra me nan ho.
42007047	Na eyi nti mise wo sɛ, wɔde ne bɔne a ɛdɔɔso no akyɛ, efisɛ ɔdɔ pii. Na nea wɔde kakraa firi no no, ɔdɔ kakraa.
42007048	Na ɔka kyerɛɛ no sɛ:Wɔde wo bɔne akyɛ wo.
42007049	Na wɔn a wɔne no te adidii no fii ase kekae wɔn mu sɛ: Hena ne oyi a ɔde bɔne nso kyɛ?
42007050	Na ɔka kyerɛɛ ɔbea no sɛ:Wo gyidi agye wo, kɔ asomdwoe mu!
42008001	Na ɛbae sɛ eyi akyi no, ɔkɔfaa nkurow ne nkuraa nyinaa mu kaa Onyankopɔn ahenni ho asɛmpa kyerɛe, na dumien no ka ne ho,
42008002	ne mmea bi a wasa wɔn ahonhommɔne ne ahoɔmmerɛw, wɔne Maria a wɔfrɛ no Magdalene a otuu ahonhommɔne asɔn fii ne mu no,
42008003	ne Yohana, Herode fiepanyin Kusa yere, ne Susana ne afoforo bebree a wɔde wɔn ahode bi som no.
42008004	Na nkurɔfokuw pii boaboaa wɔn ho ano ne wɔn a wofii nkurow no nyinaa mu baa ne nkyɛn no, obuu wɔn bɛ sɛ:
42008005	Ogufo bi fii adi koguu n’aba. Na ɔregu no, ebi koguu kwankyɛn; na wotiatiaa so, na wim nnomaa bɛsosɔwee.
42008006	Na ebi koguu ɔbotan so; na efifii no, ɛhyewee, efisɛ enni bosu nti.
42008007	Na ebi koguu nsɔe mu; na nsɔe no ne no fifii, na emiaa no.
42008008	Na ebi koguu asaase pa mu; na efifii, na ɛsow aba ahorow ɔha. Na ɔkaa saa no, ɔteɛɛm sɛ: Nea ɔwɔ aso betie no, ontie!
42008009	Na n’asuafo no bisaa no sɛ: Ɛbɛ yi ase ne dɛn?
42008010	Na ose:Mo de, wɔde ama mo sɛ munhu Onyankopɔn ahenni mu ahintasɛm no; na wɔn a aka de, wɔde ama wɔn mmebu mu, na wɔahu, na wɔanhu mu, na wɔate, nanso wɔante ase.
42008011	Na ɛbɛ no ni:Aba a wogu no ne Nyankopɔn asɛm.
42008012	Ɔkwankyɛn de no ne wɔn a wɔte; na ɔbonsam ba beyi asɛm no fi wɔn komam, na wɔannye anni na wɔannye wɔn nkwa.
42008013	Ɔbotan so de no ne wɔn a wɔte asɛm no a, wɔde anigye gye, nanso eyinom nni ntini, na wogye di ma ɛkyɛ kakra, na sɔhwɛ bere ba a, na wɔagyae.
42008014	Na nea eguu nsɔe mu no ne wɔn a wɔte, na wɔnam asetena yi mu dadwen ne haw ne ahonya ne anigyede mu na emia wɔn, na wɔn aba no mmere yiye.
42008015	Na asaase pa mu de no ne wɔn a wɔde koma pa a eye te asɛm no, na wɔde sie, na wɔnam boasetɔ mu sow aba.
42008016	Na obi nsɔ kanea mfa ade nkata so, anaasɛ ɔmfa nsi mpa ase; na mmom ɔde si kaneadua so, na wɔn a wɔkɔ mu hɔ ahu kanea no.
42008017	Na biribi nni kokoam a wɔrenyi no adi, na ahintaw a wɔrenhu na ɛrenna adi.
42008018	Enti monhwɛ yiye sɛnea mote asɛm no fa. Na obiara a ɔwɔ no na wɔde bɛma no; na nea onni bi de, nea osusuw sɛ ɔwɔ mpo, wobegye ne nsam.
42008019	Na ne na ne ne nuanom baa ne nkyɛn, na nkyereso no nti wɔantumi ammɛn no.
42008020	Na wɔbɛka kyerɛɛ no sɛ: Wo na ne wo nuanom gyina mfikyiri pɛ sɛ wohu wo.
42008021	Na obua see wɔn sɛ:Me na ne me nuanom ne wɔn a wɔte Nyankopɔn asɛm na wodi so.
42008022	Na ɛbae sɛ da bi ɔne n’asuafo no kɔtenaa ɔkorow mu, na ɔka kyerɛɛ wɔn sɛ:Momma yentwa nkɔ ɔtare no agya noho. Na wɔhare kɔe.
42008023	Na wɔrekɔ no, ɔdae. Na mframa kɛse bi bɔɔ huu baa ɔtare no so, na nsu bu faa wɔn so a anka asiane resiane wɔn.
42008024	Na wɔbaa ne nkyɛn benyan no sɛ: Owura, owura, yɛreyera! Na ɔsɔre teɛteɛɛ mframa ne nsu a ɛworo so no; na egyae yɛɛ dinn.
42008025	Na osee wɔn sɛ:Mo gyidi wɔ he? Na wosuroe, na ɛyɛɛ wɔn nwonwa, na wosisee wɔn ho sɛ: Onipa bɛn ara ni na ɔhyɛ mframa ne nsu na etie no yi?
42008026	Na wokoduu Gerasafo asaase a ɛwɔ Galilea ntentenso so.
42008027	Na osii fam no, ɔbarima bi a ahonhommɔne wɔ no mu dedaadaw a ofi kurow no mu behyiaa no, ɔnhyɛ ataade na ɔnte ɔdan biara mu, na mmom abodan mu na ɔte wɔ asiei.
42008028	Na ohuu Yesu no, ɔboom dennen hwee ase n’anim, na ɔde nne kɛse kae sɛ: Yesu, Onyankopɔn a ɔwɔ sorosoro no ba, dɛn na me ne wo wɔ yɛ? Mesrɛ wo sɛ nhaw me!
42008029	Efisɛ waka akyerɛ honhom fi no sɛ omfi onipa no mu;( na daa na ɛkyere no, na wɔde nkɔnsɔnkɔnsɔn ne mpokyerɛ guu no wɛn no, na ɔtetew nea wɔde akyere no no mu, na honhommɔne no pam no kɔɔ sare so).
42008030	Na Yesu bisaa no sɛ:Wo din de dɛn? Na ose: Ɛdɔm, efisɛ ahonhommɔne pii akɔ no mu.
42008031	Na wɔsrɛɛ no sɛ ɔnnhyɛ wɔn mmma wɔnnkɔ bun no mu.
42008032	Na mprakokuw kɛse bi wɔ hɔ a wɔredidi wɔ bepɔw no so; na wɔsrɛɛ no sɛ ɔmma wɔnkɔ wɔn mu. Na ɔmaa wɔn kwan.
42008033	Na ahonhommɔne no fii onipa no mu kɔɔ mprako no mu, na ekuw no bɔɔ kirididi sian ɔbotan kuronkuron no koguu ɔtare no mu, na wɔmemee.
42008034	Na wɔn a wɔhwɛ wɔn so no huu nea aba no, woguanee, na wɔkɔkae kurow no mu ne nkuraase.
42008035	Na wofii adi bɛhwɛɛ nea aba; na wɔbaa Yesu nkyɛn, na wobehuu onipa a ahonhommɔne fii no mu no sɛ ɔte Yesu nan ase fura ntama a n’adwenem atew. Na wosuroe.
42008036	Na wɔn nso a wohui no kae sɛnea ɛyɛe na nea ɔwɔ ahonhommɔne no ho sanee.
42008037	Na Gerasafo asaase a atwa ahyia no so nkurɔfo nyinaa srɛɛ no sɛ omfi wɔn nkyɛn nkɔ, efisɛ ehu kɛse aka wɔn. Na osii ɔkorow mu san kɔe.
42008038	Na ɔbarima no a ahonhommɔne fii no mu no srɛɛ no sɛ ɔbɛtena ne nkyɛn. Nanso Yesu gyaa no kwan sɛ:
42008039	San kɔ wo fi, na kɔka ade kɛse a Onyankopɔn ayɛ ama wo yi kyerɛ! Na ɔkɔe kɔkaa ade kɛse a Yesu ayɛ ama no no kurow no mu nyinaa.
42008040	Na Yesu san bae no, nkurɔfokuw no gyee no; efisɛ wɔn nyinaa retwɛn no.
42008041	Na hwɛ, ɔbarima bi a wɔfrɛ no Yairo a ɔyɛ hyiadan mu panyin bae, na ɔbɛhwee Yesu nan ase srɛɛ no sɛ ɔmmra ne fi;
42008042	na ɔwɔ ɔbabea koro a wadi bɛyɛ sɛ mfirihyia dumien, na ɔda hɔ rewu. Na ɔrekɔ no, na nkurɔfo akuwakuw no kyere no so.
42008043	Na ɔbea bi a mogya tu no mfirihyia dumien na obiara antumi ansa no yare
42008044	befii n’akyi bɛkaa n’atade ano a wɔanwene no, na amonom hɔ ara ne mogya no twae.
42008045	Na Yesu kae sɛ:Hena na ɔkaa me? Na wɔn nyinaa resan no, Petro ne wɔn a wɔka ne ho no kae sɛ: Owura, nkurɔfo akuwakuw no akyere wo so, na wɔremia wo.
42008046	Na Yesu se:Obi aka me, na mahu sɛ ahoɔden bi afi me mu kɔ.
42008047	Na ɔbea no hui sɛ anhintaw no no, ɔde ahopopo bae bɛhwee n’anim, na ɔkaa dekode nti a ɔkɔkaa no ne sɛnea ne ho sanee amonom hɔ ara no kyerɛɛ no ɔman no nyinaa anim.
42008048	Na ɔka kyerɛɛ no sɛ:Ɔbabea, wo gyidi agye wo, kɔ asomdwoe mu!
42008049	Na ɔrekasa no, obi fi hyiadan mu panyin no fi bɛkae sɛ: Wo babea no awu, nhaw ɔkyerɛkyerɛfo no!
42008050	Na Yesu tee no, obuaa no sɛ:Nsuro, gye di ara, na obenya nkwa.
42008051	Na ɔbaa ofie hɔ no, wamma obiara ankɔ mu, gye Petro ne Yohane ne Yakobo ne abofra no n’agya ne ne na.
42008052	Na wɔn nyinaa resu, na wɔredi no nkɔmmɔ.Na ose: Munnsu! Na onwui ɛ, na wada.
42008053	Na wɔserew no, efisɛ na wonim sɛ wawu.
42008054	Na osoo ne nsa frɛe sɛ:Abofra, nyan!
42008055	Na ne honhom san bae bio, na ɔsɔree ntɛmntɛm; na ɔhyɛe sɛ wɔmma no biribi nni.
42008056	Na ɛyɛɛ n’awofo ahodwiriw; na ɔbraa wɔn sɛ wɔnnka nea aba yi nnkyerɛ obiara.
42009001	Na ɔfrɛɛ dumien no hyiae maa wɔn ahonhommɔne nyinaa ne ayaresa so tumi ne ahoɔden.
42009002	Na ɔsomaa wɔn sɛ wɔnkɔka Onyankopɔn ahenni ho asɛm, na wɔnsa yare.
42009003	Na ɔka kyerɛɛ wɔn sɛ:Mommfa biribiara nntu kwan, mommfa poma anaa bɔtɔwa anaa aduan anaa sika anaa ntade abien abien.
42009004	Na ofi biara a mobɛkɔ mu no, ɛhɔ ara na montena, na moafi hɔ akɔ.
42009005	Na wɔn a wɔrennye mo no, mufi kurom hɔ rekɔ a, momporoporow mo anan ase tutuw mfa nni adanse ntia wɔn.
42009006	Na wosiim hɔ faa nkuraa nyinaa ase mmiako mmiako kaa asɛmpa no, na wɔsaa yare baabiara.
42009007	Na ɔmansinhene Herode tee nea ɔyɛe nyinaa; na ne tirim yɛɛ no basaa sɛ ebinom se: Wɔanyan Yohane afi awufo mu,
42009008	na ebinom se: Elia ayi ne ho akyerɛ, na afoforo se: Tete adiyifo no mu biako asɔre.
42009009	Na Herode kae sɛ: Yohane de, matwa ne ti, na hena ne oyi a mete ne ho nsɛm a ɛte sɛɛ yi? Na ɔhwehwɛe sɛ obehu no.
42009010	Na asomafo no san bae, na wɔbɛkaa nea wɔakɔyɛ nyinaa kyerɛɛ no. Na ɔfaa wɔn de wɔn kɔɔ ɔfa baabi, kurow a wɔfrɛ no Betsaida no ho.
42009011	Na nkurɔfo akuwakuw no hui no, wodii n’akyi; na ogyee wɔn kaa wɔn Onyankopɔn ahenni ho asɛm, na ɔsaa wɔn a ehia wɔn yare.
42009012	Na ade reyɛ asa; na dumien no bae besee no sɛ: Gya nkurɔfokuw no kwan na wɔnkɔ nkurow ne nkuraase a atwa ahyia yi mu nkɔtena hɔ, na wɔanya aduan; efisɛ nea yɛwɔ ha yi yɛ sare so.
42009013	Na ɔka kyerɛɛ wɔn sɛ:Momma wɔn biribi nni! Na wose: Yenni biribiara sɛ abodoo anum ne mpataa abien pɛ, gye sɛ yɛkɔtɔ aduan ma nkurɔfo yi nyinaa.
42009014	Na wɔbɛyɛ sɛ mmarima mpemnum. Na ɔka kyerɛɛ n’asuafo no sɛ:Momma wɔntenatena ase akuwakuw bɛyɛ aduonum aduonum.
42009015	Na wɔyɛɛ sa, na wɔmaa wɔn nyinaa tenatenaa ase.
42009016	Na ɔfaa abodoo anum ne mpataa abien no hwɛɛ ɔsoro hyiraa so, na obubui de maa asuafo no sɛ wɔnkyɛ mma nkurɔfokuw no.
42009017	Na wodii, na wɔn nyinaa meemee, na wɔtasee mporoporowa a ɛkae no nkɛntɛn dumien.
42009018	Na ɛbae sɛ ne nko wɔ hɔ rebɔ mpae no, na n’asuafo no ka ne ho; na obisaa wɔn sɛ:Nkurɔfo akuwakuw no sɛ: Mene hena?
42009019	Na wobuae sɛ: Yohane suboni, na ebinom se: Elia, na afoforo se: Tete adiyifo no mu bi na wasɔre.
42009020	Na osee wɔn sɛ:Mo de, muse mene hena? Na Petro buae sɛ: Onyankopɔn Kristo no.
42009021	Na ɔhyɛɛ wɔn nyinaa ketee baraa wɔn sɛ wɔnnka eyi nnkyerɛ obiara
42009022	se:Ɛsɛ sɛ onipa ba no hu amane pii, na mpanyimfo, asɔfo mpanyin ne kyerɛwfo apo no, na wɔakum no, na da a ɛto so abiɛsa no, wanyan.
42009023	Na ɔka kyerɛɛ wɔn nyinaa sɛ:Sɛ obi pɛ sɛ odi m’akyi a, ɔmpa ne ho akyi, na ɔmfa n’asɛndua daa, na onni m’akyi.
42009024	Na obiara a ɔpɛ sɛ obegye ne kra no, ebefi ne nsa, na nea me nti ne kra befi ne nsa no, obegye no nkwa.
42009025	Na sɛ onipa nya wiase nyinaa, na ɔyera anaasɛ ɔhwere ne kra a, mfaso bɛn na obenya?
42009026	Na obiara a n’ani bewu me ne me nsɛm ho no, ɔno nso ho bɛyɛ onipa ba no aniwu ɛda a ɔde ɔne n’agya ne n’abɔfo kronkron anuonyam bɛba no.
42009027	Na nokware mise mo sɛ: Wɔn a wogyina ha yi mu binom wɔ hɔ a wɔrenka owu nhwɛ kosi sɛ wobehu Onyankopɔn ahenni ansa.
42009028	Na ɛbae sɛ nsɛm yi akyi bɛyɛ sɛ nnawɔtwe no, ɔfaa Petro ne Yohane ne Yakobo, na ɔne wɔn kɔɔ bepɔw so mpaebɔ.
42009029	Na ɔrebɔ mpae no, n’anim tebea sakrae, na n’atade yɛɛ fitaa, na ɛharanee.
42009030	Na hwɛ, mmarima baanu a ɛyɛ Mose ne Elia ne no bɛkasae;
42009031	na woyii wɔn ho adi anuonyam mu, na wɔkaa ne wu a obewu wɔ Yerusalem ho asɛm.
42009032	Na nna faa Petro ne wɔn a wɔka ne ho no; na wonyanee no, wohuu n’anuonyam no ne mmarima baanu no sɛ wɔne no gyina hɔ.
42009033	Na ɛbae sɛ wɔrefi ne nkyɛn akɔ no, Petro ka kyerɛɛ Yesu sɛ: Owura, eye sɛ yɛtena ha, na ma yɛmmɔ asese abiɛsa, wo de biako, Mose de biako, na Elia de biako; efisɛ na onnim nea ɔreka.
42009034	Na ɔreka saa no, omununkum bae bɛkataa wɔn so; na wɔrekɔ omununkum no mu no, wosuroe.
42009035	Na ɛnne bi fi mununkum no mu kae sɛ: Oyi ne me ba a mapaw no, muntie no!
42009036	Na ɛnne no twaam no, wohuu Yesu nko ara. Na womuamuaa so, na nna no mu no, wɔanka nneɛma a wohui no ankyerɛ obiara.
42009037	Na ɛbae sɛ n’adekyee a wofii bepɔw no so sii fam no, nkurɔfokuw bebree behyiaa no.
42009038	Na hwɛ, ɔbarima bi a ofi nkurɔfo no mu teɛɛm sɛ: Kyerɛkyerɛfo, mesrɛ wo, hwɛ me ba yi, na ɔyɛ me ba koro.
42009039	Na hwɛ, honhom bi kyere no, na ɔpatuw teɛm su, na esinsen no ma n’ano po ahuru, na obu fa so, na ɛden no ansa na egyaa no.
42009040	Na mesrɛɛ w’asuafo no sɛ wontu no, wɔantumi.
42009041	Na Yesu buae sɛ:O nnɛ mma a wonni gyidi na wɔakɔntɔn, mentena mo nkyɛn na mentɔ me bo ase mo ho nkodu da bɛn? Fa wo ba no bra ha!
42009042	Na ɔreba no, honhommɔne no him no hwee fam, na esinsen no. Na Yesu teɛteɛɛ honhom fi no, na ɔsaa abofra no yare, na ɔde no maa n’agya.
42009043	Na Onyankopɔn ahoɔden kɛse yi yɛɛ wɔn nyinaa ahodwiriw. Na nneɛma a Yesu yɛe no nyinaa yɛɛ wɔn nwonwa no, ɔka kyerɛɛ n’asuafo no sɛ:
42009044	Momma nsɛm yi nkɔ mo asom; na wɔrebeyi onipa ba no ahyɛ nnipa nsa.
42009045	Na wɔante asɛm yi ase, efisɛ na wɔde ahintaw wɔn na wɔanhu. Na wosuroe sɛ wobebisa no asɛm yi.
42009046	Na asɛm bi baa wɔn mu sɛ wɔn mu hena na ɔbɛyɛ kɛse?
42009047	Na Yesu huu wɔn komam nsusuwii no, ɔfaa abofra bi begyinaa ne nkyɛn,
42009048	na osee wɔn sɛ:Obiara a obegye abofra yi me din mu no, wagye me; na obiara a obegye me no, na wagye nea ɔsomaa me no. Na nea ɔyɛ mo nyinaa mu akumaa no, ɔno ara na ɔbɛyɛ ɔkɛse.
42009049	Na Yohane buae sɛ: Owura, yehuu sɛ obi de wo din tu ahonhommɔne; na yɛbaraa no, efisɛ ɛnyɛ ɔne yɛn na ɛnam.
42009050	Na Yesu ka kyerɛɛ no sɛ:Mommmara no! Na nea ɔnyɛ biribi ntia mo no na ɔwɔ mo afa.
42009051	Na ɛbae sɛ nna a wɔrebɛfa no akɔ ɔsoro reyɛ awie du no, ɔde sii n’anim sɛ ɔrekɔ Yerusalem.
42009052	Na ɔsomaa abɔfo dii n’anim; na wɔkɔe no, wɔkɔhyɛn Samariafo akuraa bi ase sɛ wɔrekosiesie hɔ ama no.
42009053	Na wɔannye no, efisɛ na n’ani kyerɛ Yerusalem.
42009054	Na n’asuafo Yakobo ne Yohane hui no, wɔkae sɛ: Awurade, wopɛ sɛ yɛka na ogya fi soro bɛhyew wɔn?
42009055	Na ɔdan ne ho kaa wɔn anim.
42009056	Onipa ba no amma ammɛsɛe nnipa kra, na obegyee wɔn. Na wɔkɔɔ akuraa foforo bi ase.
42009057	Na ɛbae sɛ wɔnam kwan mu rekɔ no, obi ka kyerɛɛ no sɛ: Awurade, baabiara a wobɛkɔ no, medi w’akyi.
42009058	Na Yesu see no sɛ:Sakraman wɔ atu, na wim nnomaa wɔ mmerebuw; na onipa ba no de, onni nea ɔde ne ti to.
42009059	Na ɔka kyerɛɛ ɔfoforo sɛ:Di m’akyi! Na ɔno de, ose: Ma me kwan na minkosie m’agya ansa.
42009060	Na Yesu see no sɛ:Ma awufo nsie wɔn awufo, na wo de, kɔ na kɔka Onyankopɔn ahenni ho asɛm!
42009061	Na ɔfoforo nso kae sɛ: Awurade, medi w’akyi, na ma me kwan na menkɔkra me fifo ansa.
42009062	Na Yesu ka kyerɛɛ no sɛ:Obi a ɔde ne nsa koso funtumdade mu na ɔhwɛ n’akyi no mfata Onyankopɔn ahenni mu.
42010001	Eyinom akyi no, Awurade paw nnipa aduɔsɔn
42010002	Na ɔka kyerɛɛ wɔn sɛ:Otwa adwuma no so, na adwumayɛfo no de, wosua; enti monsrɛ otwa wura no, na ontu adwumayɛfo mmra ne twa no mu.
42010003	Monkɔ! Hwɛ, meresoma mo sɛ nguanten akɔ mpataku mu.
42010004	Mommfa sika kotoku anaa akwantu bɔtɔwa anaa mpaboa; na munnkyia obi ɔkwan mu!
42010005	Na ofi biara a mobɛkɔ mu no, munse kan sɛ: Asomdwoe mmra ofie ha yi!
42010006	Na sɛ asomdwoe ba wɔ hɔ a, mo asomdwoe bɛtena no so; na sɛ ɛnte saa a, ɛbɛsan aba mo so.
42010007	Na ofie hɔ ara na montena, na munni na monnom nea ɛwɔ wɔn nsam; na odwumayɛfo akatua sɛ no. Mummfi ofi baako mu nnkɔ ofi foforo mu!
42010008	Na kurow biara a mobɛkɔ mu no, wogye mo a, munni nea wɔde besi mo anim!
42010009	Na monsa emu ayarefo yare, na monka nkyerɛ wɔn sɛ: Onyankopɔn ahenni abɛn mo.
42010010	Na kurow biara a mobɛkɔ mu na wɔrennye mo no, mumfi adi nkɔ kurow no abɔnten so, na monka sɛ:
42010011	Mfuturu a efi mo kurow mu a ahura yɛn anan ho po, yɛreprapra agu mo so; na ɛyɛ dɛn ara a, munhu eyi sɛ Onyankopɔn ahenni abɛn mo.
42010012	Na mise mo sɛ, ɛda no, ɛbɛfanim Sodom asen kurow no.
42010013	Korasin, due! Betsaida, due! Efisɛ ahoɔdenne a wɔayɛ no mo mu yi, sɛ wɔyɛɛ no Tiro ne Sidon a, anka wɔfurafuraa ayitam dii awerɛhow sakraa wɔn adwene ntɛm ara.
42010014	Nso atemmu mu no, ɛbɛfanim Tiro ne Sidon asen mo.
42010015	Na wo Kapernaum, wɔbɛma wo so akɔ ɔsoro anaa? Hwɛ, wɔbɛbrɛ wo ase akɔ asaman.
42010016	Nea otie mo no, watie me; na nea ɔpa mo no, wapa me. Na nea ɔpa me no, wapa nea ɔsomaa me no.
42010017	Na aduɔsɔn no de anigye san bae bɛkae sɛ: Awurade, wo din nti ahonhommɔne po abrɛ wɔn ho ase ama yɛn.
42010018	Na osee wɔn sɛ:Mihuu Satan sɛ ofi soro hwee ase sɛ anyinam.
42010019	Hwɛ, mema mo ho kwan sɛ muntiatia awɔ ne nkekantwɛre ne ɔtamfo no ahoɔden nyinaa so; na biribiara rentumi nyɛ mo hwee.
42010020	Nanso eyi mu de, mommma mo ani nnnye sɛ ahonhom abrɛ wɔn ho ase ama mo; na mmom momma mo ani nnye sɛ wɔakyerɛw mo din ɔsoro.
42010021	Ɛdɔn no ara mu ne ho san no honhom mu, na ɔkae sɛ:Agya, ɔsoro ne asaase wura, miyi wo ayɛ sɛ wode nneɛma yi ahintaw anyansafo ne animdefo, na woayi akyerɛ nkokoaa. Yiw, AGYA, ne saa na ɛyɛ anisɔ wɔ w’anim.
42010022	M’agya de nneɛma nyinaa ahyɛ me nsa; na obi nnim nea ɔba no yɛ, gye agya no. Nanso obi nnim nea agya no yɛ, gye ɔba no ne nea ɔba no pɛ sɛ oyi no adi kyerɛ no.
42010023	Na ɔdan ne ho kyerɛɛ asuafo no ka kyerɛɛ wɔn nko sɛ:Nhyira ne aniwa a ehu nea muhu yi;
42010024	na mise mo sɛ, adiyifo ne ahene bebree pɛe sɛ anka wohu nneɛma a muhu yi, na wɔanhu, na wɔte nneɛma a mote yi, na wɔante.
42010025	Na hwɛ, mmarakyerɛfo bi sɔre gyinaa hɔ sɔɔ no hwɛe sɛ: Kyerɛkyerɛfo, menyɛ dɛn na manya daa nkwa?
42010026	Na ɔka kyerɛɛ no sɛ:Dɛn na wɔakyerɛw mmara no mu? Wokan no dɛn?
42010027	Na obuae sɛ: Fa wo koma nyinaa ne wo kra nyinaa ne w’ahoɔden nyinaa ne w’adwene nyinaa dɔ Awurade wo Nyankopɔn; na dɔ wo yɔnko sɛ wo ho.
42010028	Na osee no sɛ:Woabua no yiye; yɛ eyi, na wubenya nkwa.
42010029	Na ɔno de, ɔpɛe sɛ obu ne ho bem nti, obisaa Yesu sɛ: Na hena ne me yɔnko?
42010030	Na Yesu yii ano sɛ:Onipa bi fi Yerusalem sian kɔɔ Yeriko, na ɔkɔtɔɔ akwanmukafo mu, na wɔpaa ne ho ntama bobɔɔ no, gyaw no hɔ kɔe a watɔ berɛw.
42010031	Na ɛbae sɛ ɔsɔfo bi bɛfaa ɔkwan no so; na obehuu no no, otwaa ne ho kɔe.
42010032	Saa ara nso na Lewini bi a ɔbaa hɔnom, na obehuu no no, otwaa ne ho kɔe.
42010033	Na Samariani bi a ɔnam ne kwan baa nea ɔwɔ hɔ, na ohuu no no, ne yam hyehyee no.
42010034	Na ɔkɔɔ ne nkyɛn kɔkyekyeree n’akuru no de ngo ne nsa guguu mu, na ɔde no tenaa n’ankasa aboa so de no kɔɔ ahɔhodan mu kɔhwɛɛ no.
42010035	Na ade kyee a ɔrebɛkɔ no, oyii denare abien de maa ahɔhodan mu panyin no, na ɔka kyerɛɛ no sɛ: Hwɛ no, na biribiara a wobɛhwere aka ho no, mesan meba a, mɛhyɛ wo anan mu.
42010036	Afei wɔn baasa yi mu hena na wususuw sɛ wayɛ nea ɔkɔtɔɔ akwanmukafo mu yi yɔnko?
42010037	Na ose: Nea ohuu no mmɔbɔ no. Ɛnna Yesu see no sɛ:Kɔ, na wo nso kɔyɛ saa ara!
42010038	Na ɛbae sɛ wɔrekɔ no, ɔkɔɔ akuraa bi ase. Na ɔbea bi a wɔfrɛ no Marta faa no kɔɔ ne fi.
42010039	Na ɔwɔ onuabea bi a wɔfrɛ no Maria a ɔtenaa Awurade nan ase tiee n’asɛm.
42010040	Na Marta de, ɔbrɛɛ ne ho ɔsom pii ho; na obegyinaa hɔ kae sɛ: Awurade, wonhwɛ sɛ me nua agyaw me nko na meresom? Enti ka kyerɛ no, na ommeso me mu.
42010041	Na Awurade bua see no sɛ:Marta, Marta, wudwinnwen na wohaw wo ho nneɛma pii ho;
42010042	na ade biako na ehia: Maria de, wayi nea eye no, ɛno na wɔrennye ne nsam.
42011001	Na ɛbae sɛ ɔwɔ baabi rebɔ mpae na ogyaee no, n’asuafo no mu biako ka kyerɛɛ no sɛ: Awurade, kyerɛ yɛn mpaebɔ, sɛnea Yohane nso kyerɛɛ n’asuafo no.
42011002	Na Yesu see wɔn sɛ:Mobɔ mpae a, monka sɛ: Agya, wo din ho ntew, w’ahenni mmra.
42011003	Ma yɛn yɛn daa aduan daa!
42011004	Na fa yɛn bɔne kyɛ yɛn, efisɛ yɛn nso de kyɛ obiara a ɔde yɛn aka. Na mfa yɛn nkɔ sɔhwɛ mu!
42011005	Na ɔka kyerɛɛ wɔn sɛ:Mo mu hena na ɔwɔ adamfo, na ɔbɛkɔ ne nkyɛn ɔdasum mu akɔka akyerɛ no sɛ: Damfo, fɛm me abodoo abiɛsa,
42011006	na m’adamfo bi fi kwan so aba me nkyɛn, na minnya biribi memma no.
42011007	Na ofi mu noho bebua no sɛ: Nhaw me, na wɔato pon mu, na me mma wɔ me nkyɛn wɔ mpa so, na mintumi mensɔre mmɛma wo.
42011008	Mise mo sɛ: Adamfo so de a, anka ɔrensɔre mmɛma no; na n’anuɔden nti ɔbɛsɔre abɛma no dodow a ehia no.
42011009	Nso mise mo sɛ: Mummisa, na wɔbɛma mo; monhwehwɛ, na mubehu; mompem, na wobehiɛ mo.
42011010	Na obiara a obisa no, onya; na nea ɔhwehwɛ no, ohu; na nea ɔpem no, wohiɛ no.
42011011	Na mo mu hena na ɔyɛ agya, na ne ba bisa no (abodoo a, ɔbɛma no ɔbo? Anaasɛ nso obisa no) apataa a, ɔde ɔwɔ bɛyɛ apataa ama no?
42011012	Anaasɛ nso obisa nkesua a, ɔbɛma no akekantwɛre?
42011013	Na sɛ mo a moyɛ abɔnefo nim sɛnea mode nnepa ma mo mma a, mpɛn ahe ara na mo agya a ɔwɔ ɔsoro no remfa Honhom Kronkron mma wɔn a wobisa no?
42011014	Na ɔretu honhommɔne bi a ɔyɛ mum. Na ɛbae sɛ honhommɔne no fii adi no, mum no kasae. Na ɛyɛɛ nkurɔfo akuwakuw no nwonwa.
42011015	Na wɔn mu binom kae sɛ: Ɔnam ahonhommɔne panyin Beelsebul so na etu ahonhommɔne.
42011016	Na ebinom sɔɔ no hwɛe hwehwɛɛ ne nkyɛn sɛnkyerɛnne bi a efi soro.
42011017	Nanso na onim wɔn adwene nti, osee wɔn sɛ:Ahenni biara a ɛne ne ho di mpaepaemu no dan amamfo, na ofi ne fi a edi mpaepaemu no nso bɔ.
42011018	Na sɛ Satan nso ne ne ho di mpaepaemu a, ɛbɛyɛ dɛn na n’ahenni agyina? Sɛ muse: Menam Beelsebul so na etu ahonhommɔne.
42011019	Na sɛ menam Beelsebul so mitu ahonhommɔne a, hena so na mo mma nam tu wɔn? Enti wɔbɛyɛ mo atemmufo.
42011020	Na sɛ mede Nyankopɔn nsateaa mitu ahonhommɔne a, ɛnne na Onyankopɔn ahenni aba mo so.
42011021	Sɛ ɔhoɔdenfo amia wɛn ne fi a, n’ahode wɔ hɔ komm.
42011022	Na sɛ nea ɔsen no ahoɔden ba no so na odi no so nkonim a, ogye n’akode a n’ani da so no, na ɔkyɛ n’asade mu.
42011023	Nea ɔnka me ho no na ɔne me anya; na nea ɔne me mmoaboa ano no hwete mu.
42011024	Sɛ honhom fi, fi onipa mu a, okokyinkyin nkyerekyerewa so hwehwɛ ɔhome; na onnya bi a, ose: Mɛsan makɔ me dan a mifi mu mebae no mu.
42011025	Na ɔba a, obehu sɛ wɔaprapra mu na wɔahyehyɛ mu.
42011026	Afei ɔkɔ kɔfa ahonhom foforo asɔn a wɔyɛ bɔne sen n’ankasa ka ne ho, na wɔbɛhyɛn mu a, wɔtena hɔ; na onipa no akyiri asetena yɛ bɔne sen kan de no.
42011027	Na ɛbae sɛ ɔreka eyinom no, ɔbea bi a ɔwɔ nkurɔfokuw no mu maa ne nne so ka kyerɛɛ no sɛ: Nhyira ne yafunu a ɛwoo wo ne nufu a wunumii!
42011028	Na ɔno de, ɔkae sɛ:Ampa ara nhyira ne wɔn a wɔte Nyankopɔn asɛm na wodi so!
42011029	Na nkurɔfo akuwakuw no boaboaa wɔn ho ano no, ofii ase kae sɛ:Nnɛ mma yi yɛ abusua bɔne; wɔhwehwɛ sɛnkyerɛnne, nanso wɔremma wɔn sɛnkyerɛnne biara sɛ Yona sɛnkyerɛnne no.
42011030	Na sɛnea Yona yɛɛ sɛnkyerɛnne maa Niniwefo no, saa ara nso na onipa ba no bɛyɛ ama nnɛ mma yi.
42011031	Anafo hemmaa no ne nnɛ mma yi mu mmarima bɛsɔre atemmu no mu, na wabu wɔn fɔ; efisɛ ofi asaase ano noho betiee Solomon nyansa. Na hwɛ, nea ɔsen Solomon wɔ ha yi.
42011032	Niniwe mmarima ne nnɛ mma yi bɛsɔre atemmu no mu, na wɔabu wɔn fɔ; efisɛ Yona asɛnka nti wɔsakraa wɔn adwene. Na hwɛ, nea ɔsen Yona wɔ ha yi.
42011033	Obi nsɔ kanea mfa nhyɛ kokoam anaa ɔkorow ase, na ɔde si kaneadua so, na wɔn a wɔba mu no ahu ne haran.
42011034	Wo nipadua kanea ne w’aniwa. Enti sɛ w’ani ye a, wo nipadua nyinaa nso bɛyɛ hann; na sɛ enye a, wo nipadua nso bɛyɛ kusuu.
42011035	Enti hwɛ yiye, na hann a ɛwɔ wo mu no annan sum.
42011036	Enti sɛ wo nipadua nyinaa yɛ hann na baabiara nni sum a, ne nyinaa bɛyɛ hann, sɛnea kanea de ne hyerɛn ma wo hann no.
42011037	Na ɔrekasa no, Farisini bi behyiaa no adidi; enti ɔkɔɔ ofie kɔtenaa ase.
42011038	Na Farisini no hui sɛ wanhohoro ne nsa ansa na ɔredidii no, ɛyɛɛ no nwonwa.
42011039	Na Awurade ka kyerɛɛ no sɛ:Afei mo Farisifo de, mohohoro kuruwa ne prɛte ho; na mo mu de, amim ne nnebɔne ahyɛ mu ma.
42011040	Nkwasea, ɛnyɛ nea ɔyɛɛ akyiri no na ɔyɛɛ emu nso?
42011041	Na hwɛ, nea ɛwɔ mu no, momfa bi nyɛ adɔe; ɛno na ne nyinaa ho befi ama mo.
42011042	Na mo Farisifo, munnue sɛ moma ɛme ne onunum ne afifide nyinaa so ntotoso du du, na mugyaw atemmu ne Nyankopɔn dɔ. Eyi na anka ɛsɛ sɛ moyɛ, nanso ɛnsɛ sɛ mugyaw nea ɛka ho no.
42011043	Mo Farisifo, munnue, sɛ mopɛ mpanyin tenabere hyia adan mu ne gua so nkyia.
42011044	Munnue sɛ mote sɛ ada a ɛnna adi, na nnipa a wɔnam so no nhu.
42011045	Na mmarakyerɛfo no mu biako buaa no sɛ: Kyerɛkyerɛfo, woka saa a, na wobɔ yɛn nso adapaa.
42011046	Na ɔkae sɛ:Mo mmarakyerɛfo nso, munnue sɛ mode nnosoa a ne soa yɛ yaw soa nnipa, na mo ankasa de, momfa mo nsateaa mu biako po nka nnosoa no.
42011047	Munnue sɛ moto adiyifo a, mo agyanom kum wɔn no ada.
42011048	Sɛnea mudi mo agyanom nnwuma ho adanse na mopene nen, sɛ wɔn na ekum wɔn, na mo nso na moto wɔn ada so.
42011049	Eyi nti nso na Onyankopɔn nyansa no se: Mɛsoma adiyifo ne asomafo akɔ wɔn mu, na wɔakum na wɔataa wɔn mu binom,
42011050	na wɔahwehwɛ adiyifo nyinaa mogya a wohwie gui fi wiase asehyɛ so wɔ nnɛ mma yi nsam,
42011051	efi Habel mogya so de kosi Sakaria a ɔtɔe afɔremuka ne asɔredan ntam no mogya so. Yiw, mise mo sɛ, wɔbɛhwehwɛ wɔ nnɛ mma yi nsam.
42011052	Mo mmarakyerɛfo, munnue sɛ moafa nimdeɛ safe; mo ankasa monkɔ mu, na wɔn a wɔrekɔ mu no nso, musiw wɔn kwan.
42011053	Na ofi hɔ kɔe no, kyerɛwfo ne Farisifo no fii ase hyɛɛ no so pii, na wɔhyɛɛ no kasa wɔ nsɛm bebree ho,
42011054	na wɔtɛw no hwehwɛe sɛ wobenya n’anom asɛm bi.
42012001	Bere no mu ara a nkurɔfokuw mpempem aboaboa wɔn ho ano na mpo wotiatia wɔn ho so no, ofii ase ka kyerɛɛ n’asuafo no kan sɛ:Monhwɛ mo ho so yiye Farisifo mmɔkaw a ɛne nyaatwom no ho!
42012002	Na biribiara so nkatae a wɔrenyi so, ana ahintaw a wɔrenhu.
42012003	Enti biribiara a moaka esum mu no, wɔbɛte no hann mu, na nea moaka no asom wɔ mpia mu no, wɔbɛpae mu aka wɔ adan atifi.
42012004	Na me nnamfonom, mise mo sɛ: Munnsuro wɔn a wokum ɔhonam, na eyi akyi no, wonni biribi a wobetumi ayɛ bio.
42012005	Na mɛkyerɛ mo nea munsuro no: Munsuro nea okum wie a, ɔwɔ ho kwan sɛ ɔde bɛkɔ akɔto amanehunu kurom; yiw, mise mo sɛ: Oyi na munsuro no!
42012006	Ɛnyɛ nkasanoma anum na wɔtɔn wɔn gye mpɛsɛwa abien? Nso Onyankopɔn anim de, ani mpa wɔn mu biako so.
42012007	Na mo ti nwi mpo wɔakan ne nyinaa. Enti munnsuro, mosen nkasanoma bebree.
42012008	Nso mise mo sɛ: Obiara a ɔbɛbɔ me din nnipa anim no, onipa ba no nso bɛbɔ ne din Onyankopɔn abɔfo anim.
42012009	Na nea ɔbɛpa me nnipa anim no, wɔbɛpa no Onyankopɔn abɔfo anim.
42012010	Na obiara a ɔbɛka asɛm bi atia onipa ba no, wɔde befiri no; na nea ɔbɛka abususɛm atia Honhom Kronkron no, wɔremfa mfiri no.
42012011	Na sɛ wɔde mo kɔ hyia adan mu ne mpanyimfo ne atumfo anim a, munnnwinnwen nea mode beyi mo ho ano anaasɛ nea mobɛka ho,
42012012	efisɛ dɔn no ara mu na Honhom Kronkron bɛkyerɛkyerɛ mo nea ɛsɛ sɛ moka.
42012013	Na onipa bi a ofi nkurɔfokuw no mu see no sɛ: Kyerɛkyerɛfo, kasa kyerɛ me nua na ɔne me nkyɛ awunnyade.
42012014	Na osee no sɛ:Onipa, hena na ɔde me sii mo so sennifo anaa ɔdekyɛfo?
42012015	Na ɔka kyerɛɛ wɔn sɛ:Monhwɛ na monhwɛ mo ho yiye pɛpɛe ho! Na ɛnyɛ onipa ade a wanya na aboro so no mu na ne nkwa wɔ.
42012016	Na obuu wɔn bɛ sɛ:Onipa bi a ɔyɛ ɔdefo asaase sow aba pii.
42012017	Na osusuw ne tirim sɛ: Menyɛ dɛn? Efisɛ minni nea mede me nnɔbae mesie.
42012018	Na ose: Nea mɛyɛ ni, meburuw m’asan, na masi akɛse; na ɛhɔ na mede me nnɔbae nyinaa ne me nneɛma mesie,
42012019	na maka makyerɛ me kra sɛ: Ɔkra, wowɔ nneɛma pa pii a wɔde asie ama mfirihyia pii. Home, didi, nom, na wo bo ntɔ wo yam!
42012020	Na Onyankopɔn ka kyerɛɛ no sɛ: Ɔkwasea, anadwo yi wobegye wo kra afi wo nsam; na nneɛma a woasiesie no bɛyɛ hena dea?
42012021	Saa ara na nea ɔhyehyɛ ademude ma ne ho na ɔnyɛ ɔdefo Onyankopɔn fam no te.
42012022	Na ɔka kyerɛɛ n’asuafo no sɛ:Eyi nti mise mo sɛ: Munnnwinnwen mo kra ho sɛ dɛn na mubedi anaa mo nipadua ho sɛ dɛn na mubefura.
42012023	Ɔkra sen aduan, na nipadua sen ntama.
42012024	Monhwɛ nkwaakwaadabi sɛ wongu na wontwa, na wonni adekoradan anaa ɔsan; nanso Onyankopɔn yɛn wɔn. Ɔsen bɛn na monsen nnomaa?
42012025	Na mo mu hena na obetumi adwennwen de basafa biako ato ne tenten so?
42012026	Na sɛ muntumi nyɛ ade ketewa a ɛte sɛɛ po a, adɛn na mudwinnwen nea aka ho?
42012027	Monhwɛ sukooko sɛnea enyin, ɛnyɛ adwuma, nso ɛnto asaawa; nanso mise mo sɛ, Solomon anuonyam nyinaa mu po n'ahosiesie anto eyinom mu biako.
42012028	Na sɛ Onyankopɔn ma wuram ahaban a ɛwɔ hɔ nnɛ na ɔkyena wɔde agu fononoo mu no ntama saa a, mpɛn ahe na ɔremma mo, mo a mo gyidi sua?
42012029	Na mo de, monnhwehwɛ nea mubedi anaasɛ nea mobɛnom, na mommma mo ani nnyɛ mo totɔtotɔ!
42012030	Na eyinom nyinaa akyi na wiase amanaman di; na mo agya nim sɛ nneɛma yi hia mo.
42012031	Na mmom monhwehwɛ Onyankopɔn ahenni kan, na wɔde eyinom nyinaa bɛka mo ho.
42012032	Kuw ketewa, munnsuro! Efisɛ ɛyɛ mo agya no fɛ sɛ ɔde ahenni no bɛma mo.
42012033	Montɔn nea mowɔ mfa nyɛ adɔe, monyɛ sika nkotoku a ɛrenyɛ dedaw mfa, ɛne ademude a ɛrensa da ɔsoro, nea owifo mmɛn, na nwewee nsɛe no.
42012034	Na nea mo ademude wɔ no, ɛhɔ na mo koma nso wɔ.
42012035	Mommɔ abɔso, na momma mo akanea nnɛw;
42012036	na monyɛ sɛ nnipa a wɔretwɛn da ko a wɔn wura befi ayeforo ase aba, na sɛ ɔba na ɔbɛpem a, wɔahiɛ no ntɛmntɛm.
42012037	Nhyira ne nkoa no a owura no ba a, ɔbɛto wɔn sɛ wɔrewɛn. Nokware mise mo sɛ, ɔbɛbɔ ne ho so, na wama wɔatena adidii, na waba abɛsom wɔn.
42012038	Na sɛ ɔba ɔdasu a ɛto so abien anaa abiɛsa mu na ɔbɛto wɔn saa a, nhyira ne wɔn!
42012039	Na munhu eyi sɛ, sɛ ofiwura nim dɔn ko a owifo bɛba a, anka wamma wɔammetu ne dan ase anhyɛn mu.
42012040	Enti mo nso, munsiesie mo ho nsie, efisɛ dɔn a munsusuw mu na onipa ba no bɛba.
42012041	Na Petro see no sɛ:Awurade, yɛn nko na wubu yɛn bɛ yi anaasɛ wubu kyerɛ wɔn nyinaa nso?
42012042	Na Awurade se:Hena ne ofiepanyin nokwafo ne ɔbadwemma a ne wura de no bedi ne fifo so sɛ ɔmma wɔn wɔn aduan a ɛyɛ wɔn de bere a ɛsɛ mu?
42012043	Nhyira ne akoa no a ne wura ba a, obehu no sɛ ɔreyɛ saa.
42012044	Nokware mise mo sɛ, ɔbɛma wadi nea ɔwɔ nyinaa so.
42012045	Na sɛ akoa no se ne komam sɛ:Me wura akyɛ ne ba, na ofi ase boro asomfo ne mmaawa no, na odidi na ɔnom bow a,
42012046	akoa no wura bɛba da a ɔnhwɛ no kwan ne dɔn a onnim mu, na wabeyi no afi hɔ, na wama ɔno ne akyinnyegyefo anya asotwe koro.
42012047	Na akoa no a onim nea ne wura pɛ na wansiesie ne ho na wanyɛ sɛnea ɔpɛ no, wɔbɛhwe no mmaa pii.
42012048	Na nea onnim na ɔyɛ ahwede no, wɔbɛhwe no kakraa bi. Na obiara a wɔama no pii no, ne nkyɛn na wɔbɛhwehwɛ pii; na nea wɔde pii ahyɛ ne nsa no, ɔno na wobebisa no nea ɛboro so.
42012049	Mebae sɛ mebɛma ogya asɔ asaase so, na sɛ asɔ dedaw a, dɛn na merehwehwɛ sen eyi?
42012050	Asubɔ bi wɔ hɔ a wɔde bɛbɔ me, na me ho hiahia me kosi sɛ wobewie bɔ!
42012051	Mususuw sɛ mebae sɛ mebɛma asomdwoe asaase so? Ɛnte sa, na mmom mpaepaemu.
42012052	Na efi nnɛ ofi koro mu nnipa baanum bedi mpaepaemu, na baasa ne baanu anya, na baanu ne baasa anya.
42012053	Wobedi mpaepaemu na agya ne ne ba anya, na ɔba ne agya anya; na ɛna ne ne babea anya, na ɔbabea ne ɛna anya, na ase ne ne sew bea anya, na asew bea ne ase anya.
42012054	Na osee nkurɔfo akuwakuw no nso sɛ:Sɛ muhu sɛ osu amuna atɔe fam a, ntɛm ara na muse: Osu reba; na ɛba sa.
42012055	Na muhu sɛ nifa mframa bɔ a, muse: Ahohuru reba; na ɛba mu.
42012056	Nyaatwomfo! Munim asaase ne ɔsoro ani nneɛma asekyerɛ, na adɛn na munhu bere yi nso asekyerɛ?
42012057	Na adɛn na mo ankasa nso mummu nea ɛteɛ ho ntɛn?
42012058	Na sɛ wo ne wo nkurobɔfo rekɔ otumfo anim a, wo ne no wɔ ɔkwan mu no, bɔ mmɔden gye wo ho fi ne nsam, na wantwe wo ankɔhyɛ ɔtemmufo nsa, na ɔtemmufo no amfa wo amma afiasehwɛfo, amma afiasehwɛfo no amfa wo ankɔto afiase.
42012059	Nokware mise wo sɛ: Woremfi hɔ da, gye sɛ woatua pɛsewa a ɛbɛka akyiri no po ansa.
42013001	Saa bere no ara na nnipa bi a ɛwɔ hɔ kaa Galileafo a Pilato de wɔn mogya frafraa wɔn afɔre mu no ho asɛm kyerɛɛ no.
42013002	Na obua see wɔn sɛ:Mususuw sɛ Galileafo yi huu saa amane yi nti na wɔyɛ nnebɔneyɛfo sen Galileafo nyinaa?
42013003	Mise mo sɛ: Ɛnte sa, na mmom sɛ moansakra mo adwene a, mo nyinaa bɛyera saa ara.
42013004	Anaasɛ nnipa dunwɔtwe a Siloa abantenten no bu hwee wɔn so na ekum wɔn no, mususuw sɛ wɔyɛ nnebɔneyɛfo sen nnipa a wɔte Yerusalem nyinaa?
42013005	Mise mo sɛ: Ɛnte sa, na mmom sɛ moansakra mo adwene a, mo nyinaa bɛyera saa ara.
42013006	Na obuu wɔn bɛ yi sɛ:Obi wɔ borɔdɔma a wadua wɔ ne bobe turom; na ɔbae bɛhwehwɛɛ so aba, na wannya bi.
42013007	Na ɔka kyerɛɛ turomhwɛfo no sɛ: Hwɛ, mfirihyia abiɛsa ni a maba mabɛhwehwɛ borɔdɔma yi so aba, na mannya bi. Twa kyene! Adɛn nti na agye asaase no akɛntɛn so?
42013008	Na obua see no sɛ: Owura, ma ensi hɔ afe yi nso nkosi sɛ mefunufunu ho magugu ase sumina.
42013009	Na ebia ɛbɛsow; na sɛ ansow ansa a, woatwa akyene.
42013010	Na ɔkyerɛkyerɛe hyiadan bi mu homeda.
42013011	Na hwɛ, ɔbea bi wɔ hɔ a ɔwɔ ahoɔmmerɛw honhom mfirihyia dunwɔtwe, na wapono a ontumi nteɛ ne mu koraa po.
42013012	Na Yesu huu no no, ɔfrɛɛ no, na osee no sɛ: Ɔbea, wɔasan wo afi wo ahoɔmmerɛw mu.
42013013	Na ɔde ne nsa guu no so, na amonom hɔ ara na ɔteɛe ne mu, na oyii Nyankopɔn ayɛ.
42013014	Na hyiadan no mu panyin a ɛyɛɛ no ahi sɛ Yesu asa ɔyare homeda bua see nkurɔfokuw no sɛ: Nnansia wɔ hɔ a ɛsɛ sɛ nnipa yɛ mu adwuma; emu na mommra na wɔnsa mo yare, na ɛnyɛ homeda.
42013015	Na Awurade buaa no sɛ:Nyaatwomfo! So mo mu biara nsan ne nantwi anaa n’afurum mfi n’adididaka ho mma ɔnkɔnom nsu homeda?
42013016	Na hwɛ, ɔbea yi a ɔyɛ Abraham babea a Satan akyekyere no mfirihyia dunwɔtwe yi, ɛnsɛ sɛ wɔsan no fi ɔhaw yi mu homeda?
42013017	Na ɔkaa saa no, n’atamfo no nyinaa ani wui, na nkurɔfokuw no nyinaa ani gyei anuonyanne a ɔyɛe no nyinaa nti.
42013018	Na ɔkae sɛ:Ade bɛn na Onyankopɔn ahenni sɛ no anaasɛ dɛn ho na mede mɛto?
42013019	Ɛte sɛ sinapi fua a onipa fa koduaa ne turom; na enyinii, na ɛyɛɛ dua, na wim nnomaa bɛtenaa n’abaa so.
42013020	Na ɔkae bio sɛ:Dɛn ho na mede Nyankopɔn ahenni mɛto?
42013021	Ɛte sɛ mmɔkaw a ɔbea bi fae kɔfɔtɔw asikresiam korokuma abiɛsa mu de kosii sɛ ne nyinaa kawee.
42013022	Na ɔnennam nkurow mu ne nkuraa ase rekyerɛkyerɛ, a na ɔnam so rekɔ Yerusalem.
42013023	Na obi see no sɛ: Awurade, wɔn a wobegye wɔn yɛ kakraa bi anaa?
42013024	Na ɔka kyerɛɛ wɔn sɛ:Mompere nhyɛn ɔpon teateaa no mu! Na mise mo sɛ: Nnipa pii bɛhwehwɛ mu ahyɛn, na wɔrentumi.
42013025	Efi bere a ofiwura no bɛsɔre ato pon mu no ara na mubefi ase agyina akyiri, na moabɔ ɔpon akyi sɛ: Owura, hiɛ yɛn! Na obebua mo sɛ: Mo de, minnim nea mufi.
42013026	Ɛnna mubefi ase aka sɛ: Yɛadidi na yɛanom w’anim, na woakyerɛkyerɛ wɔ yɛn mmɔnten so pɛn.
42013027	Na obese mo sɛ: Mo de, minnim nea mufi. Mumfi me so, mo a moyɛ nea ɛnteɛ nyinaa!
42013028	Ɛhɔ na mubesu atwɛre mo se sɛ muhu Abraham, Isak ne Yakob ne adiyifo no nyinaa Onyankopɔn ahenni mu, na mo de, wɔapam mo afi mu.
42013029	Na wobefi apuei ne atɔe, atifi ne anafo aba abɛtena adidii Onyankopɔn ahenni mu.
42013030	Na hwɛ, akyikafo bi wɔ hɔ a wobedi kan, na adikanfo bi wɔ hɔ a wɔbɛka akyiri.
42013031	Ɛdɔn no ara mu na Farisifo bi bae besee no sɛ: Fi ha kɔ! Na Herode pɛ wo akum wo.
42013032	Na osee wɔn sɛ:Monkɔka nkyerɛ saa sakraman no sɛ: Hwɛ, mitu ahonhommɔne, na mesa yare nnɛ ne ɔkyena, na da a ɛto so abiɛsa no, mawie.
42013033	Nanso ɛsɛ me sɛ menantew nnɛ ne ɔkyena ne n’adekyee; na enni ho kwan sɛ odiyifo bi bɛtɔ baabi, gye Yerusalem.
42013034	O!Yerusalem, Yerusalem a wukum adiyifo na wusiw wɔn a wɔsomaa wɔn wo nkyɛn no abo! Mpɛn ahe ni a mepɛe sɛ meboaboa wo mma ano sɛ akokɔbaatan boaboa ne mma ano wɔ ne ntaban ase, nanso moampɛ.
42013035	Hwɛ, wobegyaw mo fi afituw ama mo. Na mise mo sɛ: Morenhu me, gye da a ɛbɛba sɛ mobɛka sɛ: Nhyira ne nea ɔnam Awurade din so reba no!
42014001	Na ɛbae sɛ homeda bi, ɔkɔɔ Farisifo panyin bi fi no, na wɔtɛw no.
42014002	Na hwɛ, onipa bi wɔ n’anim a ɔyare sesaborɔ.
42014003	Na Yesu see mmarakyerɛfo ne Farisifo no sɛ: Ɛwɔ ho kwan sɛ wɔsa yare homeda anaa?
42014004	Na wɔyɛɛ komm. Na ɔfaa no saa no yare, na ɔma ɔkɔe.
42014005	Na osee wɔn sɛ:Mo mu hena na homeda n’afurum anaa nantwi kɔtɔ abura mu a, ɔrenkɔtwe no ntɛmntɛm?
42014006	Na wɔantumi ammua no eyinom ho bi bio.
42014007	Na ɔde n’ani karii wɔn a wɔtoo nsa frɛɛ wɔn adidi no sɛnea wɔpaw mpanyin tenabea no, obuu wɔn bɛ ka kyerɛɛ wɔn sɛ:
42014008	Sɛ obi to nsa frɛ wo ayeforo ase a, nkɔtena mpanyin tenabea! Ebia wɔato nsa afrɛɛ nea n’anim yɛ nyam sen wo.
42014009	Na nea ɔtoo nsa frɛɛ wo ne no no ba a, obese wo sɛ: Ma oyi kwan! Na ɛno na wode aniwu befi akɔfa tenabea a ɛnkorɔn.
42014010	Na sɛ wɔto nsa frɛ wo a, kɔ na kɔtena bea a ɛnkorɔn! Na nea ɔtoo nsa frɛɛ wo no ba a, waka akyerɛ wo sɛ: Damfo, twiw kɔ soro noho! Ɛno na wubenya nidi wɔn a wɔne wo te adidii no anim.
42014011	Na obiara a ɔma ne ho so no, wɔbɛbrɛ no ase; na nea ɔbrɛ ne ho ase no, wɔbɛma no so.
42014012	Na osee nea ɔtoo nsa frɛɛ no no nso sɛ:Sɛ wotow pon awia anaa anwummere a, mfrɛ wo nnamfo, wo nuanom, w’abusuafo anaa w'afipamfo adefo! Na wɔn nso anto nsa amfrɛ wo bi, na woannya so akatua.
42014013	Na wotow pon a, frɛ ahiafo, mmubuafo, mpakye ne anifuraefo!
42014014	Na woanya nhyira; efisɛ wonni nea wɔde betua wo so ka. Na atreneefo sɔre mu na wobetua wo so ka.
42014015	Na wɔn a wɔne no te adidii no mu biako tee saa no, osee no sɛ: Nhyira ne nea obedidi Onyankopɔn ahenni mu!
42014016	Na Yesu see no sɛ:Onipa bi tow pon kɛse, na ɔtoo nsa frɛɛ nnipa pii.
42014017	Na adidi bere dui no, ɔsomaa n’akoa sɛ ɔnkɔka nkyerɛ wɔn a wɔato nsa afrɛ wɔn no sɛ: Mommra, na wɔasiesie nneɛma awie.
42014018	Na wɔn nyinaa fii ase kaa asɛnkoro yiyii wɔn ho ano. Nea odi kan see no sɛ: Matɔ afuw, na ehia me sɛ mekɔhwɛ; mesrɛ wo, yi me fi mu!
42014019	Na ɔfoforo se: Matɔ anantwi mpamho anum, na mekɔsɔ wɔn mahwɛ; mesrɛ wo, yi me fi mu!
42014020	Na ɔfoforo se: Maware yere, enti mintumi mma.
42014021	Na akoa no bae bɛkaa nsɛm no kyerɛɛ ne wura. Ɛnna ofiwura no bo fuwii, na osee n’akoa no sɛ: Fi adi ntɛm kɔ kurow no mmɔnten ne mprama so, na kɔfa ahiafo ne mmubuafo ne anifuraefo ne mpakye bra!
42014022	Na akoa no se: Owura, wɔayɛ sɛnea wohyɛe no, nanso afa da so wɔ hɔ.
42014023	Na owura no ka kyerɛɛ akoa no sɛ: Fi adi kɔ akwan so ne ban ho, na kɔhyɛ wɔn na wɔmmra, na me fi ha nyɛ ma.
42014024	Na mise mo sɛ: Nnipa a wɔato nsa afrɛ wɔn no mu biara renka m’aduan no nhwɛ.
42014025	Na nkurɔfo akuwakuw pii ne no nam. Na ɔdan ne ho ka kyerɛɛ wɔn sɛ:
42014026	Sɛ obi ba me nkyɛn na wantan n’agya ne ne na ne ne yere ne ne mma ne ne nuabarimanom ne ne nuabeanom ne n’ankasa ne ho nso a, ontumi nyɛ me suani.
42014027	Na obiara a ɔnsoa n’asɛndua na onni m’akyi no, ontumi nyɛ me suani.
42014028	Na mo mu hena na ɔpɛ sɛ ɔto abantenten, na ɔrentena ase mmu ho akontaa ansa sɛ ɔwɔ nea ɔde betumi awie?
42014029	Ebia wafi ase no, wantumi anwie a, wɔn a wohu nyinaa fi ase goru ne ho
42014030	sɛ: Onipa yi fii ase toe, na wantumi anwie.
42014031	Anaasɛ ɔhene bɛn na ɔne ɔhene bi rekɔko, na ɔntena ase nnwene ho kan sɛ obetumi de ɔpedu akohyia nea ɔde ɔpeduonu reba ne so no?
42014032	Anyɛ saa a, ɔbaako no wɔ akyirikyiri no, otu abɔfo kɔsrɛ sɛ wɔmpata.
42014033	Saa ara nso na mo mu biara a onnyaw nea ɔwɔ nyinaa ntumi nyɛ me suani.
42014034	Nkyene ye. Na sɛ nkyene dɛw tu a, dɛn na wɔde to mu ma ɛyɛ dɛ bio ?
42014035	Ɛmfata fam anaa sumina so, na wɔtow gu. Nea ɔwɔ aso betie no, ontie!
42015001	Na towgyefo ne nnebɔneyɛfo no nyinaa twiw bɛn no sɛ wɔrebetie no.
42015002	Na Farisifo ne akyerɛwfo no nwiinwii kae sɛ: Oyi gye nnebɔneyɛfo, na ɔne wɔn didi.
42015003	Enti Yesu buu wɔn bɛ yi sɛ:
42015004	Mo mu nipa bɛn na sɛ ɔwɔ nguanten ɔha na wɔn mu biako kɔyera a, ɔrennyaw aduɔkron akron no sare so, na onni nea wayera no akyi nkosi sɛ obehu no?
42015005	Na sɛ ohu no a, ɔde no bɔ ne kɔn ho, na n’ani gye.
42015006	Na ɔba fie a, ɔfrɛfrɛ ne nnamfo ne n’afipamfo boa ano ka kyerɛ wɔn sɛ: Mo ne me ani nnye, efisɛ mahu me guan a ɔyerae no.
42015007	Mise mo sɛ: Saa ara na anigye bɛba ɔsoro, ɔdebɔneyɛfo biako a ɔsakra n’adwene ho sen nnipa trenee aduakron akron a enhia wɔn adwensakra.
42015008	Anaasɛ ɔbea bɛn na ɔwɔ nnwetɛbona du na emu biako yera a, ɔrensɔ kanea, na ɔmpra ɔdan no mu, na ɔnhwehwɛ yiye nkosi sɛ obehu?
42015009	Na ohu a, ɔfrɛfrɛ ne nnamfo ne n’afipamfo boa ano, na ɔka sɛ: Mo ne me ani nnye, na mahu me dwetɛbona a ɛyerae no.
42015010	Saa ara na mise mo sɛ: Anigye ba Onyankopɔn abɔfo anim ɔdebɔneyɛfo biako a ɔsakra n’adwene ho.
42015011	Na ose:Onipa bi wɔ mmabarima baanu.
42015012	Na wɔn mu akumaa no ka kyerɛɛ n’agya sɛ: Agya, fa ahode a ɛbɛyɛ me dea no ma me! Na ɔkyɛɛ n’ahode mu maa wɔn.
42015013	Na anni da bi na ɔba akumaa no boaboaa ne nyinaa ano, na otuu kwan kɔɔ akyirikyiri asaase bi so; ɛhɔ na ɔkɔbɔɔ ahohwi bra sɛee n’ahode nyinaa.
42015014	Na ɔhweree ne nyinaa wiei no, ɔkɔm kɛse bi baa asaase no so, na efii ase hiaa no.
42015015	Na ɔde ne ho kɔdan asaase no so hɔni bi; na ɔma ɔkɔɔ ne mfuw mu kɔhwɛɛ mprako.
42015016	Na ne kɔn dɔe sɛ ɔde asɛhono a mprako no di no bi hyɛ n’afuru ma; nanso obiara amma no.
42015017	Na n’ani baa ne ho so no, ɔkae sɛ: Apaafo ahe na m’agya nni a wonnya aduan mma ɛmmoro so; na me de, ɔkɔm rekum me yi.
42015018	Mɛsɔre makɔ m’agya nkyɛn, na mase no sɛ: Agya, mayɛ ɔsoro ne w’anim bɔne.
42015019	Na memfata sɛ wɔfrɛ me wo ba bio, na yɛ me sɛ w’apaafo no mu biako!
42015020	Na ɔsɔre baa n’agya nkyɛn. Na ɔda so wɔ akyirikyiri no, n’agya huu no, na ne yam hyehyee no, na otutuu mmirika kosoo ne kɔn mu, na ofew n’ano.
42015021	Na ɔba no ka kyerɛɛ no sɛ: Agya, mayɛ ɔsoro ne w’anim bɔne, na memfata sɛ wofrɛ me wo ba bio.
42015022	Ɛnna agya no ka kyerɛɛ ne nkoa sɛ: Momfa ataade a eye no mmra mmɛhyɛ no, na momfa pɛtea nhyɛ ne nsa ne mpaboa nhyɛ ne nan;
42015023	na momfa nantwi ba a wadɔ srade no mmra mmekum no, na yenni, na yɛn ani nnye,
42015024	efisɛ me ba yi wui, na wanyan bio; ɔyerae, na wɔahu no. Na wofii ase gyee wɔn ani.
42015025	Na ne ba panyin no wɔ afum; na ɔreba na ɔrebɛn fie no, ɔtee asanku ne asaw.
42015026	Na ɔfrɛɛ asomfo no mu biako bisaa no asɛm ko a aba.
42015027	Na osee no sɛ: Wo nua aba, na w’agya akum nantwi ba a wadɔ srade no, efisɛ ne nsa aka no akwahosan mu.
42015028	Na ne bo fuwii, na wampɛ sɛ ɔkɔ mu. Ɛnna n’agya fii adi bɛkorɔkorɔ no.
42015029	Na obua see agya no sɛ: Hwɛ mfirihyia dodow yi a mede masom wo, nso memfom wo mmara so da; nanso wommaa me abirekyiba mpo sɛ me ne me nnamfo mfa nkogye yɛn ani da.
42015030	Na wo ba yi a ɔne nguaman adi w’ahode no bae ara pɛ de, woakum nantwi ba a wadɔ srade no ama no.
42015031	Na n'agya see no sɛ: Ɔba, wowɔ me nkyɛn daa, na nea mewɔ nyinaa yɛ wo dea.
42015032	Na ɛsɛ sɛ yɛn ani gye na yɛn bo tɔ yɛn yam, efisɛ wo nua yi wui, na wanyan; na ɔyerae, na wɔahu no.
42016001	Na ɔka kyerɛɛ asuafo no nso sɛ:Ɔdefo bi wɔ hɔ a ɔwɔ ofiepanyin bi, na wɔbɔɔ no amanneɛ sɛ ɔresɛe n’ade.
42016002	Na ɔfrɛɛ no see no sɛ: Ɛdɛn na mete wɔ wo ho yi! Bebu wo panyinni ho akontaa, na worenni panyin bio.
42016003	Na ofiepanyin no kae ne tirim sɛ: Menyɛ dɛn, efisɛ me wura rebegye me panyinni afi me nsam? Minni ahoɔden a mede betutu, na ahua nso yɛ me aniwu.
42016004	Hwɛ! mahu nea mɛyɛ, na wotu me fi me panyinni so a, wɔagye me akɔ wɔn afi.
42016005	Na ɔfrɛɛ ne wura adefirifo nyinaa mmiako mmiako baa ne nkyɛn see nea odi kan no sɛ: Wode me wura ahe?
42016006	Na ose: Ngohina ɔha. Na osee no sɛ: Gye wo nhoma, na tena ase ntɛm kyerɛw aduonum!
42016007	Ɛnna osee ɔfoforo sɛ: Na wo nso, ahe na wode? Na ose: Mede awi ntwaa ɔha. Na osee no sɛ: Fa wo nhoma, na kyerɛw aduɔwɔtwe!
42016008	Na owura no kamfoo ofiepanyin nitewfo no sɛ wadi no nyansam, eyi mpo kyerɛ sɛ, wiase yi mma wɔ nyansa sen hann mma wɔn mfɛfo mu.
42016009	Na me nso mise mo sɛ: Momfa ahonyade a ɛnteɛ no bi so nya nnamfo, na sɛ ehia mo a, wɔagye mo akɔ daa afi no mu.
42016010	Nea odi ade ketewaa mu nokware no di pii mu nokware; na nea ɔnteɛ ade ketewaa mu no, na ɔnteɛ bebree mu nso.
42016011	Na enti sɛ moanni ahonyade a ɛnteɛ no mu nokware a, hena na ɔde ahode pa no bɛhyɛ mo nsa?
42016012	Na sɛ moanni obi ade mu nokware a, hena na ɔde mo de nso bɛma mo?
42016013	Ofienipa biara ntumi nsom awuranom baanu. Na ɔbɛtan obiako, na wadɔ obiako no anaasɛ ɔbɛbata obiako ho, na wabu obiako no animtiaa. Muntumi nsom Nyankopɔn ne ahonyade.
42016014	Na Farisifo a wɔyɛ sikapɛfo tee eyinom nyinaa; na wɔserew no.
42016015	Na osee wɔn sɛ:Moyɛ nnipa a wobu wɔn ho bem nnipa anim, nanso Onyankopɔn de, onim mo koma mu. Na nea ɛyɛ kɛse nnipa mu no yɛ akyide Onyankopɔn anim.
42016016	Mmara ne adiyifo no bɛpem Yohane so; na efi ɛno so no, wɔka Onyankopɔn ahenni ho asɛmpa, na obiara nam anibere so kɔ mu.
42016017	Na ɛyɛ mmerɛw sɛ ɔsoro ne asaase betwam sen sɛ mmara no ho nsensanee ketewa biako bɛtɔ.
42016018	Obiara a ogyaa ne yere na ɔware ɔfoforo no sɛe aware; na obiara a ɔware nea ne kunu agyaa no no sɛe aware.
42016019	Na ɔdefo bi tenaa ase a ɔhyɛ ntaade papa a ne bo yɛ den, na ɔde asetena fɛfɛ gye n’ani daa.
42016020	Na ohiani bi nso tenaa ase a wɔfrɛ no Lasaro a wɔde no akɔto n’abobow ano a watutu akuru.
42016021	Na ne kɔn dɔe sɛ odi mporoporowa a efi ɔdefo no pon so agu fam no bi mee; nanso akraman bae bɛtaforoo n’akuru mu.
42016022	Na ɛbae sɛ ohiani no wui, na abɔfo bɛsoaa no kɔɔ Abraham kokom. Na ɔdefo no nso wui, na wosiee no.
42016023	Na ɔmaa n’ani so wɔ asaman no, na ɔwɔ ahoguan kɛse mu, na ohuu Abraham akyirikyiri ne Lasaro sɛ otweri ne kokom.
42016024	Na ɔteɛɛm sɛ: Agya Abraham, hu me mmɔbɔ, na soma Lasaro na ɔmfa ne nsatea ano nkɔbɔ nsu mu, na ɔmfa mmedwudwo me tɛkrɛma; na me ho reguan me ogyaframa yi mu.
42016025	Na Abraham se: Ɔba, kae sɛ wote ase no, wudii yiye na Lasaro de, ohuu amane; na afei ne werɛ akyekye, na wo nso, worehu ɔyaw.
42016026	Na eyi nyinaa nna nkyɛn, oku kɛse da yɛne mo ntam a wɔn a wɔpɛ sɛ wofi ha yi ba mo nkyɛn no ntumi mma, na wɔn nso a wɔwɔ noho ntumi ntra mma yɛn nkyɛn.
42016027	Na ose: Ɛnne, agya, mesrɛ wo sɛ soma no ma ɔnkɔ m’agya fi;
42016028	na mewɔ nuabarimanom baanum, na onkodi adanse nkyerɛ wɔn, na wɔn nso amma aninyanne mu ha yi bi.
42016029	Na Abraham kae sɛ: Wɔwɔ Mose ne adiyifo no; ma wontie wɔn!
42016030	Na ose: Daabi, agya Abraham, na sɛ obi fi awufo mu kɔ wɔn nkyɛn a, ɛnna wɔbɛsakra wɔn adwene.
42016031	Na osee no sɛ: Sɛ wɔantie Mose ne adiyifo no a, obi fi awufo mu sɔre mpo a, wɔrennye no nni.
42017001	Na ɔka kyerɛɛ n’asuafo no sɛ: Ɛdan sɛ dɛn ara a, hintiduato bɛba de, nanso nea ɛnam no so bɛba no nnue!
42017002	Anka eye ma no sɛ wɔde owiyammo kyekyere ne kɔn mu kɔtow no kyene po mu sen sɛ ɔbɛto nketewa yi mu biako hintidua.
42017003	Monhwɛ mo ho so yiye! Na sɛ wo nua fom a, ka n’anim; na sɛ ɔsakra n’adwene a, fa kyɛ no!
42017004	Na sɛ ɔfom wo mpɛn asɔn da koro, na ɔsan ba wo nkyɛn mpɛn asɔn ka sɛ: Masakra m’adwene a, fa kyɛ no!
42017005	Na asomafo no see Awurade sɛ: Ka yɛn gyidi ho!
42017006	Na Awurade se:Sɛ mowɔ gyidi sɛ sinapi fua a, anka mobɛka akyerɛ ankye dua yi sɛ: Wo ntini ntutu na kɔtɛw ɛpo mu! Na ebetie mo.
42017007	Mo mu hena na ɔwɔ akoa a ofuntum asaase anaasɛ ɔhwɛ mmoa, na ofi afum ba ofie a, obese no sɛ: Bɛsen ntɛm kɔtena adidii?
42017008	Na ɔrense no sɛ: Siesie nea medi, na bɔ wo ho so bɛsom me, na minnidi na mennom ansa, na akyiri no, wo nso woakodidi na woanom?
42017009	Ɔbɛda akoa no ase sɛ wayɛ nea wɔahyɛ no no?
42017010	Saa ara na mo nso sɛ moayɛ nea wɔahyɛ mo nyinaa a, monka sɛ: Yɛyɛ nkoa a mfaso nni yɛn so; yɛayɛ nea ɛsɛ sɛ yɛyɛ.
42017011	Na ɛbae sɛ ɔrekɔ Yerusalem no, ɔfaa Samaria ne Galilea.
42017012	Na ɔrekɔ akuraa bi ase no, mmarima du bi a wɔyɛ akwatafo hyiaa no a wogyinagyina akyirikyiri,
42017013	na wɔmaa wɔn nne so sɛ: Owura Yesu, hu yɛn mmɔbɔ!
42017014	Na ohuu wɔn no, osee wɔn sɛ:Monkɔ na momfa mo ho nkɔkyerɛ asɔfo. Na ɛbae sɛ wɔrekɔ no, wɔn ho fii.
42017015	Na wɔn mu biako hui sɛ ne ho asan no, ɔsan n’akyi de nne kɛse beyii Nyankopɔn ayɛ,
42017016	na ɔde n’anim butuw fam wɔ ne nan ase daa no ase. Ɔno de, ɔyɛ Samariani.
42017017	Na Yesu buae sɛ:Ɛnyɛ du no na wɔn ho fii? Na baakron no de, wɔwɔ he?
42017018	Wɔanhu wɔn mu biara a ɔsan de anuonyam brɛɛ Onyankopɔn sɛ ɔnanani yi nko?
42017019	Na osee no sɛ:Sɔre kɔ, wo gyidi agye wo.
42017020	Na Farisifo no bisaa no sɛ da bɛn na Onyankopɔn ahenni bɛba no, obuaa wɔn sɛ:Onyankopɔn ahenni mma sɛ ani tuae,
42017021	nanso wɔrenka sɛ: Hwɛ ha anaa ɛhɔ! Na hwɛ, Onyankopɔn ahenni no, mo mu na ɛwɔ.
42017022	Na ɔka kyerɛɛ asuafo no sɛ:Nna bi bɛba a mobɛpɛ sɛ mubehu onipa ba no nna no mu biako, na morenhu.
42017023	Na wobese mo sɛ: Hwɛ ha! Anaa: Hwɛ hɔ ! a, monnkɔ, nso munnni wɔn akyi!
42017024	Na sɛnea anyinam a ɛpa tew ɔsoro ase fa hyerɛn kɔ ɔsoro ase fa baabi no, saa ara nso na onipa Ba no bɛyɛ ne da no mu.
42017025	Nanso etwa sɛ ohu amane pii na nnɛ mma yi po no ansa.
42017026	Na sɛnea ɛyɛe Noa nna no mu no, saa ara nso na ɛbɛyɛ onipa Ba no nna mu.
42017027	Wodidii, wɔnomee, wɔwaree yerenom na wɔmaa aware de kosii da a Noa hyɛn adaka no mu, na nsuyiri no bae, na ɛbɛsɛee wɔn nyinaa.
42017028	Sɛ nso ɛyɛe Lot nna mu no, wodidii, wɔnomee, wɔtɔe, wɔtɔnee, woduae, na wɔsisii adan.
42017029	Na da a Lot fii Sodom kɔe no, na ogya ne sufre fi soro tɔe, na ɛbɛsɛee wɔn nyinaa.
42017030	Saa ara na ɛbɛyɛ ɛda a onipa Ba no beyi ne ho adi no.
42017031	Da no ara, nea ɔwɔ ɔdan atifi na ne biribi wɔ ɔdan mu no, mma onnsian mmmɛfa; na nea ɔwɔ afuw mu no nso, mma ɔnnsan n’akyi.
42017032	Monkae Lot yere no!
42017033	Obiara a ɔbɛhwehwɛ sɛ ogye ne kra no, ebefi ne nsa, na obiara a ne kra befi ne nsa no wobegye no nkwa.
42017034	Mise mo sɛ: Anadwo no, nnipa baanu bɛda mpa koro so; wɔbɛfa obiako, na wɔagyaw obiako.
42017035	Mmea baanu bɛbom ayam awi; wɔbɛfa obiako na wɔagyaw obiako.
42017036	[Mmarima baanu bɛtena afum; wɔbɛfa obiako, na wɔagyaw obiako.]
42017037	Na wobua see no sɛ: Ɛhe, Awurade? Na osee wɔn sɛ: Nea funu wɔ no, ɛhɔ na apete bɛboaboa wɔn ho ano.
42018001	Na obuu wɔn bɛ bi de kyerɛe sɛ etwa sɛ nnipa bɔ mpae daa a wɔmmrɛ ho
42018002	sɛ:Ɔtemmufo bi tenaa kurow bi mu a onsuro Onyankopɔn, nanso ɔmfɛre nnipa.
42018003	Na okunafo bi nso tenaa kurow no mu, na ɔbaa ne nkyɛn sɛ: Bu ntɛn gye me me tamfo nsam!
42018004	Na wampene ma ɛkyɛe kakra. Na akyiri yi ɔkae ne tirim sɛ: Minsuro Onyankopɔn na memfɛre nnipa de,
42018005	nanso okunafo yi haw me nti, mebu ntɛn mama no, na wamfa ne ba a ɔba daa no ammɛyeraw me ho.
42018006	Na Awurade se:Muntie nea ɔtemmufo a ɔnteɛ yi ka!
42018007	Na so sɛ Onyankopɔn, tɔ ne bo ase kyɛ wɔn ho nso a, ɔremmu ntɛn nnye wɔn a wapaw wɔn a wosu frɛ no awia ne anadwo no anaa?
42018008	Mise mo sɛ, obebu ntɛn agye wɔn ntɛm. Nanso onipa ba no ba a, so anka obehu gyidi asaase so?
42018009	Na obuu binom a wɔde wɔn ho too wɔn ho so sɛ wɔteɛ na wommu wɔn a aka no bɛ yi sɛ:
42018010	Nnipa baanu kɔɔ asɔrefi mpaebɔ; obiako yɛ Farisini, na obiako nso yɛ ɔtowgyeni.
42018011	Farisini no gyinae, na ɔbɔɔ mpae ne tirim sɛ: Onyankopɔn, meda wo ase sɛ mente sɛ nnipa a aka no te: Amimfo, nkotompofo, ayerefafo anaa mpo ɔtowgyeni yi.
42018012	Midi mmuada nnawɔtwe mu mpɛn abien, mede nea minya nyinaa so ntotoso du du mema.
42018013	Na ɔtowgyeni no de ogyinaa akyirikyiri, na wampɛ sɛ ɔma n’ani so kyerɛ ɔsoro po, na mmom ɔbɔɔ ne koko kae sɛ: Onyankopɔn, hu me debɔneyɛfo mmɔbɔ!
42018014	Mise mo sɛ: Oyi de bem kɔɔ ne fi mmom sen obiako no; na obiara a ɔma ne ho so no, wɔbɛbrɛ no ase, na nea ɔbrɛ ne ho ase no, wɔbɛma no so.
42018015	Na wɔde nkokoaa nso brɛɛ no sɛ ɔmfa ne nsa nka wɔn; na asuafo no hui no, wɔkaa wɔn anim.
42018016	Na Yesu frɛɛ mmofra no bae see asuafo no sɛ: Momma mmofra no mmra me nkyɛn, na munnsiw wɔn kwan! Na eyinom sɛɛ na Onyankopɔn ahenni yɛ wɔn dea.
42018017	Nokware mise mo sɛ, obiara a ɔrennye Onyankopɔn ahenni sɛ abofra no, ɔrenkɔ mu koraa.
42018018	Na ɔpanyin bi bisaa no sɛ: Kyerɛkyerɛfo pa, dɛn na menyɛ na manya daa nkwa?
42018019	Na Yesu see no sɛ:Adɛn na wofrɛ me papa? Obiara nyɛ papa gye obiako, ɔne Nyankopɔn.
42018020	Wunim mmara nsɛm no: Nsɛe aware! Nni awu! Mmɔ korɔn! Nni adansekurum! Di w’agya ne wo na ni!
42018021	Na ɔkae sɛ: Eyinom nyinaa, mifi me mmofraase na midii so.
42018022	Na Yesu tee saa no, osee no sɛ:Ɛda so ka wo ade biako, kɔtɔn nea wowɔ nyinaa, na kyɛ ma ahiafo, na wubenya ademude ɔsoro; na bra bedi m’akyi!
42018023	Na ɔtee eyi no, ɛyɛɛ no awerɛhow sɛ; efisɛ ɔyɛ ɔdefo kɛse.
42018024	Na Yesu hwɛɛ no kae sɛ:Sɛ moahu den a ɛyɛ ma wɔn a wɔanya wɔn ho sɛ wɔbɛkɔ Onyankopɔn ahenni mu!
42018025	Na ɛyɛ mmerɛw ma yoma sɛ ɔbɛfa paane aniwa mu sen sɛ ɔdefo bɛkɔ Onyankopɔn ahenni mu.
42018026	Na wɔn a wɔtee no kae sɛ: Ɛnne hena na wobetumi agye no?
42018027	Na ɔkae sɛ:Nea entumi nyɛ hɔ nnipa fam no, Onyankopɔn fam de, ebetumi ayɛ hɔ.
42018028	Na Petro se: Hwɛ, yɛagyaw ade nyinaa na yɛabedi w’akyi.
42018029	Na osee wɔn sɛ:Nokware mise mo sɛ: Obi nni hɔ a wagyaw ofi anaa ɔyere anaa anuanom anaa awofo anaa mma Onyankopɔn ahenni nti,
42018030	na ɔrennya no mmɔho pii ɛbere yi mu, ne wiase a ɛreba no mu daa nkwa.
42018031	Na ɔfaa dumien no ka kyerɛɛ wɔn sɛ:Hwɛ, yɛrekɔ Yerusalem, na nneɛma a adiyifo no akyerɛw afa onipa ba no ho nyinaa bɛba mu.
42018032	Na wobeyi no ahyɛ wiase aman sodifo nsa, na wɔagoru ne ho, na wɔabɔ no adapaa, na wɔatete ntasu agu no so,
42018033	na wɔabɔ no mmaa, na wɔakum no, na da a ɛto so abiɛsa no, wasɔre bio.
42018034	Na wɔn de, wɔante eyinom biara ase, na asɛm yi ahintaw wɔn, na wɔanhu nea ɔkae no.
42018035	Na ɛbae sɛ ɔrebɛn Yeriko no, na onifuraefo bi te kwankyɛn resrɛsrɛ ade.
42018036	Na ɔtee sɛ nkurɔfokuw bi retwam no, obisaa nea ɛrekɔ so.
42018037	Na wɔka kyerɛɛ no sɛ, Yesu Nasareni no na ɔretwam.
42018038	Na ɔteɛɛm sɛ: Yesu, Dawid ba, hu me mmɔbɔ!
42018039	Na wɔn a wodi kan no kaa n’anim sɛ ommua n’ano; nanso ɔkɔɔ so teɛteɛɛm dennen sɛ: Dawid ba, hu me mmɔbɔ!
42018040	Na Yesu gyina hyɛe sɛ wɔmfa no mmrɛ no. Na ɔbɛnee no, obisaa no
42018041	sɛ:Dɛn na wopɛ sɛ meyɛ mema wo? Na ɔkae sɛ: Awurade, ma minhu ade.
42018042	Na Yesu see no sɛ:Hu ade! Wo gyidi agye wo.
42018043	Na amonom hɔ ara ohuu ade, na odii n’akyi de anuonyam maa Onyankopɔn. Na ɔman no nyinaa hui no, wɔde ayeyi maa Onyankopɔn.
42019001	Na Yesu kɔhyɛn Yeriko sɛ ɔretwam.
42019002	Na hwɛ, ɔbarima bi wɔ hɔ a wɔfrɛ no Sakeo a ɔyɛ towgyefo panyin na ɔyɛ ɔdefo.
42019003	Na ɔhwehwɛ Yesu ahu ne nipaban, nanso nkurɔfokuw no nti ontumi, efisɛ ɔyɛ akwatia.
42019004	Na otutuu mmirika dii kan kɔforoo ankye dua bi sɛ ɔrekɔhwɛ no; efisɛ ɛhɔ na ɔrebɛfa.
42019005	Na Yesu duu hɔ no, ɔmaa n’ani so huu no, na ɔka kyerɛɛ no sɛ:Sakeo, yɛ ntɛm si fam; na wo fi na ɛsɛ sɛ metena nnɛ.
42019006	Na ɔyɛɛ ntɛm sii fam, na ogyee Yesu ɔfɛw so.
42019007	Na wohui no, wɔn nyinaa nwiinwii kae sɛ: Ɔkɔ akɔsoɛ ɔbarima a ɔyɛ ɔdebɔneyɛfo.
42019008	Na Sakeo gyina ka kyerɛɛ Awurade sɛ: O! Awurade, hwɛ, mede m’ahode fa mɛkyɛ ahiafo, na sɛ menam nkontompo so magye obi biribi a, mɛbɔ ho mpɛn anan matua ka.
42019009	Na Yesu ka kyerɛɛ no sɛ:ampa ara, ɛnnɛ na nkwagye aba ofi yi mu, efisɛ ɔno nso yɛ Abraham ba.
42019010	Na onipa ba no bae sɛ ɔrebɛhwehwɛ na wabegye nea ayera.
42019011	Na wɔretie eyinom no, ɔtoaa so buu bɛ bi, efisɛ na wabɛn Yerusalem, na nkurɔfokuw no susuwii sɛ Onyankopɔn ahenni rebeyi ne ho adi amonom hɔ ara. Enti Yesu kae sɛ:
42019012	Ɔdehye bi kɔɔ asaase bi so akyirikyiri sɛ ɔrekogye n’ahenni, na wasan aba.
42019013	Na ɔfrɛɛ ne nkoa mu du de mmɛnnaa du maa wɔn; na ɔka kyerɛɛ wɔn sɛ: Monyɛ ho adwuma nkosi sɛ mɛba.
42019014	Na ne manfo tan no, na wɔsomaa abɔfo dii n’akyi sɛ: Yɛmpɛ sɛ oyi di yɛn so hene.
42019015	Na ɛbae sɛ onyaa ahenni no na ɔsan bae no, ɔhyɛe sɛ wɔmfrɛ ne nkoa a ɔde sika no maa wɔn no mmrɛ no, na onhu nea obiara adi gua anya.
42019016	Na nea odi kan no bae bɛkae sɛ: Owura, wo sika no awo mmɛnnaa du aka ho.
42019017	Na osee no sɛ: Mo, akoa pa, sɛ woadi ketewaa mu nokware nti, di nkurow du so tumi!
42019018	Na nea ɔto so abien no bae bɛkae sɛ: Owura, wo sika no awo mmɛnnaa anum.
42019019	Na osee oyi nso sɛ: Wo nso di nkurow anum so!
42019020	Na ɔfoforo bae bɛkae sɛ: Owura, hwɛ, wo sika a wode maa me no mede mehyɛɛ dukuu mu
42019021	Na misuroo wo, efisɛ woyɛ onipa a woyɛ den, wofa nea womfa ntoo hɔ ɛ, na wutwa nea wungui ɛ.
42019022	Na owura no see no sɛ: Akoa bɔne, w’ankasa anom asɛm so na menam mebu wo atɛn. Wunim sɛ meyɛ onipa a meyɛ den a mefa nea memfa mentoo hɔ, na mitwa nea mingui ɛ,
42019023	na adɛn nti na woamfa me sika no ankɔto sikakorabea, na meba a, mabegye m’ade ne ɛho mfɛntom?
42019024	Na ɔka kyerɛɛ wɔn a wogyina ho no sɛ: Munnye ne nsam bɛnnaa no, na momfa nkɔma nea ɔwɔ mmɛnnaa du no.
42019025	Na wosee no sɛ: Owura, ɔwɔ mmɛnnaa du!
42019026	Na mise mo sɛ:Obiara a ɔwɔ no na wɔbɛma no; na nea onni no, nea ɔwɔ po, wobegye ne nsam.
42019027	Na m’atamfo a wɔmpɛ sɛ midi wɔn so hene de, momfa wɔn mmra ha, na mummekum wɔn m’anim!
42019028	Na owiee eyinom ka no, ɔsen dii kan sɛ ɔrekɔ Yerusalem.
42019029	Na ɛbae sɛ ɔbɛn Betfage ne Betania bepɔw a wɔfrɛ no Ngo Bepɔw ho no, ɔsomaa n’asuafo no mu baanu
42019030	sɛ:Monkɔ akuraa a ɛda mo anim yi ase, na mohyɛn hɔ a, mubehu afurum ba a wɔasa no a onipa biara ntenaa no so da; monsan no mmra ha!
42019031	Na sɛ obi bisa mo sɛ: Adɛn nti na mosan no a, nea monka ne sɛ: Ne ho hia Awurade.
42019032	Na wɔn a wɔsomaa wɔn no kɔe kohui sɛnea ɔka kyerɛɛ wɔn no ara.
42019033	Na wɔresan afurum ba no no, ne wuranom bisaa wɔn sɛ: Adɛn na mosan afurum ba no?
42019034	Na wɔkae sɛ: Ne ho hia Awurade.
42019035	Na wɔde afurum ba no brɛɛ Yesu; na wɔde wɔn ntama guu no so, na wɔde Yesu tenaa so.
42019036	Na ɔrekɔ no, wɔde wɔn ntama sesɛw ɔkwan mu.
42019037	Na ɔbɛn nea wɔrebesian Ngo Bepɔw no, asuafo no nyinaa ani fii ase gyei, na wɔde nne kɛse yii Nyankopɔn ayɛ wɔ ahoɔdenne a wɔahu nyinaa nti
42019038	sɛ: Nhyira ne ɔhene a ɔnam Awurade din mu reba no! Asomdwoe wɔ ɔsoro, na anuonyam wɔ sorosoro noho.
42019039	Na Farisifo no mu bi a wɔwɔ nkurɔfokuw no mu ka kyerɛɛ no sɛ: Kyerɛkyerɛfo, ka w’asuafo no anim!
42019040	Na obua see wɔn sɛ:Mise mo sɛ: Eyinom mua wɔn ano a, anka abo mpo bɛteɛm.
42019041	Na ɔbɛn no, ɔhwɛɛ kurow no sui wɔ so se:
42019042	Sɛ wo, w'ankasa nso mpo, ɛnnɛ sɛ wunim nea ɛfa asomdwoe ho a anka eye. Nanso afei, wɔde ahintaw wo.
42019043	Na nna bi bɛba wo so a w’atamfo betwa wo ho ka, na wɔatwa wo ho kɔntɔnkrɔn, na wɔaka wo ahyɛ mu baabiara,
42019044	na wɔadwiriw wo ne wo mma a wɔwɔ wo mu no agu fam, na wɔrennyaw wo mu bo ɔbo so, efisɛ woanhu bere a wɔdom bɛhwɛɛ wo no.
42019045	NaYesu kɔɔ asɔrefi no, ofii ase pam wɔn a wɔtɔn ade wɔ hɔ no na
42019046	osee wɔn sɛ: Wɔakyerɛw sɛ: Me fi yɛ mpaebɔ fi; na mo de, mode ayɛ adwowtwafo tu.
42019047	Na daa ɔkyerɛkyerɛe asɔrefi hɔ; na asɔfo mpanyin ne kyerɛwfo ne ɔman no mu atitiriw hwehwɛe sɛ wobekum no.
42019048	Na wɔanhu nea wɔbɛyɛ; efisɛ ɔman no nyinaa de wɔn ho bataa ne ho tiee no.
42020001	Na ɛbae sɛ da bi a ɔrekyerɛkyerɛ ɔman no wɔ asɔrefi na ɔreka asɛmpa no, asɔfo mpanyin ne kyerɛwfo ne mpanyimfo no baa no so,
42020002	na wɔbɛka kyerɛɛ no sɛ: Ka tumi ko a wode yɛ nneɛma yi kyerɛ yɛn, anaasɛ hena na ɔmaa wo tumi yi?
42020003	Na obua see wɔn sɛ:Me nso mebisa mo asɛm biako na monka nkyerɛ me:
42020004	Yohane asubɔ no, efi soro anaasɛ efi nnipa?
42020005	Na wosusuw sisee wɔn ho sɛ: Sɛ yɛka sɛ efi soro a, ɔbɛka sɛ: Ɛnne adɛn nti na moannye no anni?
42020006	Na sɛ yɛka sɛ efi nnipa a, ɔman no nyinaa besiw yɛn abo; efisɛ wogye di ampa sɛ Yohane yɛ odiyifo.
42020007	Na wobuae sɛ wonnim nea efi.
42020008	Na Yesu nso see wɔn sɛ:Me nso menka tumi ko a mede meyɛ eyinom menkyerɛ mo.
42020009	Na ofii ase buu ɔman no bɛ yi sɛ:Onipa bi yɛɛ bobe turo, na ɔde fɛm akuafo bi, na ogyaw hɔ kɔɔ baabi kɔkyɛe.
42020010	Na bere no dui no, ɔsomaa akoa bi kɔɔ akuafo no nkyɛn, sɛ wɔmma no bobe turo no mu aba no bi; na akuafo no hwee no ma ɔnam nsansa kɔe.
42020011	Na ɔsomaa akoa foforo; na ɔno nso, wɔhwee no bɔɔ no adapaa ma ɔnam nsansa kɔe.
42020012	Na ɔsomaa nea ɔto so abiɛsa; na ɔno nso, wopirapiraa no pam no fii hɔ.
42020013	Na bobe turo wura no kae sɛ: Menyɛ no dɛn? Mɛsoma me dɔba; ebia wɔbɛfɛre no.
42020014	Na akuafo no huu no no, wosusuw sisee wɔn ho sɛ: Ɔdedifo no ni; momma yenkum no, na apɛgyade no nyɛ yɛn dea.
42020015	Na wɔtwee no fii bobe turom hɔ kokum no. Enti ɛdɛn na bobe turo wura no bɛyɛ wɔn?
42020016	Ɔbɛba abɛsɛe akuafo yi, na ɔde bobe turo no ama afoforo. Na wɔtee no, wɔkae sɛ: Wɔmmma ɛmmma sa!
42020017	Na ɔhwɛɛ wɔn anim kae sɛ:Na ɛdɛn na wɔakyerɛw sɛ: Ɔbo a abantofo apa no, ɛno na abɛyɛ twea tibo.
42020018	Obiara a ɔbɛhwe ɔbo no so no, obebubu; na nea ɛbɛhwe no so no, ɛbɛpɛtɛw no.
42020019	Na kyerɛwfo ne asɔfo mpanyin no hwehwɛe sɛ wɔde wɔn nsa koso no mu akyere no dɔn no ara mu, nanso wosuroo ɔman no; efisɛ wohui sɛ bɛ a obui no, ɔde wɔn.
42020020	Na wɔtɛw no, na wɔsomaa akwansrafo bi a wotintim wɔn anim sɛ wɔyɛ nnipa trenee sɛ wɔnkɔpɛ no asɛm, na wɔayi no ama amrado tumi ne mmara.
42020021	Na wobisaa no sɛ: Kyerɛkyerɛfo, yenim sɛ wokasa na wokyerɛkyerɛ yiye, nanso womfɛre obiara anim, na wokyerɛkyerɛ Onyankopɔn kwan nokware mu.
42020022	Yɛwɔ ho kwan sɛ yeyi tow ma Kaesare anaasɛ yennyi?
42020023	Na ohuu wɔn adwemmɔne no, ɔka kyerɛɛ wɔn sɛ:
42020024	Momfa denare mmɛkyerɛ me! Hena mfonini ne nkyerɛwee na ɛwɔ so yi? Na wɔkae sɛ: Kaesare de.
42020025	Na osee wɔn sɛ:Ɛnne momfa Kaesare de mma Kaesare ne Nyankopɔn de mma Onyankopɔn.
42020026	Na wɔantumi annya n’asɛm bi anso mu ɔman no anim, na ne mmuae no yɛɛ wɔn nwonwa, na womuaa wɔn ano.
42020027	Na Sadukifo a wɔka sɛ owusɔre nni hɔ no mu bi bae bebisaa no
42020028	sɛ: Kyerɛkyerɛfo, Mose kyerɛw maa yɛn sɛ: Sɛ obi nua wu, na ɔwɔ yere, na wanwo mma a, ne nua no mfa ne yere no nware, na ɔnwo mma, mma nea wawu no.
42020029	Nso anuanom baasɔn tenaa ase. Na nea odi kan waree yere, wannya ɔba na owui.
42020030	Na nea ɔto so abien
42020031	ne nea ɔto so abiɛsa waree no; na saa ara na wɔn baasɔn nyinaa waree no, na wɔannyaw mma, na wowuwui.
42020032	Na akyiri no, ɔbea no nso wui.
42020033	Na afei owusɔre mu no, ɔbɛyɛ wɔn mu hena yere? Efisɛ wɔn baasɔn no aware no.
42020034	Na Yesu bua see wɔn sɛ:Wiase yi mma ware, na wɔde wɔn ma aware;
42020035	na wɔn a wobebu wɔn sɛ ɛsɛ wɔn sɛ wɔn nsa bɛka wiase foforo no ne ɔsɔre a wɔbɛsɔre afi awufo mu no de, wɔnware, nso wɔmfa wɔn mma aware.
42020036	Nso wontumi nwu bio; na wɔte sɛ abɔfo, na wɔyɛ Onyankopɔn mma, sɛ wɔyɛ owunyan mma ntia.
42020037	Ɛfa awufo nyan ho de Mose nso kyerɛɛ wɔ wura no ho asɛm no mu sɛ: Abraham Nyankopɔn ne Isak Nyankopɔn ne Yakob Nyankopɔn.
42020038	Na ɔnyɛ awufo Nyankopɔn, na mmom ateasefo de; efisɛ wɔn nyinaa te ase ma no.
42020039	Na kyerɛwfo no mu bi buae sɛ: Kyerɛkyerɛfo, woaka no yiye.
42020040	Na eyi akyi no, wɔantumi ammisa no asɛm bi bio.
42020041	Na ɔka kyerɛɛ wɔn sɛ:Adɛn nti na wɔka sɛ: Kristo no yɛ Dawid ba?
42020042	Na Dawid ankasa ka nnwom nhoma no mu sɛ: Awurade see me wura sɛ: Tena me nifa
42020043	kosi sɛ mede w’atamfo mɛyɛ wo nan ase ntiaso.
42020044	Enti Dawid frɛ no owura a, na ɛyɛɛ dɛn na ɔyɛ ne ba?
42020045	Na ɔman no nyinaa retie no, osee asuafo no sɛ:
42020046	Monhwɛ mo ho yiye kyerɛwfo a wɔpɛ ntade atenten mu nantew, na wɔpɛ gua so nkyia ne mpanyin nkongua hyia adan mu ne mpanyin tenabea adidi ase no ho;
42020047	wɔn na wɔbɔ akunafo apoo, nanso wɔboapa bɔ mpae atenten kyerɛ. Eyinom na wobenya afobu a ɛso.
42021001	Na ɔmaa n’ani so huu adefo a wɔde wɔn ayɛyɛde regu tow adaka no mu.
42021002	Na ohuu ɔbea kunafo hiani bi nso a ɔde mpɛsewa abien beguu mu.
42021003	Na ɔkae sɛ:Nokware mise mo sɛ, okunafo hiani yi de bebree abegu mu sen wɔn nyinaa.
42021004	Na eyinom nyinaa fi nea wɔwɔ na aboro wɔn so no mu na wɔde bi abegu mu, nanso oyi de, ofi ne hia mu de n’asetena mu ade a ɔwɔ nyinaa na abegu mu.
42021005	Na ebinom reka asɔrefi no ho asɛm sɛnea wɔde abo fɛfɛ ne adekyɛde ahyehyɛ no no, ɔkae sɛ:
42021006	Nneɛma a muhu yi de, nna bi bɛba a wɔrennyaw ɔbo wɔ ɔbo so emu a wɔrennwiriw ngu fam.
42021007	Na wobisaa no sɛ: Kyerɛkyerɛfo, da bɛn na eyinom bɛba, na eyinom rebɛba a, ɛho sɛnkyerɛnne ne dɛn?
42021008	Na ose:Monhwɛ na wɔannaadaa mo, na nnipa bebree bɛba me din mu abɛka sɛ: Mene no, na afei nso ɛbere no abɛn. Nso munnni wɔn akyi!
42021009	Na sɛ mote ɔko ne mansotwe a, mommma ɛmmɔ mo hu; na etwa sɛ eyinom di kan ba; nanso na awiei no de, ennui.
42021010	Ɛnna osee wɔn sɛ:Ɔman bɛsɔre ɔman so, ne ahenni ahenni so.
42021011	Na asaasewosow kɛse bɛba mmeaemmeae, na ɔkɔm ne ɔyaredɔm bɛba; na ahude ne nsɛnkyerɛnne akɛse befi soro aba.
42021012	Na nea edi eyinom nyinaa kan ne sɛ wɔde wɔn nsa beso mo mu, na wɔataa mo, na wɔayi mo akɔ hyia adan mu ne afiase, na wɔde mo akɔ ahene ne amradofo anim me din nti,
42021013	na mode adi me ho adanse.
42021014	Enti momfa nto mo tirim sɛ, na munnnwen nea mode beyi mo ho ano ansa.
42021015	Na me na mɛma mo ano ne nyansa a mo atamfo nyinaa rentumi ntua ano na wɔrennyina anim.
42021016	Na awofo ne anuanom ne abusuafo ne nnamfo nso beyi mo ama, na wɔama wɔakum mo mu binom.
42021017	Na me din nti nnipa nyinaa bɛtan mo.
42021018	Na mo ti nwi biako po renyera.
42021019	Mo boasetɔ mu na mubenya mo kra.
42021020	Na sɛ muhu sɛ dɔm atwa Yerusalem ho ahyia a, ɛnne munhu sɛ ne sɛe abɛn.
42021021	Ɛnna momma wɔn a wɔwɔ Yudea nguan nkɔ mmepɔw so, na wɔn a wɔwɔ Yerusalem mfi mu nkɔ, na wɔn a wɔwɔ nkuraase no, mommma wɔnnkɔ mu,
42021022	efisɛ eyi ne aweredi nna, na nneɛma a wɔakyerɛw no nyinaa aba mu.
42021023	Na wɔn a wɔafa afuru ne wɔn a wɔma nufu nna no mu no nnue! Na ahohia kɛse bɛba asaase no so, na abufuw bɛda ɔman yi so.
42021024	Na wɔbɛtotɔ nkrante ano, na wɔafa wɔn nnommum akɔ amanaman nyinaa so. Na wiase amanaman betiatia Yerusalem so de akosi sɛ amanaman no bere bewie du.
42021025	Na nsɛnkyerɛnne bɛba owia ne ɔsram ne nsoromma mu, na amanaman ho bɛyeraw wɔn asaase so, ɛpo ne asorɔkye a ɛrehuru nti;
42021026	na ehu ne nneɛma a wɔhwɛ a ɛreba wiase no bɛma nnipa atotɔ beraw; efisɛ wɔbɛwosow ɔsoro ahoɔden.
42021027	Ɛnna wobehu onipa ba no sɛ ɔde tumi ne anuonyam kɛse reba omununkum mu.
42021028	Na nneɛma yi refi ase aba a, monhwɛ ɔsoro na momma mo ti so, efisɛ mo gye rebɛn.
42021029	Na obuu wɔn bɛ sɛ: Monhwɛ borɔdɔma ne nnua nyinaa!
42021030	Sɛ enya fefɛw na mohwɛ a, mo ankasa muhu sɛ ahohuru bere anya abɛn.
42021031	Saa ara na mo nso, sɛ muhu sɛ eyinom ba a, munhu sɛ Onyankopɔn ahenni abɛn.
42021032	Nokware mise mo sɛ, awo ntoatoaso yi rentwam, gye sɛ ne nyinaa aba mu ansa.
42021033	Ɔsoro ne asaase betwam, na me nsɛm de, ɛrentwam da.
42021034	Na monhwɛ mo ho so yiye, na potwaa ne asabow ne nkwa yi mu nneɛma ho dadwen ne haw anhyɛ mo koma so, na ɛda no ammɛto mo mpofirim te sɛ afiri,
42021035	na ɛbɛba wɔn a wɔte asaase ani nyinaa so.
42021036	Enti monwɛn na monsrɛ daa, na moanya ahoɔden de aguan afi nneɛma a ɛrebɛba yi nyinaa mu, na moakogyina onipa ba no anim.
42021037	Nso nna no mu da biara ɔkyerɛkyerɛ asɔrefi hɔ awia, na anadwo na wafi hɔ akɔtena bepɔw a wɔfrɛ no Ngo Bepɔw no so.
42021038	Na ɔman no nyinaa sɔre anɔpa ba ne nkyɛn asɔrefi hɔ betie no.
42022001	Na Apiti afahyɛ a wɔfrɛ no Twam no bɛnee.
42022002	Na asɔfo mpanyin ne kyerɛwfo no hwehwɛe sɛnea wɔbɛyɛ na wɔakum Yesu efisɛ wosuro ɔman no.
42022003	Na Satan kɔhyɛn Yuda a wɔfrɛ no Iskariot a ɔyɛ dumien no mu biako no mu.
42022004	Na ɔne asɔfo mpanyin ne asafohene no kɔkasae kyerɛe sɛnea ɔbɛyɛ na wayi no ama wɔn.
42022005	Na ɛyɛɛ wɔn anigye, na wɔne no hyehyɛe sɛ wɔbɛma no sika bi.
42022006	Na ɔpenee; na ɔhwehwɛe sɛnea obenya ɔkwan ayi no ama wɔn wɔ nkurɔfokuw no akyi.
42022007	Na afei Apiti da a ɛsɛ sɛ wokum Twam guan no dui.
42022008	Na ɔsomaa Petro ne Yohane sɛ:Monkɔ nkosiesie Twam no mma yɛn, na yemmedi.
42022009	Na wobisaa no sɛ: Ɛhe na wopɛ sɛ yekosiesie?
42022010	Na osee wɔn sɛ:Hwɛ, mudu kurow no mu a, onipa bi a ɔso sukuruwa behyia mo; munni n’akyi nkɔ ofi a ɔbɛkɔ mu no mu.
42022011	Na munse ofiwura no sɛ: Kyerɛkyerɛfo se wo sɛ: Ɛhe na ahɔhodan a me ne m’asuafo bedi mu Twam no wɔ?
42022012	Na ɔbɛkyerɛ mo abansoro asa kɛse bi a wɔahyehyɛ mu; ɛhɔ na munkosiesie!
42022013	Na wɔkɔ kohui sɛnea ɔka kyerɛɛ wɔn no, na wosiesiee Twam no.
42022014	Na dɔn no dui no, ɔbɛtenaa ase, na asomafo no ka ne ho.
42022015	Na ɔka kyerɛɛ wɔn sɛ:Ɔpɛ na mepɛe sɛ me ne mo di Twam yi ansa na mahu amane.
42022016	Na mise mo sɛ, merenni bi bio, gye da a ɛbɛba mu Onyankopɔn ahenni mu.
42022017	Na ɔfaa kuruwa no daa ase, na ɔkae sɛ:Munnye eyi, na monkyɛ mu!
42022018	Na mise mo sɛ, merennom bobe aba no bi bio, gye da a Onyankopɔn ahenni no bɛba.
42022019	Na ɔfaa abodoo daa ase bubui, na ɔde maa wɔn kae sɛ: Eyi ne me honam a mo nti wɔde rema; monyɛ eyi mfa nyɛ me nkae.
42022020	Saa ara nso na wowiee adidi no, ɔfaa kuruwa no kae sɛ: Kuruwa yi ne apam foforo me mogya mu, ɛno na mo nti wɔrehwie agu.
42022021	Nso hwɛ, nea ɔreyi me ama no nsa ne me wɔ ɔpon so.
42022022	Na onipa ba no rekɔ sɛnea wɔahyɛ no de, nanso onipa a obeyi no ama no nnue!
42022023	Na wofii ase bisabisae wɔ wɔn mu sɛ, hena ara na ɔrebɛyɛ saa ade yi.
42022024	Na akasakasa bi nso baa wɔn mu sɛ wɔn mu hena na wobebu no kɛse.
42022025	Na osee wɔn sɛ:Wiase amanaman ahene di wɔn so ahensɛm, na wɔn a wodi wɔn so tumi no, wɔfrɛ wɔn adɛɛfo.
42022026	Na mo de, monnyɛ sa, na mmom nea ɔyɛ mo mu kɛse no, ɔnyɛ sɛ akumaa; na nea ɔyɛ otitiriw no nyɛ sɛ nea ɔsom.
42022027	Na hena na ɔso, nea ɔte aduan ho anaasɛ nea ɔsom? Ɛnyɛ nea ɔte aduan ho? Na me de, mewɔ mo mu sɛ nea ɔsom.
42022028	Na mone wɔn a wɔda so ka me ho me sɔhwɛ mu.
42022029	Na me nso sɛnea m’agya ayi ahenni ama me no, saa ara na meyi mama mo,
42022030	na moadidi na moanom me pon so wɔ m’ahenni mu, na moatena nhengua so abu Israel mmusuakuw dumien no atɛn.
42022031	Simon, Simon, hwɛ, anka Satan pɛ sɛ onya mo, na ohuhu mo so sɛ aburow.
42022032	Nanso masrɛ mama wo, na woampa wo gyidi. Na wo de, sɛ daakye wosan gyina a, hyɛ wo nuanom den!
42022033	Na Petro see no sɛ: Awurade, masiesie me ho sɛ me ne wo bɛkɔ afiase ne owu mu.
42022034	Na ose:Petro, meka mekyerɛ wo sɛ, ɛnnɛ, ansa na akokɔ bɛbɔn no, na woasan mprɛnsa sɛ wunnim me.
42022035	Na osee wɔn sɛ:Mesomaa mo a na munkura sika kotoku ne akwantu bɔtɔwa ne mpaboa no, so biribi hiaa mo anaa? Na wose: Anhia yɛn hwee.
42022036	Ɛnna osee wɔn sɛ:Afei de, nea ɔwɔ sika kotoku no, ɔmfa, ne akwantu bɔtɔwa saa ara; na nea onni bi no, ɔntɔn ne ntama mfa ntɔ nkrante.
42022037	Na mise mo sɛ, eyi a wɔakyerɛw nso, etwa sɛ ɛba mu wɔ me ho sɛ: Wɔakan no afra mmaratofo mu. Na nea ɛfa me ho no wɔ awiei.
42022038	Na wose: Awurade, hwɛ, nkrante abien ni. Na osee wɔn sɛ: Ɛdɔɔso.
42022039	Na ofii adi, na sɛnea ɔyɛ daa no, ɔkɔɔ Ngo Bepɔw so; na asuafo no nso dii n’akyi.
42022040	Na oduu hɔ no, osee wɔn sɛ:Mommɔ mpae, na moankɔ sɔhwɛ mu!
42022041	Na ɔtwee ne ho fii wɔn nkyɛn bɛyɛ sɛ nea wɔtow ɔbo a, ɛbɛtɔ no, ɔkotow ne nan anim bɔɔ mpae
42022042	sɛ:Agya, sɛ wopɛ a, ma kuruwa yi ntwa me ho nkɔ, nanso ɛnyɛ nea mepɛ, na nea wopɛ na ɛnyɛ hɔ.
42022043	Na ɔbɔfo fii soro beyii ne ho kyerɛɛ no hyɛɛ no den.
42022044	Na ɔwɔ owu yaw mu no, ɔmaa ne mpaebɔ mu yɛɛ den. Na ne ho fifiri yɛe sɛ mogya atɔwatɔw a ɛsosɔ fam.
42022045	Na ɔsɔre fii mpaebɔ mu baa asuafo no nkyɛn no, obehuu wɔn sɛ awerɛhow nti wɔadeda,
42022046	na osee wɔn sɛ:Adɛn na moda? Monsɔre mmɔ mpae, na moankɔ sɔhwɛ mu.
42022047	Na ogu so kasa no, hwɛ, nnipakuw bi bae a dumien no mu biako a wɔfrɛ no Yuda di wɔn anim. Na otwiw bɛn Yesu befew n’ano.
42022048	Na Yesu see no sɛ:Yuda, wode mfewano na ɛreyi onipa ba no ama?
42022049	Na wɔn a wɔwɔ ne ho no huu nea ɛrebɛba no, wosee no sɛ: Awurade, yɛmmobɔ wɔn nkrante anaa?
42022050	Na wɔn mu biako bɔɔ ɔsɔfo panyin akoa, na otwaa n’aso nifa.
42022051	Na Yesu buae sɛ:Momma no nso ha ara! Na ɔkaa n’aso no yɛɛ no yiye.
42022052	Na afei Yesu ka kyerɛɛ asɔfo mpanyin ne asɔrefi asafohene ne mpanyimfo a wɔbaa no so no sɛ:Mobae sɛnea moreba odwowtwafo so na mukura nkrante ne mmaa yi?
42022053	Me ne mo wɔ asɔrefi hɔ daa no, moankyere me; na eyi ne mo bere ne sum tumi.
42022054	Na wɔkyeree no kɔe, na wɔde no kɔɔ ɔsɔfo panyin fi. Na Petro de, odi wɔn ntɛntɛnso wɔ akyirikyiri.
42022055	Na wɔsɔɔ ogya adiwo hɔ na wɔtenaa ho no, Petro bɛtenaa wɔn mu.
42022056	Na abaawa bi huu no sɛ ɔte gya no ho, na ɔhwɛɛ no dinn kae sɛ: Oyi nso ne no na ɛnam.
42022057	Na ɔsanee sɛ: Ɔbea, minnim no.
42022058	Na ankyɛ na ɔfoforo huu no, na ose: Wo nso wufi wɔn mu. Na Petro se: Damfo, mimfi wɔn mu.
42022059	Na ɛno akyi bɛyɛ sɛ dɔnhwerew biako no, ɔfoforo bi nso de bɛtoo so sɛ: Oyi nso ne no na ɛnam ampa, efisɛ ɔyɛ Galileani.
42022060	Na Petro se: Damfo, minnim nea wuse yi. Na amonom hɔ ara a ogu so kasa no, akokɔ bɔnee.
42022061	Na Awurade dan ne ho hwɛɛ Petro anim; na Petro kaee Awurade asɛm a ɔka kyerɛɛ no sɛ: Ɛnnɛ, akokɔ remmɔn na woapa me mprɛnsa no.
42022062	Na Petro fii adi kosui yayaayaw.
42022063	Na mmarima a wokura Yesu mu no goruu ne ho hwee no.
42022064	Na wɔkataa n’ani bobɔɔ n’ani so, na wosee no sɛ: Hyɛ nkɔ, Kyerɛ yɛn nea ɔbɔɔ wo no!
42022065	Na abususɛm pii keka ho a wɔka guu no so.
42022066	Na ade kyee no, ɔman mpanyimfo ne asɔfo mpanyin ne kyerɛwfo ano behyiae, na wɔde no kɔɔ wɔn asennii
42022067	kae sɛ: Wone Kristo no a, ka kyerɛ yɛn! Na ɔka kyerɛɛ wɔn sɛ:Sɛ mise mo a, morennye nni;
42022068	na sɛ nso mibisa mo a, moremmua me.
42022069	Na efi nnɛ, onipa ba no bɛtena Onyankopɔn tumi nifa so.
42022070	Na wɔn nyinaa kae sɛ: Ɛnde na wone Nyankopɔn ba no anaa? Na ɔka kyerɛɛ wɔn sɛ:Moaka, na mene no.
42022071	Na wose: Adanse bɛn na ehia yɛn bio? Na yɛn ankasa ate afi n’anom.
42023001	Ɛnna nnipakuw no nyinaa sɔre de no kɔɔ Pilato anim.
42023002	Na wofii ase totoo n’ano sɛ: Yɛahu sɛ onipa yi resɛe yɛn man, na wabara sɛ wonnyi tow mma Kaesare, na ɔka sɛ ɔno ankasa ne ɔhene Kristo no.
42023003	Na Pilato bisaa no sɛ: Wone Yudafo hene no anaa? Na obuaa no sɛ:Woaka.
42023004	Na Pilato ka kyerɛɛ asɔfo mpanyin ne nkurɔfo akuwakuw no sɛ: Minhu afobusɛm biara onipa yi mu.
42023005	Nanso wɔkae ara sɛ: Ɔhwanyan ɔman mu, ɔkyerɛkyerɛ Yudea man nyinaa mu, ofii ase Galilea na ɔde abedu ha yi.
42023006	Na Pilato tee Galilea din no, obisae sɛ onipa no yɛ Galileani anaa?
42023007	Na ohui sɛ ofi Herode ase no, ɔma wɔde no kɔmaa Herode; na nna no mu no na ɔno ankasa nso wɔ Yerusalem.
42023008	Herode huu Yesu no, n’ani gyei sɛ; efisɛ ɔpɛe sɛ ohu no no akyɛ, na wate ne ho nsɛm ntia. Na n’ani da so sɛ ɔbɛyɛ sɛnkyerɛnne bi na wahu.
42023009	Na obisabisaa no nsɛm bebree, nanso wammua no.
42023010	Nso asɔfo mpanyin ne kyerɛwfo no gyina hɔ, na wɔtoto n’ano ara.
42023011	Na Herode ne ne dɔm huraa n’anim, goruu ne ho, na ɔhyɛɛ no ataade hanahana bi de no kɔmaa Pilato bio.
42023012	Na da no ara na Pilato ne Herode faa adamfo; na kan no de, na anka wɔyɛ aka.
42023013	Na Pilato frɛɛ asɔfo mpanyin ne mpanyimfo ne ɔman no boaa ano
42023014	ka kyerɛɛ wɔn sɛ: Mode onipa yi abrɛ me sɛ obi a ɔsɛe ɔman; na hwɛ, mahwehwɛ no mu mo anim, na manhu nsɛm a mode totoo n’ano no mu afobusɛm biara onipa yi mu.
42023015	Herode nso anhu; na ɔma wɔde no brɛɛ me, na hwɛ, ɔnyɛɛ nea ɛfata sɛ wokum no.
42023016	Enti mɛhwe no, na magyaa no.
42023017	[Nso ɛsɛ no sɛ daa, afahyɛ no mu, ogyaa ɔdeduani biako ma wɔn].
42023018	Na wɔn nyinaa teɛɛm prɛko sɛ: Fa oyi kɔ, na gyaa Baraba ma yɛn!
42023019	(Ɔno na sakasaka bi a ɔkɔyɛe kurow no mu hɔ ne awudi nti wɔde no akɔto afiase).
42023020	Na Pilato pɛe sɛ ogyaa Yesu nti, ɔkasa kyerɛɛ wɔn bio.
42023021	Na wɔteɛɛm sɛ: Bɔ no asɛndua mu, bɔ no asɛndua mu!
42023022	Na ɔkaa nea ɛto so abiɛsa kyerɛɛ wɔn sɛ: Na bɔne bɛn na wayɛ? Manhu nea ɛfata sɛ wokum no, enti mɛhwe no, na magyaa no.
42023023	Na wɔde nne kɛse kɔɔ so kae sɛ wɔmmɔ no asɛndua mu; na wɔn nne boroo ne de so.
42023024	Na Pilato buu atɛn, sɛnea wobisae no.
42023025	Na ogyaa nea sakasaka ne awudi nti wɔde no kɔtoo afiase a wɔsrɛɛ no no maa wɔn, na Yesu de, oyii no mae sɛnea wɔpɛ.
42023026	Na wɔde no rekɔ no, wɔkyeree ɔbarima bi a wɔfrɛ no Simon, a ofi Kirene. Na ofi n’afum reba, na wɔde asɛndua no too no so sɛ ɔnsoa nni Yesu akyi.
42023027	Na ɔman no mu nnipakuw kɛse dii n’akyi, ne mmea a wɔredi no nkɔmmɔ na wɔresu no.
42023028	Na Yesu dan n’ani kyerɛɛ wɔn kae sɛ:Yerusalem mmabea, munnsu me, na munsu mo ho ne mo mma!
42023029	Na hwɛ, nna bi reba a wɔbɛka sɛ: Nhyira ne abonin ne ɔyafunu a ɛnwoe da ne nufu a wonnumii da.
42023030	Ɛnna wobefi ase aka akyerɛ mmepɔw sɛ: Monhwe yɛn so! Ne nkoko sɛ: Monkata yɛn so!
42023031	Na sɛ wɔde eyi reyɛ duamono a, dɛn na wɔde bɛyɛ duwui?
42023032	Na wɔde nnebɔneyɛfo baanu nso kaa ne ho kɔe sɛ wonkokum wɔn.
42023033	Na woduu baabi a wɔfrɛ hɔ Nitiriso no, ɛhɔ na wɔsɛn no ne nnebɔneyɛfo no, obiako wɔ ne nifa, na obiako wɔ benkum.
42023034	Na Yesu kae sɛ:Agya, fa kyɛ wɔn, na wonnim nea wɔreyɛ! Na wɔkyɛɛ ne ntama mu bɔɔ so ntonto.
42023035	Na ɔman no gyina hɔ rehwɛ. Na mpanyimfo no nso yii no ahii sɛ: Ogyee binom; ;Ɛhɛɛ! sɛ oyi ne Kristo no a Onyankopɔn ayi no no a, ma onnye ne ho!
42023036	Na asraafo no nso goruu ne ho, na wɔbaa ne nkyɛn bɛmaa no nsa nyinyanyinya,
42023037	na wɔkae sɛ: Sɛ woyɛ Yudafo hene a, gye wo ho!
42023038	Na nkyerɛwee bi nso wɔ n’atifi sɛ: Oyi ne Yudafo hene.
42023039	Na nnebɔneyɛfo a wɔasɛn wɔn no mu biako yaw no sɛ: Ɛnyɛ wo ne Kristo no? Gye wo ho ne yɛn!
42023040	Na obiako no buaa no kaa n’anim sɛ: Wo nso wunsuro Onyankopɔn sɛ wowɔ afobu koro yi ara mu yi?
42023041	Na yɛn de de, ɛteɛ pɛ, na yɛanya nea ɛsɛ yɛn nneyɛe no; na oyi de, ɔnyɛɛ mfomso ade biara.
42023042	Na ɔkae sɛ: Yesu, sɛ woba w’ahenni mu a, kae me!
42023043	Na ɔka kyerɛɛ no sɛ:Nokware mise wo sɛ, nnɛ wobɛka me ho Paradise hɔ.
42023044	Na ɛbɛyɛ sɛ dɔn a ɛto so asia no, esum duruu asaase nyinaa so de kosii dɔn a ɛto so akron.
42023045	Na owia duruu sum; na asɔredan mu ntama a etwa mu no mfinimfini tewee.
42023046	Na Yesu de nne kɛse teɛɛm sɛ:Agya, wo nsam na mede me honhom mehyɛ. Na ɔkaa saa no, ogyaa mu.
42023047	Na asraafo ha so panyin no huu nea aba no, ɔhyɛɛ Onyankopɔn anuonyam sɛ: Ampa ara, onipa yi yɛ onipa trenee.
42023048	Na nkurɔfo akuwakuw a wɔbaa hɔ bɛhwɛɛ ade no nyinaa huu nea aba no, wɔbobɔɔ wɔn koko so san kɔe.
42023049	Na n’amannifo nyinaa ne mmea a wodii n’akyi fii Galilea no abegyina akyirikyiri rehwɛ nneɛma yi.
42023050	Na hwɛ, ɔbarima bi a wɔfrɛ no Yosef a ɔyɛ baguani na ɔyɛ onipa pa na ɔteɛ,
42023051	no de, wampene wɔn agyina ne wɔn nneyɛe no so. Ofi Yudafo kurow Arimatea mu, na ɔno ankasa nso retwɛn Nyankopɔn ahenni no.
42023052	Ɔno na ɔkɔɔ Pilato nkyɛn kɔsrɛɛ no Yesu amu no.
42023053	Na okoyi kyekyee no nwera mu, na ɔde kɔtoo ɔda a wɔatwa no ɔbo mu a onipa bi nnaa mu da mu.
42023054	Na ɛda no yɛ ahosiesie da, na homeda rebɛn.
42023055	Na mmea no nso a wɔne no fi Galilea bae no dii akyi kɔhwɛɛ ɔda no ne sɛnea wɔde n’amu no too mu fae.
42023056	Na wɔsan besiesiee nnuru ne ngo huamhuam; na homeda no wɔyɛɛ komm homee sɛnea mmara no te no.
42024001	Na da a edi nnawɔtwe kan no anɔpahema, wɔkɔɔ ɔda no so, na wokura nnuru huamhuam a wɔasiesie no.
42024002	Na wohuu ɔbo no sɛ apirew afi ɔda no ano,
42024003	na wɔhyɛn mu no, wɔanhu Awurade Yesu amu no.
42024004	Na ɛbae sɛ eyi yɛɛ wɔn tirim basaa no, hwɛ, mmarima baanu begyinaa wɔn nkyɛn a wɔhyɛ ntade a ɛhyerɛn.
42024005	Na ehu kaa wɔn ma wosisii wɔn ti ase, na mmarima no ka kyerɛɛ wɔn sɛ: Adɛn na mohwehwɛ ɔteasefo no awufo mu?
42024006	Onni ha, na wasɔre. Monkae sɛnea ɔwɔ Galilea no, ɔka kyerɛɛ mo
42024007	sɛ: Etwa sɛ wɔde onipa ba no hyɛ nnebɔneyɛfo nsa, na wɔbɔ no asɛndua mu, na da a ɛto so abiɛsa no, wasɔre bio.
42024008	Na wɔkaee ne nsɛm no;
42024009	na wɔsan fii ɔda no so bɛkaa nneɛma yi nyinaa kyerɛɛ dubiako no ne wɔn a aka no nyinaa.
42024010	Na Maria Magdalene ne Yohana ne Yakobo ne na Maria ne mmea a wɔka wɔn ho no na wɔbɛkaa eyinom kyerɛɛ asomafo no.
42024011	Nanso wɔn nsɛm no yɛɛ wɔn sɛ nsɛnhunu, na wɔannye wɔn anni.
42024012	Na Petro de, ɔsɔre tutuu mmirika kɔɔ ɔda no so, na ɔbɔɔ ne mu ase hwɛɛ mu no, ohuu nwera no sɛ egu fa, na ofii hɔ kɔɔ fie, na nea aba no yɛɛ no nwonwa.
42024013	Na hwɛ, da no ara wɔn mu baanu siim kɔɔ akuraa bi a wɔfrɛ no Emaus a efi Yerusalem kɔ hɔ bɛyɛ sɛ nkwansimma aduosia ase.
42024014	Na wɔredi nneɛma a aba yi nyinaa ho nkɔmmɔ.
42024015	Na ɛbae sɛ wɔredi nkɔmmɔ na wobisabisaa wɔn ho no, Yesu ankasa twiw bɛnee ne wɔn bɔɔ anan kɔe.
42024016	Nanso wɔasuso wɔn aniwa mu, na wɔanhu no.
42024017	Na obisaa wɔn sɛ: Nkɔmmɔ bɛn na monam redi a mo werɛ ahow yi?
42024018	Na wɔn mu biako a wɔfrɛ no Kleopa buaa no sɛ:So wo nko ne ɔhɔho wɔ Yerusalem a wunnim nsɛm a aba hɔ nnansa yi?
42024019	Na obisaa wɔn sɛ: Nsɛm bɛn? Na wosee no sɛ: Nea ɛfa Nasareni Yesu a ɔyɛ odiyifo a ɔwɔ tumi, nneyɛe ne ɔkasa mu, Onyankopɔn ne ɔman nyinaa anim no ho,
42024020	sɛnea asɔfo mpanyin ne yɛn mpanyimfo de no kɔmae sɛ wommu no fɔ nkum no, na wɔbɔɔ no asɛndua mu.
42024021	Na yɛn de, yɛn ani daa so sɛ anka ɔno na ɔrebegye Israel. Nanso eyi nyinaa akyi no, nnansa ni a nsɛm yi sii.
42024022	Na mmea bi a wofi yɛn mu abɛma yɛn ho adwiriw yɛn. Wɔkɔɔ ɔda no so ahemadakye yi,
42024023	na wɔanhu n’amu no wɔ hɔ no, wɔba bɛkae sɛ wɔahu abɔfo bi wɔn ani so nso a wɔkae sɛ ɔte ase.
42024024	Na wɔn a wɔne yɛn wɔ hɔ no mu binom kɔɔ ɔda no so, na wokohui sɛnea mmea no nso kae no ara; na ɔno ankasa de, wɔanhu no.
42024025	Na ɔka kyerɛɛ wɔn sɛ: O adwenharefo a moyɛ nyaa mo komam sɛ mubegye nea adiyifo no aka nyinaa adi!
42024026	Ɛnsɛ sɛ Kristo no behu saa amane no ansa na wakɔ n’anuonyam mu anaa?
42024027	Na ofii Mose ne Adiyifo nyinaa so kyerɛɛ wɔn kyerɛw nyinaa mu nsɛm a ɛfa ne ho ase.
42024028	Na wɔrebɛn akuraa a wɔrekɔ ase no, ɔyɛe sɛnea ɔrekɔ n’anim.
42024029	Na wɔhyɛɛ no sɛ: Tena yɛn nkyɛn, na onwini adwo, na ade reyɛ asa. Ɛnna ɔhyɛn mu ne wɔn kɔtenae.
42024030	Na ɛbae sɛ ɔne wɔn te adidii no, ɔfaa abodoo hyiraa so, na obubui de maa wɔn.
42024031	Na wɔn ani buei, na wohuu no; na ɔno de, otu yerae wɔn anim.
42024032	Ɛnna wosisee wɔn ho sɛ: Ɔne yɛn rekasa ɔkwan mu na obuee kyerɛw nsɛm no mu kyerɛɛ yɛn no, so yɛn akoma mu anyɛ yɛn dɛdɛɛdɛ anaa?
42024033	Na wɔsɔree dɔn no ara mu san baa Yerusalem; na wobehui sɛ dubiako no ne wɔn a wɔka wɔn ho no aboaboa wɔn ho ano
42024034	reka sɛ: Awurade anyan ampa, na wayi ne ho akyerɛ Simon.
42024035	Na baanu no nso kaa nea esii ɔkwan mu ne sɛnea wohuu no abodoobubu mu no kyerɛɛ wɔn.
42024036	Na wɔrekasa saa no, ɔno ara ankasa begyinaa wɔn mfinimfini, na osee wɔn sɛ:Asomdwoe nka mo!
42024037	Na wɔbobɔɔ piriw, na wosuro susuwii sɛ wɔahu ɔsaman bi.
42024038	Na obisaa wɔn sɛ:Adɛn na mo bo tutu, na adɛn nti na adwene sɔresɔre mo koma mu?
42024039	Monhwɛ me nsa ne me nan sɛ ɛyɛ m’ankasa; momfa mo nsa nka me nhwɛ, efisɛ ɔsaman nni nam ne nnompe sɛnea muhu sɛ mewɔ yi.
42024040	Na ɔkaa saa no, ɔde ne nsa ne ne nan kyerɛɛ wɔn.
42024041	Na anigye nti wɔda so nnye nni na ɛyɛɛ wɔn nwonwa no, obisaa wɔn sɛ:Mowɔ aduan bi wɔ ha anaa?
42024042	Na wɔmaa no apataa a wɔatoto sin bi.
42024043	Na ogye dii wɔn anim.
42024044	Na osee wɔn sɛ:Eyi ne me nsɛm a me ne mo wɔ hɔ no, meka mekyerɛɛ mo no, sɛ etwa sɛ nea wɔakyerɛw Mose mmara ne Adiyifo ne Nnwom mu wɔ me ho no nyinaa ba mu.
42024045	Ɛno na obuee wɔn adwene mu ma wɔtee kyerɛw nsɛm no ase.
42024046	Na osee wɔn sɛ:Wɔakyerɛw sɛ, Kristo no behu amane, na da a ɛto so abiɛsa no, wasɔre afi awufo mu,
42024047	na wɔafa ne din so akɔka adwensakra ne bɔne fakyɛ amansan nyinaa mu, na wobefi ase wɔ Yerusalem.
42024048	Na mone eyinom ho adansefo.
42024049	Na hwɛ, meresoma m’agya bɔhyɛ no maba mo so; enti montena kurow no mu nkosi sɛ wɔbɛma mo ahoɔden afi soro.
42024050	Na ɔde wɔn fii adi koduu Betania; na ɔmaa ne nsa so hyiraa wɔn.
42024051	Na ɛbae sɛ ɔrehyira wɔn no, ɔne wɔn paepaee mu, na wɔmaa no so kɔɔ soro.
42024052	Na wɔkotow sɔree no, na wɔde anigye kɛse san baa Yerusalem.
42024053	Na wɔwɔ asɔrefi hɔ daa yii Onyankopɔn ayɛ.
43001001	Mfiase no na Asɛm no wɔ hɔ, na Asɛm no ne Nyankopɔn na ɛwɔ hɔ, na Asɛm no yɛ Onyankopɔn.
43001002	Ɔno ara na mfiase no ɔne Nyankopɔn wɔ hɔ.
43001003	Ɛnam no so na wɔyɛɛ ade nyinaa, na wɔankwati no anyɛ biribiara a wɔyɛe.
43001004	Ne mu na nkwa wɔ, na nkwa no ne nnipa hann;
43001005	na hann no hyerɛn esum mu, na esum no anni so.
43001006	Onipa bi wɔ hɔ a Onyankopɔn somaa no a ne din de Yohane.
43001007	Ɔno na ɔbaa adansedi sɛ ɔrebedi hann no ho adanse, na nnipa nyinaa nam no so agye adi.
43001008	Ɛnyɛ ɔno ne hann no, na mmom ɔbae sɛ ɔrebedi hann no ho adanse.
43001009	Nokware hann a ɛhyerɛn ma onipa biara no wɔ hɔ, na ɛno na ɛreba wiase yi.
43001010	Ɔwɔ wiase dedaw, na wɔnam no so na ɛyɛɛ wiase; nanso wiase anhu no.
43001011	Ɔbaa n’ankasa ne de mu, na wɔn a wɔyɛ n’ankasa de no annye no.
43001012	Na dodow a wogyee no no, wɔn a wogye ne din di no, ɔmaa wɔn tumi sɛ wɔnyɛ Onyankopɔn mma
43001013	a emfi mogya anaa nea ɔhonam pɛ anaa nea ɔbarima pɛ mu, na mmom efi Nyankopɔn mu na wɔwoo wɔn.
43001014	Na Asɛm no bɛyɛɛ ɔhonam, na ɔbɛtenaa yɛn mu, na yehuu n’anuonyam sɛ agya no ba a ɔwoo no koro anuonyam, na ɔdom ne nokware ayɛ no ma.
43001015	Yohane dii ne ho adanse, na ɔteɛɛm sɛ: Oyi ne nea mekae sɛ: Nea odi m’akyi reba no, wadi me kan, na ɔwɔ hɔ ansa na mereba.
43001016	Na efi ne mayɛ mu na yɛn nyinaa anya ɔdom de abɔ ɔdom so.
43001017	Na mmara no de, wɔnam Mose so na ɛmae; na ɔdom ne nokware no de, ɛnam Yesu Kristo so na ɛbae.
43001018	Obi nhuu Nyankopɔn pɛn; ɔba a ɔwoo no koro no a ɔda agya no kokom no, ɔno na wayi no adi akyerɛ.
43001019	Na Yudafo somaa asɔfo ne Lewifo fi Yerusalem sɛ wommebisa no sɛ: Woyɛ hena? No, eyi ne Yohane adanse.
43001020	Na ɔpaee mu kae, na wansan; na ɔpaee mu kae sɛ: Ɛnyɛ mene Kristo no.
43001021	Na wobisaa no sɛ: Ɛnde na hena ne wo? Wone Elia? Na ose: Ɛnyɛ mene no. Wone odiyifo no? Na obuae sɛ: Dabi.
43001022	Ɛnna wosee no sɛ: Ɛhena ne wo? Na yennya bi nkobua wɔn a wɔsomaa yɛn no; woka wo ho asɛm bɛn?
43001023	Ose: Mene ɛnne a ɛteɛm sare so sɛ: Monteɛ Awurade kwan! Sɛnea odiyifo Yesaia kae no.
43001024	Nso na wɔn a wɔsomaa wɔn no fi Farisifo mu.
43001025	Na wobisaa no sɛ: Sɛ wonyɛ Kristo no anaa Elia anaa odiyifo no a, ɛnde adɛn nti na wobɔ asu yi?
43001026	Yohane buaa wɔn sɛ: Me de, mebɔ asu nsu mu, na obi a munnim no gyina mo mfinimfini.
43001027	Ɔno ne nea odi m’akyi reba a wadi me kan a mensɛ sɛ mesan ne mpaboa hama po.
43001028	Eyinom bae wɔ Betania, Yordan agya noho, nea Yohane rebɔ asu hɔ.
43001029	Ade kyee no, Yohane huu Yesu sɛ ɔreba ne nkyɛn, na ose: Hwɛ, Onyankopɔn guammaa a oyi wiase bɔne kɔ no ni.
43001030	Oyi ne nea mekae wɔ ne ho sɛ: Ɔbarima bi di m’akyi reba a wadi me kan, na ɔwɔ hɔ ansa na mereba.
43001031	Na me de, anka minnim no; na sɛ wobeyi no akyerɛ Israel nti na meba mebɛbɔɔ asu nsu mu.
43001032	Na Yohane dii adanse sɛ: Mihuu Honhom no sɛ ofi soro resian sɛ aborɔnoma, na ɔbɛtenaa no so.
43001033	Na me de, anka minnim no, na nea ɔsomaa me sɛ memmɛbɔ asu nsu mu no, ɔno ara na osee me sɛ: Nea wubehu sɛ Honhom no resian abɛtena no so no, ɔno ne nea ɔbɔ asu Honhom Kronkron mu.
43001034	Na mahu na madi adanse sɛ oyi ne Nyankopɔn ba no.
43001035	Ade kyee bio no, na Yohane ne n’asuafo mu baanu gyina hɔ.
43001036	Na ohuu Yesu a ɔnennam hɔ no, ɔkae sɛ: Hwɛ, Onyankopɔn guammaa no ni.
43001037	Na asuafo baanu no tee sɛ ɔrekasa, na wokodii Yesu akyi.
43001038	Na Yesu dan ne ho na ohuu wɔn sɛ wodi n’akyi no, obisaa wɔn sɛ:Mohwehwɛ dɛn? Na wosee no sɛ: Rabi (a ne nkyerɛase ne kyerɛkyerɛfo), ɛhe na wote?
43001039	Osee wɔn sɛ:Mommra mmɛhwɛ! Enti wɔkɔe, na wokohuu nea ɔte; na wɔtenaa ne nkyɛn ɛda no; na ɛbɛyɛ sɛ dɔn a ɛto so du.
43001040	Andrea, Simon Petro ne nua, yɛ baanu no a wɔtee sɛ Yohane rekasa na wodii n’akyi no mu biako.
43001041	Ɔno na ohuu n’ankasa ne nua Simon kan, na osee no sɛ: Yɛahu Mesia (a ne nkyerɛase ne Kristo) no.
43001042	Na ɔde no baa Yesu nkyɛn. Na Yesu huu no no, ɔkae sɛ: Wone Simon, Yohane ba, wɔbɛfrɛ wo Kefa a ne nkyerɛase ne Petro.
43001043	Ade kyee no, Yesu pɛe sɛ ofi hɔ kɔ Galilea; na ohuu Filipo. Na Yesu see no sɛ:Di m’akyi!
43001044	Nso Filipo fi Betsaida, Andrea ne Petro kurom.
43001045	Filipo huu Natanael, na osee no sɛ: Nea Mose, wɔ mmara no mu, ne adiyifo no kyerɛw ne ho asɛm no, yɛahu no, Yesu, Yosef ba a ofi Nasaret no.
43001046	Na Natanael see no sɛ: So biribi pa bi betumi afi Nasaret da? Filipo see no sɛ: Bra bɛhwɛ!
43001047	Yesu huu Natanael sɛ ɔreba ne nkyɛn, na ɔkae wɔ ne ho sɛ:Hwɛ, nokware Israelni a nnaadaa nni ne mu ni!
43001048	Natanael see no sɛ: Ɛdɛn na wode huu me? Yesu bua see no sɛ:Filipo nnya mfrɛɛ wo na wowɔ borɔdɔma no ase no na mihuu wo.
43001049	Natanael bua see no sɛ: Rabi, woyɛ Nyankopɔn ba, wone Israel hene.
43001050	Yesu bua see no sɛ:Sɛ meka mekyerɛɛ wo sɛ mihuu wo borɔdɔma no ase nti na ɛma wugye di yi? Wubehu nneɛma akɛse a ɛsen eyinom.
43001051	Na osee no sɛ:Nokware, nokware, mise mo sɛ, mubehu ɔsoro sɛ abue, na Onyankopɔn abɔfo redi aforosian onipa ba no so.
43002001	Na da a ɛto so abiɛsa no, wohyiaa ayeforo wɔ Kana a ɛwɔ Galilea, na Yesu ne na wɔ hɔ.
43002002	Na wɔahyia Yesu ne n’asuafo no nso aba ayeforo no ase bi.
43002003	Na nsa no anso no, Yesu ne na see no sɛ: Wonni nsa.
43002004	Yesu see no sɛ:Ɔbea, dɛn na me ne wo wɔ yɛ? Me dɔn nnui.
43002005	Ne na see asomfo no sɛ: Biribiara a obese mo no, monyɛ!
43002006	Nso abo nsuhina asia sisi hɔ, sɛnea Yudafo ahodwira te, biako betumi agye susuhina abien anaasɛ abiɛsa.
43002007	Yesu see wɔn sɛ:Momfa nsu nhyehyɛ nhina yi mama! Na wɔhyehyɛɛ no ma tɛntɛnn.
43002008	Na osee wɔn sɛ:Afei monsesaw mfa nkɔma adidiihwɛfo no!
43002009	Na wɔde kɔe. Na adidiihwɛfo no kaa nsu a adan nsa no hwɛe no, na onnim nea efi, nso na asomfo a wɔsesaw nsu no de na wonim. Na adidiihwɛfo no frɛɛ ayeforokunu no,
43002010	na osee no sɛ: Nnipa nyinaa de nsa pa na ebesisi hɔ kan, na sɛ wɔbobow a, ɛno ansa na wɔde nea enye ba; na wo de, wode nsa pa no asie abedu sesɛɛ.
43002011	Yesu nsɛnkyerɛnne no mu nea edi kan yi, ɔyɛe wɔ Kana a ɛwɔ Galilea, na oyii n’anuonyam kyerɛe; na n’asuafo no gyee no dii.
43002012	Eyi akyi no, Yesu kɔɔ Kapernaum, ɔne ne na, ne nuanom, ne n’asuafo no, na wɔtenaa hɔ nna kakra.
43002013	Na Yudafo Twam da abɛn, na Yesu kɔɔ Yerusalem.
43002014	Na okohuu wɔn a wɔtɔn anantwi ne nguan ne mmorɔnoma ne sikasesafo sɛ wɔtete asɔrefi.
43002015	Na ɔde hama yɛɛ mpire pam wɔn nyinaa, ne nguan ne anantwi no fii asɔrefi hɔ, na ohwiee sikasesafo no sika gui, na ɔkaa apon no butubutuwii;
43002016	na osee wɔn a wɔtɔn mmorɔnoma no sɛ:Momfa eyinom mfi ha, monnyɛ m’agya fi aguadi fi!
43002017	Na n’asuafo no kaee sɛ wɔakyerɛw sɛ: Wo fi ho mmɔdenbɔ amene me.
43002018	Ɛnna Yudafo no bua see no sɛ: Sɛnkyerɛnne bɛn na wode kyerɛ yɛn a enti woyɛ eyinom?
43002019	Yesu bua see wɔn sɛ:Munnwiriw asɔredan yi, na mede nnansa mɛma so bio.
43002020	Ɛnna Yudafo no se: Mfirihyia aduanan asia na wɔde sii asɔredan yi, na wo de, nnansa na wode bɛma so?
43002021	Na ɔno de, ɔkae no, na ɔde ne nipadua asɔredan.
43002022	Enti ɔsɔre fii awufo mu no, na n’asuafo no kaee sɛ waka eyi, na wogyee kyerɛw no ne nsɛm a Yesu kae no dii.
43002023	Nso ɔwɔ Yerusalem Twam afahyɛ no mu no, afahyɛ no ase nnipa bebree huu ne nsɛnkyerɛnne a ɔyɛe no, na wogyee ne din dii.
43002024	Na Yesu ankasa de, wamfa ne ho anto wɔn so, efisɛ onim wɔn nyinaa,
43002025	na enhia no sɛ obi di onipa ho adanse; na ɔno ankasa nim nea ɛwɔ onipa mu.
43003001	Na onipa bi a ofi Farisifo no mu wɔ hɔ a ne din de Nikodemo a ɔyɛ Yudafo panyin bi;
43003002	ɔno na ɔbaa Yesu nkyɛn anadwo, na obesee no sɛ: Rabi, yenim sɛ wufi Nyankopɔn nkyɛn na aba sɛ ɔkyerɛkyerɛfo; na obi ntumi nyɛ nsɛnkyerɛnne a woyɛ yi, gye sɛ Onyankopɔn ka ne ho.
43003003	Yesu bua see no sɛ:Nokware, nokware, mise wo sɛ: Wɔanwo obi foforo a, ɔrentumi nhu Nyankopɔn ahenni no.
43003004	Nikodemo see no sɛ: Ɛbɛyɛ dɛn na onipa a wanyin no, wobetumi awo no? Obetumi akɔ ne na yam bio na wɔawo no?
43003005	Yesu buae sɛ:Nokware, nokware, mise wo sɛ: Wɔamfi nsu ne honhom mu anwo obi a, ɔrentumi nhyɛn Onyankopɔn ahenni mu.
43003006	Nea wofi honam mu awo no no yɛ ɔhonam; na nea wofi Honhom mu awo no no yɛ honhom.
43003007	Mma ɛnnyɛ wo nwonwa sɛ meka mekyerɛɛ wo sɛ: Etwa sɛ wɔwo mo foforo.
43003008	Mframa bɔ nea ɛpɛ, na wote ne nka, na wunnim nea efi ba ne nea ɛrekɔ. Saa ara nso na obiara a wɔawo no fi Honhom mu no te.
43003009	Nikodemo bua see no sɛ: Ɛbɛyɛ dɛn na eyinom ayɛ?
43003010	Yesu bua see no sɛ:Woyɛ Israel kyerɛkyerɛfo na wunnim eyinom?
43003011	Nokware, nokware, mise wo sɛ: Nea yenim na yɛka, na nea yɛahu na yedi ho adanse; nanso munnye yɛn adanse no.
43003012	Sɛ maka mo fam asɛm na munnye nni a, ɛbɛyɛ dɛn na sɛ meka mo ɔsoro nsɛm no a, mubegye adi?
43003013	Na obi mforoo soro, gye nea ofi soro sianee no, onipa ba a ɔwɔ ɔsoro no.
43003014	Na sɛnea Mose maa ɔwɔ no so sare so no, saa ara na etwa sɛ wɔma onipa ba no so,
43003015	na obiara a ogye no di no anya daa nkwa.
43003016	Na sɛnea Onyankopɔn dɔ wiase ni, sɛ ɔde ne ba a ɔwoo no koro no mae, na obiara a ogye no di no anyera, na wanya daa nkwa.
43003017	Na Onyankopɔn ansoma ɔba no wiase sɛ ommebu wiase atɛn, na mmom sɛ wɔmfa no so nnye wiase.
43003018	Nea ogye no di no, wommu no atɛn; na nea onnye nni no, wɔabu no atɛn dedaw sɛ wannye Onyankopɔn ba koro no din no anni.
43003019	Na eyi mmom ne atemmu no, sɛ hann no aba wiase, na nnipa dɔ sum sen hann no; efisɛ wɔn nnwuma yɛ bɔne.
43003020	Na obiara a ɔyɛ bɔne no tan hann no, na ɔmma hann no ho, na wɔanyi no ne nnwuma ho ntɛn.
43003021	Na nea ɔyɛ nea ɛyɛ nokware no ba hann no ho sɛ ne nnwuma mmɛda adi, efisɛ ɔyɛɛ no Onyankopɔn mu.
43003022	Eyinom akyi no, Yesu ne n’asuafo no baa Yudea asaase so; na ɔne wɔn tenaa hɔ, na ɔbɔɔ asu.
43003023	Na Yohane nso rebɔ asu wɔ Ainon a ɛbɛn Salim, efisɛ asuasu pii wɔ hɔ; na wɔbaa hɔ ma wɔbɔɔ wɔn asu.
43003024	Na wonnya mfaa Yohane ntoo afiase ɛ.
43003025	Ɛnna ahodwira ho akyinnyegye bi sɔree Yohane asuafo ne Yudafo ntam.
43003026	Na wɔbaa Yohane nkyɛn bɛka kyerɛɛ no sɛ: Rabi, nea ɔbaa wo nkyɛn Yordan agya noho a wudii ne ho adanse no, hwɛ, ɔno nso bɔ asu, na nnipa nyinaa ba ne nkyɛn.
43003027	Yohane bua kae sɛ: Onipa ntumi nnya biribi, gye sɛ wɔde fi soro ama no ansa.
43003028	Mo ankasa mudi me adanse sɛ mekae sɛ: Ɛnyɛ mene Kristo no, na wɔsomaa me dii n’anim.
43003029	Nea ayeforo wɔ no no ne ayeforokunu; na ayeforokunu adamfo a ogyina hɔ na otie no de, ogye na n’ani gye, ayeforokunu no nne nti. Afei na me saa anigye yi awie pɛyɛ.
43003030	Ɔno de, etwa sɛ ɔdɔre, na me de, me so huan.
43003031	Nea ofi soro ba no sen nnipa nyinaa. Nea ofi fam no fi fam, na ofi fam kasa; nea ofi soro ba no sen nnipa nyinaa,
43003032	na nea wahu na wate no, ɛno ho adanse na odi; na obi nnye n’adanse no.
43003033	Nea wagye n’adanse no asɔ ano sɛ Onyankopɔn yɛ ɔnokwafo.
43003034	Na nea Onyankopɔn asoma no no ka Onyankopɔn asɛm; na Onyankopɔn nsusuw Honhom ansa na ɔde ma.
43003035	Agya no dɔ ɔba no, na ɔde nneɛma nyinaa ahyɛ ne nsa.
43003036	Nea ogye ɔba no di no wɔ daa nkwa; na nea ontie ɔba no no renhu nkwa, na Onyankopɔn abufuw da no so.
43004001	Afei Awurade hui sɛ Farisifo ate sɛ Yesu nya asuafo bebree na ɔbɔ nnipa pii asu sen Yohane no,
43004002	nso Yesu ankasa de, ɔmmɔ asu, na n’asuafo no.
43004003	Ofii Yudea, na osiim kɔɔ Galilea bio.
43004004	Na etwa sɛ ɔfa Samaria.
43004005	Na afei oduu Samaria kurow bi a wɔfrɛ no Sikar a ɛbɛn asaasewa a Yakob de maa ne ba Yosef no ho.
43004006	Nso Yakob abura wɔ hɔ. Na sɛ Yesu abrɛ n’akwantu mu nti, ɔtenaa abura no so saa ara; ɛbɛyɛ awia dumien
43004007	Na ɔbea bi a ofi Samaria baa hɔ bɛtow nsu. Yesu see no sɛ:Ma me bi mennom!
43004008	Na n’asuafo no kɔ kurow no mu akɔtɔ aduan.
43004009	Ɛnna Samariani bea no see no sɛ: Ɛyɛɛ dɛn na wo a woyɛ Yudani bisa me a meyɛ Samariani bea hɔ nsu anom? Efisɛ Yudafo ne Samariafo nka.
43004010	Yesu bua see no sɛ:Sɛ wunim Onyankopɔn akyɛde ne nea ose wo sɛ: Ma me bi mennom yi a, anka wubebisa no, na wama wo nkwa nsu.
43004011	Ɔka kyerɛɛ no sɛ: Owura, wunni ade a wɔde tow, na abura no mu nso dɔ, enti ɛhe na wunya nkwa nsu no fi?
43004012	So woyɛ kɛse sen yɛn agya Yakob a ɔmaa yɛn abura yi na ɔno ankasa ne ne mma ne ne mmoa nom bi no?
43004013	Yesu bua see no sɛ:Obiara a ɔnom nsu yi bi no, osukɔm bɛde no bio.
43004014	Na nea ɔbɛnom nsu a mɛma no no bi no, osukɔm renne no da; na nsu a mɛma no no bɛyɛ nsu abura a efifi kɔ daa nkwa mu wɔ no mu.
43004015	Ɔbea no ka kyerɛɛ no sɛ: Owura, ma me saa nsu yi bi ɛ, na osukɔm anne me, na mamma ha mammɛtow nsu.
43004016	Osee no sɛ:Kɔfrɛ wo kunu bra ha!
43004017	Ɔbea no bua kae sɛ: Minni kunu. Yesu see no sɛ: Woaka no yiye sɛ wuse: Minni kunu;
43004018	na woaware kununom baanum, na nea woware no nnɛ yi de, ɔnyɛ wo kunu. Eyi de woaka no nokware.
43004019	Ɔbea no see no sɛ: Owura, mahu sɛ woyɛ odiyifo.
43004020	Yɛn agyanom sɔree bepɔw yi so; na mo de, moka sɛ Yerusalem ne faako a ɛsɛ sɛ wɔsɔre.
43004021	Yesu see no sɛ:Ɔbea, gye me di sɛ, da no reba a ɛnyɛ bepɔw yi so anaasɛ Yerusalem na mobɛsɔre agya no.
43004022	Mosɔre nea munnim; yɛn de, yɛsɔre nea yenim, efisɛ ogye no fi Yudafo mu.
43004023	Na bere no reba, na adu, sɛ nokware asɔrefo bɛsɔre agya no honhom ne nokware mu; na wɔn a wɔsɔre no saa no nso na agya no rehwehwɛ.
43004024	Onyankopɔn yɛ honhom, na wɔn a wɔsɔre no no, ɛsɛ sɛ wɔsɔre no honhom ne nokware mu.
43004025	Ɔbea no see no sɛ: Minim sɛ Mesia a wɔfrɛ no Kristo no reba; na sɛ ɔba a, ɔno na ɔbɛkyerɛ yɛn ne nyinaa.
43004026	Yesu see no sɛ:Me a me ne wo rekasa yi, mene no.
43004027	Saa bere no na n’asuafo no bae, na ɛyɛɛ wɔn nwonwa sɛ ɔne ɔbea no rekasa, nanso obi ammisa no sɛ: Dɛn na wohwehwɛ? Anaasɛ: Adɛn na wo ne ɔbea no rekasa yi?
43004028	Ɛnna ɔbea no gyaw n’asuhina no, na ɔkɔɔ kurow no mu kɔka kyerɛɛ nnipa no sɛ:
43004029	Mommra mmɛhwɛ onipa bi a waka nea mayɛ nyinaa akyerɛ me, sɛ ɛnyɛ oyi ne Kristo no anaa?
43004030	Ɛnna wofii kurow no mu baa ne nkyɛn.
43004031	Saa bere no mu na n’asuafo no see no sɛ: Rabi, didi!
43004032	Na osee wɔn sɛ:Mewɔ aduan midi a munnim.
43004033	Enti n’asuafo no sisee wɔn ho sɛ: Obi abrɛ no biribi adi anaa?
43004034	Yesu see wɔn sɛ:M’aduan ne sɛ meyɛ nea ɔsomaa me no apɛde, na miwie n’adwuma.
43004035	Ɛyɛ a, monka sɛ aka asram anan na otwa bere adu? Hwɛ, mise mo sɛ, momma mo ani so na monhwɛ mfuw mu sɛ anya ahoa ama otwa.
43004036	Na nea otwa no gye akatua, na ɔboaboa aba no ano kɔ daa nkwa mu, na nea ogui ne nea otwae ani agye prɛko.
43004037	Na eyi mu na asɛm no yɛ nokware sɛ: Obi gu, na obi twa.
43004038	Me de, mesomaa mo sɛ munkotwa nea moanyɛ ho adwuma; ebinom ayɛ, na mo de, moabedi wɔn adwuma so aba.
43004039	Na Samariafo a wɔwɔ kurow no mu no mu pii gyee no dii, ɔbea no adanse a odii sɛ: Waka nea mayɛ nyinaa akyerɛ me, no nti.
43004040	Enti, Samariafo no baa ne nkyɛn no, wɔsrɛɛ no sɛ ɔntena wɔn nkyɛn, na ɔtenaa hɔ nnanu.
43004041	Na nnipa pii a ɛsen kan de no gyee no dii n’asɛm nti,
43004042	na wɔka kyerɛɛ ɔbea no sɛ: Afei ɛnyɛ w’asɛm nti na yegye di, na yɛn ankasa ate na yɛahu sɛ oyi ne wiase agyenkwa no ampa.
43004043	Na nnanu akyi no, ofii hɔ kɔɔ Galilea.
43004044	Na Yesu ankasa dii adanse sɛ odiyifo nni nidi n’ankasa ne kurow mu.
43004045	Na oduu Galilea no, Galileafo no a wohuu nea ɔyɛe Yerusalem afahyɛ ase no nyinaa gyee no, efisɛ wɔn nso wɔbaa afahyɛ no ase bi.
43004046	Ɛnna ɔkɔɔ Kana a ɛwɔ Galilea, nea ɔdan nsu nsa no bio. Na ahenkwaa panyin bi wɔ hɔ a ne ba yare wɔ Kapernaum.
43004047	Na ɔtee sɛ Yesu fi Yudea aba Galilea no, osiim kɔɔ ne nkyɛn, na ɔsrɛɛ no sɛ ɔmmra mmɛsa ne ba yare; na ɔreyɛ awu.
43004048	Ɛnna Yesu see no sɛ:Sɛ moanhu nsɛnkyerɛnne ne nkonyaa a, morennye nni.
43004049	Ahenkwaa panyin no see no sɛ: Owura, bra, na me ba no anwu ansa.
43004050	Yesu see no sɛ:Kɔ, wo ba no ho ayɛ no den! Na onipa no gyee asɛm a Yesu ka kyerɛɛ no no dii, na ɔkɔe.
43004051	Na ɔrekɔ no, ne nkoa behyiaa no, na wɔkae sɛ: Wo ba no ho ayɛ no den!
43004052	Ɛnna obisaa wɔn dɔn ko a ne ho fii ase yɛɛ no den no; na wɔka kyerɛɛ no sɛ: Nnɛra dɔn a ɛto so asɔn no na atiridii no gyaa no.
43004053	Ɛnna agya no hui sɛ ɛyɛ dɔn no ara a Yesu see no sɛ: Wo ba no ho ayɛ no den no mu; na ɔno ne ne fifo nyinaa gye dii.
43004054	Eyi nso ne sɛnkyerɛnne a ɛto so abien a Yesu fi Yudea baa Galilea no, ɔyɛe.
43005001	Eyi akyi no, Yudafo afahyɛ dui, na Yesu kɔɔ Yerusalem.
43005002	Nso ɔtare bi wɔ Yerusalem nguanten ponkɛse a wɔfrɛ no Hebri mu sɛ Betesda a ɛwɔ ntwironoo anum no ho.
43005003	Na eyinom mu na nnipa pii, ayarefo, anifuraefo, mpakye ne wɔn a wɔn fa awuwu dedae
43005004	retwɛn nsu no wosow. Na edu bere bi mu a, ɔbɔfo sian ba ɔtare no mu bɛfono nsu no, na nea nsu no fono akyi no odi kan kɔ mu no, ɔyare biara a ɔyare no, na ne ho ayɛ no den.
43005005	Na onipa bi wɔ hɔ a wadi mfirihyia aduasa awotwe n’ahoɔmmerɛw mu.
43005006	Ɔno na Yesu huu no sɛ ɔda hɔ na ɔtee sɛ wakyɛ no, osee no sɛ:Wopɛ sɛ wo ho yɛ wo den anaa?
43005007	Ɔyarefo no buaa no sɛ: Owura, minni onipa bi a sɛ nsu no fono a, ɔde me kɔto ɔtare no mu; na sɛ merekɔ a, na obi adi me kan akɔ mu.
43005008	Yesu see no sɛ:Sɔre, yi wo kɛtɛ, na nantew!
43005009	Na ntɛm ara onipa no ho yɛɛ no den, na oyii ne kɛtɛ, na ɔnantewee. Nso da no yɛ homeda.
43005010	Enti Yudafo no ka kyerɛɛ nea wasa no yare no sɛ: Ɛnnɛ yɛ homeda; wunni ho kwan sɛ wosoa wo kɛtɛ.
43005011	Obuaa wɔn sɛ: Nea ɔmaa me ho yɛɛ me den no, ɔno ara no osee me sɛ: Yi wo kɛtɛ, na nantew!
43005012	Ɛnna wobisaa no sɛ: Hena ne onipa a osee wo sɛ: Yi wo kɛtɛ, na nantew no?
43005013	Nso nea ne ho asan no nnim onipa ko; efisɛ nkurɔfokuw no wɔ hɔ nti, Yesu atwe ne ho afi hɔ.
43005014	Eyi akyi no, Yesu huu no asɔrefi, na osee no sɛ: Hwɛ, wo ho ayɛ wo den; nyɛ bɔne bio, na nea ɛyɛ bɔne sen eyi anyɛ wo.
43005015	Onipa no siim kɔe kɔka kyerɛɛ Yudafo no sɛ ɛyɛ Yesu na ɔmaa ne ho yɛɛ no den.
43005016	Na eyi nti Yudafo no taa Yesu, efisɛ wayɛ nneɛma yi homeda.
43005017	Na obuaa wɔn sɛ:M’agya gu so yɛ adwuma besi sesɛɛ, na me nso meyɛ adwuma.
43005018	Na eyi mmom nti afei Yudafo no hwehwɛe sɛ wokum no, sɛ ɛnyɛ homeda nko na wasɛe no, na mmom sɛ ɔfrɛ Onyankopɔn n’ankasa n’agya de yɛ ne ho sɛ ɔne Nyankopɔn sɛ.
43005019	Ɛnna Yesu bua see wɔn sɛ:Nokware, nokware, mise mo sɛ, ɔba no ankasa ntumi mmɔ ne tirim nyɛ hwee, gye nea wahu agya no sɛ ɔyɛ; efisɛ biribiara a ɔno yɛ no, ɛno ara na ɔba no nso yɛ.
43005020	Na agya no dɔ ɔba no, na ɔkyerɛ no nea n’ankasa yɛ nyinaa; na ɔbɛkyerɛ no nnwuma akɛse a ɛsen eyinom, na ayɛ mo nwonwa.
43005021	Na sɛnea agya no nyan awufo na ɔma wɔn nkwa no, saa ara na ɔba no nso ma wɔn a ɔpɛ nkwa.
43005022	Na agya no nso mmu obiara atɛn, na ɔde atemmu nyinaa ahyɛ ɔba no nsa,
43005023	sɛ wɔn nyinaa nni ɔba no ni, sɛnea wodi agya no ni no. Nea onni ɔba no ni no nni agya a ɔsomaa no no ni.
43005024	Nokware, nokware, mise mo sɛ: Nea ɔte m’asɛm na ogye nea ɔsomaa me no di no wɔ daa nkwa, na ɔremma atemmu mu, na watwam afi wu mu akɔ nkwa mu.
43005025	Nokware, nokware, mise mo sɛ: Dɔn no reba na adu a awufo bɛte Nyankopɔn ba no nne, na wɔn a wɔte no benya nkwa.
43005026	Na sɛnea agya no wɔ nkwa n’ankasa mu no, saa ara na ɔde ama ɔba no nso sɛ onnya nkwa n’ankasa mu;
43005027	na wama no tumi sɛ ommu atɛn nso, efisɛ ɔyɛ onipa ba.
43005028	Mommma eyi nnyɛ mo nwonwa, efisɛ dɔn no reba a wɔn a wɔwɔ ada mu nyinaa bɛte ne nne,
43005029	na wɔafi adi; wɔn a wɔayɛ papa no bɛkɔ nkwa sɔre mu, na wɔn a wɔayɛ bɔne no bɛkɔ atemmu sɔre mu.
43005030	Me de, mintumi menhyɛ me ho menyɛ hwee; sɛnea mete no na mibu atɛn, na m’atemmu no yɛ trenee. Na menhwehwɛ nea m’ankasa mepɛ, na mmom nea ɔsomaa me no apɛde.
43005031	Sɛ m’ankasa midi me ho adanse a, m’adanse no nyɛ nokware.
43005032	Obi wɔ hɔ a odi me ho adanse, na minim sɛ adanse a odi me ho no yɛ nokware.
43005033	Mo de, moasoma akɔ Yohane nkyɛn, na wadi nokware adanse;
43005034	na me de, minnye adanse onipa bi nkyɛn, na meka mo eyinom, na moanya nkwa.
43005035	Ɔno ne kanea a ɛdɛw na ɛhyerɛn; na mo de, mopɛe sɛ mo ani gye kakra ne hann no mu.
43005036	Na me de, mewɔ adanse a ɛsen Yohane de no; na nnwuma a agya no de ama me sɛ minwie no, nnwuma no ara a meyɛ no di me ho adanse sɛ agya no na asoma me.
43005037	Na agya no a ɔsomaa me no ankasa adi me ho adanse. Moante ne nne ara da, nso moanhu ne suban;
43005038	na munni n’asɛm no wɔ mo mu, efisɛ nea ɔsomaa no no, munnye no nni!
43005039	Mohwehwɛ kyerɛw nsɛm no mu, efisɛ mususuw sɛ mowɔ daa nkwa wɔ mu; na ɛne nea edi me ho adanse,
43005040	na mompɛ sɛ moba me nkyɛn, na moanya nkwa.
43005041	Minnye anuonyam mfi nnipa nkyɛn,
43005042	na mahu mo sɛ munni Nyankopɔn dɔ wɔ mo mu.
43005043	Me de, mebae m’agya din mu, na munnye me; sɛ ɔfoforo ba n’ankasa din mu a, ɔno na mubegye no.
43005044	Ɛbɛyɛ dɛn na mo a mugye anuonyam mo ho mo ho nkyɛn betumi agye adi, na Onyankopɔn koro no nkyɛn anuonyam de, monhwehwɛ?
43005045	Munnsusuw sɛ mede mo metwa, agya no anim, na nea ɔde mo twa no wɔ hɔ: Ɔne Mose a mode mo ani ato no so no.
43005046	Na sɛ mugye Mose di a, anka mubegye me adi; na me ho nsɛm na ɔno kyerɛwee.
43005047	Na sɛ munnye ne kyerɛw nsɛm no nni a, ɛbɛyɛ dɛn na mubegye me nsɛm adi?
43006001	Eyinom akyi no, Yesu siim kɔɔ Galilea po, a ɛno ara ne Tiberia po, no agya.
43006002	Na nkurɔfokuw kɛse dii n’akyi, efisɛ wohuu nsɛnkyerɛnne a ɔyɛe wɔn a wɔyare ho no.
43006003	Na Yesu kɔɔ bepɔw no so, na ɔne n’asuafo no kɔtenaa hɔ.
43006004	Nso Twam da, Yudafo afahyɛ no, abɛn.
43006005	Afei Yesu maa n’ani so na ohui sɛ nkurɔfokuw kɛse reba ne nkyɛn no, osee Filipo sɛ: Ɛhe na yɛbɛtɔ abodoo ama eyinom adi?
43006006	Na eyi de, ɔka de sɔɔ no hwɛe, efisɛ ɔno ankasa nim nea ɔrebɛyɛ.
43006007	Filipo buaa no sɛ: Abodoo denare ahanu renso wɔn sɛ wɔn mu biara benya kakra.
43006008	Na asuafo no mu biako, Andrea, Simon Petro ne nua, ka kyerɛɛ no sɛ:
43006009	Abarimaa bi wɔ ha a ɔwɔ atoko abodoo anum ne mpataa nketewa abien; na eyi yɛ dɛn ma nnipa pii yi?
43006010	Na Yesu kae sɛ: Momma nnipa no ntenatena ase! Nso sare pii wɔ hɔ. Ɛnna mmarima a wɔn ano bɛyɛ sɛ mpemnum no tenatenaa ase.
43006011	Na Yesu faa abodoo no, na ɔdaa ase no, ɔkyɛ maa wɔn a wɔtete hɔ no; ne mpataa no nso dodow a wɔpɛ.
43006012	Na wɔmeemee no, osee n’asuafo no sɛ: Mommoaboa mporoporowa a aka no ano, na ebi anyera.
43006013	Ɛnna wɔboaboaa ano, na wɔde atoko abodoo anum no mporoporowa a ɛka maa wɔn a wodii no hyehyɛɛ nkɛntɛn dumien mama.
43006014	Afei nnipa no huu sɛnkyerɛnne a Yesu yɛe no, wɔkae sɛ: Ampa, odiyifo a ɔreba wiase no ni!
43006015	Ɛnna Yesu hui sɛ wɔrebɛba abɛfa no ahyɛ no de no akosi hene nti, ɔtwee ne ho, na ɔno nko ara kɔɔ bepɔw no so bio.
43006016	Na eduu anwummere no, n’asuafo no kɔɔ mpoano,
43006017	na wɔkɔɔ ɔkorow mu twaa po no sɛ wɔrekɔ Kapernaum. Na esum aduru dedaw, na Yesu mmaa wɔn nkyɛn ɛ;
43006018	na mframa kɛse bɔe nti, ɛpo no sɔree.
43006019	Na wɔharee bɛyɛ sɛ akwansin abiɛsa anaa anan no, wohuu Yesu sɛ ɔnam po no so, na ɔretwiw abɛn ɔkorow no; na wosuroe.
43006020	Na osee wɔn sɛ: Ɛyɛ me, munnsuro!
43006021	Enti afei wɔma ɔtenaa ɔkorow no mu, na ntɛm ara na ɔkorow no duu asaase a wɔrekɔ hɔ no so.
43006022	Ade kyee no, na nkurɔfokuw a wogyina ɛpo no agya no hui sɛ ɔkorow biara nni hɔ sɛ biako a n’asuafo no kɔɔ mu no, nanso Yesu anka n’asuafo no ho ankɔ ɔkorow no mu, n’asuafo no nko na ɛkɔe,
43006023	nso akorow foforo fii Tiberia baa nea Awurade daa ase na wodii abodoo no hɔ;
43006024	enti nkurɔfokuw no hui sɛ Yesu nni hɔ na n’asuafo no nso nni hɔ no, wɔn nso kɔɔ akorow no mu, na wɔbaa Kapernaum bɛhwehwɛɛ Yesu.
43006025	Na wohuu no ɛpo no agya no, wosee no sɛ: Rabi, da bɛn na wobaa ha?
43006026	Yesu bua see wɔn sɛ: Nokware, nokware, mise mo sɛ, ɛnyɛ sɛ muhuu nsɛnkyerɛnne nti na mohwehwɛ me, na sɛ mudii abodoo no bi na momee ntia.
43006027	Monnyɛ aduan a ɛsɛe ho adwuma, na mmom aduan a ɛtena hɔ kɔ daa nkwa mu a onipa ba no de bɛma mo; na ɔno na agya Onyankopɔn asɔ no ano.
43006028	Ɛnna wosee no sɛ: Dɛn na yɛnyɛ na yɛayɛ Onyankopɔn nnwuma?
43006029	Yesu bua see wɔn sɛ: Eyi ne Nyankopɔn adwuma, sɛ mubegye nea ɔsomaa no no adi.
43006030	Ɛnna wosee no sɛ: Ɛnde sɛnkyerɛnne bɛn na woreyɛ, na yɛahu na yɛagye wo adi? Dɛn na woreyɛ?
43006031	Yɛn agyanom dii mana sare so, sɛnea wɔakyerɛw sɛ: Ɔmaa wɔn abodoo fi soro dii.
43006032	Ɛnna Yesu see wɔn sɛ: Nokware, nokware, mise mo sɛ: Ɛnyɛ Mose na ɔmaa mo abodoo a efi soro no, na mmom m’agya na ɔma mo nokware abodoo a efi soro no.
43006033	Na Onyankopɔn abodoo ne nea osian fi soro ba na ɔma wiase nkwa no.
43006034	Ɛnna wosee no sɛ: Awurade, ma yɛn abodoo yi daa!
43006035	Na Yesu see wɔn sɛ: Mene nkwa abodoo no; nea ɔba me nkyɛn no, ɔkɔm renne no da, na nea ogye me di no, osukɔm renne no da.
43006036	Na meka mekyerɛɛ mo sɛ moahu me, nanso moda so nnye nni ara.
43006037	Nea agya de ma me nyinaa bɛba me nkyɛn; na nea ɔba me nkyɛn no, mentow no menkyene da,
43006038	efisɛ misian mifi soro mebae, ɛnyɛ sɛ merebɛyɛ nea m’ankasa mepɛ, na mmom nea ɔsomaa me no apɛde.
43006039	Na eyi ne nea ɔsomaa me no apɛde, sɛ nea ɔde ama me nyinaa, memmma emu bi nnyera, na manya no ɛda a edi akyiri no.
43006040	Na eyi ne nea ɔsomaa me no apɛde, sɛ obiara a ohu ɔba no na ogye no di no nnya daa nkwa; na menyan no ɛda a edi akyiri no.
43006041	Ɛnna Yudafo no nwiinwii ne ho sɛ waka sɛ: Mene abodoo a esian fii soro no,
43006042	na wɔkae sɛ: Ɛnyɛ oyi ne Yesu, Yosef ba a yenim n’agya ne ne na no? Ɛyɛɛ dɛn na afei ose:Masian mafi soro maba?
43006043	Ɛnna Yesu bua see wɔn sɛ: Munnnwiinwii mo mu!
43006044	Obi ntumi mma me nkyɛn, gye sɛ agya a ɔsomaa me no twe no; na me de, menyan no ɛda a edi akyiri no.
43006045	Wɔakyerɛw adiyifo no mu sɛ: Wɔn nyinaa bɛyɛ nnipa a Onyankopɔn akyerɛkyerɛ wɔn. Obiara a wate afi agya no nkyɛn na wasua no na ɔba me nkyɛn.
43006046	Ɛnyɛ sɛ obi ahu agya no, gye nea ɔwɔ Onyankopɔn nkyɛn no, ɔno na wahu agya no.
43006047	Nokware, nokware, mise mo sɛ: Nea ogye di no wɔ daa nkwa.
43006048	Mene nkwa abodoo.
43006049	Mo agyanom dii mana sare so, na wowuwui;
43006050	eyi ne abodoo a esian fi soro ba, sɛ onipa nni bi, na wanwu.
43006051	Mene abodoo a nkwa wɔ mu a misian mifii soro mebae no; sɛ obi di abodoo yi bi a, ɔbɛtena ase daa.
43006052	Ɛnna Yudafo no kasakasae wɔn mu sɛ: Ɛbɛyɛ dɛn na oyi betumi de ne honam ama yɛn na yɛadi?
43006053	Ɛnna Yesu see wɔn sɛ:Nokware, nokware, mise mo sɛ: Sɛ moanni onipa ba no honam na moannom ne mogya a, munni nkwa mo mu.
43006054	Nea odi me honam na ɔnom me mogya no wɔ daa nkwa, na menyan no ɛda a edi akyiri no.
43006055	Na me honam yɛ aduan ampa, na me mogya yɛ anonne ampa.
43006056	Nea odi me honam na ɔnom me mogya no tena me mu, na me nso metena no mu.
43006057	Sɛnea agya a ɔte ase no somaa me na agya no nti mete ase no, saa ara nso na nea odi me honam no nso me nti ɔbɛtena ase.
43006058	Eyi ne abodoo a efi soro sian bae no, ɛnte sɛ nea mo agyanom dii na wowuwui no; nea odi abodoo yi bɛtena ase daa.
43006059	Ɔrekyerɛkyerɛ Kapernaum hyiadan mu no na ɔkaa eyinom.
43006060	Enti n’asuafo mu pii tee no, wɔkae sɛ: Asɛm yi yɛ den, hena na obetumi atie?
43006061	Na Yesu tee nka ne mu sɛ n’asuafo renwiinwii eyi ho no, osee wɔn sɛ:Eyi to mo hintidua anaa?
43006062	Na afei, sɛ muhu onipa ba no sɛ ɔrekɔ ɔsoro, nea ɔwɔ kan no nso ɛ?
43006063	Honhom ne nea ɛma nkwa, ɔhonam de, ɛnyɛ hwee; nsɛm a maka mo no yɛ honhom ne nkwa.
43006064	Na mo mu binom wɔ hɔ a wonnye nni. Na Yesu nim wɔn a wonnye nni no fi mfiase ne nea obeyi no ama no.
43006065	Na ɔkae sɛ:Eyi nti na maka makyerɛ mo sɛ: Obiara ntumi mma me nkyɛn, gye sɛ m’agya de ama no ansa.
43006066	Efi ɛno so no, n’asuafo mu pii san wɔn akyi, na wɔne no annantew bio.
43006067	Ɛnna Yesu see dumien no sɛ:Mo nso, mopɛ sɛ mokɔ bi anaa?
43006068	Simon Petro buaa no sɛ: Awurade, hena nkyɛn na yɛbɛkɔ? Wo na wowɔ daa nkwa nsɛm;
43006069	na yɛagye adi, na yɛahu sɛ wone Nyankopɔn kronkronni no.
43006070	Yesu buaa wɔn sɛ: Ɛnyɛ me na mapaw mo dumien yi? Na mo mu biako yɛ ɔbonsam!
43006071	Ɔde Yuda Iskariot, Simon ba; na ɔno na ɔrebeyi no ama, nso ɔyɛ dumien no mu biako.
43007001	Na eyinom akyi no, Yesu kyinii Galilea; na ɔmpɛ sɛ okyini Yudea, efisɛ Yudafo no hwehwɛ no akum no.
43007002	Na Yudafo Asesebɔ afahyɛ no abɛn.
43007003	Ɛnna ne nuanom ka kyerɛɛ no sɛ: Fi ha kɔ Yudea, na w’asuafo nso nhu wo nnwuma a woyɛ no.
43007004	Na obi nyɛ biribi kokoam nhwehwɛ sɛ wobehu no pefee. Sɛ woyɛ eyinom a, yi wo ho kyerɛ wiase!
43007005	Na ne nuanom po annye no anni.
43007006	Ɛnna Yesu see wɔn sɛ:Me de, me bere nnya nnui, na mo bere de, edu daa.
43007007	Wiase ntumi ntan mo; na me na ɛtan me, efisɛ midi adanse sɛ ne nnwuma yɛ bɔne.
43007008	Mo de, monkɔ afahyɛ yi ase. Me de, minnya menkɔɔ afahyɛ yi ase; efisɛ me bere nnya nnui.
43007009	Na osee wɔn saa no, ɔtenaa Galilea.
43007010	Na ne nuanom kɔe no, ɛnna ɔno nso kɔɔ afahyɛ no ase; wanyi ne ho adi, na mmom ohintawee.
43007011	Ɛnna Yudafo no hwehwɛɛ no afahyɛ no ase, na wose: Ɔwɔ he?
43007012	Na huhuhuhu bebree aba nkurɔfo akuwakuw no mu wɔ ne ho. Ebinom se: Ɔyɛ onipa pa; na ebinom se: Daabi, na ɔdaadaa nkurɔfo mmom.
43007013	Nanso Yudafo no ho hu nti obi anyi anim anka ne ho asɛm pefee.
43007014	Na afahyɛ no mfinimfini no, Yesu kɔɔ asɔrefi kɔkyerɛkyerɛe.
43007015	Na ɛyɛɛ Yudafo no nwonwa na wose: Ɛyɛɛ dɛn na oyi nsuaa nhoma pɛn na onim yi?
43007016	Yesu buaa wɔn kae sɛ:Me kyerɛkyerɛ nyɛ me dea, na nea ɔsomaa me no dea.
43007017	Sɛ obi pɛ sɛ ɔyɛ n’apɛde a, obehu sɛ kyerɛ no fi Nyankopɔn anaasɛ efi m’ankasa me tirim na meka.
43007018	Nea ɔbɔ n’ankasa ne tirim kasa no hwehwɛ n’ankasa anuonyam; na nea ɔhwehwɛ nea ɔsomaa no no anuonyam no, ɔno na ɔyɛ ɔnokwafo, na nea ɛnteɛ nni no mu.
43007019	Ɛnyɛ Mose na ɔmaa mo mmara no? Nanso mo mu biara nni mmara no so. Adɛn na morehwehwɛ me akum me?
43007020	Nkurɔfokuw no buae sɛ: Wowɔ honhommɔne; hena na ɔhwehwɛ wo akum wo?
43007021	Yesu bua see wɔn sɛ: Mayɛ adwuma biako, na eyi nti na ɛyɛ mo nyinaa nwonwa.
43007022	Mose maa mo twetiatwa, ɛnyɛ sɛ efi Mose, na efi agyanom nanso homeda mutwa onipa twetia.
43007023	Sɛ onipa nya twetiatwa homeda na wɔanto Mose mmara no a, dɛn nti na mo bo afuw me sɛ mama onipa mu ho ayɛ no den homeda?
43007024	Mummmu ntɛn sɛnea muhu kwa; na mummu ntɛn a ɛteɛ!
43007025	Ɛnna Yerusalemfo no mu bi kae sɛ: Ɛnyɛ oyi ne nea wɔrehwehwɛ no akum no no?
43007026	Na hwɛ ɔkasa pefee, na wɔnka no hwee. Sesɛɛ mpanyimfo ahu ampa sɛ oyi ne Kristo no anaa?
43007027	Nanso oyi de, yenim nea ofi; na Kristo no de, sɛ ɔba a, obi renhu nea ofi.
43007028	Ɛnna Yesu rekyerɛkyerɛ asɔrefi no, ɔteɛɛm sɛ: Munim me, nso munim nea mifi. Na ɛnyɛ me na mehyɛɛ me ho mebae; na nea ɔsomaa me no yɛ ɔnokwafo a munnim no.
43007029	Na me de, minim no; efisɛ mifi ne nkyɛn, na ɔno na ɔsomaa me.
43007030	Eyi nti anka wɔhwehwɛ no akyere no; nanso obiara amfa ne nsa anka no, efisɛ ne dɔn nnya nnui.
43007031	Na nkurɔfokuw no mu pii gyee no dii, na wɔkae sɛ: Kristo no, sɛ ɔba a, so ɔbɛyɛ nsɛnkyerɛnne bebree asen eyinom a oyi ayɛ yi?
43007032	Farisifo no tee sɛ nkurɔfokuw no nwiinwii keka eyinom wɔ ne ho. Na Farisifo ne asɔfo mpanyin no somaa asomfo sɛ wɔnkɔkyere no.
43007033	Ɛnna Yesu see wɔn sɛ: Mewɔ mo nkyɛn bere tiaa bi, na merebɛkɔ nea ɔsomaa me no nkyɛn.
43007034	Mobɛhwehwɛ me, na morenhu me; na nea mewɔ no, mo de, muntumi mma hɔ.
43007035	Ɛnna Yudafo no sisee wɔn ho sɛ: Ɛhe na oyi rebɛkɔ a yɛrenhu no? So ɔrebɛkɔ wɔn a wɔapete Helafo mu no mu akɔkyerɛkyerɛ Helafo?
43007036	Asɛm bɛn na ɔka yi sɛ: Mobɛhwehwɛ me, na morenhu me, na nea mewɔ no, mo de, muntumi mma hɔ.
43007037	Na da a edi akyiri a ɛyɛ afahyɛ no mu da kɛse no, Yesu sɔre gyinae, na ɔteɛɛm sɛ: Sɛ osukɔm de obi a, ɔmmra me nkyɛn menom nsu
43007038	Sɛnea kyerɛwsɛm no kae no: Nea ogye me di no, nkwa asubɔnten bɛsen afi ne yam.
43007039	Na eyi de, ɔkae Honhom a wɔn a wogye no di rebenya no ho; na Honhom no nnya mmae, efisɛ wonnya nhyɛɛ Yesu anuonyam ɛ.
43007040	Ɛnna nkurɔfokuw no mu pii tee asɛm no no, wɔkae sɛ: Odiyifo no ni ampa!
43007041	Ebinom sɛ: Kristo no ni! Na afoforo sɛ: So Kristo no befi Galilea nen?
43007042	Kyerɛwsɛm no anka sɛ Dawid asefo mu ne Betlehem a Dawid tenaa hɔ no mu na Kristo no befi?
43007043	Na ne nti mpaepaemu baa nkurɔfokuw no mu.
43007044	Na wɔn mu binom pɛe sɛ wɔkyere no; nanso obiara amfa ne nsa anka no.
43007045	Ɛnna asomfo no baa asɔfo mpanyin ne Farisifo no nkyɛn, na wobisaa wɔn sɛ: Dɛn nti na moamfa no amma?
43007046	Asomfo no buae sɛ: Onipa biara nkasae sɛ onipa yi da.
43007047	Ɛnna Farisifo no buaa wɔn sɛ: So wɔadaadaa mo nso?
43007048	Mpanyimfo anaa Farisifo no mu bi agye no adi anaa?
43007049	Na nkurɔfokuw yi a wonnim mmara no, wɔadome wɔn!
43007050	Nikodemo a ɔbaa ne nkyɛn da bi na ɔyɛ wɔn mu biako no see wɔn sɛ:
43007051	Yɛn mmara ntiee onipa, nhuu nea ɔyɛe ansa a, ebu no atɛn?
43007052	Wobua see no sɛ: Anaa wo nso wufi Galilea? Hwehwɛ mu, na wubehu sɛ odiyifo bi nsɔree wɔ Galilea pɛn.
43007053	Na wɔn nyinaa kokɔɔ wɔn afi mmaako mmaako.
43008001	Na Yesu kɔɔ Ngo Bepɔw no so.
43008002	Na ahemadakye no, ɔbaa asɔrefi bio, na ɔman mu no nyinaa baa ne nkyɛn; na ɔtenaa ase kyerɛkyerɛɛ wɔn.
43008003	Na kyerɛwfo ne Farisifo no de ɔbea bi a wɔakyere no aguamammɔ mu bae; na wɔde no begyinaa mfinimfini no,
43008004	wɔka kyerɛɛ no sɛ: Kyerɛkyerɛfo, wɔakyere ɔbea yi aguamammɔ mu wɔ so pɛɛ.
43008005	Nso Mose hyɛɛ yɛn mmara no mu sɛ wonsiw nnipa a ɛte sɛɛ abo; na wo nso, wuse dɛn?
43008006	Na eyi de, wɔka de sɔɔ no hwɛe, na wɔanya biribi akɔtoto n’ano. Na Yesu brɛɛ ne mu ase de ne nsateaa kyerɛkyerɛw fam.
43008007	Na wɔda so bisa no ara no, ɔmaa ne mu so see wɔn sɛ: Mo mu nea bɔne bi nni ne ho no, ɔntow no bo kan!
43008008	Na ɔbrɛɛ ne mu ase bio kyerɛkyerɛw fam.
43008009	Na wɔn de, wɔtee na wɔn ahonim yii wɔn ntɛn no, wofii adi mmiako mmiako fi mpanyimfo so besii wɔn a wodi akyiri so; na ɛkaa Yesu nko ne ɔbea a ogyina mfinimfini no.
43008010	Na Yesu maa ne mu so, na wanhu obiara sɛ ɔbea no nko no, osee no sɛ: Ɔbea, ɛhe na wo nkurobɔfo no wɔ? Obi ammu wo fɔ anaa?
43008011	Na ose: Obi ammu me fɔ, owura. Na Yesu see no sɛ: Me nso mimmu wo fɔ; kɔ na nkɔyɛ bɔne bio!
43008012	Ɛnna Yesu kasa kyerɛɛ wɔn bio sɛ: Mene wiase hann; nea odi m’akyi no rennantew sum mu, na obenya nkwa hann.
43008013	Ɛnna Farisifo no see no sɛ: Wo de, wudi wo ankasa wo ho adanse; w’adanse no nyɛ nokware.
43008014	Yesu bua see wɔn sɛ: Sɛ midi m’ankasa me ho adanse mpo a, m’adanse no yɛ nokware, efisɛ minim nea mifi ne nea merekɔ; na mo de, munnim nea mifi ne nea merekɔ.
43008015	Mo de, mubu ɔhonam ani atɛn; me de, mimmu obiara atɛn.
43008016	Na sɛ mibu atɛn po a, m’atemmu no yɛ nokware; efisɛ ɛnyɛ me nko, na me ne nea ɔsomaa me no.
43008017	Na wɔakyerɛw mo mmara nhoma no mu nso sɛ: Nnipa baanu adanse yɛ nokware.
43008018	Me na midi me ho adanse, na agya a ɔsomaa me no nso di me ho adanse.
43008019	Ɛnna wosee no sɛ: Ɛhe na w’agya wɔ? Yesu buae sɛ: Munnim me, na munnim m’agya nso; sɛ munim me a, anka munim agya no nso.
43008020	Ɔrekyerɛkyerɛ asɔrefi no, na ɔkaa nsɛm yi sikakorabea hɔ; na obi ankyere no, efisɛ ne dɔn nnya nnui.
43008021	Ɛnna osee wɔn bio sɛ: Me de, merekɔ, na mobɛhwehwɛ me, na mubewu mo bɔne mu; na nea merekɔ no, mo de, muntumi mma hɔ.
43008022	Ɛnna Yudafo no kae sɛ: Ɔrebedi ne ho dɔm anaa, enti na ose: Nea merekɔ no, mo de, muntumi mma hɔ?
43008023	Na osee wɔn sɛ: Mo de, mufi fam, me de, mifi soro. Mufi wi yi ase; me de, mimfi wi yi ase.
43008024	Enti mise mo sɛ: Mubewu mo bɔne mu; na sɛ moannye anni sɛ mene no a, mubewu mo bɔne mu.
43008025	Ɛnna wosee no sɛ: Wone hena? Na Yesu see wɔn sɛ: Nea mifi mfiase meka mekyerɛɛ mo no.
43008026	Mewɔ mo ho nsɛm pii a mɛka na mabu atɛn; na nea ɔsomaa me no yɛ ɔnokwafo. Na nea metee ne nkyɛn no, ɛno na meka mekyerɛ wiase.
43008027	Wɔanhu sɛ agya no ho asɛm na ɔka kyerɛɛ wɔn.
43008028	Ɛnna Yesu see wɔn sɛ: Sɛ munya ma onipa ba no so a, ɛno na mubehu sɛ mene no, na memmɔ m’ankasa me tirim menyɛ biribi, na sɛnea agya no kyerɛkyerɛ me no, ɛno ara na meka.
43008029	Na nea ɔsomaa me no ka me ho; onnyaw me nko, efisɛ meyɛ nea ɛsɔ n’ani daa.
43008030	Ɔrekasa saa no, nnipa pii gyee no dii.
43008031	Ɛnna Yesu see Yudafo a wɔagye no adi no sɛ: Sɛ motena m’asɛm mu a, moyɛ m’asuafo ampa;
43008032	na mubehu nokware, na nokware no ayɛ mo adehye.
43008033	Wobuaa no sɛ: Abraham asefo ne yɛn, na yɛnyɛɛ obi nkoa da; ɛyɛɛ dɛn na woka sɛ: Mobɛyɛ adehye?
43008034	Yesu buaa wɔn sɛ: Nokware, nokware, mise mo sɛ, obiara a ɔyɛ bɔne no yɛ bɔne no akoa.
43008035	Na akoa nka ofie daa; na ɔba de, ɔtena hɔ daa.
43008036	Enti sɛ ɔba no yɛ mo adehye a, mobɛyɛ adehye ampa.
43008037	Minim sɛ moyɛ Abraham asefo; nanso mohwehwɛ me akum me, efisɛ m’asɛm nsen mo mu.
43008038	Nea mahu m’agya no nkyɛn na meka; na mo nso moyɛ nea moahu mo agya nkyɛn.
43008039	Wobua see no sɛ: Yɛn agya ne Abraham. Yesu ka kyerɛɛ wɔn sɛ: Sɛ moyɛ Abraham mma a, anka mobɛyɛ Abraham nnwuma;
43008040	na afei morehwehwɛ me akum me, me a maka mo nokware a mate Onyankopɔn nkyɛn no. Eyi de, Abraham anyɛ.
43008041	Moyɛ mo agya nnwuma. Ɛnna wosee no sɛ: Wɔanwo yɛn aguamammɔ mu; agya biako na yɛwɔ, ɔne Nyankopɔn.
43008042	Ɛnna Yesu see wɔn sɛ: Sɛ mo agya ne Nyankopɔn a, anka mobɛdɔ me; na me de, mifii Nyankopɔn mu na mebae. Nanso ɛnyɛ me na mehyɛɛ me ho mebae, na ɔno na ɔsomaa me.
43008043	Adɛn nti na monte me kasa ase? Efisɛ muntumi ntie m’asɛm.
43008044	Mo de, mo agya a mufi no mu ne ɔbonsam, na mo agya no akɔnnɔde na mopɛ sɛ moyɛ. Ɔno na ɔyɛ owudifo fi mfiase, na onnyina nokware so; efisɛ nokware nni no mu. Sɛ ɔka atosɛm a, efi n’ankasa mu na ɔka; efisɛ ɔyɛ ɔtorofo ne atoro agya.
43008045	Na me de, esiane sɛ meka nokware nti, munnye me nni.
43008046	Mo mu hena na obu me bɔne bi ho atɛn? Na sɛ meka nokware a, adɛn nti na munnye nni?
43008047	Nea ofi Nyankopɔn mu no tie Nyankopɔn asɛm; eyi nti muntie, efisɛ mumfi Nyankopɔn mu.
43008048	Ɛnna Yudafo no bua see no sɛ: Yɛanka ampa sɛ woyɛ Samariani na wowɔ honhommɔne?
43008049	Yesu buae sɛ: Me de, minni honhommɔne; na midi m’agya no ni, na mo de, mobɔ me ahohora.
43008050	Me de, menhwehwɛ m’ankasa m’anuonyam; obi wɔ hɔ a ɔhwehwɛ na obu atɛn.
43008051	Nokware, nokware, mise mo sɛ, obi di m’asɛm so a, ɔrenhu wu ara da.
43008052	Ɛnna Yudafo no see no sɛ: Afei na yɛahu sɛ wowɔ honhommɔne. Abraham ne adiyifo no wuwui, na wo de, wuse: Sɛ obi di m’asɛm so a, ɔrenka owu nhwɛ ara da.
43008053	So woyɛ kɛse sen yɛn agya Abraham a owui no? Na adiyifo no nso wui; woyɛ wo ho dɛn ni?
43008054	Yesu buae sɛ: Sɛ mehyɛ me ho anuonyam a, m’anuonyam no nyɛ hwee; ɛyɛ m’agya a moka sɛ ɔne mo Nyankopɔn no na ɔhyɛ me anuonyam.
43008055	Nso moanhu no, na me de, minim no; na sɛ meka sɛ minnim no a, mɛyɛ ɔtorofo sɛ mo. Nanso minim no, na midi n’asɛm so.
43008056	Mo agya Abraham ho san no sɛ obehu me da; na ohui, na n’ani gyei.
43008057	Ɛnna Yudafo no see no sɛ: Wunnya nnii mfirihyia aduonum, na wuhuu Abraham?
43008058	Yesu see wɔn sɛ: Nokware, nokware, mise mo sɛ, Abraham nnya mmae no, na mewɔ hɔ.
43008059	Ɛnna wɔtasee abo sɛ wɔbɛtow abɔ no, na Yesu hintawee na ofii asɔrefi hɔ kɔe.
43009001	Na ɔretwam no, ohuu onipa bi a n’ani afura fi n’awo mu.
43009002	Na n’asuafo no bisaa no sɛ: Rabi, hena na ɔyɛɛ bɔne, oyi anaa n’agya ne ne na, sɛ wɔwoo no onifuraefo yi?
43009003	Yesu buae sɛ: Ɛnyɛ oyi anaa n’agya ne ne na na wɔyɛɛ bɔne, na mmom sɛ Onyankopɔn nnwuma bɛda adi wɔ no mu.
43009004	Ɛsɛ yɛn sɛ adekyee wɔ hɔ yi, yɛyɛ nea ɔsomaa me no nnwuma; anadwo reba a obiara ntumi nyɛ adwuma.
43009005	Mewɔ wiase yi, mene wiase hann.
43009006	Ɔkaa saa no, ɔtow ntasu guu fam, na ɔde ntasu no fraa dɔte, na ɔde dɔte no sraa onifuraefo no ani so,
43009007	na ɔka kyerɛɛ no sɛ: Kɔ, kɔhohoro so ɔtare Siloa (a ne nkyerɛase ne: Nea wɔasoma no) mu. Ɛnna osiim kɔe kɔhohoroo so, na ɔbae na ohu ade.
43009008	Ɛnna afipamfo ne wɔn a kan wohuu no sɛ ɔyɛ ɔsrɛsrɛfo no kae sɛ: Ɛnyɛ oyi na ɔte hɔ srɛsrɛ ade no?
43009009	Ebinom se: Ɔno ni! Na afoforo se: Ɔte sɛ ɔno. Na n’ankasa se: Mene no.
43009010	Ɛnna wɔka kyerɛɛ no sɛ: Ɛyɛɛ dɛn na w’ani buei?
43009011	Obua kae sɛ: Onipa bi a wɔfrɛ no Yesu na ɔfɔtɔw dɔte de sraa m’ani so, na ɔka kyerɛɛ me sɛ: Kɔ ɔtare Siloa mu kɔhohoro so. Na mekɔ mekɔhohoroo so no, na mihuu ade.
43009012	Ɛnna wɔka kyerɛɛ no sɛ: Ɔwɔ he? Ose: Minnim.
43009013	Wɔde nea anka ɔyɛ onifuraefo no kɔɔ Farisifo nkyɛn.
43009014	Nso da a Yesu fɔtɔw dɔte na obuee n’ani no yɛ homeda.
43009015	Ɛnna Farisifo no nso bisaa no bio sɛnea ɛyɛe na ohuu ade. Na osee wɔn sɛ: Dɔte na ɔde sraa m’ani so, na mekɔhohoroo so, na mihu ade yi.
43009016	Ɛnna Farisifo no mu bi kae sɛ: Onipa yi mfi Nyankopɔn nkyɛn, efisɛ onni homeda. Ebinom se: Ɛbɛyɛ dɛn na onipa ɔdebɔneyɛfo betumi ayɛ nsɛnkyerɛnne a ɛte sɛɛ yi? Na mpaepaemu baa wɔn mu.
43009017	Ɛnna wosee onifuraefo no bio sɛ: Wo nso, wabue w’ani yi, dɛn na woka wɔ ne ho? Na ose: Ɔyɛ odiyifo.
43009018	Nso Yudafo no nnye ne ho nsɛm no nni sɛ anka ɔyɛ onifuraefo na ohuu ade, de kosii sɛ wɔfrɛɛ nea ohuu ade no awofo,
43009019	na wobisaa wɔn sɛ: Mo ba a moka sɛ wɔwoo no onifuraefo no ni anaa? Afei ɛyɛɛ dɛn na ohu ade yi?
43009020	N’awofo buaa wɔn kae sɛ: Yenim sɛ yɛn ba ni, na wɔwoo no onifuraefo;
43009021	na sɛ ɛyɛe na afei ohu ade yi de, yennim. Na bio nso onipa ko a obuee n’ani no, yɛn de, yennim; mummisa no, wanyin, na ɔno ara bɛkasa ama ne ho.
43009022	N’awofo kaa eyi, efisɛ wosuro Yudafo no; na Yudafo no apam dedaw sɛ, sɛ obi pae mu ka sɛ ɔne Kristo no a, wobetu no afi hyiadan mu.
43009023	Eyi nti na n’awofo kae sɛ: Wanyin, mummisa no.
43009024	Ɛnna wɔfrɛɛ onipa a anka ɔyɛ onifuraefo no, mprenu so, na wosee no sɛ: Fa anuonyam ma Onyankopɔn! Yɛn de, yenim sɛ onipa yi yɛ ɔdebɔneyɛfo.
43009025	Ɛnna obua kae sɛ: Sɛ ɔyɛ ɔdebɔneyɛfo a, minnim; ade biako na minim, sɛ anka meyɛ onifuraefo, na afei de, mihu ade.
43009026	Na wosee no sɛ: Dɛn na ɔyɛɛ wo? Obuee w’ani no dɛn?
43009027	Obuaa wɔn sɛ: Maka makyerɛ mo dedaw, na moante? Dɛn na mopɛ sɛ mote bio? So mo nso mopɛ sɛ modan n’asuafo?
43009028	Wɔyaw no, na wɔkae sɛ: Wo na woyɛ ne suani; yɛn de, Mose asuafo ne yɛn.
43009029	Yenim sɛ Onyankopɔn kasa kyerɛɛ Mose; na oyi de, yennim nea ofi.
43009030	Onipa no bua see wɔn sɛ: Eyi na ɛyɛ nwonwa sɛ munnim nea ofi, nanso obuee m’aniwa.
43009031	Na yenim sɛ Onyankopɔn ntie nnebɔneyɛfo; na sɛ obi fɛre Onyankopɔn na ɔyɛ nea ɔpɛ a, ɔno na otie no.
43009032	Efi wiase mfiase wɔntee sɛ obi abue nea wɔwoo no onifuraefo ani pɛn.
43009033	Sɛ oyi mfi Nyankopɔn nkyɛn a, anka ɔrentumi nyɛ hwee.
43009034	Wobua see no sɛ: Wo de, bɔne mu koraa na wɔwoo wo, na wo na wokyerɛkyerɛ yɛn? Na wɔpam no fii adi.
43009035	Yesu tee sɛ wɔapam no afi adi; na ohuu no no, ɔkae sɛ: Wugye onipa ba no di anaa?
43009036	Obuae sɛ: Hena ne no, Owura, na minnye no minni?
43009037	Na Yesu see no sɛ: Woahu no, na nea ɔne wo rekasa yi, ɔne no.
43009038	Na ose: Migye midi, Awurade! Na ɔkotow sɔree no.
43009039	Na Yesu kae sɛ: Atemmu nti na mebaa wi yi ase, na wɔn a wonhu ade no ahu, na wɔn a wohu ade no adan anifuraefo.
43009040	Na Farisifo no mu bi a wɔne no wɔ hɔ no tee nsɛm yi, na wosee no sɛ: So yɛn nso yɛyɛ anifuraefo?
43009041	Yesu bua see wɔn sɛ: Sɛ moyɛ anifuraefo a, anka munni bɔne; na afei muse: Yehu, enti na mo bɔne aka.
43010001	Nokware, nokware, mise mo sɛ, nea ɔmfa ɔpon ano nkɔ nguannan mu, na ɔforo fa baabi no, yɛ owifo ne odwowtwafo;
43010002	na nea ɔfa ɔpon ano kɔ mu no, ne nguan no hwɛfo.
43010003	Ɔno na ɔpon ano hwɛfo hiɛ ma no, na nguan no te ne nne, na ɔbɔ n’ankasa nguan din frɛ wɔn de wɔn fi adi.
43010004	Na ɔma n’ankasa nguan fi adi a, odi wɔn anim; na nguan no di n’akyi, efisɛ wonim ne nne.
43010005	Na ɔnanani de, wɔrenni n’akyi, efisɛ wonnim ananafo nne.
43010006	Yesu de bɛ yi buu wɔn; na wɔn de, wɔanhu asɛm ko a ɔkaa wɔn no.
43010007	Ɛnna Yesu see wɔn bio sɛ: Nokware, nokware, mise mo sɛ: Mene nguan no pon.
43010008	Wɔn a wodii me kan bae no nyinaa yɛ awifo ne adwowtwafo; na nguan no antie wɔn.
43010009	Mene ɔpon no; sɛ obi fa me so kɔ mu a, wobegye no nkwa, na ɔbɛkɔ mu, na obefi adi, na obenya adidibea.
43010010	Owifo mma, gye sɛ ɔrebewia, na wakum, na wasɛe; na me de, mebae, na wɔanya nkwa, na wɔanya no mmoroso.
43010011	Mene guanhwɛfo pa no. Oguanhwɛfo pa de ne kra to hɔ ma nguan;
43010012	na ɔpaani a ɔnyɛ oguanhwɛfo na nguan no nyɛ ne dea no hu pataku sɛ ɔreba a, ogyaw nguan no guan; na pataku no bɛkyere wɔn bɔ wɔn hwete.
43010013	Na ɔpaani guan, efisɛ ɔyɛ ɔpaani, na onnwen nguan no ho.
43010014	Mene guanhwɛfo pa no; na minim me de, na me de nso nim me,
43010015	sɛnea agya no nim me, na me nso minim agya no; na mede me kra meto hɔ mema nguan no.
43010016	Na mewɔ nguan foforo a womfi ban yi mu; wɔn nso na etwa sɛ mede wɔn meba, na wobetie me nne, na ayɛ kuw biako ne ɔhwɛfo biako.
43010017	Eyi nti na agya no dɔ me, efisɛ mede me kra meto hɔ, na mafa bio.
43010018	Obi nnye me nsam, na m’ankasa na mede meto hɔ; mewɔ ho kwan sɛ mede meto hɔ, na mewɔ ho kwan sɛ mefa bio; ahyɛde yi na minyae m’agya nkyɛn.
43010019	Ɛnna nsɛm yi nti mpaepaemu baa Yudafo no mu bio.
43010020	Na wɔn mu bebree kae sɛ: Ɔwɔ honhommɔne, na wabɔ dam; adɛn nti na mutie no?
43010021	Ebinom se: Nsɛm yi nyɛ nea ɔwɔ honhommɔne nsɛm. So honhommɔne betumi abue anifuraefo ani?
43010022	Na Asɔrefidwira afahyɛ adu wɔ Yerusalem, na awɔw bere aba.
43010023	Na Yesu nennam asɔrefi Solomon abrannaa so.
43010024	Ɛnna Yudafo betwaa ne ho hyiae, na wosee no sɛ: Wobɛma yɛatwɛn akosi da bɛn? Sɛ wone Kristo no a, pae mu ka kyerɛ yɛn pefee.
43010025	Yesu buaa wɔn sɛ: Maka makyerɛ mo, na munnye nni; nnwuma a meyɛ m’agya din mu no, ɛno na edi me adanse.
43010026	Na mo de, munnye nni; efisɛ mumfi me nguan no mu.
43010027	Me nguan tie me nne, na me nso minim wɔn, na wodi m’akyi;
43010028	na mema wɔn daa nkwa, na wɔrenyera, na obi renhuam wɔn mfi me nsam da.
43010029	M’agya a ɔde wɔn maa me no so sen nneɛma nyinaa; na obi rentumi nhuam wɔn m’agya nsam.
43010030	Me ne agya no yɛ baako.
43010031	Ɛnna Yudafo no tasee abo bio sɛ wɔde rebesiw no.
43010032	Yesu buaa wɔn sɛ: Nnwuma pa pii na mayɛ makyerɛ mo a efi agya no nkyɛn; emu nea ɛwɔ he nti na morebesiw me abo yi?
43010033	Yudafo no buaa no sɛ: Ɛnyɛ adwuma pa nti na yɛrebesiw wo abo, na abususɛm nti, efisɛ wo a woyɛ onipa yɛ wo ho sɛ Onyankopɔn.
43010034	Yesu buaa wɔn sɛ:Wɔnkyerɛw mo mmara mu sɛ: Mekae sɛ: Moyɛ anyame?
43010035	Sɛ ɔfrɛɛ wɔn a Onyankopɔn asɛm baa wɔn nkyɛn no anyame na wontumi nsan kyerɛw no a,
43010036	adɛn nti na moka nea agya ayɛ no kronkron na wasoma no wiase no ho sɛ: Woka abususɛm, sɛ mekae sɛ: Onyankopɔn ba ne me nti?
43010037	Sɛ menyɛ m’agya nnwuma a, ɛnde munnnye me nnni;
43010038	na sɛ meyɛ, na me de munnye me nni a, munnye nnwuma no nni, na moahwɛ ahu sɛ agya no wɔ me mu, na me nso mewɔ no mu.
43010039	Ɛnna wɔhwehwɛe bio sɛ wɔkyere no, na ofii wɔn nsa kɔe.
43010040	Na osiim kɔɔ Yordan agya noho bio wɔ nea Yohane bɔɔ asu kan no, na ɔkɔtenaa hɔ.
43010041	Na nnipa pii baa ne nkyɛn, na wɔkae sɛ: Yohane anyɛ sɛnkyerɛnne bi de, nanso nneɛma a Yohane kae oyi ho no nyinaa yɛ nokware.
43010042	Na nnipa pii gyee no dii wɔ hɔ.
43011001	Na ɔyarefo bi wɔ hɔ a wɔfrɛ no Lasaro a ofi Betania, Maria ne ne nuabea Marta kurow mu.
43011002	Na ɛyɛ Maria a ɔde ngo huamhuam sraa Awurade na ɔde ne ti nwi popaa ne nan ho no, na ne nua Lasaro yare no.
43011003	Enti ne nuanom soma baa Yesu nkyɛn sɛ: Awurade, hwɛ, nea wodɔ no no yare.
43011004	Na Yesu tee no, ɔkae sɛ: Ɔyare yi nyɛ owuyare, na Onyankopɔn anuonyam ntia, sɛ wɔbɛfa so ahyɛ Onyankopɔn ba no anuonyam.
43011005	Nso Yesu dɔ Marta ne ne nuabea no ne Lasaro.
43011006	Na afei ɔtee sɛ ɔyare no, ɔtenaa nea ɔwɔ hɔ ara nnanu.
43011007	Na ɛno akyi no, osee n’asuafo no sɛ: Momma yɛnkɔ Yudea bio!
43011008	Asuafo no see no sɛ: Rabi, nnansa yi ara na Yudafo hwehwɛe sɛ wosiw wo abo, na worekɔ hɔ bio yi?
43011009	Yesu buae sɛ: Ɛnyɛ nnɔnhwerew dumien na ɛwɔ da biako mu? Sɛ obi nam awia a, onhintiw, efisɛ ohu wi yi ase hann;
43011010	na sɛ obi nam anadwo a, ohintiw, efisɛ hann nni no mu.
43011011	Ɔkaa eyinom, na ɛno akyi no, osee wɔn sɛ: Yɛn adamfo Lasaro ada; na merekɔ makonyan no.
43011012	Ɛnna n’asuafo no kae sɛ: Awurade, sɛ wada de a, ɔbɛsɔre.
43011013	Na Yesu de, ɔkaa ne wu ho asɛm; na wɔn de, wosusuwii sɛ nna pa ho asɛm na ɔka.
43011014	Ɛnna afei Yesu see wɔn pefee sɛ: Lasaro awu;
43011015	na mo nti ɛyɛ me anigye sɛ minni hɔ, na moagye adi. Nanso momma yɛnkɔ ne nkyɛn!
43011016	Ɛnna Toma a wɔfrɛ no Ata no ka kyerɛɛ ne mfɛfo asuafo no sɛ: Yɛn nso, momma yɛnkɔ na yɛne no nkowu!
43011017	Ɛnna Yesu duu hɔ no, obehui sɛ wadi ɔda mu nnanan dedaw.
43011018	Nso Betania bɛn Yerusalem, ɛbɛyɛ sɛ ɔkwansin abien,
43011019	na Yudafo no mu pii aba Marta ne Maria nkyɛn sɛ wobegyam wɔn, wɔn nua no nti.
43011020	Ɛnna Marta tee sɛ Yesu reba no, okohyiaa no; na Maria de, ɔte fie.
43011021	Ɛnna Marta see Yesu sɛ: Awurade, sɛ wowɔ ha a, anka me nuabarima anwu.
43011022	Na afei po minim sɛ biribiara a wubebisa Onyankopɔn no, ɔde bɛma wo.
43011023	Yesu see no sɛ: Wo nua no bɛsɔre bio.
43011024	Marta see no sɛ: Minim sɛ owusɔre mu, da a edi akyiri no, ɔbɛsɔre.
43011025	Yesu see no sɛ: Mene sɔre ne nkwa; nea ogye me di no, sɛ wawu po a, obenya nkwa.
43011026	Na obiara a ɔte ase na ogye me di no renwu da. Wugye eyi di anaa?
43011027	Osee no sɛ: Yiw, Awurade, migye midi sɛ wone Kristo no, Onyankopɔn ba a ɔreba wiase no.
43011028	Na ɔkaa saa no, osiim kɔfrɛɛ ne nua Maria kokoam sɛ: Kyerɛkyerɛfo no aba na ɔfrɛ wo.
43011029	Ɔno nso tee no, ɔsɔree ntɛm baa ne nkyɛn.
43011030	Nanso Yesu nnya nhyɛn kurow no mu ɛ, na ɔwɔ nea Marta behyiaa no hɔ.
43011031	Ɛnna Yudafo a wɔne no wɔ ofie hɔ regyam no no hui sɛ Maria asɔre ntɛmntɛm afi adi no, wodii n’akyi kae sɛ: Ɔrekɔ ɔda no so hɔ akosu.
43011032	Ɛnna Maria duu nea Yesu wɔ hɔ na ohuu no no, ɔkotow ne nan ase ka kyerɛɛ no sɛ: Awurade, sɛ wowɔ ha a, anka me nua barima anwu.
43011033	Ɛnna Yesu huu no sɛ ɔresu na Yudafo a wɔne no bae no nso resu no, oguu ahome honhom mu, na ne ho yeraw no,
43011034	na ɔkae sɛ: Ɛhe na mode no toe? Wosee no sɛ: Awurade, bra bɛhwɛ!
43011035	Yesu sui.
43011036	Ɛnna Yudafo no kae sɛ: Hwɛ ɔdɔ a ɔdɔ no!
43011037	Na wɔn mu binom se: Oyi a obuee onifuraefo no ani no, so wantumi amma, sɛ anka oyi nso anwu?
43011038	Ɛnna Yesu guu ahome ne mu bio, na ɔbaa ɔda no so; ɛyɛ ɔbodan, na ɔbo hini ano.
43011039	Yesu kae sɛ: Munyi ɔbo no! Nea wawu no nua Marta see no sɛ: Awurade, sesɛɛ de, wabɔn, na wadi nnanan.
43011040	Yesu see no sɛ: Manka mankyerɛ wo sɛ wugye di a, wubehu Nyankopɔn anuonyam?
43011041	Ɛnna woyii ɔbo no. Na Yesu maa n’ani so kae sɛ: Agya, meda wo ase sɛ woatie me.
43011042	Na me de, minim sɛ wutie me daa; na nkurɔfokuw a wogyina ho no nti na meka saa, na wɔagye adi sɛ wo na wosomaa me.
43011043	Na ɔkaa saa no, ɔde nne kɛse teɛɛm sɛ: Lasaro, fi bra!
43011044	Na nea wawu no fii adi, na ɔda mu ntama kyekyere ne nan ne ne nsa, na dukuu kyekyere n’anim. Na Yesu see wɔn sɛ: Monsan no, na momma ɔnkɔ!
43011045	Ɛnna Yudafo no mu pii a wɔbaa Maria nkyɛn na wohuu ade a Yesu yɛe no gyee no dii.
43011046	Na wɔn mu binom siim kɔɔ Farisifo no nkyɛn, na wɔkɔkaa wɔn nea Yesu yɛe no.
43011047	Ɛnna asɔfo mpanyin ne Farisifo no ma wokohyiaa baguafo no, na wɔkae sɛ: Dɛn na yɛbɛyɛ, efisɛ onipa yi yɛ nsɛnkyerɛnne pii.
43011048	Sɛ yegyaa no saa a, nnipa nyinaa begye no adi, na Romafo aba abɛfa yɛn ha yi ne yɛn man.
43011049	Na wɔn mu biako bi, Kaiafa a odi sɔfo panyin afe no mu no, see wɔn sɛ: Mo de, munnim hwee,
43011050	nanso munnwen sɛ eye ma mo sɛ onipa biako bewu ama ɔman, na ɔman no nyinaa ansɛe.
43011051	Na eyi de, emfi n’ankasa ne tirim na ɔkae, na mmom sɛ ɔyɛ ɔsɔfo panyin afe no ara mu nti, na ɔhyɛɛ nkɔm sɛ Yesu rebewu ama ɔman no,
43011052	na ɛnyɛ ɔman no nko, na sɛ ɔbɛka Onyankopɔn mma a wɔapete no nyinaa nso abom ayɛ wɔn biako.
43011053	Ɛnna efi da no ara wotutuu agyina wɔn mu sɛ wobekum no.
43011054	Enti Yesu anyi ne ho adi pefee annantew Yudafo no mu bio, na ofii hɔ kɔɔ asaase bi a ɛbɛn sare so, kurow bi a wɔfrɛ no Efraim mu, na ɔne n’asuafo no tenaa hɔ.
43011055	Na Yudafo Twam no abɛn; na nnipa pii fii asaase no so kɔɔ Yerusalem ansa na Twam no dui, sɛ wokodwira wɔn ho.
43011056	Ɛnna wɔhwehwɛɛ Yesu, na wogyina asɔrefi hɔ sisee wɔn ho sɛ: Dɛn na mususuw? Sesɛɛ ɔremma afahyɛ yi ase anaa?
43011057	Na asɔfo mpanyin ne Farisifo no ahyɛ mmara nso sɛ, sɛ obi nim nea ɔwɔ a, ɔmmɛkyerɛ, na wɔnkɔkyere no.
43012001	Afei aka nnansia na Twam no adu no, Yesu baa Betania, nea Lasaro a onyan no fii awufo mu no wɔ hɔ.
43012002	Ɛnna wɔtow no pon wɔ hɔ, na Marta somee; na Lasaro de, ɔyɛ wɔn a wɔne no te adidii no mu biako.
43012003	Ɛnna Maria faa ngo huamhuam kronkron a ne bo yɛ den karibo biako de bɛsraa Yesu nan ho, na ɔde ne nwi popaa ne nan ho; na ngo no huam yɛɛ ɔdan no mu ma.
43012004	Ɛnna n’asuafo no mu biako, Yuda Iskariot a ɔrebeyi no ama no, kae sɛ:
43012005	Adɛn nti na wɔantɔn ngo huamhuam yi annye denare ahasa, na wɔamfa amma ahiafo?
43012006	Ɛnyɛ sɛ odwen ahiafo ho nti na ɔkaa eyi, na mmom ɔyɛ owifo, na okura kotoku no, na owiawia nea wɔde gu mu ntia.
43012007	Ɛnna Yesu kae sɛ: Munnyaa no, na ɔde eyi asie ama me sie da.
43012008	Na ahiafo de, mowɔ wɔn mo nkyɛn daa; na me de, munni me daa.
43012009	Ɛnna Yudafo no mu nkurɔfokuw pii tee sɛ ɔwɔ hɔ, na wɔbae, ɛnyɛ Yesu nko nti, na sɛ wobehu Lasaro a onyan no fii awufo mu no nso ntia.
43012010	Na asɔfo mpanyin no tuu agyina sɛ wobekum Lasaro nso,
43012011	efisɛ ne nti na Yudafo pii kɔe kogyee Yesu dii.
43012012	Ade kyee no, nkurɔfokuw pii a wɔbaa afahyɛ no ase tee sɛ Yesu reba Yerusalem no,
43012013	wɔfofaa berɛw, na wofii adi sɛ wɔrekohyia no, na wɔteɛteɛɛm sɛ: Hosiana! Nhyira ne nea ɔreba Awurade din mu no, Israel hene no!
43012014	Na Yesu huu afurum ba bi no, ɔtenaa no so, sɛnea wɔakyerɛw sɛ:
43012015	Nsuro, Sion babea; hwɛ, wo hene reba, ɔte afurum ba so.
43012016	Nso n’asuafo no ante eyinom ase kan no; na Onyankopɔn hyɛɛ Yesu anuonyam akyi no, ɛno na wɔkaee sɛ wɔakyerɛw eyinom ne ho, na wɔayɛ ama no.
43012017	Ɛnna nkurɔfokuw a wɔne no wɔ hɔ bere a ɔfrɛɛ Lasaro fii da mu na onyan no fii awufo mu no dii adanse.
43012018	Eyi nti nso na nkurɔfokuw no kohyiaa no, efisɛ wɔate sɛ wayɛ saa sɛnkyerɛnne no.
43012019	Ɛnna Farisifo no ka kyerɛɛ wɔn ho wɔn ho sɛ: Muhu sɛ muntumi nyɛ ho hwee; hwɛ, wiase atu adi n’akyi.
43012020	Na Helafo bi wɔ wɔn a wɔbae sɛ wɔbɛsɔre afahyɛ no ase no mu;
43012021	ɛnna eyinom baa Filipo a ofi Betsaida a ɛwɔ Galilea no nkyɛn, na wɔbɛsrɛɛ no sɛ: Owura, yɛpɛ sɛ yehu Yesu.
43012022	Filipo bae bɛka kyerɛɛ Andrea, na afei Andrea ne Filipo bɛka kyerɛɛ Yesu.
43012023	Na Yesu buaa wɔn sɛ: Dɔn no adu sɛ wɔbɛhyɛ onipa ba no anuonyam.
43012024	Nokware, nokware, mise mo sɛ awifua antɔ fam anwu a, ɛwɔ hɔ koro no ara; na sɛ ewu a, ɛsow aba pii.
43012025	Nea ɔdɔ ne kra no, ebefi ne nsa; na nea ɔtan ne kra wɔ wiase ha yi no, ɔbɛkora no akɔ daa nkwa mu.
43012026	Sɛ obi som me a, ma onni m’akyi, na nea mewɔ no, ɛhɔ na me somfo nso bɛba; na sɛ obi som me a, m’agya bedi no ni.
43012027	Afei me kra ho yeraw no; na ɛdɛn na menka? Agya, gye me fi dɔn yi mu! Nanso eyi nti na mebaa dɔn yi mu.
43012028	Agya, hyɛ wo din anuonyam! Ɛnna ɛnne bi fi soro bae sɛ: Mahyɛ no anuonyam dedaw, na mɛhyɛ no bio!
43012029	Ɛnna nkurɔfokuw a wogyina hɔ na wɔtee no kae sɛ: Ɔprannaa abom! Ebinom se: Ɔbɔfo ne no kasae.
43012030	Yesu bua kae sɛ: Ɛnyɛ me nti na ɛnne yi bae, na mo nti.
43012031	Afei ne wi yi ase atemmu; afei na wobeyi wi yi ase sodifo no hɔ.
43012032	Na me de, sɛ wɔma me so fi asaase so a, mɛtwe nnipa nyinaa maba me nkyɛn.
43012033	Eyi de, ɔkae de kyerɛɛ owu ko a ɔrebewu.
43012034	Nkurɔfokuw no buaa no sɛ: Yɛn de, yɛate mmara no mu sɛ Kristo no te hɔ daa; na adɛn na wuse: Etwa sɛ wɔma onipa ba no so? Hena ne onipa ba yi?
43012035	Ɛnna Yesu ka kyerɛɛ wɔn sɛ: Aka hann no bere tiaa bi wɔ mo mu. Mowɔ hann no yi, monnantew, na esum ammɛto mo; na nea ɔnam sum mu no nnim nea ɔrekɔ.
43012036	Mowɔ hann no yi, munnye hann no nni, na moayɛ hann no mma. Yesu kaa eyinom, na ofii wɔn anim hɔ kohintawee.
43012037	Na wayɛ saa nsɛnkyerɛnne bebree wɔ wɔn anim de, nanso wɔannye no anni,
43012038	na odiyifo Yesaia asɛm a ɔkae no aba mu sɛ: Awurade, hena na wagye yɛn kaseɛ adi, na hena na woyii Awurade basa kyerɛɛ no?
43012039	Eyi nti wɔantumi annye anni, sɛnea Yesaia kae bio sɛ:
43012040	Wafura wɔn ani na wapirim wɔn koma, na wɔamfa wɔn ani anhu, na wɔamfa wɔn koma ante ase, na wɔannan wɔn ho na mansa wɔn yare.
43012041	Yesaia kaa eyinom, efisɛ ohuu n’anuonyam, na ne ho asɛm na ɔkae.
43012042	Nanso mpanyimfo no mu pii nso gyee no dii; na Farisifo no nti wɔanka, na wɔantutu wɔn amfi hyiadan mu;
43012043	efisɛ wɔpɛ nnipa anuonyam sen Nyankopɔn anuonyam.
43012044	Na Yesu teɛɛm sɛ: Nea ogye me di no, ɛnyɛ me na ogye me di, na ɛyɛ nea ɔsomaa me no;
43012045	na nea ohu me no hu nea ɔsomaa me no.
43012046	Maba wiase sɛ hann, na obiara a ogye me di no antena sum mu.
43012047	Na sɛ obi te me nsɛm na wannye anni a, me de, mimmu no atɛn; na mamma sɛ merebebu wiase atɛn, na mebae sɛ merebegye wiase.
43012048	Nea ommu me na onnye me nsɛm no wɔ nea obu no atɛn; asɛm a maka no, ɛno ara na ebebu no atɛn ɛda a edi akyiri no;
43012049	efisɛ me de, ɛnyɛ me na mehyɛɛ me ho mekasae, na agya a ɔsomaa me no na ɔhyɛɛ me nea menka ne sɛnea menkasa.
43012050	Na minim sɛ n’ahyɛde no yɛ daa nkwa. Enti nea meka no, sɛnea agya no aka akyerɛ me no, saa ara na meka.
43013001	Na Twam afahyɛ no rebedu no, Yesu nim sɛ ne dɔn adu sɛ ɔrebefi wi yi ase akɔ agya no nkyɛn, na sɛ ɔdɔɔ n’ankasa ne de a wɔwɔ wiase no, ɔdɔɔ wɔn kosii ase.
43013002	Na wɔrebedidi no, na ɔbonsam anya de ahyɛ Yuda Iskariot, Simon ba, komam sɛ onkoyi no mma,
43013003	na Yesu nim sɛ agya no de nneɛma nyinaa ahyɛ ne nsa, ɛne sɛ ofii Nyankopɔn nkyɛn na ɔrekɔ Onyankopɔn nkyɛn nti,
43013004	ɔsɔre fii adidii, na oyii n’atade guu hɔ, na ɔfaa mpopaho de kyekyeree ne ho so.
43013005	Na afei ohwiee nsu guu bokiti no mu, na ofii ase hohoroo asuafo no anan ho, na ɔde mpopaho a ɔde kyekyeree ne ho so no popaa ho.
43013006	Ɛnna obeduu Simon Petro so; na ɔno de, osee no sɛ: Awurade, wo na wohohoro m’anan ho yi?
43013007	Yesu bua see no sɛ: Nea mereyɛ yi, wunnim mprempren, na akyiri no na wubehu.
43013008	Petro see no sɛ: Meremma wonhohoro me nan ho da! Yesu buaa no sɛ: Sɛ manhohoro wo ho a, wunni m’afa.
43013009	Simon Petro see no sɛ: Awurade, ɛnyɛ me nan ho nko, na me nsa ho ne me tirim nso bi.
43013010	Yesu see no sɛ: Nea waguare no, enhia no aguare, gye ne nan ho hohoro, na ne ho nyinaa afi; na mo ho afi, na ɛnyɛ mo nyinaa.
43013011	Na onim nea obeyi no ama; eyi nti na ɔkae sɛ: Ɛnyɛ mo nyinaa na mo ho afi, no.
43013012	Ɛnna owiee wɔn nan ho hohoro na ɔfaa n’atade na ɔtenaa ase bio no, osee wɔn sɛ: Moahu nea mayɛ mo yi?
43013013	Mo de, mofrɛ me kyerɛkyerɛfo ne Awurade, na moka nokware; na meyɛ.
43013014	Afei sɛ me, Awurade ne kyerɛkyerɛfo no, mahohoro mo nan ho a, na ɛsɛ mo nso sɛ mohohoro mo ho mo ho anan ho.
43013015	Na mama mo sɛnnahɔ sɛ, sɛnea mayɛ mo no, mo nso monyɛ saa ara.
43013016	Nokware, nokware, mise mo sɛ: Akoa nsen ne wura, na ɔsomafo nsen nea ɔsomaa no.
43013017	Sɛ munim eyinom na moyɛ a, nhyira ne mo.
43013018	Ɛnyɛ mo nyinaa ho asɛm na meka; me de, minim wɔn a mapaw wɔn. Na ɛyɛe na kyerɛwsɛm no aba mu sɛ: Nea odi m’abodoo no na wama ne nantin so atia me.
43013019	Afei mise mo ansa na aba, na sɛ enya ba a, moagye adi sɛ mene no.
43013020	Nokware, nokware, mise mo sɛ: Nea ogye obi a mesomaa no no, ogye me; na nea ogye me no gye nea ɔsomaa me no.
43013021	Yesu kaa saa no, ne ho yeraw no honhom mu, na odii adanse sɛ: Nokware, nokware, mise mo sɛ, mo mu biako beyi me ama.
43013022	Ɛnna asuafo no hwehwɛɛ wɔn ho anim, wonhu onii ko a ɔde no.
43013023	Na asuafo no mu biako a Yesu dɔ no tweri Yesu kokom;
43013024	ɛnna Simon Petro buu no ani see no sɛ: Bisa no nea ɔka ne ho asɛm no.
43013025	Enti ɔpa twerii Yesu kokom see no sɛ: Awurade, ɛyɛ hena?
43013026	Yesu buae sɛ: Ɔno ne nea mede abodoo sin mɛbɔ mu mama no no. Na ɔde abodoo sin no bɔɔ mu maa Yuda Iskariot, Simon ba.
43013027	Na ogyee abodoo sin no akyi no, ɛno na Satan hyɛn no mu. Ɛnna Yesu see no sɛ: Nea woreyɛ no, yɛ no ntɛm!
43013028	Na eyi de, wɔn a wɔte adidii no mu biara anhu nea enti a ɔkaa saa kyerɛɛ no.
43013029	Na ebinom susuwii sɛ Yuda kura kotoku no nti na Yesu ka kyerɛɛ no sɛ: Kɔtotɔ nea ehia yɛn sie afahyɛ no, anaasɛ ɔmfa biribi mma ahiafo.
43013030	Ɛnna ogyee abodoo sin no no, ntɛm ara na ofii adi; na ɛyɛ anadwo.
43013031	Ɛnna ofii adi no, Yesu kae sɛ: Afei wɔahyɛ onipa ba no anuonyam, na Onyankopɔn anya no mu anuonyam.
43013032	Sɛ Onyankopɔn anya no mu anuonyam a, Onyankopɔn nso bɛhyɛ no anuonyam n’ankasa ne mu, na ɔbɛhyɛ no anuonyam ntɛm.
43013033	Mma nkumaa, bere tiaa bi na aka a me ne mo wɔ hɔ. Mobɛhwehwɛ me, na sɛnea meka mekyerɛɛ Yudafo no sɛ: Nea merekɔ no, mo de, muntumi mma hɔ no, saa ara na mise mo nso afei.
43013034	Ahyɛde foforo na mema mo, sɛ monnodɔ mo ho, sɛnea medɔɔ mo no, sɛ mo nso monnodɔ mo ho mo ho!
43013035	Sɛ mododɔ mo ho a, nnipa nyinaa behu sɛ moyɛ m’asuafo.
43013036	Simon Petro see no sɛ: Awurade, ɛhe na worekɔ? Yesu buaa no sɛ: Nea merekɔ no, wuntumi nni m’akyi mprempren; na akyiri no na wubedi m’akyi.
43013037	Petro see no sɛ: Awurade, ɛdɛn nti na mintumi minni w’akyi mprempren? Mede me kra mɛto hɔ mama wo!
43013038	Yesu buaa no sɛ: Wode wo kra bɛto hɔ ama me? Nokware, nokware, mise wo sɛ, akokɔ remmɔn na woapa me mprɛnsa!
43014001	Mommma mo koma nntutu! Munnye Onyankopɔn nni, na me nso, munnye me nni.
43014002	Tenabea pii wɔ m’agya ofi; sɛ ɛnte saa a, anka mɛka makyerɛ mo sɛ merekɔ makosiesie baabi mama mo anaa?
43014003	Na sɛ mekɔ na mikosiesie baabi mema mo a, mɛba bio, na mabɛfa mo makɔ m’ankasa me nkyɛn, na nea mewɔ no, mo nso moaba hɔ.
43014004	Na nea merekɔ no, munim hɔ kwan nso.
43014005	Toma see no sɛ: Awurade, yennim nea worekɔ, na ɛbɛyɛ dɛn na yebetumi ahu kwan?
43014006	Yesu see no sɛ: Mene kwan ne nokware ne nkwa; obi mma agya no nkyɛn, gye sɛ ɔnam me so.
43014007	Sɛ munim me a, anka moahu m’agya no nso; na efi nnɛ munim no, na moahu no.
43014008	Filipo see no sɛ: Awurade, kyerɛ yɛn agya no, na ɛno ara dɔɔso ma yɛn.
43014009	Yesu see no sɛ: Me ne mo wɔ hɔ dadaada yi, munhuu me anaa, Filipo? Nea wahu me no ahu agya no, na adɛn nti na wuse: Kyerɛ yɛn agya no?
43014010	Wunnye nni sɛ mewɔ agya no mu, na agya no nso wɔ me mu? Nsɛm a meka mekyerɛ mo no, emfi m’ankasa me tirim ne meka, na agya a ɔte me mu no, ɔno na ɔyɛ nnwuma no.
43014011	Munnye me nni sɛ mewɔ agya no mu, na agya no nso wɔ me mu; na sɛ ɛnte saa a, nnwuma no ara nti munnye me nni!
43014012	Nokware, nokware, mise mo sɛ: Nea ogye me di no, nnwuma a meyɛ no, ɔno nso bɛyɛ, na ɔbɛyɛ akɛse asen eyinom, efisɛ me de, merekɔ m’agya no nkyɛn.
43014013	Na biribiara a mobɛsrɛ me din mu no, ɛno na mɛyɛ, na agya no anya anuonyam ɔba no mu.
43014014	Sɛ mobɛsrɛ biribi me din mu a, me de, mɛyɛ.
43014015	Sɛ modɔ me a, munni m’ahyɛde so!
43014016	Na me de, mebisa agya no, na wama mo Okyigyinafo foforo, na ɔne mo abɛtena daa:
43014017	Nokware honhom a wiase ntumi nnye no no, efisɛ enhu no, nanso ennim no; na mo de, munim no, efisɛ ɔte mo nkyɛn, na ɔbɛtena mo mu.
43014018	Merennyaw mo nyisaa, mɛba mo nkyɛn.
43014019	Aka kakraa na wiase nhu me bio; na mo de, muhu me, efisɛ mete ase, na mo nso mobɛtena ase.
43014020	Da no ara mubehu sɛ mewɔ m’agya no mu, na mowɔ me mu, na mewɔ mo mu.
43014021	Nea ɔwɔ m’ahyɛde na odi so no, ɔno ne nea ɔdɔ me; na nea ɔdɔ me no, m’agya bɛdɔ no, na me nso mɛdɔ no, na mayi me ho makyerɛ no.
43014022	Yuda ɛnyɛ Iskariot no see no sɛ: Awurade, ɛyɛɛ dɛn na worebeyi wo ho akyerɛ yɛn, na ɛnyɛ wiase?
43014023	Yesu bua see no sɛ: Sɛ obi dɔ me a, obedi m’asɛm so, na m’agya bɛdɔ no, na yɛbɛba ne nkyɛn, na yɛabɛyɛ yɛn tenabere ne nkyɛn.
43014024	Nea ɔnnɔ me no nni me nsɛm so; na asɛm a mote no nyɛ me dea, na ɛyɛ agya a ɔsomaa me no dea.
43014025	Mewɔ mo nkyɛn yi na mereka mo eyinom;
43014026	na okyigyinafo a ɔne Honhom Kronkron a m’agya bɛsoma no me din mu no, ɔno na ɔbɛkyerɛ mo nneɛma nyinaa, na ɔbɛkae mo nea maka mo nyinaa.
43014027	Asomdwoe na mede migyaw mo, m’asomdwoe na mede mema mo; ɛnyɛ sɛnea wiase ma na mema mo. Mommma mo koma nntutu, nanso mommma ɛmmpere mo!
43014028	Moate sɛ meka mekyerɛɛ mo sɛ: Mekɔ na maba mo nkyɛn. Sɛ modɔ me a, anka mo ani begye sɛ merekɔ agya no nkyɛn, efisɛ m’agya no yɛ kɛse sen me.
43014029	Afei maka makyerɛ mo ansa na aba, na sɛ enya ba a, moagye adi.
43014030	Me ne mo renkasa pii bio; na wi yi ase sodifo no reba, nanso ɔrennya me hɔ hwee.
43014031	Nanso meyɛ sɛnea agya no hyɛɛ me no, na wiase ahu sɛ medɔ agya no. Monsɔre mma yemfi ha nkɔ!
43015001	Mene nokware bobe no, na m’agya ne okuafo no.
43015002	Me ho baa biara a ɛnsow aba no, oyi; na ebiara a ɛsow aba no, oyiyi ho, na asow aba bebree.
43015003	Asɛm a maka makyerɛ mo no nti mo ho anya afi.
43015004	Montena me mu, na me nso mentena mo mu. Sɛnea baa ntumi mfi n’ankasa mu nsow aba gye sɛ ɛtena obobe no mu no, saa ara nso na muntumi, gye sɛ motena me mu.
43015005	Mene bobe no, mone abaa no. Nea ɔtena me mu na me nso metena no mu no, ɔno na ɔsow aba pii; na mokwati me a, muntumi nyɛ hwee.
43015006	Sɛ obi antena me mu a, wɔtow no kyene sɛ baa, na ewu; na wɔboaboa ano de kogu gya mu, na ɛhyew.
43015007	Sɛ motena me mu na me nsɛm tena mo mu a, mobɛsrɛ biribiara a mopɛ, na ɛbɛyɛ ama mo.
43015008	Eyi mu na wɔahyɛ m’agya anuonyam, sɛ mosow aba pii; ɛno na mobɛyɛ me asuafo.
43015009	Sɛnea agya no adɔ me no na me nso madɔ mo; montena me dɔ no mu.
43015010	Sɛ mudi m’ahyɛde so a, mobɛtena me dɔ mu, sɛnea madi m’agya ahyɛde so na mete ne dɔ mu no.
43015011	Maka eyinom nyinaa makyerɛ mo, na m’anigye atena mo mu, na mo anigye awie pɛyɛ.
43015012	Eyi ne m’ahyɛde, sɛ monnodɔ mo ho sɛnea medɔɔ mo no.
43015013	Obi nni dɔ kɛse a ɛsen eyi: Sɛ obi de ne kra bɛto hɔ ama ne nnamfo.
43015014	Sɛ moyɛ nea mehyɛ mo a, na moyɛ me nnamfo.
43015015	Memfrɛ mo nkoa bio, efisɛ akoa nnim nea ne wura yɛ; na mafrɛ mo nnamfo, efisɛ nneɛma a mate m’agya nkyɛn no nyinaa maka makyerɛ mo.
43015016	Ɛnyɛ mo na moapaw me, na me na mapaw mo, na mede mo masi hɔ sɛ monkɔ na monkɔsow aba, na mo aba no ntena hɔ, na biribiara a mobɛsrɛ agya no me din mu no, ɔde ama mo.
43015017	Eyi na mehyɛ mo, sɛ monnodɔ mo ho.
43015018	Sɛ wiase tan mo a, munhu sɛ watan me kan ansa na ɛretan mo.
43015019	Sɛ mufi wiase a, anka wiase bɛdɔ n’ankasa ne de; na sɛ mumfi wiase na mapaw mo afi wiase yi, eyi nti na wiase tan mo.
43015020	Monkae asɛm a meka mekyerɛɛ mo sɛ: Akoa nsen ne wura. Sɛ wɔataa me a, wɔbɛtaa mo nso; sɛ wɔadi m’asɛm so a, wobedi mo de so bi.
43015021	Na eyinom nyinaa, me din nti na wɔde bɛyɛ mo, efisɛ wonnim nea ɔsomaa me no.
43015022	Sɛ mamma mammɛka mankyerɛ wɔn a, anka wonni bɔne; na afei de, wonni wɔn bɔne ho anoyi.
43015023	Nea ɔtan me no tan m’agya no nso.
43015024	Sɛ manyɛ nnwuma a obiara nyɛe da wɔn mu a, anka wonni bɔne; na afei de, wɔahu, nanso wɔatan me ne m’agya.
43015025	Na ɛyɛe na asɛm a wɔakyerɛw no wɔn mmara mu no aba mu sɛ: Wɔtan me kwa.
43015026	Na okyigyinafo a mɛsoma no mabrɛ mo afi agya no nkyɛn, nokware honhom a ofi agya no nkyɛn reba no, sɛ onya ba a, ɔno na obedi me ho adanse;
43015027	na mo nso mubedi adanse, efisɛ moka me ho fi mfiase.
43016001	Eyinom na maka makyerɛ mo na moanhintiw.
43016002	Wobetu mo afi hyiadan mu; mpo ɛbere reba a obiara a obekum mo besusuw sɛ ɔde resom Nyankopɔn.
43016003	Na wɔbɛyɛ eyinom, efisɛ wonhuu agya no ne me ɛ.
43016004	Na maka eyinom makyerɛ mo, na sɛ bere no du a, moakae sɛ maka makyerɛ mo. Na manka mo eyinom mamfi mfiase, efisɛ me ne mo wɔ hɔ.
43016005	Na afei de, merekɔ nea ɔsomaa me no nkyɛn, na mo mu biara mmisa me sɛ: Ɛhe na worekɔ?
43016006	Na sɛ maka eyinom makyerɛ mo nti, awerɛhow ahyɛ mo koma ma.
43016007	Na meka mo nokware, eye ma mo sɛ mekɔ. Na sɛ mankɔ a, okyigyinafo no remma mo nkyɛn; na sɛ mekɔ a, mɛsoma no aba mo nkyɛn.
43016008	Na ɔno de, sɛ ɔba a, obeyi wiase ntɛn bɔne ne trenee ne atemmu ho!
43016009	Bɔne ho, efisɛ wonnye me nni;
43016010	ne trenee ho, efisɛ merekɔ agya no nkyɛn, na munhu me bio;
43016011	ne atemmu ho, efisɛ wɔabu wi yi ase sodifo no atɛn.
43016012	Mewɔ nsɛm pii bio meka mekyerɛ mo, nanso muntumi nsoa mprempren.
43016013	Na sɛ ɔno, nokware honhom no nya ba a, ɔbɛkyerɛ mo kwan akɔ nokware no nyinaa mu. Na emfi n’ankasa mu na ɔbɛkasa, na biribiara a ɔbɛte no, ɔbɛka, na ɔbɛkyerɛ mo nneɛma a ɛreba.
43016014	Ɔno na ɔbɛhyɛ me anuonyam; efisɛ ɔbɛfa me de bi na ɔde abɛkyerɛ mo.
43016015	Nneɛma a m’agya wɔ nyinaa yɛ me dea; eyi nti na mekae sɛ: Ɔbɛfa me de bi na ɔde abɛkyerɛ mo.
43016016	Aka kakraa na munhu me; na bio aka kakraa mubehu me.
43016017	Ɛnna n’asuafo no mu binom kekae wɔn mu sɛ: Dɛn na ose yɛn sɛ: Aka kakraa na munhu me, na bio aka kakraa mubehu me, ɛne sɛ: Merekɔ agya no nkyɛn yi?
43016018	Ɛnna wose: Dɛn ne nea ɔka yi sɛ: Aka kakraa? Yenhu nea ɔka yi.
43016019	Ɛnna Yesu hui sɛ wɔpɛ abisa no, na osee wɔn sɛ: Eyi ho na mubisabisa wɔ mo mu, sɛ mekae sɛ: Aka kakraa na munhu me, na bio aka kakraa mubehu me.
43016020	Nokware, nokware, mise mo sɛ: Mubesu na moatwa adwo, na wiasefo ani begye; na mo de, mo werɛ bɛhow; nanso mo awerɛhow no bɛdan anigye.
43016021	Ɔbea, sɛ ɔrewo a, ohu awerɛhow, efisɛ ne dɔn adu; na sɛ onya wo ɔba no a, ɔnkae ahohia no bio, anigye a wanya sɛ wawo onipa aba wiase no nti.
43016022	Na mo nso, afei de, mowɔ awerɛhow; na mehu mo bio, na mo koma bɛtɔ mo yam, na mo anigye no, obi rennye mo nsam.
43016023	Na da no moremmisa me biribiara. Nokware, nokware, mise mo sɛ: Biribiara a mobɛsrɛ agya no me din mu no, ɔde bɛma mo.
43016024	Ɛde bedu sesɛɛ de, monsrɛɛ biribi me din mu ɛ; monsrɛ, na mubenya, na mo anigye awie pɛyɛ.
43016025	Eyinom na maka mo mmebu mu; na bere no reba a merenkasa menkyerɛ mo mmebu mu bio, na mɛka agya no ho asɛm makyerɛ mo pefee.
43016026	Da no na mobɛsrɛ me din mu, na menka menkyerɛ mo sɛ mebisa agya no mama mo;
43016027	na agya no ankasa dɔ mo, efisɛ modɔ me, na moagye adi sɛ mifi Nyankopɔn nkyɛn na mebae.
43016028	Mifii agya no nkyɛn na mebaa wiase; na bio, merefi wiase na makɔ agya no nkyɛn.
43016029	N’asuafo no see no sɛ: Hwɛ, afei de, wokasa pefee, na wummu bɛ biara.
43016030	Afei yɛahu sɛ wunim nneɛma nyinaa, na enhia wo sɛ obi bisa wo; eyi mu na yegye di sɛ wufii Nyankopɔn nkyɛn na ɛbae.
43016031	Yesu buaa wɔn sɛ: Afei de, mugye di?
43016032	Hwɛ, dɔn no reba, na anya adu sɛ mo nyinaa bɛhwete akɔ mo nkurow mu, na moagyaw me nko; nanso ɛnkaa me nko ɛ, efisɛ agya no ka me ho.
43016033	Eyinom na maka mo, na moanya me mu asomdwoe. Mo ho behia mo wi yi ase de, nanso momma mo bo ntɔ mo yam! Me na madi wiase so nkonim.
43017001	Eyinom na Yesu kae, na ɔmaa n’ani so kyerɛɛ ɔsoro, na ɔkae sɛ: Agya, dɔn no adu. Hyɛ wo ba anuonyam, na ɔba no nso ahyɛ wo anuonyam,
43017002	sɛnea womaa no ɔhonam nyinaa so tumi, sɛ ade biara a wode ama no no, ɔmma wɔn daa nkwa.
43017003	Na eyi ne daa nkwa, sɛ wobehu wo, nokware Nyankopɔn koro no, ne nea wosomaa no, Yesu Kristo no.
43017004	Me de, mahyɛ wo anuonyam asaase so; mawie adwuma a wode maa me sɛ menyɛ no.
43017005	Na afei, agya, fa anuonyam a mewɔ wo nkyɛn ansa na wɔbɔɔ wiase no hyɛ me wo ankasa nkyɛn!
43017006	Mayi wo din adi makyerɛ nnipa a wode wɔn fi wiase ama me no. Wɔyɛ wo dea, na wode wɔn ama me; na wɔadi w’asɛm so.
43017007	Afei wɔahu sɛ nneɛma a wode ama me no nyinaa fi wo nkyɛn;
43017008	efisɛ nsɛm a wode ama me no, mede mama wɔn; na wɔn nso wɔagye, na wɔahu ampa sɛ mifi wo nkyɛn na mebae, na wɔagye adi sɛ wo na wosomaa me.
43017009	Me de, meresrɛ mama wɔn; mensrɛ memma wiase, na wɔn a wode wɔn ama me no, efisɛ wɔyɛ wo dea.
43017010	Na ade nyinaa yɛ wo dea, na wo de nso yɛ me dea; na manya anuonyam wɔn mu.
43017011	Na afei minni wiase bio, na eyinom na ɛwɔ wiase, na me de, mereba wo nkyɛn. Agya kronkron, wɔn a wode wɔn ama me no, fa wɔn sie wo din mu, na wɔayɛ biako sɛ yɛn.
43017012	Mewɔ wɔn nkyɛn no, mede wɔn misiee wo din mu; wɔn a wode wɔn ama me no, mawɛn wɔn, na wɔn mu bi anyera, gye ɔyera ba no, na kyerɛwsɛm no aba mu.
43017013	Na afei na mereba wo nkyɛn, na meka eyinom wi yi ase, na wɔanya m’anigye ma awie pɛyɛ wɔ wɔn mu.
43017014	Mede w’asɛm mama wɔn; na wiase atan wɔn, efisɛ womfi wiase, sɛnea me nso mimfi wiase no.
43017015	Mensrɛ sɛ: Yi wɔn fi wiase, na mmom sɛ: Yi wɔn fi ɔbɔne no ho sie!
43017016	Womfi wiase, sɛnea me nso mimfi wiase no.
43017017	Yɛ wɔn kronkron wɔ nokware no mu; w’asɛm yɛ nokware.
43017018	Sɛnea wosomaa me wiase no, saa ara na me nso meresoma wɔn wiase.
43017019	Na meyɛ me ho kronkron mema wɔn, na wɔn nso ayɛ kronkron wɔ nokware mu.
43017020	Na ɛnyɛ eyinom nkutoo nti na mesrɛ, na wɔn a wɔnam wɔn asɛm so begye me adi nso nti,
43017021	sɛ wɔn nyinaa nyɛ biako, sɛnea wo, agya, wowɔ me mu, na mewɔ wo mu; sɛ wɔn nso nyɛ biako wɔ yɛn mu, na wiase nnye nni sɛ wo na wosomaa me.
43017022	Na mede anuonyam a wode ama me no mama wɔn, sɛ wɔnyɛ biako, sɛnea yɛyɛ biako no.
43017023	Mewɔ wɔn mu na wowɔ me mu, na wɔawie pɛyɛ biakoyɛ mu, na wiase ahu sɛ wo na wosomaa me, na wodɔ wɔn sɛnea wodɔ me no.
43017024	Agya, wɔn a wode wɔn ama me no, mepɛ sɛ nea mewɔ no, wɔn nso mmɛka me ho, na wonhu m’anuonyam a womaa me no, efisɛ wodɔ me ansa na wɔhyɛɛ wiase ase.
43017025	Agya trenee, wiase anhu wo, na me de, mahu wo, na eyinom ahu sɛ wo na wosomaa me;
43017026	na mayi wo din makyerɛ wɔn, na meyi makyerɛ; na ɔdɔ a wode dɔ me no atena wɔn mu, na matena wɔn mu.
43018001	Yesu kaa eyinom no, ɔne n’asuafo no fii adi kotwaa asu Kidron, nea turo bi wɔ, na ɔne n’asuafo no kɔɔ mu.
43018002	Na Yuda nso a oyii no mae no nim hɔ, efisɛ Yesu ne n’asuafo no taa kohyia hɔ.
43018003	Ɛnna Yuda de asraafokuw ne asomfo a wofi asɔfo mpanyin ne Farisifo no nkyɛn baa hɔ; wokurakura agyatɛn, akanea ne akode.
43018004	Ɛnna Yesu a onim nea ɛreba no so nyinaa no fii adi, na osee wɔn sɛ: Mohwehwɛ hena?
43018005	Wobuaa no sɛ: Yesu, Nasareni no. Yesu see wɔn sɛ: Mini! Nso Yuda a oyii no mae no nso ne wɔn na egyina hɔ.
43018006	Ɛnna osee wɔn sɛ: Mini! No, wopinii nkyirinkyiri, na wɔhwehwee ase.
43018007	Ɛnna obisaa wɔn bio sɛ: Mohwehwɛ hena? Na wose: Yesu, Nasareni no.
43018008	Yesu buae sɛ: Maka makyerɛ mo sɛ mini; enti sɛ me na mohwehwɛ me a, momma eyinom nkɔ!
43018009	Sɛ asɛm a ɔkae sɛ: Wɔn a wode wɔn ama me no, mamma wɔ mu biara anyera, no mmra mu.
43018010	Ɛnna Simon Petro a okura nkrante no twee, na ɔde bɔɔ ɔsɔfo panyin no akoa, na otwaa n’aso nifa; na akoa no din de Malko.
43018011	Ɛnna Yesu see Petro sɛ: Fa nkrante no hyɛ boha mu! Kuruwa a m’agya de ama me no, mennnom anaa?
43018012	Ɛnna asraafokuw ne wɔn safohene ne Yudafo asomfo no soo Yesu mu, na wɔkyekyeree no,
43018013	na wɔde no kɔɔ Hana nkyɛn kan; na Kaiafa a odi afe no mu sɔfo panyin ase ne no.
43018014	Nso Kaiafa no ne nea otuu Yudafo no fo sɛ: Eye sɛ onipa biako bewu ama ɔman no.
43018015	Na Simon Petro ne osuani biako bi dii Yesu akyi; nso ɔsɔfo panyin no nim osuani no, na ɔne Yesu hyɛn ɔsɔfo panyin aban mu hɔ.
43018016	Na Petro de, ogyinaa mfikyiri ɔpon no ano. Ɛnna osuani biako a ɔsɔfo panyin no nim no no fii adi bɛka kyerɛɛ ɔbea a ɔhwɛ ɔpon ano no, na ɔde Petro baa mu.
43018017	Ɛnna abaawa a ɔhwɛ ɔpon ano no see Petro sɛ: Wo nso wumfi onipa yi asuafo mu bi anaa? Ose: Dabi.
43018018	Nso nkoa ne asomfo no gyinagyina hɔ asɔ ogya, efisɛ awɔw aba, na wɔto; na Petro nso ne wɔn gyina hɔ na ɔto bi.
43018019	Ɛnna ɔsɔfo panyin no bisaa Yesu n’asuafo ne ne kyerɛ ho asɛm.
43018020	Yesu buaa no sɛ: Me de, mekasae pefee mekyerɛɛ wiase; daa mekyerɛkyerɛe hyiadan mu ne asɔrefi, nea Yudafo nyinaa ahyia, na kokoam de menkaa hwee.
43018021	Adɛn na wubisa me? Bisa wɔn a wɔtee ne nea mekaa wɔn; hwɛ, wɔn na wonim nea mekae.
43018022	Na ɔkaa saa no, asomfo no mu biako a ogyina hɔ no bɔɔ Yesu sotɔre kae sɛ: Sɛnea wubua ɔsɔfo panyin ni?
43018023	Yesu buaa no sɛ: Sɛ maka no bɔne a, di bɔne no ho adanse; na sɛ eye a, adɛn nti na wobɔɔ me?
43018024	Hana ma wɔde no hama mu kɔmaa ɔsɔfo panyin Kaiafa.
43018025	Na Simon Petro gyina hɔ reto gya. Ɛnna wosee no sɛ: Wo nso wumfi n’asuafo no mu anaa? Ɔsanee sɛ: Dabi!
43018026	Ɔsɔfo panyin no nkoa no mu biako a ɔyɛ nea Petro twaa n’aso no busuani kae sɛ: Manhu wo ne no turom hɔ?
43018027	Ɛnna Petro sanee bio, na ntɛm ara akokɔ bɔnee.
43018028	Ɛnna wɔde Yesu fi Kaiafa nkyɛn kɔɔ amrado aban mu; na ɛyɛ anɔpatutu. Na wɔn ankasa de, wɔanhyɛn amrado aban no mu, na wɔn ho ankum, na wɔadi Twam no.
43018029	Ɛnna Pilato fii adi baa wɔn nkyɛn, na ɔkae sɛ: Ntɛn bɛn na mode bae onipa yi ho?
43018030	Wobua see no sɛ: Sɛ oyi nyɛ ɔdebɔneyɛfo a, anka yɛamfa no ammrɛ wo.
43018031	Ɛnna Pilato see wɔn sɛ: Mo ara momfa no, na munkobu no atɛn sɛnea mo mmara te. Ɛnna Yudafo no see no sɛ: Yɛn de, yenni ho kwan sɛ yekum obiara.
43018032	Ɛbaa saa na Yesu asɛm a ɔkae de kyerɛɛ owu ko a ɔrebewu no aba mu.
43018033	Ɛnna Pilato hyɛn amrado aban no mu bio, na ɔfrɛɛ Yesu see no sɛ: Wone Yudafo hene no anaa?
43018034	Yesu buaa no sɛ: Efi wo ankasa wo tirim na woka yi, anaasɛ nnipa bi na ɛkaa me ho asɛm kyerɛɛ wo?
43018035	Pilato buaa no sɛ: Meyɛ Yudani anaa? Wo ankasa wo manfo ne asɔfo mpanyin no na wɔde wo brɛɛ me; dɛn na woyɛe?
43018036	Yesu buae sɛ: M’ahenni mfi wi yi ase. Sɛ m’ahenni fi wi yi ase a, anka m’asomfo bɛko na wɔamfa me anhyɛ Yudafo no nsa; nanso m’ahenni mfi ha.
43018037	Ɛnna Pilato see no sɛ: Na woyɛ ɔhene nen? Yesu buae sɛ: Wo na woka sɛ meyɛ ɔhene. Me de, eyi nti na wɔwoo me, na mebaa wi yi ase, sɛ merebedi nokware no ho adanse; obiara a ofi nokware no mu no tie me nne.
43018038	Pilato see no sɛ: Dɛn ne nokware? Na ɔkaa eyi no, ofii adi kɔɔ Yudafo no nkyɛn bio na osee wɔn sɛ: Me de, minhu no mu afobusɛm biara.
43018039	Nso mowɔ amanne sɛ migyaa obiako mema mo Twam da mu; enti mopɛ sɛ migyaa Yudafo hene no mema mo anaa?
43018040	Ɛnna wɔn nyinaa teɛɛm bio sɛ: Ɛnyɛ oyi, na mmom Baraba! Nso Baraba yɛ odwowtwafo.
43019001	Ɛnna afei Pilato faa Yesu, na ɔbɔɔ no mmaa.
43019002	Na asraafo no nwenee nsɔe abotiri na wɔde bɔɔ ne ti, na wɔde ntama kɔkɔɔ bi guguu no so,
43019003	na wɔbaa ne nkyɛn, na wɔkae sɛ: Yudafo hene, mmo oo! Na wɔbobɔɔ no asotɔre.
43019004	Ɛnna Pilato fii adi bae bio, na osee wɔn sɛ: Hwɛ, mede no rebrɛ mo, na moahu sɛ minhu no mu afobusɛm biara.
43019005	Ɛnna Yesu fii adi bae, na ɔhyɛ nsɔe kyɛw hyɛ ataade kɔkɔɔ no. Na osee wɔn sɛ: Hwɛ, onipa no ni!
43019006	Ɛnna asɔfo mpanyin ne asomfo no huu no no, wɔteɛteɛɛm sɛ: Bɔ no asɛndua mu, bɔ no asɛndua mu! Pilato see wɔn sɛ: Mo ankasa momfa no nkɔbɔ no asɛndua mu! Na me de, minhu no mu afobusɛm biara.
43019007	Yudafo no buaa no sɛ: Yɛn de, yɛwɔ mmara, na yɛn mmara no nti etwa sɛ owu, efisɛ ɔyɛɛ ne ho Nyankopɔn ba.
43019008	Ɛnna Pilato tee asɛm yi no, osuroe pii,
43019009	na ɔhyɛn amrado aban no mu bio, na osee Yesu sɛ: Wufi he? Na Yesu ammua no.
43019010	Ɛnna Pilato see no sɛ: Wo ne me nkasa? Wunnim sɛ mewɔ tumi sɛ migyaa wo, na mewɔ tumi sɛ mebɔ wo asɛndua mu?
43019011	Yesu buae sɛ: Sɛ wɔamfa amma wo amfi soro a, anka wunni me so tumi biara; eyi nti nea oyii me maa wo no na ne bɔne so.
43019012	Efi eyi so no, Pilato hwehwɛe sɛ ogyaa no; na Yudafo no teɛɛm sɛ: Sɛ wugyaa oyi a, wonyɛ Kaesare adamfo; obiara a ɔyɛ ne ho hene no tia Kaesare.
43019013	Na Pilato tee saa asɛm no, ɔde Yesu fii adi, na ɔbɛtenaa atemmu agua so baabi a wɔfrɛ hɔ sɛ Abonsɛwee, na Hebri mu wɔfrɛ no Gabata.
43019014	Na ɛyɛ Twam ho siesie da, na ɛbɛyɛ sɛ dɔn a ɛto so asia. Na osee Yudafo no sɛ: Hwɛ, mo hene ni!
43019015	Na wɔteɛɛm sɛ: Fa no kɔ, fa no kɔ! Bɔ no asɛndua mu! Pilato see wɔn sɛ: Memmɔ mo hene asɛnduam anaa? Asɔfo mpanyin no buae sɛ: Yenni hene bi sɛ Kaesare.
43019016	Ɛno na afei oyii no maa wɔn hyɛe sɛ wɔnkɔbɔ no asɛndua mu. Na wɔfaa Yesu de no kɔe.
43019017	Na ɔso n’asɛndua fii adi koduu baabi a wɔfrɛ hɔ Nitiriso a Hebri mu wɔfrɛ no Golgota.
43019018	Ɛhɔ na wɔbɔɔ no asɛndua mu a nnipa baanu ka ne ho n’afanu, na Yesu wɔ ntam.
43019019	Na Pilato kyerɛw ɛho asɛm nso, na ɔde fam asɛndua no atifi, na ɛka sɛ: Yesu, Nasareni, Yudafo hene.
43019020	Saa kyerɛw yi na Yudafo no mu pii kanee, efisɛ nea wɔbɔɔ Yesu asɛndua mu hɔ bɛn kurow no; na wɔakyerɛw no Hebri ne Roma ne Hela kasa mu.
43019021	Na Yudafo asɔfo mpanyin no see Pilato sɛ: Nkyerɛw sɛ: Yudafo hene, na kyerɛw sɛ: Ɔno na ɔkae sɛ: Mene Yudafo hene.
43019022	Pilato buae sɛ: Nea makyerɛw no, makyerɛw.
43019023	Na asraafo no bɔɔ Yesu asɛndua mu no, wɔfaa ne ntama, na wɔkyɛɛ mu anan maa ɔsraani biara nyaa biako, ne n’atade. Nso ataade no nni mpamee, wɔnwenee fi soro besii fam.
43019024	Ɛnna wosisee wɔn ho sɛ: Mommma yɛnnsunsuane mu, na momma yɛmmɔ so ntonto nhu nea ɛbɛyɛ ne dea. Na kyerɛwsɛm a ese: Wɔkyɛɛ me ntama mu fae, na m’atade so na wɔbɔɔ ntonto, no baa mu. Enti asraafo no na ɛyɛɛ eyinom.
43019025	Nso Yesu ne na ne ne na nuabea, Maria, Klopa yere, ne Maria Magdalene gyina Yesu asɛndua no ho.
43019026	Na Yesu huu ne na ne osuani a ɔdɔ no no sɛ ɔne no gyina hɔ no, osee ne na sɛ: Ɔbea, hwɛ, wo ba ni!
43019027	Afei osee osuani no sɛ: Hwɛ, wo na ni! Na efi dɔn no ara mu no, osuani no de no kɔɔ n’ankasa fi.
43019028	Eyi akyi a Yesu hui sɛ wɔanya awie nneɛma nyinaa no, sɛnea ɛbɛyɛ na kyerɛwsɛm no aba mu nti, ɔkae sɛ: Osukɔm de me.
43019029	Nso nsa nyinyanyinya ade bi ma si hɔ, na wɔde nsa no bi yɛɛ posaw ma, na wɔde tuaa dua ano de kaa n’ano.
43019030	Ɛnna Yesu gyee nsa nyinyanyinya no no, ɔkae sɛ: Wɔawie! Na ɔbɔɔ ne ti ase de ne honhom mae.
43019031	Nso da no yɛ Ahosiesie da, na sɛnea ɛbɛyɛ na amu no renka asɛndua no so homeda, na saa homeda no yɛ da kɛse nti, Yudafo no bɛsrɛɛ Pilato sɛ wonkobubu wɔn anan mu na wonyi wɔn.
43019032	Ɛnna asraafo no bae bebubuu nea odi kan no anan mu ne nea ɔka ho a wɔbɔɔ ɔne no asɛndua mu no de.
43019033	Na woduu Yesu so na wohui sɛ wawu dedaw no, wɔammubu n’anan mu.
43019034	Na asraafo no mu biako de peaw wɔɔ ne mfem, na ntɛm ara na mogya ne nsu fii mu bae.
43019035	Na nea ohui no adi adanse, na n’adanse no yɛ nokware, na ɔno de, onim sɛ ɔka nokware, na mo nso moagye adi.
43019036	Na wɔyɛɛ eyinom na kyerɛwsɛm a ese: Wommmu ne dompe bi, no aba mu.
43019037	Na kyerɛwsɛm foforo bio se: Wobɛhwɛ nea wɔwɔɔ no no.
43019038	Na eyinom akyi no, Yosef a ofi Arimatea a ɔyɛ Yesu suani, na Yudafo ho hu nti ɔyɛ no kokoam no bɛsrɛɛ Pilato sɛ ɔmma onyi Yesu amu no; na Pilato maa no ho kwan. Na ɔba beyii n’amu no.
43019039	Na Nikodemo nso a kan ɔbaa Yesu nkyɛn anadwo no bae, na ɔde kurobow ne pɛprɛ mfrafrae bɛyɛ sɛ nkaribo ɔha bae.
43019040	Ɛnna wɔfaa Yesu amu no, na wɔde nwera ne nnuru kyekyeree ne ho, sɛnea Yudafo amusie te no.
43019041	Nso nea wɔbɔɔ no asɛndua mu hɔ no, turo bi wɔ hɔ, na turo no mu na ɔboda foforo bi a wɔmfaa onipa ntoo mu da wɔ;
43019042	na ɛhɔ na Yudafo Ahosiesie da no nti, wɔde Yesu kɔtoe, efisɛ ɔboda no na ɛbɛn.
43020001	Na da a edi nnawɔtwe kan anɔpatutu a esum da so wɔ mu no, Maria Magdalene baa ɔda no ho, na obehui sɛ wɔayi ɔbo no afi ɔda no ano.
43020002	Ɛnna otuu mmirika baa Simon Petro ne osuani biako a Yesu dɔ no no nkyɛn, na osee wɔn sɛ: Wɔayi Awurade afi ɔda no mu, na yennim nea wɔde no akɔto.
43020003	Ɛnna Petro ne osuani biako no fii adi baa ɔda no ho.
43020004	Na wɔn baanu nyinaa tutuu mmirika, na osuani biako no yɛɛ ntɛm twaa Petro ho, na okoduu ɔda no ho kan.
43020005	Na ɔbrɛɛ ne mu ase hwɛɛ mu no, n’ani bɔɔ nwera no so sɛ egu hɔ de, nanso wankɔ mu.
43020006	Ɛnna Simon Petro dii n’akyi bae, na ɔkɔɔ ɔda no mu, na ohuu nwera no sɛ egu hɔ
43020007	ne dukuu a wɔde bɔɔ ne ti nanso engu nwera no ho, na mmom wɔabobɔw ɛno nkutoo da baabi no.
43020008	Ɛno na afei osuani biako a oduu ɔda no ho kan no nso hyɛn mu, na ohui, na ogye dii.
43020009	Na wonnya nhuu kyerɛwsɛm no sɛ etwa sɛ ɔsɔre fi awufo mu no ɛ.
43020010	Ɛnna asuafo no san baa wɔn fi bio.
43020011	Na Maria de, na ogyina ɔboda no ho resu. Ɛnna ɔresu no, ɔbɔɔ ne mu ase hwɛɛ ɔda no mu,
43020012	na ohuu abɔfo baanu a wɔhyɛ ntade fitaa sɛ wɔtete hɔ, obiako te atifi, na obiako te anafo, nea Yesu amu dae hɔ.
43020013	Na wobisaa no sɛ: Ɔbea, adɛn na wusu? Osee wɔn sɛ: Efisɛ wɔafa me wura kɔ, na minnim nea wɔde no akɔto ntia.
43020014	Na ɔkaa saa no, ɔdan ne ho hwɛɛ n’akyi, na ohuu Yesu sɛ ogyina hɔ, na onnim sɛ ɛyɛ Yesu.
43020015	Yesu see no sɛ: Ɔbea, adɛn na wusu? Wohwehwɛ hena? Na ɔno de, osusuwii sɛ ɛyɛ turom hɔ hwɛfo nti, osee no sɛ: Owura, sɛ woafa no afi ha a, kyerɛ me nea wode no akɔto, na menkɔfa no!
43020016	Yesu see no sɛ: Maria! Na ɔdan ne ho see no Hebri kasa mu sɛ: Rabuni! (Ase ne: Ɔkyerɛkyerɛfo).
43020017	Yesu see no sɛ: Nka me, na minnya menkɔɔ ɔsoro m’agya nkyɛn ɛ. Na kɔ me nuanom nkyɛn kɔka kyerɛ wɔn sɛ: Merebɛkɔ ɔsoro, m’agya ne mo agya ne me Nyankopɔn ne mo Nyankopɔn nkyɛn.
43020018	Na Maria Magdalene ba bɛka kyerɛɛ asuafo no sɛ wahu Awurade na waka eyinom akyerɛ no.
43020019	Ɛnna da a edi nnawɔtwe kan no ara, eduu anwummere na Yudafo no ho hu nti wɔatoto apon mu nea asuafo no ahyia hɔ no, Yesu ba begyinaa wɔn mfinimfini, na osee wɔn sɛ: Asomdwoe nka mo!
43020020	Na ɔkaa saa no, ɔde ne nsa ne ne mfem kyerɛɛ wɔn. Na asuafo no huu Awurade no, wɔn ani gyei.
43020021	Ɛnna Yesu see wɔn bio sɛ: Asomdwoe nka mo! Sɛnea agya asoma me no, me nso mesoma mo.
43020022	Na ɔkaa saa no, ɔhome guu wɔn so, na osee wɔn sɛ: Munnye Honhom Kronkron!
43020023	Wɔn a mode wɔn bɔne firi wɔn no, wɔde afiri wɔn; na wɔn a moma wɔn bɔne tena hɔ no, wɔama atena hɔ.
43020024	Na Toma, dumien no mu biako a wɔfrɛ no Ata no, nni wɔn mu na Yesu bae.
43020025	Ɛnna asuafo no see no sɛ: Yɛahu Awurade. Na ɔka kyerɛɛ wɔn sɛ: Sɛ manhu ne nsam nnadewa no anan mu, na mamfa me nsateaa manka nnadewa no anan mu, na mamfa me nsa manka ne mfem a, minnye minni.
43020026	Na ɛno akyi nnawɔtwe, n’asuafo no wɔ ɔdan mu bio, na Toma ka wɔn ho. Na Yesu bae, nso apon no mu atoto, na obegyinaa wɔn mfinimfini, na ɔkae sɛ: Asomdwoe nka mo!
43020027	Ɛnna afei osee Toma sɛ: Fa wo nsateaa bra ha na bɛhwɛ me nsam, na fa wo nsa bɛka me mfem, na nyɛ okyinnyegyefo, na gye di!
43020028	Toma bua see no sɛ: M’Awurade ne me Nyankopɔn!
43020029	Yesu see no sɛ: Toma, sɛ woahu me nti na woagye adi. Nhyira ne wɔn a wonhui na wogye di.
43020030	Na afei, nsɛnkyerɛnne pii nso wɔ hɔ a Yesu yɛe asuafo no anim a wɔankyerɛw nhoma yi mu.
43020031	Na eyinom na wɔakyerɛw sɛ munnye nni sɛ Yesu ne Kristo no, Onyankopɔn ba, na mugye di a, moanya nkwa ne din mu.
43021001	Eyinom akyi no, Yesu yii ne ho kyerɛɛ n’asuafo no bio Tiberia po ho. Na sɛnea oyii ne ho kyerɛe ni:
43021002	Simon Petro ne Toma a wɔfrɛ no Ata ne Natanael a ofi Kana a ɛwɔ Galilea ne Sebedeo mma ne n’asuafo no mu baanu nso wɔ hɔ.
43021003	Simon Petro see wɔn sɛ: Merekɔ po. Wosee no sɛ: Yɛn nso, yɛne wo bɛkɔ. Wofii adi kɔɔ ɔkorow mu, na anadwo no, wɔanyi hwee.
43021004	Na ade reyɛ akye no, Yesu begyinaa mpoano, nanso asuafo no nnim sɛ ɛyɛ Yesu.
43021005	Ɛnna Yesu see wɔn sɛ:Yaanom, moanya nam anaa? Wobuaa no sɛ: Dabi.
43021006	Na osee wɔn sɛ: Momfa asawu no ngu ɔkorow no nifa, na mubenya bi. Ɛnna wogui, na mpataa no dodow nti, wontumi ntwe bio.
43021007	Ɛnna osuani a Yesu dɔ no no see Petro sɛ: Ɛyɛ Awurade! Ɛnna Simon Petro tee sɛ ɛyɛ Awurade no, ɔde n’atade kyekyeree ne ho so, efisɛ na ɔda adagyaw, na ɔtow ne ho hwee po no mu.
43021008	Na asuafo a aka no nam ɔkorow kumaa no mu bae, na wɔne asaase so nware, na ɛbɛyɛ sɛ basafa ahanu, na wɔtwee asawu no ne mpataa no.
43021009	Na wosii fam no, wohuu nnyansramma sɛ egu hɔ, ne nam a egu so, ne abodoo.
43021010	Na Yesu see wɔn sɛ: Momfa nam a muyii mprempren no bi mmra!
43021011	Simon Petro kɔe, na ɔkɔtwee asawu no baa asaase so na mpataa akɛse ɔha aduonum abiɛsa ayɛ no ma; wɔdɔɔso sɛɛ de, nanso asawu no antetew.
43021012	Yesu see wɔn sɛ: Mommra mmɛka mo ano. Nso asuafo no mu biara antumi ammisa no sɛ: Woyɛ hena? Na wonim sɛ ɛyɛ Awurade.
43021013	Ɛnna Yesu bɛfaa abodoo no de maa wɔn, ɛne apataa no saa ara.
43021014	Eyi ne ne mprɛnsa a Yesu nyan fii awufo mu no, oyii ne ho kyerɛɛ asuafo no.
43021015	Ɛnna wodidi wiei no, Yesu see Simon Petro sɛ: Simon, Yohane ba, wodɔ me sen eyinom? Osee no sɛ: Yiw, Awurade, wunim sɛ medɔ wo. Osee no sɛ: Yɛn me nguammaa!
43021016	Osee no ne mprenu so sɛ: Simon, Yohane ba, wodɔ me? Osee no sɛ: Yiw, Awurade, wunim sɛ medɔ wo. Osee no sɛ: Hwɛ me nguan!
43021017	Osee no ne mprɛnsa so sɛ: Simon, Yohane ba, wodɔ me? Ɛyɛɛ Petro awerɛhow sɛ wabisa no mprɛnsa sɛ: Wodɔ me? Na osee no sɛ: Awurade, wunim ade nyinaa, wunim sɛ medɔ wo. Yesu see no sɛ: Yɛn me nguan!
43021018	Nokware, nokware, mise wo sɛ, woyɛ aberante no, wobɔ wo ho so, na wonam nea wopɛ; na wunya bɔ akora a, wobɛteɛ wo nsa, na obi abɔ wo so, na ɔde wo akɔ nea wompɛ.
43021019	Ɔkaa eyi de kyerɛɛ owu ko a ɔde bɛhyɛ Onyankopɔn anuonyam. Na ɔkaa eyi no, osee no sɛ: Di m’akyi!
43021020	Ɛnna Petro dan n’ani no, ohuu osuani a Yesu dɔ no no sɛ odi wɔn akyi, ɔno na otwerii ne kokom adidi no ase a ɔkae sɛ: Awurade, hena ne nea obeyi wo ama no?
43021021	Ɔno na Petro huu no no, osee Yesu sɛ: Awurade, na oyi ɛ?
43021022	Yesu see no sɛ: Sɛ mepɛ sɛ ɔtena hɔ kosi sɛ mɛba a, ɛfa wo ho dɛn? Wo de, di m’akyi!
43021023	Ɛnna asɛm yi trɛwee anuanom no mu sɛ saa osuani no renwu; nanso Yesu anka ankyerɛ no sɛ ɔrenwu, na ose: Sɛ mepɛ sɛ ɔtena hɔ kosi sɛ mɛba a, ɛfa wo ho dɛn?
43021024	Oyi ne osuani a odi eyinom ho adanse na ɔkyerɛw eyinom no; na yenim sɛ n’adanse no yɛ nokware.
43021025	Na nneɛma pii wɔ hɔ nso a Yesu yɛe, ɛno na sɛ wɔkyerɛw ne nyinaa mmiako mmiako a, anka misusuw sɛ nhoma a wɔbɛkyerɛw no rensen wiase mpo.
44001001	Teofilo, kan nhoma a meyɛe no fa nneɛma a Yesu fii ase yɛe na ɔkyerɛkyerɛe nyinaa,
44001002	de besii da a ɔnam Honhom Kronkron so maa asomafo a ɔpaw wɔn no ahyɛde, na wɔfaa no kɔɔ soro no ho no.
44001003	Wɔn nso na n’amanehunu akyi no, ɔnam adanse bebree so yii ne ho kyerɛɛ wɔn sɛ ɔteasefo adaduanan mu ma wohuu no, na ɔkaa Onyankopɔn ahenni ho asɛm.
44001004	Na ɔne wɔn hyiae no, ɔhyɛɛ wɔn sɛ wommfi Yerusalem nnkɔ, na mmom wɔntwɛn agya no bɔhyɛ a ose: Mote fii m’anom no,
44001005	sɛ Yohane de, ɔde nsu na ɛbɔɔ asu, na mo de, nna yi mu ɛrenkyɛ na wɔbɛbɔ mo asu Honhom Kronkron mu.
44001006	Ɛnna wohyiae no, wobisaa no sɛ: Awurade, bere yi mu na wobɛsan de ahenni no ama Israel anaa?
44001007	Na ɔka kyerɛɛ wɔn sɛ: Ɛnyɛ mo asɛm sɛ mubehu bere anaa nna a agya no ahyɛ ato hɔ n’ankasa ne tumi mu,
44001008	na mmom sɛ Honhom Kronkron no nya ba mo so a, mubenya ahoɔden, na moayɛ m’adansefo Yerusalem ne Yudea nyinaa ne Samaria de akɔpem asaase ano noho.
44001009	Na ɔkaa eyinom wiei na wɔrehwɛ no no, wɔmaa no so, na omununkum gyee no fii wɔn anim.
44001010	Na ɔrekɔ na wɔrehwɛ ɔsoro haa no, hwɛ, mmarima baanu bi a wɔhyɛ ntade fitaa begyinaa wɔn nkyɛn,
44001011	na obisaa wɔn nso sɛ: Galilea mmarima, adɛn na mugyina ha rehwɛ ɔsoro yi? Yesu yi ara a wɔafa no mo nkyɛn kɔ ɔsoro yi, ɔbɛba saa ara, sɛnea muhu no sɛ ɔrekɔ ɔsoro yi.
44001012	Ɛno na wofii bepɔw a wɔfrɛ no Ngo Bepɔw a ɛbɛn Yerusalem bɛyɛ homeda kwan no so san kɔɔ Yerusalem.
44001013	Na woduu hɔ no, wɔkɔɔ abansoro dan no mu; ɛhɔ na Petro ne Yohane ne Yakobo, Andrea, Filipo ne Toma, Bartolomeo ne Mateo, Alfeo ba Yakobo ne Simon Selote ne Yakobo ba Yuda te.
44001014	Eyinom nyinaa de koma koro kura mpaebɔ mu ara, wɔne mmea no ne Maria, Yesu ne na ne ne nuanom.
44001015	Na nna yi mu Petro sɔre gyinaa anuanom no mfinimfini (na nkurɔfokuw a wɔahyia faako no bɛyɛ nnipa ɔha aduonu) na ɔkae sɛ:
44001016	Anuanom, etwa sɛ kyerɛw no a Honhom Kronkron nam Dawid anom nsɛm so kae kan no nya ba mu wɔ Yuda a ɔyɛɛ wɔn a wɔkyeree Yesu no kwankyerɛfo no ho.
44001017	Na wɔkan no fraa yɛn, na onyaa ɔsom yi kyɛfa bi somee.
44001018	( Oyi na ɔde nea ɛnteɛ akatua nyaa asaase, na ɔhyɛɛ akɔmfo no, ne mu paee, na n’ayamde nyinaa tu gui;
44001019	na wɔn a wɔte Yerusalem nyinaa tee, na wɔfrɛɛ asaase no wɔn ankasa kasa mu sɛ Hakeldama, ase ne Mogya Asaase).
44001020	Na wɔakyerɛw nnwom nhoma mu sɛ: Ne tenabere nyɛ amamfo, na obiara nntena mu! Ne hwɛ adwuma no, ɔfoforo mfa!
44001021	Enti etwa sɛ mmarima a wɔne yɛn nantewee bere a Awurade Yesu dii yɛn mu ahyɛmfiri no nyinaa
44001022	fi Yohane asubɔ so de besi da a wɔfaa no yɛn nkyɛn kɔɔ ɔsoro no mu biako ne yɛn yɛ ne sɔre ho adansefo.
44001023	Na wɔde baanu begyinaa hɔ, Yosef a wɔfrɛ no Barsaba a wɔtoo no Yusto no, ne Matia.
44001024	Na wɔbɔɔ mpae sɛ: Wo, Awurade a wunim nnipa nyinaa komam, kyerɛ baanu yi mu biako a woayi no
44001025	sɛ ɔmfa ɔsom yi, ne asomafodwuma a Yuda fii mu gyaw too hɔ, faa n’ankasa kwan so no!
44001026	Na wɔtwee wɔn so ntonto; na ntonto no bɔɔ Matia, na wɔkan no kaa asomafo dubiako no ho.
44002001	Na Pentekoste da no dui no, na wɔn nyinaa ahyia faako.
44002002	Na mpofirim no, ahum bi a ɛte sɛ mframa a emu yɛ den a ɛrebɔ fi soro bae, na ɛbɛhyɛɛ ofi a wɔte mu no ma.
44002003	Na tɛkrɛma a wɔapaepae mu a ɛte sɛ ogya yiyi kyerɛɛ wɔn, na ebesisii wɔn atifi mmiako mmiako.
44002004	Na Honhom Kronkron yɛɛ wɔn nyinaa mama, na wofii ase kasaa kasa foforo, sɛnea Honhom no maa wɔn sɛ wɔnka.
44002005	Na Yudafo bi a wɔyɛ nnipa nyamesurofo a wofi wiase aman nyinaa mu te Yerusalem.
44002006	Na wɔtee nea ɛrekɔ so no, nnipa pii behyiae, na wɔn adwene mu yɛɛ wɔn kesenenee sɛ obiara tee sɛ wɔka ne kurom kasa.
44002007	Na ɛyɛɛ wɔn nyinaa ahodwiriw ne nwonwa, na wobisae sɛ: So, wɔn a wɔkasa yi nyinaa nyɛ Galileafo anaa?
44002008	Na ɛyɛɛ dɛn na yɛn nyinaa te yɛn ankasa kasa a wɔwoo yɛn mu yi?
44002009	Partifo ne Medifo ne Elamfo ne wɔn a wɔte Mesopotamia ne Yudea ne Kapadokia, Ponto ne Asia,
44002010	Frigia ne Pamfilia, Misraim ne Libia fa a ɛfa Kirene, ne ahɔho a wofi Roma, Yudafo ne wɔn a wɔadan Yudafo,
44002011	Kretefo ne Arabiafo, yɛte sɛ wɔde yɛn kasa ka Onyankopɔn tumi ne ne nnwuma akɛse.
44002012	Na ɛyɛɛ wɔn nyinaa ahodwiriw, na wɔn tirim yɛɛ wɔn kesenenee, na wosisee wɔn ho sɛ: Eyi ase ne dɛn?
44002013	Na ebinom nso dii fɛw sɛ: Nsa foforo na abow wɔn.
44002014	Na Petro ne dubiako no sɔre gyinae, na ɔmaa ne nne so ka kyerɛɛ wɔn sɛ: Yuda mmarima ne mo a mote Yerusalem nyinaa, munhu eyi, na momma me nsɛm yi nkɔ mo asom!
44002015	Na eyinom mmow nsa, sɛnea mususuw yi, efisɛ ɛyɛ anɔpa nnɔnkron.
44002016	Na eyi ne nea odiyifo Yoel kae no
44002017	sɛ Onyankopɔn se: Na ɛbɛba sɛ nna a edi akyiri no mu no mehwie me Honhom no bi magu honam nyinaa so, na mo mmabarima ne mo mmabea ahyɛ nkɔm, na mo mmerante ahuhu anisoade, na mo mpanyin asoso adae;
44002018	na me nkoa ne me mfanaa so na nna no mu mehwie me Honhom no bi magu, na wɔahyɛ nkɔm.
44002019	Na mɛma anwonwade aba ɔsoro, na nsɛnkyerɛnne aba asaase so ɛfam, mogya ne ogya ne owusiw kumɔnn.
44002020	Owia bɛdan sum, na ɔsram adan mogya ansa na Awurade da kɛse a ɛhyerɛn no aba.
44002021	Na ɛbɛba sɛ obiara a ɔbɛbɔ Awurade din no, wobegye no nkwa
44002022	Israel mmarima, muntie nsɛm yi! Yesu, Nasareni no, ɔbarima a Onyankopɔn de ahoɔdenne ne anwonwade ne nsɛnkyerɛnne a ɔno Nyankopɔn no ara nam no so yɛe mo mu yii no kyerɛɛ mo, sɛnea mo ankasa nso munim no,
44002023	ɔno ara na wɔnam Onyankopɔn agyina a otui ne ne nim a onim dedaw so daa no adi kyerɛɛ mo no na mofaa no nam wɔn a wɔnka mmara nsa so de no fam dua ho kum no.
44002024	Ɔno na Onyankopɔn anyan no, na wasan owuyaw hama, efisɛ antumi anka no anhyɛ.
44002025	Na Dawid kaa ne ho asɛm sɛ: Mihuu Awurade m’anim daa, efisɛ ɔwɔ me nifa na manhim.
44002026	Eyi nti me koma tɔɔ me yam, na me tɛkrɛma ho san no; na me honam nso bɛda anidaso mu,
44002027	efisɛ worennyaw me kra asaman, na woremma wo kronkronni no nhu porɔw.
44002028	Wokyerɛɛ me nkwa akwan; wode w’anim bɛma abotɔyam amee me.
44002029	Anuanom, momma me kwan na menka agya panyin Dawid ho asɛm pefee menkyerɛ mo, sɛ wawu, na wɔasie no, na ne damoa wɔ yɛn nkyɛn ha de besi nnɛ.
44002030	Na sɛ ɔyɛ odiyifo, na onim sɛ Onyankopɔn de ntam ka kyerɛɛ no sɛ n’asen mu aba mu bi na ɔbɛtena n’ahengua so nti,
44002031	ohuu eyi siei, na ɔkaa Kristo sɔre ho asɛm sɛ: Wɔannyaw no asaman, nanso ne honam anhu porɔw.
44002032	Yesu yi ara na Onyankopɔn anyan no; na yɛn nyinaa yɛ ɛho adansefo.
44002033	Afei wɔmaa no so kɔɔ Onyankopɔn nifa, na onyaa agya no nkyɛn Honhom Kronkron bɔhyɛ no nti na wahwie nea muhu na mote yi agu.
44002034	Na Dawid ankɔ ɔsoro; nanso ɔno ara kae sɛ: Awurade ka kyerɛɛ me wura sɛ: Tena me nifa
44002035	kosi sɛ mede w’atamfo bɛyɛ wo nan ase ntiaso.
44002036	Enti ma Israel fi nyinaa nhu ampa sɛ Onyankopɔn de Yesu yi ara a mosɛn no no ayɛ Awurade ne Kristo.
44002037	Na wɔtee no, ɛwowɔɔ wɔn komam, na wɔka kyerɛɛ Petro ne asomafo a aka no sɛ: Anuanom, yɛnyɛ dɛn?
44002038	Na Petro see wɔn sɛ: Monsakra mo adwene, na mo nyinaa mma wɔmmɔ mo asu Yesu Kristo din mu mma mo bɔne fakyɛ, na mubenya Honhom Kronkron akyɛde no.
44002039	Na bɔhyɛ no yɛ mo ne mo mma ne wɔn a wɔwɔ akyirikyiri a Awurade yɛn Nyankopɔn bɛfrɛ wɔn aba nyinaa dea.
44002040	Na ɔde nsɛm bebree kaa ho dii wɔn adanse na otuu wɔn fo sɛ: Momma wonnye mo mfi nnɛ mma abusua kɔntɔnkye yi mu!
44002041	Ɛnna wɔn a wɔgyee n’asɛm no ma wɔbɔɔ wɔn asu. Na da no ara wɔde akra bɛyɛ mpensa bɛkaa wɔn ho.
44002042	Na wokura asomafo no nkyerɛkyerɛ ne ayɔnkofa ne abodoo bubu ne mpaebɔ mu ara.
44002043	Na ehu baa nnipa nyinaa so, na asomafo no yɛɛ anwonwade ne nsɛnkyerɛnne pii.
44002044	Na wɔn a wogye dii nyinaa hyiaa faako, na wɔn nneɛma nyinaa yɛ kwasafode,
44002045	na wɔtɔn wɔn ahonyade ne wɔn nneɛma, na wɔkyɛɛ mu maa wɔn nyinaa, sɛnea ehia obiara.
44002046	Na daa wɔde koma koro hyiam asɔrefi, na wobubuu abodoo afi mu de ahosan ne koma kronn dii wɔn aduan,
44002047	na woyii Nyankopɔn ayɛ, na wɔwɔ anuonyam ɔman no nyinaa anim. Na daa Awurade de wɔn a wɔregye wɔn nkwa kaa asafo no ho.
44003001	Da bi ɛrekɔbɔ awia nnɔn abiɛsa a wɔbɔ mpae wom no, Petro ne Yohane kɔɔ asɔrefi.
44003002	Na wɔso ɔbarima bi a ɔyɛ obubuafo fi ne na yam a daa wɔde no bɛto asɔrefi pon a wɔfrɛ no: Fɛfɛ no ano sɛ ɔnsrɛ wɔn a wɔrekɔ asɔrefi no hɔ no ade;
44003003	na ohuu Petro ne Yohane sɛ wɔrekɔ asɔrefi hɔ no, ɔsrɛɛ ade.
44003004	Na Petro ne Yohane de wɔn ani hwɛɛ no dinn kae sɛ: Hwɛ yɛn!
44003005	Na ɔhwɛɛ wɔn komm susuwii sɛ ɔrebenya wɔn hɔ biribi.
44003006	Na Petro kae sɛ: Dwetɛ ne sika de minni bi, na nea mewɔ na mede merema wo yi: Nasareni Yesu Kristo din mu, nantew!
44003007	Na osoo ne nifa maa no so, na amonom hɔ ara ne nan ne ne ne mpow mu yɛɛ den.
44003008	Na ohuruw gyinae, na ɔnantewee, na ɔne wɔn kɔɔ asɔrefi hɔ a ɔnam, ohuruhuruw, na oyi Nyankopɔn ayɛ.
44003009	Na ɔman no nyinaa huu no sɛ ɔnam na ɔreyi Nyankopɔn ayɛ;
44003010	na wonim sɛ ɔne nea adesrɛ nti ɔtenaa asɔrefi pon Fɛfɛ no ano no, na nea ayɛ no no yɛɛ wɔn nwonwa ne ahodwiriw sɛ.
44003011	Na bere a ɔtetare Petro ne Yohane ho no, ɔman no nyinaa de mmirika behyiaa wɔn nkyɛn abrannaa a wɔfrɛ no Solomon de no so, na wɔn ani so yɛɛ wɔn yaa.
44003012	Na Petro hui no, osee ɔman no sɛ: Israel mmarima, adɛn na oyi ho yɛ mo nwonwa, anaasɛ dɛn na mohwɛ yɛn haa te sɛnea yɛn ankasa tumi anaa ɔsom pa na yɛde ma ɔnantewee yi?
44003013	Abraham ne Isak ne Yakob Nyankopɔn, yɛn agyanom Nyankopɔn, na wahyɛ n’abofra Yesu anuonyam. Ɔno na muyii no mae na mopaa no wɔ Pilato a obuu ntɛn sɛ obegyaa no anim no.
44003014	Na mopaa ɔkronkronni ne ɔtreneeni no, na mosrɛe sɛ wɔmfa owudifo nkyɛ mo.
44003015	Na nkwa hene no de, mukum no. Ɔno na Onyankopɔn anyan no afi awufo mu; ɛho adansefo ne yɛn.
44003016	Na ɛnam ne din mu gyidi so ne ne din so na ama oyi a muhu no na munim no yi ho ayɛ no den, yiw, Yesu mu gyidi na ɛmaa no akwahosan yi wɔ mo nyinaa anim.
44003017	Na afei, anuanom, minim sɛ onim a munnim nti na moyɛe, sɛ mo mpanyimfo ara.
44003018	Na Onyankopɔn ama nea ɔnam n’adiyifo nyinaa anom ka too hɔ sɛ Kristo no behu amane no aba mu sa.
44003019	Enti monsakra mo adwene, na monnan mo ho, na wɔapopa mo bɔne,
44003020	na ɛyɛ a, ahodwo nna afi Awurade anim aba, na wasoma nea wɔayi no asi hɔ ama mo dedaw, ɔno ne Yesu Kristo
44003021	a ɛsɛ sɛ ɔsoro gye no de kosi bere a wɔbɛhyɛ nneɛma a Onyankopɔn nam n’adiyifo kronkron anom fi teteete kae no nyinaa ananmu.
44003022	Na Mose nso kae sɛ: Odiyifo a ɔte sɛ me na Awurade mo Nyankopɔn bɛma no so ama mo mo nuanom mu; ɔno na muntie nea ɔbɛka akyerɛ mo nyinaa.
44003023	Na ɛbɛba sɛ ɔkra biara a ɔrentie odiyifo no, wɔbɛsɛe no afi ne man mu.
44003024	Na adiyifo nyinaa, a efi Samuel so ne wɔn a wodidi so no, dodow a wɔkasae, wɔn nso kaa nna yi ho asɛm.
44003025	Mone adiyifo no ne apam a Onyankopɔn ne mo agyanom pamee no mma, sɛ ɔka kyerɛɛ Abraham sɛ: w’asefo mu na wobehyira asaase so mmusua nyinaa.
44003026	Mo na Onyankopɔn nyan n’akoa no, odii kan somaa no mo nkyɛn, sɛ ommehyira mo, sɛ ɔbɛdan mo amfi mo bɔne ho.
44004001	Na wɔrekasa akyerɛ ɔman no no, asɔfo ne asɔrefi safohene ne Sadukifo baa wɔn so,
44004002	na ɛyɛɛ wɔn ahi sɛ wɔrekyerɛkyerɛ ɔman no, na wɔreka awufo mu sɔre wɔ Yesu din mu,
44004003	na wɔkyeree wɔn de wɔn kosiei sɛ ade nkye; efisɛ na onwini adwo.
44004004	Nso wɔn a wɔtee asɛm no mu bebree gye dii, na nnipa no dodow bɛyɛ sɛ mpemnum.
44004005	Na ɛbae sɛ ade kyee no, wɔn atitiriw ne mpanyimfo ne kyerɛwfo behyiae Yerusalem,
44004006	ɔsɔfo panyin Hana ne Kaiafa,Yohane, Aleksanda ne dodow a wofi ɔsɔfo panyin abusua mu;
44004007	na wɔde wɔn begyinaa mfinimfini bisae sɛ: Tumi bɛn mu anaa din bɛn mu na moyɛɛ eyi?
44004008	Ɛnna Petro a Honhom Kronkron ahyɛ no ma no ka kyerɛɛ wɔn sɛ: Ɔman atitiriw ne mpanyimfo!
44004009	Sɛ nnɛ wobisa yɛn ɔyarefo yi yiyeyɛ ho asɛm sɛ dɛn na ama wanya ayaresa a,
44004010	mo nyinaa ne Israel man nyinaa nhu sɛ Nasareni Yesu Kristo a mobɔɔ no asɛndua mu a Onyankopɔn nyan no fii awufo mu no din mu, ɔno mu na oyi gyina mo anim a ne ho asan yi.
44004011	Oyi ne ɔbo a mo abantofo ammu no na abedi twea ti.
44004012	Na nkwagye nni obiara mu, na nso din foforo nni ɔsoro ase a wɔde ama wɔ nnipa mu a ɛsɛ sɛ wogye yɛn nkwa wɔ mu.
44004013	Na wohuu Petro ne Yohane akokoduru, na wɔtee sɛ wɔyɛ nnipa a wonsuaa nhoma da, na mmom wɔyɛ mpapahwekwa no, ɛyɛɛ wɔn nwonwa, na wohuu wɔn sɛ wɔne Yesu na ɛnantewee.
44004014	Wɔhwɛɛ onipa a wɔasa no yare a ɔne wɔn gyina hɔ no, wɔannya hwee anka antia wɔn.
44004015	Na wɔhyɛɛ wɔn sɛ womfi guam hɔ mfi adi no, wobisabisaa wɔn ho wɔn ho
44004016	sɛ: Dɛn na yɛbɛyɛ nnipa yi? Na wɔahu sɛnkyerɛnne a wɔnam wɔn so ayɛ; ada adi wɔn a wɔte Yerusalem nyinaa anim, na yentumi nsan.
44004017	Na nea ɛbɛyɛ na ɛrenkɔ so ntrɛw ɔman no mu ne sɛ: Ateɛteɛ na yɛbɛteɛteɛ wɔn sɛ wɔnnka din yi ho asɛm nnkyerɛ onipa biara bio.
44004018	Na wɔfrɛɛ wɔn hyɛɛ wɔn sɛ wɔnnka asɛm, nso wɔnnkyerɛkyerɛ Yesu din mu koraa.
44004019	Na Petro ne Yohane bua see wɔn sɛ: So ɛteɛ Onyankopɔn anim sɛ yetie mo sen Nyankopɔn a, mummu ntɛn!
44004020	Na yɛn de, yentumi, gye sɛ yɛka nea yɛahu na yɛate.
44004021	Na wɔteɛteɛɛ wɔn bio no, wogyaa wɔn, na ɔman no nti wonhu sɛnea wɔbɛtwe wɔn aso, efisɛ nea aba no nti wɔn nyinaa hyɛɛ Onyankopɔn anuonyam.
44004022	Na onipa a wɔyɛɛ ayaresa sɛnkyerɛnne yi wɔ ne ho no adi boro mfirihyia aduanan.
44004023	Na wogyaa wɔn no, wɔbaa wɔn ankasa fekuw mu, na wɔbɛkaa nea asɔfo mpanyin ne mpanyimfo no ka kyerɛɛ wɔn no nyinaa.
44004024	Na wɔtee no, wɔde koma koro maa wɔn nne so maa Onyankopɔn sɛ: Awurade, wo a woyɛɛ ɔsoro ne asaase ne ɛpo ne nea ɛwɔ mu nyinaa,
44004025	wonam Honhom Kronkron so de yɛn agya Dawid a ɔyɛ w’abofra no ano kae sɛ: Adɛn nti na wiase aman yɛ gyegyeegye, na amanaman susuw ade hunu?
44004026	Asaase so ahene sɔre gyina, na atitiriw hyia faako sɔre tia Awurade ne ne Kristo no.
44004027	Na wohyiae ampa tiaa w’abofra kronkron Yesu a woasra no no, wɔne Herode ne Pontio Pilato, ne amanaman ne Israel aman,
44004028	sɛ wɔrebɛyɛ nea wo nsa ne w’agyina aka ato hɔ sɛ ɛnyɛ no nyinaa.
44004029	Na afei de, Awurade, hwɛ wɔn ateɛteɛ, na ma wo nkoa mfa nnam nka w’asɛm,
44004030	bere a woteɛ wo nsa sa wɔn yare na wɔnam w’abofra kronkron Yesu din so yɛ nsɛnkyerɛnne ne anwonwade yi.
44004031	Na wowiee mpaebɔ no, nea wohyiae hɔ wosowee, na Honhom Kronkron hyɛɛ wɔn nyinaa ma, na wɔde nnam kaa Onyankopɔn asɛm.
44004032	Na wɔn mu bebree a wogye dii no koma ne wɔn kra yɛ biako, na wɔn mu biara nka sɛ ne nneɛma a ɔwɔ yɛ n’ankasa dea, na ne nyinaa yɛ wɔn kwasafode.
44004033	Na asomafo no de tumi kɛse dii Awurade Yesu sɔre ho adanse, na ɔdom kɛse wɔ wɔn nyinaa so.
44004034	Nanso obiara nni wɔn mu a biribi hia no; na wɔn a wɔwɔ nsaase anaa adan tontɔnee, na wɔde nea wɔtɔnee no ti ade bae
44004035	de beguu asomafo no anan ase; na wɔkyekyɛɛ mu maa obiara sɛnea ehia no.
44004036	Na Yosef a asomafo no too no Barnaba a ne nkyerɛase ne afotu ba a ɔyɛ Lewini a ofi Kipro man mu no
44004037	wɔ asaase bi, na ɔtɔnee de ne sika no bae beguu asomafo no anan ase.
44005001	Na ɔbarima bi a ne din de Anania ne ne yere Safira kɔtɔn asaase bi,
44005002	na woyii ti ade no bi siei, a ne yere nso nim, na wɔde ɔfa bi brɛɛ asomafo no.
44005003	Na Petro kae sɛ: Anania, adɛn nti na Satan ahyɛ wo koma ma sɛ bedi atoro kyerɛ Honhom Kronkron, na woayi asaase no ti ade bi asie?
44005004	Ɛwɔ hɔ no, ɛnyɛ wo dea? Na wotɔnee no nso, enni wo ankasa wo nsam? Adɛn na wofaa saa adwene yi? Ɛnyɛ nnipa na woadi atoro akyerɛ wɔn, na ɛyɛ Onyankopɔn.
44005005	Na Anania tee nsɛm yi no, ɔhwee ase wui. Na ehu kɛse baa wɔn a wɔtee eyinom nyinaa so.
44005006	Na mmerante no sɔre kyekyeree no, na wɔde no fii adi kosiee no.
44005007	Na ɛbae sɛ ɛbɛyɛ nnɔnhwerew abiɛsa akyi no, ne yere a onnim nea aba no bae.
44005008	Na Petro bisaa no sɛ: So motɔn asaase no gyee saa anaa? Ka kyerɛ me! Na ose: Yiw, saa ara.
44005009	Na Petro ka kyerɛɛ no sɛ: Adɛn na moadi nokoro sɛ morebɛsɔ Awurade honhom ahwɛ yi? Hwɛ, wɔn a wokosiee wo kunu no anan tiatia abobow ano, na wɔbɛsoa wo nso afi adi.
44005010	Na amonom hɔ ara ɔhwee ne nan ase wui. Na mmerante no bae behuu no sɛ wawu no, wɔsoaa no fii adi kosiee no ne kunu nkyɛn.
44005011	Na ehu kɛse kaa asafo mu no ne wɔn a wɔtee eyinom nyinaa.
44005012	Na wɔnam asomafo no nsa so yɛɛ nsɛnkyerɛnne ne anwonwade pii ɔman no mu. Na wɔn nyinaa de koma koro wɔ Solomon abrannaa so.
44005013	Na wɔn a aka no mu biara ansi ne bo sɛ ɔde ne ho bɛbɔ wɔn ho, nanso ɔman no buu wɔn kɛse.
44005014	Na nnipa a wogye dii no, mmarima ne mmea bebree, toatoa so bɛkaa Awurade ho.
44005015	Na ɛma wɔde ayarefo fii adi baa mprama so bɛtotoo mpa ne kɛtɛ so, na sɛ Petro retwam a, ne sunsuma atɔ wɔn mu bi so.
44005016	Na nkurow a atwa ahyia no mu nnipa pii nso behyiae Yerusalem de ayarefo ne wɔn a ahonhom fi haw wɔn bae, na wɔsaa wɔn nyinaa yare.
44005017	Na ɔsɔfo panyin ne wɔn a wɔka ne ho a wofi Sadukifo fekuw mu no nyinaa sɔree, na anibere nti
44005018	wɔtow hyɛɛ asomafo no so de wɔn koguu kwasafo afiase.
44005019	Na Awurade bɔfo behiɛɛ afiase no apon anadwo, na ɔde wɔn fii adi kae sɛ:
44005020	Monkɔ nkogyina asɔrefi nka nkwa yi nsɛm no nyinaa nkyerɛ ɔman no.
44005021	Na wɔtee no, wɔkɔɔ asɔrefi ahemadakye kɔkyerɛkyerɛe. Na ɔsɔfo panyin ne wɔn a wɔka ne ho no bae, na wɔfrɛɛ baguafo ne Israel mma mpanyimfo nyinaa hyiae na wɔsoma kɔɔ afiase hɔ sɛ wɔnkɔfa wɔn mmra.
44005022	Na asomfo no kɔɔ hɔ na wɔanhu wɔn afiase hɔ no, wɔsan bɛkae
44005023	sɛ: Afiase no de, yehui sɛ wɔato mu yiye pɛpɛɛpɛ, na awɛmfo no gyina akyiri apon no ano; nanso yehiɛe no, yɛanhu obi wɔ mu.
44005024	Na asɔrefi safohene ne asɔfo mpanyin no tee nsɛm yi no, wɔn tirim yɛɛ wɔn kesenenee wɔ ho sɛ eyi bɛyɛ dɛn ni?
44005025	Na obi bae bɛka kyerɛɛ wɔn sɛ: Hwɛ, mmarima a mode wɔn guu afiase no gyina asɔrefi rekyerɛkyerɛ ɔman no.
44005026	Ɛnna ɔsafohene ne asomfo no fi hɔ kɔe kɔfaa wɔn bae, ɛnyɛ abran so, efisɛ wosuro ɔman no sɛ anyɛ a, wobesiw wɔn abo.
44005027	Na wɔde wɔn bae begyinaa wɔn gua no mu, na ɔsɔfo panyin no bisaa wɔn
44005028	sɛ: Yɛammara mo ketee sɛ monnkyerɛkyerɛ din yi mu anaa? Na hwɛ, mode mo kyerɛ yi ahyɛ Yerusalem ma, na mopɛ sɛ mode onipa yi mogya ba yɛn so.
44005029	Na Petro ne asomafo no buae sɛ: Ɛsɛ sɛ yetie Onyankopɔn mmom sen nnipa.
44005030	Yɛn agyanom Nyankopɔn nyan Yesu a mosɛn no dua so kum no no;
44005031	ɔno na Onyankopɔn maa no so kɔɔ ne nifa sɛ ɔsafohene ne agyenkwa, sɛ ɔmma Israel adwensakra ne bɔne fafakyɛ.
44005032	Yiw, yɛn nso yɛyɛ eyi no ho adansefo na saa ara nso na Honhom Kronkron a Onyankopɔn de ma wɔn a wotie no no nso yɛ.
44005033	Na wɔtee no, etwiw wɔn na wotuu agyina sɛ wobekum wɔn.
44005034	Na baguafo no mu biako a ɔyɛ Farisini a ne din de Gamaliel a ɔyɛ mmarakyerɛfo a ɔman no nyinaa bu no sɔre hyɛe sɛ wɔmfa nnipa no mfi adi kakra.
44005035	Na ɔka kyerɛɛ wɔn sɛ: Israel mmarima, monhwɛ mo ho yiye nnipa yi ho wɔ nea mo ne wɔn rebedi yi ho.
44005036	Na ɛnkyɛe na Teuda a ɔyɛɛ ne ho sɛ obi sɔree, na mmarima a wɔn ano bɛyɛ sɛ ahannan de wɔn ho bɔɔ ne ho; ɔno na wokum no, na wɔn a wotiee no nyinaa hwetee, na wɔyɛɛ ɔkwa.
44005037	Oyi akyi no, Galileani Yuda sɔree kan nna no mu, na ɔtwee nkurɔfo bebree dii n’akyi; na ɔno nso wui, na wɔn a wotiee no nyinaa bɔ petee.
44005038	Na afei de, mise mo sɛ: Munyi mo ho mfi nnipa yi ho, na munnyaa wɔn! Na sɛ ebia agyina yi anaa adwuma yi fi nnipa a, ɛbɛsɛe.
44005039	Na sɛ nso efi Onyankopɔn a, muntumi nsɛe wɔn, na moammɛyɛ sɛ mo ne Onyankopɔn po na ɛreko.
44005040	Na wotiee no, na wɔfrɛɛ asomafo no bae, na wɔhwee wɔn hyɛɛ wɔn sɛ wɔnnkasa Yesu din mu, na wogyaa wɔn.
44005041	Ɛnna wɔde anigye fii baguafo no anim hɔ kɔe sɛ wɔabu wɔn sɛ wɔsɛ sɛ ne din nti wɔbɔ wɔn ahohora.
44005042	Na wɔannyae sɛ daa nyinaa wɔ asɔrefi ne afi afi mu no wɔkyerɛkyerɛ na wɔka asɛmpa wɔ Yesu ho sɛ ɔne Kristo no..
44006001	Na nna no mu a asuafo no redɔɔso no, huhuhuhu baa Helenifo no mu tiaa Hebrifo no, sɛ wobu wɔn ani gu wɔn akunafo daa ɔhwɛ no so.
44006002	Na dumien no frɛɛ asuafokuw no bae, na wɔkae sɛ: Ɛmfata sɛ yebegyaw Onyankopɔn asɛm akɔsom apon so.
44006003	Enti, anuanom, mompɛ mo mu mmarima baasɔn a wɔwɔ din pa a Honhom ne nyansa ayɛ wɔn ma, na yɛmfa wɔn nsi adwuma yi so;
44006004	na yɛn de, yɛbɛkɔ so ara akura mpaebɔ ne anyamesɛm no som mu.
44006005	Na asɛm no sɔɔ nnipakuw no nyinaa ani. Na wɔpaw Stefano, ɔbarima a gyidi ne Honhom Kronkron ayɛ no ma, ne Filipo ne Prokoro ne Nikanor ne Timon ne Parmena ne Nikolao a ofi Antiokia a wadan Yudani;
44006006	eyinom na wɔde wɔn gyinaa asomafo no anim, na wɔsɔree de wɔn nsa guu wɔn so.
44006007	Na Onyankopɔn asɛm no kɔɔ so, na asuafo no dɔe pii Yerusalem, na asɔfo no mu pii nso yɛɛ osetie maa gyidi no.
44006008	Na Stefano a gyidi ne tumi ahyɛ no ma no yɛɛ anwonwade ne nsɛnkyerɛnne akɛse ɔman no mu.
44006009	Na nnipa bi a wofi hyiadan a wɔfrɛ no Fawohodifo hyiadan ne Kirenefo ne Aleksandriafo ne wɔn a wofi Kilikia ne Asia de no mu sɔree, na wɔne Stefano gyee akyinnye,
44006010	na wɔantumi annyina nyansa ne honhom a ɔde kasae no ano.
44006011	Ɛnna wɔne nnipa bi hyehyɛe ma wɔkae sɛ: Yɛate sɛ ɔkaa abususɛm tiaa Mose ne Nyankopɔn.
44006012	Na wɔhwanyan ɔman no ne mpanyimfo ne akyerɛwfo no mu, na wɔbaa no so bɛkyeree no twee no kɔɔ gua mu.
44006013	Na wɔde adansekurumfo begyinaa hɔ a wose: Onipa yi nnyae abususɛm a ɔka tia kronkronbea hɔ ne mmara no ka.
44006014	Na yɛate sɛ ɔkae sɛ: Yesu Nasareni yi bɛsɛe ha, na wasakra amanne a Mose de ama yɛn no.
44006015	Na wɔn a wɔte guam hɔ no nyinaa hwɛɛ no dinn, na wohui sɛ n’anim te sɛɔsoro ɔbɔfo anim.
44007001	Na ɔsɔfo panyin no bisae sɛ: Nsɛm yi te saa anaa? Na Stefano buae sɛ:
44007002	Anuanom ne agyanom, monyɛ aso! Anuonyam Nyankopɔn no yii ne ho kyerɛɛ yɛn agya Abraham bere a ɔwɔ Mesopotamia ansa na ɔrebɛtena Haran,
44007003	na ɔka kyerɛɛ no sɛ: Fi w’asaase so ne w’abusua mu, na bra asaase a mɛkyerɛ wo no so!
44007004	Ɛnna ofii Kaldeafo asaase so bɛtenaa Haran; na n’agya wu akyi no, ɔma ofii hɔ bɛtenaa asaase yi a mote so nnɛ yi so.
44007005	Na wamma no agyapade wɔ mu, wamma no ɔnammɔn biako pɛ po; na ɔhyɛɛ no bɔ sɛ ɔde bɛma ɔno ne n’asefo a wodi n’akyi sɛ wɔmfa nyɛ wɔn de, nanso na onnya nnyaa ɔba ɛ.
44007006	Na nea Onyankopɔn kae ne sɛ: N’asefo bɛyɛ ahɔho ananafo asaase so, na wɔde wɔn ayɛ nkoa, na wɔayɛ wɔn bɔne mfirihyia ahannan.
44007007	Na ɔman a wɔbɛsom wɔn sɛ nkoa no na Onyankopɔn kae wɔn ho sɛ: Mebu wɔn ntɛn, na ɛno akyi no, wɔafi hɔ abɛsom me wɔ ha.
44007008	Na ɔne no yɛɛ twetiatwa apam. Na ɔde saa woo Isak, na ne nnawɔtwe so no, otwaa no twetia, na Isak woo Yakob, na Yakob woo agyanom mpanyin dumien no.
44007009	Na agyanom mpanyin dumien no de nitan tɔn Yosef kɔɔ Misraim, nanso Onyankopɔn dii n’akyi.
44007010	Na oyii no fii n’amanehunu nyinaa mu, na ɔmaa no ɔdom ne nyansa Misraim hene Farao anim, na ɔde no sii Misraim ne ne fi nyinaa so amrado.
44007011	Na ɔkɔm baa Misraim ne Kanaan asaase nyinaa so, ɛne ahohia kɛse nso, na yɛn agyanom nnya aduan.
44007012	Na Yakob tee sɛ aduan wɔ Misraim no, ɔsomaa yɛn agyanom kan.
44007013	Na nea ɛto so abien no, Yosef yii ne ho kyerɛɛ ne nuanom, na Farao nso huu Yosef abusuafo.
44007014	Na Yosef soma kohyiaa n’agya Yakob ne n’abusua nyinaa a wosi nnipa aduɔsɔn anum no bae.
44007015	Na Yakob kɔɔ Misraim, na ɔno ne yɛn agyanom wuwui,
44007016	na wɔde wɔn baa Sekem bɛtotoo ɔda a Abraham de sika tɔ fii Hamor mma nkyɛn wɔ Sekem no mu.
44007017	Na bɔ a Onyankopɔn kaa ho ntam kyerɛɛ Abraham no bere redu no, ɔman no dɔe, na wɔyɛɛ bebree Misraim
44007018	kosii sɛ ɔhene foforo bi a onnim Yosef sɔree.
44007019	Ɔno na ɔde anitew hyɛɛ yɛn nkurɔfo so, na ɔyɛɛ yɛn agyanom bɔne, na ɔma wɔtotow wɔn mma nkokoaa gui, na amma wɔannya nkwa.
44007020	Ɛbere no ara mu na wɔwoo Mose, na ne ho yɛ fɛ Onyankopɔn anim, na wɔhwɛɛ no asram abiɛsa n’agya ofi.
44007021	Na wɔtow no kyenee no, Farao babea kɔfaa no, na ɔtetew no de no yɛɛ ne ba.
44007022	Na wɔkyerɛɛ Mose Misraimfo nyansa nyinaa, na ɔyɛɛ den wɔ ne nsɛm ne nneyɛe mu.
44007023	Na odii mfirihyia aduanan no, ɛbaa ne komam sɛ ɔbɛkɔ akɔhwɛ ne nuanom Israel mma no.
44007024	Na ohuu obi a wɔreyɛ no bɔne no, ogyee ne ti, na ɔtɔɔ nea wɔrehyɛ no so no, so were kum Misraimni no.
44007025	Na osusuwii sɛ anuanom no behu sɛ Onyankopɔn nam ne nsa so rebegye wɔn; nanso wɔanhu.
44007026	Na ade kyee no, ɔbɛtoo wɔn sɛ wɔreko. Ɛnna ɔpataa wɔn kae sɛ: Mmarima, moyɛ anuanom; adɛn nti na moyɛ mo ho bɔne?
44007027	Na nea ɔreyɛ ne yɔnko bɔne no sum no kae sɛ: Hena na ɔde wo sii yɛn so panyin ne temmufo?
44007028	Wopɛ sɛ wukum me sɛnea nnɛra wukum Misraimni no?
44007029	Na asɛm yi nti Mose guanee na ɔkɔyɛɛ ɔhɔho Midian asaase so, na ɔwoo mmabanin baanu wɔ hɔ.
44007030	Na mfirihyia aduanan dui no, Awurade bɔfo yii ne ho kyerɛɛ no wɔ sare so Sinai bepɔw ho wɔ wura bi gyaframa mu.
44007031	Na Mose hui no, anisoade no yɛɛ no nwonwa; na otwiw bɛnee sɛ ɔkɔhwɛ no, Awurade nne bae sɛ:
44007032	Mene w’agyanom Nyankopɔn, Abraham ne Isak ne Yakob Nyankopɔn. Na Mose ho popoe, na wansi ne bo ankɔhwɛ.
44007033	Na Awurade ka kyerɛɛ no sɛ: Yi w’anan mpaboa; na nea wugyina ha yi yɛ asaase kronkron.
44007034	Ohu na mahu me man a ɛwɔ Misraim no amanehunu, na mate n’apinisi, na masian sɛ mibegye wɔn; na afei bra na mensoma wo, na kɔ Misraim!
44007035	Mose yi ara a wɔpaa no sɛ: Hena na ɔde wo sii ɔpanyin ne ɔtemmufo no, ɔno ara na Onyankopɔn nam ɔbɔfo a oyii ne ho kyerɛɛ no wɔ wura no mu no nsa so somaa no sɛ ɔpanyin ne ogyefo.
44007036	Ɔno ara na ɔde wɔn fii adi yɛɛ anwonwade ne nsɛnkyerɛnne Misraim asaase so ne Mmɛw po mu ne sare so mfirihyia aduanan.
44007037	Oyi ne Mose a ɔka kyerɛɛ Israel mma sɛ: Odiyifo a ɔte sɛ me na Onyankopɔn bɛma no so mo nuanom mu ama mo.
44007038	Oyi ne nea ɔne ɔbɔfo no wɔ asafo no mu sare so hɔ a ɔbɔfo no ne no ne yɛn agyanom kasae Sinai bepɔw so, na ogyee nkwa nsɛm no de brɛɛ yɛn no.
44007039	Na yɛn agyanom nso ampɛ sɛ wotie no, na wosum no kyenee, na wɔdan wɔn koma kɔɔ Misraim,
44007040	na wɔka kyerɛɛ Aaron sɛ: Yɛ anyame a wobedi yɛn anim ma yɛn! Na Mose a ɔde yɛn fi Misraim bae yi de, yennim nea ayɛ no.
44007041	Ɛnna wɔyɛɛ nantwi ba nna no mu, na wɔbɔɔ afɔre maa ohoni no, na wɔn ani gyee wɔn nsa ano adwuma ho.
44007042	Na Onyankopɔn yii n’ani na ɔde wɔn mae sɛ wɔnsom ɔsoro asafo, sɛnea wɔakyerɛw adiyifo nhoma no mu sɛ: Israel fifo, so mode mmoa ne nnuan bɔɔ afɔre maa me mfirihyia aduanan sare so anaa?
44007043	Mmom mofaa Molok ntamadan ne onyame Romfa nsoromma, ahoni a moyɛe sɛ mobɛsom wɔn; na mɛsoa mo makɔ Babel akyi noho.
44007044	Yɛn agyanom nyaa adanse ntamadan no wɔ sare so, sɛnea nea ɔkasa kyerɛɛ Mose no hyɛɛ no sɛ ɔnyɛ sɛnea ade a ohui no te no.
44007045	Yɛn agyanom nsa kaa saa ntamadan yi no, wɔne Yosua de baa amanaman a Onyankopɔn pam wɔn fii yɛn agyanom anim no asaase so. Ɛte saa ara de besii Dawid bere so.
44007046	Ɔno na onyaa Onyankopɔn anim dom, na ɔsrɛe sɛ wɔmma onsi ofi mma Yakob Nyankopɔn.
44007047	Nanso Solomon na osii ofi no maa no.
44007048	Nanso nea ɔwɔ sorosoro no nte nea wɔde nsa ayeyɛ mu, sɛnea odiyifo no ka sɛ:
44007049	Awurade se: Ɔsoro yɛ m’ahengua, na asaase yɛ m’anan ntiaso; ɔdan bɛn na mubesi ama me? Anaasɛ ɛhe ne me homebea?
44007050	Ɛnyɛ me nsa na ɛyɛɛ eyinom nyinaa?
44007051	Mo a mo kɔn asen na moyɛ koma ne aso mu momonoto, daa mo ne Honhom Kronkron di asi; sɛnea mo agyanom yɛe no, saa ara na moyɛ.
44007052	Adiyifo no mu hena na mo agyanom antaa no? Na wokum wɔn a wɔkaa ɔtreneeni no ba no ho asɛm kan no; ɔno na afei moayi no ama akum no,
44007053	mo a munyaa mmara no sɛnea abɔfo hyɛe no, nanso moanni so.
44007054	Na wɔtee eyinom no, wɔn ani beree, na wɔtwɛree wɔn se guu no so.
44007055	Nanso ɔno de, na Honhom Kronkron ayɛ no ma, na ɔhwɛɛ ɔsoro dinn huu Onyankopɔn anuonyam ne Yesu sɛ ogyina Onyankopɔn nifa,
44007056	na ɔkae sɛ: Hwɛ, mihu soro sɛ abue, na onipa ba no gyina Onyankopɔn nifa.
44007057	Na wɔde nne kɛse teɛɛm, na wosisiw wɔn aso, na wɔbɔɔ kirididi kɔtow hyɛɛ no so,
44007058	na wosunsum no fii kurow no mu kosiw no abo. Na adansefo no de wɔn ntama guguu aberante bi a wɔfrɛ no Saulo anan ase.
44007059	Na wɔresiw Stefano abo no, ɔfrɛe sɛ: Awurade Yesu, gye me honhom!
44007060	Na ɔkotow ne nan anim de nne kɛse teɛɛm sɛ: Awurade, mfa bɔne yi nto wɔn so! Na ɔkaa eyi no ɔkaa n'ani guu so.
44008001	Na Saulo nso penee ne kum no so. Na da no ara ɔtaa kɛse baa asafo a ɛwɔ Yerusalem no so, na wɔn nyinaa hwete kɔɔ Yudea ne Samaria nsaase so, gye asomafo no nko.
44008002	Nso nnipa nyamesurofo bi siee Stefano, na wosuu no pii.
44008003	Na Saulo de, ɔhaw asafo no hyɛnhyɛn afi mu kɔtwee mmarima ne mmea ma wɔde wɔn koguu afiase.
44008004	Ɛnna wɔn a wɔhwetee no kyinkyin kɔkaa asɛmpa no.
44008005	Na Filipo kɔɔ Samaria kurow bi mu kɔkaa Kristo ho asɛm kyerɛɛ wɔn.
44008006	Na nkurɔfo akuwakuw no tee na wohuu nsɛnkyerɛnne a Filipo yɛe no, wɔde koma koro yɛɛ aso maa nsɛm a ɔkae no.
44008007	Na ahonhom fi a ɛwɔ nnipa bebree mu de nne kɛse teɛɛm fii adi, na mmubuafo ne mpakye pii ho sanee.
44008008	Na anigye kɛse baa kurow no mu.
44008009	Na ɔbarima bi a ɔde Simon wɔ kurow no mu a kan no odi asumansɛm, na ɔyɛ ne ho sɛ obi a ɔyɛ kɛse ma Samaria man no ho dwiriw wɔn.
44008010	Ɔno na wɔn nyinaa, efi nketewa so kosi akɛse so, tie no ka sɛ: Oyi ne Onyankopɔn tumi a wɔfrɛ no Kɛse no.
44008011	Na wotiee no, efisɛ ɔde nkonyaayi no maa wɔn ho dwiriw wɔn akyɛ.
44008012	Na wogyee Filipo a ɔka Onyankopɔn ahenni ne Yesu Kristo din ho asɛmpa no dii no, mmarima ne mmea ma wɔbɔɔ wɔn asu.
44008013	Na Simon ankasa nso gye dii, na wɔbɔɔ no asu no, ɔde ne ho bataa Filipo ho; na ohuu nsɛnkyerɛnne ne ahoɔdenne akɛse a ɔyɛe no, ne ho dwiriw no.
44008014	Na asomafo a wɔwɔ Yerusalem no tee sɛ Samariafo agye Onyankopɔn asɛm no, wɔsomaa Petro ne Yohane kɔɔ wɔn nkyɛn.
44008015	Na wɔbae no, wɔbɔɔ mpae maa wɔn sɛ wonnya Honhom Kronkron;
44008016	efisɛ na ɔmmaa wɔn mu biara so ɛ, na asu nko na wɔabɔ wɔn akɔ Awurade Yesu din mu.
44008017	Ɛnna wɔde wɔn nsa guu wɔn so, na wonyaa Honhom Kronkron.
44008018	Na Simon hui sɛ ɛnam asomafo no nsa a wɔde gu obi so no so na wɔde Honhom no ma no, ɔde sika brɛɛ wɔn kae sɛ:
44008019	Momma me tumi yi bi, na obiara a mede me nsa megu no so no, wanya Honhom Kronkron.
44008020	Na Petro ka kyerɛɛ no sɛ: Wo sika ne wo nyinaa nyera, efisɛ woasusuw sɛ wɔde sika na enya Onyankopɔn akyɛde.
44008021	Wunni asɛm yi mu kyɛfa anaa apɛgyade, efisɛ wo koma nteɛ Onyankopɔn anim.
44008022	Enti sakra w’adwene fi wo bɔne yi ho, na srɛ Onyankopɔn sɛ ebia wɔde wo komam adwene no bɛkyɛ wo.
44008023	Efisɛ mahu sɛ wowɔ bɔnwoma nwenenwene mu, na amumɔyɛ hama akyekyere wo.
44008024	Na Simon buae sɛ: Monsrɛ Awurade mma me, na nea moaka yi mu biara amma me so.
44008025	Na wɔn de, wodii adanse na wɔkaa Awurade asɛm no no, wɔsan kɔɔ Yerusalem, na wɔkaa asɛmpa no wɔ Samariafo nkuraa bebree ase.
44008026	Na Awurade bɔfo kasa kyerɛɛ Filipo sɛ: Sɔre kɔ nifa fam ɔkwan a esian fi Yerusalem kɔ Gasa no so! Ɛyɛ sare so kwan.
44008027	Na ɔsɔre kɔe. Na hwɛ, Etiopiani barima bi a ɔyɛ Etiopiafo hemmaa Kandake piani tumfo a wasa no a ɔhwɛ ne sika nyinaa so ni; waba Yerusalem abɛsom,
44008028	na ɔresan akɔ, na ɔte ne teaseɛnam mu rekan odiyifo Yesaia nhoma.
44008029	Na Honhom no ka kyerɛɛ Filipo sɛ: Twiw kɔ teaseɛnam yi ho!
44008030	Na Filipo de mmirika kɔɔ ne nkyɛn, na ɔtee sɛ ɔrekan odiyifo Yesaia nhoma no, obisaa no sɛ: So wote nea wokan yi ase anaa?
44008031	Na ose: Ɛbɛyɛ dɛn na metumi, gye sɛ obi kyerɛ me? Na ɔsrɛɛ Filipo sɛ ɔmforo mmɛtena ne nkyɛn.
44008032	Nso kyerɛw no mu asɛm a ɔrekan no ni: Wɔde no kɔe sɛ oguanten a wɔrekokum no, na sɛ oguammaa tɔ ne yifo anim mum no, sɛ nso wammue n’ano ne no.
44008033	N’ahobrɛase mu wobuu no ntɛnkyew. N’abusua nso hena na obetumi akyerɛ? Efisɛ woyii ne nkwa fii asaase so.
44008034	Na opiani no buaa Filipo sɛ: Mesrɛ wo, hena ho asɛm na odiyifo no ka yi? N’ankasa anaa obi ho asɛm?
44008035	Na Filipo buee n’ano, na ofii kyerɛwsɛm no ara so kaa no Yesu ho asɛmpa no.
44008036	Na wɔnam kwan so rekɔ no, wokoduu asu bi so, na opiani no kae sɛ: Hwɛ, nsu ni; ɛdɛn na esiw me asubɔ ho kwan?
44008037	[ Na Filipo se: Sɛ wode wo koma nyinaa gye di a, ɛwɔ ho kwan sa. Na obuae sɛ: Migye midi sɛ Yesu Kristo ne Nyankopɔn ba].
44008038	Na ɔhyɛ maa teaseɛnam no gyinae, na wɔn baanu sian kɔɔ asu no mu, Filipo ne opiani no, na ɔbɔɔ no asu.
44008039	Na wofi asu no mu reba no, Awurade honhom hwim Filipo, na opiani no anhu no bio; na ɔde anigye kɔɔ ne kwan.
44008040	Na Filipo de, okofii Asoto; na ɔretwam no, ɔkaa asɛmpa no nkurow no nyinaa mu de kosii sɛ oduu Kaesarea.
44009001	Na Saulo a ɔda so home ahunahuna ne okum home gu Awurade asuafo no so no, kɔɔ ɔsɔfo panyin nkyɛn
44009002	kɔsrɛɛ ne nkyɛn nhoma sɛ ɔde rekɔ Damasko akɔ hyia adan mu, na sɛ ohu nnipa bi a wɔka gyidi Kwan no ho a, sɛ wɔyɛ mmarima oo, mmea oo, ɔde wɔn hama mu aba Yerusalem.
44009003	Na ɔnam nam, na ɔbɛn Damasko no, mpofirim ara, hann bi a efi soro bɛhyerɛn twaa ne ho hyiae.
44009004	Na ɔhwee fam, na ɔtee nne bi a ɛka kyerɛɛ no sɛ: Saulo, Saulo, adɛn nti na wotaa me?
44009005	Ɛnna ose: Ɛyɛ wo hena, Awurade? Na ose: Ɛyɛ me Yesu a wotaa no no.
44009006	Sɔre kɔ kurow no mu, na wɔbɛkyerɛ wo nea ɛsɛ sɛ woyɛ.
44009007	Na mmarima a wɔne no nam no atotɔ mum gyinagyina hɔ, wɔtee nne no de, nanso wɔanhu obiara.
44009008	Na Saulo sɔre fii fam, na n’ani tetewee no, wanhu obiara. Na wokurakura ne nsa de no kɔɔ Damasko.
44009009	Na nnansa na onhu ade, nso onnidi na ɔnnom.
44009010	Na osuani bi wɔ Damasko a ne din de Anania. Na Awurade ka kyerɛɛ no anisoadehu mu sɛ: Anania! Na ose: Mini, Awurade!
44009011	Na Awurade ka kyerɛɛ no sɛ: Sɔre kɔ borɔn a wɔfrɛ no: Tee no so, na kobisa obi a wɔfrɛ no Saulo a ofi Tarso no akyi kwan wɔ Yuda fi; na saa bere yi, ɔrebɔ mpae,
44009012	na wahu ɔbarima bi a ɔde Anania anisoadehu mu sɛ ɔreba ne nkyɛn, na ɔde ne nsa ato no so sɛ onhu ade bio.
44009013	Na Anania buae sɛ: Awurade, mate ɔbarima yi ho asɛm nnipa bebree anom sɛ ɔde bɔne pii ayɛ w’ahotefo wɔ Yerusalem,
44009014	na ɛha yi nso wanya tumi afi asɔfo mpanyin no nsam sɛ ɔnkyere wɔn a wɔbɔ wo din nyinaa.
44009015	Ɛnna Awurade ka kyerɛɛ Anania sɛ: Kɔ ara, na oyi ne nea a mayi no a ɔbɛsoa me din akɔ amanaman ne ahene ne Israel mma anim.
44009016	Na me na mɛkyerɛ no amane pii a me din nti ɛsɛ sɛ ohu.
44009017	Na Anania kɔe kɔhyɛn dan no mu, na ɔde ne nsa koguu no so kae sɛ: Onua Saulo, Awurade Yesu a oyii ne ho kyerɛɛ wo ɔkwan a wonam so reba no mu no na asoma me sɛ: Hu ade, na Honhom Kronkron nhyɛ wo ma.
44009018	Na ntɛm ara na biribi a ɛte sɛ abon fii n’ani so guu fam, na amonom hɔ ara ohuu ade, na ɔsɔre ma wɔbɔɔ no asu.
44009019	Na odidii no, ne ho yɛɛ no den. Na odii asuafo a wɔwɔ Damasko no nkyɛn nna kakra.
44009020	Na ntɛm ara na ɔkaa Yesu ho asɛm hyia adan mu sɛ ɔne Nyankopɔn ba no.
44009021	Na wɔn a wɔtee nyinaa ho dwiriw wɔn, na wose: Ɛnyɛ oyi ne nea ɔsɛee wɔn a wɔbɔ din yi wɔ Yerusalem, na eyi nti ɔbaa ha sɛ ɔbɛfa wɔn hama mu akɔma asɔfo mpanyin no anaa?
44009022	Na Saulo kɔɔ so ara nyaa ahoɔden, na ɔmaa Yudafo a wɔte Damasko no ho yeraw wɔn, na odii adanse kyerɛe sɛ oyi ne Kristo no.
44009023	Na nna bebree akyi no, Yudafo no dwenee ne ho sɛ wobekum no.
44009024	Nanso Saulo tee wɔn agyina no. Na wɔwɛn kurow no apon ano awia ne anadwo sɛ wobekum no.
44009025	Na n’asuafo no faa no anadwo de no too kɛntɛn mu faa ɔfasu so twetwee no sii fam.
44009026	Na oduu Yerusalem no, ɔpɛe sɛ ɔde ne ho kɔbɔ asuafo no ho; nanso na wɔn nyinaa suro no, efisɛ wɔannye anni sɛ ɔyɛ osuani.
44009027	Na Barnaba faa no de no kɔɔ asomafo no nkyɛn, na ɔkaa wɔn sɛnea ohuu Awurade ɔkwan mu ne sɛ ɔkasa kyerɛɛ no, ne sɛnea ɔde nnam kaa Yesu ho asɛm wɔ Damasko.
44009028	Na ɔne wɔn dii ahyemfiri wɔ Yerusalem,
44009029	na ɔde nnam kaa Awurade din ho asɛm. Na ɔkasa kyerɛɛ Helenifo no, na ɔne wɔn gyee nkyinnye; na wɔhwehwɛe sɛ wokum no.
44009030	Na anuanom no tee no, wɔde no sian kɔɔ Kaesarea, na wogyaa no kwan ma ɔkɔɔ Tarso.
44009031	Ɛnna asafo no nyaa asomdwoe Yudea, Galilea ne Samaria nyinaa, na wonyin kɔɔ so; na wɔnam Awurade suro ne Honhom Kronkron awerɛkyekye mu dɔe.
44009032	Na ɛbae sɛ Petro kyinkyinii wɔn nyinaa so no, ɔbaa ahotefo a wɔte Lida no nso nkyɛn.
44009033	Na obehuu onipa bi a ne din de Enea a wadi mfirihyia awotwe ne kɛtɛ so a ɔyare mmubui wɔ hɔ.
44009034	Na Petro ka kyerɛɛ no sɛ: Enea, Yesu Kristo asa wo yare. Sɔre, na wo ankasa sɛw wo kɛtɛ! Na ɔsɔree ntɛm ara.
44009035	Na wɔn a wɔte Lida ne Saron nyinaa huu no, na wɔdan baa Awurade nkyɛn.
44009036	Nso osuani bea bi wɔ Yopa a ne din de Tabita a ne nkyerɛase ne Dorka, Ɔbea yi na nnwuma pa ne mmɔborohunu ade a ɔyɛe no ayɛ no ma.
44009037	Na ɛbae sɛ nna no mu no, ɔyaree, na owui; na woguaree no de no kɔtoo abansoro dan mu.
44009038	Nso Lida bɛn Yopa nti, asuafo no tee sɛ Petro wɔ hɔ no, wɔsomaa nnipa baanu kɔɔ ne nkyɛn kɔsrɛɛ no sɛ ɔnntwentwɛn ne nan ase, na ɔmmra wɔn nkyɛn.
44009039	Na Petro sɔre ne wɔn kɔe. Na oduu hɔ no, wɔde no kɔɔ abansoro dan no mu, na akunafo no nyinaa begyinaa ne ho a wɔresu, na wɔde ntade ne ntama a Dorka ne wɔn wɔ hɔ no ɔyɛe no kyerɛe.
44009040	Na Petro pam wɔn nyinaa fii adi no, ɔkotow ne nan anim bɔɔ mpae, na ɔdan n’ani kyerɛɛ amu no, na ose: Tabita, sɔre! Na ɔtew n’ani, na ohuu Petro no, ɔsɔre tenaa ase.
44009041	Na ɔteɛɛ ne nsa de maa no so; na ɔfrɛɛ ahotefo ne akunafo no de no anikan kyerɛɛ wɔn.
44009042	Na wɔtee no Yopa nyinaa, na nnipa bebree gyee Awurade dii.
44009043	Na ɛbae sɛ ɔtenaa Yopa kyɛe kakra, Simon, nhomahyɛfo bi, nkyɛn.
44010001	Na ɔbarima bi wɔ Kaesarea a ne din de Kornelio; ɔyɛ asraafokuw a wɔfrɛ no Italia de no mu ha so panyin.
44010002	Ɔyɛ nyamesuroni, ɔne ne fifo nyinaa, na ɔyɛ mmɔborohunu ade bebree ma nkurɔfo no, na ɔbɔ Onyankopɔn mpae daa.
44010003	Ɛbɛyɛ sɛ awia nnɔn abiɛsa no, ohuu anisoade pefee sɛ Onyankopɔn bɔfo baa ne nkyɛn besee no sɛ: Kornelio!
44010004	Na ɔhwɛɛ no dinn, na osuroe. Na ose: Ɛyɛ dɛn, Awura? Na osee no sɛ: Wo mpaebɔ ne wo mmɔborohunu ade no aforo ɔsoro abɛyɛ nkae Onyankopɔn anim.
44010005	Na afei soma nnipa kɔ Yopa kohyia Simon a wɔfrɛ no Petro.
44010006	Ɔte Simon, nhomahyɛfo bi a ne fi wɔ mpoano no nkyɛn.
44010007	Na ɔbɔfo a ɔkasa kyerɛɛ no no kɔe no, ɔfrɛɛ ne fie nnipa baanu ne ɔsraani nyamesuroni bi a ofi wɔn a wɔsom no daa no mu,
44010008	na ɔkaa ne nyinaa kyerɛɛ wɔn no, ɔsomaa wɔn Yopa.
44010009	Na ade kyee no, bɛyɛ sɛ owigyinae a wɔnam kwan so rebɛn kurow no no, Petro kɔɔ aban no atifi kɔbɔɔ mpae bɛyɛ awia dummien.
44010010	Na ɔkɔm de no sɛ, na ɔpɛe sɛ ɔde biribi ka n’ano; na wɔresiesie aduan no, n'ani wiaa no ma ɔkɔɔ tebea foforo mu,
44010011	na ohuu ɔsoro sɛ abue, na ade bi a ɛte sɛ nwera kɛse a wɔakyekyere no ahinanan resian aba no so, na wɔregyaa mu ato fam.
44010012	Emu na asaase so ntɔteboa ne wɔn a wɔwea ne wim ntakraboa nyinaa bi wɔ.
44010013	Na ɛnne bi baa ne nkyɛn sɛ: Petro, sɔre kum di!
44010014	Na Petro se: Dabida, Awurade, efisɛ minnii biribi a wokyi anaasɛ ɛho ntew da.
44010015	Na ɛnne no san baa ne nkyɛn ne mprenu so sɛ: Nea Onyankopɔn atew ho no, mmu no akyiwade!
44010016	Na eyi yɛɛ mprɛnsa, na wɔfaa ade no kɔɔ ɔsoro bio.
44010017	Na Petro regye ne mu akyinnye sɛ anisoade a ohui no ase ne dɛn no, hwɛ, na nnipa a Kornelio somaa wɔn no abisa Simon fi kwan gyinagyina abobow ano
44010018	refrɛ, na wobisae sɛ: Simon a wɔfrɛ no Petro no te ha anaa?
44010019	Na Petro redwen anisoade no ho no, Honhom no ka kyerɛɛ no sɛ: Hwɛ, nnipa baasa hwehwɛ wo;
44010020	na sɔre si fam, na wo ne wɔn nkɔ; nnye akyinnye, na me na mesomaa wɔn.
44010021	Na Petro sian kɔɔ nnipa a Kornelio somaa wɔn baa ne nkyɛn no nkyɛn kae sɛ: Hwɛ, mene nea mohwehwɛ no no; adɛn nti na mobae?
44010022	Na wobuae sɛ: Asraafo ha so panyin Kornelio, onipa trenee a osuro Onyankopɔn na ɔwɔ din pa Yudafo man nyinaa mu, ɔno na ɔbɔfo kronkron bi yi kyerɛɛ no sɛ ɔmmɛfrɛ wo mmra ne fi, na ontie w’anom nsɛm.
44010023	Ɛnna ɔfrɛɛ wɔn baa ofie yɛɛ wɔn hɔho. Na ade kyee no, Petro ne wɔn fi kɔe, na anuanom a wɔwɔ Yopa no mu bi ne no kɔe.
44010024	Na ade kyee no, woduu Kaesarea; na Kornelio afrɛfrɛ n’abusuafo ne ne nnamfo a wɔbɛn no ahyia retwɛn wɔn.
44010025	Petro fitii ara pɛ na Kornelio kohyiaa no, hwee ne nan ase sɔree no.
44010026	Na Petro maa no so kae sɛ: Sɔre, na me nso meyɛ onipa.
44010027	Na ɔne no redi nkɔmmɔ no, owuraa mu, na okohuu nnipa bebree a wɔahyia hɔ.
44010028	Na ɔka kyerɛɛ wɔn sɛ: Mo ara munim sɛnea Yudani nni ho kwan sɛ ɔde ne ho bɔ ɔnanani ho anaasɛ ɔkɔ ne nkyɛn; na me de, Onyankopɔn akyerɛ me sɛ memmfrɛ onipa bi sɛ ɔmfra anaasɛ ne ho ntew.
44010029	Enti nso na mosoma bɛfrɛɛ me no, manyi ano na maba yi. Afei mibisa asɛm ko a enti mobɛfrɛɛ me.
44010030	Na Kornelio se: Nnanan ni, bɛyɛ dɔn yi mu ara, a wɔabɔ nnɔn abiɛsa, na merebɔ mpae wɔ me fi no; hwɛ, ɔbarima bi a ɔhyɛ ataade a ɛhyerɛn begyinaa m’anim,
44010031	na ose: Kornelio, wɔatie wo mpaebɔ, na wɔakae wo mmɔborohunu ade no Onyankopɔn anim.
44010032	Enti soma kɔ Yopa kohyia Simon a wɔfrɛ no Petro; ɔte nhomahyɛfo Simon fi mpoano.
44010033	Enti ntɛm ara mesoma baa wo nkyɛn; na wo nso, woayɛ no yiye sɛ woaba. Na afei yɛn nyinaa ahyia Onyankopɔn anim sɛ yɛrebetie nea Onyankopɔn ahyɛ wo nyinaa.
44010034	Na Petro buee n’ano kae sɛ: Nokwarem na mahu sɛ Onyankopɔn nhwɛ onipa anim,
44010035	na mmom ɔman biara mu, nea osuro no na ɔyɛ ade trenee no, ɔpɛ no agye no.
44010036	Sɛnea asɛm a ɔde brɛɛ Israel mma bere a ɔnam Yesu Kristo so kaa asomdwoe ho asɛmpa no te no; ɔne nnipa nyinaa wura.
44010037	Mo ara munim asɛm a asubɔ a Yohane kaa ho asɛm no akyi, efii ase Galilea na ɛbaa Yudea nyinaa no,
44010038	Yesu a ofi Nasaret: Sɛnea Onyankopɔn de Honhom Kronkron ne tumi sraa no, na okyinii yɛɛ yiye, na ɔsaa wɔn a ɔbonsam hyɛɛ wɔn so no yare, efisɛ Onyankopɔn ka ne ho.
44010039	Na yɛne nneɛma a ɔyɛe Yudafo asaase so ne Yerusalem nyinaa ho adansefo; ɔno nso na wɔsɛn no dua so kum no.
44010040	Ɔno na Onyankopɔn nyan no da a ɛto so abiɛsa; na ɔma oyii ne ho pefee kyerɛe,
44010041	ɛnyɛ ɔman no nyinaa, na mmom adansefo a Onyankopɔn ayi wɔn ato hɔ dedaw no, ɛne yɛn a ne sɔre a ɔsɔre fii awufo mu no akyi no, yɛne no didii na yɛnomee;
44010042	na ɔhyɛɛ yɛn sɛ yɛnka nkyerɛ ɔman no, na yenni adanse sɛ ɔno ne ateasefo ne awufo temmufo a Onyankopɔn ayi no asi hɔ no.
44010043	Ɔno na adiyifo nyinaa di ne ho adanse sɛ: Obiara a ogye no di no nam ne din so benya bɔne fakyɛ.
44010044	Na Petro gu so reka nsɛm yi no, Honhom Kronkron beguu wɔn a wɔtee asɛm no nyinaa so.
44010045	Na gyidifo a wofi twetiafo mu a wɔne Petro bae no ho dwiriw wɔn sɛ wɔahwie Honhom Kronkron akyɛde no agu amanaman nso so;
44010046	efisɛ wɔtee sɛ wɔde tɛkrɛma foforo kasa, na woyi Nyankopɔn ayɛ kɛse. Ɛnna Petro buae sɛ:
44010047	So obi betumi asiw nsu ho kwan sɛ wɔmmmɔ eyinom a wɔanya Honhom Kronkron sɛ yɛn ara yi asu?
44010048	Na ɔhyɛe sɛ wɔmmɔ wɔn asu Awurade din mu. Ɛnna wɔsrɛɛ no sɛ ɔntena wɔn nkyɛn nnansa bi.
44011001	Na asomafo ne anuanom a wɔwɔ Yudea no tee sɛ amanamanmufo no nso agye Onyankopɔn asɛm no.
44011002	Na Petro baa Yerusalem no, wɔn a wɔyɛ twetiatwafo no ne no gyee akyinnye
44011003	sɛ: Adɛn nti na woakɔ nnipa a wɔnyɛ twetiatwafo mu, na wo ne wɔn akodidi yi?
44011004	Na Petro fii ase bɔɔ wɔn ne nyinaa ho amanneɛ mmiako mmiako sɛ:
44011005	Mewɔ Yopa kurow mu merebɔ mpae, na m'ani wiaa me ma mekɔɔ tebea foforo mu, na anisoadehu mu no, mihuu biribi a ɛresian sɛ nwera kɛse a wɔakyekyere no ahinanan, na wogyaa mu fi soro, na ɛbaa me nkyɛn.
44011006	Na migyen m’ani mehwɛɛ mu no, mihuu asaase so ntɔteboa ne anworanworammoa ne wɔn a wɔwea ne wim ntakraboa wɔ mu.
44011007	Na metee sɛ ɛnne bi se: Petro, sɔre kum di!
44011008	Na mise: Dabida, Awurade, efisɛ biribiara a wokyi anaasɛ ɛho ntew nkɔɔ m’anom da.
44011009	Na ɛnne no fi soro buaa me ne mprenu so sɛ: Nea Onyankopɔn atew ho no, mmu no akyiwade.
44011010	Eyi yɛɛ mprɛnsa, na wɔtwetwee ne nyinaa kɔɔ ɔsoro bio.
44011011	Na hwɛ, amonom hɔ ara na nnipa baasa a wɔsomaa wɔn fi Kaesarea baa me nkyɛn no gyina ofi a mewɔ mu no ano.
44011012	Na Honhom no ka kyerɛɛ me sɛ me ne wɔn nkɔ, na minnnye hwee ho akyinnye. Nso anuanom baasia yi ne me kɔe, na yɛkɔɔ ɔbarima no fi.
44011013	Na ɔkaa yɛn sɛnea ohuu ɔbɔfo sɛ ogyina ne fi hɔ, na ɔka kyerɛɛ no sɛ: Soma nnipa kɔ Yopa kohyia Simon a wɔfrɛ no Petro.
44011014	Ɔno na ɔbɛka nsɛm a wo ne wo fi nyinaa nam so benya nkwagye akyerɛ wo.
44011015	Na mefii ase sɛ merekasa no, Honhom Kronkron beguu wɔn so sɛnea mfiase no, ebeguu yɛn so no ara.
44011016	Na mekaee Awurade asɛm a ɔkae sɛ: Yohane de nsu na ɛbɔɔ asu, na mo de, wɔde Honhom Kronkron na ɛbɛbɔ mo asu no.
44011017	Enti sɛ Onyankopɔn maa wɔn akyɛde koro no ara sɛ yɛn nso a yegyee Awurade Yesu Kristo dii no a, mene hena a metumi masiw Onyankopɔn kwan?
44011018	Na wɔtee nsɛm yi no, womuaa wɔn ano, na woyii Nyankopɔn ayɛ sɛ: Ɛnne na Onyankopɔn ama amanaman no nso adwensakra a ɛde kɔ nkwa mu.
44011019	Afei wɔn a ɔhaw a ɛsɔree Stefano so no nti wɔhwetee no kyinii Foinike ne Kipro ne Antiokia, na wɔanka asɛm no ankyerɛ obiara sɛ Yudafo nko.
44011020	Na wɔn mu binom nso a wɔyɛ Kiprofo ne Kirenefo baa Antiokia no, wɔkasa kaa Awurade Yesu ho asɛmpa kyerɛɛ Helafo no.
44011021	Na Awurade nsa ka wɔn ho, na nnipa pii gye dii, na wɔdan baa Awurade nkyɛn.
44011022	Na wɔn ho asɛm yi duu asafo a ɛwɔ Yerusalem no asom, na wɔsomaa Barnaba sɛ ɔnkɔ ara nkodu Antiokia.
44011023	Na ɔbae na obehuu Onyankopɔn adom no, n’ani gyei, na otuu wɔn nyinaa fo sɛ wonsi wɔn adwene pi mmata Awurade ho.
44011024	Na Barnaba yɛ onipa pa a Honhom Kronkron ne gyidi ahyɛ no ma. Na wɔde nkurɔfo bebree bɛkaa Awurade ho.
44011025	Na ofi hɔ kɔɔ Tarso kɔhwehwɛɛ Saulo;
44011026	na ohuu no no, ɔde no baa Antiokia. Na wɔne asafo no bɛtenae afirihyia mu, na wɔkyerɛkyerɛɛ nkurɔfo bebree; na Antiokia na wodii kan too asuafo no din Kristofo.
44011027	Na nna no mu no, adiyifo bi fi Yerusalem baa Antiokia.
44011028	Na wɔn mu biako a ne din de Agabo sɔre nam Honhom so kyerɛe sɛ ɔkɔm kɛse rebɛba asaase nyinaa so; ɛno na ɛbaa mu Klaudio bere so no.
44011029	Na asuafo no bɔɔ wɔn tirim sɛ wɔn nyinaa mmiako mmiako de biribi bɛmena anuanom a wɔte Yudea no, sɛnea wɔn mu biara betumi, na wɔde ahwɛ wɔn.
44011030	Wɔyɛɛ sa, na wɔde somaa Barnaba ne Saulo ma wɔde kɔmaa mpanyimfo no.
44012001	Saa bere yi ara na ɔhene Herode teɛɛ ne nsa yɛɛ asafo no mu nnipa bi ayayade.
44012002	Ɔde nkrante kum Yohane ne nua Yakobo.
44012003	Na ohui sɛ ɛsɔɔ Yudafo ani nti, ɔtoaa so kɔfaa Petro nso, nanso ɛyɛ Apiti nna;
44012004	na ɔkyeree no no, ɔde no kɔtoo afiase, na ɔde no hyɛɛ asraafo baanan a wɔwɛn bom saa ahorow anan nsa sɛ wɔnwɛn no, na ɔpɛ sɛ Twam afahyɛ no akyi no, oyi no kɔkyerɛ ɔman no.
44012005	Afei wɔde Petro kɔtoo afiase hɔ de, nanso asafo no toaa so bɔɔ Onyankopɔn mpae maa no.
44012006	Anadwo no ara a Herode rebeyi no akɔ no, na Petro da asraafo baanu ntam a wɔde nkɔnsɔnkɔnsɔn abien agu no, na awɛmfo a wogyinagyina ɔpon ano no rewɛn afiase hɔ anibere so.
44012007	Na hwɛ, Awurade bɔfo begyinaa ne nkyɛn, na ɔdan no mu hɔ haranee; na ɔbɔɔ Petro nkyɛn mu nyan no sɛ: Sɔre ntɛm! Na ne nkɔnsɔnkɔnsɔn no fii ne nsa gui.
44012008	Na ɔbɔfo no ka kyerɛɛ no sɛ: Bɔ wo ho so na hyɛ wo mpaboa! Na ɔyɛɛ sa. Na osee no sɛ: Fura wo ntama na di m’akyi!
44012009	Na ofii adi dii n’akyi; na onnim sɛ nea ɔbɔfo no yɛe no yɛ ampa, efisɛ osusuwii sɛ ohu n’ani so ade.
44012010	Na wotwaa awɛmfo a wodi kan ne wɔn a wɔto so abien ho no, woduu dade pon a ɛde kɔ kurow no mu no ho, na ɛno ara ankasa bue maa wɔn, na wofii adi twaam borɔn biako so, na ntɛm ara na ɔbɔfo no gyaw no.
44012011	Na Petro ani baa ne ho so no, ɔkae sɛ: Afei na mahu ampa sɛ Awurade asoma ne bɔfo abeyi me afi Herode nsam ne nea Yudafo retwɛn nyinaa mu.
44012012	Na osusuw ho no, ɔbaa Yohane a wɔfrɛ no Marko ne na Maria fi; ɛhɔ na nnipa bebree aboaboa wɔn ho ano rebɔ mpae.
44012013	Na ɔrebɔ abobow ano pon akyi no, abaawa bi a ne din de Rode ba betiei.
44012014	Na ɔtee Petro nne no, anigye nti wammue ɔpon no, na otutuu mmirika kɔkae sɛ Petro gyina ɔpon no akyi.
44012015	Na wɔka kyerɛɛ no sɛ: W'adwene nnyɛ adwuma! Na ɔkɔɔ so ara kae sɛ ɛte sa. Na wɔkae sɛ: Ɛyɛ ne bɔfo!
44012016	Na Petro da so bɔ pon no akyi ara; na wobuei no, wohuu no, na wɔn ho dwiriw wɔn.
44012017	Na ɔde ne nsa nyamaa wɔn sɛ wommua wɔn ano, na ɔkae sɛnea Awurade yii no fii afiase hɔ no kyerɛɛ wɔn. Na ose: Monkɔka nsɛm yi nkyerɛ Yakobo ne anuanom no. Na ofii hɔ kɔɔ baabi foforo.
44012018	Na ade kyee no, ahoyeraw a ɛbaa asraafo no mu nyɛ adewa sɛ dɛn ara na ayɛ Petro.
44012019	Na Herode hwehwɛɛ no na wanhu no no, obisaa awɛmfo no sɛ, ɛyɛɛ dɛn, na ɔhyɛe sɛ wonkokum wɔn. Na osian fii Yudea kɔɔ Kaesarea kɔtenaa hɔ.
44012020	Afei Herode faa Tirofo ne Sidonfo abufuw; enti wɔyɛɛ nokoro baa ne nkyɛn, na wɔde bɛbɔɔ ɔhene dabehene Blasto so sɛ ɔnsrɛ ɔmannwoei mma wɔn, efisɛ ɔhene no asaase so na wonya nnuan.
44012021	Na da bi a wɔhyɛe dui no, Herode hyɛɛ n’ahentade, na ɔtenaa asenni agua so, na ɔkaa asɛm kyerɛɛ wɔn.
44012022	Na ɔman no bɔɔ ose sɛ: Ampa ara Onyame bi nne ni, na ɛnyɛ onipa nne.
44012023	Na amonom hɔ ara na Awurade bɔfo bɛbɔɔ no efisɛ wamfa anuonyam amma Onyankopɔn; na ɔdɔɔ mmoaa, na owui.
44012024	Na Onyankopɔn asɛm no kɔɔ so, na ɛtrɛwee.
44012025	Na Barnaba ne Saulo wiee wɔn som no, wofii Yerusalem, na wɔfaa Yohane a wɔfrɛ no Marko nso kaa wɔn ho.
44013001	Nso asafo a ɛwɔ Antiokia no, adiyifo ne akyerɛkyerɛfo bi wɔ mu, wɔne Barnaba ne Simeon a wɔfrɛ no Niger, ne Kireneni Lukio, ne Manaen a wɔtetew no ne ɔmansinhene Herode bom, ne Saulo.
44013002	Na wɔresom Awurade na wɔredi mmuada no, Honhom Kronkron kae sɛ: Munyi Barnaba ne Saulo mma me nkɔ adwuma a enti mafrɛ wɔn no mu.
44013003	Ɛnna wodii mmuada na wɔbɔɔ mpae na wɔde wɔn nsa guu wɔn so no, wogyaa wɔn kwan.
44013004	Na afei Honhom Kronkron somaa wɔn saa no, wosiim kɔɔ Seleukia, na wofi hɔ nam suhyɛn mu kɔɔ Kipro.
44013005	Na woduu Salami no, wɔkaa Onyankopɔn asɛm Yudafo hyia adan mu; na Yohane nso ka wɔn ho sɛ ɔsomfo.
44013006	Na wotwaam supɔw no so koduu Pafo no, wohuu osumantuni atoro diyifo bi a ɔyɛ Yudani a ne din de Bar-Yesu.
44013007	Na ɔwɔ amrado Sergio Paulo nkyɛn, nso amrado yi yɛ ɔbadwemma, na ɔfrɛɛ Barnaba ne Saulo, efisɛ ɔpɛ Onyankopɔn asɛm atie.
44013008	Na osumantuni Elima nso sɛnea ne din nkyerɛase te ara nen siw wɔn kwan, na ɔhwehwɛe sɛ ɔdan amrado no fi gyidi no ho.
44013009	Na Saulo a wɔfrɛ no Paulo nso a Honhom Kronkron ahyɛ no ma no hwɛɛ no dinn
44013010	kae sɛ: Wo a nnaadaa ne mmusu nyinaa ayɛ wo ma, ɔbonsam ba, trenee nyinaa tamfo, worennyae Awurade kwan a ɛteɛ no kɔntɔn anaa?
44013011	Na afei, hwɛ, Awurade nsa da wo so, na w’ani befura, na worenhu owia, gye da bi. Na amonom hɔ ara kusukuukuu ne esum beduruu no so ma okyini hwehwɛɛ obi a obeso ne nsa akyerɛ no kwan.
44013012	Na bere a amrado no huu nea asi no, ogye dii, na Awurade nkyerɛkyerɛ no yɛɛ no ahodwiriw.
44013013	Na Paulo ne ne mfɛfo tu fii Pafo no, wɔbaa Perga a ɛwɔ Pamfilia; na Yohane twee ne ho fii wɔn ho san kɔɔ Yerusalem.
44013014	Na wɔn de, wofii Perga no, wotwaam baa Antiokia a ɛwɔ Pisidia, na wɔkɔɔ hyiadan mu homeda kɔtenaa ase.
44013015	Na wowiee mmara ne adiyifo no kenkan no, hyiadan no mu mpanyimfo soma baa wɔn nkyɛn sɛ: Anuanom, sɛ mowɔ afotusɛm bi a mobɛka akyerɛ ɔman no a, monka!
44013016	Na Paulo sɔre gyinae, na ɔde ne nsa nyamae sɛ: Israel mmarima ne mo a musuro Onyankopɔn, muntie!
44013017	Israel man yi Nyankopɔn na ɔpaw yɛn agyanom, na ɔman no te Misraim asaase so sɛ ahɔho no, ɔmaa wɔn so, na ɔde nsa a wama so yii wɔn fii hɔ.
44013018	Na ɛbɛyɛ sɛ mfirihyia aduanan na okura wɔn mu yɛn wɔn sare so.
44013019	Na ɔsɛee aman asɔn Kanaan asaase so no, ɔkyɛɛ wɔn asaase no maa wɔn.
44013020	Na ɛno akyi bɛyɛ sɛ mfirihyia ahannan aduonum no, ɔmaa wɔn akannifo de besii odiyifo Samuel so.
44013021	Na efi ɛno so no, wobisaa ɔhene; na Onyankopɔn de Saul, Kis ba a ofi Benyamin abusuakuw mu maa wɔn mfirihyia aduanan.
44013022	Na otuu no no, ɔmaa Dawid so de no sii wɔn so hene; ɔno nso na odii no adanse sɛ: Mahu Dawid, Yese ba, ɔbarima a me koma pɛ no, ɔno na ɔbɛyɛ nea mepɛ nyinaa.
44013023	Oyi asefo mu na Onyankopɔn dii ne bɔhyɛ so yii Yesu yɛɛ no Israel agyenkwa.
44013024	Nso Yohane kaa adwensakra asubɔ kyerɛɛ Israel man no nyinaa ansa na ɔbae.
44013025	Na Yohane reyɛ awie ne dwumadi no, ɔkae sɛ: Mususuw sɛ mene hena? Ɛnyɛ mene no; na hwɛ, obi di m’akyi reba a mensɛ sɛ mesan ne nan ase mpaboa.
44013026	Anuanom, Abraham asefo ne mo mu nnipa a musuro Onyankopɔn no, yɛn na wɔasoma nkwagye asɛm yi abrɛ yɛn.
44013027	Na esiane sɛ wɔn a wɔte Yerusalem ne wɔn mpanyimfo nnim no ne adiyifo nsɛm a wɔkan daa homeda no nti, wobuu no fɔ de maa nsɛm no baa mu,
44013028	na wɔanhu akunne biara de, nanso wɔsrɛɛ Pilato sɛ wonkum no.
44013029	Na wowiee nea wɔakyerɛw ne ho nyinaa no, woyii no fii dua no ho de no kɔtoo ɔda mu.
44013030	Na Onyankopɔn nyan no fii awufo mu,
44013031	na nna bebree oyii ne ho kyerɛɛ wɔn a wɔne no fi Galilea baa Yerusalem no; wɔn ara ne n’adansefo ma ɔman no.
44013032	Na yɛn de, yɛka mo bɔ a wɔhyɛɛ agyanom no ho asɛmpa,
44013033	sɛ Onyankopɔn ama aba mu koraa ama yɛn a yɛyɛ wɔn mma, na wanyan Yesu, sɛnea wɔakyerɛw dwom a ɛto so abien no mu sɛ: Wone me ba, ɛnnɛ na mawo wo.
44013034	Na sɛ onyan no fii awufo mu na ɔrensan nkɔ porɔw mu bio no, ɔkaa no sɛɛ sɛ: Mede Dawid adonne a esi hɔ pintinn no mɛma mo.
44013035	Enti nso ɔkae dwom foforo mu sɛ: Woremma wo kronkronni no nhu porɔw.
44013036	Na Dawid de, ɔsomee n’ankasa ne bere so sɛnea Onyankopɔn pɛ wiei no, ɔdae, na wɔde no kɔtoo n’agyanom nkyɛn, na ohuu porɔw;
44013037	nanso nea Onyankopɔn nyan no no anhu porɔw.
44013038	Enti, anuanom, munhu sɛ ɛnam oyi so na wɔka bɔne fakyɛ kyerɛ mo;
44013039	na nneɛma a muntumi nni ho bem Mose mmara mu no nyinaa, oyi mu na obiara a ogye di no di ho bem.
44013040	Enti monhwɛ yiye, na asɛm a wɔaka no adiyifo mu no amma mo so sɛ:
44013041	Monhwɛ, mo fɛwdifo, na ɛnyɛ mo nwonwa na monyera; efisɛ meyɛ adwuma bi wɔ mo nna mu, adwuma a sɛ obi ka kyerɛ mo a, morennye nni.
44013042	Na wofi hyiadan mu hɔ fii adi no, wɔsrɛe sɛ homeda foforo wɔmmɛka nsɛm no nkyerɛ wɔn bio.
44013043	Na wɔn a wɔahyiam no paepaeem no, Yudafo ne Yudafo ahokafo adefɛrefo no mu bebree dii Paulo ne Barnaba akyi, na wɔkasa kyerɛɛ wɔn tuu wɔn fo sɛ wɔntena Onyankopɔn dom no mu.
44013044	Na homeda foforo dui no, ɛkaa kumaa na kurow mu no behyiae sɛ wobetie Onyankopɔn asɛm.
44013045	Na Yudafo no huu nkurɔfo akuwakuw no, anibere nti wɔkasakasa tiaa nea Paulo reka no gyee no akyinnye, na wɔkaa abususɛm.
44013046	Na Paulo ne Barnaba de nnam kae sɛ: Ehia sɛ anka wɔka Onyankopɔn asɛm no kyerɛ mo kan; na sɛ musum kyene na mubu mo ho sɛ monsɛ daa nkwa no yi, hwɛ, yɛdan akɔ amanaman no nkyɛn.
44013047	Na saa ara na Awurade ahyɛ yɛn sɛ: Mede wo masi hɔ sɛ amanaman kanea, na woayɛ nkwagye akodu asaase ano.
44013048	Na amanaman mufo no tee no, wɔn ani gyei, na wɔhyɛɛ Awurade asɛm no anuonyam. Na dodow a wɔayi wɔn ama daa nkwa no gye dii.
44013049	Na Awurade asɛm no trɛwee asaase no nyinaa so.
44013050	Na Yudafo no tuu mmea adefɛrefo a wɔwɔ din ne kurow no mu atitiriw aso, na wɔmaa ɔtaa baa Paulo ne Barnaba so, na wɔpam wɔn fii wɔn ahye so.
44013051	Ɛnna wɔporoporow wɔn anan ase tutuw guu wɔn so, na wɔbaa Ikonium.
44013052	Na asuafo no de, anigye ne Honhom Kronkron hyɛɛ wɔn ma.
44014001	Na ɛbae sɛ Ikonium nso wɔn baanu no kɔɔ Yudafo hyiadan mu, na wɔkɔkaa asɛm maa Yudafo ne Helafo pii gye dii.
44014002	Na Yudafo asoɔdenfo no hwanyan amanaman mufo no ma wonyaa anuanom no ho adwemmɔne.
44014003	Enti wɔtenaa hɔ kyɛe, na wɔde nnam paee mu kasa maa Awurade, na ɔno nso dii ne dom asɛm no ho adanse, na ɔnam wɔn nsa so ma wɔyɛɛ nsɛnkyerɛnne ne anwonwade.
44014004	Nanso kurom hɔfo no mu paee, ɔfa wɔ Yudafo no afa, na ɔfa nso wɔ asomafo no afa.
44014005	Na abosonsomfo no ne Yudafo ne wɔn mpanyimfo no bɔɔ kirididi bae sɛ wɔrebɛbɔ wɔn adapaa na wɔasiw wɔn abo no,
44014006	wohui, na woguan kɔɔ Likaonia nkurow Listra ne Derbe ne asaase a ɛda ho no so;
44014007	na wɔtenaa hɔ kaa asɛmpa no.
44014008	Na ɔbarima bi wɔ Listra a ontumi nnyina n’anan so, na ɔte hɔ, ɔyɛ obubuafo fi ne na yam, na ɔnnantewee da.
44014009	Paulo rekasa, na otie; na Paulo nso hwɛɛ no dinn hui sɛ ɔwɔ gyidi sɛ obedi mu,
44014010	enti ɔde nne kɛse kae sɛ: Sɔre gyina wo nan so kyirebenn! Na ohuruhuruwii, na ɔnantewee.
44014011	Na nkurɔfo akuwakuw no huu nea Paulo ayɛ no, wɔmaa wɔn nne so kae Likaonia kasa mu sɛ: Anyame ayeyɛ wɔn ho sɛ nnipa asiansian aba yɛn nkyɛn.
44014012	Na wɔfrɛɛ Barnaba Seus, na Paulo nso, wɔfrɛɛ no Herme, efisɛ ɔno na ɔka asɛm.
44014013	Na Seus a n’asɔredan wɔ kurow no anim no sɔfo de anantwinini ne nhwiren a wɔakyekye baa kurow no abobow ano pɛe sɛ ɔne nkurɔfo akuwakuw no de bɛbɔ afɔre.
44014014	Na asomafo Barnaba ne Paulo tee no, wosunsuanee wɔn ntama mu tutuu mmirika kɔɔ nkurɔfokuw no mu teɛɛm sɛ:
44014015	Mmarima, adɛn na moyɛ eyinom? Yɛn nso yɛyɛ nnipa te sɛ mo ara, na yɛka asɛmpa kyerɛ mo sɛ monnan mfi ahuhude yi ho nkɔ Onyankopɔn a ɔte ase no nkyɛn; ɔno na ɔyɛɛ ɔsoro ne asaase ne ɛpo ne nea ɛwɔ mu nyinaa.
44014016	Ɔno na tete bere a atwam no mu no, ɔmaa amanaman nyinaa kwan sɛ wɔmfa wɔn ankasa akwan so;
44014017	nanso wannyae ne ho adansedi, yɛ yiye ma mo osu fi soro ne bere a aduan ba, na ɔde aduan ne anigye ma mo abotɔyam.
44014018	Na nea wɔkae no, sɛ wɔamfa anyɛ ampa a, anka nkurɔfo akuwakuw no annyae wɔn afɔre no bɔ.
44014019	Na Yudafo bi fi Antiokia ne Ikonium baa hɔ; na wobetuu nkurɔfo akuwakuw no fo bɔne, na wosiw Paulo abo no, wɔtwee no fii kurow no mu susuwii sɛ wawu.
44014020	Na asuafo no betwaa ne ho hyiae no, ɔsɔre kɔɔ kurow no mu. Na ade kyee no, ɔne Barnaba fii hɔ kɔɔ Derbe.
44014021	Na wɔkaa asɛmpa no kyerɛɛ kurom hɔfo na wɔdan nnipa bebree asuafo no, wɔsan kɔɔ Listra ne Ikonium ne Antiokia
44014022	hyehyɛɛ asuafo no akra den, tutuu wɔn fo sɛ wɔntena gyidi mu, kae nso sɛ etwa yɛn sɛ yɛnam amanehunu pii mu kɔ Onyankopɔn ahenni mu.
44014023	Na wosisii mpanyimfo maa wɔn, asafo biara mu, na wɔde mmuada bɔɔ mpae no, wɔde wɔn hyɛɛ Awurade a wɔagye no adi no nsa.
44014024	Na wotwaam Pisidia no, wɔbaa Pamfilia.
44014025	Na wɔkaa asɛm no wɔ Perga no, wobeduu Atalia.
44014026	Na wofi hɔ faa nsu ani baa Antiokia, nea wɔde wɔn hyɛɛ Onyankopɔn dom nsa maa adwuma a wɔakowie no.
44014027	Na wɔbae na wɔfrɛɛ asafo no boaa ano no, wɔkaa nea Onyankopɔn de wɔn akɔyɛ nyinaa ne sɛnea wabue gyidi pon ama amanaman no.
44014028	Na wɔne asuafo no tenaa hɔ kyɛe.
44015001	Na nnipa bi fi Yudea bae bɛkyerɛkyerɛɛ anuanom no sɛ: Sɛ wɔantwa mo twetia sɛnea Mose amanne no te no a, muntumi nnya nkwa.
44015002	Na afei akasakasa ne akyinnyegye dennen baa Paulo ne Barnaba ɛne wɔn ntam no, wɔhyɛe sɛ asɛm no nti Paulo ne Barnaba ne wɔn mu binom nso nkɔ asomafo ne mpanyimfo no nkyɛn Yerusalem.
44015003	Na asafo no gyaa wɔn kwan no, wɔkɔfaa Foinike ne Samaria kaa amanaman mufo no adwensakra ho asɛm, na wɔmaa anuanom no nyinaa ani gyei kɛse.
44015004	Na woduu Yerusalem no, asafo no ne asomafo ne mpanyimfo no gyee wɔn, na wɔkaa nea Onyankopɔn de wɔn ayɛ nyinaa kyerɛɛ wɔn.
44015005	Na ebinom a wofi Farisifo fekuw mu a wɔagye adi sɔree, na wose: Ɛsɛ sɛ wotwa wɔn twetia na wɔhyɛ wɔn sɛ wonni Mose mmara so.
44015006	Na asomafo ne mpanyimfo no behyiae sɛ wɔbɛhwɛ asɛm yi.
44015007	Na wogyee ho akyinnye pii no, Petro sɔre ka kyerɛɛ wɔn sɛ: Anuanom, mo ara munim sɛ mfiase no ara na Onyankopɔn paw me yɛn mu sɛ me na amanaman no mfa m’anom asɛm so nte asɛmpa no na wonnye nni.
44015008	Na Onyankopɔn a onim komam no dii wɔn adanse maa wɔn Honhom Kronkron sɛnea ɔmaa yɛn nso no;
44015009	wamma ansono yɛne wɔn, na mmom ɔnam gyidi so tew wɔn komam.
44015010	Afei adɛn na mosɔ Onyankopɔn hwɛ, sɛ mode kɔndua a yɛn agyanom ne yɛn antumi ansoa to asuafo no kɔn so?
44015011	Na Awurade Yesu dom so mmom na yegye di sɛ wɔnam begye yɛn nkwa, sɛ wɔn nso.
44015012	Na nnipakuw no nyinaa yɛɛ komm, na wotiee Barnaba ne Paulo a wɔreka nsɛnkyerɛnne ne anwonwade a Onyankopɔn nam wɔn so ayɛ amanaman mu no.
44015013	Na wɔn ano sii no, Yakobo buae sɛ: Anuanom, muntie me!
44015014	Simeon aka sɛnea Onyankopɔn kɔhwɛɛ amanaman no mu kankyerekyere paw ɔman bi fii wɔn mu maa ne din.
44015015	Eyi so na adiyifo no nsɛm si, sɛnea wɔakyerɛw sɛ:
44015016	Eyinom akyi no mɛsan mabesi Dawid ntamadan a ahwe ase no bio, na masi nea wɔadwiriw no bio, na mama so bio.
44015017	Na nnipa a aka no ne amanaman a wɔbɛbɔ me din wɔ mu no nyinaa ahwehwɛ Awurade akyi kwan
44015018	Awurade a ɔma wohuu eyinom nyinaa fi wiase asefi no na ɔka.
44015019	Enti m’asɛm a mewɔ meka ne sɛ: Wɔnnhaw wɔn a wofi amanaman no mu adan aba Onyankopɔn nkyɛn no;
44015020	na wɔnkyerɛw nkɔma wɔn sɛ: Wonyi wɔn ho mfi abosom akyidi ne aguamammɔ ne mmoa a wɔanhwie wɔn mogya na wowui, ne mogya ho.
44015021	Na efi tete no na Mose wɔ wɔn a wɔka n’asɛm nkurow nyinaa mu, na wɔkenkan no hyia adan mu daa homeda.
44015022	Enti ɛyɛɛ asomafo ne mpanyimfo ne asafo mu no sɛ eye sɛ wɔpaw wɔn mu nnipa bi soma wɔn ka Paulo ne Barnaba ho kɔ Antiokia, wɔne Yuda a wɔfrɛ no Barsaba nso, ne Silas, anuanom no mu nnipa atitiriw,
44015023	na wɔkyerɛw nhoma hyɛɛ wɔn nsa sɛ: Asomafo ne anuanom mpanyimfo no kyia anuanom a wofi amanaman mu a wɔwɔ Antiokia ne Siria ne Kilikia no.
44015024	Esiane sɛ yɛate sɛ nnipa bi fi yɛn mu de nsɛm bi abɛtane mo ani ahaw mo adwene, nanso yɛanhyɛ wɔn saa nti,
44015025	yɛde nokoro hyiae no, ɛyɛɛ yɛn sɛ eye sɛ yɛpaw nnipa bi soma wɔn ka yɛn adɔfo Barnaba ne Paulo,
44015026	nnipa a yɛn Awurade Yesu Kristo din nti wɔde wɔn kra ama no, ho ba mo nkyɛn.
44015027	Enti yɛasoma Yuda ne Silas a wɔde ano nso bɛka nsɛm no ara.
44015028	Na ɛyɛɛ Honhom Kronkron ne yɛn sɛ eye sɛ wɔmfa adesoa bi nto mo so, gye nea ehia yi ara, ɛne
44015029	sɛ munyi mo ho mfi nam a wɔakum ama abosom ne mogya ne mmoa a wɔanhwie wɔn mogya na wowui ne aguamammɔ mu; ɛno na sɛ muyi mo ho fi ho a, eye. Yekyia mo.
44015030	Na afei wogyaa wɔn kwan no, wɔbaa Antiokia; na wɔmaa asafo no hyiae no, woyii nhoma no mae.
44015031	Na wɔkanee no, awerɛkyekye no nti wɔn ani gyei.
44015032	Na Yuda ne Silas a wɔn nso yɛ adiyifo no de nsɛm pii tuu anuanom no fo, na wɔhyɛɛ wɔn den.
44015033	Na wɔkyɛɛ hɔ kakra no, anuanom no gyaa wɔn kwan dwoodwoo kɔɔ wɔn a ɛsomaa wɔn no nkyɛn.
44015034	Nanso ɛyɛɛ Silas sɛ eye sɛ ɔntena hɔ ara.
44015035	Na Paulo ne Barnaba ne nnipa pii a wɔka wɔn ho nso tenaa Antiokia kyerɛkyerɛe, na wɔkaa Awurade asɛmpa no.
44015036	Na nna bi twaam no, Paulo ka kyerɛɛ Barnaba sɛ: Ma yɛnsan nkɔhwɛ anuanom no, nkurow a yɛaka Awurade asɛm no hɔ nyinaa mu, nkɔhwɛ sɛnea wɔte.
44015037	Na Barnaba kae sɛ wɔbɛfa Yohane a wɔfrɛ no Marko aka wɔn ho.
44015038	Nanso Paulo susuwii sɛ enye sɛ wɔbɛfa nea ɔtwee ne ho fii wɔn ho Pamfilia na ɔne wɔn ankɔyɛ adwuma no aka wɔn ho.
44015039	Ɛnna akasakasa a emu yɛ den bae, na ɛma wɔpaepaee mu, na Barnaba faa Marko faa nsu ani kɔɔ Kipro;
44015040	na Paulo faa Silas, na anuanom no de no hyɛɛ Onyankopɔn dom nsa no, osiim kɔe.
44015041	Na ɔkɔfaa Siria ne Kilikia hyɛɛ asafo no den.
44016001	Na Paulo koduu Derbe ne Listra. Na hwɛ, baabi a osuani bi wɔ hɔ a ne din de Timoteo a ɔyɛ Yudani bea bi a ogyidini ba, na n’agya yɛ Helani.
44016002	Na anuanom a wɔwɔ Listra ne Ikonium no bɔ no din pa.
44016003	Ɔno na Paulo pɛe sɛ ɔne no kɔ, na Yudafo a wɔwɔ fa mu hɔ no nti, ɔfaa no twaa no twetia, efisɛ na wɔn nyinaa nim sɛ n’agya yɛ Helani.
44016004	Na wɔretwam nkurow no so no, wɔde mmara a asomafo ne mpanyimfo a wɔwɔ Yerusalem no hyɛe sɛ wonni so no maa wɔn.
44016005	Ɛnna asafo horow no yɛɛ den gyidi mu, na wɔkɔɔ so dɔe daa.
44016006	Na wɔtwaa mu Frigia ne Galatia asaase so, efisɛ Honhom Kronkron siw wɔn kwan sɛ wɔnnka asɛm no Asia.
44016007	Na woduu Misia ntentenso no, wɔpɛe sɛ anka wɔkɔ Bitinia, nanso Yesu honhom no amma wɔn kwan.
44016008	Enti wotwaa Misia ho baa Troa.
44016009	Na anadwo no, Paulo huu anisoade sɛ ɔbarima bi a ofi Makedonia gyina hɔ resrɛ no sɛ: Twam bra Makedonia bɛboa yɛn!
44016010	Na ohuu anisoade no ara pɛ na yɛpɛe sɛ yɛkɔ Makedonia, efisɛ ɛyɛɛ yɛn ampa sɛ Onyankopɔn na afrɛ yɛn sɛ yɛnkɔka asɛmpa no nkyerɛ wɔn.
44016011	Ɛnna yesii hyɛn mu tu fii Troa de mmirikatene baa Samotrake. Na ade kyee no, yɛbaa Neapoli.
44016012	Na yefi hɔ kɔɔ Filipi a ɛne Makedonia fa hɔ tubrafo kurow titiriw mu. Na yedii kurow yi mu nna kakra.
44016013	Na homeda dui no, yefii kurow no mu kɔɔ asu bi ho baabi a yesusuwii sɛ wɔbɔ mpae hɔ. Na yɛtenaa ase no, yɛkasa kyerɛɛ mmea a wɔabehyia hɔ no.
44016014	Na ɔbea bi a ne din de Lidia a ɔtɔn ɔtankɔkɔɔ a ofi Tiatira kurow mu a ɔfɛre Nyankopɔn tee; na Awurade buee ne komam sɛ ontie nea Paulo ka no.
44016015	Na wɔbɔɔ ɔne ne fifo asu no, ɔsrɛe sɛ: Sɛ moabu me sɛ migye Awurade midi nokwarem a, mommra mmɛtena me fi; na ɔsrɛɛ yɛn ara na yɛne no kɔe.
44016016	Na ɛbae sɛ yɛrekɔ asɔre no, abaawa bi a ɔwɔ akɔm honhom behyiaa yɛn; nso ɔde nkɔmhyɛ ma ne wuranom anya wɔn ho sɛ.
44016017	Ɔno na odii Paulo ne yɛn akyi teɛɛm sɛ: Nnipa yi ne Nyankopɔn a ɔwɔ sorosoro no nkoa a wɔkyerɛ mo nkwagye kwan.
44016018	Na ɔyɛɛ eyi nna bebree. Na ɛyɛɛ Paulo ahometew, na ɔdan ne ho ka kyerɛɛ honhom no sɛ: Mehyɛ wo Yesu Kristo din mu sɛ: Fi adi fi ne mu! Na dɔn no ara mu ofii adi.
44016019	Na ne wuranom hui sɛ wɔn mfaso abɔ wɔn no, wosusoo Paulo ne Silas mu twee wɔn kɔɔ gua so mpanyimfo anim.
44016020	Na wɔde wɔn kɔmaa asafohene sɛ: Nnipa yi yɛ Yudafo a wɔretane yɛn kurow yi ani,
44016021	na wɔkyerɛ amanne bi a yenni ho kwan sɛ yegye anaasɛ yɛyɛ, efisɛ yɛyɛ, Romafo.
44016022	Na nkurɔfokuw no nso sɔre hyɛɛ wɔn, na asafohene no yii wɔn ho ntade hyɛe sɛ wɔmmɔ wɔn mmaa.
44016023	Na wɔkaa wɔn mmaa pii no, wɔde wɔn koguu afiase hyɛɛ afiasehwɛfo no sɛ ɔmfa wɔn nsie yiye.
44016024	Na ɔno nso, wɔhyɛɛ no saa no, ɔde wɔn koguu afiase a ɛwɔ mfinimfini no mu, na ɔde wɔn anan bobɔɔ dua mu.
44016025	Na ɔdasum no, Paulo ne Silas bɔɔ mpae too dwom maa Onyankopɔn; na nneduafo no tiei.
44016026	Na mpofirim ara asaasewosow kɛse maa afiase no nnyinaso wosowee, na amonom hɔ ara apon no nyinaa buebuei, na wɔn nyinaa ahama sansanee.
44016027	Na afiasehwɛfo no fi nna mu nyanee na ohui sɛ afiase apon no abuebue no, ɔtwee ne nkrante sɛ anka ɔrebekum ne ho, efisɛ osusuwii sɛ nneduafo no aguan.
44016028	Na Paulo de nne kɛse teɛɛm sɛ: Nyɛ wo ho bɔne bi, na yɛn nyinaa wɔ ha.
44016029	Na obisaa ɔkanea de mmirika bae, na ɔde ahopopo bɛhwee Paulo ne Silas anim,
44016030	na ɔde wɔn fii adi no, ɔkae sɛ: Awuranom, menyɛ dɛn na wɔagye me nkwa?
44016031	Na wose: Gye Awurade Yesu di, na wobegye wo ne wo fifo nkwa.
44016032	Na wɔkaa Awurade asɛm kyerɛɛ ɔne wɔn a wɔwɔ ne fi nyinaa.
44016033	Na ɔfaa wɔn anadwo dɔn no ara mu hohoroo wɔn akuru no so, na ɔma wɔbɔɔ ɔne ne fifo nyinaa asu amonom hɔ ara.
44016034	Na ɔde wɔn baa ne fi, tow wɔn pon, na sɛ wɔagye Onyankopɔn adi nti, ɔne ne fifo nyinaa ho san wɔn.
44016035	Na ade kyee no, asafohene no somaa asraafo bae sɛ: Gyaa nnipa no na wɔnkɔ.
44016036	Na afiasehwɛfo no kaa nsɛm yi kyerɛɛ Paulo sɛ: Asafohene no asoma sɛ wonnyaa mo mma monkɔ; enti afei mumfi adi nkɔ dwoodwoo.
44016037	Ɛnna Paulo ka kyerɛɛ wɔn sɛ: Wɔammu yɛn ntɛn, na wɔahwe yɛn a yɛyɛ Romafo wɔ abɔnten so, na wɔde yɛn agu afiase, afei ansa na wɔpɛ sɛ wɔpam yɛn kodɛɛ anaa? Dabida, na ma wɔn ankasa mmeyi yɛn.
44016038	Na asraafo no kɔkaa nsɛm yi kyerɛɛ asafohene no; na wɔtee sɛ wɔyɛ Romafo no, wosuroe.
44016039	Na wɔbae bɛmaa wɔn dibem, na woyii wɔn srɛɛ wɔn sɛ womfi kurow no mu.
44016040	Na wofii afiase hɔ kɔɔ Lidia fi. Na wohuu anuanom no, wɔkyekyee wɔn werɛ, na wofii hɔ kɔe.
44017001	Na wɔtwaa mu Amfipoli ne Apolonia baa Tesalonika; ɛhɔ na Yudafo hyiadan wɔ.
44017002	Na sɛnea Paulo taa yɛ no, ɔkɔɔ wɔn nkyɛn homeda abiɛsa ne wɔkɔyɛɛ kyerɛw nsɛm no ho mpɛnsɛmpɛnsɛmu.
44017003	Ɔkyerɛkyerɛɛ mu dii ho adanse sɛ etwa sɛ Kristo no hu amane, na ɔsɔre fi awufo mu. Na ose: Yesu a meka mo ne ho asɛm yi ara ne Kristo no.
44017004	Na wɔn mu binom gye dii, na wɔde wɔn ho bɔɔ Paulo ne Silas ho, wɔne Helafo Nyamesurofo no mu pii ne mmea mpanyin no mu fa kɛse.
44017005	Na Yudafo a wɔannye anni no ani beree, na wɔfaa ahuhufo no mu nnipa bɔne bi kaa wɔn ho, na wɔmaa nkurɔfo no bɔɔ bum behyiae, na wɔtanee kurow no ani, na wokotwaa Yasɔn dan ho hyiae hwehwɛe sɛ woyi wɔn fi adi de wɔn kɔma nkurɔfo no.
44017006	Na wɔanhu wɔn no, wɔtwee Yasɔn ne anuanom no bi kɔmaa kurow no mu mpanyimfo, na wɔteɛteɛm sɛ: Eyinom a wɔadan wiase ani no aba ha nso!
44017007	Na Yasɔn agye wɔn. Nso wɔn nyinaa bu Kaisare mmara no so ka sɛ, ɔhene foforo bi wɔ hɔ a wɔfrɛ no Yesu.
44017008	Na nkurɔfo no ne ɔman mpanyin no tee eyi no, ɛhaw wɔn paa ara.
44017009	Nanso wɔmaa Yasɔn ne wɔn a aka no dii agyinamu maa wɔn, na wogyaa wɔn ma wɔkɔe.
44017010	Na ntɛm ara anuanom no gyaa Paulo ne Silas kwan anadwo kɔɔ Beroia; na woduu hɔ no, wɔkɔɔ Yudafo hyiadan mu.
44017011	Nso Yudafo a ɛwɔ ha no yɛ animdefo sen wɔn a wɔwɔ Tesalonika no, efisɛ woyii wɔn yam pefee gyee asɛm no, na daa wɔhwehwɛ kyerɛwsɛm no mu sɛ nneɛma no te saa anaa.
44017012	Enti wɔn mu bebree gye dii, wɔne Helafo mmea a wɔwɔ din ne mmarima no mu fa kɛse ara.
44017013	Na Yudafo a wofi Tesalonika no tee sɛ Paulo akɔka Onyankopɔn asɛm Beroia nso no, wɔbaa hɔ bɛhwanyan hɔfo no nso.
44017014	Enti ntɛm ara na anuanom no gyaa Paulo kwan sɛ ɔnkɔ mpoano; na Silas ne Timoteo de, wɔtenaa hɔ.
44017015	Na wɔn a wokogyaa Paulo no de no kɔɔ Atene. Na ɔkraa wɔn sɛ Silas ne Timoteo mmra ne nkyɛn ntɛmntɛm no, wosiim kɔe.
44017016	Na Paulo retwɛn wɔn Atene na ohui sɛ kurow no de wɔn ho ama abosonsom no, ɛyɛɛ no ahometew pa ara.
44017017	Enti hyiadan mu ɔne Yudafo ne nyamesurofo no yɛ nhwehwɛ mu dennennen, na gua so nso daa ɔne wɔn a wɔbɛto no no dii anobaebae.
44017018	Na Epikurofo ne Stoafo anyansafo bi nso ne no dii anobaabae. Ebinom kae sɛ: Ɔpɔtɔnii yi se dɛn ni? Na ebinom se: Wayɛ sɛnea ɔka abosom ahɔho bi ho asɛm (efisɛ ɔkaa wɔn Yesu ne ɔsɔre ho asɛmpa no.)
44017019	Ɛnna wɔfaa no de no kɔɔ Areopago na wobisaa no sɛ: Wubetumi akyerɛ yɛn nkyerɛkyerɛ foforo yi ase?
44017020	Efisɛ nsɛm a wode aba yi yɛ yɛn asom asɛm foforo. Enti yɛpɛ sɛ yehu nea ɛkyerɛ.
44017021	Nso Atenefo ne ahɔho a wɔabɛtena hɔ nyinaa nni hwee yɛ sɛ wɔbɛka anaa wɔbɛte asɛm foforo bi.
44017022	Na Paulo gyina Areopago mfinimfini kae sɛ: Atene mmarima, mahu sɛ mowɔ gyidi wɔ nneɛma pii mu dodo.
44017023	Efisɛ meretwam na mehwɛɛ nneɛma a mosom no, mihuu afɔremuka bi nso a wɔakyerɛw so sɛ: Onyame a wonnim no dea. Enti nea munnim na mosɔre no no, ɔno na meka ne ho asɛm mekyerɛ mo yi.
44017024	Onyankopɔn a ɔyɛɛ wiase ne nea ɛwɔ mu nyinaa, ɔno ara a ɔyɛ ɔsoro ne asaase wura no, ɔnte asɔredan a wɔde nsa ayɛ mu,
44017025	nanso wɔmfa nnipa nsa nsom no sɛnea ehia no biribi. Ɔno na ɔma nnipa nyinaa nkwa ne ɔhome ne ade nyinaa;
44017026	na ɔmaa nnipa wɔ aman nyinaa mu fi onipa biako mu tenaa asaase so nyinaa, na wahyehyɛ mmere horow ne wɔn tenabea hye ato hɔ ama wɔn
44017027	sɛ wɔnhwehwɛ Awurade sɛ ebia wɔbɛte ne nka na wɔahu no, nso ɔne yɛn mu biara ntam kwan nware.
44017028	Na ɔno mu na yɛte ase, na yɛkeka yɛn ho, na yɛwɔ hɔ, sɛnea mo nnwontofo binom nso aka sɛ: Efisɛ n’abusua nso ne yɛn.
44017029	Na sɛ yɛyɛ Onyankopɔn abusua nti, ɛnsɛ sɛ yesusuw sɛ Onyankopɔn tebea te sɛ sika anaa dwetɛ anaa ɔbo, adwinni a onipa de ne nyansa ne n’adwene adi.
44017030	Ne saa nti Onyankopɔn abu n’ani agu mmere horow a wonnim no so, na afei de, ɔhyɛ nnipa a ɛwɔ mmaa nyinaa sɛ wɔnsakra wɔn adwene,
44017031	efisɛ wayi da bi ato hɔ a ɔnam ɔbarima bi a wayi no asi hɔ so bebu wiase ntɛn trenee mu; ɔno na wama no asɔre afi awufo mu de adi adanse sɛ nnipa nyinaa nnye nni.
44017032	Na wɔtee awufo sɔre no, ebinom dii fɛw, na ebinom kae sɛ: Yebetie wo asɛm yi ho bio.
44017033	Enti Paulo fii wɔn mu kɔe.
44017034	Nso nnipa bi de wɔn ho bɔɔ ne ho, na wogye dii; wɔn mu bi ne Dionisio a ɔka Areopagita ne ɔbea bi a ne din de Damari ne binom a wɔka wɔn ho.
44018001	Eyinom akyi no, Paulo fii Atene kɔɔ Korinto.
44018002	Na ohuu Yudani bi a ne din de Akwila a wɔwoo no Ponto na ofi Italia baa hɔ nkyɛe, ne ne yere Priskila, efisɛ Klaudio ahyɛ sɛ Yudafo nyinaa mfi Roma nkɔ, na ɔkɔɔ wɔn nkyɛn.
44018003	Na sɛ ɔne no adwuma yɛ biako nti, ɔtenaa wɔn nkyɛn yɛɛ adwuma; efisɛ wɔyɛ ntamadanyɛfo.
44018004	Na daa homeda ɔkɔka asɛm hyiadan mu ma Yudafo ne Helafo gye di.
44018005	Na Silas ne Timoteo fi Makedonia bae no, Paulo de nnam kaa asɛm no, na odii adanse kyerɛɛ Yudafo sɛ Yesu ne Kristo no.
44018006	Na wotuaa ano na wɔkaa abususɛm no, ɔporow n’atadem ka kyerɛɛ wɔn sɛ: Mo mogya ngu mo ankasa mo atifi; me de, me ho afi. Efi nnɛ merekɔ amanaman no mu.
44018007	Ɛnna ofii hɔ kɔɔ obi a ne din de Tito Yusto a ɔyɛ onyansuroni, a ne fi bata hyiadan ho no nkyɛn.
44018008	Na hyiadan mu panyin Krispo ne ne fifo nyinaa gyee Awurade dii, na Korintofo mu bebree a wɔtee no nso gye dii na wɔbɔɔ wɔn asu.
44018009	Na Awurade ka kyerɛɛ Paulo anisoadehu mu anadwo sɛ: Nsuro, kasa, na mmua w’ano!
44018010	Efisɛ meka wo ho, na obiara renka wo mmɛyɛ wo hwee; na mewɔ nkurɔfo pii kurow yi mu.
44018011	Na ɔtenaa hɔ afe ne asram asia kyerɛkyerɛɛ Onyankopɔn asɛm wɔ wɔn mu.
44018012	Na Galio di Akaia amrado no, Yudafo no de anokoro sɔre hyɛɛ Paulo, na wɔde no kɔɔ asɛnni agua anim
44018013	kae sɛ: Oyi tu nnipa aso sɛ wɔnkwati mmara no nsom Nyankopɔn.
44018014	Na Paulo yɛe sɛ ɔrebebue n’ano no, Galio ka kyerɛɛ Yudafo no sɛ: Yudafo, sɛ ɛyɛ ade a ɛnteɛ anaa abususɛm bi a, anka ɛsɛ sɛ mitie mo;
44018015	na sɛ ɛyɛ asɛm ne din ne mo mmara ho asɛmmisa bi de a, ɛnne mo ara monhwɛ! Na me de, merenyɛ saa nsɛm yi temmufo.
44018016	Na ɔpam wɔn fii asɛnnii hɔ.
44018017	Na Helafo no nyinaa faa hyiadan mu panyin Sostene hwee no asɛnnii hɔ, nanso Galio ammu eyinom biara.
44018018	Na Paulo kɔɔ so tenaa hɔ kyɛe kakra ara yiye no, ɔkraa anuanom no, na ofii hɔ faa nsu ani kɔɔ Siria a Priskila ne Akwila ka ne ho; na oyii ne ti wɔ Kenkrea; efisɛ na wadi nsew.
44018019	Na wɔbaa Efeso, na ogyaw wɔn hɔ; na ɔno ankasa de, ɔkɔɔ hyiadan mu ne Yudafo kɔyɛɛ nhwehwɛ mu dennennen.
44018020	Na wɔsrɛɛ no sɛ ɔntena wɔn nkyɛn nkyɛ kakra no, wampene.
44018021	Na ɔkraa wɔn sɛ: Sɛ Onyankopɔn pɛ a, mɛsan maba mo nkyɛn bio. Na ofii Efeso sii nsu ani.
44018022	Na osii fam Kaesarea no, ɔkɔɔ Yerusalem kokyiaa asafo no, na ɔsan kɔɔ Antiokia.
44018023	Na ɔkyɛɛ hɔ kakra no, ofii hɔ kokyinii Galatia ne Frigia nkurow nyinaa mu hyɛɛ asuafo no nyinaa den.
44018024	Na Yudani bi a ne din de Apolo a wɔwoo no Aleksandria, onipa a n’ano atew na ɔyɛ den kyerɛw nsɛm no mu, baa Efeso.
44018025	Oyi na wɔakyerɛkyerɛ no Awurade kwan so; na ɔyɛ hyew Honhom mu nti, ɔkasa na ɔkyerɛkyerɛ Yesu ho nsɛm yiye, nso Yohane asubɔ nkutoo na onim.
44018026	Ofii ase de nnam kasae hyiadan mu. Na Priskila ne Akwila tee no, wɔfaa no baa wɔn nkyɛn, na wɔkyerɛɛ no Nyankopɔn kwan pɛpɛɛpɛ.
44018027	Na ɔpɛe sɛ ɔbɛsen kɔ Akaia, anuanom no hyɛɛ no den, na wɔkyerɛw kotuu asuafo no fo sɛ wonnye no. Na oduu hɔ no, ɔboaa wɔn a wɔnam ɔdom so agye adi no pii.
44018028	Na ɔde n’asɛm kaa Yudafo no gui wɔ baguam, nam kyerɛw nsɛm so kyerɛe pefee sɛ Yesu ne Kristo no.
44019001	Na ɛbae sɛ bere a Apolo wɔ Korinto no, Paulo kyinii amantifi asaase so na obeduu Efeso; na ɔbɛtoo asuafo bi no,
44019002	obisaa wɔn sɛ: Mugye dii no, munyaa Honhom Kronkron anaa? Na wɔka kyerɛɛ no sɛ: Yɛntee pɛn po sɛ Honhom Kronkron bi wɔ baabi.
44019003	Na obisaa wɔn sɛ: Ɛdɛn mu na wɔbɔɔ mo asu hyɛe? Na wose: Yohane asubɔ mu.
44019004	Na Paulo se: Yohane bɔɔ adwensakra asu mmom ka kyerɛɛ ɔman no sɛ wonnye nea odi n’akyi reba a ɔne Yesu no nni.
44019005	Na wɔtee no, wɔma wɔbɔɔ wɔn asu hyɛɛ Awurade Yesu din mu.
44019006	Na Paulo de ne nsa guu wɔn so no, Honhom Kronkron baa wɔn so, na wɔde tɛkrɛma horow kasae, na wɔhyɛɛ nkɔm.
44019007	Na wɔn nyinaa bɛyɛ mmarima dumien.
44019008	Na ɔkɔɔ hyiadan mu, na ɔde akokoduru kaa asɛm no, asram abiɛsa na ɔkasa, na ɔka Onyankopɔn ahenni ho asɛm.
44019009	Nanso ebinom koma yɛ den, na wontie, na wɔkasa ɔkwan no ho bɔne nnipakuw no anim nti, ogyaw wɔn hɔ yii asuafo no fii wɔn mu, na ɔkasae obi a ɔde Tirano suadan mu daa.
44019010	Na saa ade yi kɔɔ so mfirihyia abien, na ɛmaa wɔn a wɔte Asia nyinaa, Yudafo ne Helafo, tee Awurade asɛm.
44019011	Na Onyankopɔn nam Paulo nsa so yɛɛ ahoɔdenne a wɔnka,
44019012	na ɛma wɔde ne ho nnukuu anaa nsɛnanim po beguu ayarefo so, na nyarewa no fii wɔn so, na ahonhommɔne fii wɔn mu.
44019013	Ɛnna Yudafo bi a wɔnam kyini tutu ahonhommɔne no mu binom sii wɔn bo sɛ wɔbɛbɔ Awurade Yesu din wɔn a wɔwɔ ahonhommɔne so sɛ: Meka Yesu a Paulo ka ne ho asɛm no gu mo so.
44019014	Yudani sɔfo panyin Skewa mma baasɔn bi na ɛyɛɛ saa.
44019015	Na honhommɔne no buae sɛ: Minim Yesu, na minim Paulo, na mone henanom?
44019016	Na onipa a honhommɔne no wɔ no mu no tow hyɛɛ wɔn so yɛɛ wɔn pasaa, na wɔde adagyaw ne opira guanguan fii ofi no mu.
44019017	Na Yudafo ne Helafo a wɔte Efeso nyinaa tee no, ehu kaa wɔn nyinaa, na woyii Awurade Yesu din ayɛ kɛse.
44019018	Na wɔn a wɔagye adi no mu pii bae bɛkaa wɔn bɔne ne wɔn kokoam nsɛm.
44019019	Na wɔn a na wɔyɛ asumanne no mu bebree de wɔn nhoma bae bɛhyewee wɔ nnipa nyinaa anim; na wobuu ne bo ano hui sɛ esi nnwetɛbona ɔpeduonum.
44019020	Sɛnea Awurade asɛm nam ahoɔden so nyinii na ɛyɛɛ den ne no.
44019021	Na wowiee eyinom no, Paulo bɔɔ ne tirim sɛ ɔbɛfa Makedonia ne Akaia akɔ Yerusalem, na ose: Midu hɔ a, akyiri yi etwa sɛ mikohu Roma nso.
44019022	Na ɔmaa wɔn a wɔsom no no mu baanu, Timoteo ne Erasto, kɔɔ Makedonia, na ɔno ankasa de, ɔkyɛe Asia kakra.
44019023	Ɛbere no ara mu sakasaka a ɛbae ɔkwan kuw no ho nyɛ adewa.
44019024	Ɛne sɛ dwetɛdwumfo bi a ne din de Demetrio a ɔde dwetɛ yɛ Artemi asɔredan nsɛso ma adwumfo nya mfaso kɛse
44019025	boaa wɔne wɔn a wɔyɛ adwuma yi bi no ano kae sɛ: Awuranom, munim sɛ adwinni yi mu na yenya yɛn ho.
44019026	Na muhu, na mote ase sɛ, ɛnyɛ Efeso ha nko, na ɛkame ayɛ Asia nyinaa, na Paulo yi atu nkurɔfo bebree aso adan wɔn ani ka sɛ: Anyame a wɔde nsa ayɛ nyɛ anyame.
44019027	Na ɛnyɛ yɛn adwuma nko na ɛrekame asɛe, na mmom ɔbosombea kɛse Artemi asɔrefi rekɔyɛ sɛ wommu no hwee bio, na n’anuonyam kɛse a Asia nyinaa ne wiase de sɔre no no rebɔ no.
44019028	Wɔtee no, wɔn bo fuwii pa ara, na wɔteɛteɛɛm sɛ: Efesofo Artemi yɛ ɔkɛse!
44019029	Na kurow no ani danee, na wɔbɔɔ twi de mmirika kɔɔ ahwɛe kɔkyeree Makedoniafo Gaio ne Aristarko a wɔne Paulo nam no.
44019030	Paulo pɛe sɛ anka ɔkɔhyɛn nkurɔfokuw no mu, nanso asuafo no amma no kwan.
44019031	Na Asia mpanyimfo bi nso a wɔyɛ ne nnamfo soma kɔɔ ne nkyɛn kɔsrɛɛ no sɛ ɔnnkɔ ahwɛe hɔ.
44019032	Afei na ebinom teɛm sɛɛ, na afoforo nso teɛm sɛɛ, efisɛ gua no ayɛ sakasaka, na ɔfa kɛse no ara nnim dekode a enti wobehyiae.
44019033	Afei nnipa bi pempem Aleksanda sɛ ɔnkasa, efisɛ ɔno na Yudafo no de no adi wɔn anim. Na Aleksanda nyamaa nkurɔfokuw no pɛe sɛ anka oyi n’ano kyerɛ nkurɔfo no.
44019034	Nanso wohui sɛ ɔyɛ Yudani no, wɔn nyinaa de nne koro teɛɛm bɛyɛ nnɔnhwerew abien sɛ: Efesofo Artemi yɛ ɔkɛse!
44019035	Na ɔkyerɛwfo no pataa nkurɔfokuw no sɛ: Efesofo, onipa bɛn po na onnim sɛ Efeso kurow yɛ Artemi kɛse asɔrefi ne ohoni a efi Seus so bedurui no so hwɛfo?
44019036	Na obiara nnye eyi ho akyinnye nti, ɛsɛ sɛ moyɛ komm, na mommfa abufuw nnyɛ biribi.
44019037	Nnipa a mode wɔn aba ha yi nguu asɔrefi ho fi na wɔnkaa mo bosombea ho abususɛm.
44019038	Enti sɛ Demetrio ne adwumfo a wɔka ne ho no wɔ obi ho asɛm bi a, asɛnnii ne amradofo wɔ hɔ; momma wɔmmɛbɔ nkuro.
44019039	17 Na sɛ mohwehwɛ nsɛm foforo ho biribi a, wobedi no baguam sɛnea mmara te.
44019040	Na anhwɛ a, yebenya nnɛ sakasakayɛ yi ho amane, efisɛ sɛ wɔkɔtoto yɛn ano mansotwe ho a, yenni asɛm biara a yɛde betumi akyerɛ gyegyeegye yi ase.
44019041	Na ɔkaa saa no, ɔmaa gua no tui.
44020001	Na gyegyeegye no gyaee no, Paulo frɛɛ asuafo no baa ne nkyɛn, na otuu wɔn fo kraa wɔn fii hɔ sɛ ɔrekɔ Makedonia.
44020002	Na ɔkɔfaa hɔnom de nsɛm pii tuu wɔn fo, na ɔbaa Hela.
44020003	Na odii hɔ asram abiɛsa; na ɔreyɛ atu akɔ Siria no, Yudafo retɛw no nti, ɔpatuw san bɛfaa Makedonia.
44020004	Na Beroiani Sopater, Piro ba, ne Tesalonikafo Aristarko ne Sekundo ne Derbeni Gaio ne Timoteo ne Asiafo Tikiko ne Trofimo ka ne ho.
44020005	Eyinom dii kan kɔtwɛn yɛn wɔ Troa.
44020006	Na yɛn nso, Apiti nna twaam no, yefii Filipi faa nsu ani, na yɛde nnannum beduu wɔn nkyɛn Troa; ɛhɔ na yedii nnansɔn.
44020007	Na nnawɔtwe mu da a edi kan no a yehyiae sɛ yɛrebubu abodoo no, Paulo kasa kyerɛɛ wɔn, efisɛ ade kye a, ɔbɛkɔ, na ɔtoaa asɛm no so ara kosii ɔdasum.
44020008	Na akanea bebree wɔ abansoro faako yɛahyiam hɔ.
44020009	Na aberante bi a ne din de Eutiko te mfɛnsere ano ada hatee, na esiane sɛ Paulo kasa kyɛe nti, ɔtɔɔ nko fii abansoro a ɛto so abiɛsa no so hwee ase, na wɔmaa no so no, na wawu.
44020010	Na Paulo sian kobutuw no so, na ɔyɛɛ no atuu kae sɛ: Monnhaw mo ho, na nkwa da so wɔ ne mu.
44020011	Na ɔforo bae, na obubuu abodoo na odii no, ɔtoaa so kasae ara kosii adekyee, na ofii hɔ kɔe.
44020012	Na wɔde abofra no bae anikan, na ɛyɛɛ wɔn awerɛkyekye kɛse.
44020013	Na yedii kan kɔɔ hyɛn mu faa nsu ani kɔɔ Aso sɛ yɛkɔfa Paulo wɔ hɔ; sɛnea ɔhyehyɛe ne no, efisɛ ɔkae sɛ ɔbɛfa fam akɔ hɔ.
44020014	Na ɔne yɛn hyiae Aso no, yɛfaa no, na yɛbaa Mitilene.
44020015	Na yetu fii hɔ, na ade kyee no, yebeduu Kio ntentenso; na n’adekyee bio no, yebeduu Samo; na n’adekyee no, yeduu Mileto.
44020016	Na Paulo aka sɛ obetwa Efeso ho, na wankɔkyɛ Asia; efisɛ ɔpɛ ntɛm, na sɛ obetumi a, wɔakodu Yerusalem Pentekoste da.
44020017	Na ofi Mileto soma kɔɔ Efeso kohyiaa asafo no mu mpanyimfo.
44020018	Na wɔbaa ne nkyɛn no, ɔka kyerɛɛ wɔn sɛ: Munim sɛnea efi da a edi kan a mebaa Asia no, me ne mo tenae bere no nyinaa mu,
44020019	na mede ahobrɛase adwene nyinaa ne nusu pii ne sɔhwɛ a ɛbaa me so Yudafo pɔw bɔne a wɔbɔɔ me ho mu mesom Awurade.
44020020	Na mansiw nea ɛyɛ mfaso mu biara so, sɛ ebia merenka menkyerɛ mo, na mekyerɛkyerɛɛ mo gua so ne afi mu,
44020021	na midii Onyankopɔn fam adwensakra ne Awurade Yesu Kristo mu gyidi ho adanse mekyerɛɛ Yudafo ne Helafo.
44020022	Na afei, hwɛ, Honhom no hyɛ me nti, merekɔ Yerusalem, na minnim nea ɛbɛto me wɔ hɔ,
44020023	gye sɛ Honhom Kronkron di me adanse nkurow nyinaa mu ka sɛ ɔkyere ne amane twɛn me.
44020024	Na memfa eyi menyɛ biribi, nanso mimmu me kra aboɔden memma me ho, na mede anigye mawie me nantew ne ɔsom a minyae Awurade Yesu nkyɛn sɛ minni Nyankopɔn dom asɛmpa no ho adanse no.
44020025	Na afei, hwɛ, minim sɛ mo a menam mo mu mekaa ahenni no ho asɛm no nyinaa renhu m’anim bio.
44020026	Enti nnɛ midi mo adanse sɛ me ho afi mo nyinaa mogya ho;
44020027	efisɛ mansiw biribiara so, sɛ ebia merenka Onyankopɔn tirim agyina nyinaa menkyerɛ mo.
44020028	Enti monhwɛ mo ho ne nguankuw nyinaa a Honhom Kronkron de mo asisi wɔn so ahwɛfo sɛ monyɛn Onyankopɔn asafo a ɔde n’ankasa mogya anya wɔn no yiye.
44020029	Na minim sɛ me kɔ akyi no, mpataku bɔne bɛhyɛn mo mu a wɔrenkyɛe nguankuw no so.
44020030	Nso mo ankasa mu nnipa bɛsɔre a wɔbɛka nkontomposɛm de atwe asuafo no adi wɔn akyi.
44020031	Enti monwɛn, monkae sɛ mfirihyia abiɛsa ni, anadwo ne awia, minnyaee mo mu biara afotu wɔ nusu mu da.
44020032	Na afei de, mede mo mehyɛ Onyakopɔn nsa ne n' adom asɛm mu; ɔno na obetumi de mo asi hɔ, na wama mo agyapade wɔn a wɔatew wɔn ho nyinaa mu.
44020033	M’ani ammere obiara dwetɛ anaa sika anaa atade.
44020034	Mo ankasa munim sɛ, nea ehiaa me ne wɔn a wɔka me ho no, nsa yi ano adwuma na mede minyae.
44020035	Ne nyinaa mu, mekyerɛɛ mo sɛ ɛsɛ sɛ moyɛ adwuma saa de boa wɔn a wɔyɛ mmerɛw, na mokae Awurade Yesu nsɛm a ɔkae sɛ: Ɔma mu wɔ nhyira mmom sen ogye.
44020036	Na ɔkaa saa no, ɔkotow ne nankoroma anim ne wɔn nyinaa bɔɔ mpae.
44020037	Na wɔn nyinaa sui pii, na wosusoo Paulo kɔn few n’ano.
44020038	Na nea ɛyɛɛ wɔn yaw bebree, ne asɛm a ɔkae sɛ wɔrenhu n’anim bio no. Na wokogyaa no hyɛn no mu.
44021001	Na ɛbae sɛ yɛne wɔn dii ntetewmu no, yesiim nam nsu ani tee baa Ko, na n’adekyee no, yeduu Rodo, na yefi hɔ baa Patara.
44021002	Na yehuu hyɛn bi a ɛrekɔ Foinike no, yɛkɔɔ mu, na yetui.
44021003	Na yɛn ani tua Kipro no, yegyaw too benkum kɔɔ Siria, na yekosii fam wɔ Tiro; efisɛ ɛhɔ na hyɛn no rekoyi n’adesoa agu.
44021004	Na yekohuu asuafo no no, yɛtenaa hɔ nnansɔn, na wɔnam Honhom no so ka kyerɛɛ Paulo sɛ ɔnnkɔ Yerusalem.
44021005	Na yewiee nna no di no, yefii hɔ tuu yɛn kwan, na wɔn nyinaa ne wɔn yerenom ne wɔn mma begyaa yɛn kwan de kosii sɛ yefii kurow no mu, na yɛkotow mpoano hɔ bɔɔ mpae.
44021006	Na yɛkrakraa yɛn ho no, yɛkɔɔ hyɛn mu, na wɔsan kɔɔ fie.
44021007	Na yefi Tiro faa nsu ani beduu Ptolemai; na yekokyiaa anuanom no, yɛtenaa wɔn nkyɛn da koro.
44021008	Na ade kyee no, yefi hɔ baa Kaesarea; na yɛkɔɔ ɔsɛmpakafo Filipo a ɔka baasɔn no ho fi kɔtenaa ne nkyɛn.
44021009	Na ɔwɔ mma, mmaabun baanan, a wɔhyɛ nkɔm.
44021010	Na yedii hɔ nna kakra no, odiyifo bi a ne din de Agabo fi Yudea bae;
44021011	na ɔbaa yɛn nkyɛn no, ɔfaa Paulo abɔso de kyekyee ne nan ne ne nsa kae sɛ: Sɛnea Honhom Kronkron se ni: Ɔbarima a abɔso yi yɛ ne dea no, Yudafo a wɔwɔ Yerusalem bɛkyekye no saa ara, na wɔayi no ahyɛ amanaman nsa.
44021012	Na yɛtee eyinom no, yɛne wɔn a wɔwɔ hɔ no srɛɛ no sɛ ɔnnkɔ Yerusalem.
44021013	Na Paulo buae sɛ: Adɛn na moresu na mububu me koma yi? Me de, masiesie me ho sɛ Awurade Yesu din nti ɛnyɛ ɔkyere nko na wɔbɛkyere me, na mpo mewu Yerusalem hɔ.
44021014	Na ɔmpene yɛn no, yegyae kae sɛ: Nea Awurade pɛ nyɛ hɔ.
44021015	Na nna no akyi no, yɛboaboaa yɛn ho kɔɔ Yerusalem.
44021016	Na Kaesarea asuafo no mu bi nso ne yɛn kɔe, na wɔde yɛn baa Mnasɔn, Kiproni bi a ɔyɛ osuani dedaw, nkyɛn sɛ yɛnkɔtena hɔ.
44021017	Na yeduu Yerusalem no, anuanom no gyee yɛn fɛw so.
44021018	Na ade kyee no, Paulo ne yɛn kɔɔ Yakobo nkyɛn, na mpanyimfo no nyinaa baa hɔ bi.
44021019	Na okyiaa wɔn no, ɔkaa nea Onyankopɔn nam ne som so ayɛ amanaman no mu mmiako mmiako kyerɛɛ wɔn.
44021020	Na wɔtee no, wɔhyɛɛ Onyankopɔn anuonyam; na wɔka kyerɛɛ no sɛ: Onua, wuhu Yudafo mpempem a wɔagye adi a wɔn nyinaa bɔ mmara no ho mmɔden.
44021021	Na wɔate wo ho asɛm sɛ wokyerɛkyerɛ Yudafo a wɔwɔ amanaman no mu nyinaa sɛ wonnyaw Mose, na woka sɛ wonntwa wɔn mma twetia, na wonnni amanne no so.
44021022	Afei yɛnyɛ no dɛn? Ɛnyɛ dɛn ara a, wɔbɛte sɛ woaba.
44021023	Enti yɛ nea yɛreka akyerɛ wo yi: Yɛwɔ mmarima baanan bi a wɔadi nsew.
44021024	Fa wɔn na wo ne wɔn nkodwira mo ho, na tua ka ma wɔn, na wonyi wɔn ti; na wɔn nyinaa nhu sɛ wo ho nsɛm a wɔtee no biara nnim, na mmom wo ankasa nso wonam pɛpɛɛpɛ di mmara no so.
44021025	Na amanaman a wɔagye adi no ho de, yɛakyerɛw na yɛabu ntɛn sɛ wonyi wɔn ho mfi abosom afɔre ne mogya ne mmoa a wɔanhwie wɔn mogya na wowui ne aguamammɔ ho.
44021026	Ɛnna Paulo faa mmarima no, na n’adekyee a ɔne wɔn dwiraa wɔn ho no, ɔne wɔn kɔɔ asɔrefi sɛ ɔkɔkyerɛ ahodwira nna no wie a wobewie no, na wɔabɛbɔ afɔre ama wɔn nyinaa mmiako mmiako.
44021027	Na nnansɔn no reyɛ adu no, Yudafo a wofi Asia no huu no asɔrefi no, wɔhwanyan nnipa a ahyia hɔ no nyinaa ma wosusoo no mu teɛɛm sɛ:
44021028	Israel mmarima, mommɛboa! Oyi ne onipa a ɔkyerɛkyerɛ nnipa nyinaa mmaa nyinaa tia ɔman ne mmara ne ɛha yi, na ɔde Helafo nso aba asɔrefi de efi abɛka kronkronbea ha yi.
44021029	Nso wohuu ɔne Efesoni Trofimo wɔ kurom hɔ kan, enti wosusuwii sɛ Paulo de no akɔ asɔrefi hɔ.
44021030	Na kurow no nyinaa bɔɔ twi, na nkurɔfo no de mmirika bɛboaa wɔn ho ano; na wosusoo Paulo mu twee no fii asɔrefi hɔ, na ntɛm ara wɔtotoo apon no mu.
44021031	Na wɔrehwehwɛ akum no no, asɛm no koduu asraafo apem so safohene no asom sɛ Yerusalem nyinaa ayɛ sakasaka.
44021032	Na ntɛm ara ɔfaa asraafo ne ɔha so panyin, na ɔde mmirika kɔtoaa wɔn. Na wohuu ɔsafohene ne asraafo no, wogyaee Paulo hwe.
44021033	Ɛnna ɔsafohene no kɔ kosoo no mu, na ɔhyɛe sɛ wɔmfa nkɔnsɔnkɔnsɔn abien ngu no, na obisaa no onipa ko a ɔyɛ ne nea wayɛ.
44021034	Na nkurɔfokuw no mu binom teɛɛm sɛɛ, na ebinom nso teɛɛm sɛɛ. Na sakasaka no nti ontumi nhu mu nokware no, ɔhyɛe sɛ wɔmfa no nkɔ aban mu.
44021035	Na oduu ntrapoe no so no, na nkurɔfokuw no ani abere nti, asraafo no soaa no,
44021036	na ɔman no mu nnipakuw kɛse dii n’akyi teɛɛm sɛ: Yi no hɔ!
44021037	Na wɔde Paulo rebɛkɔ aban no mu no, obisaa ɔsafohene no sɛ: So mewɔ ho kwan sɛ meka asɛm bi mekyerɛ wo? Na ose: Wunim Hela kasa anaa?
44021038	So ɛnyɛ wone Misraimni a nnaano ɔyɛɛ sakasaka, na ɔde mmarima awudifo mpemnan kɔɔ sare so no?
44021039	Na Paulo kae sɛ: Meyɛ Yudani a mifi Tarso, Kilikia kurow a ɛwɔ din pa ara no mu nipa ne me. Nanso mesrɛ wo, ma me kwan na menkasa menkyerɛ ɔman no.
44021040	Na ɔmaa no kwan no, Paulo gyinaa ntrapoe no so de ne nsa nyamaa nkurɔfo no; na wɔyɛɛ komm no, ɔde Hebri kasa san ne nne mu kae sɛ:
44022001	Anuanom ne agyanom, muntie m’ano a mereyi makyerɛ mo yi!
44022002	Na wɔtee sɛ ɔkasa Hebri kasa de kyerɛ wɔn no, wɔyɛɛ komm koraa. Na ose:
44022003	Meyɛ Yudani a wɔwoo me Tarso wɔ Kilikia, na wɔyɛn me kurow yi mu Gamaliel nan ase, na wɔkyerɛkyerɛɛ me agyanom mmara no mu pɛ, na mebɔɔ Onyankopɔn som ho mmɔden sɛnea mo nyinaa moyɛ nnɛ yi.
44022004	Na metaa Ɔkwan yi de kɔɔ owu mu. Mekyeree mmarima ne mmea, na miyii wɔn ma wɔde wɔn koguu afiase,
44022005	sɛnea ɔsɔfo panyin nso ne mpanyimfo nyinaa di me adanse. Wɔn nkyɛn nso na mikogyee nhoma sɛ mede mekɔma anuanom no, na mekɔɔ Damasko sɛ mekɔfa wɔn a wɔwɔ hɔ no nso nkyehoma mu maba Yerusalem, na wɔatwe wɔn aso.
44022006	Na ɛbae sɛ menam ɔkwan no so na mebɛn Damasko no, ɛbɛyɛ sɛ owigyinae no, mpofirim hann kɛse bi fi soro hyerɛn betwaa me ho hyiae.
44022007	Na mehwee fam, na metee nne bi a ese me sɛ: Saulo, Saulo, adɛn na wotaa me?
44022008	Na mibuae sɛ: Ɛyɛ wo hena, Awura? Na ɔka kyerɛɛ me sɛ: Ɛyɛ me Yesu Nasareni a wotaa no no.
44022009	Na wɔn a wɔne me nam no huu hann no de, nanso wɔante nea ɔne me kasa no nne.
44022010	Na mekae sɛ: Dɛn na menyɛ, Awurade? Na Awurade ka kyerɛɛ me sɛ: Sɔre kɔ Damasko, na ɛhɔ na wɔbɛka wo ade a wɔahyɛ sɛ yɛ nyinaa ho asɛm.
44022011	Na hann no anuonyam amma manhu ade nti, wɔn a wɔne me nam no susoo me nsa, na wɔde me kɔɔ Damasko.
44022012	Na ɔbarima bi a wɔfrɛ no Anania a ɔyɛ nyamesuroni sɛnea mmara te a Yudafo a wɔwɔ hɔ nyinaa bɔ no din pa
44022013	baa me nkyɛn begyinaa hɔ ka kyerɛɛ me sɛ: Onua Saulo, hu ade! Na ɛdɔn no ara mu memaa m’ani so mihuu no.
44022014	Na ɔkae sɛ: Yɛn agyanom Nyankopɔn ayi wo ato hɔ sɛ hu ne pɛ a ɔpɛ, na hu ɔtreneeni no, na te nankasa nne.
44022015	Na wobɛyɛ ne dansefo, na woadi nea woahu na woate ho adanse akyerɛ nnipa nyinaa.
44022016	Na afei, adɛn na wotwentwɛn wo nan ase? Sɔre ma wɔmmɔ wo asu nhohoro wo bɔne, na bɔ Awurade din!
44022017	Na ɛbae sɛ mesan mebaa Yerusalem na merebɔ mpae asɔrefi no, m'ani wiaa me ma mekɔɔ tebea foforo mu,
44022018	na mihuu no, na ɔka kyerɛɛ me sɛ: Ma wo ho nyɛ hare na fi Yerusalem ntɛm, efisɛ wɔrennye w’adanse a wubedi me ho no.
44022019	Na mekae sɛ: Awurade, wɔn ara wonim sɛ wɔn a wogye wo di no, mede wɔn miguu afiase, na mehwee wɔn hyia adan nyinaa mu.
44022020	Na wɔrehwie wo dansefo Stefano mogya agu no, na me nso migyina ho, na mepene so, na mehwɛɛ wɔn a wokum no no ntade so.
44022021	Na ɔka kyerɛɛ me sɛ: Kɔ, na mɛsoma wo mafi ha akɔ akyirikyiri, amanaman mu.
44022022	Na wotiee no beduu asɛm yi so, na wɔmaa wɔn nne so sɛ: Yi saa onipa yi fi asaase so, na ɛnsɛ sɛ ɔtena ase.
44022023	Na wɔreteɛteɛm na wɔretow wɔn ntama gu, tu mfutuma gu ahun mu no,
44022024	ɔsafohene no hyɛe sɛ wɔmfa no nkɔ aban mu kae sɛ wɔmfa mpire mmisa no, na onhu dekode a enti wɔbom gu no so yi.
44022025	Na wɔde nhama kyekyeree no no, Paulo bisaa ɔha so panyin a ogyina hɔ no sɛ: Mowɔ ho kwan sɛ moka onipa a ɔyɛ Romani na wommuu no fɔ mpire anaa?
44022026	Na ɔha so panyin no tee saa no, ɔkɔka kyerɛɛ ɔsafohene no sɛ: Ɛdɛn na worebɛyɛ yi? Hwɛ, onipa yi yɛ Romani.
44022027	Na ɔsafohene no bae bɛka kyerɛɛ no sɛ: Sɛ woyɛ Romani a, ka kyerɛ me! Na ose: Yiw.
44022028	Na ɔsafohene no buae sɛ: Me de, ɔmammayɛ yi, mede sika pii na ɛtɔe. Na Paulo se: Me de, wɔde woo me.
44022029	Ɛnna ntɛm ara wɔn a wɔrebebisa no no fii ne nkyɛn. Na ɔsafohene no tee sɛ ɔyɛ Romani no, osuroe sɛ wakyere no.
44022030	Na ade kyee no, ɔpɛe sɛ ohu dekode a enti Yudafo toto n’ano no mu nokware nti, ɔsan no fii ne nkyehama mu, na ɔhyɛe sɛ asɔfo mpanyin ne wɔn baguafo nyinaa mmra, na ɔma wɔde Paulo bae begyinaa wɔn anim.
44023001	Na Paulo gyen n’ani hwɛɛ baguafo no kae sɛ: Anuanom, me de, ahonim pa nyinaa na mede mabɔ me bra mama Onyankopɔn mede mabesi nnɛ yi.
44023002	Na ɔsɔfo panyin Anania hyɛɛ wɔn a wogyina ne ho no sɛ wɔmmɔ n’ano so.
44023003	Ɛnna Paulo ka kyerɛɛ no sɛ: Ɔbɔ na Onyankopɔn bɛbɔ wo, wo ɔfasu a wɔayɛ ho fitaa; na wote hɔ rebu me ntɛn sɛnea mmara no te, nanso wubu mmara no so hyɛ sɛ wɔmmɔ me?
44023004	Na wɔn a wogyina ho no kae sɛ: Onyankopɔn sɔfo panyin na woyaw no yi?
44023005	Ɛnna Paulo kae sɛ: Anuanom, minnim sɛ ɔyɛ ɔsɔfo panyin; efisɛ wɔakyerɛw sɛ: Nkasa wo man panyin ho asɛmmɔne!
44023006	Na Paulo hui sɛ ɔfa yɛ Sadukifo, na ɔfa nso yɛ Farisifo no, ɔteɛɛm gua mu hɔ sɛ: Anuanom, meyɛ Farisini ne Farisifo ba; awufo sɔre ne ɛho anidaso nti na wɔrebu me ntɛn yi.
44023007	Na ɔkaa saa no, akasakasa baa Farisifo ne Sadukifo no ntam, na nnipakuw no mu paee.
44023008	Efisɛ Sadukifo ka sɛ awufo sɔre anaa abɔfo anaa ahonhom nni hɔ, na Farisifo de, wogye ne nyinaa di.
44023009	Na wɔteɛteɛɛm kɛse, na kyerɛwfo a wɔwɔ Farisifo fa mu no sɔre kasakasae sɛ: Yenhu bɔne bi onipa yi mu; na sɛ honhom anaa ɔbɔfo akasa akyerɛ no ɛ?
44023010	Na akasakasa no mu yɛɛ den no, ɔsafohene no suroe sɛ ebia wɔbɛtetew Paulo nti, ɔhyɛɛ asraafo no sɛ wonsian mmehuam no wɔn nsam, na wɔmfa no nkɔ aban mu.
44023011	Na anadwo no, Awurade begyinaa ne nkyɛn kae sɛ: Ma wo bo nyɛ duru; na sɛnea woadi me ho adanse Yerusalem ha yi no, saa nso na ɛsɛ sɛ wukodi adanse Roma.
44023012	Na ade kyee no, Yudafo no mu binom pam kekaa wɔn ho ntam sɛ wɔrennidi, nanso wɔrennom, gye sɛ wɔakum Paulo ansa.
44023013	Na wɔn a wɔbɔɔ mu pam ne tiri so no bɛboro aduanan;
44023014	na wɔbaa asɔfo mpanyin ne mpanyimfo no nkyɛn bɛkae sɛ: Yɛakeka yɛn ho ntam sɛ hwee renka yɛn ano, gye sɛ yɛakum Paulo ansa.
44023015	Enti afei mo ne baguafo nkɔbɔ din nkyerɛ ɔsafohene no, na ɔmfa no mmrɛ mo, sɛnea morebebisa ne ho asɛm no mu yiye; na yɛn de, ansa na obedu ha no, yebekum no.
44023016	Na Paulo wɔfase tee wɔn tɛw no, ɔkɔe kɔhyɛn aban no mu kɔyii Paulo asotiri.
44023017	Na Paulo frɛɛ ɔha so mpanyin no mu biako kae sɛ: Fa aberante yi kɔ ɔsafohene nkyɛn; na ɔwɔ asɛm bi ka kyerɛ no.
44023018	Ɛnna ɔfaa no de no kɔɔ ɔsafohene no nkyɛn kae sɛ: Ɔdeduani Paulo frɛɛ me srɛɛ me sɛ memfa aberante yi memmra wo nkyɛn, na ɔwɔ asɛm bi ka kyerɛ wo.
44023019	Na ɔsafohene no soo ne nsa, na ɔne no kɔɔ fa baabi, na obisae sɛ: Dɛn na wowɔ ka kyerɛ me?
44023020	Na ose: Yudafo no adwene ho sɛ wɔbɛsrɛ wo, na ɔkyena wode Paulo aba gua mu sɛnea wɔrebebisa ne ho asɛm mu yiye.
44023021	Nanso ntie wɔn! Na wɔn mu mmarima bɛboro aduanan retɛw no; na wɔakeka wɔn ho ntam sɛ wɔrennidi na wɔrennom, gye sɛ wɔakum no ansa; na afei wɔasiesie wɔn ho, na wɔretwɛn sɛ wobɛma ho kwan.
44023022	Ɛnna ɔsafohene no gyaa aberante no kwan na ɔhyɛɛ no sɛ: Nka nkyerɛ obiara sɛ woayi me asotiw!
44023023	Na ɔfrɛɛ asraafo ha so mpanyin no mu baanu bi kae sɛ: Munsiesie asraafo ahanu apɔnkɔfo aduɔsɔn, ne peawkurafo ahanu, anadwo bɛyɛ nnɔnkron bere mu mma Kaesare.
44023024	Na wonsiesie mmoa nso, na wɔmfa Paulo ntena so mfa no dwoodwoo nkɔma amrado Felike.
44023025	Na ɔkyerɛw nhoma a emu asɛm se:
44023026	Klaudio Lisia de eyi kyia amrado pa Felike.
44023027	Ɔbarima yi a Yudafo kɔfaa no sɛ anka wobekum no na me ne dɔm kɔe kogyee no no, mate sɛ ɔyɛ Romani.
44023028	Na mepɛe sɛ anka mihu dekode a wɔde reto no so no, mede no mekɔɔ wɔn gua mu;
44023029	na mihui sɛ wɔn mmara ho asɛmmisa nti na wɔne no wɔ nkurobɔ, na wɔamfa biribi a ɛsɛ owu anaa ɔkyere anto no so.
44023030	Nanso wɔayi me asotiw sɛ nnipa bi retɛw ɔbarima no nti, merema wɔde no abrɛ wo, na mahyɛ ne nkurobɔfo no nso sɛ wɔmmɛka nea wɔwɔ wɔ ne ho no w’anim.
44023031	Ɛnna asraafo no faa Paulo, sɛnea wɔhyɛɛ wɔn no, na wɔde no kɔɔ Antipatri anadwo no.
44023032	Na ade kyee no, wɔmaa apɔnkɔfo no ne no kɔe, na wɔsan baa aban no mu bio.
44023033	Na wɔn de, woduu Kaesarea na woyii nhoma no maa amrado no, wɔde Paulo nso kogyinaa n’anim.
44023034	Na amrado no kenkan nhoma no wiei na obisaa ɔman ko a ofi mu na ɔtee sɛ ofi Kilikia no,
44023035	ɔkae sɛ: Wo nkurobɔfo no ba a, na metie wo. Na ɔhyɛe sɛ wɔmfa no nsie Herode aban mu.
44024001	Na ne nnannum so no, ɔsɔfo panyin Anania ne mpanyimfo no ne ɔkyeame bi a ɔde Tertulo bae, na wɔbɛbɔɔ Paulo ho nkuro kyerɛɛ amrado no.
44024002	Na wɔfrɛɛ no no, Tertulo fii ase bɔɔ nkuro sɛ: Esiane sɛ wo nti yɛanya asomdwoe bebree ne ntotoe a ɛnam wo nimdeɛ so aba ɔman yi mu nti,
44024003	Felike, onuonyamfo, yɛde aseda gye daa wɔ mmaa nyinaa.
44024004	Na mempɛ sɛ yɛsɛe wo bere pii nti, mesrɛ wo, fa wo ankasa ayamye so tie yɛn kakra.
44024005	Yɛahu ɔbarima yi sɛ ɔyɛ obusufo a ɔde mansotwe ba Yudafo a wɔwɔ wiase nyinaa mu, na ɔyɛ Nasarefo fekuw no mu panyin.
44024006	Na ɔsɔ hwɛe sɛ ɔde efi bɛka asɔrefi nso. Na yɛkɔkyeree no.
44024007	[Na anka yɛpɛe sɛ yɛfa yɛn mmara so bu no ntɛn; na Ɔsafohene Lisia bae de abransɛm dennen begyee no yɛn nsam de no kɔe;]
44024008	na ɔhyɛɛ wɔn a wɔne no wɔ nkurobɔ no sɛ wɔmmra wo nkyɛn; enti wo ankasa wubisa no a, wubehu nea enti a yɛne no bɔ nkuro yi nyinaa.
44024009	Na Yudafo no nso foaa no nsɛmmoa sɛ nsɛm yi te sa.
44024010	Na amrado no nyamaa Paulo sɛ ɔnkasa no, obuae sɛ: Esiane sɛ minim sɛ wufi yɛɛ ɔman yi temmufo adi mfirihyia pii nti, mede koma pa mereyi m’ano.
44024011	Wubetumi ahu sɛ ɛmmoro dadu nnanu a mekɔɔ Yerusalem sɛ merekɔsɔre.
44024012	Na wɔanhu me asɔrefi anaa hyia adan mu anaa kurom hɔ sɛ me ne obi rekasa, anaasɛ mehwanyan nkurɔfo no,
44024013	nanso wɔrentumi nkyerɛ me nneɛma a enti wɔtoto m’ano yi ase.
44024014	Na eyi de, mepaem meka mekyerɛ wo sɛ Ɔkwan a wɔfrɛ no sɛ Fekuw no mu na mesɔre m’agyanom Nyankopɔn, na migye nneɛma a wɔakyerɛw mmara ne adiyifo mu nyinaa midi.
44024015	Na mewɔ Onyankopɔn ho anidaso a wɔn ankasa nso hwɛ no kwan, sɛ owusɔre a wɔn a wɔteɛ ne wɔn a wɔnteɛ bɛsɔre no bɛba.
44024016	Na eyi mu na mesɔ me ho mehwɛ, sɛ menya ahonim a enni fɔ Onyankopɔn ne nnipa fam daa.
44024017	Na mfirihyia bebree akyi no, mebae sɛ mede ayɛyɛde mebrɛ me man na mabɛbɔ afɔre;
44024018	ɛno mu na wohuu me sɛ meredwira me ho asɔrefi hɔ, nso ɛnyɛ me ne nkurɔfokuw anaasɛ meyɛɛ gyegyeegye bi.
44024019	Na ɛyɛ Yudafo bi a wofi Asia, wɔn na anka ɛsɛ sɛ wɔba w’anim ha, na sɛ wɔwɔ me ho asɛm bi a, wɔne me abɛbɔ nkuro.
44024020	Anaasɛ eyinom nka sɛ migyina baguafo no anim no, wohuu me ho ade a ɛnteɛ bi anaa,
44024021	gye asɛm biako yi a migyina wɔn mu no, meteɛɛm mekae sɛ: Awufo sɔre ho na morebu me ntɛn nnɛ yi.
44024022	Na Felike huu Ɔkwan no ho asɛm no mu yiye no, ɔsan wɔn ansa sɛ: Sɛ ɔsafohene Lisia ba a, na metie asɛm no mu yiye.
44024023	Na ɔhyɛɛ asraafo ha so panyin no sɛ ɔmfa no nsie, na wɔnnyɛ no biribi, na ne ho nnipa no bi bɛsom no anaasɛ ɔba ne nkyɛn a, ɔnnkame no.
44024024	Na nna bi akyi no, Felike ne ne yere Drusila a ɔyɛ Yudani bae, na ɔsoma kɔfrɛɛ Paulo, na wotiee Kristo Yesu mu gyidi no ho asɛm.
44024025	Na ɔreka trenee ne anidahɔ ne atemmu a ɛrebɛba no ho asɛm no, Felike suroe, na obuae sɛ: Mprempren de, kɔ, na minya adagyew a, mɛma wɔabɛfrɛ wo.
44024026	Na n’ani da so nso sɛ Paulo bɛma no sika na wagyaa no; enti na daa ɔma wɔkɔfrɛ no, na ɔne no bɔ nkɔmmɔ.
44024027	Na mfirihyia abien dui no, Porkio Festo besii Felike ananmu; na Felike pɛe sɛ ɔsɔ Yudafo ani nti, ogyaw Paulo afiase hɔ.
44025001	Na afei Festo baa ne man a odi so amrado no mu, na nnansa akyi no, ofi Kaesarea kɔɔ Yerusalem.
44025002	Na asɔfo mpanyin ne Yudafo no bɛbɔɔ Paulo ho nkuro kyerɛɛ no,
44025003	na wɔpaa no kyɛw srɛɛ no sɛ ɔnnom wɔn, na ɔnsoma nkɔfa no mmra Yerusalem; na anka wɔatɛw no ɔkwan mu akum no.
44025004	Na Festo buae sɛ Paulo ntena Kaesarea, na ɛrenkyɛ na ɔno ankasa akɔ hɔ.
44025005	Na ɔkae sɛ: Enti momma mo mu atitiriw ne me nkɔ, na sɛ ɔbarima yi ho wɔ asɛm bi a, wɔne no nkɔbɔ nkuro.
44025006	Na odii wɔn nkyɛn bɛboro nnawɔtwe anaa dadu no, osian kɔɔ Kaesarea. Na ade kyee a ɔkɔtenaa asɛnni agua so no, ɔhyɛe sɛ wɔmfa Paulo mmra.
44025007	Na ɔbae no, Yudafo a wofi Yerusalem bae no betwaa ne ho hyiae, na wɔkaa ne ho nsɛmmɔne pii a emu yɛ duru a wontumi nkyerɛ ase.
44025008	Na Paulo yii ano sɛ: Menyɛɛ Yudafo mmara anaa asɔrefi anaa Kaesare ho bɔne bi ɛ.
44025009	Na Festo pɛe sɛ ɔsɔ Yudafo ani nti, obuaa Paulo sɛ: Wopɛ sɛ wokɔ Yerusalem, na wɔabu wo nneɛma yi ho ntɛn m’anim wɔ hɔ?
44025010	Na Paulo kae sɛ: Kaesare asɛnni agua anim na migyina, na ɛha na ɛsɛ sɛ wobu me ntɛn, na Yudafo de, menyɛɛ wɔn bɔne bi ɛ, sɛnea wo nso wunim yiye.
44025011	Na sɛ midi fɔ anaasɛ mayɛ biribi a ɛsɛ owu a, menhwehwɛ sɛ owu no bɛpare me; na sɛ nneɛma a enti wɔtoto m’ano yi biara nnim a, obiara ntumi mfa me nhyɛ wo nsa. Mede asɛm no medan Kaesare.
44025012	Ɛnna Festo ne baguafo no kasae no, obuae sɛ: Wode akɔdan Kaesare a, Kaesare nkyɛn na wobɛkɔ.
44025013	Na nna bi twaam no, ɔhene Agripa ne Berenike baa Kaesarea bekyiaa Festo.
44025014	Na wɔkyɛɛ hɔ nti, Festo kaa Paulo ho asɛm no kyerɛɛ ɔhene no sɛ: Ɔbarima bi wɔ hɔ a Felike gyaw no mpokyerɛ mu;
44025015	na mekɔɔ Yerusalem no, asɔfo mpanyin ne Yudafo mpanyimfo bɛbɔɔ ne ho nkuro kyerɛɛ me srɛɛ me sɛ mimmu no ntɛn.
44025016	Na mibuaa wɔn sɛ ɛnyɛ Romafo amanne sɛ wobeyi onipa bi ama, gye sɛ nkurobɔfo no ne nea wɔne no wɔ nkuro no ahyia, na wanya ɔkwan ayi nea wɔde ato no so no ano ansa.
44025017	Enti wobehyiaa ha no, mantwe asɛm no manto hɔ, na ade kyee no, mekɔtenaa asɛnni agua so, na mehyɛe sɛ wɔmfa onipa no mmra.
44025018	Na ne nkurobɔfo no begyinaa ne ho no, wɔanka nsɛm a misusuwii no biara angu no so,
44025019	na mmom wɔn ankasa nyamesom ho akyinnye bi na wɔne no gyei, ɛne Yesu bi a wawu a Paulo ka sɛ ɔte ase.
44025020	Na ɛnam sɛ minhu sɛnea mɛhwehwɛ saa akyinnyegye yi mu nti, mibisaa no sɛ ɔbɛkɔ Yerusalem na wɔakobu no nsɛm yi ho atɛn anaa?
44025021	Na Paulo srɛɛ sɛ wɔmfa no nsie ntwɛn Ɔhempɔn no ano asɛm.Eyi nti mehyɛe sɛ wɔmfa no nsie kosi sɛ mede no bɛkɔ Kaesare anim.
44025022	Na Agripa ka kyerɛɛ Festo sɛ: Anka me nso mepɛ sɛ mitie onipa no. Na ose: Ɔkyena wubetie no.
44025023	Enti ade kyee no, Agripa ne Berenike de ahokeka a ɛte apɔw bae, na wɔne asafohene ne kurom hɔ nnipa a wɔwɔ din kɔɔ nea wotie asɛm no, na Festo hyɛe no, wɔde Paulo bae.
44025024	Na Festo kae sɛ: Ɔhene Agripa ne mmarima a mo ne yɛn wɔ ha yi nyinaa, moahu nea Yudafo nyinaa de n’asɛm aba m’anim Yerusalem ne ɛha yi, na wɔka sɛ ɛnsɛ no sɛ ɔtena ase bio no.
44025025	Mahu sɛ ɔnyɛɛ biribiara a ɛsɛ owu, nanso ɔno ankasa de asɛm no akɔdan Ɔhempɔn nti, mahyɛ sɛ mɛma wɔde no akɔ hɔ.
44025026	Nanso minni ne ho asɛm pa bi a mɛkyerɛw makɔma owura; enti na mede no maba mo anim, ne titiriw no, ɔhene Agripa, anim, na sɛ wonya hu asɛm no mu a, manya biribi makyerɛw.
44025027	Na ɛyɛ me sɛ nyansa biara nnim sɛ mema wɔde ɔdeduani no bɛkɔ, na menkyerɛ asɛm ko a wɔde ato no so.
44026001	Na Agripa ka kyerɛɛ Paulo sɛ: Wɔama wo kwan sɛ ka w’asɛm. Ɛnna Paulo teɛɛ ne nsa yii ano sɛ:
44026002	Mibu no sɛ ɛyɛ akraye ma me sɛ merebeyi m’ano nnɛ wo, ɔhene Agripa, anim, wɔ nneɛma a Yudafo de toto m’ano nyinaa ho,
44026003	ne titiriw no, wunim amanne nyinaa ne akyinnyegyesɛm a ɛwɔ Yudafo mu; enti mesrɛ wo sɛ tɔ wo bo ase tie me.
44026004	M’asetena a efi me mmofraase no de, sɛnea efii ase na ɛte me manfo mu wɔ Yerusalem no, Yudafo nyinaa nim.
44026005	Na wonim me fi mfiase dedaw, nso sɛ wɔpɛ sɛ wodi ho adanse a, wonim me sɛ mefraa Fekuw a wodi yɛn som so pɛpɛɛpɛ no mu mebɔɔ me bra sɛ Farisini.
44026006	Na afei migyina ha na wɔrebu me ntɛn Onyankopɔn bɔ a ɔhyɛɛ agyanom no ho anidaso nti.
44026007	Ɛno ara na yɛn mmusuakuw dumien no de awia ne anadwo som a emu yɛ den ma wɔn ani da so sɛ wobenya; ɔhene, saa anidaso yi nti na Yudafo toto m’ano yi.
44026008	Adɛn nti na mubu eyi asɛm a wonnye nni sɛ Onyankopɔn nyan awufo?
44026009	Ɛwom sɛ ɛyɛɛ m’ankasa nso sɛ ɛsɛ me sɛ meyɛ nneɛma pii mitia Yesu Nasareni no din;
44026010	ɛno nso na meyɛe Yerusalem, na minyaa asɔfo mpanyin nkyɛn tumi no, mede ahotefo bebree miguu afiase. Na wokum wɔn a, mede m’ano meto mu bi.
44026011	Na metaa metwee wɔn aso hyia adan nyinaa mu, na mehyɛɛ wɔn ma wɔkaa abususɛm, na m’ani beree wɔn so dodo nti, metaa wɔn koduu ananafo nkurow so.
44026012	Ɛno mu na menam sɛ merekɔ Damasko, na asɔfo mpanyin ama me tumi ne ɛho kwan.
44026013	Na owigyinae, ɔhene, ɔkwan so no, mihuu hann bi a ɛkyɛn owia haran sɛ efi soro betwaa me ne wɔn a wɔne me nam no ho hyiae.
44026014	Na yɛn nyinaa hwehwee ase no, metee nne bi a ɛkasa kyerɛɛ me Hebri kasa mu sɛ: Saulo, Saulo, adɛn nti na wotaa me? Ɛyɛ den ma wo sɛ wobɛto ɔkafo poma ano dade anankoti.
44026015	Na mise: Ɛyɛ wo hena, Awura? Na Awurade kae sɛ: Ɛyɛ me Yesu a wotaa no no.
44026016	Na sɔre gyina wo nan so; na eyi nti na miyii me ho mekyerɛɛ wo, sɛ meyi wo mayɛ wo nneɛma a woahu me wom ne nea merebeyi me ho makyerɛ wo wom no ho somfo ne dansefo.
44026017	Na megye wo mafi ɔman no ne amanaman a meresoma wo wɔn nkyɛn no nsam,
44026018	na woabue wɔn ani, na wɔadan afi sum mu aba hann mu, na wɔafi Satan tumi ase aba Onyankopɔn nkyɛn, na wɔanya bɔne fakyɛ ne agyapade, wɔn a wogye me di na wɔatew wɔn ho no mu.
44026019	Enti, ɔhene Agripa, manyɛ ɔsoro ade a woyi kyerɛɛ me no ho asoɔden,
44026020	na meka mekyerɛɛ wɔn a wɔwɔ Damasko kan, ne wɔn a wɔwɔ Yerusalem ne Yudea asaase nyinaa so, ne amanaman no, sɛ wɔnsakra wɔn adwene, na wɔnnan mmra Onyankopɔn nkyɛn, na wɔnyɛ nnwuma a ɛsɛ adwensakra.
44026021	Eyi nti na Yudafo bɛkyeree me asɔrefi pɛe sɛ wokum me.
44026022	Na ɛnam sɛ Onyankopɔn di m’akyi nti na migyina hɔ de abedu nnɛ yi, na midi nnipa nketewa ne akɛse adanse, na menka biribiara sɛ nea adiyifo ne Mose kae sɛ ɛbɛba no:
44026023	Sɛ Kristo no behu amane, na wadi awufo sɔre mu kan ama wɔaka hann ho asɛm akyerɛ ɔman no ne amanaman mufo.
44026024	Na oyii n’ano saa no, Festo de nne kɛse kae sɛ: Paulo, woabɔ dam, nhomanim bebrebe abɔ wo dam.
44026025	Na ose: Memmɔɔ dam ɛ, Onuonyamfo Festo, na meka nokware ne anidahɔ nsɛm.
44026026	Na ɔhene a mede nnam meka asɛm mekyerɛ no yi nim nsɛm yi mu; na migye midi sɛ eyinom biara nhintaw no, efisɛ wɔanyɛ eyi kokoam.
44026027	Ɔhene Agripa, wugye adiyifo no di anaa? Minim sɛ wugye di.
44026028	Na Agripa ka kyerɛɛ Paulo sɛ: Wopɛ sɛ wode bere kakraa bi ma medan okristoni anaa?
44026029	Na Paulo se: Anka mepɛ Onyankopɔn fam sɛ aka kakraa oo, aka bebree oo, ɛnyɛ wo nko, na mmom wɔn a wotie me nnɛ yi nyinaa nso nyɛ sɛ me ara, gye mpokyerɛ yi nko mu.
44026030	Na ɔhene ne amrado ne Berenike ne wɔn a wɔne wɔn te hɔ no sɔree,
44026031	na wɔkɔɔ nkyɛn baabi no, wosisee wɔn ho sɛ: Onipa yi nyɛɛ biribiara a ɛsɛ owu anaa ɔkyere.
44026032	Na Agripa ka kyerɛɛ Festo sɛ: Sɛ onipa yi amfa n’asɛm ankɔdan Kaesare a, anka wobetumi agyaa no.
44027001	Na wosii gyinae sɛ yɛnkɔ Italia no, woyii Paulo ne apokyerɛfo bi maa asraafo ha so panyin bi a ne din de Yulio a ofi Augustan asraafo kuw mu.
44027002	Na yɛkɔɔ Adramitio hyɛn bi a ɛrebɛkɔ Asia fam mu no, yetui, na Makedoniani Aristarko a ofi Tesalonika ka yɛn ho.
44027003	Na n’adekyee no, yekogyinaa Sidon. Na Yulio yɛɛ Paulo adɔe maa no kwan sɛ ɔnkɔ ne nnamfonom nkyɛn ma wɔnhwɛ no.
44027004	Na yetu fii hɔnom no, yɛfaa Kipro ase ase, efisɛ mframa hyiaa yɛn.
44027005	Na yɛfaa Kilikia ne Pamfilia po so no, yekogyinaa Likia kurow Mira ho.
44027006	Ɛhɔ na asraafo ha so panyin no huu Aleksandria suhyɛn bi a ɛrekɔ Italia no, ɔde yɛn koguu mu.
44027007	Na nnafua bebree na yɛnam brɛoo, na yɛbrɛe ansa na yɛrebɛn Knido, na mframa amma yɛn ho kwan nti, yɛfaa Krete ase ase twaa Salmone ho.
44027008	Na yɛnam ano ano resane ho no, yɛbrɛɛ mu ansa na yɛredu baabi a wɔfrɛ hɔ Hyɛn-agyinaye a Lasea kurow bɛn ho.
44027009	Na esiane sɛ na bere kɔ pii, na mmuadadi bere no atwam dedaw nti, nsu ani fa ayɛ hu nti, Paulo tuu wɔn fo
44027010	see wɔn sɛ: Mmarima, mihu sɛ akwantu yi rekɔyɛ sɛ nea amane ne adesɛe bebree bɛba mu, ɛnyɛ aguade ne hyɛn yi fam nko, na yɛn nkwa nso wom bi.
44027011	Nanso asraafo ha so panyin no gyee hyɛn kwankyerɛfo ne hyɛn wura no dii kyɛn nea Paulo kae no.
44027012	Na esiane sɛ hyɛn gyinabea hɔ nna hɔ yiye sɛ wobedi awɔw bere hɔ nti, wɔn mu bebree kae sɛ wobetu afi hɔ nso akɔhwɛ sɛ wobetumi akodu Foinike a ɛyɛ Krete hyɛn gyinabea a ɛda kɔ atifi ne atɔe ntam, ɛne anafo ne atɔe ntam, na wɔakodi awɔw bere wɔ hɔ.
44027013	Na anafo mframa fii ase bɔe no, ɛyɛɛ wɔn sɛ wɔn nsa aka nea wɔde sii wɔn anim no, na wotuu sɛkyɛ nam ano ano a wɔbɛn Krete.
44027014	Na ankyɛ, na mframa kɛse bi a wɔfrɛ no Atifi-apuei-mframa faa Krete so bɛbɔe;
44027015	na ɛkyeree hyɛn no na entumi nhyia mframa no no, yɛma ɛtwee yɛn.
44027016	Na yɛde mmirika kɔfaa supɔw ketewa bi a wɔfrɛ no Klauda ase no, yɛbɔɔ mmɔden ansa na yesusoo ɔkorow no mu.
44027017	Na wɔmaa so no, wɔboa kyekyeree hyɛn no; na wosuroe sɛ ebia wɔbɛkɔ akɔhwe Anweatam no so nti, wohuan hyɛndua no, na ɛtwee wɔn saa.
44027018	Na mframa no bɔe dennen de yɛn kyinkyinii, na ade kyee no, wɔtotow hyɛn no mu nneɛma bi gui.
44027019	Na ne nnansa so no, wɔde wɔn ankasa nsa totow hyɛn no ho nneɛma no kyenee.
44027020	Na nnafua bebree na owia anaa nsoromma mpuei, nso na mframa a ɛrebɔ yɛn nyɛ adewa, enti yɛn nkwagye ho anidaso nyinaa yerae.
44027021	Na nna bebree twaam a yɛannidi no, Paulo sɔre gyinaa wɔn mfinimfini kae sɛ: Mmarima, ɛsɛ sɛ anka mutie me, na yɛamfi Krete ammehu amane ne adesɛe yi.
44027022	Na afei mitu mo fo sɛ momma mo bo ntɔ mo yam, na mo mu biara kra renyera, gye hyɛn yi.
44027023	Na anadwo yi, Onyankopɔn a meyɛ ne de na mesom no no bɔfo begyinaa me nkyɛn
44027024	kae sɛ: Paulo, nsuro! Etwa sɛ wukogyina Kaesare anim; na hwɛ, Onyankopɔn de wɔn a wɔne wo nam no nyinaa akyɛ wo.
44027025	Enti, mmarima, momma mo bo ntɔ mo yam, na migye Onyankopɔn midi sɛ ɛbɛyɛ sɛnea wɔaka akyerɛ me no;
44027026	nanso etwa sɛ yekogu supɔw bi so.
44027027	Na dadu nnanan dui na yɛredi akɔneaba Adria po so no, ɛbɛyɛ sɛ ɔdasum na hyɛn no mu adwumayɛfo no hui sɛ wɔrebɛn asaase bi.
44027028	Na wɔtow susuhama, na wohui sɛ esi abasam aduonu; na wɔkɔɔ wɔn anim kakra no, wɔtowee bio, na wohuu no abasam dunnum.
44027029	Na wosuroe sɛ ebia yɛbɛkɔ akɔhwe abotan bi so nti, wɔtow asɛkyɛ anan fi hyɛn no to twɛn adekyee.
44027030	Na esiane sɛ hyɛn mu adwumayɛfo no hwehwɛ aguan afi hyɛn no mu nti, wogyaa ɔkorow no mu too po mu yɛe sɛnea wɔrekɔtow sɛkyɛ afi hyɛn no ti nso no,
44027031	Paulo ka kyerɛɛ asraafo ha so panyin ne asraafo no sɛ: Sɛ eyinom antena hyɛn yi mu de a, morennya nkwa.
44027032	Ɛnna asraafo no twaa ɔkorow no ntampehama no, na wɔma ɛkɔe.
44027033	Na ade rebɛkye no, Paulo srɛɛ wɔn nyinaa sɛ wonnidi, na ɔkae sɛ: Dadu nnanan ni a moatena hɔ adi mmuada a momfaa biribi nkaa mo ano ɛ.
44027034	Enti mesrɛ mo sɛ munnidi, na ɛno nso begye mo nkwa bi. Na mo mu biara nwi biako po rentɔ fam.
44027035	Na ɔkaa saa na ɔfaa abodoo no, ɔdaa Onyankopɔn ase wɔn nyinaa anim, na obubui fii ase dii.
44027036	Na wɔn nyinaa bo tɔɔ wɔn yam, na wɔn nso faa bi dii. (
44027037	Na yɛn a yɛwɔ hyɛn no mu nyinaa si akra ahanu aduɔsɔn asia.)
44027038	Na wodidi mee no, wɔtow aduan no guu po mu maa hyɛn no yɛɛ hare.
44027039	Na ade kyee no, na wonnim asaase no. Na wohuu dɔnnɔn bi a ɛho mpoano da hɔ; ɛno mu na wosusuwii sɛ wobetumi a, wɔbɛtwe hyɛn no akɔ.
44027040	Na wotwaa asɛkyɛ no ahama mu gyaa mu guu po mu, na wɔsan akyerɛkyerɛkwan no ahama, na wosii suhyɛn no anim abrannaa maa mframa a ɛbɔe no pia kɔɔ mpoano.
44027041	Na wɔkɔhwee baabi a ɛpo abu kɔntɔn no, wɔde suhyɛn no kɔtaae, na eti kotimii, na ɛkaa hɔ pintinn, na ɛto de, asorɔkye a ɛbɔ dennen no bubui.
44027042	Na asraafo no tuu agyina sɛ wobekum nneduafo no, na obi anguare anguan.
44027043	Nanso asraafo ha so panyin no pɛ sɛ ogye Paulo nti, wamma wɔanyɛ nea wosusuwii no, na ɔhyɛe sɛ wɔn a wobetumi aguare mfa wɔn ho ngu po mu kan nsi fam.
44027044	Na wɔn a aka no de, ebinom butubutuw ntaaboo so, na ebinom nso butubutuw suhyɛn nnua asinasin no bi so. Na sɛnea ɛyɛe na yɛn nyinaa nyaa nkwa sii fam ne no.
44028001	Na yefii mu fii no, ɛno na yɛtee sɛ wɔfrɛ supɔw no Malta.
44028002	Na ɛhɔfo pɔtɔfo no yɛɛ yɛn adɔe pii a ɛmma ɔka; na osu a ɛretɔ ne awɔw no nti, wɔsɔɔ ogya gyee yɛn nyinaa.
44028003	Na Paulo boaboaa mmobaa ano de guu gya no so no, ɔhyew no nti, ahurutoa bi fii mu bɛkyekyeree ne nsa ho.
44028004	Na nnipa a wɔwɔ hɔ no huu aboa no sɛ ɔsɛn ne nsa ho no, wosisee wɔn ho wɔn ho sɛ: Ampa ara, onipa yi yɛ owudifo a wanya nkwa afi po mu de, nanso aweredi nti, ɛmma onnya nkwa.
44028005	Na ɔpetee aboa no too gya mu, nso hwee anyɛ no.
44028006	Na wɔn de, anka wɔn ani wɔ so sɛ ɔrebɛhonhon anaasɛ ɔrebɛhwe ase awu mpofirim; nanso wɔhwɛe hwɛe na wohui sɛ biribi anyɛ no no, wɔsakraa wɔn adwene kae sɛ gyama ɔyɛ onyame bi.
44028007	Nso ɛhɔnom ara na supɔw no so otitiriw a ne din de Publio no asaase wɔ; na ogyee yɛn yɛɛ yɛn hɔho nnansa hwɛɛ yɛn yiye.
44028008	Na ɛbae sɛ Publio n’agya da hɔ yare atiridii ne ayamhwie; enti Paulo kɔɔ no nkyɛn, na ɔbɔɔ mpae de ne nsa guu no so saa no yare.
44028009	Eyi akyi no, wɔn a aka nso a wɔyare supɔw no so no bae ma wɔsaa wɔn yare.
44028010	Wodii yɛn ni pii, na yefi hɔ rekɔ no, wɔde nneɛma a ehia yɛn no brɛɛ yɛn.
44028011	Na asram abiɛsa akyi no, yesii Aleksandria hyɛn bi a abedi awɔw bere supɔw no so a n’agyirae ne Ata-ne-ata no mu kɔe.
44028012	Na yekogyinaa Sirakuse no, yedii hɔ nnansa.
44028013	Ɛhɔ na yefi de kɔntɔn koduu Regio, na dafua akyi no, anafo mframa bɔe, na n’adekyee no, yekoduu Puteoli.
44028014	Ɛhɔ na yehuu anuanom bi, na wɔsrɛɛ yɛn sɛ yɛntena wɔn nkyɛn nnansɔn; na yefii hɔ koduu Roma.
44028015	Ɛhɔ na anuanom a wɔtee yɛn nka no fi behyiaa yɛn Apius gua so ne akuraa bi a ɛde Nsadan-mmiɛnsa, na Paulo huu wɔn no, ɔdaa Onyankopɔn ase, na ɔmaa ne bo tɔɔ ne yam.
44028016	Na yeduu Roma no, wɔmaa Paulo kwan sɛ ɔne ɔsraani a ɔhwɛ no no nkɔtena nea ɔpɛ.
44028017	Na ɛbae sɛ nnansa akyi no, Paulo frɛfrɛɛ Yudafo atitiriw no hyiae; na wɔbae no, ɔka kyerɛɛ wɔn sɛ: Anuanom, menyɛɛ biribi mintiaa ɔman anaa yɛn agyanom amanne de, nanso wɔkyeree me Yerusalem de me hyɛɛ Romafo nsa.
44028018	Na wɔn nso, wɔhwehwɛɛ asɛm no mu no, wɔpɛe sɛ anka wogyaa me, efisɛ menyɛɛ akunne biara.
44028019	Nanso Yudafo kasa tiae nti, na etwa sɛ mede m'asɛm kɔdan Kaesare, ɛnyɛ sɛ me ne me man wɔ nkurobɔ bi.
44028020	Afei eyi nti na mefrɛɛ mo, sɛ mehu mo na makasa makyerɛ mo; efisɛ Israel anidaso nti na wɔde nkɔnsɔnkɔnsɔn yi agu me yi.
44028021	Na wɔka kyerɛɛ no sɛ: Yɛn de, yennyaa wo ho nhoma bi mfii Yudea ɛ, nanso anuanom no mu biara mmae mmɛbɔɔ kaseɛ anaasɛ ɔmmɛkaa wo ho asɛmmɔne bi ɛ.
44028022	Na yɛpɛ sɛ yetie nea wo ara wudwen, na Fekuw yi de, yenim sɛ wɔkasa tia mmaa nyinaa.
44028023	Na wɔhyɛɛ no da no, nnipa bebree baa ne nkyɛn nea ɔte hɔ; na ɔkyerɛɛ wɔn ase dii Nyankopɔn ahenni ho adanse, na ɔde Mose mmara ne adiyifo no kyerɛɛ wɔn Yesu ho nsɛm no mu fi anɔpa kosii anadwofa.
44028024	Na ebinom gyee nea ɔkae no dii, na ebinom nso annye anni.
44028025	Na wɔn ano ankɔ bɛnkoro mu nti, wɔkɔe, bere a Paulo kaa asɛm biako sɛ: Nokwasɛm na Honhom Kronkron nam odiyifo Yesaia so ka kyerɛɛ mo agyanom
44028026	sɛ: Kɔ ɔman yi nkyɛn na kɔka sɛ: Ɔte de, mobɛte, na morente ase, na ohu nso, mubehu, na morenhu mu.
44028027	Na ɔman yi koma apirim, na wɔmfa wɔn aso nte asɛm yiye, na wɔamuamua wɔn ani; na wɔamfa wɔn ani anhu ade, na wɔamfa wɔn aso ante asɛm, na wɔamfa wɔn koma ante ase, na wɔannan amma me nkyɛn na mansa wɔn yare.
44028028	Enti munhu sɛ wɔama wɔde Onyankopɔn nkwagye no akɔma amanaman mufo no; na wɔbɛte.
44028029	[Na ɔkaa nsɛm yi no, Yudafo no kɔe, na wogyigyee akyinnye pii wɔn mu].
44028030	Na mfe abien kusuu na ɔde tenaa n’ankasa fi a otua ka no mu, na ogyee wɔn a wɔbaa ne nkyɛn nyinaa
44028031	kaa Onyankopɔn ahenni ho asɛm, na ɔde nnam nyinaa kyerɛkyerɛɛ nneɛma a ɛfa Awurade Yesu Kristo ho, na obi ansiw no kwan.
45001001	Paulo, Yesu Kristo akoa, a wɔfrɛɛ no sɛ ɔmmɛyɛ ɔsomafo na wɔayi no asi hɔ ama Onyankopɔn asɛmpa
45001002	a ɔnam n’adiyifo so hyɛɛ ho bɔ siee kyerɛw nsɛm kronkron mu,
45001003	wɔ ne ba a ɔhonam fam wɔwoo no Dawid aseni no ho;
45001004	na wɔde tumi ayi no akyerɛ sɛ Onyankopɔn ba, ahotew honhom fam, awufo sɔre mu; ɔne Yesu Kristo, yɛn Awurade
45001005	a yɛnam no so anya ɔdom ne asomafodwuma de rebrɛ amanaman nyinaa aso ase ama gyidi, ne din nti;
45001006	na mo a wɔafrɛ mo sɛ mommɛyɛ Yesu Kristo de nso ka ho;
45001007	de kɔma Onyankopɔn adɔfo a wɔwɔ Roma nyinaa a wɔafrɛ wɔn sɛ wɔmmɛyɛ ahotefo no: Ɔdom ne asomdwoe a efi yɛn agya Onyankopɔn ne Awurade Yesu nka mo.
45001008	Nea edi kan ne sɛ mo nyinaa nti menam Yesu Kristo so meda me Nyankopɔn ase, efisɛ wɔka mo gyidi ho asɛm wiase nyinaa.
45001009	Na me dansefo ne Nyankopɔn a mesom no me honhom mu, ne ba no asɛmpa no mu, sɛ minnyae mo dinbɔ da, me mpaebɔ mu,
45001010	na mesrɛ daa sɛ ebia Onyankopɔn pɛ a, da bi onnya me kwan pa, na memmra mo nkyɛn.
45001011	Efisɛ m’ani gyina sɛ mehu mo, na mede honhom dom akyɛde bi mabrɛ mo abɛhyɛ mo den,
45001012	ɛne sɛ me ne mo benya awerɛkyekye a efi gyidi a mo ne me wɔ no mu ba no bi.
45001013	Nso, anuanom, mepɛ sɛ muhu sɛ mabɔ me tirim mpɛn pii sɛ mɛba mo nkyɛn, nso wɔasiw me kwan abesi sesɛɛ, na manya mo nso mu aba bi, sɛ amanaman a aka no.
45001014	Mede Helafo ne Pɔtɔfo, anyansafo ne wɔn a wonnim nyansa no ka;
45001015	ne saa nti na mifi m’ahoɔden nyinaa mu masiesie me ho sɛ mɛka asɛmpa no makyerɛ mo a mowɔ Roma nso.
45001016	Na m’ani nwu asɛmpa no ho, efisɛ ɛyɛ Onyankopɔn tumi a ɛde kɔ nkwagye mu ma wɔn a wogye di nyinaa, Yudafo kan ne Helafo nso.
45001017	Efisɛ emu na woyi Nyankopɔn trenee adi fi gyidi mu kɔ gyidi mu, sɛnea wɔakyerɛw sɛ: Nea ɔteɛ fi gyidi mu no benya nkwa.
45001018	Na woyi Nyankopɔn abufuw adi fi soro gu nnipa a wɔde ade a ɛnteɛ siw nokware kwan no mmusubɔ ne ade a ɛnteɛ nyinaa so.
45001019	Efisɛ Onyankopɔn ho ade a wonim no da adi pefee wɔ wɔn mu, na Onyankopɔn na wayi akyerɛ wɔn.
45001020	Na efi wiasebɔ so teteete na n’ade a wonhu a ɛne ne daa tumi ne nyamesu ada adi nneɛma a ɔyɛe no ho, enti na wonni anoyi biara;
45001021	efisɛ wonim Nyankopɔn, nso wɔanhyɛ no anuonyam sɛ Onyankopɔn, na wɔanna no ase, na mmom wɔdannan hunu wɔn nsusuwii mu, na wɔn koma a ɛnte ase no duruu sum.
45001022	Wose wɔyɛ anyansafo no, wɔdan nkwasea,
45001023	na wɔsakraa Onyankopɔn a ɔmporɔw no anuonyam yɛɛ onipa a ɔporɔw honi sɛso, ɛne nnomaa ne ntɔteboa ne mmoa a wɔwea de.
45001024	Enti Onyankopɔn nso gyaa wɔn maa efi wɔn koma akɔnnɔ mu, sɛ wɔmmobɔ wɔn nipadua adapaa wɔn mu;
45001025	efisɛ wɔsesaa Onyankopɔn nokware no gyee atoro, na wɔfɛree na wɔsom abɔde sen Ɔbɔadeɛ a wohyira no daa no. Amen.
45001026	Eyi nti Onyankopɔn gyaa wɔn maa aniwu akɔnnɔ; na wɔn mmaa de honam fam ayɔnkofa yɛbea a ɛyɛ ne kwan so no sesaa nea ɛmfa ne kwan so;
45001027	saa ara nso na mmarima gyaw wɔne ɔbea honam fam ayɔnkofa yɛbea a ɛyɛ ne kwan so no maa wɔn mfɛfo mmarima ho akɔnnɔ dɛwee wɔn mu, na mmarima ne mmarima yɛɛ adapaade, na wɔde nyaa akatua a ɛsɛ wɔn nnaadaa wɔn ankasa mu.
45001028	Na sɛnea wɔammu sɛ wobekura Onyankopɔn wɔn nimdeɛ mu nti, Onyankopɔn yii wɔn maa adwene a ɛmfra, sɛ wɔnyɛ nea ɛmfata:
45001029	Sɛ nnipa a ade a ɛnteɛ nyinaa, amumɔyɛ, anibere, nnebɔne ayɛ wɔn ma; nitan, awudi, akasakasa, nsisi, ɔbra bɔne ahyɛ wɔn ma; wɔyɛ asututufo,
45001030	ntwirifo, Onyame atamfo, anuɔdenfo, ahantanfo, ahohoahoafo, nnebɔne farebaefo, awofo asɛm ho asoɔdenfo,
45001031	wonni ti, apamsɛefo, wonni dɔ, wonni mmɔborohunu.
45001032	Na wonim Nyankopɔn ahyɛde yiye sɛ owu na ɛsɛ wɔn a wɔyɛ saa nneɛma yi de, nanso ɛnyɛ ɔyɛ nko na wɔyɛ, na mmom wɔpene wɔn a wɔyɛ saa ade no bi.
45002001	Enti, wo nipa biara a wubu atɛn no, anoyi bi nni hɔ mma wo; efisɛ nea wubu obi atɛn wɔ mu no, wubu wo ankasa wo ho fɔ, efisɛ wo a wubu atɛn no, woyɛ saa ade no ara.
45002002	Nanso yenim sɛ Onyankopɔn atemmu fa ne kwan so pɛ, wɔn a wɔyɛ saa nneɛma no so.
45002003	Na, wo nipa a wubu wɔn a wɔyɛ saa nneɛma no atɛn na woyɛ saa ara no, so wususuw sɛ wubeguan Nyankopɔn atemmu?
45002004	Anaasɛ wotew n’ayamye ne ne boasetɔ ne n’abodwokyɛre bebrebe no ahi a wunnim sɛ Onyankopɔn ayamye de wo rekɔ adwensakra mu?
45002005	Na wo komaden ne komapirim nti, woboaboa abufuw ano twɛn abufuw ne Nyankopɔn atɛntrenee no adiyi da no.
45002006	Ɔno na obesusuw nnipa nyinaa nnwuma so ade ama wɔn mmiako mmiako.
45002007	Wɔn a wɔde papayɛ mu boasetɔ hwehwɛ anuonyam ne nidi ne ade a ɛmporɔw no, ɔbɛma wɔn daa nkwa;
45002008	na wɔn a wofi atutupɛ mu na wontie nokware, na wotie nea ɛnteɛ no benya abufuw ne awerɛhow.
45002009	Na ahohia ne ahometew bɛba nnipa a wɔyɛ bɔne akra nyinaa so, Yudafo kan ne Helafo nso.
45002010	Na anuonyam ne nidi ne asomdwoe bɛba ama wɔn a wɔyɛ papa nyinaa, Yudafo kan ne Helafo nso bi.
45002011	Na nnipa nyiyim ne animhwɛ nni Nyankopɔn fam.
45002012	Na dodow a wonni mmara na wɔyɛ bɔne no, wɔbɛkwati mmara nso ayera. Na dodow a wɔyɛ bɔne, mmara mu no, wɔnam mmara no so bebu wɔn atɛn.
45002013	Na ɛnyɛ mmaratofo ne atreneefo wɔ Onyankopɔn anim, na mmom mmara sodifo na wobebu wɔn bem.
45002014	Na amanaman mufo a wonni mmara no de wɔn awosu yɛ mmara no mu nneɛma a, eyinom a wonni mmara no yɛ mmara ma wɔn ho.
45002015	Wɔde eyi kyerɛ sɛ wɔakyerɛw mmara adwuma no wɔn komam, na wɔn ahonim nso di wɔn adanse, na wɔn nsusuwii toto wɔn ho ano, anaasɛ nso eyiyi wɔn ho ano,
45002016	ɛda a Onyankopɔn nam Kristo Yesu so bebu nnipa nkokoamsɛm atɛn sɛnea m’asɛmpa te no.
45002017	Na sɛ wɔfrɛ wo Yudani, na wode wo ho tweri mmara, na wohoahoa wo ho Onyankopɔn mu,
45002018	na wuhu nea ɔpɛ, na wunim nneɛma a ɛsonsono mu paw, sɛ wofi mmara mu kyerɛkyerɛ wo nti,
45002019	na wode wo ho to wo ho so sɛ woyɛ anifuraefo kwankyerɛfo, wɔn a wɔwɔ sum mu hann,
45002020	nkwasea fotufo, nkokoaa kyerɛkyerɛfo, sɛ wuhu nimdeɛ ne nokware suban mmara no mu nti a,
45002021	afei wo a wokyerɛkyerɛ obi no, wonkyerɛkyerɛ wo ho? Wo a woka sɛ wonnwia ade no, wuwia ade?
45002022	Wo a wuse wɔnnsɛe aware no, wosɛe aware? Wo a wukyi ohoni no, wofow asɔrefi nneɛma?
45002023	Wo a wohoahoa wo ho mmara mu no nam mmarato so hura Onyankopɔn anim?
45002024	Na mo nti wɔsɛe Nyankopɔn din amanaman mu, sɛnea wɔakyerɛw no.
45002025	Na sɛ wudi mmara no so de a, twetiatwa ho wɔ mfaso; nanso woto mmara no de a, na wo twetiatwa no adan momonotoyɛ.
45002026	Enti sɛ momonoto no di mmara mu nsɛntrenee so a, so wɔremmu ne momonotoyɛ no sɛ twetiatwa?
45002027	Na nea wɔawo no momonoto a odi mmara no so pɛ no bebu wo a wunim nkyerɛwee no, na woyɛ twetiani nanso woto mmara no atɛn!
45002028	Na ɛnyɛ nea ɔda adi saa na ɔyɛ Yudani, nso ɛnyɛ nea ɛda adi saa ɔhonam mu na ɛyɛ twetiatwa,
45002029	na mmom Yudani ne nea ɔyɛ no ne mu, na twetiatwa ne nea wɔayɛ no komam, wɔ honhom mu, na ɛnyɛ nea wɔakyerɛw mu; ɔno na n’ayeyi mfi nnipa, na efi Nyankopɔn.
45003001	Afei dɛn na Yudani anya aboro so, anaasɛ twetiatwa ho mfaso ne dɛn?
45003002	Ɛdɔɔso akwan horow nyinaa mu: Nea edi kan ne sɛ wɔde Nyankopɔn nsɛm ahyɛ wɔn nsa.
45003003	Na sɛ ebinom annye anni ɛ? So wɔn gye a wonnye nni no bɛma Onyankopɔn gyidi adan hunu?
45003004	Dabida, na mmom, ma Onyankopɔn nyɛ ɔnokwafo, na onipa biara nyɛ ɔtorofo, sɛnea wɔakyerɛw sɛ: Nea ɛbɛyɛ na woadi bem wo nsɛm mu, na wubu atɛn a, woadi nim.
45003005	Na sɛ yɛn teɛ a yɛnteɛ yi na eyi Nyankopɔn trenee no kyerɛ a, yebese dɛn? Onyankopɔn nteɛ sɛ ɔde abufuw ba yɛn so anaa? Meka no nnipam.
45003006	Dabida, sɛ ɛte saa a, anka Onyankopɔn bebu wiase atɛn dɛn?
45003007	Na sɛ Onyankopɔn nokware da adi mmoroso m’atoro mu kɔ n’anuonyam mu a, adɛn na woda so bu me atɛn sɛ ɔdebɔneyɛfo,
45003008	na ɛnyɛ sɛnea wɔto yɛn so na nnipa bi ka sɛ yese: Momma yɛnyɛ bɔne, na papa mmra? Wɔn na wɔn atemmu teɛ pɛ.
45003009	Ɛnde na ɛdɛn? So yɛsen eyinom? Yɛnsen wɔn koraa. Na yɛde kan nsɛm no akyekyere Yudafo ne Helafo nyinaa sɛ wɔhyɛ bɔne ase,
45003010	sɛnea wɔakyerɛw sɛ: Ɔtreneeni biara nni hɔ, obiako po nni hɔ.
45003011	Obiara nni hɔ a ɔyɛ ɔbadwemma, obiara nni hɔ a ɔhwehwɛ Onyankopɔn akyi kwan.
45003012	Wɔn nyinaa aman, wɔn nyinaa aporɔw, obiara nni hɔ a ɔyɛ papa, obiako po nni hɔ.
45003013	Wɔn menewa yɛ ɔda a abue, wɔde wɔn tɛkrɛma daadaa; nhurutoa bɔre wɔ wɔn anofafa ase.
45003014	Nnome ne ade nwenwene ahyɛ wɔn anom ma.
45003015	Wɔn anan yɛ hare, mogyahwiegu ho,
45003016	Pasaayɛ ne amanehunu wɔ wɔn akwan mu,
45003017	na asomdwoe kwan de, wonnim.
45003018	Onyankopɔn suro biara nni wɔn ani so.
45003019	Na yenim sɛ biribiara a mmara se no, ɛka kyerɛ wɔn a wɔwɔ mmara no mu, na wɔamua obiara ano, na wiase nyinaa aba Onyankopɔn atemmu ase.
45003020	Efisɛ wɔremfi mmara nnwuma mu mmu ɔhonam biara bem n’anim; na mmara so na wɔnam hu bɔne yiye.
45003021	Na afei wɔakwati mmara ayi Nyankopɔn trenee adi; ɛho adanse na mmara ne adiyifo di.
45003022	Na ɛyɛ Onyankopɔn trenee a ɛnam Yesu Kristo ho gyidi so hyɛn wɔn a wogye di nyinaa mu no na ɛba wɔn nyinaa so. Na nsonoe biara nni mu,
45003023	efisɛ wɔn nyinaa ayɛ bɔne, na Onyankopɔn anuonyam abɔ wɔn,
45003024	na wɔde ne dom nam ogye a ɛwɔ Kristo Yesu mu no so bu wɔn bem kwa.
45003025	Ɔno na Onyankopɔn de no asi hɔ sɛ mpatade, ne mogya mu, na wɔafa gyidi so agye no, na ɔde akyerɛ ne trenee, nnebɔne a wɔayɛ kan no twa a wama atwam Onyankopɔn boasetɔ mu no nti,
45003026	na ɔde akyerɛ ne trenee no ɛbere yi mu, na ɔno ankasa ateɛ, na wabu nea ofi Yesu ho gyidi mu no nso bem ama wateɛ bi.
45003027	Afei ahohoahoa wɔ he? Wɔatu ɛno afim. Ɛnam mmara bɛn so? Nnwuma de so? Daabi, na mmom ɛnam gyidi mmara so.
45003028	Enti na yebu sɛ wɔkwati mmara nnwuma de gyidi na ebu onipa bem.
45003029	So Onyankopɔn yɛ Yudafo nko de? So ɔnyɛ amanaman mufo nso de bi? Ampa, ɔyɛ amanaman mufo de nso.
45003030	Sɛ ɛte saa de a, na ɛyɛ Onyankopɔn koro a ofi gyidi mu bu twetiafo bem no ara na ɔnam gyidi so bu momonoto bem.
45003031	Ɛnde na yɛnam gyidi so tue mmara no anaa? Dabida, na mmom yɛma mmara no ase atim.
45004001	Afei dɛn na yɛbɛka afa yɛn honam fam tete agya Abraham ho?
45004002	Na sɛ efi nnwuma mu na wobuu Abraham bem a, ɛnde na ɔwɔ nea ɔde hoahoa ne ho, nanso ɛnyɛ Onyankopɔn anim.
45004003	Na dɛn na kyerɛw no se? Abraham gyee Onyankopɔn dii, na wobuu ɛno sɛ trenee maa no.
45004004	Na nea ɔyɛ nnwuma no de, wommu n’akatua sɛ ɔdom, na mmom sɛ ade a ɛsɛ no.
45004005	Na nea ɔnyɛ nnwuma, na ogye nea obu obusuyɛfo bem di no, wobu ne gyidi sɛ trenee ma no.
45004006	Sɛnea Dawid nso ka sɛ nhyira no yɛ onipa a Onyankopɔn kwati nnwuma bu trenee ma no no dea,
45004007	sɛ: Nhyira ne wɔn a wɔde wɔn mmarato afiri wɔn na wɔn bɔne so akata.
45004008	Nhyira ne onipa a Awurade mmu ne bɔne ngu no so.
45004009	Ɛnde na nhyira yi ba twetiafo nko anaa momonotofo nso so? Efisɛ yɛka sɛ wobuu gyidi sɛ trenee maa Abraham.
45004010	Na wobu maa no dɛn? Ɔwɔ twetiatwa mu anaa momonotoyɛ mu no? Ɛnyɛ twetiatwa mu, na mmom momonotoyɛ mu.
45004011	Na onyaa twetiatwa sɛnkyerɛnne sɛ ne momonotoyɛ mu gyidi a ɔde nyaa trenee no nsɔano, na wayɛ momonotoyɛ mu gyidifo nyinaa agya, na wɔabu trenee no ama wɔn nso,
45004012	na wayɛ twetiafo agya nso, a ɛnyɛ sɛ wofi twetiatwa mu nko, na mmom wotiatia yɛn agya Abraham gyidi a ɔwɔ momonotoyɛ mu no anammɔn mu bi.
45004013	Na ɛnyɛ mmara so na ɛbɔ a wɔhyɛɛ Abraham anaa n’asefo sɛ wɔbɛyɛ wiase adedifo no nam bae, na mmom ɛnam gyidi trenee so.
45004014	Na sɛ wɔn a wofi mmara mu no yɛ adedifo a, na gyidi no adan hunu, na wɔatue bɔhyɛ no;
45004015	efisɛ mmara no twe abufuw ba. Na nea mmara bi nni no, mmarato nso nni hɔ.
45004016	Enti efi gyidi mu, sɛ emfi ɔdom mu mmra, na bɔhyɛ no atim ama asefo no nyinaa; ɛnyɛ wɔn a wofi mmara mu no nko, na mmom wɔn a wofi Abraham a ɔyɛ yɛn nyinaa agya gyidi mu no nso bi,
45004017	sɛnea wɔakyerɛw sɛ: Mede wo mayɛ amanaman mufo bebree agya, Onyankopɔn a ogyee no dii a onyan awufo na ɔfrɛ nneɛma a ɛmmae sɛ nneɛma a ɛwɔ hɔ no anim.
45004018	Ɔno na nea anidaso nni no, ogyina anidaso so gye dii, na wayɛ amanaman mufo bebree agya, sɛnea wɔaka no sɛ: Sɛnea w’asefo bɛyɛ ne no.
45004019	Na wanyɛ mmerɛw gyidi mu anhwɛ ne nipadua sɛ wadi mfirihyia bɛyɛ ɔha nti anya awu, ne Sara yafunu nso a awu no;
45004020	na Onyankopɔn bɔhyɛ no ho de, wamfa ogye a wonnye nni annye kyim, na mmom onyaa gyidi mu ahoɔden hyɛɛ Onyankopɔn anuonyam,
45004021	na onim ampa sɛ, nea wahyɛ ho bɔ no, obetumi ayɛ nso.
45004022	Enti nso wobuu no sɛ trenee maa no.
45004023	Na ɛnyɛ ne nko nti na wɔakyerɛw eyi, sɛ wobuu no saa maa no,
45004024	na mmom yɛn nso a yegye nea onyan yɛn Awurade Yesu fii awufo mu no di no, wobebu no saa ama yɛn;
45004025	ɔno na yɛn mfomso nti woyii no mae, na yɛn bembu nti wonyan no.
45005001	Afei efi gyidi mu na wɔabu yɛn bem nti, yɛnam yɛn Awurade Yesu Kristo so wɔ Onyankopɔn fam asomdwoe;
45005002	ɔno nso so na yɛnam de gyidi anya ɔdom yi a yɛwɔ mu no mu kwan, na yɛhoahoa yɛn ho Onyankopɔn anuonyam ho anidaso mu.
45005003	Na ɛnyɛ eyi nko, na mmom yɛhoahoa yɛn ho ahohia mu nso, efisɛ yenim sɛ ahohia de boasetɔ ba,
45005004	na boasetɔ de osuahu ba, na osuahu de anidaso ba;
45005005	na anidaso nhyɛ aniwu, efisɛ wɔnam Honhom Kronkron a wɔde ama yɛn no so ahwie Onyankopɔn dɔ agu yɛn komam.
45005006	Na yɛda so yɛ mmerɛw no, bere a ɛsɛ mu no, Kristo wu maa abusuyɛfo.
45005007	Na ɛbɛyɛ den sɛ obi bewu ama nea ɔyɛ onipa trenee po; na nea ɔyɛ onipa pa no de, ebia obi besi ne bo sɛ obewu ama no.
45005008	Na Onyankopɔn yi ne dɔ a ɔdɔ yɛn no kyerɛ, efisɛ yɛda so yɛ nnebɔneyɛfo no, Kristo wu maa yɛn.
45005009	Enti afei mmom a wɔabu yɛn bem ne mogya mu yi, wɔnam no so begye yɛn nkwa afi abufuw no mu.
45005010	Na sɛ, bere a yɛyɛ atamfo no, wɔnam ne ba no wu so apata yɛne Nyankopɔn ntam a, na afei mmom a wɔapata ama yɛn yi, wobegye yɛn nkwa mmoroso wɔ ne nkwa no mu.
45005011	Na ɛnyɛ eyi nko, na mmom yɛnam yɛn Awurade Yesu Kristo a yɛanya ne mu mpata yi so hoahoa yɛn ho nso Onyankopɔn mu.
45005012	Eyi nti, sɛnea ɛnam onipa biako so na bɔne baa wiase, na owu nam bɔne so bae no, saa na ɛyɛe na owu trɛw kaa nnipa nyinaa, efisɛ wɔn nyinaa ayɛ bɔne.
45005013	Na bɔne wɔ wiase ansa na mmara no reba, nso mmara nni hɔ a, wɔmmu bɔne ho akontaa.
45005014	Nanso owu dii hene fii Adam so besii Mose so; wɔn a wɔanyɛ Adam mmarato no sɛso so bɔne mpo, odii wɔn so bi; ɔno Adam ne nea ɔbɛba no nsusuwso.
45005015	Na ɛnyɛ sɛnea mfomso no te na ɔdom akyɛde no nso te, efisɛ obiakofo mfomso nti nnipa bebree awu a, Onyankopɔn dom ne onipa biako a ɔne Yesu Kristo no dom mu akyɛde aboro so ama nnipa bebree no mmom akyɛn sa.
45005016	Na ɛnyɛ sɛ nea ɛnam obiakofo a ɔyɛɛ bɔne no so bae no na akyɛde no te, na atemmu no fi obiakofo na ɛdan afobu, na ɔdom akyɛde no fi mfomso pii mu na ɛdan bembu.
45005017	Na sɛ ɛnam obiakofo no so na owu de obiakofo no mfomso dii hene a, wɔn a wɔanya ɔdom ne trenee akyɛde a ɛboro so no nam obiakofo no, Yesu Kristo, so bedi ahene, nkwa mu mmom.
45005018	Enti afei, sɛnea afobu nam obiakofo mfomso so baa nnipa nyinaa so no, sɛ nso nkwa bembu nam obiakofo trenee so baa nnipa nyinaa so nen.
45005019	Na sɛnea nnipa bebree no nam onipa biako no asoɔden so bɛyɛɛ nnebɔneyɛfo no, sɛ nso bebree no nam obiakofo no setie so bɛyɛ atreneefo nen.
45005020	Na mmara bae sɛ mfomso no nnɔɔso, na nea bɔne adɔɔso no, ɔdom aboro so akyɛn no.
45005021	Na sɛnea bɔne dii hene owu mu no, ɔdom nso nam trenee so adi hene afa yɛn Awurade Yesu Kristo so akɔ daa nkwa mu.
45006001	Enti afei yebese dɛn? Yɛntena bɔne mu na ɔdom no nnɔɔso anaa?
45006002	Dabida, yɛn a yewu maa bɔne no, ɛbɛyɛ dɛn na yɛbɛda so atena ase wɔ mu?
45006003	Anaasɛ munnim sɛ yɛn mu dodow a wɔbɔɔ yɛn asu kɔɔ Kristo Yesu mu no, wɔbɔɔ yɛn asu kɔɔ ne wu mu?
45006004	Enti wɔnam owu mu asubɔ so asie yɛne no sɛ, sɛnea wɔnam agya no anuonyam so nyan Kristo fii awufo mu no, saa ara na yɛn nso nnantew nkwa foforo mu.
45006005	Na sɛ yɛayɛ wɔn a wɔne ne wu sɛso abom ayɛ biako a, na yɛayɛ wɔn a wɔne ne sɔre sɛso nso abom ayɛ biako.
45006006	Na yenim eyi sɛ wɔabɔ yɛn nipa dedaw ne no asɛndua mu, sɛ bɔne no nipadua nwu, na yɛansom bɔne bio;
45006007	efisɛ nea wawu no, wɔabu no bem afi bɔne ho.
45006008	Na sɛ yɛne Kristo awu a, yegye di sɛ yɛne no bɛtena ase nso,
45006009	na yenim sɛ Kristo a wonyan no fii awufo mu no renwu bio; owu renni no so bio.
45006010	Na nea owui no, owu maa bɔne prɛko, na nea ɔte ase no, ɔte ase ma Onyankopɔn.
45006011	Saa ara na mo nso mummu mo ho sɛ moawu ama bɔne, na mote ase ma Onyankopɔn wɔ Kristo Yesu mu.
45006012	Enti mommma bɔne nnni mo nipadua a ebewu no mu hene, sɛ mubetie no n’akɔnnɔ mu;
45006013	nso mommfa mo honam akwaa mmma bɔne sɛ amumɔyɛ akode, na mmom momfa mo ho mma Onyankopɔn sɛ wɔn a wofi awufo mu te ase, na momfa mo honam akwaa mma Onyankopɔn sɛ trenee akode.
45006014	Na bɔne renni mo so, efisɛ munni mmara ase, na mmom mowɔ ɔdom ase.
45006015	Ɛnde na ɛdɛn? Yɛnyɛ bɔne, efisɛ yenni mmara ase, na mmom ɔdom ase? Dabida.
45006016	Munnim sɛ, nea mode mo ho ma no sɛ nkoa a wotie no no, sɛ bɔne a ɛde kɔ owu mu de oo, asoɔmmerɛw a ɛde kɔ trenee mu de oo, ɔno ara a mutie no no na ne nkoa ne mo?
45006017	Na aseda nka Onyankopɔn, sɛ moayɛ bɔne nkoa pɛn, na afei mufi koma mu abrɛ mo aso ase ama kyerɛkyerɛ no suban a wɔde mo ahyɛ mu no.
45006018	Na moade mo ho afi bɔne ho yi, moabɛyɛ trenee nkoa.
45006019	Mo honam mmerɛw nti na mekasa makyerɛ mo nnipam. Na sɛnea mode mo honam akwaa mae de som efi ne mmaratode de kɔɔ mmaratode mu no, saa ara na afei momfa mo honam akwaa mma mfa nsom trenee nkɔ ahotew mu.
45006020	Na bere a moyɛ bɔne nkoa no, na mode mo ho trenee ho.
45006021	Na aba bɛn na saa bere no munya fii nneɛma a afei de, mo ani wu ho no mu? Saa nneɛma no awiei ne owu.
45006022	Na afei moade mo ho afi bɔne ho na mosom Onyankopɔn yi, mowɔ aba a ɛde kɔ ahotew mu na n’awiei ne daa nkwa.
45006023	Na bɔne so akatua ne owu; na Onyankopɔn dom akyɛde ne daa nkwa, yɛn Awurade Kristo Yesu mu.
45007001	Anaasɛ, anuanom, munnim na mekasa mekyerɛ wɔn a wonim mmara no sɛ mmara di onipa so bere a ɔde te ase nyinaa?
45007002	Na ɔbea a ɔhyɛ okunu ase de, wɔde mmara akyere no asa okunu, bere a ɔte ase no; na sɛ okunu no wu a, wɔasan no afi okunu no mmara no ho.
45007003	Enti okunu no da so te ase no, sɛ ɔde ne ho kɔbɔ ɔbarima bi ho a, wɔbɛfrɛ no ɔwaresɛefo; na sɛ okunu no wu a, na wade ne ho afi mmara no ho, na sɛ ɔkɔware ɔbarima foforo a, na ɔnyɛ ɔwaresɛefo.
45007004	Ne saa nti, me nuanom, mo nso, wɔnam Kristo nipadua so akum mo ama mmara no, sɛ monkɔyɛ ɔfoforo a ɔne nea wɔanyan no afi awufo mu no de, na yɛasow aba ama Onyankopɔn.
45007005	Na yɛwɔ ɔhonam mu no, nnebɔne nhyɛsode nam mmara no so yɛɛ adwuma wɔ yɛn honam akwaa mu, sɛ yɛnsow aba mma owu.
45007006	Na afei de, sɛ yɛawu ama nea ɛkyekyere yɛn no nti, wɔasan yɛn afi mmara no ho ma yɛsom honhom foforoyɛ mu, na ɛnyɛ nkyerɛwee dedaw mu.
45007007	Enti afei yebese dɛn? Mmara no yɛ bɔne anaa? Dabida, na mmom sɛ ɛnyɛ mmara no nti a, anka minnim bɔne, na sɛ mmara no anka sɛ: Mma w’ani mmmere a, anka minnim akɔnnɔ.
45007008	Na bɔne no nam mmara asɛm no so nyaa ɔkwan yɛɛ akɔnnɔ nyinaa wɔ me mu; na sɛ mmara nni hɔ a, na bɔne nso awu.
45007009	Na me de, makwati mmara no matena ase pɛn; na mmara asɛm no bae no, bɔne nyanee bio;
45007010	na me de, miwui, na mihuu mmara asɛm a wɔde rekɔ nkwa mu no sɛ ɛno ara na ɛde me kɔɔ owu mu.
45007011	Na bɔne no nam mmara asɛm no so nyaa ɔkwan daadaa me, na ɛnam so kum me.
45007012	Enti mmara no yɛ kronkron, na mmara asɛm no yɛ kronkron ne trenee ne papa.
45007013	Ɛnde na nea ɛyɛ papa no adan owu ama me anaa? Dabida, na ɛyɛ bɔne no mmom, na ada adi sɛ bɔne a ɛnam nea ɛyɛ papa no so po de owu aba me so, na bɔne no nam mmara asɛm no so ayɛ bɔne atena so.
45007014	Na yenim sɛ mmara no yɛ honhom mu ade, na me de, meyɛ ɔhonam muni a wɔatɔn me ahyɛ bɔne ase.
45007015	Na nea meyɛ no, minhu; efisɛ ɛnyɛ nea mepɛ na meyɛ, na mmom nea mikyi no, ɛno na meyɛ.
45007016	Na sɛ nea mempɛ no na meyɛ a, na mepene sɛ mmara no ye.
45007017	Ɛnde na afei ɛnyɛ me na meyɛ bio, na mmom ɛyɛ bɔne a ɛte me mu no.
45007018	Na minim sɛ me mu, ɛne sɛ me honam mu de, papa bi nte mu; efisɛ ɔpɛ de, ɛwɔ me hɔ, na ɔyɛ a mɛyɛ nea eye no de, minhu.
45007019	Na papa a mepɛ no, menyɛ, na mmom bɔne a mempɛ no, ɛno na meyɛ.
45007020	Na sɛ nea mempɛ no meyɛ a, ɛnde ɛnyɛ me na meyɛ bio, na mmom ɛyɛ bɔne a ɛte me mu no.
45007021	Ɛnde mihu mmara yi sɛ, me a mepɛ sɛ meyɛ nea eye no, bɔne wɔ me hɔ.
45007022	Na me mu nipa fam de, m’ani gye Onyankopɔn mmara ho;
45007023	nanso mihu mmara foforo bi wɔ me honam akwaa mu a ɛne m’adwene mu mmara ko na ɛfa me dommum ma bɔne mmara a ɛwɔ me honam akwaa mu no.
45007024	Me manehunufo! Hena na obeyi me afi owu yi nipadua mu?
45007025	Aseda mfa yɛn Awurade Yesu Kristo so nka Onyankopɔn! Ɛnde afei me ara mede m’adwene mesom Onyankopɔn mmara, na ɔhonam de, mede mesom bɔne mmara.
45008001	Ɛnde afei afobu biara nni hɔ mma wɔn a wɔwɔ Kristo Yesu mu.
45008002	Na Kristo Yesu mu nkwa honhom mmara no agye me afi bɔne ne owu mmara no mu.
45008003	Na nea mmara no antumi anyɛ, sɛ ɔhonam ma ɛyɛɛ mmerɛw no, Onyankopɔn somaa n’ankasa ne ba, bɔne honam suban mu, ɛne bɔne nti, na ɔde buu bɔne no fɔ ɔhonam no mu,
45008004	sɛ mmara no asɛntrenee mmra mu wɔ yɛn a yɛnnantew ɔhonam fam, na mmom yɛnam honhom de mu no ho.
45008005	Na wɔn a wɔnam ɔhonam fam no dwen ɔhonam de, na wɔn a wɔnam honhom de mu no dwen honhom de.
45008006	Na ɔhonam adwene yɛ owu, na honhom adwene yɛ nkwa ne asomdwoe.
45008007	Efisɛ ɔhonam adwene yɛ nitan a ɛtan Onyankopɔn, na ɛmfa ne ho nhyɛ Onyankopɔn mmara no ase, na mpo entumi;
45008008	na wɔn a wɔwɔ ɔhonam mu no ntumi nsɔ Onyankopɔn ani.
45008009	Na mo de, munni honam mu, na mmom mowɔ honhom mu, nanso gye sɛ Onyankopɔn honhom te mo mu. Na sɛ obi nni Kristo honhom a, ɔnyɛ ne dea.
45008010	Na sɛ Kristo wɔ mo mu a, bɔne nti nipadua no awu de, nanso trenee nti honhom no wɔ nkwa.
45008011	Na sɛ nea onyan Yesu fii awufo mu no honhom te mo mu a, nea onyan Kristo fii awufo mu no bɛma mo nipadua a ewu yi nso nkwa, ne honhom a ɛte mo mu no ntia.
45008012	Enti afei, anuanom, ɛnyɛ ɔhonam na yɛde no ka, na yɛatena ase honam fam.
45008013	Na sɛ mote ase honam fam a, mubewu; na sɛ mode honhom kum nipadua no nneyɛe a, mobɛtena ase.
45008014	Na dodow a Onyankopɔn honhom ka wɔn no, wɔn na wɔyɛ Onyankopɔn mma.
45008015	Na moannya akoayɛ honhom a mode besuro bio, na mmom moanya abagye honhom a ɛno mu na yɛteɛm sɛ: Abba, agya!
45008016	Honhom no ara ne yɛn honhom di adanse sɛ yɛyɛ Onyankopɔn mma.
45008017	Na yɛyɛ mma a, yɛyɛ adedifo nso, Onyankopɔn adedifo ne Kristo yɔnkodifo, nanso gye sɛ yɛne no hu amane ansa na wɔahyɛ yɛn ne no anuonyam bi.
45008018	Na mibu sɛ sesɛɛ bere yi mu amane yi nnu anuonyam a wɔrebeyi adi de ama yɛn no.
45008019	Na abɔde no ani gyina retwɛn Onyankopɔn mma ahoyi.
45008020	Na wɔde abɔde no ahyɛ ade hunu ase, ɛnyɛ n’ankasa na ɛpɛ, na mmom nea ɔde hyɛɛ ase no ntia, anidaso mu,
45008021	sɛ abɔde no ankasa nso bɛfa ne ho adi afi ɔsom a ɛsom porɔwee no mu akɔ Onyankopɔn mma anuonyam adehyedi mu.
45008022	Na yenim sɛ abɔde nyinaa penepene, na ɛko awo bedu nnɛ yi.
45008023	Na ɛnyɛ ɛno nko, na yɛn ankasa nso a yɛwɔ Honhom no aba a edi kan no, yɛn nso yesi apini retwɛn abagye a ɛne ogye a wobegye yɛn nipadua no.
45008024	Na anidaso mu na wogyee yɛn nkwa; na anidaso a wohu nyɛ anidaso; na nea obi hu no, ɛbɛyɛ dɛn na n’ani bɛda so?
45008025	Na sɛ yɛn ani da nea yenhu so a, yɛde boasetɔ twɛn.
45008026	Saa ara nso na Honhom no boa yɛn yɛn mmerɛwyɛ mu, efisɛ sɛnea yɛbɛbɔ mpae a ɛsɛ no, yennim, nanso Honhom no ara de ɔpene a enni kabea di ma yɛn.
45008027	Na nea ɔpɛɛpɛɛ koma mu no nim dekode a ɛyɛ Honhom no adwene, efisɛ odi ma ahotefo no sɛnea Onyankopɔn pɛ.
45008028	Na yenim sɛ wɔn a wɔdɔ Onyankopɔn no, ade nyinaa di boa wɔn ma ewie wɔn yiye, wɔn a wɔnam n’atirimbɔ no so afrɛ wɔn no.
45008029	Na wɔn a ohuu wɔn siei no, wayi wɔn ato hɔ nso, sɛ wɔnsɛ ne ba no suban, na wayɛ anuanom pii mu abakan.
45008030	Na wɔn a oyii wɔn too hɔ no, wafrɛ wɔn nso; na wɔn a ɔfrɛɛ wɔn no, wabu wɔn bem nso, na wɔn a obuu wɔn bem no, wahyɛ wɔn anuonyam nso.
45008031	Na afei yebese eyinom ho dɛn? Sɛ Onyankopɔn wɔ yɛn afa a, hena na ɔne yɛn bedi asi?
45008032	Nea wankame n’ankasa ne ba, na mmom yɛn nyinaa nti oyii no mae no, ɛbɛyɛ dɛn na ɔremfa ade nyinaa nso nka ne ho mmɛdom yɛn?
45008033	Hena na ɔbɛtoto wɔn a Onyankopɔn apaw wɔn no ano? Onyankopɔn ne nea obu bem;
45008034	hena ne nea obu fɔ? Kristo Yesu ne nea owui na mpo wanyan, na ɔte Nyankopɔn nifa nso, nanso odi ma yɛn.
45008035	Hena na ɔbɛtetew yɛne Kristo dɔ mu? Ahohia anaa ahometew anaa ɔtaa anaa ɔkɔm anaa adagyaw anaa amanenya anaa nkrante?
45008036	Sɛnea wɔakyerɛw sɛ: Wo nti wokum yɛn daa nyinaa; wobu yɛn sɛ nguanten a wɔrebekum wɔn.
45008037	Nanso eyinom nyinaa mu na yɛnam nea ɔdɔɔ yɛn no so di nkonim boro so.
45008038	Na migye midi ampa sɛ owu anaa nkwa anaa abɔfo anaa atumfo anaa nneɛma a ɛwɔ hɔ anaa nneɛma a ɛrebɛba anaa ahoɔden
45008039	anaa ɔsoro anaa ebun anaa abɔde foforo biara rentumi ntetew yɛne Nyankopɔn dɔ a ɛwɔ yɛn Awurade Kristo Yesu mu.
45009001	Meka no nokware Kristo mu, minni atoro, na m’ahonim nso redi me adanse Honhom Kronkron mu
45009002	sɛ: Midi awerɛhow kɛse ne daa yaw wɔ me koma mu.
45009003	Na anka mepɛ sɛ woyi me ara fi Kristo ho yɛ abusude ma me nuanom a ɔhonam fam wɔyɛ m’abusuafo,
45009004	na wɔyɛ Israelfo a abagye ne anuonyam ne apam horow ne mmarahyɛ ne nyamesom ne bɔhyɛ horow no yɛ wɔn de;
45009005	na agyanom no nso wɔ wɔn, na ɔhonam fam no, Kristo a ɔyɛ ade nyinaa so Nyankopɔn a wohyira no daa daa no fii wɔn mu bae. Amen.
45009006	Na ɛnyɛ sɛ ebia Onyankopɔn asɛm no mu atu. Efisɛ ɛnyɛ wɔn a wofi Israel mu nyinaa ne Israel,
45009007	nanso ɛnyɛ sɛ wɔyɛ Abraham asefo nti, wɔn nyinaa yɛ mma, na mmom: Isak mu na wɔbɛfrɛ w’asefo.
45009008	Ɛne sɛ ɛnyɛ ɔhonam mma no ne Nyankopɔn mma, na mmom bɔhyɛ mma no na wobu wɔn asefo.
45009009	Efisɛ bɔhyɛ asɛm no ni: Afedan sesɛɛ mɛba, na Sara anya ɔba.
45009010	Na ɛnyɛ eyi nko, na Rebeka nso ne obiakofo a ɔne yɛn agya Isak no nyinsɛnee,
45009011	na onnya nwoo mma no, na wonnya nyɛɛ papa anaa bɔne no, nea ɛbɛyɛ na Onyankopɔn tirim a ɔbɔe ɔpaw so no atena hɔ, na amfi nnwuma mu, na mmom ɛnam ne frɛ so nti,
45009012	wosee no sɛ: Ɔpanyin no bɛsom akumaa no;
45009013	sɛnea wɔakyerɛw sɛ: Medɔɔ Yakob, na metan Esau.
45009014	Enti afei yebese dɛn? So ade a ɛnteɛ wɔ Onyankopɔn hɔ? Dabida!
45009015	Na osee Mose sɛ: Nea mihu no mmɔbɔ no ara na mehu no mmɔbɔ, na nea me yam hyehye me ma no no ara na me yam bɛhyehye me ama no.
45009016	Ɛnde na emfi nea ɔpɛ anaa nea otu mmirika no, na mmom efi Onyankopɔn a ohu mmɔbɔ no.
45009017	Na kyerɛw no see Farao sɛ: Eyi ara nti na mama wo so sɛ meyi me tumi adi wɔ wo mu, na wɔabɔ me din asaase nyinaa so.
45009018	Ɛnde na nea ɔpɛ na ohu no mmɔbɔ, nso nea ɔpɛ na ɔma ne koma yɛ den.
45009019	Na afei wobɛka akyerɛ me sɛ: Ɛdɛn na ɔda so nunu onipa? Na hena na ɔne ne pɛ a ɔpɛ no di asi?
45009020	Ɛnde, onipa, hena ne wo a wutuatua Onyankopɔn asɛm ano? So annwene bese ɔnwemfo sɛ: Dɛn nti na woyɛɛ me sɛɛ?
45009021	So okukunwemfo nni dɔte so tumi sɛ ɔde dɔtetɔw koro no ara nwene kuku biako a enya nidi na ɔnwene foforo nso a enni nidi?
45009022	Na sɛ Onyankopɔn pɛ sɛ oyi n’abufuw adi, na ɔma wohu ne tumidi, nanso ɔde abodwokyɛre bebree kuraa abufuw ade a wɔasiesie ama ɔsɛe no mu,
45009023	sɛ ɔbɛma wɔahu n’anuonyam ahonya nso, mmɔborohunu ade a wɔasiesie ama anuonyam no so a, wobɛka dɛn?
45009024	Sɛ wɔafrɛ yɛn nso nen, ɛnyɛ Yudafo nko mu, na amanaman mu nso.
45009025	Sɛnea ɔka Hosea nhoma mu nso sɛ: Mɛfrɛ wɔn a wɔnyɛ me man no me man, ne nea mannɔ no no ɔdɔfo;
45009026	na ɛbɛba sɛ faako a wosee wɔn sɛ: Monyɛ me man! No, ɛhɔ ara na wɔbɛfrɛ wɔn Onyankopɔn a ɔte ase no mma.
45009027	Yesaia nso teɛm Israel ho sɛ: Sɛ Israel mma ano te sɛ mpoano anwea a, emu nkae bi na wobegye wɔn nkwa;
45009028	efisɛ Awurade bedi n’asɛm asaase so awie atwa no tiaa.
45009029	Na sɛnea Yesaia aka asie no: Sɛ Asafo Awurade annyaw aba amma yɛn a, anka yɛayɛ sɛ Sodom na wɔama yɛasɛ Gomora.
45009030	Enti afei yebese dɛn? Amanaman a wɔantiw trenee no anya trenee, nanso ɛyɛ trenee a efi gyidi mu;
45009031	na Israel a wotiw trenee mmara no de, wɔanto trenee mmara no.
45009032	Ɛdɛn ntia? Efisɛ wotiw no sɛ emfi gyidi mu, na mmom efi nnwuma mu; efisɛ wohintiw hintibo no,
45009033	sɛnea wɔakyerɛw sɛ: Hwɛ, mede hintibo ne abew botan mereto Sion, na obiara a obegye no adi no anim rengu ase.
45010001	Anuanom, me koma mu ade a mepɛ ne me nkotɔ a mekotɔ mesrɛ Onyankopɔn mema wɔn ne sɛ wobenya nkwa.
45010002	Na midi wɔn adanse sɛ wɔwɔ Onyankopɔn ho mmɔdenbɔ de, nanso wonni no nimdeɛ mu.
45010003	Na wonnim Nyankopɔn trenee no, na wɔhwehwɛ sɛ wɔde wɔn ankasa trenee si hɔ nti, wɔmmrɛɛ wɔn ho ase nhyɛɛ Onyankopɔn trenee ase ɛ.
45010004	Na Kristo ne mmara no awiei a ɛma wɔn a wogye di nyinaa kɔ trenee mu.
45010005	Na Mose kyerɛw trenee a efi mmara mu no ho asɛm sɛ: Onipa ko a odi eyi so no benya mu nkwa.
45010006	Na sɛ trenee a efi gyidi mu no ka ni: Nka wo koma mu sɛ: Hena na ɔbɛforo akɔ ɔsoro? Ɛne sɛ, sɛ wɔde Kristo besian;
45010007	anaasɛ hena na obesian akɔ ebun mu? Ɛne sɛ, sɛ wɔde Kristo befi awufo mu aba.
45010008	Na mmom ese dɛn? Asɛm no abɛn wo, w’anom ne wo koma mu, ɛne gyidi asɛm a yɛka no.
45010009	Na sɛ wode w’ano pae mu ka sɛ Yesu ne Awurade, na wode wo koma gye di sɛ Onyankopɔn anyan no afi awufo mu a, wobegye wo nkwa.
45010010	Na koma na wɔde gye di kɔ trenee mu, na ano na wɔde pae mu ka kɔ nkwagye mu.
45010011	Na kyerɛw no se: Obiara a ogye no di no ani renwu.
45010012	Na nsonoe biara nni Yudani ne Helani ntam; efisɛ Awurade koro no ara na odi wɔn nyinaa so, na ɔwɔ ahonyade ma wɔn a wɔfrɛ no nyinaa.
45010013	Na obiara a ɔbɛbɔ Awurade din no benya nkwa.
45010014	Na afei ɛbɛyɛ dɛn na wɔbɛfrɛ nea wonnye no nni? Nanso ɛbɛyɛ dɛn na wobegye nea wɔntee ne ho asɛm no adi? Nanso sɛ ɔsɛnkafo nni hɔ a, ɛbɛyɛ dɛn na wɔbɛte?
45010015	Nanso sɛ wɔansoma wɔn a, ɛbɛyɛ dɛn na wɔbɛka asɛm? Sɛnea wɔakyerɛw sɛ: Nnepa ho asɛmpakafo no anan yɛ fɛ dɛn ara!
45010016	Na ɛnyɛ wɔn nyinaa na wotiee asɛmpa no. Na Yesaia ka sɛ: Awurade, hena na wagye yɛn asɛnka adi?
45010017	Ɛnde afei na gyidi no fi asɛnka mu, na asɛnka no nam Kristo asɛm so ba.
45010018	Na mise: So wɔante koraa? Ampa ara wɔate, wɔn nne fi kɔɔ asaase nyinaa so, na wɔn nsɛm duu wiase ano.
45010019	Na mise: So Israel anhu? Mose na odi kan ka sɛ: Mɛma moatwe wɔn a wɔnyɛ ɔman ho ninkunu, mede ɔman a wonnim hwee meyi mo abufuw.
45010020	Na Yesaia nso si ne bo ka sɛ: Wɔn a wɔnhwehwɛ me no ahu me, na mayi me ho makyerɛ wɔn a wɔammisa m’akyi kwan.
45010021	Na Israelfo ho de, ɔka sɛ: Daa nyinaa metrɛw me nsam memaa ɔman asoɔdenfo nyiyianofo
45011001	Na afei mise: So Onyankopɔn atow ne man akyene? Dabida, na me nso meyɛ Israelni a mifi Abraham asefo mu, Benyamin abusuakuw mu.
45011002	Onyankopɔn ntow ne man a ohuu wɔn siei no nkyenee. Anaasɛ munnim nea kyerɛw no ka fa Elia ho, sɛ ogyina Onyankopɔn anim toatoa Israelfo no?
45011003	Sɛ: Awurade, w’adiyifo no, wɔakunkum wɔn, na w’afɔremuka nso, wɔadwiridwiriw, na me nko na maka, na wɔrehwehwɛ me kra afa.
45011004	Na Onyankopɔn anom asɛm se no dɛn? Mama mmarima mpemnsɔn aka ama me a wɔmfaa wɔn nkotodwe nkotow Baal ɛ.
45011005	Saa ara na sesɛɛ bere yi mu nso nkae bi nam ɔdom paw so aka.
45011006	Na sɛ ɛnam ɔdom so a, na emfi nnwuma mu bio, efisɛ ɛno de, anka ɔdom nyɛ ɔdom bio.
45011007	Ɛnde na ɛdɛn? Nea Israelfo hwehwɛ no, wɔannya; na wɔn a wɔapaw wɔn no anya, na wɔn a aka no koma apirim;
45011008	sɛnea wɔakyerɛw sɛ: Onyankopɔn ama wɔn nkomtɔ honhom, aniwa a wɔmmfa nnhu ade ne aso a wɔmmfa nnte asɛm de abedu nnɛ da yi.
45011009	Na Dawid ka sɛ: Ma wɔn didipon nyɛ apa ne afiri ne ɔdaano ne akatua mma wɔn;
45011010	ma wɔn aniwa nnuru sum, na wɔanhu ade, na kuntun wɔn akyi daa.
45011011	Na afei mise: So wohintiwii sɛ wɔnhwe ase? Dabida, na mmom nkwagye nam wɔn ntereho no so bɛyɛɛ amanaman no de, sɛ ɛrebɛma wɔatwe ninkunu.
45011012	Na sɛ wɔn ntereho no dan wiase ahonya na wɔn so huan dan amanaman ahonya a, wɔn mayɛ bɛkyɛn saa dɛn ara!
45011013	Na mo amanaman mufo na mekasa mekyerɛ mo: Esiane sɛ meyɛ amanaman mu somafo nti, mekamfo me som,
45011014	sɛ ebia mɛma wɔn a wɔyɛ me honam no atwe ninkunu, na magye wɔn mu binom nkwa.
45011015	Na sɛ wɔn tow a wɔtow wɔn kyenee no yɛ wiase mpata a, wɔn gye a wobegye wɔn aka ho no bɛyɛ dɛn, sɛ nkwa a efi awufo mu?
45011016	Sɛ aba a edi kan no yɛ kronkron a, tɔw no nyinaa yɛ bi; na sɛ ntini no yɛ kronkron a, nnubaa no nso yɛ bi.
45011017	Na sɛ nnubaa no bi abubu, na wo a woyɛ wuram ngo dua no, wɔde wo afra ahyɛ mu, na woanya ngo dua no ntini ne emu nsu no bi a,
45011018	nhoahoa wo ho nnubaa no so! Na sɛ wohoahoa wo ho a, ɛnyɛ wo na woso ntini no, na ntini no na ɛso wo.
45011019	Afei wubese sɛ: Nnubaa no bubui sɛ wɔmfa me nhyɛ mu.
45011020	Wiɛ, ogye a wɔannye anni nti na ebubui, na wo de, wode gyidi na egyina hɔ. Nnwen akokurokosɛm, na mmom suro!
45011021	Na sɛ Onyankopɔn ankora nnubaa a efi dua no ankasa mu fifii no so a, ɔrenkora wo nso so.
45011022	Enti hwɛ Onyankopɔn ayamye ne ne denyɛ! Wɔn a wɔahwehwe ase no so de, ɔyɛ den, na wo so de, Onyankopɔn yam ye, nanso gye sɛ wotena saa ayamye no mu ara; anyɛ saa a, wobetwa wo nso bi.
45011023	Na wɔn nso, sɛ wɔantena ogye a wonnye nni no mu a, wɔde wɔn bɛhyɛ mu, efisɛ Onyankopɔn betumi de wɔn ahyɛ mu bio.
45011024	Na sɛ wɔatwa wo afi dua a ne tebea yɛ wuram ngo dua ho, na wɔakwati bɔbea de wo abɛhyɛ ngo dua pa mu a, mpɛn ahe ara na wɔremfa eyinom a ɛyɛ ne bɔbeam abaa no mmɛhyɛ wɔn ankasa ngo dua no mu!
45011025	Na, anuanom, mempɛ sɛ mekora mo ahintasɛm yi so, na moammu mo ho anyansafo; ɛne sɛ komapirim aba Israel afaafa mu de kosi sɛ amanaman bewie mayɛ;
45011026	na ɛno ansa na Israel nyinaa benya nkwa, sɛnea wɔakyerɛw sɛ: Ogyefo no befi Sion aba abɛdan amumɔyɛsɛm afi Yakob ho.
45011027	Na apam a me ne wɔn bɛpam bere a meyi wɔn bɔne makɔ no ni.
45011028	Asɛmpa no fam de, mo nti wɔyɛ atamfo, na ɔpaw no fam de, agyanom no nti wɔyɛ adɔfo;
45011029	efisɛ ahonu nni Onyankopɔn dom akyɛde ne ne frɛ no mu.
45011030	Na sɛ mo nso moannye Onyankopɔn anni pɛn, na afei wɔafa wɔn gye a wonnye nni no so ahu mo mmɔbɔ no,
45011031	saa ara nso na afei eyinom nam mmɔbɔ a wɔahu mo no so annye anni sɛ wonhu wɔn mmɔbɔ bi.
45011032	Na Onyankopɔn aka wɔn nyinaa ahyɛ ogye a wonnye nni no ase, sɛ obehu wɔn nyinaa mmɔbɔ.
45011033	O Onyankopɔn ahonya ne nyansa ne nimdeɛ bun a emu dɔ! Wɔrenhu n’atemmu mu pɛɛpɛɛ, na wɔrenhu n’akwan akyi hwehwɛ nwie da.
45011034	Na hena na ohuu Awurade adwene, anaasɛ hena na ɔyɛ ne fotufo?
45011035	Anaasɛ hena na ɔmaa no biribi kan, na watua no so ka?
45011036	Efisɛ ade nyinaa fi no mu, na ɛnam no so ba, na ɛkɔ no mu; ɔno na anuonyam wɔ no daa daa. Amen.
45012001	Enti, anuanom, migyina Onyankopɔn mmɔborohunu so mitu mo fo sɛ momfa mo nipadua nsi hɔ sɛ afɔre a ɛte ase a ɛyɛ kronkron a ɛsɔ Onyankopɔn ani a ɛne mo nyamesom a adwene wɔ mu no.
45012002	Na monnyɛ mo ho sɛ wiase yi, na mmom momfa adwenem foforoyɛ nsakra mo ho, na moasɔ nea Onyankopɔn pɛ a eye, na ɛsɔ ani, na ɛyɛ pɛ no ahwɛ.
45012003	Na menam ɔdom a wɔde adom me no so meka mekyerɛ mo mu biara sɛ onnnwen nntra nea ɛsɛ sɛ odwen, na mmom onnwen anidahɔ adwene, sɛnea Onyankopɔn asusuw gyidi akyekyɛ de ama obiara no.
45012004	Na sɛnea yɛwɔ ɔhonam akwaa bebree nipadua koro mu, na ɔhonam mu akwaa no nyinaa nni adwuma koro no,
45012005	saa ara nso na yɛn a yɛyɛ bebree no yɛ nipadua koro, Kristo mu, na yɛn nyinaa yeyɛ yɛn ho akwaa mmiako mmiako.
45012006	Na yɛwowɔ ɔdom akyɛde a ɛsonsonoe, sɛnea ɔdom a wɔde adom yɛn no te. Sɛ ɛyɛ nkɔmhyɛ a, ma ɛmfata gyidi nsusuwii.
45012007	Sɛ ɛyɛ ɔsom a, ma ɔntena ɔsom no mu. Sɛ ɔkyerɛkyerɛfo a, ma ɔntena kyerɛkyerɛ no mu.
45012008	Sɛ ɔfotufo a, ma ɔntena n’afotu mu. Sɛ ade mu kyɛfo a, ma onyi ne yam nyɛ. Sɛ ɔhwɛfo a, ma ɔmmɔ ho mmɔden. Sɛ mmɔborohunufo a, ma ɔmfa animtew nyɛ.
45012009	Mommma nyaatwom mmfra ɔdɔ mu! Munkyi bɔne, mommata papa ho!
45012010	Momfa onuadɔ nnodɔ mo ho yiye, munni kan nnidi mo ho ni.
45012011	Monnyɛ mmɔdenbɔ mu nyaa, monyɛ honhom mu hyew, monsom Awurade no!
45012012	Momma mo ani nnye anidaso mu, ahohia mu montɔ mo bo ase, munkura mpaebɔ mu ara!
45012013	Momma ahotefo hia nhia mo bi, mommɔ ahɔhoyɛ ho mmɔden!
45012014	Munhyira wɔn a wɔtaa mo, munhyira, na monnnome!
45012015	Mo ne anigyefo ani nnye, na mo ne asufo nsu.
45012016	Mo nyinaa nnya adwenkoro; munnnwinnwen nneɛma akɛse ho, na mmom momma ahobrɛasede mfa mo! Mummmu mo ho anyansafo!
45012017	Mommfa bɔne nntua obiara bɔne so ka! Monna nnwen nneɛma a ɛyɛ fɛ nnipa nyinaa anim!
45012018	Sɛ ebetumi a, mo fam de, mo ne nnipa nyinaa ntena asomdwoe mu.
45012019	Adɔfo, munnnidi mo ho were, na mmom munnyaw mma Onyankopɔn abufuw! Na wɔakyerɛw sɛ: Me na aweredi wɔ me, me ara metua ka, Awurade na ɔka saa.
45012020	Enti sɛ ɔkɔm de wo tamfo a, ma no aduan! Sɛ osukɔm de no a, ma no biribi nnom! Na saa yɛ na wode bɛboaboa nnyansramma ano agu n’atifi.
45012021	Mma bɔne nnni wo so nim, na mmom fa papa di bɔne so nim!
45013001	Momma akra nyinaa mmrɛbrɛ wɔn ho ase nhyɛ tumi a ɛwɔ anuonyam no ase. Na tumi biara nni hɔ sɛ nea efi Nyankopɔn; nanso tumi a ɛwowɔ hɔ no, Onyankopɔn na wahyɛ ato hɔ.
45013002	Enti obiara a ɔne tumi no di asi no, ɔne nea Onyankopɔn ahyɛ ato hɔ di asi; na wɔn a wodi asi no benya afobu.
45013003	Na wɔn a edi mpanyin no ho nyɛ hu mma wɔn a wɔyɛ nnwuma pa, na mmom wɔn a wɔyɛ bɔne. Wompɛ sɛ wusuro tumi no anaa? Ɛnde yɛ papa, na woanya wɔn hɔ ayeyi,
45013004	efisɛ wɔyɛ Onyankopɔn asomfo ma wo papa. Na sɛ woyɛ bɔne a, suro, na wonkura afoa no kwa; na wɔyɛ Onyankopɔn asomfo a wodi were de abufuw ba nea ɔyɛ bɔne no so.
45013005	Enti etwa sɛ mobrɛ mo ho ase hyɛ wɔn ase, ɛnyɛ abufuw no nko nti, na mmom ahonim nso ntia.
45013006	Eyi nti nso na muyi tow, efisɛ wɔyɛ Onyankopɔn asomfo a wokura ɔsom yi mu ara.
45013007	Muntua obiara nea ɛsɛ no! Munyi tow mma nea ɔtow sɛ no, amanne mma nea amanne sɛ no, munsuro nea osuro sɛ no, munni nea nidi sɛ no ni.
45013008	Monnne obiara ka gye sɛ ɔdɔ a mode dodɔ mo ho; na nea ɔdɔ ne yɔnko no awie mmara no so di.
45013009	Na nea wɔka sɛ: Nsɛe aware, nni awu, mmɔ korɔn, mma w’ani mmmere! No, anaasɛ mmara asɛm biara ka ho a, wɔapata abom ahyɛ asɛm yi mu sɛ: Dɔ wo yɔnko sɛ wo ho!
45013010	Ɔdɔ nyɛ ɔyɔnko bɔne, enti ɔdɔ ne mmara so di.
45013011	Na eyi mmom, efisɛ yenim bere no, sɛ dɔn a mufi nna mu sɔre no anya adu, na afei yɛn nkwagye abɛn akyɛn bere a yɛdan gyidifo no.
45013012	Anadwo akɔ n’anim, adekyee abɛn; enti momma yenyi sum mu nnwuma ngu, na yɛnhyɛ hann akode.
45013013	Momma yɛnnantew fɛfɛɛfɛ, sɛnea ɛfata awia, ɛnyɛ agobɔne ne asabow mu, ɛnyɛ aguamammɔ ne ahohwi mu, ɛnyɛ ɔko ne nitan mu;
45013014	na mmom monhyɛ Awurade Yesu Kristo no, na mommma ɔhonam so hwɛ nnnan nnkɔ akɔnnɔ mu!
45014001	Nea ɔyɛ mmerɛw gyidi mu no, munnye no, na mummmu adwene atɛn!
45014002	Obi gye di sɛ otumi di aduan biara bi; na nea ɔyɛ mmerɛw no de, odi afumduan nko.
45014003	Nea odidi no mmmu nea onnidi animtiaa, na nea onnidi no mmmu nea odidi atɛn, na Onyankopɔn agye no.
45014004	Hena ne wo a wubu obi fienipa atɛn? N’ankasa ne wura anim na ogyina anaasɛ ɔhwe ase; nanso obegyina, na Awurade betumi ama wagyina.
45014005	Obi bu da bi sen bi, na obi nso bu nna nyinaa pɛ. Momma obiara adwene nyɛ no baako.
45014006	Nea odwen da bi ho no, odwen ma Awurade. Nea odidi no, odidi ma Awurade, na ɔda Onyankopɔn ase; na nea onnidi no, onnidi de ma Awurade, na ɔda Onyankopɔn ase.
45014007	Na yɛn mu biara nte ase mma ne ho, na obiara nwu mma ne ho.
45014008	Na sɛ yɛte ase a, yɛte ase ma Awurade; sɛ yewu nso a, yewu ma Awurade. Enti sɛ yɛte ase oo, yewu oo, yɛyɛ Awurade dea.
45014009	Na eyi nti na Kristo wui na ɔsɔree, na onyaa nkwa, sɛ ɔbɛyɛ awufo ne ateasefo wura.
45014010	Na wo de, adɛn nti na wubu wo nua atɛn, anaasɛ wo nso, adɛn na wubu wo nua animtiaa? Na wɔde yɛn nyinaa begyina Onyankopɔn asɛnni agua no anim.
45014011	Na wɔakyerɛw sɛ: Awurade se: Sɛ mete ase yi, me na nkotodwe nyinaa bɛkotow me, na tɛkrɛma nyinaa bɛkamfo Onyankopɔn din.
45014012	Enti afei yɛn nyinaa bebubu yɛn ho akontaa mmiako mmiako akyerɛ Onyankopɔn.
45014013	Enti mommma yemmmubu yɛn ho yɛn ho atɛn bio, na mummu atɛn yi mmom sɛ obi mmfa abew anaa hintidua bi nnto hɔ mmma ne nua.
45014014	Minim na migye midi Awurade Kristo mu sɛ biribiara ankasa nyɛ fi; na nea obu biribi fi no, ɔno ara na ɛyɛ fi ma no.
45014015	Na sɛ w’aduan nti wo nua werɛ how a, ɛnde ɛnyɛ ɔdɔ so na wonantew bio. Mfa w’aduan nsɛe nea Kristo sii n’ananmu wui no.
45014016	Enti mommma wɔnnka mo papa ho nsɛmmɔne!
45014017	Na Onyankopɔn ahenni nyɛ adidi ne ɔnom, na mmom ɛyɛ trenee ne asomdwoe ne Honhom Kronkron mu anigye.
45014018	Na nea ɔsom Kristo eyinom mu no, ɔsɔ Onyankopɔn ani, na nnipa bu no.
45014019	Enti afei momma yenni nea ɛma asomdwoe ne nea ɛbɛma yɛn nkɔso akyi.
45014020	Aduan nti nsɛe Onyankopɔn adwuma! Ade nyinaa ho tew de, nanso ɛyɛ bɔne ma onipa sɛ odi nea ɛto hintidua.
45014021	Eye sɛ wunni nam, anaasɛ wonnom nsa, anaasɛ biribiara a ɛbɛto wo nua hintidua.
45014022	Wo de, wo gyidi a wowɔ no, kora so fa, Onyankopɔn anim! Nhyira ne nea ommu ne ho atɛn nea obu no sɛ eye no mu.
45014023	Na nea n’adwenem yɛ no naa no, sɛ odidi a, wadi fɔ; efisɛ emfi gyidi mu na odidi. Na biribiara a emfi gyidi mu no yɛ bɔne.
45015001	Na yɛn a yɛyɛ den no, ɛsɛ sɛ yɛsoa wɔn a wɔnyɛ den no mmerɛw na yɛnsɔ yɛn ankasa ani.
45015002	Momma yɛn mu biara nsɔ ne yɔnko ani mma nea eye, na n’ase atim.
45015003	Na Kristo nso ansɔ ne ho ani, na mmom sɛnea wɔakyerɛw sɛ: Wɔn a wɔbɔ wo ahohora no ahohora agu me so.
45015004	Na biribiara a wɔakyerɛw ato hɔ no, wɔakyerɛw ama yɛn kyerɛkyerɛ sɛ yɛmfa boasetɔ ne kyerɛw nsɛm no mu awerɛkyekye so nnya anidaso.
45015005	Na boasetɔ ne awerɛkyekye Nyankopɔn mma munnwen ade koro wɔ mo mu, sɛnea Kristo Yesu kwan te no,
45015006	na mode koma koro ne nokoro ahyɛ Onyankopɔn, yɛn Awurade Yesu Kristo n’agya, anuonyam.
45015007	Enti munnyigye mo ho, sɛnea Kristo nso agye yɛn ama Onyankopɔn anuonyam no.
45015008	Na mise: Kristo ayɛ twetiafo somfo de akyerɛ Onyankopɔn nokware sɛ ɔbɛhyɛ bɔ a wɔahyehyɛ agyanom no mu den;
45015009	na Onyankopɔn mmɔborohunu nti amanaman ahyɛ no anuonyam, sɛnea wɔakyerɛw sɛ: Eyi nti mɛkamfo wo amanaman mu, na mato dwom ama wo din.
45015010	Na ɔkae bio sɛ: Mo amanaman, mo ne ne man nni ahurusi!
45015011	Na bio: Mo amanaman nyinaa nyi Awurade ayɛ, na mo aman ahorow nyinaa nkamfo no!
45015012	Na bio Yesaia ka sɛ: Yese ntini ne nea ɔbɛsɔre abedi amanaman so bɛba; ɔno na amanaman ani bɛda no so.
45015013	Na anidaso Nyankopɔn mfa gyidi mu anigye ne asomdwoe nyinaa nhyɛ mo ma, na moaboro so anidaso mu, Honhom Kronkron ahoɔden mu.
45015014	Me nuanom, me de, migye midi sɛ mo nso, papayɛ ahyɛ mo ma, na nimdeɛ nyinaa ayɛ mo ma tɔ, na mutumi tutu mo ho fo nso;
45015015	nanso nea enti a mede nnam bebrebe mekyerɛw nsɛm yi bi mebrɛɛ mo sɛ mede rebɛkae mo bio ne ɔdom a Onyankopɔn de adom me,
45015016	sɛ menyɛ Yesu Kristo somfo amanaman no mu menkɔyɛ Onyankopɔn asɛmpa no ho asɔfodwuma, na amanaman mufo nyɛ afɔre a ɛyɛ dɛ a wɔatew ho Honhom Kronkron mu.
45015017	Enti mewɔ Kristo Yesu mu ahohoahoa Onyankopɔn fam nneɛma mu.
45015018	Na merensi me bo sɛ mɛbɔ biribiara din gye nea Kristo nam me so ayɛ ama amanaman mufo setie wɔ asɛm ne adwuma mu,
45015019	nsɛnkyerɛnne ne anwonwade tumi so, Honhom tumi so; na maka Kristo asɛmpa no awie fi Yerusalem ne nkurow a atwa ho ahyia so akodu Ilirikum.
45015020	Nso nea mebɔɔ mmɔden sɛ meka asɛmpa no, ɛnyɛ nea wɔabɔ Kristo din hɔ pɛn, na manto obi nhyɛase so,
45015021	na mmom, sɛnea wɔakyerɛw sɛ: Wɔn a wɔnkaa wɔn ne ho asɛm no behu, na wɔn a wɔntee no bɛte ase.
45015022	Ɛno titiriw nso na anya me kwan nsiwii na mamma mo nkyɛn.
45015023	Na afei mensen ɛha yi bio, na mifi mfirihyia bebree mehwehwɛ mo nkyɛn ba nti,
45015024	da biara a metu kwan makɔ Spania no, m’ani da so sɛ mebɛfa hɔ a, mehu mo anim, na sɛ migye m’ani kakra wɔ mo nkyɛn ansa a, moagya me kwan akɔ hɔ.
45015025	Na afei de, merekɔ Yerusalem makɔsom ahotefo no.
45015026	Na Makedonia ne Akaia de fɛw ayi tow bi akɔma ahotefo a wɔwɔ Yerusalem no mu ahiafo.
45015027	Ɛyɛɛ wɔn fɛ, nanso wɔde wɔn ka; efisɛ sɛ amanaman mufo anya wɔn honhom mu nneɛma no bi a, ɛsɛ wɔn nso sɛ wɔde ɔhonam mu nneɛma bɛsom wɔn bi.
45015028	Enti minya miwie ade yi yɛ na minya mesɔ aba yi ano mema wɔn a, mɛfa mo nkyɛn makɔ Spania.
45015029	Na minim sɛ meba mo nkyɛn a, mɛba no Kristo asɛmpa nhyira mayɛ mu.
45015030	Nanso, anuanom, menam yɛn Awurade Yesu Kristo ne Honhom dɔ so mesrɛ mo sɛ monko me abia mpae a mobɔ Onyankopɔn ma me no mu,
45015031	na wɔabeyi me afi asoɔdenfo a wɔwɔ Yudea no nsam, na me som a mekɔsom Yerusalem no ayɛ ahotefo no fɛ,
45015032	na menam Onyankopɔn pɛ so maba mo nkyɛn anigye mu, na me ne mo abedwudwo yɛn ho.
45015033	Asomdwoe Nyankopɔn ne mo nyinaa ntena. Amen.
45016001	Na mebɔ yɛn nuabea Foibe a ɔyɛ asafo a ɛwɔ Kenkrea no mu somfo din mede no mehyɛ mo nsa
45016002	sɛ: Munnye no Awurade mu, sɛnea ɛsɛ ahotefo no, na munnyina n’akyi adwuma biara a mo ho behia no mu; efisɛ ɔno nso ayɛ nnipa pii ne m’ankasa boafo.
45016003	Munkyia Priska ne Akwila, me yɔnko adwumayɛfo Kristo Yesu mu
45016004	a wɔde wɔn ankasa kɔn momae de sii me kra ananmu; na ɛnyɛ me nko na meda wɔn ase, na mmom asafo a ɛwɔ amanaman nyinaa mu nso.
45016005	Munkyia asafo a ɛwɔ wɔn fi no nso. Munkyia me dɔfo Epaineto a ɔyɛ abakan a ofi Asia abɛdan Kristo no.
45016006	Munkyia Maria a ɔhaw ne ho pii maa mo no.
45016007	Munkyia Androniko ne Yunia, m’abusuafo ne me yɔnko apokyerɛfo a wɔwɔ din asomafo no mu na wodii me kan Kristo mu no.
45016008	Munkyia m’Awurade mu dɔfo Amplia.
45016009	Munkyia yɛn Kristo mu yɔnko dwumayɛfo Urbano ne me dɔfo Staki.
45016010	Munkyia Apele a wɔahu no ɔnokwafo Kristo mu no. Munkyia wɔn a wofi Aristobulo fifo mu no.
45016011	Munkyia me busuani Herodion. Munkyia wɔn a wofi Narkiso fifo mu a wɔwɔ Awurade mu no.
45016012	Munkyia Trifaina ne Trifosa a wɔbɔ Awurade mu mmɔden no. Munkyia ɔdɔfo Persi a ɔbɔɔ Awurade mu mmɔden pii no.
45016013	Munkyia Rufo a wɔayi no Awurade mu, ne ne na a ɔyɛ me na nso.
45016014	Munkyia Asinkrito, Flegon, Herme, Patroba, Herma ne anuanom a wɔka wɔn ho.
45016015	Munkyia Filologo ne Yulia, Nereo ne ne nuabea ne Olimpa ne ahotefo a wɔne wɔn wɔ hɔ nyinaa.
45016016	Momfa mfewano kronkron nkyiakyia mo ho. Kristo asafo nyinaa kyiakyia mo.
45016017	Nanso, anuanom, mitu mo fo sɛ monkari wɔn a wɔde mpaepaemu ba na wɔto hintidua de sɛe kyerɛ a moasua no, na montwe mo ho mfi wɔn mu.
45016018	Na wɔn a wɔte saa no nsom yɛn Awurade Yesu Kristo, na mmom wɔsom wɔn ankasa yafunu, na wɔde tɛkrɛmakyene ne adɔkɔdɔkɔsɛm daadaa wɔn a wonnim bɔne no koma.
45016019	Na mo de, mo asoɔmmerɛw no atrɛw adu nnipa nyinaa asom; enti m’ani gye mo ho, nanso mepɛ sɛ moyɛ papa ho anyansafo, na moyɛ kronn wɔ bɔne ho,
45016020	na asomdwoe Nyankopɔn no bɛpɛtɛw Satan mo nan ase ntɛm. Yɛn Awurade Yesu Kristo dom nka mo.
45016021	Me yɔnko dwumayɛfo Timoteo ne m’abusuafo Lukio ne Yasɔn ne Sosipatro kyia mo.
45016022	Me Tertio a mekyerɛw nhoma yi, mikyia mo Awurade mu.
45016023	Gaio a ɔyɛ me ne asafo no nyinaa fiwura kyia mo. Erasto a ɔyɛ kurom ha sikakorafo ne onua Kwarto kyia mo.
45016024	Yɛn Awurade Yesu Kristo dom nka mo nyinaa. Amen.
45016025	Nea otumi sɛ ɔhyɛ mo den, sɛnea m’asɛmpa ne Yesu Kristo ho asɛnka te, sɛnea ahintasɛm a kan teteete no wɔanka,
45016026	na afei wɔayi no adi, na wɔnam adiyifo kyerɛw nsɛm no so ayi no adi akyerɛ amanaman mufo, sɛnea daa Nyankopɔn hyɛ no te, ama osetie a ɛde kɔ gyidim,
45016027	Onyankopɔn a ɔyɛ onyansafo koro no, anuonyam mfa Yesu Kristo so nka no daa daa! Amen.
46001001	Paulo, Kristo Yesu somafo a wɔnam Onyankopɔn pɛ so afrɛ no, ne onua Sostene
46001002	de kɔma Onyankopɔn asafo a ɛwɔ Korinto, wɔn a wɔatew wɔn ho Kristo Yesu mu afrɛ wɔn sɛ wɔmmɛyɛ ahotefo, ne wɔn a wɔbɔ yɛne wɔn nyinaa wura Yesu Kristo din wɔ mmaa nyinaa no:
46001003	Ɔdom ne asomdwoe a efi yɛn agya Onyankopɔn ne Awurade Yesu Kristo nka mo.
46001004	Onyankopɔn dom a wɔde adom mo Kristo Yesu mu no nti, meda me Nyankopɔn ase daa wɔ mo ho
46001005	sɛ nneɛma nyinaa mu moanya mo ho wɔ no mu, nsɛm ne nimdeɛ nyinaa mu,
46001006	sɛnea Kristo adanse no atim mo mu,
46001007	ma ɔdom akyɛde biara ammɔ mo, na moretwɛn yɛn Awurade Yesu Kristo adiyi no;
46001008	ɔno ara nso na ɔbɛhyɛ mo den akosi awiei, na mo ho amma asɛm biara yɛn Awurade Yesu Kristo da no.
46001009	Onyankopɔn a wɔnam no so afrɛ mo akɔ ne ba, yɛn Awurade Yesu Kristo, ayɔnkofa mu no yɛ ɔnokwafo.
46001010	Na, anuanom, menam yɛn Awurade Yesu Kristo din so mitu mo fo sɛ, mo nyinaa nyɛ nokoro, na mpaepaemu amma mo mu, na mmom moabom awie pɛyɛ adwenkoro ne nsusuwii koro mu.
46001011	Na, me nuanom, Kloe fifo abeyi me mo ho asotiw sɛ kunsunkunsun wɔ mo mu.
46001012	Na mede eyi, sɛ mo mu biara ka sɛ: Me de, meyɛ Paulo de; me de, meyɛ Apolo de; me de, meyɛ Kefa de; me de, meyɛ Kristo de.
46001013	Wɔapaepae Kristo mu anaa? So Paulo na wɔsɛn no maa mo anaasɛ Paulo din mu na wɔbɔɔ mo asu kɔe?
46001014	Meda Onyankopɔn ase sɛ mammɔ mo mu biara asu, gye Krispo ne Gaio,
46001015	na obi anka sɛ mebɔɔ asu mehyɛɛ me din mu.
46001016	Afei nso mebɔɔ Stefana fifo asu; na nea aka no de, sɛ mebɔɔ obi asu a, minnim.
46001017	Efisɛ Kristo ansoma me sɛ memmɛbɔ asu, na mmom sɛ memmɛka asɛmpa no, ɛnyɛ nyansasɛnka mu, na Kristo asɛndua no anyɛ ɔkwa.
46001018	Na asɛndua no ho asɛm no yɛ nkwaseasɛm ma wɔn a wɔbɛyera, na ɛyɛ Onyankopɔn tumi ma yɛn a wobegye yɛn nkwa no.
46001019	Efisɛ wɔakyerɛw sɛ: Mɛsɛe anyansafo nyansa, na mɛma animdefo nimdeɛ ayɛ ɔkwa.
46001020	Onyansafo wɔ he? Kyerɛwfo wɔ he? Wi yi ase kyinnyegyefo wɔ he? Onyankopɔn nnan wi yi ase nyansa nkwaseasɛm anaa?
46001021	Na wiase amfa nyansa so anhu Nyankopɔn wɔ Onyankopɔn nyansa mu nti, ɛsɔɔ Onyankopɔn ani sɛ ɔnam asɛnka no nkwaseasɛm so begye wɔn a wogye di no nkwa.
46001022	Efisɛ Yudafo bisa nsɛnkyerɛnne, na Helafo nso hwehwɛ nyansa;
46001023	na yɛn de, yɛka Kristo a wɔsɛn no no ho asɛm; ɔyɛ hintidua ma Yudafo, na ɔyɛ nkwaseasɛm ma amanaman mufo.
46001024	Na wɔn a wɔafrɛ wɔn no de, Yudafo oo, Helafo oo, yɛka wɔn Kristo, Onyankopɔn tumi ne Nyankopɔn nyansa ho asɛm.
46001025	Efisɛ Onyankopɔn nkwaseade wɔ nyansa kyɛn nnipa, na Onyankopɔn mmerɛw yɛ den kyɛn nnipa.
46001026	Na, anuanom, monhwɛ mo frɛ no, sɛ ɛnyɛ ɔhonam fam anyansafo pii, ɛnyɛ atumfo pii, ɛnyɛ adehye pii na wɔafrɛ wɔn,
46001027	na mmom wiase nkwaseade na Onyankopɔn apaw sɛ ɔde bɛhyɛ anyansafo aniwu. Na wiase ade a ɛyɛ mmerɛw na Onyankopɔn apaw sɛ ɔde bɛhyɛ nea ɛyɛ den no aniwu.
46001028	Na wiase nneɛma a ɛmfra ne nea wommu na Onyankopɔn apaw, ne nea enni hɔ, sɛ ɔde betu nea ɛwɔ hɔ,
46001029	na ɔhonam biara anhoahoa ne ho n’anim.
46001030	Na ne mu na efi na mowɔ Kristo Yesu mu, ɔno na efi Nyankopɔn na ɔyɛɛ nyansa ne trenee ne ahotew ne ogye maa yɛn,
46001031	sɛnea wɔakyerɛw sɛ: Nea ɔhoahoa ne ho no, ɔnhoahoa ne ho Awurade mu.
46002001	Na me nso, anuanom, mebaa mo nkyɛn no, mamfa asɛm anaa nyansa a ɛtra so mammɛka mo Onyankopɔn adansesɛm no.
46002002	Na mebɔɔ me tirim sɛ merenhwehwɛ biribiara wɔ mo hɔ, sɛ Yesu Kristo, ne sɛ wɔbɔɔ no asɛndua mu no.
46002003	Na me de, mmerɛw ne ehu ne ahopopo bebree mu na me ne mo tenae.
46002004	Na me kasa ne m’asɛnka amfa nnipa nyansa adɛfɛdɛfɛ kwan so, na mmom ɛnam honhom ne tumi yikyerɛ mu,
46002005	na mo gyidi annyina nnipa nyansa so, na mmom agyina Onyankopɔn tumi so.
46002006	Nanso yɛka nyansa ho asɛm kyerɛ wɔn a wɔanyin honhom fam, ɛyɛ nyansa a ɛnyɛ wi yi ase de, na ɛnyɛ wi yi ase atumfo a wobeyi wɔn hɔ no de,
46002007	na mmom yɛka Onyankopɔn nyansa ahintasɛm mu, nyansa a wɔde siei, na Onyankopɔn hyɛ too hɔ ansa na wɔrehyɛ wiase ase sɛ ɔde bɛhyɛ yɛn anuonyam.
46002008	Nea wi yi ase atumfo mu biara anhu, na sɛ wohui a, anka wɔammɔ anuonyam Awurade no asɛnduam,
46002009	na mmom, sɛnea wɔakyerɛw sɛ nea aniwa nhui, na aso ntee, na ɛmaa onipa koma mu da ne nea Onyankopɔn asiesie ama wɔn a wɔdɔ no.
46002010	Na yɛn na Onyankopɔn nam ne honhom so ayi akyerɛ yɛn; efisɛ Honhom no pɛɛpɛɛ ade nyinaa mu, Onyankopɔn ade a emu dɔ no nso.
46002011	Na nnipa mu hena na onim nea ɛwɔ onipa mu, sɛ onipa no ankasa honhom a ɛwɔ ne mu? Saa ara nso na obi nnim Nyankopɔn de, sɛ Onyankopɔn honhom.
46002012	Na yɛn de, ɛnyɛ wiase honhom na yenyae, na mmom honhom a ofi Nyankopɔn mu, na yɛahu nea Onyankopɔn de adom yɛn.
46002013	Nso nea yɛka no, ɛnyɛ nsɛm a wɔde nnipa nyansa kyerɛkyerɛ, na mmom nea Honhom no kyerɛkyerɛ, na yɛde honhom ade to honhom ade ho.
46002014	Na ɔkra muni nnye Onyankopɔn honhom ade, na ɛyɛ no nkwaseasɛm, na ontumi nhu mu, efisɛ wobu mu atɛn honhom mu.
46002015	Na honhom muni de, obu ade nyinaa atɛn, na ɔno de, obi mmu no atɛn.
46002016	Na hena na ohuu Awurade adwene sɛ obetumi akyerɛkyerɛ no? Na yɛn de, yɛwɔ Kristo adwene.
46003001	Na me nso, anuanom, mantumi me ne mo ankasa sɛ honhom mufo, na mmom sɛ ɔhonam mufo, sɛ Kristo mu nkokoaa.
46003002	Nufu na mede memaa mo numii, na ɛnyɛ aduan; efisɛ na muntumi nnye, na mprempren ara mpo muntumi,
46003003	efisɛ moda so yɛ ɔhonam mufo. Na seesei ara po ahoɔyaw ne kunsunkunsun ne mpaepaemu wɔ mo mu yi, monyɛ ɔhonam mufo, na monnantew nnipam anaa?
46003004	Na sɛ obi se: Me de, meyɛ Paulo de, na obi se: Me de, meyɛ Apolo de a, monyɛ ɔhonam mufo anaa?
46003005	Ɛno, Apolo ne hena? Paulo ne hena? Wɔyɛ asomfo a monam wɔn so agye adi, na wɔn mu biara wɔ nea Awurade de ama no.
46003006	Me de, miduae, Apolo guguu so nsu, na Onyankopɔn na ɔma enyinii.
46003007	Enti ɛnyɛ nea odua, na ɛnyɛ nea ogugu so nsu na ɔyɛ biribi, na mmom Onyankopɔn a ɔma enyin no.
46003008	Na nea odua ne nea ogugu so nsu yɛ biako, na wɔn mu biara benya n’akatua sɛnea n’ankasa n’adwuma te.
46003009	Na yɛyɛ Onyankopɔn adwumayɛ aboafo; moyɛ Onyankopɔn afuw, Onyankopɔn dan.
46003010	Onyankopɔn dom a ɔde adom me no so na menam mahyɛ ase sɛ ɔdansifo nyansafo, na obi to so; na obiara a ɔto so no nhwɛ sɛnea ɔto so fa.
46003011	Na nhyɛase foforo de, obiara rentumi nto nka nea ɛhyɛ hɔ dedaw a ɛne Yesu Kristo no ho.
46003012	Nanso sɛ obi de sika kɔkɔɔ, dwetɛ, abo pa, nnua, sare, buronan to nhyɛase yi so a,
46003013	obiara adwuma bɛda adi, na ɛda no beyi no adi, efisɛ ogya mu na ɛbɛda adi, na sɛnea obiara adwuma te no, ogya no bɛsɔ ahwɛ;
46003014	sɛ obi adwuma a wato asi so gyina a, obenya akatua.
46003015	Sɛ obi adwuma hyew a, ɔbɛhwere ade; n’ankasa de, wobegye no nkwa, nanso ɛte sɛ ɛnam ogya mu.
46003016	So munnim sɛ moyɛ Onyankopɔn asɔredan na Onyankopɔn honhom te mo mu?
46003017	Sɛ obi sɛe Onyankopɔn asɔredan a, ɔsɛe na Onyankopɔn bɛsɛe no; efisɛ Onyankopɔn asɔredan ho tew, na ɛne mo ara.
46003018	Obiara nnnaadaa ne ho. Sɛ obi susuw sɛ ɔyɛ onyansafo mo mu ewi yi ase a, ma ɔnyɛ ɔkwasea, na wayɛ onyansafo.
46003019	Na wi yi ase nyansa yɛ nkwaseasɛm Onyankopɔn anim; efisɛ wɔakyerɛw sɛ: Ɔkyere anyansafo wɔn anifere mu.
46003020	Na bio: Awurade nim anyansafo nsusuwii sɛ ɛyɛ hunu.
46003021	Enti obiara nnhoahoa ne ho nnipa fam; na ade nyinaa yɛ mo de,
46003022	Paulo oo, Apolo oo, Kefa oo, wiase oo, nkwa oo, owu oo, ɛnnɛ de oo, da bi de oo, ade nyinaa yɛ mo dea,
46003023	na moyɛ Kristo dea, na Kristo yɛ Onyankopɔn dea.
46004001	Momma obiara mmu yɛn sɛ Kristo asomfo ne Nyankopɔn ahintasɛm so ahwɛfo.
46004002	Na nea aka de, nea wɔhwehwɛ ofiehwɛfo ho ne sɛ wohu no ɔnokwafo.
46004003	Na me de, ɛyɛ me ade ketewa bi sɛ mo anaa nnipa bi hyɛ da bu me atɛn, nso mimmu me ho atɛn po.
46004004	Efisɛ minnim biribi wɔ me ho, nanso ɛnyɛ eyi ho na midi bem; na nea obu me atɛn ne Awurade.
46004005	Enti munntwa bere ano mmmu biribiara ho atɛn, nkosi sɛ Awurade bɛba; ɔno na ɔde nea ahintaw esum mu bɛba hann mu, na wayi komam agyina adi; ɛno ansa na Onyankopɔn de obiara ayeyi bɛma no.
46004006	Na, anuanom, mo nti na mede asɛm yi metoo me ne Apolo ho mekyerɛɛ mo, na moasua yɛn sɛ munnnwen nntra nea wɔakyerɛw so, na mo mu bi anhoran ne obi anni asi.
46004007	Na hena na obu sɛ ɛsono wo? Na ɛdɛn na wowɔ a woannya? Na sɛ wunyae a, adɛn na wohoahoa wo ho sɛnea ɛnyɛ onya na wunyae?
46004008	Moawie mee dedaw, moawie mo ho nya, moakwati yɛn adi ahene. Sɛ mudii ahene ampa a, anka eye, na yɛn nso ne mo adi bi.
46004009	Na ɛyɛ me sɛ Onyankopɔn de yɛn asomafo adi akyiri sɛ wɔn a wɔayi wɔn ama owu, efisɛ yɛayɛ ahwɛde ama wiase ne abɔfo ne nnipa.
46004010	Kristo nti yɛyɛ nkwasea, mo de, moyɛ anyansafo, Kristo mu; yɛyɛ mmerɛw, mo de, moyɛ den. Mo de, mowɔ anuonyam mu, na yɛn de, yɛyɛ ahohorafo.
46004011	Ɛde besi dɔn yi mu, ɔkɔm ne sukɔm de yɛn, na yɛda adagyaw, na wɔboro yɛn, na yenni baabi te,
46004012	na yɛbrɛ de yɛn ankasa nsa yɛ adwuma. Wɔyaw yɛn a, yehyira, wɔtaa yɛn a, yɛpene so,
46004013	wɔsɛe yɛn din a, yɛsrɛ. Yɛayɛ sɛ wiase fi, nnipa nyinaa mu nwura de besi nnɛ.
46004014	Menkyerɛw eyi memmɛhyɛ mo aniwu, na mmom mede mibetu mo fo sɛ me mma adɔfo.
46004015	Na sɛ mowɔ ahwɛfo pedu Kristo mu mpo a, munni agyanom bebree; na me na Kristo Yesu mu menam asɛmpa no so mewoo mo.
46004016	Enti mitu mo fo sɛ: Monhwɛ me nsua me!
46004017	Eyi nti na masoma Timoteo a ɔyɛ me ba dɔfo ne nokwafo Awurade mu aba mo nkyɛn, ɔno na ɔbɛkae mo m’akwan a ɛwɔ Kristo Yesu mu, sɛnea mekyerɛkyerɛ asafo nyinaa mu mmaa nyinaa.
46004018	Na ebinom ahoran sɛnea meremma mo nkyɛn.
46004019	Nso sɛ Awurade pɛ a, ɛrenkyɛ na maba mo nkyɛn, na mabehu wɔn a wɔahoran no tumi, na ɛnyɛ wɔn asɛm;
46004020	na ɛnyɛ asɛm mu, na ɛyɛ tumi mu na Onyankopɔn ahenni gyina.
46004021	Mopɛ no dɛn? Memfa abaa memmra mo nkyɛn, anaa ɔdɔ ɛne odwo honhom.
46005001	Wɔabɛka sɛ aguamammɔ wɔ mo mu, aguamammɔ a enni amanaman mufo mpo mu, sɛ obi aware n’agya yere.
46005002	Na moahoran, na mo werɛ anhow amma wɔanyi nea ɔyɛɛ saa ade no amfi mo mu mmom.
46005003	Na me de, minni hɔ ɔhonam fam de, nanso mewɔ hɔ honhom mu, na mabu nea ɔyɛɛ saa ade yi atɛn dedaw te sɛ mewɔ hɔ;
46005004	sɛ mo ne me honhom hyia yɛn Awurade Yesu din mu na yɛn Awurade Yesu tumi ka ho a,
46005005	mede onii no mɛhyɛ Satan nsa ma ɔhonam no asɛe, na wɔagye honhom no nkwa, Awurade da no.
46005006	Mo ahohoahoa nyɛ fɛ. Munnim sɛ mmɔkaw kakra na ɛkaw mmɔre nyinaa?
46005007	Enti munyi mmɔkaw dedaw no, na moayɛ mmɔre foforo, sɛ moyɛ apiti no. Efisɛ wɔakum yɛn twam guan Kristo no nso.
46005008	Enti momma yɛnhyɛ fa, ɛnyɛ mmɔkaw dedaw no mu, nanso ɛnyɛ bɔneyɛ ne amumɔyɛ mmɔkaw mu, na mmom kronkronyɛ ne nokware apiti mu.
46005009	Makyerɛw mo nhoma no mu sɛ mo ne nguaman nnni afra.
46005010	Ɛnyɛ wi yi ase nguaman anaa aniberefo ne amimfo anaa abosonsomfo ho asɛm koraa na meka; ɛno de, na anka ɛsɛ sɛ mufi wiase kɔ.
46005011	Na afei makyerɛw mo sɛ, sɛ obi a wɔfrɛ no onua yɛ aguaman anaa oniberefo anaa ɔbosonsonni anaa ɔmaanefo anaa ɔsabofo anaa omimfo a, mo ne no mmmɔ; saa onipa no, mo ne no nnnidi mpo.
46005012	Na ɛfa me ho dɛn sɛ mebu wɔn a wɔmfra mo mu no nso atɛn bi? So ɛnyɛ wɔn a wɔfra mo mu no na mubu wɔn atɛn?
46005013	Na wɔn a wɔmfra mo mu no, Onyankopɔn bebu wɔn atɛn. Munyi ɔbɔnefo no mfi mo mu!
46006001	So mo mu bi ne ne yɔnko nya asɛm a, osi ne bo de no kɔ asɛnnii wɔn a wɔnteɛ anim, na ɔmfa no nkɔ ahotefo anim?
46006002	Munnim sɛ ahotefo na ebebu wiase atɛn? Na sɛ mo na mubebu wiase atɛn a, ɛnsɛ mo sɛ mudi nsɛm nketewa?
46006003	Munnim sɛ yebebu abɔfo atɛn? Na menne asetena yi mu nneɛma?
46006004	Na sɛ mowɔ asetena yi mu nneɛma ho nsɛm a, wɔn a wommu wɔn asafo no mu no na mode wɔn yɛ baguafo?
46006005	Meka eyi mehyɛ mo aniwu. So onyansafo biako po nni mo mu a obetumi abu onua ne onua ntam atɛn?
46006006	Na onua de onua kɔ asɛnnii wɔn a wonnye nni anim mpo yi?
46006007	Mfomso anya aba mo mu dedaw sɛ mowowɔ mo ho nsɛmnsɛm. Adɛn na momma wonni mo amim mmom? Adɛn na momma wonsisi mo mmom?
46006008	Mo mmom na mudi amim, na musisi, na mode yɛ anuanom mpo.
46006009	Anaasɛ munnim sɛ wɔn a wɔnteɛ no rennya Onyankopɔn ahenni no? Mommma wɔnnnaadaa mo, nguaman ne abosonsomfo ne awaresɛefo ne ahohwifo ne mmarima a wɔne wɔn ho da
46006010	ne awifo ne aniberefo ne asabofo ne amaanefo ne amimfo rennya Onyankopɔn ahenni no.
46006011	Sɛnea anka mo mu bi te ne no; na afei wɔaguare mo, na wɔatew mo ho, na wɔabu mo bem Awurade Yesu Kristo din ne yɛn Nyankopɔn honhom mu.
46006012	Mewɔ ade nyinaa ho kwan, nanso ɛnyɛ ne nyinaa na eye; mewɔ ade nyinaa ho kwan, nanso memma biribi nhyɛ me so.
46006013	Nnuan yɛ ɔyafunu dea, na ɔyafunu yɛ nnuan dea, na Onyankopɔn bɛsɛe n’abien nyinaa. Na nipadua nyɛ aguamammɔ dea, na ɛyɛ Awurade dea, na Awurade yɛ nipadua dea.
46006014	Na Onyankopɔn anyan Awurade, nanso ɔnam ne tumi so benyan yɛn bi.
46006015	Munnim sɛ mo nipadua yeyɛ Kristo akwaa bi? So memfa Kristo akwaa menkɔyɛ aguaman akwaa? Ɛmpare me!
46006016	Anaasɛ munnim sɛ nea ɔde ne ho bɔ aguaman ho no na ɔne no ayɛ nipadua koro? Efisɛ ɔka sɛ: Wɔn baanu bɛyɛ ɔhonam koro.
46006017	Na nea ɔde ne ho bɔ Awurade ho no ne no yɛ honhom koro.
46006018	Munguan aguamammɔ! Bɔne biara a onipa yɛ no nni nipadua mu, na nea ɔbɔ aguaman no de, ɔyɛ n’ankasa nipadua bɔne.
46006019	Anaasɛ munnim sɛ mo nipadua yɛ Honhom Kronkron a ɔwɔ mo mu a munya fii Onyankopɔn nkyɛn no asɔredan, na monne mo ho?
46006020	Na wɔtɔɔ mo aboɔden; enti monhyɛ Onyankopɔn anuonyam mo nipadua mu!
46007001	Na nea mokyerɛwee no ho de, eye ma onipa sɛ ɔmfa ne ho nka ɔbea;
46007002	na aguamammɔ nti, ɔbarima biara nnya n’ankasa yere, na ɔbea biara nnya n’ankasa kunu.
46007003	Okunu mma ɔyere nea ɛsɛ, na ɔyere nso mma okunu saa ara.
46007004	Ɔyere nni n’ankasa ne nipadua so tumi, na mmom okunu; saa ara nso na okunu nni n’ankasa ne nipadua so tumi, na mmom ɔyere.
46007005	Mommfa mo ho nnkame mo ho, gye sɛ mo baanu pene so sɛ mobɛtena hɔ kakra, na moanya mpaebɔ ho adagyew ansa na moasan abehyiam bio, na mo ani a ɛnna hɔ nti, Satan ansɔ mo anhwɛ.
46007006	Na eyi de, meka no ɔkwamma fam, na ɛnyɛ ɔhyɛ so.
46007007	Na mepɛ sɛ anka nnipa nyinaa te sɛ mete yi; nanso obiara wɔ n’ankasa ne dom akyɛde a efi Nyankopɔn, obi wɔ no sɛɛ, na ɔfoforo nso wɔ no sɛɛ.
46007008	Na meka mekyerɛ asigyafo ne akunafo sɛ eye ma wɔn sɛ wɔtena hɔ sɛ me;
46007009	na sɛ wontumi nhyɛ wɔn ho so a, wɔnware; na aware ye sen sɛ ɔhonam akɔnnɔ bi bɛhyɛ wɔn so.
46007010	Na wɔn a wɔaware no de, mehyɛ wɔn, ɛnyɛ me, na mmom ɛyɛ Awurade, sɛ ɔbea nnnyaa ne kunu,
46007011	na sɛ ogyaa no a, ɔnnware; anyɛ saa a, ɔnsan ne ne kunu nkɔbom, na okunu nso nnnyaa ne yere.
46007012	Na wɔn a aka no, me na meka mekyerɛ wɔn, na ɛnyɛ Awurade, sɛ onua bi wɔ ɔyere a onnye nni, na ɔbea no pene sɛ ɔne no tena a, onnnyaa no.
46007013	Na sɛ ɔbea nso wɔ okunu a onnye nni, na ɔpene sɛ ɔne no tena a, onnnyaa no.
46007014	Na okunu a onnye nni no ho atew ɔyere no mu, na ɔyere a onnye nni no ho atew okunu no mu; anyɛ saa de a, na mo mma ho wɔ fi, na afei de, wɔn ho atew.
46007015	Na nea onnye nni no tew mu kɔ a, ma ɔnkɔ, na wɔnhyɛ onua ko anaa onuawa ko no so sɛ akoa saa nsɛm yi mu. Na asomdwoe mu na Onyankopɔn afrɛ yɛn.
46007016	Na, ɔbea, so wunim sɛ ebia wo na wubegye wo kunu nkwa? Anaasɛ, ɔbarima, wunim sɛ ebia wo na wubegye wo yere nkwa?
46007017	Na sɛnea Awurade akyɛ ama obiara ne sɛnea Onyankopɔn afrɛ no no, saa ara na ɔmmɔ ne bra; na sɛnea mehyehyɛ no asafo nyinaa mu ne no.
46007018	Wɔfrɛɛ obi, na ɔyɛ twetiani anaa? Mma ɔnnnan momonoto! Wɔfrɛɛ obi, na ɔyɛ momonoto anaa? Mma wonntwa no twetia!
46007019	Twetiatwa nyɛ hwee, na momonotoyɛ nso nyɛ hwee, na mmom Onyankopɔn ahyɛde sodi na ehia.
46007020	Ɔfrɛ ko a wɔafrɛ obi no, ɔntena mu.
46007021	Wɔfrɛɛ wo, na woyɛ akoa anaa? Mma ɛnnhaw wo! Na sɛ wubetumi anya wo dehye adi nso a, fa no saa mmom!
46007022	Na nea wɔafrɛ no Awurade mu na ɔyɛ akoa no yɛ Awurade dehye; saa ara na ɔdehye nso a wɔafrɛ no yɛ Kristo akoa.
46007023	Wɔtɔɔ mo aboɔden. Monnyɛ nnipa nkoa!
46007024	Anuanom, biribiara a wɔafrɛ obi wɔ mu no, ɛno ara mu na ɔne Nyankopɔn ntena.
46007025	Na mmaabun ho de, minni Awurade ahyɛde bi; nanso mereka m’adwene sɛ obi a Awurade mmɔborohunu ama wayɛ ɔnokwafo.
46007026	Nea misusuw sɛ eye ne sɛ: Mprempren ahohia yi nti, eye ma onipa sɛ ɔtena hɔ saa ara.
46007027	Wobata ɔyere ho anaa? Nhwehwɛ ɔsan! Woasan wo ho afi ɔyere ho anaa? Nhwehwɛ ɔyere!
46007028	Na sɛ woware nso a, wonyɛɛ bɔne ɛ; na sɛ ɔbaabun ware a, ɔnyɛɛ bɔne ɛ; na saafo no ho behia wɔn ɔhonam mu, na me de, anka mepɛ sɛ miyi ahohia no fi mo so.
46007029	Na eyi na meka, anuanom, sɛ wɔatwa bere no tiaa, na nea aka no, wɔn a wɔwɔ yerenom ayɛ sɛnea wonni bi,
46007030	na wɔn a wosu ayɛ sɛnea wonsu, na wɔn a wɔn ani gye ayɛ sɛnea wɔn ani nnye, na wɔn a wɔtɔ ayɛ sɛnea wonni hwee,
46007031	na wɔn a wodi wiase ayɛ sɛnea wonni; na wiase su retwam.
46007032	Na mepɛ sɛ anka munni nkɔmmɔ. Nea ɔnwaree nsusuw Awurade fam nneɛma ho, sɛnea ɔbɛsɔ Awurade ani,
46007033	na ɔwarefo da dwen wiase de ho, sɛnea ɔbɛsɔ ɔyere ani;
46007034	na ɛma n’adwene yɛ nta. Ɔbea hokwafo anaa ɔbaabun da dwen Awurade de ho, na ne ho atew nipadua ne honhom mu; na ɔbea warefo de, ɔda dwen wiase de ho, sɛnea ɔbɛsɔ okunu ani.
46007035	Mo ankasa yiyedi nti na meka eyi; ɛnyɛ sɛ mehyɛ mo so, na mmom fɛ a ɛbɛyɛ ne ɔtena a mobɛtena Awurade fam yiye, na biribi annye mo asabawmu ntia.
46007036	Na sɛ obi susuw sɛ ne baabun a waso aware nneyɛe bi mfata nea ɔne no nam no sɛ ɔware, nanso ehia sɛ ɔware a, ɔnyɛ nea ɔpɛ, ɔnyɛɛ bɔne ɛ. Ma wɔnware.
46007037	Na nea ogyina pintinn, ne komam, na biribiara nhyɛ no, na ɔwɔ n’ankasa ne pɛ so tumi, na wahyɛ ne komam sɛ ɔbɛma ne ba baabun atena hɔ no, wayɛ no yiye.
46007038	Enti nea ɔde ne ba baabun ma aware no yɛ no yiye, na nea ɔmfa no mma aware no yɛ no yiye sen no.
46007039	Ɔbea kunu te ase no, mmara akyekyere no; na sɛ ne kunu no ka baabi a, na ɔde ne ho wɔ ho kwan sɛ ɔware obiara a ɔpɛ. Awurade mu nko na ɔnyɛ.
46007040	Na ɔtena hɔ saa ara a, sɛnea misusuw no, eye mmom ma no; na ɛyɛ me sɛ me nso mewɔ Onyankopɔn honhom.
46008001	Na abosom afɔrebɔde ho de, yenim sɛ, yɛn nyinaa nim de. Nimdeɛ horan, na ɔdɔ de, ɛma nkɔso
46008002	na sɛ ɛyɛ obi sɛ onim biribi a, onnya nhui sɛnea ɛsɛ sɛ ohu ɛ.
46008003	Na obi dɔ Onyankopɔn a, ɔno na Onyankopɔn nim no.
46008004	Na abosom afɔrebɔde di ho de, yenim sɛ ɔbosom nyɛ hwee ewiase, nanso onyame biara nni hɔ sɛ obiako no ara.
46008005	Na sɛ nso ɔsoro oo, asaase so oo, ade a wɔfrɛ wɔn anyame wɔ hɔ sɛ anyame pii ne awurade pii wɔ hɔ no a,
46008006	yɛn de, Onyankopɔn biako pɛ na yɛwɔ, agya no a nneɛma nyinaa fi no mu, na yɛn nso yɛwɔ hɔ ma no, ne Awurade biako, Yesu Kristo a wɔnam no so yɛ nneɛma nyinaa, na yɛn nso yɛnam no so wɔ hɔ no.
46008007	Nanso saa nimdeɛ yi nni nnipa nyinaa mu; enti ebinom de, abosom ho gyidi a wɔwɔ de besi nnɛ di sɛ abosom afɔrebɔde, na sɛ wɔn ahonim yɛ mmerɛw nti, efi ka no.
46008008	Na aduan de, ɛmfa yɛn nnu Nyankopɔn anim; na ɛnyɛ sɛ yɛanni a, yɛbɛtɔ sin, anaasɛ sɛ yedi a, yɛbɛboro so.
46008009	Na monhwɛ yiye, na ɛho kwan a mowɔ no anto wɔn a wɔyɛ mmerɛw no hintidua.
46008010	Na sɛ obi hu wo a wunim de, no sɛ wote abosonnan mu adidii a, ɛremma n’ahonim a ɛyɛ mmerɛw no nnya ahoɔden nkodi abosom afɔrebɔde?
46008011	Ɛnde na ɛnam wo nimdeɛ so na onua a ɔyɛ mmerɛw a ne nti Kristo wui no bɛsɛe.
46008012	Na sɛ moyɛ anuanom no bɔne saa pira wɔn ahonim a ɛyɛ mmerɛw no a, moyɛ Kristo bɔne.
46008013	Enti sɛ aduan to me nua hintidua a, merenni nam ara da, na manto me nua hintidua
46009001	Menne me ho anaa? Menyɛ ɔsomafo anaa? Minhuu yɛn Awurade Yesu anaa? Monyɛ m’adwuma Awurade mu anaa?
46009002	Sɛ menyɛ ɔsomafo memma ebinom a, mo de, meyɛ mema mo; na me somafoyɛ nsɔano ne mo, Awurade mu.
46009003	M’anoyi a miyi mekyerɛ wɔn a woyi me ntɛn ni.
46009004	So yenni ho kwan sɛ yedidi na yɛnom?
46009005	Yenni ho kwan sɛ yɛde onuawa a ɔyɛ ɔyere kyin, sɛ asomafo a aka no ne Awurade nuanom ne Kefa?
46009006	Anaasɛ me ne Barnaba nko na yenni ho kwan sɛ yegyae adwumayɛ?
46009007	Hena na ɔkɔ ɔsa na n’ankasa tua ne ho ka? Hena na ɔyɛ bobe turo, na onni n’aba bi? Anaasɛ hena na ɔhwɛ mmoakuw, na ɔnnom wɔn nufusu no bi?
46009008	So meka eyi nnipa fam anaasɛ mmara no nso nka saa?
46009009	Na wɔakyerɛw Mose mmara no mu sɛ: Nkyekye nantwi a ɔporow aburow no ano! So nantwi no na ne ho hia Onyankopɔn,
46009010	anaasɛ yɛn nti na ɔka saa? Na yɛn nti na wɔakyerɛw sɛ ɛsɛ nea ofuntum asaase no sɛ ofuntum no anidaso so, na nea ɔporow aburow no yɛ no anidaso so, sɛ obenya mu bi.
46009011	Sɛ yeguu mo honhom fam nneɛma a, ɛyɛ ade kɛse bi sɛ yebetwa mo honam fam nneɛma?
46009012	Sɛ nnipa bi wɔ mo so tumi yi bi a, yenni nsen wɔn anaa? Nanso yɛanni saa tumi yi, na mmom yɛpene ade nyinaa, na yɛansiw Kristo asɛmpa no kwan.
46009013	Munnim sɛ wɔn a wɔyɛ asɔre ho adwuma no di asɔre ho ade no bi, na wɔn a wɔte afɔremuka ho no didi afɔremuka no ho bi?
46009014	Saa ara na Awurade nso ahyɛ sɛ wɔn a wɔka n’asɛmpa no nnidi asɛmpa no ho.
46009015	Na me de, mamfa eyinom biara anyɛ hwee. Na mankyerɛw eyinom sɛ wɔnyɛ me sa; na eye ma me mmom sɛ anka miwu kyɛn sɛ obi bɛma m’ahohoahoa ayɛ ɔkwa.
46009016	Na sɛ meka asɛmpa no a, ɛnyɛ me ahohoahoa, na etwa me sɛ meka, na sɛ menka asɛmpa no a, anka minnue!
46009017	Na sɛ meyɛ no anigye so a, mewɔ akatua; sɛ nso manyɛ no anigye so a, wɔde ofiehwɛ adwuma no ahyɛ me nsa ara.
46009018	Afei m’akatua ne nea ɛwɔ he? Ɛne sɛ, meka asɛmpa no a, memfa akatua biara mmata ho, na mamfa me kwan a mewɔ no asɛmpa no ho no manyɛ biribi.
46009019	Na mede me ho ade nyinaa mu de, nanso mede me ho mayɛ akoa mama nnipa nyinaa, na manya pii.
46009020	Meyɛɛ me ho sɛ Yudani memaa Yudafo, na manya Yudafo; wɔn a wɔwɔ mmara ase no, menhyɛ mmara ase de, nanso meyɛɛ me ho sɛ nea ɔwɔ mmara ase memaa wɔn, na manya wɔn a wɔwɔ mmara ase no.
46009021	Wɔn a wonni mmara no, meyɛɛ me ho memaa wɔn sɛ nea onni mmara, ɛnyɛ sɛ minni mmara Onyankopɔn anim, na mmom mewɔ Kristo mmara mu, na manya wɔn a wonni mmara no.
46009022	Wɔn a wɔyɛ mmerɛw no, meyɛɛ me ho sɛ nea ɔyɛ mmerɛw memaa wɔn, na manya mmerɛwfo; mede me ho meyɛɛ ade nyinaa memaa nnipa nyinaa, na ɛyɛ dɛn ara a, magye ebinom nkwa.
46009023	Na eyi nyinaa, asɛmpa no nti na meyɛ, na manya emu kyɛfa.
46009024	Munnim sɛ wɔn a wosi ammirikakane no, wɔn nyinaa tu mmirika no de, nanso obiako na onya nkonim bo no? Muntu mmirika saa ara, na moanya bi.
46009025	Na obiara a osi agumadi kane no, ɔsɔre ne ho ade nyinaa mu; na wɔn de, wɔyɛ na wɔanya abotiri a ɛsɛe, na yɛn de, nea ɛrensɛe.
46009026	Ne saa nti me de, mmirika a mitu yi, mintu no asunsumabo mu; kuturuku a meko yi, menko no sɛ nea ɔboro mframa,
46009027	na mmom mehyɛ me nipadua ahometew, na midi no nya, na mereka asɛm makyerɛ ebinom yi, m’ankasa manyɛ nea ɔmfra.
46010001	Na, anuanom, mempɛ sɛ mekora mo so sɛ yɛn agyanom nyinaa hyɛɛ omununkum no ase, na wɔn nyinaa faa ɛpo no mu,
46010002	na wɔbɔɔ wɔn nyinaa asu too Mose so, omununkum ne ɛpo no mu,
46010003	na wɔn nyinaa dii honhom fam aduan koro,
46010004	na wɔn nyinaa nom honhom fam anonne koro, na wɔnom fii honhom fam botan a edi wɔn akyi no mu; na ɔbotan no ne Kristo.
46010005	Nanso wɔn mu fa kɛse no ara ansɔ Onyankopɔn ani; na wɔdwɛree wɔn sare so hɔ.
46010006	Na wɔde eyinom ayɛ nhwɛso ama yɛn, na yɛn kɔn annɔ bɔne sɛnea wɔn kɔn dɔe no.
46010007	Nso monnyɛ abosonsomfo sɛ wɔn mu binom yɛe no, sɛnea wɔakyerɛw sɛ: Nkurɔfo no tenaa ase didii, nomee, na wɔsɔre gorui.
46010008	Nso mommma yɛmmmɔ aguaman sɛ wɔn mu binom bɔe na wɔn mu mpem aduonu abiɛsa totɔe da koro no.
46010009	Nso mommma yɛnnsɔ Awurade nnhwɛ, sɛnea wɔn mu binom yɛe, na awɔ kunkum wɔn no.
46010010	Nso munnnwiinwii, sɛnea wɔn mu binom nwiinwii na ɔsɛefo bɛsɛee wɔn no.
46010011	Na eyinom nyinaa ama wɔayɛ nhwɛso, na wɔakyerɛw ama yɛn a wiase bere awiei ato yɛn yi afotu.
46010012	Enti nea ɛyɛ no sɛ ogyina hɔ nhwɛ yiye na wanhwe ase.
46010013	Ɔsɔhwɛ bi ntoo mo ɛ, gye nea ɛyɛ nnipa de; na Onyankopɔn yɛ ɔnokwafo a ɔremma wɔnsɔ mo nhwɛ ntra nea mutumi so, na mmom ɔbɛma ɔkwan a mode befi sɔhwɛ no mu abɛda ho, na moatumi asoa.
46010014	Enti, m’adɔfo, munguan abosonsom!
46010015	Me ne mo kasa sɛ animdefo Mummu nea mise ho atɛn!
46010016	Nhyira kuruwa a yehyira so no nyɛ Kristo mogya no ayɔnkofa anaa? Abodoo a yebubu no nyɛ Kristo nipadua no ayɔnkofa anaa?
46010017	Efisɛ ɛyɛ abodoo koro, na yɛn a yɛyɛ bebree yɛ nipadua koro; na yɛn nyinaa di abodoo koro no bi.
46010018	Monhwɛ ɔhonam fam Israel! Ɛnyɛ wɔn a wodi afɔreduan no na wɔne afɔremuka no wɔ ayɔnkofa?
46010019	Afei mise dɛn? Sɛ abosom afɔre yɛ biribi anaasɛ ɔbosom yɛ biribi?
46010020	Dabi; na mmom mise, afɔre a wɔbɔ no, wɔbɔ ma ahonhommɔne, na ɛnyɛ Onyankopɔn, na mempɛ sɛ mo ne ahonhommɔne fa ayɔnko.
46010021	Muntumi nnom Awurade kuruwa ano ne ahonhommɔne kuruwa ano; muntumi nnidi Awurade pon so ne ahonhommɔne pon so.
46010022	Anaasɛ yɛnhyɛ Awurade mma ɔntwe ninkunu? So yɛn ho yɛ den sen no?
46010023	Ade nyinaa ho kwan da hɔ, na ɛnyɛ ne nyinaa na eye; ade nyinaa ho kwan da hɔ, na ɛnyɛ ne nyinaa na ɛma nkɔso.
46010024	Obiara nnhwehwɛ nea ɛyɛ n’ankasa de, na mmom ɔnhwehwɛ nea ɛyɛ ne yɔnko de.
46010025	Nea wɔtɔn namgua so nyinaa, munni, na ahonim nti mummmisabisa ho nsɛm!
46010026	Na asaase ne nea ɛhyɛ so ma nyinaa yɛ Awurade dea.
46010027	Na sɛ wɔn a wonnye nni no mu bi hyia mo adidi na mopɛ sɛ mokɔ a, nea wɔde besi mo anim biara, munni, na ahonim nti mummmisabisa ho nsɛm!
46010028	Na sɛ obi ka kyerɛ mo sɛ: Eyi yɛ ɔbosom afɔrebɔde a, nea ɔkyerɛe no ne ahonim nti, munnni!
46010029	Sɛ mise ahonim a, menne wo de, na mede onii no de; na adɛn na obi ahonim bebu me ho a mede no atɛn?
46010030	Na sɛ mede aseda midi a, adɛn nti na wɔbɛbɔ me dimmɔne nea meda so ase ho?
46010031	Enti sɛ mudidi oo, monom oo, moyɛ biribiara oo, monyɛ ne nyinaa nhyɛ Onyankopɔn anuonyam!
46010032	Monnyɛ nea ɛto Yudafo anaa Helafo anaa Onyankopɔn asafo hintidua;
46010033	sɛnea me nso mehwehwɛ sɛ mesɔ nnipa nyinaa ani ade nyinaa mu, na menhwehwɛ nea eye ma me nkutoo, na mmom nea eye ma pii no, na wɔagye wɔn nkwa.
46011001	Monhwɛ me nsua me, sɛnea me nso mehwɛ Kristo misua no no.
46011002	Na miyi mo ayɛ sɛ mokae me ade nyinaa mu, na mukura atetesɛm a mede mehyɛɛ mo nsa no mu.
46011003	Na mepɛ sɛ muhu sɛ ɔbarima biara ti ne Kristo, na ɔbea ti ne ɔbarima, na Kristo ti ne Nyankopɔn.
46011004	Ɔbarima biara a ɔbɔ mpae anaasɛ ɔhyɛ nkɔm na wakata ne ti no, onni ne ti ni.
46011005	Na ɔbea biara a ɔbɔ mpae anaasɛ ɔhyɛ nkɔm na ne ti so da hɔ no, onni ne ti ni; na ɛte sɛ wabɔ tikwaw.
46011006	Na sɛ ɔbea ankata ne ti a, ma ɔmmɔ tikwaw nso; na sɛ ɛyɛ ɔbea aniwu sɛ otwitwa ne ti so anaasɛ oyi a, ɛnde ma ɔnkata ne ti.
46011007	Na ɔbarima de, ɛnsɛ sɛ ɔkata ne ti, efisɛ ɔyɛ Onyankopɔn suban ne n’anuonyam; na ɔbea de, ɔyɛ ɔbarima anuonyam.
46011008	Na ɔbarima mfi ɔbea mu, na mmom ɔbea na ofi ɔbarima mu;
46011009	na ɛnyɛ ɔbea nti na wɔbɔɔ ɔbarima, na mmom ɔbarima nti na wɔbɔɔ ɔbea.
46011010	Ɛno nti na ɛsɛ ɔbea sɛ onya ne ti so tumi a ɛyɛ nkataso, abɔfo ntia.
46011011	Nso ɔbarima nkwati ɔbea, na ɔbea nkwati ɔbarima, Awurade mu.
46011012	Na sɛnea ɔbea fi ɔbarima mu no, sɛ nso ɔbarima nam ɔbea so ba ne no; na ne nyinaa fi Nyankopɔn mu.
46011013	Mo ankasa mummu atɛn mo mu: So ɛyɛ fɛ sɛ ɔbea nkata ne ti de bɔ Onyankopɔn mpae?
46011014	Ɔbrasu ankasa nkyerɛ mo sɛ ɔbarima siw atimum kusuu a, ɛnhyɛ no anuonyam,
46011015	na ɔbea de, osiw atimum kusuu a, ɛhyɛ no anuonyam? Efisɛ wɔde nwi no ama no sɛ nkataso.
46011016	Na sɛ obi pɛ sɛ ogye eyi ho akyinnye a, yɛn de, yemmu saa ɔbra, na Onyankopɔn asafo horow no nso nyɛ sa.
46011017	Eyi a mehyɛ mo yi, minyi mo ayɛ, efisɛ munhyiam nyɛ adepa, na mmom adebɔne.
46011018	Na nea edi kan, muhyiam asafo no mu a, mete sɛ mpaepaemu wɔ mo mu; na migye emu bi midi.
46011019	Na etwa sɛ fekuw horow ba mo mu, na wɔn a wɔfra ada adi mo mu.
46011020	Enti sɛ mubehyia faako a, mudi Awurade aduan no a, ɛnyɛ ye,
46011021	efisɛ obiara di n’ankasa aduan ansa, na ɔkɔm de binom, na ebinom nso abobow.
46011022	Na munni afi a mudidi na monom wɔ mu? Anaasɛ mubu Nyankopɔn asafo no animtiaa, na mohyɛ wɔn a wonni bi no aniwu? Minse mo dɛn? Minyi mo ayɛ anaa? Eyi mu de, minyi mo ayɛ.
46011023	Na me de, nea minya mifii Awurade hɔ no ara ne mede memaa mo sɛ: Awurade Yesu, anadwo a woyii no mae no, ɔfaa abodoo,
46011024	na ɔdaa ase bubuu mu, na ɔkae sɛ: Me nipadua a wobubu ma mo ni; monyɛ eyi mfa nyɛ me nkae!
46011025	Ne saa ara nso na adidi no akyi no, ɔfaa kuruwa no kae sɛ: Kuruwa yi ne Apam foforo m’ankasa me mogya mu; da biara a mobɛnom no, monyɛ eyi mfa nyɛ me nkae!
46011026	Na da biara a mubedi abodoo yi na mobɛnom kuruwa yi ano no, monka Awurade wu no nkosi sɛ ɔbɛba.
46011027	Enti nea obedi abodoo yi, anaasɛ ɔbɛnom Awurade kuruwa yi ano sɛnea ɛnsɛ no, obedi Awurade nipadua ne ne mogya ho fɔ.
46011028	Na ma onipa nsɔ ne ho nhwɛ, na ɔmfa so nni abodoo no bi, na ɔnnom kuruwa no ano bi.
46011029	Na nea odi na ɔnom sɛnea ɛnsɛ no, odi nom de atemmu ba n’ankasa ne ho so, efisɛ wammu nipadua no yiye.
46011030	Eyi nti na mmerɛwfo ne ayarefo bebree wɔ mo mu, na bebree nso adeda.
46011031	Na sɛ yebu yɛn ho atɛn a, anka wommu yɛn atɛn;
46011032	na sɛ wobu yɛn atɛn a, Awurade no twe yɛn aso, na wɔammu yɛne wiase fɔ.
46011033	Enti, me nuanom, muhyiam sɛ morebedidi a, montwɛn mo ho mo ho!
46011034	Na sɛ ɔkɔm de obi a, onnidi ofie, na moammehyiam ammenya atemmu. Na nea aka no de, meba a, mɛsesɛw.
46012001	Na nea ɛfa honhom fam akyɛde ho de, anuanom, mempɛ sɛ mekora mo so.
46012002	Munim sɛ kan a moyɛ amanaman mufo no, moma wɔde mo faa ɔkwan biara so kɔɔ abosom mum nkyɛn.
46012003	Enti merema moahu sɛ, obiara a ɔnam Onyankopɔn honhom mu kasa no mfrɛ Yesu abusude; na obiara ntumi mfrɛ Yesu Awurade, gye Honhom Kronkron mu.
46012004	Nanso ɔdom akyɛde gu ahorow, na ɛyɛ Honhom koro no ara.
46012005	Na ɔsom nnwuma gu ahorow, nanso ɛyɛ Awurade koro no ara.
46012006	Na dwumadi nso gu ahorow, nanso Onyankopɔn koro no ara na odi dwuma no nyinaa wɔn nyinaa mu.
46012007	Nanso wɔma Honhom no yi ne ho adi wɔn mu biara mu, na ayɛ yiye.
46012008	Na wɔnam Honhom no so ma obi anyansasɛnka; obi nso wɔma no nimdeɛsɛnka, sɛ Honhom koro no ara pɛ.
46012009	Ɔfoforo nso wɔma no gyidi, Honhom koro no ara mu; obi nso wɔma no ayaresa dom akyɛde, Honhom koro no ara mu.
46012010	Obi nso wɔma no tumideyɛ; obi nso wɔma no nkɔmhyɛ. Obi nso wɔma no ahonhom ahorow mu hu; obi nso wɔma no ɔkasa ahorow, obi nso wɔma no ɔkasa ahorow nkyerɛase.
46012011	Na eyi nyinaa, Honhom koro no ara na ɔyɛ, na ɔkyekyɛ ma wɔn mmiako mmiako sɛnea ɔpɛ.
46012012	Na sɛnea nipadua yɛ biako, na ɛwɔ akwaa bebree, na nipadua koro no akwaa nyinaa yɛ bebree de, nanso ɛyɛ nipadua biako no, sɛ nso Kristo te ne no.
46012013	Na yɛn nyinaa nso, Yudafo oo, Helafo oo, nkoa oo, adehye oo, wɔbɔɔ yɛn asu Honhom koro no mu ma yɛkɔyɛɛ nipadua biako, na wɔmaa yɛn nyinaa nom honhom biako.
46012014	Na nipadua nso nyɛ kwaa biako, na ɛyɛ bebree.
46012015	Sɛ ɛnan ka sɛ: Menyɛ nsa, enti menka nipadua no ho a, na ɛnka nipadua no ho anaa?
46012016	Na sɛ aso ka sɛ: Menyɛ aniwa, enti menka nipadua no ho a, na ɛnka nipadua no ho anaa?
46012017	Sɛ nipadua nyinaa yɛ aniwa a, anka ɔte wɔ he? Sɛ ne nyinaa yɛ ɔte a, anka ohua wɔ he?
46012018	Na afei Onyankopɔn de akwaa no asisi nipadua ho mmiako mmiako, sɛnea ɔpɛ.
46012019	Na sɛ ne nyinaa yɛ kwaa biako a, anka nipadua wɔ he?
46012020	Na afei akwaa no dɔɔso de, nanso nipadua yɛ biako.
46012021	Aniwa ntumi nka nkyerɛ nsa sɛ: Wo ho nhia me; bio nso eti ntumi nka nkyerɛ anan sɛ: Mo ho nhia me.
46012022	Na mmom nipadua ho akwaa a ɛyɛ yɛn sɛ ɛyɛ mmerɛw bebrebe no, ɛno na ɛho hia.
46012023	Na nipadua ho ade a ɛyɛ yɛn sɛ enni nidi koraa no, ɛno na yɛhyehyɛ di no ni bebrebe, na nea ɛnyɛ fɛ wɔ yɛn ho no na ɛwɔ ahokeka bebrebe;
46012024	efisɛ nea ɛyɛ fɛ wɔ yɛn ho no, enhia no sa. Na Onyankopɔn de nipadua no atoatoa mu, na akwaa a wommu no no, wama no nidi bebrebe,
46012025	na mpaepaemu amma nipadua mu, na mmom akwaa no adwennwen ade koro ama wɔn ho wɔn ho.
46012026	Na sɛ kwaa biako hu amane a, akwaa nyinaa hu bi; sɛ nso wɔhyɛ kwaa biako anuonyam a, ɛyɛ akwaa nyinaa fɛ.
46012027	Na mo de, moyɛ Kristo nipadua ne akwaa mmiako mmiako.
46012028	Na Onyankopɔn de ebinom asi asafo no mu sɛ asomafo kan, nea ɛto so abien, adiyifo, nea ɛto so abiɛsa, akyerɛkyerɛfo, bio nso tumide, ne ayaresa dom akyɛde, ɔboa, mpanyin nnwuma, ɔkasa horow.
46012029	So wɔn nyinaa yɛ asomafo? Wɔn nyinaa yɛ adiyifo? Wɔn nyinaa yɛ akyerɛkyerɛfo? Wɔn nyinaa wɔ tumide?
46012030	Wɔn nyinaa wɔ ayaresa dom akyɛde? Wɔn nyinaa kasa ɔkasa horow? Wɔn nyinaa kyerɛ ɔkasa ase?
46012031	Na mommɔ ɔdom akyɛde a eye titiriw no ho mmɔden, na mɛkyerɛ mo ɔkwan a eye sen eyi maka ho.
46013001	Sɛ mede nnipa ne abɔfo tɛkrɛma mekasa, na minni dɔ a, na mete sɛ ayowa a egyigye anaa dɔn a ɛwosow.
46013002	Na sɛ mewɔ adiyisɛnka, na minim ahintasɛm nyinaa ne nimdeɛ nyinaa, na mewɔ gyidi nyinaa ma mitutu mmepɔw, na minni dɔ a, memfra.
46013003	Na sɛ meporow m’ade nyinaa mema ahiafo na mede me nipadua mema sɛ wɔnhyew, na minni dɔ a, merennya ho mfaso.
46013004	Ɔdɔ wɔ abodwokyɛre, ne yam ye; ɔdɔ nyɛ ahoɔyaw; ɔdɔ nyɛ ahoahoa, ɛnhoran,
46013005	ɛnyɛ ne ho sɛnea ɛmfata, ɛnhwehwɛ nea ɛyɛ n’ankasa de, ne bo nhaw no, ɛmfa bɔne nhyɛ ne yam,
46013006	n’ani nnye nea ɛnteɛ ho, na ɛne nokware ani gye.
46013007	Etie ade nyinaa, egye ade nyinaa di, enya ade nyinaa mu anidaso, ɛtɔ ne bo ase ade nyinaa mu.
46013008	Ɔdɔ to ntwa da. Nkɔmhyɛ de, wobegu; ɔkasa horow de, ebegyae; nimdeɛ de, ɛbɛsa.
46013009	Na yehu ade fa ne fa, na yɛhyɛ nkɔm fa ne fa.
46013010	Na sɛ nea ɛyɛ pɛ no nya ba a, ɛno na wobegu nea ɛyɛ ɔfa ne fa.
46013011	Meyɛ abofra no, mekasae sɛ abofra, medwenee sɛ abofra, misusuwii sɛ abofra; na meyɛɛ ɔpanyin yi, magu mmofraasɛm no.
46013012	Na sesɛɛ de, yɛnam ahwehwɛ so hwɛ ade wɔ bɛ mu, na ɛno mu de, anim ne anim; sesɛɛ de, mihu ade fa ne fa, na ɛno mu de, mehu ade mu sɛnea wɔahu me nso mu.
46013013	Na afei gyidi, anidaso, ɔdɔ, ade abiɛsa yi na ɛtena hɔ; na ɔdɔ ne emu kɛse.
46014001	Mompɛ ɔdɔ akyi kwan, nanso mommɔ honhom fam akyɛde no ho mmɔden, ne titiriw no sɛ mobɛhyɛ nkɔm.
46014002	Nea ɔkasa kasa bi no, ɔnkasa nkyerɛ nnipa, na mmom ɔkasa kyerɛ Onyankopɔn; na obi nte, na honhom mu na ɔka ahintasɛm.
46014003	Na nea ɔhyɛ nkɔm de, ɔka nkɔso ne afotu ne awerɛkyekye kyerɛ nnipa.
46014004	Nea ɔkasa kasa bi no ma n’ankasa ne ho nkɔso, na nea ɔhyɛ nkɔm no ma asafo no nkɔso.
46014005	Mepɛ sɛ anka mo nyinaa kasa kasa horow, nanso nea mepɛ mmom ne sɛ mobɛhyɛ nkɔm; na nea ɔhyɛ nkɔm so sen nea ɔkasa kasa horow, gye sɛ ɔkyerɛ ase ma asafo no nya nkɔso.
46014006	Na afei, anuanom, sɛ meba mo nkyɛn mebɛkasa kasa horow, na me ne mo ankasa adiyi anaa nimdeɛ anaa nkɔmhyɛ anaa ɔkyerɛkyerɛ mu a, mfaso bɛn na mubenya wɔ me ho?
46014007	Saa ara nso na nneɛma a enni nkwa a egyigye, sɛ abɛn anaa sanku, sɛ annyigye ahorow a, ɛbɛyɛ dɛn na wobehu nea wɔhyɛnee anaasɛ wɔbɔe?
46014008	Na sɛ torobɛnto no annyigye yiye a, hena na obesiesie ne ho akɔ ɔsa?
46014009	Saa ara nso na sɛ mode mo tɛkrɛma ka asɛm a emu ntew a, ɛbɛyɛ dɛn na wobehu nea moka no? Na ɛbɛyɛ sɛ morekasa agu mframa mu kwa.
46014010	Ɔkasa horow bebree na ɛwɔ wiase, nanso emu biara nni hɔ a enni nea ɛkyerɛ;
46014011	na sɛ mente ɔkasa no ase a, mebu nea ɔkasa no sɛ ɔpɔtɔni, na nea ɔkasa no nso abu me sɛ ɔpɔtɔni.
46014012	Na mo nso sɛ mobɔ honhom fam nneɛma ho mmɔden yi, monhwehwɛ sɛ asafo no nkɔso nti mobɛboro so.
46014013	Enti nea ɔkasa kasa bi no, ɔmmɔ mpae sɛ obetumi akyerɛ ase.
46014014	Na sɛ mebɔ mpae ɔkasa bi mu a, me honhom na ɛbɔ mpae, na m’adwene de, ɛnsow aba.
46014015	Afei ɛte dɛn? Mede honhom mɛbɔ mpae, na mede adwene nso mabɔ mpae, mede honhom mɛto dwom, na mede adwene nso mato dwom.
46014016	Na sɛ wode honhom hyira a, ɛbɛyɛ dɛn na nea ɔnte ase no begye w’aseda no so sɛ Amen, na onnim nea woka?
46014017	Wo de, woda ase yiye de, nanso ɔno de, onnya nkɔso.
46014018	Meda Onyankopɔn ase sɛ mekasa ɔkasa horow bebree sen mo nyinaa;
46014019	nanso asafo mu de, mepɛ sɛ mede m’adwene meka nsɛm anum, na makyerɛkyerɛ ebinom nso, sen sɛ mɛka nsɛm ɔpedu ɔkasa bi mu.
46014020	Anuanom, monnyɛ asɛm ho dwen mu mmofra, na mmom bɔne mu na monyɛ mmofra, na asɛm ho dwen mu de, monyɛ pɛ.
46014021	Wɔakyerɛw mmara no mu sɛ: Ɔkasa foforo ne ano foforo na me ne ɔman yi de bɛkasa, na ne saa nso mpo wɔrentie me, sɛ Awurade se ni.
46014022	Enti ɔkasa horow no nyɛ sɛnkyerɛnne mma gyidifo, na mmom ɛyɛ ma wɔn a wonnye nni; na nkɔmhyɛ de, ɛnyɛ wɔn a wonnye nni de, na mmom ɛyɛ wɔn a wogye di dea.
46014023	Na sɛ asafo mu behyia faako, na wɔn nyinaa kasa kasa horow, na wɔn a wonnim bi anaasɛ wɔn a wonnye nni ba mu a, wɔrenka sɛ: Moabobɔ dam anaa?
46014024	Na sɛ wɔn nyinaa hyɛ nkɔm, na obi a onnye nni anaasɛ onnim biribi ba mu a, wɔn nyinaa yi no ntɛn, wɔn nyinaa bu no atɛn,
46014025	na ne komam ahintasɛm no ada adi, na ɔde saa akotow de n’anim abutuw fam asɔre Nyankopɔn aka sɛ Onyankopɔn wɔ mo mu ampa.
46014026	Afei, anuanom, ɛte dɛn? Sɛ muhyiam a, mo mu biara wɔ dwom, ɔwɔ kyerɛkyerɛ, ɔwɔ kasa bi, ɔwɔ adiyi, ɔwɔ nkyerɛase; momma ne nyinaa nyɛ nea ɛma nkɔso.
46014027	Sɛ obi kasa kasa bi a, ɛnyɛ nnipa baanu, ɛtra so a, baasa, na wɔnka no mmiako mmiako, na obiako nkyerɛ ase.
46014028	Na sɛ asekyerɛni bi nni hɔ a, ommua n’ano asafo no mu, na ɔnkasa nkyerɛ ne ho ne Nyankopɔn.
46014029	Adiyifo no de, baanu anaa baasa nkasa, na wɔn a aka no mmu ho atɛn.
46014030	Na sɛ obi a ɔte hɔ nya adiyi a, nea odi kan no mmua n’ano.
46014031	Na mo nyinaa betumi aka adiyisɛm mmiako mmiako, na wɔn nyinaa asua, na wɔn nyinaa afa mu afotu.
46014032	Na adiyifo ahonhom hyɛ adiyifo no ase;
46014033	efisɛ Onyankopɔn nyɛ sakasakayɛ Nyankopɔn, na mmom asomdwoe Nyankopɔn, sɛnea ɛte ahotefo asafo nyinaa mu no.
46014034	Momma mmea mmua wɔn ano asafo mu; na wɔmma wɔn ho kwan sɛ wɔnkasa, na mmom wɔmmrɛ wɔn ho ase, sɛnea mmara no nso ka no.
46014035	Na sɛ wɔpɛ sɛ wosua biribi a, wommisa wɔn ankasa wɔn kununom ofie; efisɛ ɛyɛ fɛre ma ɔbea sɛ ɔkasa asafo mu.
46014036	Adɛn? Mo mu na Onyankopɔn asɛm no fi bae, anaasɛ mo nko na abɛto mo?
46014037	Sɛ obi susuw sɛ ɔyɛ odiyifo anaa honhom muni a, onhu nea mekyerɛw mo yi sɛ ɛyɛ Awurade ahyɛde;
46014038	na sɛ obi nhu eyi a, Onyankopɔn nso nhu no.
46014039	Enti, me nuanom, mommɔ adiyisɛnka ho mmɔden, nanso, munnsiw ɔkasa horow ho kwan!
46014040	Na wɔnyɛ ade nyinaa fɛfɛɛfɛ, ne kwan so ne kwan so.
46015001	Anuanom, merema moahu asɛmpa a mekaa mo, na mugyei nso, na mugyina mu nso,
46015002	na wɔnam so gye mo nkwa nso. Sɛ muso mu dennen sɛnea mekaa mo asɛmpa no a, ɛnna ɛne no, anyɛ saa de a, na moagye adi kwa.
46015003	Na nsɛm a edi kan a me nso minyae a mede mehyɛɛ mo nsa ne sɛ: Yɛn bɔne nti Kristo wui, sɛnea kyerɛw nsɛm no ka no.
46015004	Na wosiee no, na ne nnansa, wonyan no, sɛnea kyerɛw nsɛm no ka no.
46015005	Na ɔmaa Kefa huu no ansa na dumien no huu no.
46015006	Ɛno akyi ɔmaa anuanom bɛboro ahannum huu no prɛko; wɔn mu pii da so tete ase, na ebinom nso adeda.
46015007	Ɛno akyi ɔmaa Yakobo huu no ansa na asomafo no nyinaa huu no.
46015008	Wɔn nyinaa akyi na ɔmaa me a mete sɛ nea wɔapatuw awo no nso huu no.
46015009	Na mene asomafo no mu akumaa a mensɛ sɛ wɔfrɛ me ɔsomafo, efisɛ metaa Onyankopɔn asafo no;
46015010	na Onyankopɔn dom nti na mete sɛnea mete yi, na ne dom a ɔdom me no anyɛ ɔkwa, na mmom mayɛ adwuma bebrebe masen wɔn nyinaa, nanso ɛnyɛ me, na mmom ɛyɛ Onyankopɔn dom a ɛka me ho no.
46015011	Enti sɛ ɛyɛ me oo, ɛyɛ wɔn oo, sɛ yɛka ni, na sɛ mugye dii ni.
46015012	Na sɛ wɔka Kristo ho sɛ wɔanyan no afi awufo mu a, adɛn na mo mu binom ka sɛ: Awufo sɔre nni hɔ?
46015013	Na sɛ awufo sɔre nni hɔ a, na wɔannyan Kristo nso;
46015014	na sɛ wɔannyan Kristo a, na yɛn asɛnka yɛ ɔkwa, na mo gyidi nso yɛ ohunu.
46015015	Na wobehu yɛn nso sɛ Onyankopɔn ho adansekurumfo, efisɛ yedi Nyankopɔn adanse sɛ onyan Kristo a sɛ awufo nnyan a, anka wannyan no.
46015016	Na sɛ awufo nnyan a, na wɔannyan Kristo nso.
46015017	Na sɛ wɔannyan Kristo a, na mo gyidi yɛ ohunu, na moda so wɔ mo bɔne mu;
46015018	ɛno de nso na wɔn a wɔdedae Kristo mu no ayera.
46015019	Sɛ nkwa yi mu nko na yɛwɔ Kristo mu anidaso a, ɛnde na yɛne nnipa nyinaa mu mmɔborɔfo.
46015020	Nanso afei de, wɔanyan Kristo afi awufo mu ayɛ wɔn a wɔadeda no mu aba a edi kan.
46015021	Na sɛnea ɛnam onipa so na owu bae no, sɛ nso awufo sɔre nam onipa so bae ne no.
46015022	Na sɛnea wɔn nyinaa wu Adam mu no, sɛ nso wɔn nyinaa benya nkwa Kristo mu ne no.
46015023	Na obiara wɔ ne dibea: Kristo ne aba a edi kan, ansa na wɔn a wɔyɛ Kristo de no, ne ba mu no di hɔ,
46015024	ansa na awiei no di hɔ a ɔde ahenni no bɛhyɛ Agya Onyankopɔn nsa, na watu ahenni ne ahoɔden ne tumi nyinaa agu no.
46015025	Na etwa sɛ odi hene kosi sɛ ɔde atamfo no nyinaa begu ne nan ase.
46015026	Ɔtamfo a odi akyiri a obetu no agu no ne owu.
46015027	Na ɔde ade nyinaa agu ne nan ase. Na sɛ ɔka sɛ ɔde ade nyinaa agu ne nan ase a, emu da hɔ pefee sɛ nea ɔde nneɛma nyinaa guu ne nan ase no mfra mu bi.
46015028	Na sɛ onya de nneɛma nyinaa gu ne nan ase a, ɛno na ɔba no ankasa nso de ne ho bɛhyɛ nea ɔde nneɛma nyinaa guu ne nan ase no ase, na Onyankopɔn ayɛ ade nyinaa mu ade nyinaa.
46015029	Na anka wɔn a wɔma wɔbɔ wɔn asu ma awufo no, wɔyɛ de gye dɛn? Sɛ awufo nnyan koraa a, ɛdɛn nti na wɔma wɔbɔ wɔn asu ma wɔn?
46015030	Adɛn na yɛn nso, amane di yɛn akyi dɔn biara?
46015031	Meka mo ho ahoahoa a mewɔ no yɛn Awurade Kristo Yesu mu sɛ, miwu da biara.
46015032	Ɔko a me ne mmoa koe Efeso no, mekoo no nnipam a, anka ɛyɛ me mfaso bɛn? Sɛ awufo nnyan a, ɛnde momma yennidi na yɛnnom, na ɔkyena na yɛawu.
46015033	Mommma wɔnnnaadaa mo! Nkɔmmɔ bɔne sɛe ɔbra pa.
46015034	Montew mo ani yiye, na monnyɛ bɔne, efisɛ ebinom nni Nyankopɔn ho nimdeɛ; meka eyi mehyɛ mo aniwu.
46015035	Na ebia obi bɛka sɛ: Wobenyan awufo dɛn? Na nipadua bɛn na wɔde bɛba?
46015036	Ɔkwasea, nea wudua no rennya nkwa, gye sɛ ewu ansa.
46015037	Na nea wudua no, ɛnyɛ dua a ɛbɛba no na wudua, na mmom ɛyɛ burofua kwa, ebia awi anaa nea aka no bi.
46015038	Na Onyankopɔn ma no dua ko a ɔpɛ, na ɔma aba biara n’ankasa ne dua.
46015039	Nam nyinaa nyɛ nam koro; ɛsono ntɔteboa nam, ɛsono nnomaa nam, na ɛsono mpataa de.
46015040	Na ɔsoro nipadua horow wɔ hɔ, na fam nipadua horow wɔ hɔ; ɛsono ɔsoro de anuonyam, na ɛsono fam de de.
46015041	Owia anuonyam nko, ɔsram anuonyam nko, nsoromma anuonyam nko; na ɛsonsono nsoromma mmiako mmiako anuonyam.
46015042	Sɛ nso awufo sɔre te ne no. Wodua no porɔwee mu, ebenyan nea ɛmporɔw mu.
46015043	Wodua no nea enni nidi mu, ebenyan anuonyam mu. Wodua no mmerɛw mu, ebenyan tumi mu.
46015044	Wodua ɔkra nipadua, ebenyan ayɛ honhom nipadua. Ɔkra nipadua wɔ hɔ, na honhom nipadua wɔ hɔ.
46015045	Saa ara nso na wɔakyerɛw sɛ: Adam, onipa a odi kan no, yɛɛ ɔkra teasefo. Adam a odi akyiri no yɛɛ honhom a ɔma nkwa.
46015046	Na ɛnyɛ honhom de no na edi kan, na mmom ɔkra de no, ansa na honhom de no reba.
46015047	Onipa a odi kan no fi fam yɛ famni; onipa a otia abien no fi soro.
46015048	Sɛ famni no te no, sɛ nso famfo no te ne no; na sɛ ɔsoroni no te no, sɛ nso ɔsorofo no te ne no.
46015049	Na sɛnea yɛhyɛɛ famni no suban no, sɛ nso yɛbɛhyɛ ɔsoroni no suban ne no.
46015050	Anuanom, nea meka ne sɛ: Ɔhonam ne mogya ntumi nnya Onyankopɔn ahenni, nso nea ɛporɔw no renni nea ɛmporɔw no.
46015051	Hwɛ, meka mo ahintasɛm: Yɛn nyinaa renna, na yɛn nyinaa bɛsakra
46015052	afrɛ so, amonom, akyiri torobɛnto no hyɛn so; na ɔbɛhyɛn torobɛnto, na awufo no anyan sɛ wɔn a wɔmporɔwee da, na yɛn de, yɛbɛsakra.
46015053	Na etwa sɛ nea ɛporɔw yi hyɛ nea ɛmporɔw no, na nea ewu yi hyɛ nea enwu no.
46015054	Na sɛ nea ɛporɔw yi nya hyɛ nea ɛmporɔw no, na nea ewu yi nya hyɛ nea enwu no a, ɛno na asɛm a wɔakyerɛw no bɛba mu: Wɔamene owu nkonim mu.
46015055	Owu, wo nkonim wɔ he? Owu, wo nwowɔee wɔ he?
46015056	Owu nwowɔee ne bɔne; na bɔne tumi ne mmara.
46015057	Aseda nka Onyankopɔn a ɔnam yɛn Awurade Yesu Kristo so de nkonim ama yɛn.
46015058	Enti, me nuanom adɔfo, muntintim, munnhim, monkɔ so Awurade adwuma mu daa, efisɛ munim sɛ mo brɛ nyɛ ɔkwa,
46016001	Na ɔtow a wɔde kɔma ahotefo no ho de, sɛnea mehyehyɛe Galatia asafo mu no, mo nso monyɛ saa ara.
46016002	Daa nnawɔtwe mu da a edi kan no, mo mu biara mfa nea ebesi no yiye ama wanya no nsie, na mamma ansa na wɔayi tow no.
46016003	Na meba a, mɛma wɔn a mobɛkyerɛ sɛ wɔsɛ no, de nhoma ne mo ayɛyɛde no akɔ Yerusalem.
46016004	Na sɛ ɛsɛ sɛ me nso mekɔ bi a, wɔne me akɔ.
46016005	Na mekɔfa Makedonia a, mɛba mo nkyɛn; efisɛ mepɛ sɛ mekɔfa Makedonia.
46016006	Na ebia mɛtena mo nkyɛn anaasɛ medi awɔw bere nso mo nkyɛn, na baabiara a mɛkɔ no, moagya me kwan.
46016007	Na afei de, mempɛ sɛ mihu mo ɔkwan so nko; na m’ani da so sɛ Awurade ma ho kwan a, medi mo nkyɛn nna tiaa bi.
46016008	Na mɛtena Efeso makosi Pentekoste;
46016009	efisɛ wɔabue ɔpon kɛse a emu adwumayɛ bɛsow aba ama me, na akwansifo dɔɔso.
46016010	Na sɛ Timoteo ba a, monhwɛ na wamfa ehu ne mo antena; na ɔyɛ Awurade adwuma no bi sɛ me nso.
46016011	Na enti obi mmmu no animtiaa, na munnya no kwan asomdwoe mu, na ɔmmra me nkyɛn; na meretwɛn no ne anuanom no.
46016012	Na onua Apolo de, matu no fo pii sɛ ɔne anuanom no mmra mo nkyɛn; nso ɔmpɛ koraa sɛ ɔba mprempren, na mmom onya ho adagyew a, ɔbɛba.
46016013	Monwɛn, munnyina gyidi mu, monyɛ mmarima, momma mo ho nyɛ den.
46016014	Monyɛ mo ade nyinaa ɔdɔ mu.
46016015	Na mitu mo fo, anuanom, munim Stefana fifo sɛ wɔne aba a edi kan wɔ Akaia, na wɔde wɔn ho ama ahotefo som no,
46016016	sɛ mo nso mommrɛ mo ho ase mma saafo ne obiara a ɔyɛ adwuma no bi brɛ mu no.
46016017	Na m’ani gye Stefana ne Fortunato ne Akaiko ba no ho, na munni me nkyɛn yi, wɔn na wɔabesi ananmu;
46016018	efisɛ wɔabedwudwo me honhom ne mo de ho. Enti munhu saafo yiye!
46016019	Asafo a ɛwowɔ Asia no kyiakyia mo. Akwila ne Priska ne asafo a ɛwɔ wɔn fi no kyia mo papaapa, Awurade mu.
46016020	Anuanom nyinaa kyia mo. Momfa mfewano kronkron nkyiakyia mo ho.
46016021	Me Paulo me nsam nkyia ni.
46016022	Sɛ obi mpɛ Awurade Yesu Kristo asɛm a, onnue! Maranata: Yɛn Awurade, bra!
46016023	Awurade Yesu dom ne mo ntena!
46016024	Me dɔ nka mo nyinaa, Kristo Yesu mu.
47001001	Paulo a ɔnam Onyankopɔn pɛ so yɛ Yesu Kristo somafo ne onua Timoteo de kɔma Onyankopɔn asafo a ɛwɔ Korinto ne ahotefo nyinaa a wɔwɔ Akaia man nyinaa mu.
47001002	Ɔdom ne asomdwoe a efi yɛn Agya Onyankopɔn ne Awurade Yesu Kristo nka mo.
47001003	Ayeyi nka yɛn Awurade Yesu Kristo Nyankopɔn ne n’agya a ɔyɛ mmɔborohunu agya ne awerɛkyekye nyinaa Nyankopɔn
47001004	a ɔkyekye yɛn werɛ yɛn ahohia nyinaa mu, na yɛatumi afa awerɛkyekye a Onyankopɔn de kyekye yɛn werɛ no so akyekye wɔn a wɔwɔ ahohia biara mu werɛ.
47001005	Na sɛnea Kristo amanehunu boro so ba yɛn so no, saa ara nso na yɛn awerɛkyekye nam Kristo so boro so.
47001006	Na sɛ wohiahia yɛn ho a, ɛyɛ awerɛkyekye ne nkwagye ma mo, na sɛ wɔkyekye yɛn werɛ a, ɛyɛ awerɛkyekye ma mo; ɛno na ɛyɛ ade, amane a yɛn nso yehu no ara mu boasetɔ mu.
47001007	Na mo ho anidaso a yɛwɔ no mu yɛ den, efisɛ yenim sɛ, sɛnea muhu amane no bi no, saa ara nso na munya awerɛkyekye no bi.
47001008	Na, anuanom, yɛmpɛ sɛ yɛkora mo yɛn ahohia a ɛbaa yɛn so Asia no so, sɛ ɛhyɛɛ yɛn so boroo so sen sɛnea yetumi, ma yɛpaa yɛn nkwa ho abaw po.
47001009	Na yɛn ankasa pɛɛ mu hui sɛ yebewu, na yɛamfa yɛn ho anto yɛn ho so, na mmom yɛde yɛn ho ato Nyankopɔn a onyan awufo no so.
47001010	Ɔno na oyii yɛn fii saa owu kɛse yi mu na ɔda so yi yɛn, na yɛn ani da no so sɛ ɔbɛkɔ so ayi yɛn,
47001011	sɛnea mo nso mokoto srɛ ma yɛn abia, na ɔdom akyɛde a wɔnam nnipa pii so de akyɛ yɛn no nti, nnipa pii nso ada ase ama yɛn.
47001012	Na yɛn ahohoahoa ne yɛn ahonim adanse, sɛ yɛnam Onyankopɔn kronkronyɛ ne kurennyenyɛ mu, na ɛnyɛ ɔhonam mu nyansa mu, na mmom Onyankopɔn dom mu na yɛfa bɔɔ yɛn bra ewiase, ne titiriw no mo mu.
47001013	Na yɛnkyerɛw mo biribiara, gye nea mokan anaasɛ mote ase; na m’ani da so sɛ mobɛte ase awie,
47001014	sɛnea mo nso moate yɛn ase ɔfa ne fa, sɛ yɛyɛ mo ahohoahoa, sɛnea mo nso moyɛ yɛn de, yɛn Awurade Yesu da no.
47001015	Na saa ahotoso yi mu na mebɔɔ me tirim sɛ anka mɛba mo nkyɛn kan, na moanya ɔdom a ɛto so abien,
47001016	na mabɛfa mo nkyɛn makɔ Makedonia, na masan mafi Makedonia maba mo nkyɛn bio, na moagya me kwan ma makɔ Yudea.
47001017	Enti mebɔɔ me tirim saa no, midii adwenharesɛm no anaa? Anaasɛ me tirim a mebɔe no, mebɔɔ no ɔhonam mu, na m’asɛm ayɛ yiw yiw ne dabi dabi anaa?
47001018	Na Onyankopɔn yɛ ɔnokwafo nti, yɛn asɛm a yɛka kyerɛɛ mo no nyɛ yiw ne dabi.
47001019	Na Onyankopɔn ba Kristo Yesu a me ne Silwano ne Timoteo kaa ne ho asɛm mo mu no anyɛ yiw ne daabi, na mmom yiw na ɛwɔ no mu;
47001020	efisɛ Onyankopɔn bɔ dodow a ɔhyɛe no, ɔno mu na yiw no wɔ, na ɔno mu na Amen no wɔ ma wɔnam yɛn so hyɛ Onyankopɔn anuonyam.
47001021	Na nea ɔde yɛne mo tim Kristo mu na wasra yɛn no ne Nyankopɔn;
47001022	ɔno nso na wasɔ yɛn ano, na wama yɛn Honhom no de ayɛ guaha ama yɛn wɔ yɛn koma mu.
47001023	Na me de, mefrɛ Onyankopɔn sɛ ommedi me kra adanse sɛ mempɛ sɛ mebɛhow mo werɛ nti na mamma Korinto bio.
47001024	Ɛnyɛ sɛ yɛhyɛ mo gyidi so, na mmom yɛyɛ mo anigye ho yɔnko adwumayɛfo; efisɛ gyidi na mode gyina hɔ.
47002001	Na misusuw me tirim sɛ meremfa awerɛhow memma mo nkyɛn bio.
47002002	Na sɛ mehow mo werɛ a, ɛhena ara na ɔma me bo tɔ me yam sɛ nea mehow ne werɛ no ara?
47002003	Na mekyerɛw eyi ara, na sɛ minya meba a, me werɛ anhow wɔn a ɛsɛ sɛ wɔma m’ani gye ho; efisɛ m’ani da mo nyinaa so sɛ m’anigye yɛ mo nyinaa de.
47002004	Na mifi komam ahohia ne ahometew pii mu mede nusu bebree mekyerɛw mo, ɛnyɛ sɛ mo werɛ nhow, na mmom sɛ munhu ɔdɔ kɛse a mede dɔ mo.
47002005	Na sɛ obi ayi awerɛhow a, ɛnyɛ me na wahow me werɛ, na ɔkwan bi so no meka eyi na me kasa mu anyɛ den dodo, ɔhow mo nyinaa werɛ.
47002006	Asotwe a mo mu bebree no de ma saa onipa no dɔɔ no so,
47002007	enti afei momfa mfiri na monkyekye ne werɛ, na awerɛhow bebrebe no ammene no.
47002008	Enti mitu mo fo sɛ munyi ɔdɔ adi nkyerɛ no.
47002009	Na eyi nti nso na mekyerɛwee, sɛ mehu sɛ wɔasɔ mo ahwɛ ahu sɛ mo aso yɛ mmerɛw ade nyinaa mu anaa?
47002010	Na nea mode biribi firi no no, me nso mede mifiri no. Na sɛ mede biribi mafiri a, nea mede mafiri no, mo nti na mede mifirii, Kristo anim,
47002011	na Satan annaadaa yɛn; efisɛ yenim n’adwene.
47002012	Nanso mebaa Troa mebɛkaa Kristo asɛmpa, na wobuee ɔpon maa me Awurade mu no,
47002013	mannya honhom mu ahomeka, efisɛ manhu me nua Tito, enti mekraa wɔn mifi hɔ mekɔɔ Makedonia.
47002014	Na aseda nka Onyankopɔn a ɔma yedi Kristo mu nkonim daa, na ɔnam yɛn so yi ne nimdeɛ hua adi mmaa nyinaa;
47002015	efisɛ yɛyɛ Kristo huam ma Onyankopɔn, wɔn a wogye wɔn nkwa ne wɔn a wɔyera mu.
47002016	Ebinom de, yɛyɛ owu hua de kɔ owu mu ma wɔn, na ebinom nso yɛyɛ nkwa hua de kɔ nkwa mu ma wɔn. Na hena na ɔfata eyinom?
47002017	Na yɛnte sɛ pii no a wɔde Onyankopɔn asɛm yɛ aguade, na mmom sɛ wɔn a woyi wɔn yam kasa, Onyankopɔn mu; na yɛkasa Kristo mu Onyankopɔn anim.
47003001	Yefi ase bio yi yɛn ho ayɛ? Anaasɛ ehia sɛ yɛde ayeyi nhoma brɛ mo anaasɛ yenya bi fi mo nkyɛn, sɛnea ebinom yɛ?
47003002	Mone yɛn nhoma a wɔakyerɛw yɛn komam a nnipa nyinaa hu na wɔkan,
47003003	na moda adi sɛ moyɛ Kristo nhoma a wɔnam yɛn som so kyerɛwee; wɔamfa adubiri, na mmom wɔde Nyankopɔn teasefo honhom na ɛkyerɛwee, ɛnyɛ abo apon so, na mmom koma nam apon so.
47003004	Saa ahotoso yi na yɛnam Kristo so anya Onyankopɔn fam.
47003005	Ɛnyɛ sɛ yefi yɛn ankasa mu fata sɛ yebesusuw ahu biribi sɛ efi yɛn mu, na mmom yɛn fata a yɛfata no fi Nyankopɔn mu.
47003006	Ɔno na wama yɛafata ayɛ Apam foforo asomfo, ɛnyɛ nkyerɛwee de, na mmom honhom de; efisɛ nkyerɛwee de, ekum, na honhom de, ɛma nkwa.
47003007	Na sɛ owu som no a wɔde nkyerɛwee kurukyerɛw abo so no nyaa anuonyam ma Israel mma antumi annyen wɔn ani anhwɛ Mose anim, n’anim anuonyam a ɛretwam no nti a,
47003008	ɛbɛyɛ dɛn na honhom som no mmom rennya anuonyam?
47003009	Na sɛ afobu som no yɛ anuonyam a, trenee som no mmom boro so pii anuonyam mu.
47003010	Na mpo, nea wɔahyɛ no anuonyam no nni eyi fam anuonyam, anuonyam a ɛkyɛn so no nti.
47003011	Na sɛ nea ɛretwam no nam anuonyam so a, nea ɛtena hɔ no mmom wɔ anuonyam pii.
47003012	Na sɛ yɛwɔ saa anidaso yi nti, yɛde nnam bebree kasa,
47003013	na ɛnte sɛ Mose a ɔde nkataanim kataa n’anim, na Israel mma antumi annyen wɔn ani anhwɛ nea ɛretwam no awiei,
47003014	na mmom wɔn adwene pirimii, na ɛde besi nnɛ po nkataanim no ara da so da Apam dedaw kenkan so a wonnya nyii ɛ, efisɛ Kristo mu na woyi.
47003015	Na ɛde besi nnɛ po, sɛ wɔkan Mose nhoma a, nkataanim no da so kata wɔn koma so;
47003016	na sɛ wɔdan ba Awurade nkyɛn a, wobeyi nkataanim no.
47003017	Na Awurade ne Honhom no; na nea Awurade honhom wɔ no, ɛhɔ na ahofadi wɔ.
47003018	Na yɛn nyinaa de yɛn ani a ɛso da hɔ hwɛ Awurade anuonyam no sɛ wɔhwɛ ahwehwɛ mu, na wɔsakra yɛn kɔ suban koro no ara mu fi anuonyam mu kɔ anuonyam mu, sɛ efi Awurade honhom no ara.
47004001	Eyi nti, sɛ yɛwɔ saa ɔsom yi, sɛnea wɔahu yɛn mmɔbɔ no, yɛmpa abaw,
47004002	na mmom yɛapa aniwude a wohintaw so, na yɛnnantew anifere mu, nso yɛmfra Onyankopɔn asɛm mu, na mmom yɛde nokware adiyi yi yɛn ho kyerɛ nnipa ahonim nyinaa, Onyankopɔn anim.
47004003	Na sɛ yɛn asɛmpa so kata a, ɛso kata wɔn a wɔyera no mu;
47004004	wɔn mu na wi yi ase nyame afura wɔn a wonnye nni no adwene ani, na Kristo a ɔyɛ Onyankopɔn suban no anuonyam asɛmpa no hann anharan amma wɔn.
47004005	Na ɛnyɛ yɛn ho asɛm na yɛka, na mmom Kristo Yesu, sɛ ɔne Awurade, ɛne yɛn nso, sɛ Yesu nti yɛyɛ mo nkoa.
47004006	Efisɛ ɛyɛ Onyankopɔn a ɔkae sɛ hann mfi sum mu nhyerɛn no na wahyerɛn yɛn koma mu, sɛ Onyankopɔn anuonyam a ɛwɔ Kristo anim no ho nimdeɛ nharan.
47004007	Na yɛwɔ saa ademude yi annwene mu, na tumi a ɛboro so no ayɛ Onyankopɔn dea, na amfi yɛn mu.
47004008	Ade nyinaa mu wohiahia yɛn ho, nanso yɛn ahome ntew yɛn ɛ; yɛn ho akyere yɛn, nanso yɛn ani ntanee ɛ.
47004009	Wɔtaa yɛn, nanso wɔmpaa yɛn akyi ɛ; wɔhwe yɛn ase, nanso wɔnsɛee yɛn ɛ.
47004010	Daa yɛso Awurade Yesu wu yɛn nipadua mu nam, na Yesu nkwa no nso ada adi yɛn nipadua mu.
47004011	Efisɛ yɛn a yɛte ase yi, daa Yesu nti woyi yɛn ma owu, na Yesu nkwa nso ada adi yɛn honam a ebewu no mu.
47004012	Enti owu yɛ ade wɔ yɛn mu, na nkwa yɛ ade wɔ mo mu.
47004013	Na sɛ yɛwɔ gyidi honhom koro no ara, sɛnea wɔakyerɛw sɛ: Migye midii na mekasae, nti, yɛn nso yegye di, na enti yɛkasa nso;
47004014	na yenim sɛ, nea onyan Awurade Yesu no nam Yesu so benyan yɛn nso, na wayi yɛne mo akyerɛ.
47004015	Na mo nti na ne nyinaa yɛ, na ɔdom a adɔɔso no afa nnipa pii so ama aseda aboro so ama Onyankopɔn anuonyam.
47004016	Eyi nti na yɛmpa abaw, na mmom sɛ yɛn honam ani ha yi nipa resɛe mpo a, emu nipa no dan foforo daa daa.
47004017	Na yɛn mprempren amanehunu a ɛyɛ hare yi nya daa anuonyam a ɛso kokuroo tra so bebree ma yɛn
47004018	a yɛnhwɛ nneɛma a wohu, na mmom yɛhwɛ nneɛma a wonhu no; efisɛ nneɛma a wohu no nkyɛ mu twa, na nneɛma a wonhu no na ɛtena hɔ daa.
47005001	Na yenim sɛ, sɛ wonya buruw yɛn asaase so ntamadan yi a, yebenya ofi a efi Nyankopɔn, ɔdan a wɔamfa nsa ansi a ɛwɔ hɔ daa ɔsoro.
47005002	Efisɛ eyi mu de, yesi apini, na yɛn ani gyina sɛ yɛbɛhyɛ yɛn fi a efi soro no,
47005003	ɛno na sɛ yɛhyɛ a, wɔrenhu yɛn adagyaw mu.
47005004	Na yɛn a yɛte ntamadan yi mu yi si apini, na ɛhyɛ yɛn so, efisɛ yɛmpɛ sɛ yɛn ho pa, na mmom yɛpɛ sɛ yɛbɛhyɛ afoa so, na nkwa amene nea ewu.
47005005	Na nea wasiesie yɛn ama eyi ara ne Nyankopɔn a ɔde Honhom no guaha nso ama yɛn no.
47005006	Enti yɛyɛ nnam daa, na yenim sɛ yɛte nipadua mu fie yi, yɛnte fie Awurade nkyɛn;
47005007	efisɛ yɛnam gyidi mu, na ɛnyɛ ohu mu.
47005008	Na yɛyɛ nnam, na ɛyɛ yɛn fɛ mmom sɛ yebefi nipadua mu fie ha akɔtena ofie Awurade nkyɛn.
47005009	Enti nso yɛbɔ mmɔden sɛ, sɛ yɛwɔ fie oo, yefi ha oo, yɛbɛsɔ n’ani.
47005010	Na etwa yɛn nyinaa sɛ yekopue Kristo atemmu agua anim hɔ, na obiara anya nea ɔnam nipadua so yɛe, papa oo, bɔne oo, sɛnea ɔyɛe no.
47005011	Na sɛ yenim Awurade ho hu nti, yɛkasa kyerɛ nnipa sɛ wonhu no sa, na Onyankopɔn de, yɛada adi ama no; na m’ani da so sɛ yɛada adi mo ahonim mu nso.
47005012	Na yɛnsan nyi yɛn ho ayɛ nkyerɛ mo bio, na mmom yɛma mo nea monam so bɛhoahoa mo ho yɛn fam, na moanya biribi abua wɔn a wɔhoahoa wɔn ho nnipa anim, na ɛnyɛ komam.
47005013	Na sɛ yɛbɔ dam a, yɛbɔ ma Onyankopɔn; na sɛ yɛn adwenem tew a, ɛtew ma mo.
47005014	Na Kristo dɔ no hyɛ yɛn; efisɛ yebu atɛn sɛ, obiako wu maa wɔn nyinaa, enti na wɔn nyinaa awu.
47005015	Na owu maa wɔn nyinaa na wɔn a wɔte ase no antena ase amma wɔn ho bio, na mmom wɔatena ase ama nea owui na ɔsɔre maa wɔn no.
47005016	Enti afei nnɛ yi yennim obiara ɔhonam fam; na sɛ yehuu Kristo ɔhonam fam mpo a, afei de, yennim no saa bio.
47005017	Enti sɛ obi wɔ Kristo mu a, na ɔyɛ abɔde foforo; nneɛma dedaw no atwam, hwɛ, nneɛma nyinaa ayɛ foforo.
47005018	Na nneɛma yi nyinaa fi Nyankopɔn a ɔnam Kristo so apata aka yɛn abɔ n’ankasa ne ho na ɔde mpata som ama yɛn no;
47005019	ɛne sɛ, Onyankopɔn wɔ Kristo mu repata aka wiase abɔ ne ho, na wammu wɔn mfomso angu wɔn so, na ɔde mpata asɛm no asi yɛn mu.
47005020	Enti yɛyɛ abɔfo ma Kristo, te sɛ Onyankopɔn nam yɛn so tu mo fo; yegyina Kristo ananmu srɛ mo sɛ: Momma wɔmfa mpata nka mo mmɔ Onyankopɔn ho.
47005021	Efisɛ nea onnim bɔne no, ɔde no yɛɛ bɔne maa yɛn, na yɛayɛ Onyankopɔn trenee, ɔno mu.
47006001	Na yɛn a yɛne no bom yɛ adwuma no tu mo fo nso sɛ munnnye Onyankopɔn dom no kwa,
47006002	na ɔka sɛ: Bere a ɛsɛ mu na matie wo, na nkwagye da na maboa wo; hwɛ, afei ne ɔdom bere, hwɛ, ɛnnɛ ne nkwagye da.
47006003	Na yɛnto hintidua biara biribiara mu, na wɔannunu ɔsom no,
47006004	na mmom ade nyinaa mu yeyi yɛn ho kyerɛ sɛ Onyankopɔn asomfo: Boasetɔ pii mu, ahohia mu, ahokyere mu, ahometew mu;
47006005	ɔhwe mu, afiaseda mu, mansotwe mu, ɔbrɛ nnwuma mu, pɛsi mu, mmuada mu;
47006006	ahotew mu, nimdeɛ mu, abodwokyɛre mu, ayamye mu, Honhom Kronkron mu, ɔdɔ a nkontompo nni mu mu;
47006007	nokware asɛm mu, Onyankopɔn tumi mu, trenee akode mu, nifa ne benkum;
47006008	anuonyam ne ahohora, atenka bɔne ne atenka pa mu; sɛ asisifo nanso wɔyɛ anokwafo,
47006009	sɛ wɔn a wonnim wɔn nanso wonim wɔn yiye, sɛ wɔn a wɔrewu, na hwɛ, yɛte ase; sɛ wɔn a wɔtwe wɔn aso, nanso wonkum wɔn ɛ;
47006010	sɛ awerɛhowfo, nanso wɔn ani gye daa; sɛ ahiafo, nanso wɔma nnipa pii nya wɔn ho; sɛ wɔn a wonni hwee, nanso wɔwɔ nneɛma nyinaa.
47006011	O Korintofo yɛn anom abue ama mo, yɛn komam atrɛw.
47006012	Ɛnyɛ yɛn mu na monsen, na mo ankasa mo yam na monsen.
47006013	Na mo nso meka eyi mekyerɛ mo sɛ mma, montrɛw mo mu saa ara mfa ntua ka.
47006014	Mo ne wɔn a wonnye nni nntwe kɔndua koro; na twaka bɛn na trenee ne amumɔyɛ wɔ? Anaasɛ ayɔnkofa bɛn na hann ne sum wɔ?
47006015	Na ɔka bɛn na Kristo ne Belial ka? Anaasɛ kyɛfa bɛn na ogyidini ne nea onnye nni wɔ?
47006016	Na biakoyɛ bɛn na Onyankopɔn asɔrefi ne abosom wɔ? Na yɛyɛ Onyankopɔn a ɔte ase no asɔrefi, sɛnea Onyankopɔn aka sɛ: Mɛtena wɔn mu, na manantew wɔn mu, na mayɛ wɔn Onyankopɔn, na wɔayɛ me ɔman.
47006017	Enti mumfi wɔn mu, na montew mo ho, sɛnea Awurade se nen, na monnka nea ɛyɛ fi; na me nso magye mo,
47006018	na mayɛ mo agya, na moayɛ me mmabanin ne mmabea, sɛnea Awurade tumfo se nen.
47007001	Afei sɛ yɛwɔ saa bɔhyɛ yi nti, adɔfo, momma yɛnhohoro yɛn ho mfi ɔhonam ne honhom mu fi nyinaa mu, na yɛawie yɛn ahotew Onyankopɔn suro mu.
47007002	Mummue mo koma mu mma yɛn; yɛnyɛɛ obiara bɔne ɛ, yɛnsɛee obiara ɛ, yennii obiara kusum ɛ.
47007003	Menka eyi afobu kwan so; efisɛ maka dedaw sɛ, sɛ yewu oo, yɛte ase oo, mohyɛ yɛn koma mu.
47007004	Mewɔ mo fam nnam kɛse, mewɔ mo ho ahohoahoa bebree; awerɛkyekye ahyɛ me ma, na m’anigye aboro so pii yɛn ahohia nyinaa mu.
47007005	Na yɛbaa Makedonia no nso, yɛn honam annya ɔhome bi, na mmom yɛn ho hiaa yɛn afa nyinaa: Yɛn ho a, ɔko, yɛn mu a, ehu;
47007006	nanso Onyankopɔn a ɔkyekye ahobrɛasefo werɛ no de Tito ba a ɔbae no kyekyee yɛn werɛ.
47007007	Na ɛnyɛ ne ba no nko, na mmom awerɛkyekye nso a onyae mo ho bere a ɔkaa yɛn mo anigyina, mo nkɔmmɔdi, me ho mmɔden a mobɔ a ɛmaa m’ani gyei bebrebe no.
47007008	Na sɛ mede me nhoma no mehow mo werɛ mpo a, minnu me ho; na sɛ minuu me ho nso a, na mihu sɛ nhoma no, sɛ ɛyɛ dɔnhwerew pɛ po a, ɛhow mo werɛ.
47007009	Afei m’ani gye, ɛnyɛ sɛ mo werɛ howee nti, na mmom mo werɛ how kɔɔ adwensakra mu; efisɛ mo werɛ howee Onyankopɔn kwan so, na yɛn nti moanhwere biribi biribiara mu.
47007010	Na Onyankopɔn kwan so awerɛhow yɛ adwensakra a ɛde kɔ nkwagye mu a wonnu wɔn ho wɔ ho; na wiase awerɛhow de, ɛma owu.
47007011	Na mo werɛ a ɛhowee Onyankopɔn kwan so no ara, monhwɛ nsi kɛse a ɛma moyɛe, ɛne mo anoyi ne ahi, ne ehu ne anigyina, ne mmɔdenbɔ ne aweredi. Na ade nyinaa mu no muyii mo ho kyerɛe sɛ mo ho tew, asɛm no mu.
47007012	Enti sɛ mekyerɛw mebrɛɛ mo nso a, na anyɛ nea ɔyɛɛ bɔne no nti, nso anyɛ nea wɔyɛɛ no bɔne no nti, na mmom ɛyɛe sɛ yɛn nsi a yɛyɛ wɔ mo ho no mmɛda adi mma mo Onyankopɔn anim.
47007013	Eyi nti yɛn werɛ akyekye. Na Tito anigye nti yɛn ani nso gye boroo so yɛn awerɛkyekye mu, efisɛ mo nyinaa adwudwo ne honhom ho.
47007014	Na sɛ mede mo mehoahoaa me ho mekyerɛɛ no a, m’ani anwu, na mmom sɛ yɛkaa mo nsɛm nyinaa nokwarem no, saa ara nso na yɛn ahoahoa a yɛhoahoaa yɛn ho Tito anim no ayɛ nokware.
47007015	Na ne koma wɔ mo fam pii sen kan no, sɛ ɔkae mo nyinaa osetie, ne sɛnea mode suro ne ahopopo gyee no no.
47007016	M’ani gye sɛ ade nyinaa mu mewɔ mo ho koma pa.
47008001	Nanso, anuanom, yɛrema moahu Onyankopɔn dom a ɔde domee, Makedonia asafo no mu no,
47008002	efisɛ wɔn ahohia sɔhwɛ kɛse mu na wɔn anigye mmoroso ne wɔn hia bebrebe mu mpo, woyii wɔn ayamye kɛse adi kyerɛe,
47008003	na midi wɔn adanse sɛ wɔde wɔn ankasa pɛ mae sɛnea wobetumi ne nea ɛboro wɔn ahoɔden so po,
47008004	na wɔkotow srɛɛ yɛn pii sɛ yennye ɔsom a wɔsom ahotefo no mu dom ne ayɔnkofa.
47008005	Na ɛnyɛ sɛnea yɛn ani daa so no, na mmom wɔnam Onyankopɔn pɛ so de wɔn ho maa Awurade kan ne yɛn nso,
47008006	na ama yɛasrɛ Tito sɛ, sɛnea ofii ase kan no, onwie ɔdom no nso sa wɔ mo mu.
47008007	Na sɛnea moboro so ade nyinaa mu, gyidi ne ɔkasa ne nimdeɛ ne mmɔdenbɔ nyinaa ne ɔdɔ a mode dɔ yɛn mu no, monhwɛ sɛ mobɛboro so ɔdom yi mu nso.
47008008	Menka no ɔhyɛ so, na mmom menam ebinom mmɔdenbɔ so mesɔ mo dɔ ampayɛ mehwɛ.
47008009	Na munim yɛn Awurade Yesu Kristo dom no, sɛ ɔyɛ ɔdefo de, nanso, mo nti ɔbɛyɛɛ ohiani, sɛ momfa ne hia no so nyɛ adefo.
47008010	Na nea midwen eyi ho ne sɛ: Ɛfata sɛ afei muwie nea afe ni ɛnyɛ ɔyɛ nko na mufii ase yɛe, na mmom munyaa ho pɛ nso no.
47008011	Na afei munwie ɔyɛ no nso, na, sɛnea mowɔ koma a ɛpɛ no, moafi ade a mowɔ no mu awie saa ara.
47008012	Na sɛ koma a ɛpɛ wɔ hɔ a, ɛsɔ ani, sɛnea onii no wɔ ade, na ɛnyɛ sɛnea onni.
47008013	Na ɛnyɛ sɛ ebinom ho ntɔ wɔn, na mo de, mo ho nhia mo, na mmom sɛ ɛnyɛ pɛpɛɛpɛ nti;
47008014	na saa bere yi mu mo mmoroso akogu wɔn hia mu, na wɔn mmoroso nso abegu mo hia mu, na ayɛ pɛpɛɛpɛ,
47008015	sɛnea wɔakyerɛw sɛ: Nea ɔwɔ bebree no, ebi ammoro no so, na nea ɔwɔ ketewaa bi no, anhia no hwee.
47008016	Na aseda nka Onyankopɔn a ɔde mo ho mmɔdenbɔ yi ara bi ahyɛ Tito koma mu,
47008017	ɛwom sɛ yɛn afotu na otiei de, nanso ne mmɔdenbɔ kyɛn saa nti, ɔnam n’ankasa ne pɛ so reba mo nkyɛn.
47008018	Na yɛasoma no ne onua a woyi no ayɛ asɛmpa no ho asafo nyinaa mu no,
47008019	na ɛnyɛ eyi nko, na ɔno na asafo no ayi no sɛ ɔne yɛn nnantew, nkura ɔdom a yɛsom ho yi mma Awurade ankasa anuonyam, na ɛnkyerɛ yɛn mmɔdenbɔ.
47008020	Na yɛda yɛn ho so, na obi annunu yɛn, akyɛde kɛse a yɛsom ho yi ho;
47008021	na yedwen nea ɛfata, ɛnyɛ Awurade anim nko, na nnipa anim nso.
47008022	Na yɛasoma yɛn nua a yɛanya no nhui sɛ ɔyɛ nsi nneɛma bebree mu aka wɔn ho, na afei ne ho a ɔde to mo so pii nti, ɛma ɔyɛ nsi bebrebe.
47008023	Tito de, ɔyɛ me yɔnko ne me yɔnko dwumayɛfo ma mo; yɛn nuanom de, wɔyɛ asafo horow no asomafo ne Kristo anuonyam.
47008024	Enti munyi mo dɔ ne ahoahoa a yɛhoahoae mo ho no nkyerɛ wɔn, asafo horow no anim.
47009001	Na ahotefo som no ho de, enhia me sɛ mekyerɛw mo;
47009002	efisɛ minim ɛho koma a mowɔ a mede mehoahoa me ho mekyerɛ Makedoniafo, sɛ Akaiafo asiesie wɔn ho afe ni; na mo mmɔdenbɔ no akɔkanyan bebree nso.
47009003	Nanso masoma anuanom no, na yɛn ahoahoa a yɛhoahoa ma mo eyi fam no anyɛ ɔkwa, na sɛnea mekae no, moasiesie mo ho,
47009004	na sɛ Makedoniafo bi ne me ba na wɔbɛto mo sɛ munsiesiee mo ho a, yɛn po yɛn ani bewu na menne mo sɛ yɛde yɛn ho too mo so.
47009005	Enti mibui sɛ ehia sɛ mitu anuanom no fo sɛ wonni yɛn kan mmra mo nkyɛn, na wommesiesie mo nhyira a mahyɛ ase masie no nto hɔ, na ada hɔ sɛ nhyira, na ɛnyɛ sɛ anibere.
47009006	Na eyi de, nea ogu no nkyekye mu no betwa no nkyekye mu, na nea ogu no bafuu so no betwa no bafuu.
47009007	Sɛnea obiara asusuw ne komam no, ɔmma, ɛnyɛ amemenemfe anaa ɔhyɛ mu; efisɛ nea ɔtew n’anim ma no na Onyankopɔn dɔ no.
47009008	Na Onyankopɔn betumi sɛ ɔma ɔdom nyinaa boro so ma mo, na ade nyinaa mu ne daa nyinaa moanya nea ɛdɔɔ mo so nyinaa, na moaboro so adwuma pa nyinaa mu,
47009009	sɛnea wɔakyerɛw sɛ: Ɔpete, ama ahiafo, ne trenee no wɔ hɔ daa.
47009010	Na nea ɔde aba ma ogufo ne abodoo sɛ aduan no, bɛma aba a mugu no adɔɔso, na wama mo trenee aba no ayɛ pii.
47009011	Na moanya mo ho afa nyinaa ama ayamye a ɛnam yɛn so ma Onyankopɔn nya aseda.
47009012	Efisɛ ɔsom yi ho adwuma de, ɛnyɛ sɛ wɔde bɛyɛ nea ehia ahotefo no nko, na mmom ɛnam ase a wɔda Onyankopɔn bebree no so bɛboro so.
47009013	Na wɔnam mo som a wohu yi so bɛhyɛ Onyankopɔn anuonyam wɔ mo setie a mode ka Kristo asɛmpa no ne mo ayamye a mode boa wɔn ne nnipa nyinaa mu,
47009014	na wɔn ara nso bɛbɔ mpae ama mo, na Onyankopɔn dom a aboro so agu mo so no nti, wɔn ani begyina mo.
47009015	Na aseda nka Onyankopɔn n’akyɛde a enni kabea no nti.
47010001	Me Paulo ara na menam Kristo dwo ne n’ayamye so mitu mo fo, me a mewɔ mo nkyɛn a, meyɛ ayemfo wɔ mo mu, nanso minni mo nkyɛn a, meyɛ mo so nnam.
47010002	Na mesrɛ mo, na meba mo nkyɛn a, anhia me sɛ mɛyɛ nnam makyerɛ ahotoso a mibu no sɛ mesi me bo mayi makyerɛ ebinom a wobu yɛn sɛ yɛnam ɔhonam fam no.
47010003	Na yɛnam ɔhonam mu de, nanso yɛnkɔ ɔsa ɔhonam fam;
47010004	efisɛ yɛn sa a yɛkɔ no akode nyɛ ɔhonam mu de, na mmom ɛyɛ den Onyankopɔn anim sɛ yɛde beburuw aban akɛse, na yɛaburuw adwene
47010005	ne ade biara a ɛkorɔn a wɔma so ne Nyankopɔn nimdeɛ di asi, na yɛafa adwene nyinaa nnommum de ahyɛ Kristo asoɔmmerɛw ase,
47010006	na yɛasiesie yɛn ho sɛ mo asoɔmmerɛw wie du a, yɛbɛtɔ asoɔden nyinaa so were.
47010007	Mohwɛ ɔhonam ani de anaa? Sɛ obi de ne ho to ne ho so sɛ ɔyɛ Kristo dea a, ma ɔno ara nsusuw nso sɛ, sɛnea ɔno yɛ Kristo dea no, sɛ nso yɛyɛ Kristo dea ne no.
47010008	Na sɛ mehoahoa me ho boro so kakra wɔ tumi a Awurade de ama yɛn mo nkɔso na ɛnyɛ mo buruw nti no ho mpo a, m’anim rengu ase,
47010009	na manyɛ sɛ mede nhoma mibeyi mo hu.
47010010	Efisɛ nhoma no de, wɔka sɛ: Ɛyɛ duru, na emu yɛ den, nanso ne nipadua wɔ hɔ a, ɛyɛ mmerɛw, na ɔkasa a, wɔmfa nyɛ hwee.
47010011	Na onii no nhu sɛ, sɛnea yenni hɔ a, yɛte wɔ nhomam asɛm mu no, sɛ nso yɛwɔ hɔ a, yɛte nneyɛe mu ara ne no.
47010012	Na yensi yɛn bo sɛ yebu yɛn ho fra wɔn a woyi wɔn ho ayɛ no mu bi, anaasɛ yɛde yɛn ho to wɔn ho, na mmom wɔn a wɔde wɔn ho susuw wɔn ho, na wɔde wɔn ho to wɔn ankasa ho no, wonnim de.
47010013	Na yɛn de, yɛrenhoahoa yɛn ho mma ɛntra so, na mmom, sɛnea susuhama a Onyankopɔn de asusuw ama yɛn sɛ yɛbɛso mo nkyɛn bi no te no.
47010014	Na yɛntwe yɛn mu ntra so sɛnea yɛnso mo nkyɛn; efisɛ yɛde Kristo asɛmpa no abedu mo nkyɛn nso.
47010015	Na yɛnhoahoa yɛn ho mma ɛntra so ebinom adwuma mu, na yɛn ani da so sɛ, mo gyidi nyin a, yɛbɛyɛ mo mu kɛse aboro so, sɛnea yɛn susuhama no te
47010016	ama yɛakɔka asɛmpa no mo akyi noho, na yɛamfa obi susuhama so anhoahoa yɛn ho nea wɔawie dedaw no ho.
47010017	Na nea ɔhoahoa ne ho no, ma ɔnhoahoa ne ho Awurade mu;
47010018	efisɛ ɛnyɛ nea oyi ne ho ayɛ na ɔfra, na mmom nea Awurade yi no ayɛ.
47011001	Anka mepɛ sɛ muhu me nkwaseasɛm ma me kakra. Nanso muhu ma me ara.
47011002	Na ninkunu a metwe mo ho no, metwe no Onyankopɔn ninkunu. Na magye mo aware mama ɔbarima biako, sɛ mede ababaa a efi nkaa no ɛ mekɔma Kristo.
47011003	Nanso misuro sɛ ebia, sɛnea ɔwɔ no de n’anitew bɛdaadaa Hawa no, saa ara nso na wɔbɛsɛe mo adwene afi Kristo fam kronnyɛ no ho.
47011004	Na sɛ obi ba bɛka Yesu foforo bi ho asɛm a yɛnkae, anaasɛ munya honhom foforo a munnyae, anaasɛ asɛmpa foforo a munnyei a, ɛnde na mutie no yiye!
47011005	Na mibu sɛ asomafo atitiriw no nkyɛn me biribiara mu.
47011006	Nanso sɛ meyɛ atetekwaa ɔkasa mu mpo a, menyɛ no nimdeɛ mu, na mmom yɛama biribiara ada adi ama mo, nnipa nyinaa anim.
47011007	Anaasɛ mayɛ bɔne sɛ mebrɛɛ me ho ase sɛ wɔmma mo so, sɛ mekaa mo Onyankopɔn asɛmpa no kwa no?
47011008	Mefow asafo binom ade mefaa no sɛ akatua, sɛ mede mebɛsom mo.
47011009	Na mewɔ mo nkyɛn na ehiaa me no, manyɛ obiara so adesoa. Na nea ehiaa me no, anuanom a wofi Makedonia bae no ma ɛkaa me nsa; na ade nyinaa mu mehwɛɛ me ho, na mɛhwɛ no saa ara, na manyɛ adesoa mamma mo.
47011010	Kristo nokware wɔ me mu yi, obiara rentumi nsiw m’ahohoahoa yi ano Akaia fam hɔnom.
47011011	Adɛn ntia? Sɛ mennɔ mo anaa? Onyankopɔn na onim.
47011012	Na nea meyɛ no, mɛyɛ ara, na masiw wɔn a wɔhwehwɛ me ho kwan no kwan, na wɔahu wɔn nea wɔde hoahoa wɔn ho no mu, sɛ yɛn ara.
47011013	Na saa nnipa yi yɛ atoro asomafo, nnaadaa adwumayɛfo a wɔdan wɔn ho yɛ sɛ Kristo asomafo.
47011014	Na ɛnyɛ nwonwa; efisɛ Satan ankasa po dan ne ho sɛ hann bɔfo.
47011015	Enti sɛ n’asomfo nso dan wɔn ho yɛ sɛ trenee asomfo a, ɛnyɛ ade kɛse bi; na ebewie wɔn sɛnea wɔn nnwuma te.
47011016	Meka bio sɛ obi mmmu me ɔkwasea; na sɛ ɛnte saa a, munnye me sɛ ɔkwasea, na me nso mahoahoa me ho kakra.
47011017	Nea meka no, menka no Awurade kwan so, na mmom ɛte sɛ nkwasea mu, saa ahohoahoa adwene yi mu.
47011018	Esiane sɛ nnipa pii hoahoa wɔn ho ɔhonam fam nti, me nso mɛhoahoa me ho bi.
47011019	Na mode fɛw hu ma nkwasea, efisɛ moyɛ mmadwemma.
47011020	Na sɛ obi di mo nya, sɛ obi didi mo ho, sɛ obi fa mo dommum, sɛ obi ma ne ho so, sɛ obi bɔ mo ani so a, mubehu ama no.
47011021	Meka no aniwu mu sɛ ɛte sɛ yɛn de, yɛayɛ mmerɛw; nanso nea obi yɛ nnam wɔ mu no, meka no nkwaseam me nso meyɛ nnam wɔ mu bi.
47011022	Wɔyɛ Hebrifo? Me nso meyɛ bi. Wɔyɛ Israelfo? Me nso meyɛ bi. Wɔyɛ Abraham asefo? Me nso meyɛ bi.
47011023	Wɔyɛ Kristo asomfo? Meka no nkwaseam mekyɛn sa. Ɔbrɛ adwuma a ɛboro so mu, afiaseda a ɛboro so mu, ɔhwe a ɛtra so mu, owu amane a manya nhui mu.
47011024	Yudafo nsam madi mmaa aduanan a ɛka so biako mpɛn anum.
47011025	Wɔaka me mpire mprɛnsa, wɔasiw me abo prɛko, magu asu mprɛnsa, madi po bun mu adekyee ne adesae
47011026	Akwantu pii mu, asubɔnten so asiane mu, adwowtwafo asiane mu, amannifo mu asiane mu, amanaman mu asiane mu, kurow mu asiane mu, wuram asiane mu, ɛpo so asiane mu, anuanom atorofo mu asiane mu,
47011027	adwuma ne ɔbrɛ mu, pɛsi pii mu, ɔkɔm ne sukɔm mu, mmuada pii mu, awɔw ne adagyaw mu.
47011028	Nea ɛbatabata ho no nkamfuaw, nea ɛkyere me so daa ne asafo no nyinaa ho dadwen.
47011029	Hena na ɔyɛ mmerɛw, na menyɛ mmerɛw bi? Hena na wɔto no hintidua, na me yam nhyehye me?
47011030	Sɛ ɛsɛ sɛ mehoahoa me ho a, mɛhoahoa me ho me mmerɛw ho.
47011031	Awurade Yesu Nyankopɔn ne agya a nhyira nka no daa no nim sɛ minni atoro.
47011032	Mewɔ Damasko no, ɔhene Areta amrado wɛn Damaskofo kurow no sɛ ɔpɛ me akyere me;
47011033	na wɔde me too kɛntɛn mu nam mfɛnsere mu faa ɔfasu so gyaagyaa me ma mifii ne nsa miguane
47012001	Ahohoahoa ho hia; ɛwom sɛ enye mma hwee; nanso mɛka Awurade anisoadehu ne adiyi ho asɛm.
47012002	Minim onipa bi Kristo mu mfe dunnan ni, sɛ ɔwɔ ɔhonam mu oo, minnim, onni honam mu oo, minnim, Onyankopɔn na onim; saa onipa no, wohwim no kɔɔ ɔsoro a ɛto so abiɛsa.
47012003	Na minim saa onipa no, sɛ ɔwɔ ɔhonam mu oo, onni honam mu oo, minnim, Onyankopɔn na onim,
47012004	sɛ wohwim no kɔɔ Paradise, na ɔtee nsɛm a wɔnka a onipa nni ho kwan sɛ ɔka.
47012005	Saa onipa no fam na mɛhoahoa me ho, na m’ankasa me fam de, merenhoahoa me ho, gye me mmerɛwyɛ mu.
47012006	Na sɛ mepɛ sɛ mehoahoa me ho po a, anka merenyɛ ɔkwasea, na mɛka nokware; nanso mema ɛka, na obi ammu me ankyɛn nea ohu me sɛ meyɛ, anaasɛ ɔte fi m’anom.
47012007	Na nea ɛbɛyɛ na meremfa adiyi no ntraso memma me ho so bebrebe nti, wɔama me ɔhonam mu nsɔe, Satan bɔfo, sɛ ɔmmɛbɔ me akuturuku, na mamma me ho so.
47012008	Eyi nti mesrɛɛ Awurade mpɛn abiɛsa sɛ emfi me so;
47012009	na ɔka kyerɛɛ me sɛ: Me dom no dɔɔso ma wo, na me tumi wie pɛyɛ wɔ mmerɛwyɛ mu. Enti mede fɛw pii mɛhoahoa me ho me mmerɛwyɛ ho mmom, na Kristo ahoɔden abɛtena me so.
47012010	Kristo nti m’ani ka mmerɛwyɛ mu, ahohora mu, ahokyere mu, ɔtaa mu, ahometew mu; efisɛ sɛ meyɛ mmerɛw a, ɛno ansa na me ho yɛ den.
47012011	Mayɛ ɔkwasea, mo na moahyɛ me. Na me de, anka ɛsɛ sɛ muyi me ayɛ; efisɛ asomafo atitiriw no nkyɛn me biribiara mu, nanso menyɛ hwee po.
47012012	Ɔsomafo nsɛnkyerɛnne no de, wɔayɛ no mo mu boasetɔ nyinaa mu, nsɛnkyerɛnne ne anwonwade ne tumide mu.
47012013	Na ɛdɛn mu na motɔɔ sin a amma moanto asafo a aka no, sɛ adesoa a mo de, manyɛ mamma mo no? Momfa bɔne yi nkyɛ me!
47012014	Hwɛ, ne mprɛnsa ni a masiesie me ho sɛ mereba mo nkyɛn, na meremmɛyɛ mo so adesoa; efisɛ menhwehwɛ mo biribiara, na mmom mo ankasa. Na ɛnyɛ mma na ɛpɛ ade ma awofo, na mmom awofo na ɛpɛ ade ma mma.
47012015	Na me de, mede fɛw pii mɛhwere m’ade ne me ho mama mo kra. Na sɛ medɔ mo meboro so saa a, ɛfata sɛ mo dɔ sua sen me de?
47012016	Na ɛwom sɛ manyɛ mo so adesoa de, nanso meyɛ onitefo nti, mayi mo nyansam.
47012017	So menam wɔn a mesomaa wɔn mo nkyɛn no bi so mibedii mo amim?
47012018	Mesrɛɛ Tito na mesomaa no ne onua no, so amim na Tito bedii mo? So ɛnyɛ honhom koro no ara mu na yɛnantewee, anaasɛ anammɔn koro no ara mu?
47012019	Ɛyɛ mo sɛ yeyiyi yɛn ano kyerɛ mo ara. Onyankopɔn anim na yɛkasa Kristo mu; adɔfo, eyi nyinaa yɛka ma mo nkɔso.
47012020	Na misuro sɛ ebia meba a, memmɛto mo sɛnea mepɛ, na me nso morenhu me sɛnea mopɛ, ebia kunsunkunsun, ahoɔyaw, abufuw, atutupɛ, ntwiri, asututu, ɔhoran, sakasakayɛ wɔ mo mu;
47012021	Misuro sɛ ebia meba bio no, me Nyankopɔn bɛbrɛ me ase wɔ mo fam, na magyam wɔn a wɔayɛ bɔne na wɔnsakraa wɔn adwene, wɔn fi ne aguamammɔ, ne ahohwisɛm a wodii no ho.
47013001	Mpɛn abiɛsa ni a mereba mo nkyɛn. Adansefo baanu anaa baasa anom na asɛm biara begyina.
47013002	Maka masie, na mereka masie, sɛnea mebaa mo nkyɛn ne mpɛn abien so mekae no, saa ara nso na mprempren a minni mo nkyɛn yi meka mekyerɛ wɔn a wɔayɛ bɔne ne wɔn a aka no nyinaa sɛ meba bio a, meremfa wɔn ho nkyɛ wɔn.
47013003	Efisɛ mohwehwɛ Kristo a ɔkasa me mu no ho adansedi, ɔno na ɔnyɛ mmerɛw mo fam, na mmom ɔwɔ mo mu tumi.
47013004	Na efi mmerɛw mu na wɔbɔɔ no asɛndua mu de, nanso ofi Nyankopɔn tumi mu te ase; na yɛn nso yɛyɛ mmerɛw wɔ no mu de, nanso yɛne no fi Nyankopɔn tumi mu bɛtena ase mo fam.
47013005	Monsɔ mo ho nhwɛ sɛ mowɔ gyidi no mu anaa? Mummisa mo ho nhwɛ! Anaasɛ munnim mo ho sɛ Yesu Kristo te mo mu? Ɛnde na anka momfata.
47013006	Na m’ani da so sɛ mubehu sɛ yɛn de, yɛnyɛ nnipa a wɔmfata.
47013007	Nanso yeyi Nyankopɔn mpae sɛ monnyɛ bɔne bi, ɛnyɛ sɛ wobehu yɛn sɛ yɛfata, na mmom mo, mobɛyɛ nea ɛyɛ fɛ, na yɛn de, yɛayɛ sɛ wɔn a wɔmfata.
47013008	Na yentumi nyɛ hwee ntia nokware, na mmom nea yetumi yɛ no, yɛyɛ ma nokware.
47013009	Na sɛ yɛyɛ mmerɛw, na mo de, moyɛ den a, yɛn ani gye; na eyi ara ho nso na yeyi mpae, ɛne mo pɛyɛ no.
47013010	Eyi nti na, minni mo nkyɛn yi, mekyerɛw eyi mabrɛ mo, na sɛ meba a, me ne mo anni no dennen, sɛnea tumi a Awurade de ama me sɛ ɛmma nkɔso na ɛnyɛ ɔsɛe no te no.
47013011	Nea aka no, anuanom, mo ani nnye, monyɛ pɛ, mo werɛ nkyekye, munnwen ade koro, montena asomdwoe mu, na ɔdɔ ne asomdwoe Nyankopɔn bedi mo akyi.
47013012	Momfa mfewano kronkron nkyiakyia mo ho.
47013013	Ahotefo no nyinaa kyiakyia mo.
47013014	Yɛn Awurade Yesu Kristo dom ne Nyankopɔn dɔ ne Honhom Kronkron ayɔnkofa nka mo nyinaa.
48001001	Paulo a emfi nnipa, nso ɛnnam onipa bi so, na mmom ɛnam Yesu Kristo ne agya Onyankopɔn a onyan no fii awufo mu no so na ɔyɛ ɔsomafo
48001002	ne anuanom a wɔka me ho nyinaa de kɔmoma Galatia asafo horow:
48001003	Adom ne asomdwoe a efi yɛn Agya Onyankopɔn ne Awurade Yesu Kristo nka mo.
48001004	Ɔno na yɛn bɔne nti ɔde ne ho mae, na wayi yɛn afi wiase bɔne yi mu, sɛnea yɛn Agya Onyankopɔn pɛ no te.
48001005	Ɔno na anuonyam nka no mmeresanten mfesanten. Amen.
48001006	Ɛyɛ me nwonwa sɛ moatwe mo ho ntɛm sɛɛ afi nea wafrɛ mo Kristo adom mu no ho kɔ asɛmpa foforo
48001007	a nso ɛnyɛ asɛmpa foforo biara, na mmom nnipa bi wɔ hɔ a wɔhaw mo na wɔpɛ sɛ wɔsesa Kristo asɛmpa no.
48001008	Na sɛ mpo yɛn anaa ɔbɔfo bi fi soro ba bɛka asɛmpa foforo bi kyerɛ mo, ka nea moagye no ho a, onnue!
48001009	Sɛnea yɛkae kan no, saa ara na afei mereka bio, sɛ obi ba bɛka asɛmpa foforo bi kyerɛ mo ka nea moagye no ho a, onnue!
48001010	Na afei anim pa na merehwehwɛ afi nnipa hɔ anaasɛ Onyankopɔn hɔ? Anaasɛ mehwehwɛ sɛ mesɔ nnipa ani anaa? Sɛ meda so mesɔ nnipa ani a, ɛnne na menyɛ Kristo akoa.
48001011	Na, anuanom, merema moahu sɛ, asɛmpa a mekae no nte sɛ nnipa ade;
48001012	efisɛ ɛnyɛ nnipa nkyɛn na migyee no, nso wɔamfa ankyerɛkyerɛ me, na mmom Yesu Kristo na ɔdaa no adi kyerɛɛ me.
48001013	Na moate abrabɔ a kan no na mebɔ no wɔ Yudafo som mu, sɛnea metaataa Onyankopɔn asafo maa no boroo so, na mesɛee wɔn,
48001014	na menyaa nkɔso Yudafo som mu mesen m’atipɛnfo pii m’abusua mu, na mebɔɔ m’agyanom atetesɛm ho mmɔden bebree ma ɛtraa so.
48001015	Na ɛsɔɔ nea oyii me fii me na yam, na ɔnam n'adom so afrɛ me no ani
48001016	sɛ ɔbɛda ne Ba adi me mu no, sɛ menka ne ho asɛmpa menkyerɛ amanaman no, ntɛm ara me ne honam ne mogya antu agyina,
48001017	nanso mankɔ Yerusalem wɔn a wodii m'anim yɛɛ asomafo no nkyɛn, na mmom mekɔɔ Arabia, na mesan mebaa Damasko bio.
48001018	Ɛnna mfirihyia abiɛsa akyi no, mekɔɔ Yerusalem sɛ merekɔhwɛ Kefa anim, na midii ne nkyɛn nna dunnum;
48001019	na asomafo a ɛkeka ho no de, manhu wɔn mu biara, gye Awurade nua Yakobo.
48001020	Na nea merekyerɛw mo yi, hwɛ, Onyankopɔn anim, sɛ minni atoro.
48001021	Ɛno akyi no, mebaa Siria ne Kilikia fam.
48001022	Na Yudea asafo a wɔwɔ Kristo mu no nnim m’anim;
48001023	na ɔte nko na wɔate sɛ, nea anka kan ɔtaa yɛn no, afei de, ɔka gyidi a kan ɔsɛee no no ho asɛmpa.
48001024	Na me nti wɔhyɛɛ Onyankopɔn anuonyam.
48002001	Ɛnna ɛno akyi mfe dunnan, me ne Barnaba kɔɔ Yerusalem bio, na mefaa Tito nso kaa me ho.
48002002	Na menam adiyi so na mekɔe, na mede asɛmpa a meka amanaman mu no metoo wɔn anim, (ɛne wɔn a wɔwɔ din no nso anim kokoam), na ammirika a metu anaasɛ mitui no anyɛ ɔkwa.
48002003	Na Tito a ɔka me ho a ɔyɛ Helani no mpo, wɔanhyɛ no sɛ ontwa twetia.
48002004	Na ɛyɛ anuanom atorofo a wofi baabi bae no ntia; wɔn na wɔawiawia wɔn ho aba mu sɛ wɔrebɛhwehwɛ yɛn adehyedi a yɛwɔ Kristo Yesu mu no ho kwan, na wɔde yɛn akɔ nkoayɛ mu.
48002005	Wɔn de, yɛammrɛ yɛn ho ase amma wɔn kwan dɔnhwerew biako mpo, na asɛmpa no nokware no akɔ so atena mo mu.
48002006	Na wɔn a wobu sɛ wɔwɔ din no, (nea wɔte biara, ɛmfa me ho hwee; Onyankopɔn nhwɛ onipa anim nyiyi mu), na me de, wɔn a wɔwɔ din no amfa biribiara anka me ho,
48002007	na mmom wohui sɛ wɔde momonotofo mu asɛmpaka ahyɛ me nsa, sɛnea wɔde twetiafo mu de ama Petro no;
48002008	(na nea ɔnam Petro so dii dwuma twetiatwafo mu somafosom mu no nam me nso so yɛ ade amanaman mufo mu).
48002009	Na wohuu adom a wɔde ama me no, Yakobo ne Kefa ne Yohane a wobu wɔn sɛ adum no teɛɛ ayɔnkofa nsa nifa maa me ne Barnaba, sɛ yɛnkɔka asɛm no amanaman mufo mu, na wɔn de, wɔnka no twetiatwafo mu,
48002010	gye ahiafo nko na wɔsrɛe sɛ yɛnkae wɔn. Na ɛno nso na mebɔɔ ho mmɔden sɛ mɛyɛ.
48002011	Na Kefa baa Antiokia no, migyinaa n’anim kasa tiaa no efisɛ na wadi mfomso bi.
48002012	Ɛne sɛ nnipa bi a wofi Yakobo nkyɛn no nnya mmae no, na ɔne amanaman mufo didi; na wɔbae no, ɔtwee ne ho tew ne ho fii wɔn ho, efisɛ na osuro wɔn a wofi twetiatwafo mu no.
48002013	Na Yudafo a aka no ne no yɛɛ nkɔnkɔnsa bi maa wɔn nkɔnkɔnsa no twee Barnaba nso kɔe bi.
48002014	Na mihui sɛ wɔnnantew tee sɛnea asɛmpa no nokware te no, meka mekyerɛɛ Kefa wɔn nyinaa anim sɛ: Sɛ wo a woyɛ Yudani bɔ wo bra sɛ amanaman muni, na ɛnyɛ sɛ Yudani a, adɛn na wohyɛ amanaman mufo sɛ wɔnyɛ sɛ Yudafo?
48002015	Yɛn de, yefi yɛn awosu mu yɛ Yudafo, na yɛnyɛ amanaman mu nnebɔneyɛfo.
48002016	Na yenim sɛ womfi mmara nnwuma mu na ebu onipa bem, gye sɛ ɛnam Kristo Yesu gyidi so nti, yɛn nso yɛagye Kristo Yesu adi; na wɔafi Kristo gyidi mu abu yɛn bem, na ɛnyɛ mmara nnwuma mu, efisɛ wɔremfi mmara nnwuma mu mmu ɔhonam biara bem.
48002017	Na yɛn a yɛhwehwɛ sɛ wobu yɛn bem Kristo mu no, sɛ wohu yɛn ankasa nso sɛ nnebɔneyɛfo a, ɛnde na Kristo yɛ adebɔne somfo anaa? Dabida.
48002018	Na sɛ meto nea madwiriw magu no bio a, na meyɛ me ho sɛ mmaratoni.
48002019	Na me de, menam mmara so mewu memaa mmara, na matena ase mama Onyankopɔn. Wɔabɔ me ne Kristo asɛnduam;
48002020	na m’ase a mete yi de, ɛnyɛ me bio, na Kristo na ɔte ase wɔ me mu; na m’ase a mete ɔhonam mu yi, mete no Onyankopɔn Ba a ɔdɔ me na ɔde ne ho ama me no ho gyidi mu.
48002021	Mempo Onyankopɔn adom no; efisɛ sɛ trenee nam mmara so na ɛba a, ɛnne na Kristo awu kwa.
48003001	O, Galatifo a moyɛ adwenharefo! Hena na wadaadaa mo saa, mo pa ara wɔde Yesu Kristo a agyina mo anim akyerɛ pefee pa ara ni?
48003002	Eyi nko ara na mepɛ sɛ mete fi mo anom: Monam mmara nnwuma so na munyaa Honhom no, anaasɛ ɛnam gyidi (asɛmpa) a motee no so?
48003003	Saa na moyɛ adwenhare? Mode honhom afi ase, afei adɛn na morewie wɔ ɔhonam mu yi?
48003004	Muhuu saa amane pii yi kwa; sɛ ɛyɛ ɔkwa de a!
48003005	ɛnne nea ɔde Honhom no ma mo na ɔda ne tumi adi mo mu no, ɔnam mmara nnwuma so na ɔyɛ, anaasɛ ɔnam gyidi (asɛmpa) a motee no so?
48003006	Na sɛnea Abraham gyee Onyankopɔn dii na wobuu no trenee maa no no,
48003007	saa ara nso na munhu sɛ wɔn a wofi gyidi mu no, wɔn ara ne Abraham mma.
48003008	Na kyerɛw no dii kan hu sɛ Onyankopɔn fi gyidi mu na obebu amanaman bem nti, ɛkaa asɛmpa no kyerɛɛ Abraham sɛ: Wo mu na wobehyira amanaman nyinaa.
48003009	Ɛnne na wɔn a wofi gyidi mu no, wohyira wɔne gyidini Abraham bom.
48003010	Na dodow a wɔde wɔn ho to mmara nnwuma mu no hyɛ nnuabɔ ase; efisɛ wɔakyerɛw sɛ: Wɔadome obiara a ɔnkɔ so ntena nea wɔakyerɛw no mmara nhoma no mu nyinaa, na ɔnyɛ no.
48003011	Na ɛda hɔ pefee sɛ, mmara mu de, obiara nteɛ Onyankopɔn anim, efisɛ gyidi mu na ɔtreneeni benya nkwa.
48003012	Ɛwom sɛ mmara mfi gyidi mu de, nanso nea odi so no benya mu nkwa.
48003013	Wɔde Kristo yɛɛ abusude maa yɛn, ama watɔ yɛn afi mmara nnome ase, efisɛ wɔakyerɛw sɛ: Wɔadome obiara a ɔsɛn dua so,
48003014	na ama Abraham nhyira aba amanaman so wɔ Yesu Kristo mu, na yɛnam gyidi so anya Honhom bɔhyɛ no.
48003015	Anuanom, mede nea yehu no daa no reyɛ mfatoho: Onipa samansew a wɔde nsa ahyɛ ase mpo,obiara ntumi nsesa no,na ɔmmfa bi nka ho.
48003016	Na Abraham ne n’aseni na wɔhyehyɛɛ wɔn bɔ. Ɔnka sɛ: Na w’asefo, sɛnea ɛyɛ nnipa bebree, na mmom ose obiako: Na w’aseni, a ɔne Kristo.
48003017	Na eyi na mereka: Apam a Onyankopɔn ahyɛ no den asie (Kristo mu) no, mmara a mfe ahannan aduasa akyi ɛbae no ntumi ntu ngu, na ɛmma bɔhyɛ no nyɛ ɔkwa.
48003018	Na sɛ apɛgyade no fi mmara mu a, ɛnne na emfi bɔhyɛ mu bio; na Abraham de, bɔhyɛ so na Onyankopɔn nam de kyɛɛ no.
48003019	Na afei mmara no ne dɛn? Mmara atotoatoto nti na wɔde kaa ho de kosii sɛ aseni a wɔhyɛɛ bɔ maa no no bɛba, na wɔnam abɔfo so na ɛhyehyɛe wɔ ntamgyinafo bi nsam.
48003020	Na ntamgyinafo de ɔnyɛ obiako dea; na Onyankopɔn de, ɔyɛ obiako.
48003021	Ɛnne na mmara tia Onyankopɔn bɔhyɛ anaa? Dabida. Sɛ wɔmaa mmara bi a ebetumi ama nkwa de a, anka trenee fi mmara mu ampa.
48003022	Nanso kyerɛw no aka nneɛma nyinaa ahyɛ bɔne ase sɛnea ɛbɛyɛ na wɔde bɔhyɛ no afi Yesu Kristo ho gyidi mu ama wɔn a wogye di.
48003023	Na gyidi nnya mmae no, wɔde yɛn siee mmara ase wɛn yɛn maa gyidi a wɔrebeyi akyerɛ no.
48003024	Enti, na mmara no ayɛ yɛn hwɛfo a ɛkyerɛ yɛn Kristo nkyɛn kwan, na ama wɔafi gyidi mu abu yɛn bem.
48003025	Afei gyidi aba yi, yenhyɛ ɔhwɛfo no ase bio.
48003026	na mmom, mo nyinaa nam gyidi so yɛ Onyankopɔn mma, Kristo Yesu mu;
48003027	efisɛ, mo mu dodow a wɔabɔ mo asu kɔ Kristo mu no, moahyɛ Kristo.
48003028	Yudani anaa Helani nni hɔ, akoa anaa ɔdehye nni hɔ, ɔbarima anaa ɔbea nni hɔ bio; efisɛ mo nyinaa yɛ biako, Kristo Yesu mu.
48003029	Na sɛ moyɛ Kristo dea a, ɛnne na moyɛ Abraham asefo, na monam bɔhyɛ no so yɛ adedifo.
48004001	Na mise: Ɔdedifo no yɛ akokoaa yi, ɔyɛ nneɛma nyinaa wura de, nanso nsonoe biara nna ɔne akoa ntam,
48004002	na mmom ɔwɔ ahwɛfo ne afiesohwɛfo ase de kosi da a agya no ahyɛ asie.
48004003	Sɛ yɛte ara ne no. Yɛyɛ nkokoaa no, wɔde yɛn yɛɛ nkoa hyɛɛ wiase honhom mu nsɛm nkyerɛkyerɛ ase;
48004004	na bere no wiee odu no, Onyankopɔn somaa ne ba a ɔbea woo no ma wɔwoo no mmara ase,
48004005	sɛ ommegye wɔn a wɔwɔ mmara ase no, na wɔagye yɛn ayɛ mma.
48004006	Na sɛ moyɛ mma nti, Onyankopɔn asoma ne Ba honhom aba mo komam a ɔteɛm sɛ: Abba, agya!
48004007	Enti wonyɛ akoa bio, na mmom ɔba; na sɛ woyɛ ɔba a, wonam Onyankopɔn so yɛ ɔdedifo nso bi.
48004008	Nanso bere a munnim Nyankopɔn no, mosom wɔn a wɔn su mu wɔnyɛ anyame no sɛ nkoa.
48004009	Na afei a moahu Nyankopɔn, anaasɛ Onyankopɔn mmom ahu mo yi, adɛn na mosan mo akyi bio kɔ honhom mu nsɛm nkyerɛkyerɛ a ɛyɛ mmerɛw, na edi hia no ho, na mopɛ sɛ mufi ase foforo som bio?
48004010	Mubu nna ne asram ne mmere ne mfe.
48004011	Misuro wɔ mo ho sɛ ebia mahaw me ho mama mo kwa.
48004012	Anuanom, mesrɛ mo, monyɛ sɛ me, efisɛ me nso mayɛ sɛ mo. Moanyɛ me bɔne bi;
48004013	nso munim sɛ ɔhonam mmerɛwyɛ so na mekaa asɛmpa no mekyerɛɛ mo kan no,
48004014	na nea ɛyɛɛ sɔhwɛ maa mo me honam mu no, moannwoodwoo me, nso, nso moankyi, na mmom mugyee me sɛ Onyankopɔn bɔfo, Yiw, sɛ Kristo Yesu ankasa ara.
48004015	Na afei mo ahosɛpɛw no wɔ he? Efisɛ midi mo adanse sɛ, sɛ ebetumi a, anka mututuu mo ani maa me.
48004016	Na sɛ meka nokware mekyerɛ mo nti, madan mo tamfo anaa?
48004017	Ayɛ sɛnea ebinom pɛ mo yiyedi ara ma, nanso wɔpɛ sɛ wosiw mo kwan, na mopere ahwehwɛ wɔn mmom.
48004018	Nanso eye sɛ anka wɔbɔ mo yiyedi ho mmɔden daa na ɛnyɛ bere a me ne mo wɔ hɔ nko.
48004019	Ao, me mma nkumaa a mereko mo awo bio kosi sɛ wobewie Kristo suyɛ wɔ mo mu,
48004020	anka mepɛ sɛ mewɔ mo nkyɛn seesei, na mesakra me nne, efisɛ me tirim ntene me wɔ mo ho.
48004021	Mo a mopɛ sɛ mohyɛ mmara ase, monka nkyerɛ me: Monte nea mmara no se anaa?
48004022	Na wɔakyerɛw sɛ Abraham wɔ mmabanin baanu, obiako yɛ afenaa ba, na obiako yɛ ɔdehye ba.
48004023	Na nea ɔyɛ afenaa ba no, wɔwoo no ɔhonam kwan so, na ɔdehye ba no de, wɔnam bɔhyɛ so na ɛwoo no.
48004024	Saa ade yi yɛ mfatoho, efisɛ wɔn baanu yi yɛ apam abien; ɔbiako fi Sinai bepɔw so a ɔrewo gu nkoayɛ mu, ɛne Hagar.
48004025	Na Hagar ne Sinai bepɔw a ɛwɔ Arabia; na ɛno ne nnɛ yi Yerusalem sɛso, efisɛ ɛyɛ ne mma wɔ nkoasom mu.
48004026	Na ɔsoro Yerusalem no de, ɛde ne ho, ɛne yɛn na.
48004027	Efisɛ wɔakyerɛw sɛ: Wo obonin a wonwo, ma w’ani nnye; wo a wonko awo, di ahurusi teɛm! Efisɛ nea onni bi no mma dɔɔso sen nea ɔwɔ kunu no de.
48004028	Na yɛn de, anuanom, sɛnea Isak te no, yɛyɛ bɔhyɛ mma.
48004029	Na sɛnea saa bere no nea wɔwoo no ɔhonam kwan so no taa nea wɔwoo no honhom kwan so no, saa ara na ɛte nnɛ ara ne no.
48004030	Nanso kyerɛw no se dɛn? Pam afenaa no ne ne ba; efisɛ afenaa ba no ne ɔdehye ba renni ade.
48004031	Enti, anuanom, yɛnyɛ afenaa mma na mmom yɛyɛ ɔdehye mma.
48005001	Adehyedi mu na Kristo ama yɛade yɛn ho. Enti munnyina pintinn, na mommma wɔmmfa akoayɛ kɔndua ntoatoa mo bio!
48005002	Hwɛ, me Paulo, mise mo sɛ wotwa mo twetia a, Kristo ho remma mfaso biara mma mo.
48005003	Na midi adanse bio mekyerɛ onipa biara a wotwa no twetia sɛ, etwa no sɛ odi mmara no nyinaa so.
48005004	Mopɛ sɛ wobu mo bem mmara mu no, moatetew mo ho afi Kristo ho, moafi adom mu ahwe ase.
48005005	Na yɛn de, yɛnam honhom so, fi gyidi mu twɛn trenee anidaso.
48005006	Efisɛ Kristo Yesu mu de, twetiatwa anaa momonotoyɛ nyɛ hwee, na mmom gyidi a ɛnam ɔdɔ so yɛ adwuma.
48005007	Na moretu mmirika no yiye; hena na osiw mo kwan sɛ munntie nokware no?
48005008	Saa adwensakra yi mfi nea ɔfrɛ mo no.
48005009	Mmɔkaw ketewa bi na ɛkaw mmɔre no nyinaa.
48005010	Me de, m’ani da mo so Awurade mu sɛ morennwen biribi foforo biara sɛ me de no; na nea ɔhaw mo no, ɔte dɛn ara a, obenya atemmu.
48005011	Na me de, anuanom, sɛ meda so meka twetiatwasɛm a, anka adɛn na wɔda so taa me? Ɛnne na anka asɛndua no hintidua no nni hɔ bio.
48005012	Me nko a, anka wɔn a wɔma monya adwenem sakasaka no, adi wɔn ho awu!
48005013	Anuanom, adehyedi mu na wɔafrɛ mo aba; nanso mommma adehyedi no nnyɛ ɔkwan mmma ɔhonam, na mmom momfa ɔdɔ so nsonsom mo ho!
48005014	Na mmara no nyinaa wie pɛ asɛm biako mu, ɛne sɛ: Dɔ wo yɔnko sɛ wo ho!
48005015	Na sɛ mokeka, na momemmene mo ho a, monhwɛ yiye, na moanni mo ho awu.
48005016	Na mise: Monnantew honhom mu, na munnni ɔhonam akɔnnɔ akyi.
48005017	Na ɔhonam kɔn dɔ tia honhom, na honhom tia ɔhonam, na nneɛma abien yi nhyia, na esiw mo nea mopɛ sɛ moyɛ ho kwan.
48005018	Na sɛ honhom de mo nam a, na munni mmara ase.
48005019	Na ɔhonam nnwuma no da adi pefee, ɛne aguamammɔ, efi, ahohwi,
48005020	abosonsom, aduto, ɔtan, akayɛ, ahoɔyaw, abufuw, aperepere, kunsunkunsun, mpaepaemu,
48005021	nitan, asabow, agobɔne ne nea ɛtete saa; eyinom ho na merebɔ mo kɔkɔ, sɛnea mebɔɔ mo kɔkɔ kan no, sɛ wɔn a wɔyɛ saa nneɛma yi rennya Onyankopɔn ahenni no.
48005022	Na honhom aba ne ɔdɔ, anigye, asomdwoe, abodwokyɛre, ayamye, papayɛ, gyidi,
48005023	odwo, anidahɔ. Mmara bi nni hɔ a etia eyinom.
48005024	Na wɔn a wɔyɛ Kristo Yesu de abɔ ɔhonam ne ne nhyɛsode ne n’akɔnnɔ asɛndua mu.
48005025	Sɛ yɛte ase honhom mu a, momma yɛnnantew honhom mu nso.
48005026	Mommma yɛmmpɛ anuonyamhunu nnyiyi yɛn ho abufuw nntentan yɛn ho.
48006001	Anuanom, sɛ mfomso bi bɛto obi nso a, mo a moyɛ honhom mufo no, monteɛ nea ɔte saa no, honhom a edwo mu, nanso monhwɛ wo ho so yiye, na wɔansɔ wo nso anhwɛ.
48006002	Monsoa mo ho mo ho nnosoa abia na saa na mode bɛhyɛ Kristo mmara no ma.
48006003	Na sɛ obi bu ne ho sɛ ɔyɛ obi w'o bere ko a ɔnyɛ obiara a, ɔdaadaa ne ho.
48006004	Na ma obiara nsɔ ɔno ara adwuma nhwɛ, ɛno na obenya ɔno ara ne ho biribi ahoahoa ne ho, na ɛnyɛ obi ho.
48006005	Na obiara bɛsoa ɔno ara n’adesoa.
48006006	Ma nea wɔkyerɛkyerɛ no asɛm no, ne nea ɔkyerɛkyerɛ no no mmɔ mu nkyɛ nnepa nyinaa.
48006007	Monnnaadaa mo ho, Onyankopɔn, wonsi no atwetwe; efisɛ nea onipa gu no, ɛno ara na obetwa.
48006008	Nea ogu gu ne honam so no, fi honam mu betwa porɔwee, na nea ogu gu honhom so no fi honhom mu betwa daa nkwa.
48006009	Na mommma yɛmmmrɛ papayɛ mu; na sɛ yɛampa abaw a, yebetwa so aba ne bere mu.
48006010	Enti yɛwɔ bere a ɛfata yi, momma yɛnyɛ nnipa nyinaa yiye, ne titiriw no wɔn a wɔyɛ gyidi fifo.
48006011	Munhwɛ nkyerɛwee akɛse a mede me ara me nsa makyerɛw merebrɛ mo yi.
48006012	Dodow a wɔpɛ sɛ wɔn anim ba nyam honam mu no, wɔn na Kristo Yesu asɛndua ho taa a wɔmpɛ sɛ wɔtaa wɔn nti, wɔhyɛ mo sɛ muntwa twetia.
48006013	Na wɔn a wɔatwa twetia no mpo nni mmara no so, na mmom wɔpɛ sɛ mutwa twetia, na wɔahoahoa wɔn ho mo honam mu.
48006014	Na me de, ɛmpare me sɛ mɛhoahoa me ho, gye yɛn Awurade Yesu Kristo asɛndua mu; ɛno so na wɔnam abɔ wiase asɛnduam ama me, na wɔabɔ me nso asɛnduam ama wiase.
48006015	Na twetiatwa nyɛ hwee, na momonotoyɛ nso nyɛ hwee, na mmom abɔde foforo.
48006016	Na dodow a wɔnam saa kwan yi so no, asomdwoe ne mmɔborohunu mmra wɔn ne Israel a ɛyɛ Nyankopɔn dea no so.
48006017	Na efi nnɛ, mommma obiara nnhaw me; na meso Awurade Yesu nkamaa wɔ me nipadua mu.
48006018	Yɛn Awurade Yesu Kristo adom nka mo honhom, anuanom. Amen.
49001001	Paulo a ɔnam Onyankopɔn pɛ so yɛɛ Kristo Yesu somafo de kɔma ahotefo a wɔwɔ Efeso a wɔyɛ Kristo Yesu mu gyidifo:
49001002	Ɔdom ne asomdwoe a efi yɛn agya Onyankopɔn ne Awurade Yesu Kristo nka mo.
49001003	Nhyira nka Onyankopɔn, yɛn Awurade Yesu Kristo n’agya a ɔde honhom mu nhyira nyinaa ahyira yɛn ɔsoro hɔnom Kristo mu,
49001004	sɛnea ɔpaw yɛn wɔ no mu ansa na wɔhyɛɛ wiase ase, sɛ yɛnyɛ ahotefo ne nnipa a wɔn ho nni asɛm n’anim ɔdɔ mu,
49001005	na oyi yɛn too hɔ sɛ ɔnam Yesu Kristo so bɛfa yɛn abagye mu, sɛnea ne pɛ anisɔ te,
49001006	na ama wɔayi ne dom a ɔde adom yɛn, ɔdɔfo no mu, anuonyam ayɛ.
49001007	Ɔno mu na yɛanya ogye a ɛnam ne mogya so, ɛne mfomso fafiri no, ne dom bebree
49001008	a ɔma ɛboroo so maa yɛn nyansa ne nimdeɛ nyinaa mu,
49001009	na ɔma yehuu ne pɛ ahintasɛm, sɛnea n’anisɔ a ɔbɔɔ ne tirim no te
49001010	a ɔde hwɛɛ bere a awie du no afisiesie a wɔbɛpata nneɛma nyinaa abom bio Kristo mu, nea ɛwɔ ɔsoro ne nea ɛwɔ asaase so, ɔno mu.
49001011	Ɔno ara mu na wɔayɛ yɛn adedifo nso, sɛnea nea ɔyɛ nneɛma nyinaa, ne pɛ agyinatu so no, bɔɔ ne tirim yii yɛn too hɔ no,
49001012	sɛ yɛn a yɛn ani daa Kristo so kan no mmɛyɛ n’anuonyam ayeyi.
49001013	Ɔno ara mu na mo nso, motee nokware asɛm a ɛne mo nkwagye ho asɛmpa no, ɔno ara mu na mugye dii no nso, wɔde bɔhyɛ no Honhom Kronkron
49001014	a ɛne yɛn apɛgyadenya nsɛnkyerɛnne no asɔ mo ano asie ogye a wobegye wɔn a ɔde wɔn ayɛ ne de ama n’anuonyam ayeyi.
49001015	Eyi nti me nso metee mo fam Awurade Yesu mu gyidi ne mo dɔ a mode dɔ ahotefo nyinaa no,
49001016	minnyae mo so aseda ne mo dinbɔ me mpaebɔ mu,
49001017	sɛ yɛn Awurade Yesu Kristo Nyankopɔn, anuonyam agya no, mma mo nyansa ne adiyi honhom, ohu a morehu no yiye mu,
49001018	na mo koma ani atew, na moahu ne frɛ anidaso no ne n’apɛgyade anuonyam ahonya wɔ ahotefo no mu,
49001019	ne ne tumi kɛse a ɛboro so ma yɛn a yegye di, sɛnea n’ahoɔden tumi adeyɛ
49001020	a ɔde yɛɛ ade Kristo mu, nyan no fii awufo mu, na ɔde no tenaa ne nifa ɔsoro no te,
49001021	panyinni ne tumidi ne ahoɔden ne wurayɛ nyinaa so, ɛne din a wɔde to, ɛnyɛ wi yi ase ha nko, na mmom wiase a ɛreba no nso mu.
49001022	Na ɔde ade nyinaa ahyɛ ne nan ase, na ɔde no ayɛ ade nyinaa so ti ama asafo
49001023	a ɛne ne nipadua ne nea ɔhyɛ ade nyinaa ma wɔ nneɛma nyinaa mu no mayɛ.
49002001	Na mo nso, anka moyɛ awufo, mfomso ne nnebɔne mu,
49002002	na kan no monantewee sɛnea wiase abrabɔ te ne sɛnea wim tumi no panyin te, honhom a nnansa yi ɔyɛ adwuma, asoɔden mma mu no.
49002003	Wɔn mu na anka yɛn nyinaa nso nam bɔɔ yɛn bra yɛn honam akɔnnɔ mu, na yɛyɛɛ nea ɔhonam ne adwene pɛ, na sɛnea yɛn awosu te no yɛyɛ abufuw mma te sɛ wɔn a aka no nso.
49002004	Nanso Onyankopɔn a ne mmɔborohunu dɔɔso no nam ne dɔ bebree a ɔde dɔ yɛn no so
49002005	ama yɛn a anka yɛyɛ awufo mfomso mu no ne Kristo anya nkwa, ɔdom na wɔde agye mo nkwa,
49002006	na wanyan yɛne no na ɔde yɛne no atena ɔsoro hɔnom Kristo Yesu mu,
49002007	sɛ wiase a ɛreba no mu obeyi ne dom ahonya a ɛboro so no adi ayamye a ɔyɛ yɛn Kristo Yesu mu mu.
49002008	Na ɔdom na wɔde nam gyidi so agye mo nkwa, emfi mo ankasa, ɛyɛ Onyankopɔn akyɛde,
49002009	emfi nnwuma mu, na obiara anhoahoa ne ho.
49002010	Na yɛyɛ n’ade a ɔyɛe, ɔbɔɔ yɛn Kristo Yesu mu maa nnwuma pa a Onyankopɔn asiesie ato hɔ sɛ yɛnnantew mu no.
49002011	Enti monkae sɛ mo a anka moyɛ amanaman mufo ɔhonam fam, na wɔn a wɔfrɛ wɔn twetiatwa a wɔde nsa twa ɔhonam mu no frɛ mo momonoto no,
49002012	monkae sɛ da bi hɔ no na mo ne Kristo nni twaka bi, na moyɛ ananafo a wɔnyɛ Israel man mma, ne ahɔho bɔhyɛ apam horow no ho, na munni anidaso bi, na munnim Nyankopɔn wiase.
49002013	Na afei a mowɔ Kristo Yesu mu yi, mo a anka mowɔ akyiri no, monam Kristo mogya mu abɛn.
49002014	Na ɔne yɛn asomdwoe, wayɛ abien no biako, na wadwiriw fasu a etwa yɛn ntam a ɛne nitan no,
49002015	efisɛ ɔde ne honam yii mmara a ɛnam nsɛm horow a ɛwɔ ahyɛde mu no hɔ, na ɔde wɔn baanu nyinaa abɔ onipa foforo biako, n’ankasa mu, ayɛ asomdwoe,
49002016	na wafa asɛndua no so apata aka abien no abɔ Onyankopɔn ho, nipadua biako mu, efisɛ ɔde asɛndua no akum nitan no.
49002017	Na ɔbae bɛkaa asomdwoe ho asɛmpa kyerɛɛ mo a mowɔ akyiri ne wɔn a wɔbɛn,
49002018	efisɛ ɔno so na yɛn baanu nyinaa nam nya ɔkwan honhom biako mu kɔ agya no nkyɛn.
49002019	Enti afei monyɛ ahɔho ne amamfrafo bio, na mmom moyɛ ahotefo no yɔnko-man-mma ne Nyankopɔn fifo.
49002020	Wɔde mo asi asomafo ne adiyifo nhyɛase a Kristo Yesu ankasa ne twea bo titiriw no so.
49002021	Ɔno mu na nea wɔasi no nyinaa akeka atoa mu, na ɛrema ne ho so akɔyɛ asɔredan kronkron Awurade mu;
49002022	ɔno mu na wɔde mo nso resi akɔyɛ Onyankopɔn tenabea, honhom mu.
49003001	Eyi nti na me Paulo, meyɛ Kristo Yesu deduani ma mo amanaman mufo
49003002	sɛ ebia moate Onyankopɔn dom a mo nti wɔde adom me no ho afisiesie adwuma no,
49003003	sɛ ɔnam adiyi so ma mihuu ahintasɛm no, sɛnea makyerɛw no tiaam dedaw
49003004	a ɛno na sɛ mokan a, mubetumi de ahu Kristo ahintasɛm no ho ntease a mewɔ
49003005	a awo ntoatoaso bi mu wɔamma nnipa mma anhu, sɛnea wɔayi adi nnansa yi akyerɛ n’asomafo ne adiyifo kronkron, honhom mu:
49003006	Sɛ amanaman mufo nso nam asɛmpa no so yɛ yɔnko adedifo ne nipadua koro no ara ne ne bɔhyɛ no ho fafafo bi Kristo Yesu mu.
49003007	Ɛno ho na wɔayɛ me somfo, sɛnea Onyankopɔn dom akyɛde a wɔde akyɛ me, ne tumi adwumayɛ no so, te no.
49003008	Me a mene ahotefo nyinaa mu akumaa na wɔde ɔdom yi adom me, sɛ menka Kristo ahonya a emu nni hwehwɛbea no ho asɛmpa menkyerɛ amanaman,
49003009	na memma nnipa nyinaa hann mma wonhu ahintasɛm a efi tete mmere no hintawee Onyankopɔn a ɔbɔɔ ade nyinaa no mu no ho afisiesie adwuma no,
49003010	sɛ afei wɔmfa asafo no so mma mpanyinni ne tumi horow a ɛwɔ ɔsoro hɔnom nhu Onyankopɔn nyansa horow bebree no,
49003011	sɛnea ne tirim a ɔbɔe teteete yɛn Awurade Kristo Yesu mu no te no.
49003012	Ɔno mu na yɛnam ne ho gyidi so anya nnamyɛ ne ɔkwan, ahotoso mu.
49003013	Enti mesrɛ sɛ mommpa abaw m’amane a mo nti mihu a ɛne mo anuonyam no mu.
49003014	Eyi nti na mede me nkotodwe mekotow agya
49003015	a wofi no mu frɛ abusua biara a ɛwɔ ɔsoro ne asaase so nyinaa no,
49003016	sɛ omfi n’anuonyam ahonya mu mma momfa ne honhom so nnya tumi mu ahoɔden emu-nipa no mu;
49003017	na ɔmma Kristo mfa gyidi so ntena mo komam, na moagye ɔdɔ mu ntini atim mu,
49003018	na mo ne ahotefo nyinaa anya tɛtrɛtɛ ne tenten ne korɔn ne emudɔ no ahuye ahu Kristo dɔ a ɛtra so no,
49003019	na Onyankopɔn mayɛ nyinaa ayɛ mo ma awie.
49003020	Na nea otumi yɛ ma ɛtra ade nyinaa ma ɛboro so kyɛn nea yɛsrɛ anaasɛ yesusuw, sɛnea tumi a ɛyɛ yɛn mu adwuma no te no,
49003021	ɔno na anuonyam nka no asafo no mu, Kristo Yesu mu, mfa nkɔ bere santen a ɛbɛba no ntoatoaso nyinaa mu. Amen.
49004001	Enti afei me, Awurade deduani, mitu mo fo sɛ, monnantew sɛnea ɛfata ɔfrɛ a wɔde afrɛ mo,
49004002	ahobrɛase adwene ne odwo nyinaa mu, abodwokyɛre mu, munkurakura mo ho mu ɔdɔ mu,
49004003	mommɔ mmɔden mfa asomdwoe hama nkura honhom biakoyɛ mu.
49004004	Nipadua biako ne honhom biako, sɛnea wɔafrɛ mo nso mo frɛ anidaso biako mu:
49004005	Awurade biako, gyidi biako, asubɔ biako,
49004006	yɛn nyinaa Nyankopɔn ne agya biako a odi yɛn nyinaa so na ɔfa yɛn nyinaa mu na ɔte yɛn nyinaa mu.
49004007	Na wɔde ɔdom adom yɛn nyinaa mmiako mmiako, sɛnea Kristo asusuw n’akyɛde ama no.
49004008	Enti ose: Ɔforo kɔɔ ɔsoro no, ɔde nnommum a ɔfae no kɔe, na ɔde akyɛde maa nnipa.
49004009	Na nea [ose]: Ɔforoe, no ne dɛn, gye sɛ osianee kan kɔɔ asaase ase hɔnom ansa?
49004010	Nea osianee no ara ne nea ɔforoe nso tenaa ɔsorosoro nyinaa so na wahyɛ nneɛma nyinaa ma no.
49004011	Na wama ebinom ayɛ asomafo, ebinom adiyifo, ebinom asɛmpakafo, ebinom ahwɛfo ne akyerɛkyerɛfo,
49004012	na wɔasesɛw ahotefo no yiye ama ɔsom adwuma no, na Kristo nipadua no si akɔ so,
49004013	akodu sɛ yɛn nyinaa bedu Nyankopɔn ba no ho gyidi ne ne hu biakoyɛ mu, ayɛ nnipa mu, adu mpanyin afe so a Kristo mayɛ bɛyɛ yɛn ma,
49004014	na yɛanna so anyɛ mmofra a ɔkyerɛ mframa biara wosow wɔn biribiri twe wɔn di akɔneaba nnipa nsisi mu, anifere a ɛnam nnaadaa nnɛɛdɛɛ mu;
49004015	na mmom momma yenni nokware mfa ɔdɔ mu nnyin nneɛma nyinaa mu Kristo a ɔne eti no ho.
49004016	Ɔno mu na nipadua no nyinaa ayɛ mua, esiane akwaa horow a aka atoatoam asisi so pɛpɛɛpɛ na biara yɛ n’adwuma yiye nti, na ɛma nipadua no nyin na ɛyɛn ne ho ɔdɔ mu.
49004017	Enti meka eyi na midi adanse Awurade mu, sɛ monnnantew bio sɛnea amanaman a aka no nantew wɔn adwene hunuyɛ mu no.
49004018	Wɔn na wɔn adwenem aduru sum, na esiane sɛ wonnim de, na wɔn koma apirim nti, wɔyɛ nkwa a Onyankopɔn ma no ho ananafo.
49004019	Esiane sɛ wɔn ani nwu ade bio nti, wɔde wɔn ho ama ahohwi, na wɔyɛ afide nyinaa anibere mu.
49004020	Na mo de, moansua Kristo sa,
49004021	sɛ ampa sɛ moate ne ho asɛm, na wɔakyerɛkyerɛ mo ne mu, sɛnea Yesu mu nokware te no.
49004022	Ɛne sɛ, mo kan abrabɔ fam de, munyi onipa dedaw a ɔresɛe wɔ nnaadaa akɔnnɔ mu no nkyene,
49004023	na momma wɔnyɛ mo foforo mo adwene honhom mu,
49004024	na monhyɛ onipa foforo a wɔbɔɔ no Nyankopɔn so, nokware trenee ne ahotew mu.
49004025	Enti munyi atoro nkyene, na obiara nni ne yɔnko nokware, efisɛ yɛyeyɛ yɛn ho yɛn ho akwaa.
49004026	Mo bo mfuw, na monnyɛ bɔne! Mommma owia nnkɔtɔ mo abufuw so,
49004027	na mommma ɔbonsam kwan!
49004028	Owifo nnwia ade bio, na mmom ɔmmɔ mmɔden mfa ne nsa nyɛ adwuma pa, na wanya biribi a ɔde bɛma nea odi hia.
49004029	Mommma asɛm a ɛmfra biara mmfi mo anom, na mmom asɛm a eye na ɛma nkɔso a ehia, na wɔde dom wɔn a wɔte no.
49004030	Na monnhow Onyankopɔn Honhom Kronkron a wɔde no asɔw mo ano ama ogye da no werɛ.
49004031	Momma wonyi anobow nyinaa ne bobɔne ne abufuw ne ano kurokuro ne abususɛm, ɛne bɔnepɛ nyinaa mfi mo mu.
49004032	Na momma mo yam nyɛ yiye na ɛnhyehye mo mmoma mo ho, momfa mfirifiri mo ho, sɛnea Onyankopɔn nam Kristo so de firii mo no.
49005001	Enti munsua Onyankopɔn sɛ mma adɔfo,
49005002	na monnantew ɔdɔ mu, sɛnea Kristo nso dɔ mo na ɔde ne ho mae maa yɛn sɛ ayɛyɛde ne afɔre a wɔbɔ ma Onyankopɔn a eyi hua a ɛyɛ dɛ no.
49005003	Na aguamammɔ ne afideyɛ nyinaa anaa anibere de, mommma wɔmmmɔ din po wɔ mo mu, sɛnea ɛsɛ ahotefo,
49005004	ɛne aniwude ne nkwaseasɛm anaa asereseresɛm a ɛnsɛ, na mmom aseda.
49005005	Efisɛ munim dedaw sɛ aguaman biara anaa afideyɛfo anaa oniberefo a ɔyɛ ɔbosonsonni nni apɛgyade Kristo ne Nyankopɔn ahenni mu.
49005006	Mommma obi mmfa nsɛnhunu nnnaadaa mo; na saa nneɛma no nti na Onyankopɔn abufuw ba asoɔden mma so.
49005007	Enti mo ne wɔn nnni twaka.
49005008	Na kan no anka moyɛ sum, na afei de, moyɛ hann, Awurade mu; monnantew sɛ hann mma,
49005009	efisɛ hann aba da adi papayɛ ne trenee ne nokware nyinaa mu,
49005010	na monsɔ nea ɛsɔ Awurade ani yiye no nhwɛ.
49005011	Na monnyɛ esum nnwuma a ɛnsow aba no bi, na mmom munyi ho ntɛn!
49005012	Efisɛ nneɛma a wohintaw yɛ no, ɛyɛ aniwu sɛ wɔbɔ din po.
49005013	Na nneɛma no nyinaa, sɛ woyi ho ntɛn a, hann yi no adi; efisɛ nea woyi adi nyinaa yɛ hann.
49005014	Enti na ose: Wo a woada, nyan, na sɔre fi awufo mu, na Kristo no bɛhyerɛn ama wo.
49005015	Enti monhwɛ mo nantew yiye, ɛnyɛ sɛ wɔn a wonnim nyansa, na mmom sɛ anyansafo.
49005016	Monhwɛ mo adagyew so yiye, efisɛ nna yi yɛ nna bɔne.
49005017	Eyi nti monnyɛ nnipa a wonni adwene, na mmom monyɛ nnipa a wohu ade a Awurade pɛ yiye.
49005018	Na mommmow nsa, efisɛ ɛno na ɛde sakasaka ba, na mmom monyɛ ma wɔ honhom mu.
49005019	Momfa sanku ho nnwom ne ayeyi nnwom ne honhom mu nnwom nkasa nkyerɛkyerɛ mo ho, monto dwom na mommɔ sanku mo koma mu mma Awurade,
49005020	monna agya Onyankopɔn ase daa ade nyinaa so, yɛn Awurade Yesu Kristo din mu,
49005021	mommrɛbrɛ mo ho ase mma mo ho Kristo suro mu.
49005022	Ɔyerenom, mommrɛ mo ho ase mma mo ankasa mo kununom, sɛ moyɛ ma Awurade,
49005023	efisɛ okunu yɛ ɔyere ti, sɛ Kristo nso yɛ asafo no ti no, na ɔne nipadua no agyenkwa.
49005024	Na sɛ asafo no brɛ ne ho ase ma Kristo no, saa ara nso na ɔyerenom nyɛ mma wɔn kununom, ade nyinaa mu.
49005025	Okununom, monnɔ mo yerenom, sɛnea Kristo nso dɔ asafo no na ɔde ne ho mae maa no,
49005026	sɛ ɔde nsu aguare no bɛtew ne ho wɔ asɛm no mu ayɛ no kronkron,
49005027	na ɔde asafo no asi hɔ anuonyam mu a nkekae anaa mpomponoe anaa eyinom biara nni ho, na mmom ayɛ kronkron a dɛm nso nni ho.
49005028	Saa ara nso na ɛsɛ okununom sɛ wɔdɔ wɔn ankasa wɔn yerenom sɛ wɔn ankasa nipadua. Nea ɔdɔ n’ankasa ne yere no dɔ ne ho.
49005029	Na obiara ntan n’ankasa honam, na mmom ɔyɛn no, na ɔhwɛ so yiye, sɛnea Kristo nso yɛ asafo no.
49005030	Efisɛ yɛyɛ ne nipadua ho akwaa.
49005031	Eyi nti na onipa begyaw n’agya ne ne na, na wakɔbata ne yere ho, na wɔn baanu no akɔyɛ ɔhonam koro.
49005032	Ahintasɛm yi so, na me de, meka no Kristo ne asafo no fam.
49005033	Nanso mo mmiako mmiako nso, momma obiara nnɔ n’ankasa ne yere saa ara sɛ ne ho; na ɔyere de, ɔmfɛre ne kunu.
49006001	Mma, muntie mo awofo asɛm Awurade mu; na eyi na ɛteɛ.
49006002	Di w’agya ne wo na ni! Eyi ne mmara asɛm a edi kan a bɔhyɛ wɔ mu:
49006003	Na awie wo yiye, na wo nna aware asaase so.
49006004	Na agyanom, munnyi mo mma abufuw, na mmom monyɛn wɔn Awurade kasakyerɛ ne nyansakyerɛ mu.
49006005	Nkoa, momfa osuro ne ahopopo ntie mo honam fam wuranom asɛm mfi mo koma mu, sɛnea moyɛ ma Kristo,
49006006	ɛnyɛ ani so som mu, sɛ wɔn a wɔsɔ nnipa ani, na mmom sɛ Kristo nkoa a wofi koma mu yɛ Onyankopɔn apɛde,
49006007	na wɔde adwempa som sɛ wɔyɛ ma Awurade, na ɛnyɛ nnipa.
49006008	Na munim sɛ papa a obiara bɛyɛ no, akoa oo, ɔdehye oo, ɛno ara ho akatua na obenya Awurade nsam.
49006009	Na awuranom, monyɛ eyinom ara nso mma wɔn, mommrɛ ahunahuna ase, efisɛ munim sɛ wɔne mo wɔ wura baako wɔ ɔsoro, na ɔno de nnipa animhwɛ bi nni ne fam.
49006010	Nea edi akyiri no, momma mo ho nyɛ den Awurade ne n’ahoɔden tumi mu.
49006011	Monhyɛ Onyankopɔn akode nyinaa, na moatumi agyina ne ɔbonsam nnɛɛdɛɛ adi asi,
49006012	efisɛ ɛnyɛ yɛne mogya ne honam na anya, na mmom yɛne mpanyinni ne tumidi ne wiase yi sum mu atumfo ne ahonhommɔne a ɛwɔ ɔsoro hɔnom.
49006013	Eyi nti monhyɛ Onyankopɔn akode no nyinaa, na moatumi agyina ɛda bɔne no mu, na moyɛ ade nyinaa wie a, moagyina hɔ.
49006014	Enti munnyina hɔ, momfa nokware nkyekye mo asen, na monhyɛ trenee nkatabo,
49006015	na momfa asomdwoe asɛmpa no ho ahodaso nhyehyɛ mo anan;
49006016	na ne nyinaa akyi no, munkura gyidi kyɛm a mode betumi adum ɔbɔne no bɛmma a ɛredɛw no nyinaa,
49006017	na momfa nkwagye dade kyɛw ne honhom nkrante a ɛne Onyankopɔn asɛm,
49006018	na momfa mpaebɔ ne ɔsrɛ nyinaa mmɔ mpae daa honhom mu, na ɛno ara nti monwɛn, na montoa so ara nsrɛ mma ahotefo nyinaa,
49006019	ɛne me nso, sɛ, mibue m’ano a, wɔmma me asɛm menka, na memfa nnam minyi asɛmpa no ahintasɛm menkyerɛ.
49006020	Ɛno ho bɔfo na meyɛ nkɔnsɔnkɔnsɔn mu; na mayɛ mu nnam, sɛnea ɛsɛ sɛ mekasa.
49006021	Na nea ɛbɛyɛ na mo nso moate me ho asɛm sɛnea mete no, onua dɔfo ne Awurade mu somfo nokwafo Tikiko bɛma moahu ne nyinaa.
49006022	Ɔno na eyi ara nti mesomaa no mo nkyɛn na moahu sɛnea yɛn ho te na wahyɛ mo koma den.
49006023	Asomdwoe nka anuanom, ne ɔdɔ ne gyidi nso a efi agya Onyankopɔn ne Awurade Yesu Kristo.
49006024	Ɔdom nka wɔn a wɔdɔ yɛn Awurade Yesu Kristo mma ɛho ntɔ kyima no nyinaa.
50001001	Paulo ne Timoteo, Kristo Yesu nkoa, de kɔma Kristo Yesu mu ahotefo a wɔwɔ Filipi nyinaa ne ahwɛfo ne asomfo:
50001002	Ɔdom ne asomdwoe a efi yɛn agya Onyankopɔn ne Awurade Yesu Kristo nka mo.
50001003	Meda me Nyankopɔn ase, nkae a mede mekae mo no nyinaa mu.
50001004	Nso daa, me mpaebɔ nyinaa mu, mede anigye mesrɛ mema mo nyinaa,
50001005	mo ayɔnkofa a mowɔ no asɛmpa no fam fi da a edi kan de abedu nnɛ yi nti;
50001006	na mewɔ eyi ara ho ahotoso sɛ nea wafi adwuma pa ase wɔ mo mu no bewie akosi Kristo Yesu da no.
50001007	Ɛye ma me sɛ midwen saa fa mo ho, efisɛ moda m'akoma so pa ara, na mo nyinaa ne me wɔ kyɛfa wɔ Onyankopɔn adom no mu, me mpokyerɛ mu ne bere a migyina pintinn twitwa gyee asɛmpa no na mepae mu kae no.
50001008	Na Onyankopɔn ne me dansefo, sɛ mede Kristo Yesu mu tema mefe mo nyinaa.
50001009	Na mebɔ eyi ho mpae sɛ mo dɔ nkɔ so mmoro so ara nimdeɛ ne nhumu nyinaa mu,
50001010	na moasɔ nneɛma a eye koraa no ahwɛ na moabu, na moayɛ kurennyenn ne nnipa a hintiduato nni wɔn mu akosi Kristo da no,
50001011	na trenee aba a ɛnam Yesu Kristo so ba no ahyɛ mo ma ama Onyankopɔn anuonyam ne ayeyi.
50001012	Na, anuanom, mepɛ sɛ muhu sɛ nea ayɛ me no ama asɛmpa no akɔ so mmom,
50001013	ama me mpokyerɛ abɛda adi Kristo mu, amrado aban mufo nyinaa ne wɔn a aka no nyinaa mu,
50001014	na anuanom no mu pii nam Awurade mu de wɔn ani ato me mpokyerɛ so ayɛ nnam aboro so a sɛ wɔka Onyankopɔn asɛm no a, wonsuro.
50001015	Ebinom wɔ hɔ a nitan ne atutupɛ nti na wɔka Kristo ho asɛm de, nanso ebinom wɔ hɔ a wɔde anisɔ nso na ɛka.
50001016	Ebinom fi ɔdɔ mu, efisɛ wonim sɛ asɛmpa no ho anoyi nti na meda ha,
50001017	nanso ebinom fi ntɔkwawpɛ mu na ɛbɔ Kristo din, efisɛ ɛnyɛ ne nokware so so, na mmom wosusuw sɛ wɔde ahohia bɛka me mpokyerɛ ho.
50001018	Enti na adɛn? Akwan nyinaa mu no sɛ mpatuyɛ mu oo, sɛ wɔyɛ no nokwarem oo, Kristo ho asɛm ara na wɔka; na eyi mu na medi ahurusi ; enti dɛn, m’ani begye ara.
50001019	Efisɛ minim sɛ ɛnam mo nkotɔsrɛ ne Yesu Kristo honhom boa no so na eyi bɛdan me nkwagye,
50001020	mewɔ anidaso na mehwɛ kwan dendennen sɛ, m’anim rengu ase biribiara mu, na mmom me namyɛ kɛse nti, sɛnea ɛte daa no, seisei ara nso, sɛ nkwa mu oo, owu mu oo, wɔbɛkamfo Kristo wɔ me nipadua mu.
50001021	Na me de, m’ase a mete ne Kristo, na owu yɛ me mfaso.
50001022	Nanso sɛ ɔhonam mu asetena yi bɛma m,adwuma akɔ so de a, ɛnne na minhu emu nea memfa.
50001023	Na mihim nneɛma abien yi ntam. Anka mepɛ sɛ mitutu ha na me ne Kristo kɔtena, efisɛ ɛno mmom na eye pa ara;
50001024	nanso mekɔ so ara tena ase a, ɛho wɔ mfaso kɛse esiane mo nti.
50001025	Na mewɔ saa ahotoso yi, na minim sɛ, mɛtena ase, na me ne mo nyinaa atena hɔ ama mo gyidi mu anigye akɔ so,
50001026	na mo ahohoahoa aboro so Kristo Yesu mu wɔ me nti, esiane meba a mereba mo nkyɛn bio no.
50001027	Ɛnne na momma mo abrabɔ mfata Kristo asɛmpa no nko ara, na sɛ meba na mibehu mo oo, sɛ minni hɔ oo, mate mo ho asɛm sɛ mugyina pintinn honhom koro mu, na mode adwene koro bom di apere gyidi a efi asɛmpa no mu,
50001028	na mommma atamfo nnyi mo hu biribiara mu. Ɛno na ɛyɛ ɔyera a wɔbɛyera ho sɛnkyerɛnne ma wɔn, nanso ɛyɛ nkwagye ho sɛnkyerɛnne ma mo, eyi fi Nyankopɔn,
50001029	efisɛ mo na wɔde adom mo sɛ Kristo nti, ɛnyɛ sɛ mugye no di nko, na mmom sɛ ne nti muhu amane nso,
50001030	efisɛ, mowɔ akodi koro no ara a muhui wɔ me mu no, na afei nso moda so ara te sɛ mewɔ mu no.
50002001	Enti sɛ Kristo mu nkuranhyɛ bi, sɛ ɔdɔ awerɛkyekye bi, sɛ honhom no ayɔnkofa bi, sɛ ayamhyehye ne timmɔbɔ bi wɔ hɔ a,
50002002	momma m’anigye nwie pɛyɛ sɛ mubedwen ade koro anya ɔdɔ koro, ano koro, ne adwenkoro.
50002003	Munnnwen biribi atutupɛ anaa anuonyamhunupɛ so, na mmom momfa ahobrɛase adwene mmu mo yɔnkonom nkyɛn mo ara mo ho.
50002004	Mommma obiara nnhwɛ ɔno nko ara ade, na mmom ɔnhwɛ ne mfɛfo de bi.
50002005	Momma adwene a ɛwɔ Kristo Yesu mu no ara ntena mo mu bi.
50002006	Ɔno na ɔwɔ Onyankopɔn tebeam de, nanso wannyina so ketee sɛ ɔne Nyankopɔn yɛ pɛ,
50002007	na mmom oyii ne mu guu hɔ faa akoa tebea too ne ho so dan nnipa sɛso, na sɛ ɔyɛɛ n’ade fae no, wohuu no sɛ onipa,
50002008	ɔbrɛɛ ne ho ase yɛɛ osetie de kosii wu mu, yiw, asɛndua ho wu mu po.
50002009	Ɛno nti na Onyankopɔn nso ama no so kɛse, na wadom ama no din a edi din nyinaa so,
50002010	sɛ Yesu din mu na nkotodwe nyinaa nkotow,nea ɛwɔ ɔsoro, nea ɛwɔ asaase so ne nea ɛwɔ asaase ase.
50002011	na tɛkrɛma nyinaa mpaem nka sɛ Yesu Kristo ne Awurade nhyɛ agya Onyankopɔn anuonyam.
50002012	Enti, m’adɔfo, sɛnea mutie daa no, ɛnyɛ sɛ bere a mewɔ mo nkyɛn nko mu, na mmom afei a minni mo nkyɛn yi titiriw no, momfa osuro ne ahopopo nyɛ mo ara nkwagye ho adwuma nwie;
50002013	na ɛyɛ Onyankopɔn na ɔyɛ adwuma mo mu, na monya ɔpɛ na moyɛ adwuma nyinaa sɛnea ɛbɛsɔ n’ani.
50002014	Monkwati huhuhuhu ne akyinnyegye nyɛ ade nyinaa,
50002015	na moayɛ nnipa a asɛmm nni wɔn ho, a wɔyɛ kronn, Onyankopɔn mma a nkekae nni wɔn ho wɔ nnɛ mma abusua a wɔakɔntɔn na wɔakyea a mohyerɛn wɔn mu sɛ akanea wɔ wiase,
50002016	sɛ mukura nkwa asɛm no mu yiye, sɛnea Kristo da no mahoahoa me ho sɛ ammirika a mitui anyɛ hunu, na me brɛ adwuma nso anyɛ ɔkwa.
50002017	Na mpo sɛ wɔhwie me gu sɛ afɔrebɔ wɔ mo gyidi ne som ho a, m’ani gye, na me ne mo nyinaa di ahurusi.
50002018	Ɛno ara nti na mo nso momma mo ani nnye, na mo ne me nni ahurusi.
50002019	Nanso m’ani da so, Awurade Yesu mu, sɛ ɛrenkyɛ koraa mɛsoma Timoteo ama waba mo nkyɛn, na sɛ mete mo nka a, me ho nso atɔ me.
50002020	Na minni obi a ɔne m’adwene sɛ, te sɛ ɔno a mo ho asɛm hia no no;
50002021	efisɛ wɔn nyinaa hwehwɛ wɔn ara de, na ɛnyɛ nea ɛyɛ Kristo Yesu de.
50002022	Na ɔno de, sɛnea monim no, munim sɛ ɔne me som asɛmpa no fam sɛnea ɛte wɔ ɔba ne n’agya ntam.
50002023	Ɔno na m’ani da no so sɛ minya mihu sɛnea m’asɛm bewie ara pɛ a, mɛsoma no.
50002024	Na mewɔ anidaso wɔ Awurade mu sɛ, ɛrenkyɛ biara mɛba.
50002025	Nanso masusuw ho sɛ ehia sɛ mesoma Epafrodito a ɔyɛ me nua ne yɔnko dwumayɛfo ne yɔnko sraani ne mo somafo ne me dɛɛfo, ma ɔba mo nkyɛn;
50002026	efisɛ n’ani gyina mo nyinaa, na ne ho yeraw no, efisɛ motee sɛ ɔyare.
50002027	Na ɛwom sɛ ɔyaree owuyare de, nanso Onyankopɔn huu no mmɔbɔ, na ɛnyɛ ɔno nko, na me nso bi, na m'awerɛhow annɔɔso.
50002028	Ɛno nti na mabɔ mmɔden asoma no, na sɛ muhu no a, mo ani agye bio, na me nso m’awerɛhow so ahuan.
50002029	Enti momfa anigye nyinaa nnye no Awurade mu, na wɔn a wɔte saa no, munkura wɔn nidi mu!
50002030	Efisɛ Kristo adwuma nti na ɔbɛn owu, na ɔde ne kra too hɔ sɛ obesi mo ananmu asom me wɔ nneɛma nyinaa mu.
50003001	Afei nea edi akyi, me nuanom, momma mo ani nnye Awurade mu. Sɛ mekyerɛw mo ade koro no ara a, ɛnyɛ ade a ɛhaw me, na mmom, ɛma mutim.
50003002	Monhwɛ yiye akraman no ho, monhwɛ yiye adwumayɛfo bɔne no ho, monhwɛ yiye wɔ twetiatwafo no ho!
50003003	Na yɛne twetiatwa no, yɛn na yɛsom Nyankopɔn honhom mu, na yɛhoahoa yɛn ho Kristo Yesu mu, na yɛmfa yɛn ho nto honam so.
50003004	Ɛwom sɛ anka me nso mewɔ ɔhonam mu biribi a mede me ho mɛto so. Sɛ ɔfoforo bi susuw sɛ ɔwɔ ɔhonam mu biribi a ɔde ne ho bɛto so a, me mmom na mewɔ bi.
50003005	Hwɛ, wotwaa me twetia da a ɛto so awotwe, mifi Israel asefo mu, Benyamin abusuakuw mu, meyɛ Hebrifo mu Hebrini, mmara fam, meyɛ Farisini,
50003006	mmɔdemmɔ fam, metaa asafo no, mmara mu trenee fam, wɔannya me ho asɛm.
50003007	Nanso nneɛma a anka ɛyɛ me mfaso no, Kristo nti mibuu no adehwere.
50003008	Nanso ampa ara meda so mibu nneɛma nyinaa adehwere, m’Awurade Kristo Yesu ho nimdeɛ a ɛboro so no nti. Ne nti na mebuu nneɛma nyinaa adehwerede, na mibu no sɛ sumina so ade, na Kristo ayɛ me mfaso,
50003009	na wɔahu me ne mu sɛ minni m’ara me trenee a efi mmara mu, na mmom nea ɛnam Kristo ho gyidi so ba, trenee a efi Nyankopɔn mu,a ɛnam gyidi so.
50003010	Na anka mahu no yiye, ne ne wusɔre tumi no, na manya kyɛfa wɔ n’amanehunu no mu, na wɔama masɛ ne wu no,
50003011	sɛ ebia mɛto awufo mu sɔre no.
50003012	Ɛnyɛ sɛ me nsa anya aka, anaasɛ manya mawie pɛyɛ dedaw, na mmom mepem kɔ m’anim ara na me nsa aka, sɛnea Kristo Yesu nso nsa aka me no.
50003013	Anuanom, me de, minsusuw sɛ me nsa anya aka biribi; nanso ade biako pɛ na meyɛ: Mema me werɛ fi nea atwam no, na metwe me mu mepɛ nea ɛwɔ anim no.
50003014	Mepem kɔ m'anim sɛ medu botae no ho, na makonya ɔsoro frɛ a Onyankopɔn nam Kristo Yesu mu afrɛ me no mu nkonimbo no.
50003015	Enti momma yɛn mu dodow a yɛyɛ pɛ no nnwen sa; na sɛ biribi wɔ hɔ a mudwen no foforo a, ɛno nso Onyankopɔn beyi adi akyerɛ mo.
50003016	Nanso nea yɛanya dedaw no, momma yɛnkɔ so saa ara nkura mu.
50003017	Anuanom, munsua me, na monhwɛ wɔn a wɔnam saa, sɛnea mowɔ yɛn sɛ nhwɛso no.
50003018	Na nnipa bebree wɔ hɔ a metaa ka wɔn nnantew ho asɛm kyerɛ mo, na seisei nso mede nusu mereka bio sɛ: Wɔyɛ Kristo asɛndua no atamfo;
50003019	wɔn na wɔn awiei ne ɔsɛe, wɔn nyame ne yafunu, na wɔn anuonyam wɔ wɔn aniwu mu, na asaase so nneɛma ho na wodwen.
50003020	Na yɛn de, yɛn man a yefi mu ankasa ne ɔsoro. Efi hɔnom nso na yɛtwɛn Agyenkwa a ɔno ne Awurade Yesu Kristo
50003021	a ɔbɛsakra yɛn ahobrɛase nipadua sɛnea n'ahoɔden adwuma a ɔde betumi abrɛ nneɛma nyinaa ase ahyɛ n'ase no te.
50004001	Enti, me nuanom a medɔ mo na mefe mo, m’anigye ne m’abotiri, munnyina Awurade mu sa, adɔfo.
50004002	Mitu Euodia fo, na mitu Sintike nso fo sɛ wonnya adwenkoro Awurade mu.
50004003	Na mesrɛ wo nso, me yɔnko kɔnduasuafo nokwafo, so saa mmea yi mu abia, efisɛ wɔn na wɔkaa me ho peree asɛmpa no, wɔne Klemens nso ne me yɔnko adwumayɛfo a aka a wɔn din hyehyɛ nkwa nhoma mu no.
50004004	Momma mo ani nnye Awurade mu daa! Meka no bio sɛ: Momma mo ani nnye!
50004005	Momma nnipa nyinaa nhu mo abodwokyɛre! Awurade abɛn.
50004006	Monnna nnnwen biribiara nnhaw mo ho, na mmom ade nyinaa mu momfa mpaebɔ ne nkotosrɛ, ɛne aseda mma mo adesrɛ nnu Nyankopɔn asom;
50004007	na Onyankopɔn asomdwoe a ɛtra ntease nyinaa so no bɛhwɛ mo koma ne mo adwene so Kristo Yesu mu.
50004008	Afei nea edi akyiri no, anuanom, nea ɛyɛ nokware, nea anim yɛ duru, nea ɛteɛ, nea ɛho tew, nea ɛyɛ ahomeka, nea ɛwɔ din pa, sɛ ɔbra pa bi wɔ hɔ a, sɛ ayeyi bi wɔ hɔ a, saa nneɛma yi ho na munnwen;
50004009	nea moasua nso na moagye na moate na moahu wɔ me ho no, ɛno ara na monyɛ! Na asomdwoe Nyankopɔn ne mo bɛtena.
50004010	Nso m’ani gye kɛse wɔ Awurade mu, sɛ moafi ase redwen me ho bio; modwene me ho de, nanso moannya ho kwan.
50004011	Ɛnyɛ sɛ ohia nti na meka eyi; efisɛ me de, masua sɛ asetena biara a mewɔ mu no, mepene ma ɛdɔɔso ma me.
50004012	Minim ahokyere, na minim ahonya nso. Biribiara ne nneɛma nyinaa akokwaw me, ɔmee ne ɔkɔm ne akonkɔnsɛm ne hiadi;
50004013	mitumi ade nyinaa yɛ, nea ɔhyɛ me den no mu.
50004014	Nanso moyɛɛ no yiye sɛ moboaa me m’ahohia no mu.
50004015	Na mo Filipifo nso munim sɛ asɛmpa no mfiase mu a mifii Makedonia mekɔe no, asafo biara ammoa me, ɔma ne ogye akontaabu ho, sɛ mo nko ara.
50004016	Na Tesalonika nso mosomae prɛko ne ne mprenu so de nea ehia me brɛɛ me.
50004017	Ɛnyɛ sɛ mehwehwɛ akyɛde, na mmom mehwehwɛ aba a ɛma mo akontaa dɔɔso.
50004018	Na manya ade nyinaa ama aboro so. Na efii sɛ me nsa kaa nea mode menaa Epafrodito no, mayɛ ma, ɛyɛ ohua a ɛyɛ dɛ, ɛyɛ afɔrebɔ a wogye a ɛsɔ Onyankopɔn ani.
50004019	Na me Nyankopɔn bɛma mo nea ehia mo nyinaa, sɛnea n’ahonya no te, anuonyam mu, Kristo Yesu mu.
50004020	Yɛn agya Onyankopɔn na wɔmfa anuonyam mma no daa daa. Amen.
50004021	Munkyiakyia ahotefo no nyinaa mmiako mmiako Kristo Yesu mu. Anuanom a wɔka me ho no kyiakyia mo.
50004022	Ahotefo no nyinaa kyiakyia mo, ne titiriw no wɔn a wofi Kaesare fi.
50004023	Awurade Yesu Kristo adom nka mo honhom.
51001001	Paulo a ɔnam Onyankopɔn pɛ so yɛ Kristo Yesu somafo ne onua Timoteo
51001002	de kɔma anuanom, ahotefo ne agyidifo wɔ Kristo mu, a wɔwɔ Kolose: Adom ne asomdwoe a efi yɛn agya Onyankopɔn nka mo.
51001003	Da biara a yɛbɔ mpae ma mo no,yɛda Onyankopɔn, yɛn Awurade Yesu Kristo n’agya ase,
51001004	efisɛ yɛate mo Kristo Yesu mu gyidi ne mo dɔ a mode dɔ ahotefo nyinaa,
51001005	esiane anidaso a ɛda hɔ ma mo wɔ ɔsoro, ɛno na monam asɛmpa nokwasɛm so dii kan tei.
51001006	Asɛmpa no na aba mo nkyɛn, sɛnea ɛwɔ wiase nyinaa nso, na ɛresow aba na ɛkɔ so nyin, sɛnea ɛte wɔ mo mu nso fi da a motee na muhuu Nyankopɔn adom nokware mu no,
51001007	sɛnea musuae nso fii yɛn awurakwaa dɔfo Epafra a ɔyɛ mo Kristo somfo nokwafo
51001008	a wabeyi mo honhom mu dɔ akyerɛ yɛn nso nkyɛn no.
51001009	Eyi nti yɛn nso, efi da a yɛtee no, yennyaee mo ti so mpaebɔ ne nkotɔsrɛ, sɛ ne pɛ mu nimdeɛ nhyɛ mo ma, honhom nyansa ne ntease nyinaa mu,
51001010	na moanantew sɛnea ɛfata Awurade na ɛsɔ n’ani koraa, na moasow adwuma pa nyinaa mu aba, na moanyin akɔ Onyankopɔn ho nimdeɛ mu,
51001011	na ama wɔde tumi nyinaa ahyɛ mo den, sɛnea n’anuonyam tumidi te no, akɔ boasetɔ ne abodwokyɛre nyinaa mu, na wɔ anigye mu
51001012	na yɛada Agya a wama yɛafata ahotefo apɛgyade no fafafo wɔ hann mu no ase,
51001013	sɛ wayi yɛn afi sum tumi ase de yɛn aba ne Dɔba ahenni mu.
51001014	Ɔno mu na yɛanya ogye ne bɔne fakyɛ.
51001015	Ɔno ara na ɔyɛ Onyankopɔn a wonhu no no sɛso ne abɔde nyinaa farebae,
51001016	efisɛ ne mu na wɔbɔɔ nneɛma nyinaa, nea ɛwɔ ɔsoro ne nea ɛwɔ asaase so, nea wohu ne nea wonhu, nhengua oo, wuradi oo, mpanyinni oo, tumidi oo, nneɛma no nyinaa, wɔnam no so na ɛbɔe, na wɔbɔ maa no.
51001017	Na ɔno na ɔyɛ ade nyinaa kannifo, na nneɛma nyinaa atim wɔ no mu.
51001018	Na ɔno ne nipadua a ɛne asafo no ti; ɔne mfiase, awufosɔre mu farebae, sɛ ɔnyɛ ade nyinaa mu kannifo.
51001019	Efisɛ ɛsɔɔ Onyankopɔn ani sɛ ne mayɛ nyinaa bɛtena ne mu,
51001020	na ɔnam no so apata Onyankopɔn ne nneɛma nyinaa ntam koraa, ɛne sɛ ɔnam [n’asɛndua ho mogya] so ayɛ asomdwoe nam ɔno ara so apata nneɛma nyinaa, asaase so de oo, ɔsoro de oo, ne Onyankopɔn ntam.
51001021	Na mo nso a anka moyɛ atuatewfo ne atamfo, adwene fam ne nnwuma bɔne mu no,
51001022	afei ɔnam owu so apata mo ne no ntam wɔ ne honam nipadua mu, sɛ ɔde mo besi hɔ sɛ nnipa kronkron a wonni dɛm a asɛm bi nni wɔn ho wɔ n’anim;
51001023	nanso gye sɛ mokɔ so ara tena gyidi mu, gyina mo fapem no so pintinn a momma wontwe mo mfi asɛmpa no anidaso a motee a wɔaka no wiase abɔde nyinaa mu, a me Paulo mayɛ ho somfo no.
51001024	Afei m’ani gye amane a mihu mema mo no mu, na mehyɛ Kristo amanehunu, nea aka no ananmu, wɔ me honam mu mema ne nipadua a ɛyɛ asafo no
51001025	a mayɛ ne somfo, sɛnea Onyankopɔn fiehwɛdwuma no te. Eyi na wɔde ama me wɔ mo fam sɛ mehyɛ Onyankopɔn asɛm no ma.
51001026	Yiw, ahintasɛm no a efi mmeresanten ne awo ntoatoaso no so hintawee no, afei wayi no adi akyerɛ ahotefo
51001027	Onyankopɔn pɛ sɛ ɔma n'ahotefo hu ahintasɛm yi anuonyam ahonya wɔ amanaman mu,a ɛne Kristo a ɔwɔ mo mu, anuonyam anidaso no.
51001028	Ɔno na yɛbɔ dawuru, yɛkasa kyerɛ onipa biara, na yɛkyerɛkyerɛ ankorɛankorɛ biara nyansa nyinaa mu, sɛ yɛde onipa biara besi hɔ pɛpɛɛpɛ Kristo mu.
51001029	Ɛno ho nso na meyɛ adwuma mebrɛ, na midi apere, sɛnea n’ahoɔden adwuma a ɔyɛ me mu tumi so no te.
51002001	Na mepɛ sɛ muhu apereapere dennen a midi no mo ne wɔn a wɔwɔ Laodikea ne wɔn a wonhuu m’anim ɔhonam mu nyinaa ho,
51002002	sɛ wonnya nea ɛka wɔn koma to wɔn yam, ɛne sɛ wɔnyɛ biako ɔdɔ mu nnya ntease a wɔasi so dua ahonya nyinaa, na wɔahu Onyankopɔn ahintasɛm a ɛne Kristo no mu.
51002003	Ɔno mu na wɔde nyansa ne nimdeɛ agyapade nyinaa akora.
51002004	Na meka eyi na obi amfa nnaadaasɛm anto mo brada.
51002005	Na sɛ minni hɔ ɔhonam mu mpo a, me ne mo wɔ hɔ honhom mu, na m’ani gye sɛ mihu mo kwan so a mugyina so ne mo gyidi a ɛkɔ Kristo mu tim a atim no.
51002006	Enti sɛnea mugyee Awurade Kristo Yesu no, monnantew no mu sa,
51002007	sɛ wɔn a wɔagye ntini, na wɔde wɔn asi no so, na wɔayɛ den gyidi mu, sɛnea wɔkyerɛkyerɛɛ mo no, na wɔboro so, aseda mu.
51002008	Monhwɛ yiye na obi amfa nyansapɛ ne nnaadaa hunu a ɛnam nnipa atetesɛm ne wiase honhom mu nsɛm nkyerɛkyerɛ so, na ɛnnam Kristo so ammɛfa mo nnommum;
51002009	efisɛ Kristo mu na onyame ankasa mayɛ nyinaa te nipadua mu,
51002010	na moayɛ ma wɔ no mu: Ɔno na ɔyɛ mpanyinni ne tumidi nyinaa ti,
51002011	ɔno mu nso na wɔatwa mo twetia a wɔamfa nsa antwa, na nea ɛwɔ ɔhonam nipadua mu a woyi gu hɔ no, wɔayi no wɔ Kristo twetiatwa mu.
51002012	Na wɔasie mo ne no wɔ asubɔ mu; na ne mu na ɔne mo nso anyan. Ɛnam gyidi a ɛwɔ Onyankopɔn a onyan no fii awufo mu no tumi adwuma so.
51002013	Na mo a anka moyɛ awufo, esiane mo mfomso ne mo honam a twetiatwa nni mu no nti, wama mo ne no nkwa bi, sɛ ɔnam adom so de mo mfomso nyinaa akyɛ yɛn,
51002014	na wapopaa ahyɛde no mu nkyerɛwee a etiaa yɛn no, na ɔde akɔbɔ asɛndua ho de ayi afi kwan mu,
51002015	na watu mpanyinni ne tumidi agu ayi wɔn adi akyerɛe pefee wɔ baguam de adi wɔn so nkonim wɔ mu.
51002016	Enti mommma obi mmmu mo atɛn aduan anaa anonne mu, anaa afahyɛ anaa ɔsram foforo anaa home nna fam,
51002017	na eyinom yɛ nneɛma a ɛbɛba no ho mfonini bi ara, na nea edi mu ara ankasa no ne Kristo..
51002018	Mommma obi mfa aniso ahobrɛase ne abɔfosom mma nkonimdibo no mmɔ mo, sɛ okura nneɛma a wanhu pɛn mu, na ɔhoran kwa wɔ ne honam adwene mu.
51002019	nanso onso ti no a nipadua no nyinaa fi mu nam akwaa ne ntini biara so nya aduan na wɔtoatoa mu nyin wɔ nyin wɔ nyin a efi Onyankopɔn mu no.
51002020	Enti sɛ mo ne Kristo anya awu afi wiase honhom mu nsɛm nkyerɛkyerɛ ho a, adɛn nti na mode ahyɛde to mo ho so sɛnea moda so te wiase
51002021	sɛ: Nso mu, nka nhwɛ, mfa wo nsa nka?
51002022	Saa nneɛma yi nyinaa yɛ nea ɛkyerɛ nneɛma hunu wɔ nnipa ahyɛde ne nkyerɛkyerɛ fam nko.
51002023	Nea nneɛma yi yɛ ara ne sɛ, ɛkyerɛ nyansa wɔ anisosom ne ahobrɛase ne atirimmɔden a wɔyɛ no honam so de, na eyinom mfa mfaso mma na mmom ne nyinaa yɛ nea ɛhyɛ ɔhonam akɔnnɔ ma.
51003001	Enti, sɛ moanya ne Kristo anyan a, monhwehwɛ nea ɛwɔ soro, nea Kristo te hɔ wɔ Onyankopɔn nifa.
51003002	Munnwen nea ɛwɔ soro, na ɛnyɛ nea ɛwɔ asaase so.
51003003	Na moawu, na wɔde mo nkwa aka Kristo ho ahintaw Onyankopɔn mu;
51003004	na da a Kristo a ɔne yɛn nkwa beyi ne ho adi no, ɛno na wobeyi mo nso ne no adi anuonyam mu.
51003005	Enti munkum mo akwaa a ɛwɔ asaase so no: Aguamammɔ, afideyɛ, akɔnnɔ nhyɛso, akɔnnɔ bɔne ne anibere a ɛyɛ abosonsom.
51003006	Eyinom na ɛde Onyankopɔn abufuw ba, (wɔ asoɔdenfo mma so)
51003007	ɛno na kan a mote mu no, mo nso monantew mu.
51003008	Na afei mo de, munyi abufuw, bobɔne, bɔnepɛ, abususɛm ne aniwusɛm nyinaa mfi mo anom ngu.
51003009	Munnnidi atoro nnkyerɛkyerɛ mo ho efisɛ moayi onipa dedaw no ne ne nneyɛe ngu,
51003010	na moahyɛ onipa foforo a wɔyɛ no foforo aba nimdeɛ mapa mu a egyina nea ɔbɔɔ no no suban so;
51003011	faako a Helani ne Yudani, twetiatwa ne momonotoyɛ, ɔpɔtɔni, Skiteni, akoa anaa ɔdehye bi nni hɔ bio, na mmom Kristo ne ade nyinaa wɔ wɔn nyinaa mu no.
51003012	Enti sɛ moyɛ nnipa a Onyankopɔn ayi mo, ahotefo ne adɔfo, yi, monhyɛ timmɔbɔ, ayamye, ahobrɛase adwene, odwo ne abodwokyɛre.
51003013	Na sɛ obi ne obi nya asɛm bi a, munhuhu mmoma mo ho, na momfa nkyekyɛ mo ho; sɛnea Awurade de akyɛ mo no, sɛnea mo nso monyɛ ne no.
51003014	Na eyinom nyinaa so na monhyɛ ɔdɔ a ɛne pɛyɛ hama no ngu.
51003015	Na momma Kristo asomdwoe nni panyin mo koma mu, ɛno mu nso na wɔafrɛ mo aba, nipadua biako mu; na monnyɛ nnipa boniayɛfo.
51003016	Momma Kristo asɛm no ntena mo mu bebree; monkyerɛkyerɛ na monkasa nkyerɛ mo ho nyansa nyinaa mu, momfa sanku so nnwom ne ayeyi nnwom ne honhom mu nnwom nto dwom ɔdɛw so wɔ mo koma mu mma Onyankopɔn.
51003017	Na biribiara a moyɛ no asɛm mu anaa adwuma mu, monyɛ ne nyinaa Awurade Yesu din mu mfa no so nna agya Onyankopɔn ase.
51003018	Ɔyerenom, mommrɛ mo ho ase mma mo kununom, sɛnea ɛsɛ, Awurade mu.
51003019	Okununom, monnɔ mo yerenom, na monnhyɛ wɔn ahometew.
51003020	Mma, muntie mo awofo asɛm ade nyinaa ho, na eyi na ɛsɔ Awurade ani.
51003021	Agyanom, munnhyɛ mo mma abufuw, na wɔn aba mu ammu.
51003022	Nkoa, muntie mo honam fam wuranom asɛm nneɛma nyinaa mu, ɛnyɛ ani so som mu, sɛ wɔn a wɔsɔ nnipa ani, na mmom koma kronn mu, sɛ wɔn a wosuro Awurade.
51003023	Na adwuma biara a moyɛ no, mumfi akoma mu nyɛ no sɛ moyɛ ma Awurade na monyɛ mma nnipa,
51003024	efisɛ munim sɛ Awurade nsam na mubenya apɛgyade sɛ akatua, na Awurade Kristo na mosom no.
51003025	Na nea ɔyɛ nea ɛnteɛ no benya nea ɛnteɛ a ɔyɛe no so akatua, na nnipa animhwɛ nni mu.
51004001	Awuranom, momfa nea ɛteɛ, na ɛyɛ pɛ mma nkoa, efisɛ munim sɛ mo nso mowɔ owura ɔsoro.
51004002	Munkura mpaebɔ mu ara, na momfa aseda nwɛn wɔ mu.
51004003	Na mommɔ mpae mma yɛn nso bi, na Onyankopɔn nhiɛ asɛm no pon mma yɛn, na yɛaka Kristo ahintasɛm a enti meda afiase yi,
51004004	na mayi no adi, sɛnea ɛsɛ me sɛ mekasa.
51004005	Monnantew nyansam wɔ ananafo mu, na monsɛe mo bere kwa.
51004006	Momma mo kasa ho mmra nyam daa a nkyene wɔ mu, na moahu sɛnea ɛsɛ sɛ mubua obiara.
51004007	Tikiko, onua dɔfo a ɔyɛ ɔsomfo nokwafo ne m'awurakwaa Awurade mu no bɛba abɛka mo me ho nsɛm nyinaa.
51004008	Eyi ara nti na masoma no mo nkyɛn, na moate yɛn ho asɛm, na wakyekye mo werɛ,
51004009	na mede Onesimo, onua nokwafo dɔfo a ofi mo mu no, mekaa ne ho; wɔn na wɔbɛma moate ɛha nsɛm nyinaa.
51004010	Aristarko, me yɔnko dommum, ne Barnaba wɔfase Marko a munyaa ne ho nkra no,( sɛ ɔba mo nkyɛn a, munnye no fɛw so).
51004011	Na afei, Yesu a wɔfrɛ no Yusto, wɔn a wofi twetiatwa mu no, kyia mo. Eyinom nko ne me yɔnko adwumayɛfo Onyankopɔn ahenni no fam, na wɔayɛ me awerɛkyekye.
51004012	Kristo Yesu akoa Epafra a ofi mo mu no kyia mo. Daa odi ma mo dennenen wɔ mpaebɔ mu, sɛ munnyina hɔ pɛpɛɛpɛ, na moayɛ ma Onyankopɔn apɛde nyinaa mu.
51004013	Na midi no adanse sɛ ɔbɔ mmɔden pii ma mo ne wɔn a wɔwɔ Laodikea ne wɔn a wɔwɔ Hierapoli.
51004014	Luka, oduruyɛfo dɔfo no, ne Dema kyia mo.
51004015	Munkyia anuanom a wɔwɔ Laodikea ne Nimfa ne asafo a ɛwɔ ne fi no.
51004016	Na sɛ wɔkenkan nhoma yi mo nkyɛn wie a, momma wɔnkɔkenkan Laodikeafo asafo no mu bi, na mo nso monkenkan nea efi Laodikea no.
51004017	Na monka nkyerɛ Arkipo sɛ: Hwɛ ɔsom a woanya no Awurade mu no so na woawie no pɛpɛɛpɛ.
51004018	Me nkyia a me Paulo mede me nsa mekyerɛwee ni. Monkae me mpokyerɛ no. Adom nka mo nyinaa.
52001001	Paulo ne Silwano ne Timoteo de kɔma Tesalonikafo asafo a ɛwɔ agya Onyankopɔn ne Awurade Yesu Kristo mu. Ɔdom ne asomdwoe nka mo.
52001002	Yɛda Onyankopɔn ase daa mo nyinaa nti bɔ mo din, yɛn mpaebɔ mu,
52001003	na daa yɛkae mo gyidi adwuma ne mo dɔ mmɔdenbɔ ne yɛn Awurade Yesu Kristo ho anidaso mu boasetɔ, yɛn Nyankopɔn ne agya anim.
52001004	Nanso, anuanom a Onyankopɔn dɔ mo, yenim mo paw a wɔapaw mo,
52001005	sɛ yɛn asɛmpa no amma mo nkyɛn asɛm mu nko, na mmom ɛbae ahoɔden ne Honhom Kronkron ne ɛso duasi bebree mu nso, sɛnea munim sɛ mo nti yɛbɔɔ yɛn bra fae wɔ mo mu no.
52001006	Na mo nso moayɛ yɛn ne Awurade suafo de Honhom Kronkron mu anigye agye asɛm no ahohia pii mu,
52001007	na ama moayɛ sɛnnahɔ ama wɔn a wogye di wɔ Makedonia ne Akaia nyinaa.
52001008	Efisɛ efi mo mu na Awurade asɛm no bɔ petee, ɛnyɛ Makedonia ne Akaia nko, na mmom mo gye a mugye Onyankopɔn di no atrɛw adu mmaa nyinaa, enti ɛmma enhia yɛn sɛ yɛka ho asɛm bi.
52001009	Na wɔn ara ka yɛn ho asɛm kyerɛ ɔkwan ko a yɛanya mo mu, ne sɛnea moadan afi ahoni ho aba Onyankopɔn nkyɛn, sɛ mobɛsom Onyankopɔn teasefo nokwafo,
52001010	na moatwɛn ne ba a onyan no fii awufo mu no afi soro, ɔne Yesu a oyi yɛn fi abufuw a ɛreba no mu.
52002001	Na, anuanom, mo ara munim sɛ yɛn kwan a yenya baa mo mu no anyɛ ɔkwa,
52002002	na mmom munim sɛ yehuu amane kan, na wɔbɔɔ yɛn adapaa wɔ Filipi no, yɛyɛɛ nnam yɛn Nyankopɔn mu kaa Onyankopɔn asɛmpa no kyerɛɛ mo, ɔko bebree mu.
52002003	Na yɛn afotusɛm no mfi nnaadaa anaa efi mu, nanso ɛnnam nsisi mu,
52002004	na mmom, sɛnea Onyankopɔn abu sɛ yɛfata sɛ ɔde asɛmpa no hyɛ yɛn nsa no, saa ara nso na yɛkasa, ɛnyɛ sɛ wɔn a wɔsɔ nnipa ani, na mmom Onyankopɔn a ɔsɔ yɛn koma hwɛ no ani.
52002005	Na yɛanka adɛfɛdɛfɛsɛm da, sɛnea munim no, nso yɛamfa nsɛm anyɛ anibere nkataso, Onyankopɔn ne dansefo,
52002006	nso yɛanhwehwɛ nnipa anim anuonyam amfi mo anaa obiara nkyɛn;
52002007	anka yɛwɔ ho kwan sɛ yɛyɛ yɛn ho akɛse sɛ Kristo asomafo; nanso yɛyɛɛ yɛn ho brɛbrɛ wɔ mo mu, sɛnea ɔbagyigyefo bi yɛn n’ankasa mma,
52002008	na sɛ yɛpɛ mo asɛm yiye sɛɛ nti, ɛnyɛ Onyankopɔn asɛmpa no nko na yɛpɛe sɛ yɛne mo kyɛ, na mmom yɛn ankasa kra nso, efisɛ moayɛ yɛn adɔfo.
52002009	Na, anuanom, mokae yɛn mmɔdenbɔ adwuma ne ɔbrɛ, efisɛ yɛyɛɛ adwuma anadwo ne awia, na yɛanyɛ adesoa amma mo mu biara, na yɛde kaa Onyankopɔn asɛmpa no kyerɛɛ mo.
52002010	Mo ne Nyankopɔn ne adansefo, sɛnea yɛyɛɛ yɛn ho kronkron ne trenee ne nnipa a wɔn ho nni asɛm maa mo a mugye di,
52002011	sɛ nso munim sɛnea yetutuu mo nyinaa fo mmiako mmiako, sɛnea agya bi yɛ ne mma, na yɛhyɛɛ mo baninha, na yedii mo adanse
52002012	sɛ monnantew sɛnea ɛsɛ Onyankopɔn a wafrɛ mo akɔ n’ahenni ne n’anuonyam mu no.
52002013	Eyi nti nso yɛda Onyankopɔn ase daa, efisɛ munyaa Onyankopɔn kaseɛ asɛm no yɛn nkyɛn no, mugyei, ɛnyɛ sɛ nnipa asɛm, na mmom sɛ Onyankopɔn asɛm, sɛnea ɛte ampa, ɔno nso na ɔyɛ mo a mugye di no mu adwuma.
52002014	Na mo, anuanom, moayɛ Onyankopɔn asafo a ɛwɔ Yudea no suafo Kristo Yesu mu, efisɛ mo nso muhuu mo ankasa manfo nsam amane saa ara, sɛnea wɔn nso wohui Yudafo mu no.
52002015	Wɔn na wokum Awurade Yesu nso ne adiyifo no, na wɔtaa yɛn pam yɛn, nso wɔnsɔ Onyankopɔn ani, na wɔne nnipa nyinaa di asi.
52002016	Wɔbara yɛn sɛ yɛnnkasa nnkyerɛ amanaman no, na wɔannye wɔn nkwa, wɔde hyɛ wɔn bɔne ma daa, nso abufuw no anya aba wɔn so awie.
52002017	Na yɛn de, anuanom, yefii mo nkyɛn dii mmasigyaw kakraa bi wɔ anim na ɛnyɛ koma mu no, yɛbɔɔ mmɔden bebrebe anigyina pii mu, sɛ yebehu mo anim.
52002018	Enti anka yɛpɛe sɛ yɛba mo nkyɛn, me Paulo ankasa prɛko ne mprenu, na Satan gyee yɛn asabawmu.
52002019	Na hena ne yɛn anidaso anaa anigye anaa ahoahoa abotiri, yɛn Awurade Yesu Kristo anim wɔ ne ba mu? So ɛnyɛ mo anaa?
52002020	Mone yɛn anuonyam ne yɛn anigye.
52003001	Enti yesom a enso bio no, yɛpenee sɛ wonnyaw yɛn wɔ Atene,
52003002	na yɛsomaa Timoteo a ɔyɛ yɛn nua ne Nyankopɔn somfo wɔ Kristo asɛmpa mu, sɛ ɔmmɛhyɛ mo den na ontu mo fo mo gyidi ho,
52003003	na amanehunu yi anhaw obiara; efisɛ mo ankasa munim sɛ nea etwa sɛ yehu ara nen.
52003004	Na yɛwɔ mo nkyɛn no nso, yɛka kyerɛɛ mo ansa sɛ yebehu amane, sɛnea ɛbae na munim no.
52003005	Eyi nti me nso, misom a enso bio no, mesomae, na mahu mo gyidi mu, na amma sɛ ebia ɔsɔhwɛfo no asɔ mo ahwɛ, na yɛn mmɔdenbɔ adwuma no ayɛ ɔkwa.
52003006	Na afei Timoteo fii mo nkyɛn baa yɛn nkyɛn bɛkaa mo gyidi ne ɔdɔ ho asɛmpa ne sɛ mokae yɛn yiye daa na mopɛ sɛ muhu yɛn sɛnea yɛn nso yɛpɛ sɛ yehu mo kyerɛɛ yɛn no,
52003007	eyi nti, anuanom, mo gyidi ama yɛn werɛ akyekye mo ho, yɛn amanehunu ne ahohia nyinaa mu,
52003008	efisɛ mugyina Awurade mu pintinn a, na afei yɛanya nkwa.
52003009	Na ase bɛn na yebetumi ada Onyankopɔn wɔ mo ho, anigye nyinaa a mo nti yɛn ani agye yɛn Nyankopɔn anim no so?
52003010	Anadwo ne awia yɛsrɛ bebree sɛ yebehu mo anim, na yɛama mo gyidi awie mayɛ.
52003011	Na ɔno ara, yɛn Nyankopɔn ne agya, ne yɛn Awurade Yesu nnan yɛn kwan mmra mo nkyɛn.
52003012	Na mo de, Awurade mma monnɔɔso na mommoro so ɔdɔ a mode dodɔ mo ho mo ho ne nnipa nyinaa no mu, sɛnea yɛn nso yɛdɔ mo no,
52003013	na wahyɛ mo koma den a mo ho nni asɛm, kronkronyɛ mu, yɛn Nyankopɔn ne agya anim, yɛn Awurade Yesu ne n’ahotefo nyinaa ba m yinaa ba m
52004001	Nea aka no, anuanom, yɛsrɛ mo na yetu mo fo Awurade Yesu mu, sɛ nea moasua yɛn nkyɛn, sɛnea ɛsɛ sɛ mobɔ mo bra na mosɔ Onyankopɔn ani no, saa ara na monkɔ so mma ɛmmoro so.
52004002	Na munim ɔkasa ko a yɛnam Awurade Yesu so kasa kyerɛɛ mo no.
52004003	Na eyi ne nea Onyankopɔn pɛ, mo ahotew, sɛ munyi mo ho mfi aguamammɔ mu,
52004004	sɛ mo mu biara nhu sɛ obenya n’ankasa n’ade ahotew ne nidi mu,
52004005	ɛnyɛ akɔnnɔ anibere mu sɛ amanaman a wonnim Nyankopɔn no;
52004006	sɛ obiara nntra nnkosisi ne nua asɛm bi mu, efisɛ Awurade ne eyinom nyinaa weredifo, sɛnea yɛka kyerɛɛ mo kan na yedii mo adanse no.
52004007	Na Onyankopɔn amfrɛ yɛn ankɔ efi mu, na mmom ahotew mu.
52004008	Enti nea ɔtew ahi ntew onipa bi ahi, na mmom Onyankopɔn a ɔde ne Honhom Kronkron ahyɛ mo mu no.
52004009	Na onuadɔ ho de, enhia mo sɛ wɔkyerɛw brɛ mo, efisɛ mo ankasa na Onyankopɔn akyerɛkyerɛ mo sɛ monnodɔ mo ho;
52004010	na moyɛ saa nso anuanom nyinaa a wɔwɔ Makedonia nyinaa ho. Nanso, anuanom, yetu mo fo sɛ monkɔ so nyɛ mmoro sa,
52004011	na mommɔ mmɔden nyɛ komm, na monyɛ mo ankasa ade, na momfa mo ankasa nsa nyɛ adwuma, sɛnea yɛhyɛɛ mo no,
52004012	na moanantew sɛnea ɛfata, wɔn a wɔwɔ akyiri no anim, na biribiara anhia mo.
52004013	Na, anuanom, wɔn a wɔadeda no ho de, mempɛ sɛ mekora mo so, na mo werɛ anhow sɛ wɔn a aka a wonni anidaso no.
52004014	Na sɛ yegye di sɛ Yesu wui na wasɔre bio a, saa ara nso na Onyankopɔn de wɔn a wɔadeda no nam Yesu so bɛka ne ho aba.
52004015	Na eyi de, yɛnam Awurade asɛm mu na yɛka kyerɛ mo sɛ, yɛn a yɛtete ase na yɛreka akosi Awurade ba mu no rentwa wɔn a wɔadeda no ho,
52004016	efisɛ Awurade ankasa de osebɔ, ɔbɔfo panyin nne ne Onyankopɔn torobɛnto fi soro besian, na Kristo mu awufo bɛsɔre kan,
52004017	ansa na wɔaba abɛfa yɛn a yɛtete ase na yɛaka yi ne wɔn nyinaa amununkum mu sɛ yenkohyia Awurade ewim, na saa na yɛne Awurade bɛtena daa.
52004018	Enti momfa nsɛm yi nkyekyekyekye mo werɛ.
52005001	Na nna no ne mmere no de, anuanom, enhia mo sɛ wɔkyerɛw brɛ mo.
52005002	Efisɛ mo ankasa munim yiye sɛ Awurade da no bɛba sɛ owifo ba anadwo.
52005003	Na bere a wɔbɛka sɛ: Yɛwɔ asomdwoe ne ahotɔ, no, ɛnde mpofirim na ɔsɛe bɛba wɔn so sɛ awoko ba ɔbea a ɔyem so, na wɔrennya ɔkwan nguan.
52005004	Na mo de, anuanom, munni esum mu, na ɛda no abɛto mo sɛ owifo.
52005005	Mo nyinaa moyɛ hann mma ne adekyee mma; yɛnyɛ anadwo anaa esum dea.
52005006	Enti mommma yɛnnna sɛ wɔn a aka no, na mmom momma yɛnwɛn, na yɛn ani nna hɔ.
52005007	Efisɛ wɔn a wɔda da anadwo, na wɔn a wɔbow bow anadwo,
52005008	na yɛn a yɛyɛ adekyee de yi, momma yɛn ani nna hɔ, na yɛnhyɛ gyidi ne ɔdɔ nkatabo ne nkwagye anidaso sɛ dade kyɛw.
52005009	Efisɛ Onyankopɔn anyi yɛn amma abufuw, na mmom oyii yɛn sɛ Awurade Yesu Kristo nti yemmenya nkwagye.
52005010	Ɔno na owu kyɛɛ yɛn sɛ yenyan oo, yɛda oo, yɛne no ntena nkwa mu.
52005011	Enti muntutu mo ho fo na obiara mpia ne yɔnko, sɛ moreyɛ no.
52005012	Na yɛsrɛ mo, anuanom, sɛ munhu wɔn a wɔyɛ mo mu adwuma na wodi mo so mpanyin Awurade mu na wɔkasa kyerɛ mo,
52005013	na mummu wɔn papaapa ɔdɔ mu, wɔn adwuma nti. Munnya asomdwoe wɔ mo mu.
52005014	Nanso yetu mo fo, anuanom, sɛ monkasa nkyerɛ wɔn a wɔnam basabasa, monkyekye wɔn a wɔn koma atu werɛ, munso wɔn a wɔyɛ mmerɛw mu, montɔ mo bo ase mma nnipa nyinaa.
52005015	Monhwɛ na obi amfa bɔne antua obi bɔne so ka, na mmom munni nea eye akyi daa, mo ne nnipa nyinaa ho.
52005016	Momma mo ani nnye daa;
52005017	munnnyae mpaebɔ da!
52005018	Monna ase ade nyinaa mu, na eyi ne nea Onyankopɔn pɛ, Kristo Yesu mu wɔ mo ho.
52005019	Munnnum honhom no,
52005020	monntew adiyisɛm ahi!
52005021	Nso monsɔ ade nyinaa nhwɛ, na munso nea eye no mu.
52005022	Munyi mo ho mfi bɔne su nyinaa ho.
52005023	Na ɔno asomdwoe Nyankopɔn no ara ntew mo ho koraa, na ɔnhwɛ mo honhom ne mo kra ne mo nipadua so mu a ɛho remma asɛm bi yɛn Awurade Yesu Kristo ba mu.
52005024	Ɔnokwafo ne nea ɔfrɛ mo no, ɔno nso na ɔbɛyɛ.
52005025	Anuanom, mommɔ mpae mma yɛn.
52005026	Momfa mfewano kronkron nkyiakyia anuanom nyinaa.
52005027	Meka mo Awurade sɛ momma wɔnkenkan nhoma yi nkyerɛ anuanom nyinaa.
52005028	Yɛn Awurade Yesu Kristo dom nka mo.
53001001	Paulo ne Silwano ne Timoteo de kɔma Tesalonikafo asafo wɔ yɛn agya Onyankopɔn ne Awurade Yesu Kristo mu:
53001002	Ɔdom ne asomdwoe a efi agya Onyankopɔn ne Awurade Yesu Kristo nka mo.
53001003	Ɛsɛ yɛn sɛ yɛda Onyankopɔn ase daa mo nti, anuanom, sɛnea ɛfata, efisɛ mo gyidi nyin boro so na mo nyinaa mmiako mmiako dɔ a mode dodɔ mo ho mo ho no mu adɔ,
53001004	mo boasetɔ ne gyidi a mukura mu, mo taa nyinaa ne amane a mumiaa mo ani hui no mu nti, ɛma yɛn ankasa hoahoa yɛn ho ma mo Onyankopɔn asafo no mu.
53001005	Ɛno na ɛyɛ Onyankopɔn atɛntrenee agyirae, sɛ wobebu mo sɛ Onyankopɔn ahenni a muhu ho amane no fata mo.
53001006	Efisɛ ɛteɛ Onyankopɔn anim sɛ ɔde ahohia tua wɔn a wohiahia mo ho no ka,
53001007	na wama mo a wohiahia mo ho no ne yɛn ahome, ɛda a wobeyi Awurade Yesu adi afi soro, ne ne tumi abɔfo,
53001008	ogyaframa mu, na watɔ wɔn a wonnim Nyankopɔn ne wɔn a wɔantie yɛn Awurade Yesu asɛmpa no were.
53001009	Wɔn na wobenya akatua, daa ɔsɛe, afi Awurade anim ne n’ahoɔden anuonyam ho,
53001010	ɛbere a ɔbɛba sɛ wɔnhyɛ no anuonyam n’ahotefo mu, na wɔnhwɛ n’anwonwade wɔ wɔn a wɔagye adi nyinaa mu, efisɛ wɔagye yɛn adanse a yedii mo no adi, ɛda no ara mu.
53001011	Enti nso yɛbɔ mpae ma mo daa, sɛ yɛn Nyankopɔn mmu mo sɛ mosɛ ɔfrɛ no, na ɔmfa tumi so mma n’ayamye anisɔde ne gyidi adwuma nyɛ ma,
53001012	na wɔahyɛ yɛn Awurade Yesu din anuonyam wɔ mo mu, ne mo nso wɔ no mu, sɛnea yɛn Nyankopɔn ne Awurade Yesu Kristo dom no te.
53002001	Nso yɛsrɛ mo, anuanom, yɛn Awurade Yesu Kristo ba ne yɛn ano a wɔbɛboa aba ne nkyɛn no ho,
53002002	sɛ mommma wɔnnnan mo adwene ntɛm, na wonntu mo bo honhom anaa asɛm anaa nhoma a wose efi yɛn nkyɛn ho, sɛ ebia Awurade da no anya adu.
53002003	Mommma obiara nnnaadaa mo biribiara fam, efisɛ ɛremma, gye sɛ ɔwae a wɔbɛwae no aba ansa, na wɔayi onipa a onni mmara no adi, ɔsɛe ba no
53002004	a ɔsɔre na ɔma ne ho so hyɛ nea wɔfrɛ no Nyankopɔn anaa wɔsom nyinaa, ma ɔno ara kɔtena Onyankopɔn asɔredan mu de ne ho kyerɛ sɛ ɔne Nyankopɔn.
53002005	Monkae sɛ mewɔ mo nkyɛn no, mekaa mo eyinom anaa?
53002006	Na afei, nea esiw kwan no, munim sɛ wobeyi no adi ne bere mu.
53002007	Na mmarato ahintasɛm no anya reyɛ adwuma, nanso gye sɛ wɔayi nea ɔda so siw kwan no afi ntam ansa.
53002008	Na ɛno ansa na wobeyi nea onni mmara bi no adi, nea Awurade de n’anom home bekum no na ɔde ne ba no pue beyi no hɔ koraa no.
53002009	Ɔno nso na ne ba no, ɔba no Satan adwumayɛ so, atoro tumi ne sɛnkyerɛnne ne ahodwiride nyinaa mu
53002010	ne nea ɛnteɛ nnaadaa nyinaa mu, wɔn a wɔyera no mu, efisɛ wɔannye nokware dɔ na wɔde agye wɔn nkwa.
53002011	Eyi nti Onyankopɔn bɛsoma nnaadaa a emu yɛ den aba wɔn mu ama wɔagye atoro adi,
53002012	na wɔabu wɔn a wɔannye nokware anni na mmom wɔn ani asɔ nea ɛnteɛ no nyinaa atɛn.
53002013	Na yɛn de, mo nti ɛsɛ sɛ yɛda Onyankopɔn ase daa, anuanom a Awurade dɔ mo, efisɛ Onyankopɔn afi mfiase apaw mo akɔ nkwagye mu, honhom ahotew ne nokware gyidi mu.
53002014	Emu na ɔnam yɛn asɛmpa no so afrɛ mo aba, na moanya yɛn Awurade Yesu Kristo anuonyam.
53002015	Enti afei, anuanom, munnyina pintinn na munkura atetesɛm a yɛnam asɛm anaa yɛn nhoma so kyerɛkyerɛɛ mo no mu.
53002016	Na ɔno, yɛn Awurade Yesu Kristo ne yɛn agya Onyankopɔn a ɔdɔ yɛn na wama yɛn daa awerɛkyekye ne anidaso pa ɔdom mu no,
53002017	ɔnkyekye mo werɛ, na ɔnhyɛ mo den, asɛm ne adwuma pa nyinaa mu.
53003001	Nea aka no, anuanom, mommɔ mpae mma yɛn, na Awurade asɛm nnya kwan nkɔ so, na wɔnhyɛ no anuonyam, sɛnea ɛte mo hɔ nso,
53003002	na wonyi yɛn mfi nnipa asesafo ne abɔnefo nsam, efisɛ ɛnyɛ nnipa nyinaa na wɔwɔ gyidi.
53003003	Ɔnokwafo ne Awurade a ɔbɛhyɛ mo den na wahwɛ mo so ɔbɔne no ho no.
53003004	Na yɛn ani da mo so Awurade mu, sɛ moyɛ na mobɛyɛ nea yɛhyɛ mo.
53003005	Na Awurade nkyerɛkyerɛ mo koma nkɔ Onyankopɔn dɔ ne Kristo boasetɔ mu.
53003006	Na anuanom, yɛhyɛ mo, Awurade Yesu Kristo din mu, sɛ montwe mo ho mfi onua biara a ɔnam basabasa na onni atetesɛm a onyae yɛn nkyɛn no so no ho.
53003007	Na mo ankasa munim sɛ ɛsɛ sɛ musua yɛn, efisɛ yɛanyɛ yɛn ho basabasa wɔ mo mu,
53003008	nanso yɛanni obiara aduan kwa, na mmom yɛyɛɛ adwuma, mmɔdenbɔ ne ɔbrɛ mu, anadwo ne awia, na yɛanyɛ adesoa amma mo mu biara.
53003009	Ɛnyɛ sɛ yenni ho kwan, na mmom yɛyɛe sɛ yɛde yɛn ho reyɛ sɛnnahɔ ama mo na moasua yɛn.
53003010	Na yɛwɔ mo nkyɛn no nso, yɛhyɛɛ mo sɛ, sɛ obi mpɛ sɛ ɔyɛ adwuma a, mma onnnidi nso.
53003011	Na yɛte sɛ ebinom wɔ hɔ a wɔnennam basabasa wɔ mo mu, na wɔnyɛ adwuma, na mmom wɔyɛ tɛretɛre.
53003012	Na wɔn a wɔte saa no, yɛhyɛ wɔn tu wɔn fo, yɛn Awurade Yesu Kristo mu, sɛ wɔnyɛ adwuma komm mfa mpɛ wɔn anoduan.
53003013	Na mo de, anuanom, mommmrɛ papayɛ mu.
53003014	Na sɛ obi antie yɛn asɛm a ɛwɔ nhoma yi mu a, monhyɛ no nsow, mo ne no mmmɔ fekuw, na n’ani nwu;
53003015	nanso mummmu no sɛ ɔtamfo, na mmom monkasa nkyerɛ no sɛ onua.
53003016	Na ɔno asomdwoe Awurade no ankasa mma mo asomdwoe daa, nsɛm nyinaa mu. Awurade ne mo nyinaa ntena.
53003017	Me Paulo nkyia a mede m’ankasa me nsa mekyerɛwee a ɛyɛ sɛnkyerɛnne me nhoma nyinaa mu, sɛnea mekyerɛw no ni.
53003018	Yɛn Awurade Yesu Kristo dom nka mo nyinaa.
54001001	Paulo, Kristo Yesu somafo, sɛ yɛn Agyenkwa Onyankopɔn ne Awurade Kristo Yesu a ɔne yɛn anidaso no hyɛe no,
54001002	de kɔma Timoteo a ɔyɛ gyidi mu ɔba nokwarem: Ɔdom, mmɔborohunu, asomdwoe mfi agya Onyankopɔn ne yɛn Awurade Kristo Yesu nka wo.
54001003	Sɛnea merekɔ Makedonia mesrɛɛ wo sɛ tena Efeso, na woatu nnipa bi fo sɛ wɔnnkyerɛ ɔkyerɛ foforo,
54001004	nso wonntie anansesɛm ne anato a enni awiei a ɛho wɔ nsɛmmisa mmom sen Onyankopɔn fiehwɛ a ɛwɔ gyidi mu no.
54001005	Na afotusɛm no botae ne ɔdɔ a efi koma kronn ne ahonim pa ne gyidi a nkontompo nnim mu.
54001006	Ɛno na ebinom atere ho adan akɔ nsɛnhuhuw mu
54001007	pɛ sɛ wɔyɛ mmarakyerɛfo, nanso wɔnte nea wɔka ne nea wɔhyɛ mu den no ase.
54001008	Na yenim sɛ mmara no, sɛ obi di so sɛ ɛte a, eye.
54001009	Na onii no nim sɛ mmara bi nna hɔ mma ɔtreneeni, na ɛda hɔ ma mmaratofo ne asowuifo, wɔn a wɔmfɛre Nyankopɔn ne nnebɔneyɛfo, wɔn a wɔn ho ntew na wɔn ho agu fi, agya ne ɛna awudifo, nnipakumfo,
54001010	aguamammɔfo ne wɔn a wɔne mmarima da, nnipatɔnfo, atorofo, ntantofo, ne biribiara a ɛka ho a ɛne kyerɛ pa no di asi,
54001011	sɛnea ahotɔ Nyankopɔn anuonyam asɛmpa a wɔde ahyɛ me nsa no te no.
54001012	Na meda yɛn Awurade Kristo Yesu a ɔhyɛɛ me den no ase, sɛ wabu me ɔnokwafo de me ahyɛ ɔsom no mu,
54001013	me a kan meyɛ mmusubɔfo ne ɔtaafo ne onuɔdenfo, nanso wɔahu me mmɔbɔ, efisɛ minnim na meyɛe, ogye a mannye manni mu.
54001014	Na yɛn Awurade dom dɔɔso boroo so gyidi ne ɔdɔ a ɛwɔ Kristo Yesu mu mu.
54001015	Ɛyɛ nokwasɛm a ɛsɛ sɛ wogye koraa, sɛ Kristo Yesu baa wiase begyee nnebɔneyɛfo a me na midi wɔn mu kan;
54001016	nanso eyi nti wɔahu me mmɔbɔ, sɛ me a midi kan mu na Yesu Kristo beyi abodwokyɛre nyinaa adi, de ayɛ wɔn a wɔrebegye no adi akɔ daa nkwa mu no nhwɛso.
54001017	Nanso mmeresanten hene, Onyankopɔn koro a ɔmporɔw a wonhu no no, nidi ne anuonyam nka no, mmeresanten nnasanten. Amen!
54001018	Saa ɔkasakyerɛ yi na mede mehyɛ wo nsa, me ba Timoteo, sɛnea adiyisɛm a wɔkae wɔ wo ho kan no te no, sɛ fa so ko ɔko pa no,
54001019	na nya gyidi ne ahonim pa a ebinom agyaa mu agu gyidi ho asu no.
54001020	Wɔn mu bi ne Himeneo ne Aleksanda a mayi wɔn mama Satan, sɛ wɔntwe wɔn aso na wɔanka abususɛm.
54002001	Na afei, nea edi ne nyinaa kan no, mitu fo sɛ wɔnyɛ nkotɔsrɛ, mpaebɔ, odima ne aseda mma nnipa nyinaa,
54002002	mma ahene ne wɔn a wodi tumi nyinaa, na yɛatena ase komm, na yɛn ho adwo yɛn, onyamesom pa ne abrabɔ a ɛho yɛ nyam nyinaa mu.
54002003	Na eyi ye, na ɛsɔ yɛn Agyenkwa Onyankopɔn
54002004	a ɔpɛ sɛ wogye nnipa nyinaa nkwa na wɔba nokware nimdeɛ mu no ani.
54002005	Na Onyankopɔn koro na ɔwɔ hɔ, ne Onyankopɔn ne nnipa ntam gyinafo koro, ɔne onipa Kristo Yesu
54002006	a ɔde ne ho mae sɛ nnwensa maa nnipa nyinaa, sɛ ɛnyɛ adanse ɛbere a wɔahyɛ mu.
54002007	Ɛno na wɔabɔ din ahyɛ me ɔsɛnkafo ne somafo meka nokware, minni atoro amanaman kyerɛkyerɛfo, gyidi ne nokware mu.
54002008	Enti mepɛ sɛ mmarima bɔ mpae mmaa nyinaa, ma nsa a ɛho tew so a abufuw anaa akyinnye mma mu.
54002009	Saa ara nso na mmea nhyɛ ntade a ɛsɛ, mfa ani a ewu ade ne adwenemtew nkeka wɔn ho, ɛnyɛ mmɛsawɔw anaa sika anaa nhene pa anaa ntade a ɛwɔ bo mu,
54002010	na mmom nnwuma pa a ɛsɛ mmea a woyi onyamesom kyerɛ mu.
54002011	Mmea nyɛ komm nsua asɛm no ahobrɛase nyinaa mu.
54002012	Ɔbea de, memma no kwan sɛ ɔnkyerɛkyerɛ anaasɛ onni ɔbarima so, na mmom ɔnyɛ komm.
54002013	Efisɛ wɔbɔɔ Adam kan, ansa na Hawa dii hɔ.
54002014	Na ɛnyɛ Adam na wɔdaadaa no, na ɔbea no na wɔdaadaa no a ɔkɔtoo mmara;
54002015	nanso sɛ ɔtena gyidi ne ɔdɔ ne ahotew ne adwenemtew mu a, wobegye no nkwa n’abawo mu.
54003001	Nokwasɛm ni, sɛ obi pɛ hwɛfodwuma a, wapɛ adwuma pa.
54003002	Nso nea ɛsɛ ɔhwɛfo ne sɛ wonnya ne ho asɛm bi nka, ɔyɛ ɔyere biako kunu, n’ani so da hɔ, n’adwenem tew, ɔyɛ ne ho wosee, ɔpɛ ahɔhoyɛ, ohu kyerɛkyerɛ,
54003003	ɔnyɛ ɔsadweam, ɔnyɛ ɔmaanefo, na mmom odwo, ɔnyɛ atutupɛ, ɔnyɛ sikanibere;
54003004	odi n’ankasa ne fi so yiye ma ne mma hyɛ n’ase animduru nyinaa mu.
54003005	Na sɛ obi nhu ne fi so di a, ɛbɛyɛ dɛn na ɔbɛhwɛ Onyankopɔn asafo so?
54003006	Ɔnyɛ abɛɛfo, na wanhoman anhwe ɔbonsam atemmu mu.
54003007	Nanso ɛsɛ sɛ wɔn a wɔtete ho no bɔ no din pa, na wanhwe ahohora ne ɔbonsam afiri mu.
54003008	Asafo mu asomfo nso, ɛsɛ sɛ wɔn anim yɛ duru, wɔnyɛ ano nta, wɔnyɛ asadweam, wɔnyɛ adifudepɛfo;
54003009	wɔde gyidi ahintasɛm no sie ahonim a emu tew mu.
54003010	Na wɔnsɔ eyinom nhwɛ kan, na sɛ asɛm bi nni wɔn ho ansa a, wɔama wɔasom.
54003011	Mmea no nso anim nyɛ duru saa ara, wɔnnyɛ ntwirifo, wɔn ani so nna hɔ, wonni ade nyinaa mu nokware.
54003012	Asafo mu asomfo nyɛ ɔyerenom mmiako mmiako kununom, nni wɔn mma ne wɔn ankasa afi so yiye.
54003013	Na wɔn a wɔsom yiye no nya nnyinaso pa ne nnam bebree, gyidi a ɛwɔ Kristo Yesu mu mu.
54003014	M’ani da so sɛ mɛba wo nkyɛn ntɛm pa de, nanso merekyerɛw eyinom mabrɛ wo ansa,
54003015	na sɛ ebia mekyɛ a, woahu sɛnea ɛsɛ sɛ wubu wo bra Onyankopɔn fi a ɛyɛ Onyankopɔn teasefo asafo, nokware dum ne nnyinaso no mu.
54003016	Na ade a wɔde nokoro ka sɛ ɛso ne onyamesom pa ahintasɛm no: Onyankopɔn yii ne ho adi ɔhonam mu, wobuu no bem honhom mu, oyii ne ho kyerɛɛ abɔfo, wɔkaa ne ho asɛm amanaman mu, wogyee no dii ewiase, wɔfaa no kɔɔ ɔsoro, anuonyam mu.
54004001	Na honhom no ka fann sɛ akyiri nna no mu no, ebinom bɛfam nnaadaa ahonhom ne ahonhommɔne kyerɛkyerɛ ho atwe wɔn ho afi gyidi no ho,
54004002	atorokyerɛfo nkontompo nti. Wɔn na ɔhyehyew ano atwa wɔ wɔn ankasa ahonim mu.
54004003	Wosiw aware kwan ka sɛ wontua wɔn ho nnuan a Onyankopɔn bɔe sɛ gyidifo ne wɔn a wɔahu nokware mfa aseda nni bi no.
54004004	Na Onyankopɔn abɔde nyinaa ye, na sɛ yɛde aseda gye a, ɛnde ɛnsɛ sɛ yekyi biribiara;
54004005	efisɛ wɔde Onyankopɔn asɛm ne mpaebɔ na ɛtew ho.
54004006	Sɛ wode eyinom kyerɛ anuanom no a, wobɛyɛ Kristo Yesu somfo pa a wɔde gyidi ne kyerɛ pa a wudii akyiri no nsɛm ayɛn no.
54004007	Na mmerewa anansesɛm huhuw no de gu, na bɔ onyamesom pa ho mmɔden;
54004008	na ɔhonam mu mmɔdenbɔ so mfaso sua, na onyamesom pa ho wɔ mfaso ade nyinaa mu, na ɛwɔ nkwa a ɛwɔ hɔ yi ne nea ɛrebɛba no ho bɔhyɛ.
54004009	Ɛyɛ nokwasɛm a ɛsɛ sɛ wogye koraa.
54004010	Eyi nti na yɛyɛ adwuma brɛ na yɛpere, efisɛ yɛde yɛn ani ato Onyankopɔn teasefo a ɔyɛ nnipa nyinaa, ne titiriw no gyidifo, Agyenkwa no so.
54004011	Eyinom na tu ho fo na kyerɛkyerɛ!
54004012	Mma obi mmmu wo aberante a woyɛ no abomfiaa, na mmom yɛ gyidifo nhwɛso ɔkasa mu, abrabɔ mu, ɔdɔ mu, gyidi mu, ahotew mu.
54004013	Bata ɔkenkan, afotu ne ɔkyerɛkyerɛ ho kosi sɛ mɛba.
54004014	Mma wo mu dom akyɛde a wɔnam nkɔmhyɛ ne mpanyimfo nsa a wɔde guu wo so no so de maa wo no nnna hɔ kwa.
54004015	Eyinom ho na bɔ mmɔden, eyinom mu na keka wo ho, na wo nkɔso ada adi ade nyinaa mu.
54004016	Ma w’ani mmra wo ho ne kyerɛ no so na tena mu, efisɛ woyɛ saa a, wubegye wo ho ne w’atiefo nkwa.
54005001	Mpoopoo w’ani nkyerɛ ɔpanyin, na mmom tu no fo sɛ agya, mmerante sɛ anuanom,
54005002	mmea mpanyin sɛ ɛnanom, mmabaa sɛ nuabeanom, wɔ ahotew nyinaa mu.
54005003	Di mmea akunafo a wɔyɛ akunafo ampa no ni.
54005004	Na sɛ okunafo bi wɔ mma anaa mmanana a, wonsua onyamesom pa wɔn fi mu kan ntua wɔn awofo ka; efisɛ eyi na eye na ɛsɔ Onyankopɔn ani.
54005005	Na nea ɔyɛ okunafo ampa, na aka ne nko no, ɔde n’ani to Nyankopɔn so, na okura nkotɔsrɛ ne mpaebɔ mu anadwo ne awia.
54005006	Na nea ɔbɔ ahohwi no de, ɔyɛ teaseawu.
54005007	Eyinom ho na kasa kyerɛ, na wɔannya wɔn ho asɛm bi anka.
54005008	Na sɛ obi nhwɛ n’ankasa ne nnipa ne, ne titiriw no, ne fifo a, wapa gyidi, na ɔyɛ onipa bɔne sen nea onnye nni.
54005009	Wɔmmfa okunafo a onnya nnii mfirihyia aduosia nnhyɛm, na mmom wɔmfa nea waware kunu biako,
54005010	nea wodi no ne nnwuma pa ho adanse: Sɛ wayɛn mma, sɛ wayɛ hɔho, sɛ wahohoro ahotefo anan ho, sɛ waboa wɔn a wɔn ho hia wɔn, sɛ wadi adwuma pa nyinaa akyi.
54005011	Na akunafo a wonnyinii ɛ de, mfa wɔn; na sɛ wɔpɔw Kristo so a, na wɔpɛ sɛ wɔware,
54005012	na wonya atemmu sɛ wɔapa kan gyidi no.
54005013	Na emu ara nso na wɔyɛ anihaw sua afi mu kyinkyini, na ɛnyɛ anihaw nko na wɔyɛ, na wɔyɛ kurokuro ne tɛretɛre nso keka nsɛm a ɛnsɛ.
54005014	Enti mepɛ sɛ wɔn a wonnyinii ɛ no ware, wo mma, di ofi so, na wɔamma ɔtamfo ho kwan sɛ ɔnyaw;
54005015	efisɛ ebinom aman akodi Satan akyi dedaw.
54005016	Sɛ ɔbea gyidini bi wɔ akunafo a, ɔnhwɛ wɔn hia so, na ɔmmma ɛnnyɛ asafo no adesoa, na wɔahwɛ wɔn a wɔyɛ akunafo ampa no hia so.
54005017	Mpanyimfo a wɔhwɛ asafo no so yiye no, wɔmfa nidi mmɔho nni wɔn, ne titiriw no wɔn a wɔyɛ asɛnka ne kyerɛkyerɛ ho adwuma.
54005018	Na kyerɛw no se: Nantwi a ɔporow aburow no, nsiw n’ano, ne: Odwumayɛni akatua sɛ no.
54005019	Ntie asafo mu panyin ho nkurobɔ, gye adansefo baanu anaa baasa anom.
54005020	Wɔn a wɔyɛ bɔne no, yi wɔn ntɛn wɔn nyinaa anim, na wɔn a aka no nso asuro.
54005021	Midi wo adanse Onyankopɔn ne Awurade Kristo Yesu ne abɔfo a wɔapaw wɔn no anim, sɛ hwɛ eyinom yiye, na woampere ho ammu atɛn, nso woanyɛ biribiara nyiyim so.
54005022	Mfa wo nsa ngu obi so ntɛm, nanso mfa wo ho mfra ebinom bɔne mu. Hwɛ wo ankasa wo ho so, na woayɛ kronn.
54005023	Nnom nsu nko bio, na wo yafunu ne wo mmerɛw a wotaa yɛ no nti, nom bobesa kakraa bi!
54005024	Nnipa binom bɔne da adi de wɔn rekɔ atemmu mu, na ebinom de nso di wɔn akyi.
54005025	Saa ara na nnwuma pa nso da adi pefee, na nea ɛnna adi no mpo ntumi nhinta.
54006001	Nkoa dodow a wɔwɔ kɔndua ase no mmu wɔn wuranom sɛ nidi nyinaa sɛ wɔn, na Onyankopɔn din ne kyerɛkyerɛ no ho anhura.
54006002	Na mma wɔn a wɔwɔ wuranom gyidifo mmmu wɔn animtiaa sɛ wɔyɛ anuanom, na mmom wɔnsom wɔn yiye, efisɛ wɔn a wonya yiyeyɛ no mu biribi no yɛ gyidifo ne adɔfo. Eyinom na kyerɛkyerɛ, na tu ho fo.
54006003	Sɛ obi kyerɛ, kyerɛ foforo na wampene yɛn Awurade Yesu Kristo nsɛm a eye no ne kyerɛ a ɛde kɔ onyamesom pa mu a,
54006004	wahoman, na onnim hwee, na mmom ɔyare akyinnyegye ne ɔnokotwa a nea efi mu ba ne nitan, kunsunkunsun, ntwiri, nnipa ho adwemmɔne,
54006005	mansotwe a ɛsɛ nnipa a wɔn adwenem asɛe, na nokware abɔ wɔn a wosusuw sɛ onyamesom pa yɛ adepɛde.
54006006	Nso onyamesom pa a ɔpene wɔ mu yɛ adenya kɛse mmom.
54006007	Na yɛamfa hwee amma wiase, nanso yentumi mfa hwee mfi mu nkɔ.
54006008	Na sɛ yɛwɔ nnuan ne nea yɛde kata yɛn ho a, momma ɛno ara nnɔɔso mma yɛn.
54006009	Na wɔn a wɔpɛ wɔn ho anya no hwe sɔhwɛ ne afiri ne nkwasea akɔnnɔ a enye mma nnipa na ɛtwe wɔn kogu ɔsɛe ne ɔyera mu mu.
54006010	Na bɔne nyinaa ntini ne sikapɛ a ebinom dii akyiri yeraa gyidi kwan na wɔde yaw pii wowɔɔ wɔn ho.
54006011	Na wo, Onyankopɔn nipa, de, guan eyinom, na di trenee, onyamesom pa, gyidi, ɔdɔ, boasetɔ, odwo akyi.
54006012	Ko gyidi ko pa no, so daa nkwa a wɔbɔɔ din frɛɛ wo na wopaee mu kaa no yiye adansefo pii anim no mu.
54006013	Mitu wo fo Onyankopɔn a ɔma nneɛma nyinaa nkwa ne Kristo Yesu a ɔpaee mu kaa no yiye dii ho adanse Pontio Pilato anim no anim
54006014	sɛ, hwɛ ahyɛde no so, mma dɛm anaasɛ asɛm bi mmma ho kosi yɛn Awurade Yesu Kristo ahoyi so.
54006015	Ɛno na nea ɔbɛkyerɛ ɛbere a ɛsɛ mu ne ahotɔ tumfo koro no, ahene mu hene ne awuranom mu Awurade,
54006016	nea ne nko wɔ daa nkwa a owu nnim, te hann a obi nnya ho kwan mu, nea nnipa mu biara nhuu no da, na obiara ntumi nhu no no, ɔno na nidi ne daa tumi wɔ no. Amen.
54006017	Ahonyafo a wɔwɔ wiase, kasa kyerɛ wɔn sɛ wonnnwen akokurokosɛm, nso wɔmmfa wɔn ani nnto ahonyade a enni hɔ daa so, na wɔmfa wɔn ani nto Nyankopɔn a ɔma yɛn ade nyinaa ma ɛdɔɔso sɛ yenni no so,
54006018	sɛ wɔnyɛ yiye, nnya wɔn ho nnwuma pa fam; sɛ wɔnkyɛ ade fɛw so na wɔn nsa nteɛ,
54006019	na wɔmfa nhyehyɛ ase pa nto hɔ mma wɔn ho nsie daakye, na wɔaso nokware nkwa no mu.
54006020	O Timoteo, hwɛ nea wɔde ahyɛ wo nsa no so; twe wo ho fi nsɛnhuhuw a ɛho ntew, ne akyinnyegyesɛm, a wɔboa frɛ no nimdeɛ no ho.
54006021	Ɛno na ebinom yi kyerɛe teree gyidi no ho. Ɔdom nka mo.
55001001	Paulo a ɔnam Onyankopɔn pɛ so yɛ Kristo Yesu somafo, sɛnea nkwa a ɛwɔ Kristo Yesu mu bɔhyɛ no te no,
55001002	de kɔma ɔdɔba Timoteo: Ɔdom, mmɔborohunu, asomdwoe mfi agya Onyankopɔn ne yɛn Awurade Kristo Yesu nka wo.
55001003	Meda Onyankopɔn a mifi me nenanom so mesom no ahonim a emu tew mu no ase, sɛ nso minnyae wo nkae m’adesrɛ mu anadwo ne awia,
55001004	na mekae wo nusu a, ɛma m’ani gyina sɛ mehu wo, na anigye ayɛ me ma,
55001005	na ɛma mekae wo gyidi a nkontompo nnim a kan ɛwɔ wo nena Loise ne wo na Eunise mu, na migye midi sɛ ɛwɔ wo nso mu no.
55001006	Ɛno nti merekae wo sɛ: Nyan Onyankopɔn dom akyɛde a ɛnam me nsa a mede miguu wo so no so wɔ wo mu no mu ka sɔ ano bio;
55001007	efisɛ Onyankopɔn amma yɛn ehu honhom, na mmom ahoɔden ne ɔdɔ ne adwenemtew de.
55001008	Enti mma w’ani nnwu yɛn Awurade adansedi ne me a meyɛ ne deduani no ho, na mmom hu asɛmpa no ho amane bi, sɛnea Onyankopɔn ahoɔden te no.
55001009	Ɔno na wagye yɛn, na ɔde ɔfrɛ kronkron afrɛ yɛn, ɛnyɛ yɛn nnwuma so, na mmom ne tirim agyina ne ɔdom a wɔde adom yɛn Kristo Yesu mu fi teteete
55001010	na afei wɔnam yɛn agyenkwa Kristo Yesu ahoyi so ayi adi no so. Ɔno na wayi owu hɔ, na ɔnam asɛmpa no so ayi nkwa ne ade a ɛmporɔw adi hann.
55001011	Ɛno na wɔabɔ din ahyɛ me ɔsɛnkafo ne ɔsomafo ne ɔkyerɛkyerɛfo.
55001012	Ɛno ara nti na mihu amane yi nso, nanso m’ani nwu ho; efisɛ minim onii ko a magye no madi, na migye midi sɛ obetumi ahwɛ nea wɔde ahyɛ me nsa no so asie da no.
55001013	So nsɛm pa a eye a wotee me nkyɛn no nhwɛso no mu yiye, gyidi ne ɔdɔ a ɛwɔ Kristo Yesu mu mu.
55001014	Ade pa a wɔde ahyɛ wo nsa no, fa Honhom Kronkron a ɔte yɛn mu no so hwɛ so.
55001015	Wunim eyi, sɛ wɔn a wɔwɔ Asia nyinaa adan afi me nkyɛn, wɔn mu bi ne Figelo ne Hermogene.
55001016	Awurade nhu Onesiforo fi mmɔbɔ, efisɛ ɔtaa huhuw me maa me ho dwoo me, na n’ani anwu me nkɔnsɔnkɔnsɔn ho.
55001017	Na ɔbaa Roma no, ɔbɔɔ mmɔden hwehwɛɛ me, na ohuu me.
55001018	Awurade mma onnya Awurade hɔ mmɔborohunu ɛda no! Na dodow a ɔsomee Efeso no, wo ara wunim yiye.
55002001	Afei wo, me ba, yɛ den ɔdom a ɛwɔ Kristo Yesu mu no mu!
55002002	Na nea wote fii m’anom, adansefo bebree anim no, ɛno ara na fa hyɛ nnipa anokwafo a wobetumi akyerɛkyerɛ ebinom nso nsa.
55002003	Na wo nso, mia w’ani hu amane sɛ Kristo Yesu sraani pa.
55002004	Obi nkɔ ɔsa mfa ne ho ntoatoa ofie asetenasɛm mu, na wasɔ ɔsahene ani.
55002005	Na sɛ obi di aguma ko nso a, wɔmmɔ no nkonim abotiri, gye sɛ wako no sɛnea ɛho mmara te.
55002006	Okuafo a ɔyɛ adwuma na ɛsɛ sɛ onya mu aba no bi kan.
55002007	Hu nea mise yi, na Awurade bɛma wo ade nyinaa mu nhumu.
55002008	Kae Yesu Kristo a ɔsɔre fii awufo mu a ofi Dawid ase, ɛno ne m’asɛmpa no.
55002009	Ɛno mu na mihu amane bedu ɔkyere mu sɛ ɔdebɔneyɛfo, nanso Onyankopɔn asɛm de, wɔnkyeree no.
55002010	Eyi nti metɔ me bo ase amane nyinaa mu, wɔn a wɔapaw wɔn no nti, na wɔn nso anya nkwagye a ɛwɔ Kristo Yesu mu no ne daa anuonyam.
55002011	Nokwasɛm ni: Sɛ yɛne no wui a, yɛne no bɛtena ase nso.
55002012	Sɛ yɛtɔ yɛn bo ase a, yɛne no bedi hene. Sɛ yɛpa no a, ɔno nso bɛpa yɛn.
55002013	Sɛ yɛnyɛ anokwafo a, ɔno de, ɔyɛ ɔnokwafo ara, efisɛ ontumi mpa ne ho akyi.
55002014	Eyinom na kae wɔn, na di wɔn adanse Onyankopɔn anim, na wɔantwa ɔnoko a enye mma hwee, na mmom ɛdan atiefo no aso.
55002015	Bɔ mmɔden fa wo ho gyina Onyankopɔn anim sɛ nea ɔfata, sɛ odwumayɛni a enhia sɛ ɔfɛre, na okura nokwasɛm no mu pɛpɛɛpɛ.
55002016	Na nsɛnhuhuw a ɛho ntew no de, yi wo ho fi ho, na wɔbɛkɔ wɔn anim ara mmusubɔ mu,
55002017	na wɔn asɛm bɛyerɛw sɛ ɔyare bɔne; wɔn mu bi ne Himeneo ne Filetu
55002018	a wɔatere nokware no ho ka sɛ owunyan atwam, na wɔdan binom gyidi butuw.
55002019	Nanso Onyankopɔn nnyinaso tim hɔ pintinn kura nsɔano yi: Awurade nim wɔn a wɔyɛ ne de na: Ma obiara a ɔbɔ Awurade din ntwe ne ho mfi nea ɛnteɛ ho.
55002020	Na ofi kɛse mu nni sika ne dwetɛ nneɛma nko, na nnua ne dɔte de nso wɔ mu bi, na wobu bi, na ebi nso yɛ nea wommu.
55002021	Na sɛ obi tew ne ho fi eyinom ho a, ɔbɛyɛ ade a wobu na wɔatew ho a owura no de yɛ biribi a, ɛyɛ yiye, na wɔasiesie de reyɛ adwuma pa biara.
55002022	Guan mmerante bere mu akɔnnɔ, na di trenee, gyidi, ɔdɔ ne asomdwoe a ɛka wo ne wɔn a wofi koma a emu tew mu frɛ Awurade bom no akyi.
55002023	Na nkwasea akyinnyegye a wɔmfa nsua hwee no de, gu, efisɛ wunim sɛ ɛde ɔko ba.
55002024	Na ɛnsɛ Awurade akoa bi sɛ ɔko, na mmom ɛsɛ sɛ odwo ma nnipa nyinaa, ohu kyerɛkyerɛ, brɛ ne bo ase,
55002025	na ɔde odwo kasa kyerɛ wɔn a wɔne no di asi, nsɛm mu, sɛ ebia Onyankopɔn bɛma wɔn adwensakra akɔ nokware hu mu,
55002026	na wɔn ani so atetew afi ɔbonsam a wakyere wɔn sɛ wɔnyɛ nea ɔpɛ no afiri mu.
55003001	Na hu eyi sɛ, nna a edi akyiri mu no, mmere a emu yɛ den bɛba.
55003002	Efisɛ nnipa bɛyɛ ahopɛfo, sikapɛfo, ahohoahoafo, ahantanfo, abususɛnkafo, awofo asɛm ho asoɔdenfo, bonniayɛfo, wɔn a biribiara ho ntew mma wɔn,
55003003	wɔn a wonni dɔ, apamsɛefo, ntwirifo, wɔn a wɔnhyɛ wɔn akɔnnɔ so, wɔn a wɔyɛ keka, wɔn a wɔmpɛ papa,
55003004	afatwafo, anuɔdenfo, wɔn a wɔhoman, wɔn a wɔdɔ anigyede sen Nyankopɔn,
55003005	wɔkatere wɔn anim kyerɛ onyamesom pa, nanso wɔpa emu ahoɔden. Saa nnipa yi, dan wo ho fi wɔn ho!
55003006	Na eyinom mu bi ne wɔn a wɔnam ase hyɛnhyɛn afi mu, na wɔfa mmeawa a bɔne adɔre ahyɛ wɔn so a akɔnnɔ horow keka wɔn
55003007	a wosua daa, nanso wontumi nhu nokware no da no nnommum.
55003008	Na sɛnea Yane ne Yambre ne Mose dii asi no, saa ara na eyinom nso ne nokware no di asi. Wɔyɛ nnipa a wɔn adwene asɛe; wɔmfra, gyidi fam.
55003009	Nso wɔrenkɔ wɔn anim pii biara, na wɔn gyimi bɛda adi nnipa nyinaa anim, sɛ wɔn de no nso yɛe no.
55003010	Na wo de, woadi me kyerɛ, me bra, me tirimbɔ, me gyidi, m’abodwokyɛre, me dɔ, me boasetɔ,
55003011	me taa a wɔanya me ntaae, m’amanehunu a ɛbaa me so Antiokia, Ikonium ne Listra no akyi. Saa ɔtaa yi migyinaa mu, na Awurade gyee me fii ne nyinaa mu.
55003012	Na wɔn a wɔpɛ sɛ wɔde onyamesom pa tena ase Kristo Yesu mu nyinaa, wɔbɛtaa wɔn.
55003013	Na nnipa bɔne asisifo bɛkɔ wɔn anim wɔ bɔne mu, wɔdaadaa afoforo, na wɔadaadaa wɔn nso.
55003014	Na wo de, tena nea woasua na woahu mu nokware no mu. Wunim onii ko a wusuae ne nkyɛn no,
55003015	na wufi wo mmofraase nim nkyerɛwee kronkron no a ebetumi ama woahu nyansa afa Kristo Yesu mu gyidi so akɔ nkwagye mu.
55003016	Kyerɛw nyinaa fi Nyankopɔn home mu, na eye ma ɔkyerɛkyerɛ, ntɛnyi, nteɛso ne trenee mu yɛn.
55003017	Na Onyankopɔn nipa ayɛ pɛ a wɔasiesie no koraa ama nnwuma pa nyinaa.
55004001	Afei midi wo adanse Onyankopɔn ne Kristo Yesu a obebu ateasefo ne awufo atɛn n’ahoyi ne n’ahenni mu no anim.
55004002	Pae mu ka asɛm no, gyina mu ɛbere a eye ne nea enye mu, yi ntɛn, ka anim, tu fo, abodwokyɛre ne ɔkyerɛkyerɛ nyinaa mu.
55004003	Na ɛbere bi bɛba a wɔrentie ɔkyerɛ pa a eye no, na sɛ wɔn asom yɛ wɔn hene nti, wɔbɛsoa akyerɛkyerɛfo aboa wɔn ho so, sɛnea wɔn ankasa akɔnnɔ te.
55004004	Na wobeyi wɔn aso afi nokware ho, na wɔadan akotie anansesɛm.
55004005	Na wo de, ma w’ani nna hɔ ade nyinaa mu, mia w’ani hu amane, yɛ ɔsɛmpakafo adwuma, wie wo som no koraa.
55004006	Na me de, wɔanya rehwie me ayɛ ahwiesa, na me bere a mede mɛsɔre ha ahi.
55004007	Ɔko pa no, mako; mmirika no, mawie tu; gyidi no, maso mu masie.
55004008	Nea aka a ɛda me hɔ ne trenee abotiri a Awurade, ɔtemmufo trenee no, de bɛma me ɛda no, na ɛnyɛ me nko, na mmom wɔn a wɔdɔ n’ahoyi no nyinaa nso bi.
55004009	Bɔ mmɔden bra me nkyɛn ntɛm.
55004010	Efisɛ Dema apɛ mprempren wiase agyaw me, na wasim kɔ Tesalonika, Kresen kɔ Galatia, Tito kɔ Dalmatia.
55004011	Luka nko na ɔne me wɔ ha. Fa Marko ka wo ho bra, na oye ma me ɔsom mu.
55004012	Tikiko de, masoma no Efeso.
55004013	Sɛ woreba a, fa me batakari a migyawee Karpo nkyɛn wɔ Troa ne mmurukuu no brɛ me, ne titiriw no nhomapoee no.
55004014	Aleksanda, kɔbere dwumfo no, yɛɛ me bɔne pii. Awurade ntua no ka sɛnea ne nnwuma te.
55004015	Ɔno na wo nso hwɛ wo ho yiye wɔ ne ho; efisɛ osiw yɛn nsɛm ano kwan bebree.
55004016	Me nyiano a edi kan no mu, obiara ammegyina m’akyi, na wɔn nyinaa gyaw me; wommmu nngu wɔn so.
55004017	Na Awurade gyinaa m’akyi, na ɔhyɛɛ me den, na wɔafa me so awie asɛnka no, na amanaman nyinaa ate; na woyii me gyata anom.
55004018	Na Awurade beyi me afi bɔne nyinaa mu na wagye me akɔ ne soro ahenni no mu; ɔno na anuonyam wɔ no mmeresanten nnasanten. Amen.
55004019	Kyia Priska ne Akwila ne Onesiforo fifo!
55004020	Erasto kaa Korinto, na Trofimo na migyaw no Mileto a ɔyare.
55004021	Bɔ mmɔden bra ansa na awɔw bere aba. Eubulo ne Pude ne Lino ne Klaudia ne anuanom nyinaa kyiakyia wo.
55004022	Awurade ne wo honhom ntena. Ɔdom nka mo.
56001001	Paulo, Onyankopɔn akoa, ne Yesu Kristo somafo, ma wɔn a Onyankopɔn apaw wɔn no gyidi ne onyamesom pa ho nokware no ho nimdeɛ,
56001002	daa nkwa anidaso so, nkwa a Onyankopɔn a onni atoro no de fi teteete hyɛɛ bɔ,
56001003	na ɛbere a ɛsɛ mu, oyii n’asɛm adi, asɛnka a wɔnam yɛn agyenkwa Onyankopɔn hyɛ so de hyɛɛ me nsa no mu,
56001004	de kɔma Tito, me ba pa gyidi koro no ara fam: Ɔdom, mmɔborohunu, asomdwoe a efi agya Onyankopɔn ne Awurade Kristo Yesu, yɛn agyenkwa no, nka wo.
56001005	Eyi nti na mede wo migyaw Krete, na woasiesie nneɛma a aka no pɛpɛɛpɛ, na woasisi kurow biara kurow so mpanyimfo, sɛnea mehyɛɛ wo no:
56001006	Nea ne ho nni asɛm bi, ɔyere biako kunu a ɔwɔ mma gyidifo a wɔnte ahohwi anaa asoɔden nka wɔ wɔn ho.
56001007	Na nea ɛsɛ ɔhwɛfo ne sɛ: Wonni ne ho asɛm bi ka, sɛ Onyankopɔn fiehwɛfo. Ɔnyɛ ɔhopɛfo, obufufafo, ɔsadweam, ɔmaanefo, anaa odifudepɛfo,
56001008	na mmom ɔpɛ ahɔhoyɛ, ɔpɛ papa, n’adwenem tew, ɔteɛ, ne ho tew, n’ani ka ase,
56001009	oso nokwasɛm no mu sɛnea wɔkyerɛɛ no no, na watumi de kyerɛ pa no atu fo, na wayi akyinnyegyefo ntɛn.
56001010	Efisɛ ahuhusɛnkafo ne nnaadaafo asowuifo pii wɔ hɔ, ne titiriw no wɔn a wofi twetiatwa mu
56001011	a ɛsɛ sɛ wosiw wɔn ano; wɔn na aniwu mfaso nti wɔkyerɛkyerɛ nea ɛnsɛ, de dan afi mu butuw.
56001012	Wɔn mu bi a ɔyɛ wɔn ankasa diyifo kae sɛ: Kretefo yɛ atorofo daa, mmoa bɔne, akwadwofo adidifo.
56001013	Adanse yi yɛ nokware. Ɛno nti yi wɔn ntɛn ketee, na wɔn ho ayɛ wɔn den gyidi mu,
56001014	na wɔanyɛ aso amma Yudafo anansesɛm ne nnipa a wɔdan wɔn ho fi nokware ho no ahyɛde.
56001015	Ade nyinaa ho tew ma wɔn a wɔn ho tew; na wɔn a wɔn ho aba fi na wonnye nni no de, hwee ho ntew mma wɔn, na mmom wɔn adwene ne wɔn ahonim nyinaa ho aba fi.
56001016	Wɔka sɛ wonim Nyankopɔn, nanso wɔde wɔn nnwuma pa no; wɔyɛ nnipa a wokyi wɔn ne asoɔdenfo, na wɔmfra mma adwuma pa biara.
56002001	Na wo de, ka nsɛm a ɛfata ɔkyerɛ pa no.
56002002	Nkwakoraa ani so nna hɔ, wɔn anim nyɛ duru, wɔn adwenem ntew, wɔnyɛ den, gyidi, ɔdɔ, ne boasetɔ fam.
56002003	Mmerewa nso mmu wɔn bra sɛnea ɛfata nnipa kronkron, wonntwiri nnipa, wɔnnyɛ asadweam; wɔnkyerɛkyerɛ nsɛm pa,
56002004	na wɔde atew mmabaa adwenem ama wɔadɔ wɔn kununom ne wɔn mma,
56002005	na wɔadwen adwempa, ahwɛ wɔn ho so, ayɛ wɔn afi yiye, ayɛ adɛɛfo, abrɛ wɔn ho ase ama wɔn ankasa wɔn kununom, na wɔanka Onyankopɔn asɛm no ho asɛmmɔne.
56002006	Mmerante nso saa ara na tu wɔn fo, na wonnwen adwempa.
56002007	Na biribiara mu no, yi wo ho adi sɛ nnwuma pa nhwɛso: Ɔkyerɛ mu yi pɛyɛ, animduru,
56002008	asɛmpa a eye a wonnya ho asɛm bi nka adi, na nea ɔne yɛn anya no afɛre, efisɛ onni yɛn ho bɔne biara ka.
56002009	Nkoa nso, wɔmmrɛ wɔn ho ase mma wɔn ankasa wɔn wuranom, wɔnsɔ wɔn ani ade nyinaa mu, wonntuatua nsɛm ano,
56002010	wɔmmmɛw ade, na mmom wonyi nokware pa nyinaa nkyerɛ; na wɔde ahyehyɛ yɛn agyenkwa Onyankopɔn kyerɛ, ade nyinaa mu.
56002011	Na Onyankopɔn dom a ɛde nkwagye ba ma nnipa nyinaa no ayi ne ho adi
56002012	atetew yɛn, ama yɛapa mmusubɔ ne wiase akɔnnɔ a, yɛmfa adwenemtew ne trenee ne onyamesom pa ntena wiase bere yi mu
56002013	ntwɛn Onyankopɔn kɛse ne yɛn agyenkwa Kristo Yesu ahotɔ anidaso ne n’anuonyam ahoyi.
56002014	Ɔno na ɔde ne ho mae maa yɛn, na wagye yɛn afi mmarato nyinaa mu, na wadwira ɔman bi ho ayɛ n’ankasa de a wɔbɔ nnwuma pa ho mmɔden.
56002015	Eyinom na ka, na tu ho fo, na yi ho ntɛn, na wode ahyɛ wɔn yiye. Mma obi mmmu wo abomfiaa.
56003001	Kae wɔn na wɔmmrɛ wɔn ho ase mma mpanyinni ne tumi horow no, wɔnyɛ osetie, wonsiesie wɔn ho mma adwuma pa biara adwuma pa,
56003002	wonntwiri obi, wɔnnyɛ ntɔkwapɛfo, wonnwo bɛtɛɛ, na wonyi odwo nyinaa adi nkyerɛ nnipa nyinaa.
56003003	Efisɛ yɛn nso, kan no na yɛyɛ nkwasea, asoɔdenfo, nnipa a wɔfomfom, som akɔnnɔ ne anigyede horow, te nnebɔne ne nitan mu a wɔn ho yɛ ahi na wɔtentan wɔn ho wɔn ho.
56003004	Na yɛn agyenkwa Onyankopɔn adɔeyɛ ne nidɔ yii ne ho adi no,
56003005	emfi trenee mu nnwuma a yɛayɛ mu, na mmom ɔno ara ne mmɔborohunu nti na ɛma ɔnam awo foforo aguare ne Honhom Kronkron foforoyɛ so gyee yɛn nkwa.
56003006	Ɛno na ɔnam yɛn agyenkwa Yesu Kristo so hwie guu yɛn so pii,
56003007	na wɔnam ne dom so abu yɛn bem ama yɛayɛ daa nkwa no anidaso so adedifo.
56003008	Ɛyɛ nokwasɛm, na eyinom na mepɛ sɛ wohyɛ mu den, na wɔn a wɔagye Onyankopɔn adi no adwen sɛnea wɔbɛbɔ nnwuma pa ho mmɔden. Eyinom ne nea ɛyɛ fɛ na eye ma nnipa.
56003009	Na nkwasea akyinnyegye ne anato ne kunsunkunsun ne mmara ho akasakasa de, twe wo ho fi ho; efisɛ enye mma hwee, na ɛyɛ hunu.
56003010	Nkyekyem a woakasa afa ho pɛnkoro ne ne mprenu so no, wo ne wɔn a wɔyɛ saa no nyɛ hwee bio!
56003011	Na hu sɛ, nea ɔte saa no, ne ti asɛe, na ɔyɛ bɔne bu n’ankasa ne ho fɔ wɔ mu.
56003012	Sɛ mesoma Artema anaa Tikiko wo nkyɛn a, bɔ mmɔden bra me nkyɛn wɔ Nikopoli, na ɛhɔ na mabɔ me tirim sɛ merekodi awɔw bere.
56003013	Bɔ mmɔden gya mmaranimfo Sena ne Apolo kwan yiye, na anhia wɔn hwee.
56003014	Na ma yɛn nnipa no nsua nnwuma pa ho mmɔdenbɔ nso mfa mmoa wɔn a ehia wɔn, na aba ammɔ wɔn.
56003015	Wɔn a wɔne me wɔ hɔ nyinaa kyiakyia wo. Kyiakyia wɔn a wɔdɔ yɛn wɔ gyidi mu. Ɔdom nka mo nyinaa.
57001001	Paulo, Kristo Yesu deduani, ne onua Timoteo de kɔma Filemon, yɛn dɔfo ne yɛn yɔnko dwumayɛni,
57001002	ne onuabea Apfia, ne Arkipo, yɛn yɔnko sraani, ne asafo a ɛwɔ wo fi:
57001003	Ɔdom ne asomdwoe a efi yɛn agya Onyankopɔn ne Awurade Yesu Kristo nka mo.
57001004	Meda me Nyankopɔn ase daa, mekae wo me mpaebɔ mu,
57001005	efisɛ mete wo dɔ ne wo gyidi a wowɔ no Awurade Yesu, ne ahotefo nyinaa ho no nka,
57001006	Mebɔ mpae sɛ wo gyidi ayɔnkofa mu nyɛ den, yiye nyinaa a ɛwɔ yɛn Kristo Yesu fam no ho nimdeɛ mu.
57001007	Na mewɔ wo dɔ ho anigye ne awerɛkyekye bebree, sɛ woama ahotefo no yam adwudwo wɔn, onua.
57001008	Ɛno nti na anka meyɛ nnam pii Kristo mu sɛ mɛhyɛ wo ade a ɛsɛ sɛ woyɛ ho,
57001009	na ɔdɔ nti mesrɛ wo mmom, me akora Paulo sɛɛ a afei meyɛ Kristo Yesu deduani nso.
57001010	Mesrɛ wo mema me ba a mewoo no wɔ nkyeree mu, Onesimo
57001011	a kan no, ne ho nni mfaso mma wo, na afei oye ma wo ne me nyinaa no.
57001012	Meresoma no wo nkyɛn bio; ɔno a ɔte sɛ m’ankasa me yam,
57001013	anka mepɛe sɛ mesan no ma ɔtena me nkyɛn, na wasi w’ananmu asom me, bere a meda afiase wɔ asɛmpa no ho.
57001014	Nanso mampɛ sɛ mifi w’akyi meyɛ biribiara, na wo yiyeyɛ anyɛ sɛ efi ɔhyɛ mu, na mmom afi ɔpɛ mu.
57001015	Na ebia eyi nti na ɔne wo tetew mu kakra, sɛ wubenya no daa,
57001016	ɛnyɛ sɛ akoa bio, na mmom nea ɔsen akoa, sɛ onua dɔfo a oye ma me titiriw, na menne sɛ wo, ɔhonam ne Awurade fam.
57001017	Enti sɛ wubu me sɛ ɔyɔnko de a, gye no sɛnea wubegye m’ankasa.
57001018	Na sɛ wayɛ wo bɔne bi, sɛ nso ɔde wo ka bi a, bu brɛ me.
57001019	Me Paulo na mede m’ankasa nsa mekyerɛw sɛ: Metua. Menkaa hwee nkyerɛ sɛ, wode me ka, mpo w’ankasa nso.
57001020	Yiw, onua, ma minnya wo ho biribi a eye, Awurade mu, ma me komam nsan me Kristo mu.
57001021	Mewɔ wo setie ho anidaso nti na mekyerɛw wo nhoma yi, na minim sɛ wobɛyɛ asen nea maka yi po.
57001022	Nanso siesie ahɔhotenabea ma me, na m’ani da so sɛ ɛnam mo mpaebɔ so, wɔde me bɛkyɛ mo bio.
57001023	Epafra, me yɔnko deduani wɔ Kristo Yesu mu,
57001024	Marko, Aristarko, Dema ne Luka, me yɔnkonom nnwumayɛfo, kyiakyia wo.
57001025	Awurade Yesu Kristo dom nka mo honhom.
58001001	Onyankopɔn a tete no ɔnam mmere horow ne su horow so kasa kyerɛɛ agyanom, adiyifo no mu no,
58001002	nna a edi akyiri yi mu no, wakasa akyerɛ yɛn, afa ɔba a wayɛ no ade nyinaa difo a ɔnam no so nso bɔɔ wiase nyinaa no.
58001003	Ɔno ara a ɔyɛ n’anuonyam no haran ne ne su sɛso na ɔnam ne tumi asɛm so, na ɔde n’ankasa ne ho dwiraa yɛn bɔne no, ɔkɔtenaa anuonyam kɛse no nifa so ɔsorosoro,
58001004	na wakyɛn abɔfo no mmoroso, sɛnea ne din kunini a wanya no kyɛn wɔn de no.
58001005	Na abɔfo mu hena na waka akyerɛ no pɛn sɛ: Me ba ne wo, me na mawo wo nnɛ? Na bio: Mɛyɛ no agya, na wayɛ me ɔba?
58001006	Na onya de abakan no ba wiase bio a, ose: Ma Onyankopɔn abɔfo nyinaa nsɔre no!
58001007	Na abɔfo no ho de, ose: Ɔyɛ n’abɔfo mframa ne n’asomfo ogyaframa
58001008	Na ɔba no ho de, ose: Onyankopɔn, w’ahengua wɔ hɔ daapem daapem, w’ahenni poma yɛ poma a ɛteɛ.
58001009	Wodɔ trenee, na wukyi amumɔyɛ, enti na Onyankopɔn, wo Nyankopɔn, de ahosan ngo asra wo asen wo mfɛfo.
58001010	Na: Awurade, mfiase no, wohyɛɛ asaase ase, na wo nsa ano nnwuma ne ɔsoro.
58001011	Ɛnonom bɛsɛe, na wo de, wowɔ hɔ ara, na ne nyinaa besuw sɛ atade,
58001012	na wobɛbobɔw no sɛ ofuratam, na wɔasakrasakra no sɛ atade; na wo de, wote sɛ wote ara, na wo mfe renhi da.
58001013	Na abɔfo no mu hena ho na waka pɛn sɛ: Tena me nifa so kosi sɛ mede w’atamfo mɛyɛ wo nan ase ntiaso?
58001014	Wɔn nyinaa nyɛ ahonhom asomfo a wɔn a wɔbɛyɛ nkwagye no difo no nti wɔsoma wɔn sɛ wɔnkɔsom?
58002001	Eyi nti ɛsɛ sɛ yeso nneɛma a yɛate no mu ma ɛboro so, na yɛansiane ho da bi.
58002002	Na sɛ asɛm a wɔnam abɔfo so kae no timii, na mmarato ne asoɔden biara nyaa n’akatua a ɛsɛ a,
58002003	yɛn nso sɛ yɛammu nkwagye kɛse a ɛte sɛɛ yi a, yebeguan afi mu dɛn? Ɛno na Awurade fii ase kae no, wɔn a wɔtee no hyɛɛ mu den de maa yɛn,
58002004	na Onyankopɔn nso de nsɛnkyerɛnne ne anwonwade ne ahoɔdenne horow ne Honhom Kronkron a ɔkyekyɛɛ mu sɛ ɔpɛ no dii ho adanse bi.
58002005	Efisɛ ɛnyɛ abɔfo ase na ɔde wiase a ɛreba a yɛka ho asɛm no ahyɛ.
58002006	Na obi di adanse baabi sɛ: Ɔdesani ne hena a wokae no, anaasɛ onipa ba ne hena a w’ani ku ne ho?
58002007	Woama aka kakra na wato abɔfo, wode anuonyam ne nidi abɔ no abotiri, na wode no asi wo nsa ano nnwuma so,
58002008	wode ade nyinaa ahyɛ n’anan ase. Na sɛ ɔde nneɛma nyinaa ahyɛ n’ase yi, wannyaw biribiara a wamfa anhyɛ n’ase. Na mprempren de, yennya nhui sɛ wɔde nneɛma nyinaa ahyɛ n’ase,
58002009	na nea wɔbrɛɛ no ase ma ɛkaa kakraa na ɔtoo abɔfo a ɔne Yesu no, yehu sɛ owu amanehunu nti wɔde anuonyam ne nidi abɔ no abotiri, na wafa Onyankopɔn dom so aka owu ahwɛ ama onipa biara nipa.
58002010	Na ɛfata sɛ Onyankopɔn a ne nti nneɛma nyinaa wɔ hɔ, na ɛnam no so nti ɔde mma bebree baa anuonyam mu no, de nkwagye safohene nam amanehunu mu bɛkɔ pɛyɛ a ewie du mu.
58002011	Na nea ɔtew ho, ne wɔn a wɔtew wɔn ho nyinaa fi agya biako, ne saa nti ɛnyɛ no aniwu sɛ ɔbɛfrɛ wɔn anuanom,
58002012	sɛ: Mɛbɔ wo din makyerɛ me nuanom, asafo mu na mɛto ayeyi dwom mama wo.
58002013	Na bio: Mede me ho mɛto no so. Na bio nso: Hwɛ me ne mma a Onyankopɔn de wɔn ama me no.
58002014	Enti sɛ mma no anya ɔhonam ne mogya koro no bi no, saa ara na ɔno nso faa mu bi, sɛ ɔnam owu so betu nea ɔwɔ owu tumi a ɔne ɔbonsam no,
58002015	na wagye wɔn a anka owu ho hu nti wɔayɛ nkoa, nna a wɔde te ase nyinaa
58002016	Na ampa ara, ɛnyɛ abɔfo na oso wɔn mu gye wɔn, na mmom Abraham asefo na oso wɔn mu gye wɔn.
58002017	Enti ehiaa no sɛ ɔsɛ ne nuanom ade nyinaa mu, na wayɛ mmɔborohunu ne nokware sɔfo panyin, Onyankopɔn fam nneɛma no mu, na wayɛ ɔman no bɔne ho mpata.
58002018	Na sɛ n’ankasa huu ɔsɔ a wɔsɔɔ no hwɛe mu amane nti, otumi boa wɔn a wɔsɔ wɔn hwɛ no.
58003001	Ɛno nti anuanom, kronkron a mofra ɔsoro frɛ no mu, monhwɛ yɛn asɛm a yegyina so ka no ho somafo ne sɔfo panyin Yesu
58003002	a odi nea ɔde no sii hɔ no nokware, sɛ Mose nso dii Nyankopɔn fi nyinaa mu nokware no.
58003003	Na oyi de, wɔabu no sɛ anuonyam bebree sɛ no, sen Mose, te sɛ nea osi ofi wɔ nidi bebree sen ofi no.
58003004	Efisɛ ofi biara, obi na osi, na nea osiesie nneɛma nyinaa ne Onyankopɔn.
58003005	Na Mose de, odii Nyankopɔn fi nyinaa mu nokware sɛ ɔsomfo, sɛ obedi nsɛm a wɔrebɛka da bi no ho adanse.
58003006	Na Kristo de, odi ne fi so sɛ ɔba; nso ne fi no ne yɛn, nanso gye sɛ yeso anidaso no ho nnam ne ahohoahoa mu pintinn kosi ase.
58003007	Enti, sɛnea Honhom Kronkron ka no: Ɛnnɛ, sɛ mote ne nne a,
58003008	mummpirim mo koma, sɛ ntawntaw no mu, sɔhwɛ da no wɔ sare so hɔ,
58003009	nea mo agyanom gyigyee m’ano no; wɔsɔɔ me hwɛe, nanso wɔanya me nnwuma nhui mfirihyia aduanan.
58003010	Enti saa awo ntoatoaso yi ho yɛɛ me ahi, na mekae sɛ: Wɔfom so daa wɔ wɔn komam. Nanso wɔn de, wɔanhu m’akwan.
58003011	Sɛnea mekaa ntam m’abufuw mu no: Wɔrenhyɛn me home mu.
58003012	Monhwɛ yiye, anuanom, na koma bɔne a ennye nni amma mo mu biara mu, na wanwae amfi Nyankopɔn teasefo ho.
58003013	Na mmom muntutu mo ho fo da biara a wɔda so bɔ din sɛ, “Ɛnnɛ” no, na bɔne nnaadaa ampirim mo mu biara koma.
58003014	Na yɛanya Kristo ho biribi, nanso gye sɛ, nea yefii ase de yɛn ho too so no, yeso mu pintinn kosi ase.
58003015	Sɛ wɔka sɛ: Ɛnnɛ, sɛ mote ne nne a, mummpirim mo koma sɛ ntawntaw no mu a,
58003016	Na ɛhefo na wɔtee a wodii ntawntaw no? Ɛnyɛ wɔn a wɔnam Mose so fii Misraim nyinaa?
58003017	Na ɛhefo ho na ɛyɛɛ no ahi mfirihyia aduanan no? Ɛnyɛ wɔn a wɔyɛɛ bɔne a wɔn amu guguu sare so no?
58003018	Na ɛhefo na ɔkaa wɔn ntam sɛ wɔrenhyɛn ne home mu? Ɛnyɛ wɔn a wɔyɛɛ asoɔden no?
58003019	Na yehu sɛ ogye a wɔannye anni nti, wɔantumi ankɔ mu.
58004001	Enti momma yensuro, na sɛ wɔagyaw ne home mu kɔ ho bɔhyɛ nti, mo mu biara anyɛ sɛ waka akyiri.
58004002	Na wɔaka asɛmpa nso akyerɛ yɛn sɛ wɔn ara; nanso wɔannya asɛm a wɔtee no ho mfaso, efisɛ ɛne gyidi anni afra, wɔn a wɔtee no mu.
58004003	Na yɛn a yɛagye adi kɔ ɔhome no mu, sɛnea ɔkae sɛ: Mekaa ntam m’abufuw mu sɛ: Wɔrenhyɛn me home mu. Nanso wofi wiase asehyɛ awie nnwuma no dedaw.
58004004	Na baabi ɔka ɛda a ɛto so asɔn no ho asɛm sɛɛ sɛ: Na Onyankopɔn homee da a ɛto so asɔn fi ne nnwuma nyinaa mu.
58004005	Na ɛha yi ɔka bio sɛ: Wɔrenhyɛn me home mu.
58004006	Enti, sɛ aka sɛ ebinom bɛkɔ mu na asoɔden nti wɔn a wɔkaa wɔn asɛmpa no kan no ankɔ mu nti,
58004007	ɔhyɛɛ da bi bio nam Dawid so kae sɛ: Ɛnnɛ, ɛkyɛe saa no, ɔkae sɛnea yɛabɔ din dedaw no sɛ: Ɛnnɛ, sɛ mote ne nne a, mummpirim mo koma!
58004008	Na sɛ Yosua ama wɔahome a, anka akyiri yi wammɔ da foforo din bio.
58004009	Ɛnde na homedadi aka ama Onyankopɔn man.
58004010	Na nea wahyɛn ne home mu no, ɔno nso home fii ne nnwuma ho, sɛnea Onyankopɔn home fii ne de ho no.
58004011	Enti momma yɛmmɔ mmɔden nhyɛn ɔhome no mu, na obi anhwe ase anyɛ asoɔden koro no ara ho nhwɛso.
58004012	Na Onyankopɔn asɛm wɔ nkwa, na ahoɔden wɔ mu, na ano yɛ nnam sen nkrante anofanu biara, na ehwirew mu kodu sɛ ɛpaepae ɔkra ne honhom, akwaa ne hon mu, na ɛyɛ koma nsusuwii ne adwene temmufo.
58004013	Na enni abɔde biara a ɛnna adi n’anim, na ade nyinaa ho da hɔ, na ɛso abue, nea yɛne no wɔ asɛm no anim.
58004014	Enti, sɛ yɛwɔ ɔsɔfo panyin kɛse a watwa ɔsoro mu, Yesu, Onyankopɔn ba no yi, momma yenso yɛn asɛm a yegyina so ka no mu dennen.
58004015	Na yenni ɔsɔfo panyin a ontumi nhu yɛn mmerɛwyɛ mma yɛn, na mmom nea wɔasɔ no ahwɛ ade nyinaa mu sɛ yɛn ara, nso onni bɔne.
58004016	Enti momma yɛmfa nnam mmra ɔdom ahengua no anim, na yɛanya mmɔborohunu, na yɛahu ɔdom, na ɛbere a ɛsɛ mu aboa yɛn.
58005001	Na ɔsɔfo panyin biara, woyi no fi nnipa mu hyɛ no sɔfo ma nnipa, Onyankopɔn fam nneɛma ho, na bɔne nti ɔde ayɛyɛde ne afɔre ama,
58005002	sɛ obi a obetumi ahu ama wɔn a wonnim na wɔfom so no, esiane sɛ mmerɛwyɛ atwa ɔno nso ho ahyia.
58005003	Na ɛno nti ɛsɛ sɛ ɔbɔ bɔne ho afɔre ma ne ho, sɛnea ɔbɔ ma ɔman no.
58005004	Na obi mfa saa nidi no mma ne ho, na mmom nea Onyankopɔn afrɛ no te sɛ Aaron nso.
58005005	Saa ara nso na Kristo anhyɛ ne ho anuonyam sɛ ɔbɛyɛ ɔsɔfo panyin, na mmom nea ɔka kyerɛɛ no sɛ: Me ba ne wo, me na mawo wo nnɛ!
58005006	Sɛnea ɔkae baabi nso sɛ: Woyɛ daa sɔfo panyin, Melkisedek akwan so.
58005007	Ɔno na ne honam nna no mu ɔde mpaebɔ ne nkotɔsrɛ brɛɛ nea obetumi agye no afi owu mu wɔ nteɛm a emu yɛ den ne nusu mu, na ɔfɛre nti wotiee no.
58005008	Ɔyɛ ɔba de, nanso osuaa amane a ohui no mu osetie,
58005009	na onya yɛɛ pɛ no, ɔyɛɛ wɔn a wotie no nyinaa daa nkwagye farebae
58005010	a Onyankopɔn bɔ ne din frɛ no Melkisedek akwan so sɔfo panyin.
58005011	Ɛno ho na yɛwɔ asɛm a ɛdɔɔso a asekyerɛ yɛ den nso ka, efisɛ mo aso asen.
58005012	Na ɛbere a anka ɛsɛ sɛ moyɛ akyerɛkyerɛfo no, ehia mo bio sɛ wɔkyerɛkyerɛ mo Onyankopɔn nsɛm mu mfitiasesɛm, na moayɛ wɔn a ehia wɔn nufu, na ɛnyɛ aduan a ɛyɛ den.
58005013	Na obiara a onum nufu no nhuu trenee asɛm no mu ɛ, na ɔyɛ akokoaa.
58005014	Na aduan a ɛyɛ den no fata wɔn a wɔanyin a Anem nti wɔn nkatede akokwaw papa ne bɔne mu yiyi ho.
58006001	Enti momma yennyaw Kristo mfiase asɛm no, na yɛmpere nkɔ nea ɛyɛ pɛ no mu, na yɛamfa nnwuma funu mu adwensakra ne Onyankopɔn ho gyidi,
58006002	ne asubɔ horow ho kyerɛ ne nsaguso ne awufo sɔre ne daa atemmu anhyɛ ase bio.
58006003	Eyi na sɛ Onyankopɔn ma ho kwan a, yɛbɛyɛ.
58006004	Na entumi mma sɛ wɔn a wɔanya hann pɛn, na wɔaka ɔsoro akyɛde no ahwɛ, na wɔanya Honhom Kronkron no bi,
58006005	na wɔaka Onyankopɔn asɛm a eye ne wiase a ɛrebɛba no ahoɔden horow ahwɛ,
58006006	na wɔafi ho ahwe ase no, wɔbɛdan wɔn foforo akɔ adwensakra mu, wɔn a wɔsɛn Onyankopɔn ba no bio ma wɔn ho na wɔbɔ no ahohora kyerɛ.
58006007	Na asaase a ɛnom osu a ɛtaa tɔ gu so, na efifi aduan a eye ma wɔn a wɔn nti wɔdɔw no, nya Onyankopɔn hɔ nhyira no bi.
58006008	Na nea efifi nsɔe ne ohwirem no, ɛmfra, na ɛbɛn nnuabɔ a n’awiei ne ɔhyew.
58006009	Na sɛ yɛka saa nso a, adɔfo, mo fam de, yɛn ani da nea eye sen saa a ɛbata nkwagye ho so.
58006010	Efisɛ Onyankopɔn nyɛ nea ɔnteɛ a ne werɛ befi mo adwuma ne mo dɔ mmɔden a mobɔe ne din ho, sɛ mosom ahotefo na moda so som wɔn.
58006011	Na yeyi yɛn yam pɛ sɛ mo nyinaa mmiako mmiako yi saa mmɔdenbɔ yi adi kyerɛ wɔ anidaso a akyinnye nni mu koraa mu de kodu ase,
58006012	na moanyɛ nyaa, na mmom moayɛ wɔn a wɔnam gyidi ne abodwokyɛre so nyaa bɔhyɛ no asuafo.
58006013	Na Onyankopɔn hyɛɛ Abraham bɔ no, onni nea ɔso sen no a ɔbɛka ne ntam nti, ɔkaa n’ankasa ho ntam
58006014	sɛ: Ampa ara, nhyira na mehyira wo, na ɔdɔ na mɛma woadɔ.
58006015	Na ɔtɔɔ ne bo ase twɛnee saa no, ne nsa kaa bɔhyɛ no.
58006016	Efisɛ nnipa ka nea ɔso sen wɔn ntam, na ntuatuaano nyinaa to twa ne ntanka a wɔde hyɛ asɛm mu den.
58006017	Ɛno nti na Onyankopɔn pɛ sɛ oyi n’atirimsɛm a ɛnsakra kyerɛ bɔhyɛ no difo pefee no, ɔde ntam gyinaa mu,
58006018	na yɛafa ade abien a ɛnsakra a Onyankopɔn ntumi nni mu atoro so anya afotu a emu yɛ den, yɛn a yɛaguan abɛdɔ sɛ yebeso anidaso a ɛda yɛn anim no mu.
58006019	Ɛno na yɛwɔ sɛ ɔkra sɛkyɛ a ɛntew na etim hɔ a ɛhyɛn mu de kosi mmɔhɔɔ no mu,
58006020	nea odikanfo bi hyɛn hɔ maa yɛn no, ɔne Yesu a wayɛ Melkisedek akwan so daa sɔfo panyin.
58007001	Na saa Melkisedek yi, Salem hene, ɔsorosoro Nyankopɔn sɔfo, Abraham kokum ahene no na ɔresan aba no, okohyiaa no hyiraa no.
58007002	Nso Abraham maa no ade nyinaa so ntotoso du du, asekyerɛ mu ɔyɛ trenee hene kan, na ɛno akyi nso ɔyɛ Salem hene, ɛne asomdwoe hene,
58007003	onni agya nni na nni anato, onni nna mfiase anaa nkwa awiei, na wɔde no to Onyankopɔn ba no ho, ɔyɛ ɔsɔfo de rekɔ so saa ara.
58007004	Na monhwɛ onipa yi a agya panyin Abraham maa no asade no so ntotoso du du no so a ɔso!
58007005	Na wɔn a wofi Lewi mma mu nya asɔfodwuma no nso wɔ ahyɛde bi sɛ wonnye ntotoso du du, sɛnea mmara no te, wɔ ɔman no, ɛne sɛ, wɔn nuanom a wɔn nso fi Abraham asen mu no, nkyɛn;
58007006	nanso nea n’abusua mfi wɔn mu no gyee Abraham hɔ ntotoso du du, na ohyiraa nea ɔwɔ bɔhyɛ no.
58007007	Nso akyinnye biara nnim sɛ nea ɔkyɛn so no na ohyira akumaa.
58007008	Na ɛha nso, nnipa a wowu na wogye ntotoso du du, na ɛhɔ de, nea wodi ne ho adanse sɛ ɔte ase no.
58007009	Na yebetumi aka sɛ, Lewi nso a ogye ntotoso du du no nam Abraham so maa ntotoso du du no bi,
58007010	efisɛ bere a Melkisedek behyiaa no no, na ɔda so wɔ n’agya asen mu.
58007011	Na afei sɛ pɛyɛ nam Lewifo asɔfodi so ba a, efisɛ ɛno so na ɔman no nyaa mmara no, anka dɛn hia na ehia bio sɛ Melkisedek akwan so sɔfo foforo bɛsɔre na wɔnka no sɛ Aaron kwan so?
58007012	Na sɛ wɔsakra asɔfodi no a, etwa sɛ wɔsakra mmara no nso.
58007013	Na nea wɔbɔ ne din ka nsɛm yi fi abusuakuw foforo a obi mfii mu mmɛyɛɛ afɔremuka ho adwuma pɛn mu.
58007014	Efisɛ ɛda adi fann sɛ, Yuda mu na yɛn Awurade puei, nso saa abusuakuw yi Mose ammɔ din anka asɔfodi ho hwee.
58007015	Na nea ɛma asɛm no da adi fann koraa ne sɛ, ɔsɔfo foforo sɔre Melkisedek nsɛso so
58007016	a wɔamfa ɔhonam ahyɛde mmara so, na mmom wɔnam nkwa a ɛnsɛe ahoɔden so ayɛ no ɔsɔfo.
58007017	Na wodi ne ho adanse sɛ: Woyɛ Melkisedek akwan so sɔfo daa.
58007018	Na wotue ahyɛde bi a edi kan wɔ emu ade a ɛyɛ mmerɛw na ɛho nni mfaso ntia,
58007019	efisɛ mmara no anyɛ biribiara pɛ, nanso wɔde anidaso a eye kyɛn so a yɛnam so bɛn Onyankopɔn abesi ananmu.
58007020	Na sɛnea wɔankwati ntanka anyɛ eyi no, ɛwom sɛ wɔn de, wɔkwatii ntanka yɛɛ asɔfo,
58007021	nanso oyi de, nea ɔka kyerɛɛ no sɛ: Awurade aka ntam, na ɔrennu ne ho, Woyɛ ɔsɔfo daa no, de ntanka na ɛhyɛɛ no sɔfo,
58007022	Sɛnea apam a Yesu adi mu agyinam yi ye kyɛn so ne no.
58007023	Na wɔn de, esiane sɛ owu amma wɔantena hɔ nti, wɔyɛɛ asɔfo a wɔdɔɔso,
58007024	nanso oyi de, sɛ ɔte hɔ daa nti, odi sɔfo a wɔnsakra.
58007025	Enti nso obetumi agye wɔn a wɔnam no so ba Onyankopɔn nkyɛn no koraa, efisɛ ɔte ase daa sɛ obedi ama wɔn.
58007026	Na ɔsɔfo panyin a ɔfata yɛn ne saa ɔsɔfo panyin yi a ne ho tew, onni bɔne, ne ho nni nkekae, wɔayi no afi nnebɔneyɛfo ho, na wɔama no so akyɛn ɔsoro.
58007027	Ɔno na enhia no daa, sɛ asɔfo mpanyin no, sɛ ɔbɔ n’ankasa bɔne ho afɔre kan ansa na wabɔ ɔman no de, na mmom ɔde ne ho bɔɔ afɔre no, ɔyɛɛ eyi prɛko.
58007028	Na mmara no hyɛ nnipa a wɔyɛ mmerɛw asɔfo mpanyin, na mmara no akyi ntanka asɛm no hyɛ ɔba a wawie pɛyɛ daa no sɔfo panyin
58008001	Na nsɛm a yɛreka yi mu titiriw ni: Yɛwɔ saa ɔsɔfo panyin a wakɔtena tumi kɛse ahengua no nifa, ɔsoro
58008002	sɛ kronkronbea ne nokware ntamadan a Awurade ankasa, na ɛnyɛ onipa, pamee no mu sɔfo.
58008003	Na ɔsɔfo panyin biara wɔhyɛ no sɛ ɔmfa ayɛyɛde ne afɔre mma, enti ɛsɛ sɛ oyi nso nya biribi a ɔde bɛma.
58008004	Na sɛ ɔwɔ asaase so de a, anka ɔnyɛ ɔsɔfo mpo, efisɛ asɔfo a wɔde ayɛyɛde ma, sɛnea mmara no te, wɔ hɔ dedaw.
58008005	Wɔn na wɔsom ɔsoro nneɛma nhwɛso ne sunsuma, sɛnea Mose rebesi ntamadan no, wɔka kyerɛɛ no sɛ: Hwɛ, yɛ ade nyinaa sɛnea nsusuwso a wɔkyerɛɛ wo bepɔw no so no te.
58008006	Na afei ne nsa aka asɔfodwuma a ɛkyɛn so sɛ wayɛ apam a ɛkyɛn so a wogyina bɔhyɛ a ɛkyɛn so so hyɛɛ ho mmara no ntamgyinafo.
58008007	Na sɛ kan apam no ho nni asɛm a, anka wɔnhwehwɛ nea ɛto so abien no.
58008008	Na onunu wɔn sɛ: Hwɛ, nna bi reba, Awurade na ose, sɛ me ne Israel fi ne Yuda fi bɛpam apam foforo,
58008009	ɛnte sɛ apam a me ne wɔn agyanom pamee da a misusoo wɔn nsa miyii wɔn mifii Misraim asaase so no; efisɛ wɔn de, wɔantena m’apam mu, na me nso mannwen wɔn so, Awurade na ose.
58008010	Na eyi ne apam a nna no akyi me ne Israel fi bɛpam no, Awurade na ose: Mede me mmara mɛhyɛ wɔn adwenem, na makyerɛw wɔ wɔn komam, na mayɛ wɔn Onyankopɔn, na wɔn nso ayɛ me ɔman.
58008011	Na obi renkyerɛ ne yɔnko, obi renkyerɛ ne nua sɛ: Hu Awurade! Na wɔn nyinaa behu me afi wɔn mu akumaa so akosi ɔkɛse so.
58008012	Na mɛdom wɔn wɔn amumɔyɛ ho, na wɔn bɔne de, merenkae bio.
58008013	Nea ɔka sɛ, “Apam foforo yi no”, ɔde ama kan de no ayɛ dedaw; na nea ɛreyɛ dedaw na ɛrenyin no, renkyɛ yera.
58009001	Na afei, kan apam no nso wɔ ɔsom ho nsiesiei ne wiase ha kronkronbea de:
58009002	Efisɛ wosii ntamadan bi a wosi mu kan a ɔkaneadua ne ɔpon ne abodoo a egu so wɔ mu a wɔfrɛ hɔ kronkronbea.
58009003	Na mmɔhɔɔ a ɛto so abien no mu wɔ ntamadan a wɔfrɛ hɔ kronkron mu kronkron.
58009004	Ɛwɔ sika aduhuamhyew muka ne apam adaka a wɔde sika adura ho nyinaa a sika pɔre a mana wɔ mu ne Aaron poma a ɛfefɛwee ne apam abopon no wɔ mu.
58009005	Na ɛso na anuonyam Kerubim a ɛtrɛw mpata agua no so si; nso yɛrentumi nka nneɛma yi ho asɛm mmiako mmiako mprempren.
58009006	Na wosiesie nneɛma yi saa a, asɔfo no kɔ ntamadan a wosi mu kan no mu daa kɔyɛ ɔsom ho nnwuma.
58009007	Na nea ɛto so abien no de, ɔsɔfo panyin nko na afe daa ɔkɔ hɔ prɛko, onnyaw mogya a n’ankasa ne ɔman no mfomso nti ɔde kɔma.
58009008	Emu na Honhom Kronkron kyerɛ eyi fann sɛ, ɛbere a wonnya nyii kwan a ɛde kɔ kronkron mu no adi nkyerɛe no, na ntamadan a edi kan no da so si hɔ.
58009009	Na ɛno yɛ mfatoho de ma mprempren bere yi, sɛnea wɔde ayɛyɛde nso ma, ɛne afɔre a entumi mma nea ɔsom no nyɛ pɛ n’ahonim fam,
58009010	na ɛne nnuan ne anonne ne aguare horow yɛ ɔhonam nsiesiei nko a ɛda hɔ sɛ wɔnyɛ nkodu ɔsesɛw bere no.
58009011	Nanso, Kristo a ɔbae sɛ nnepa a ɛrebɛba no ho sɔfo panyin, nam ntamadan a ɛso na ɛyɛ pɛ kyɛn so a wɔamfa nsa ansi, ɛne sɛ, emfi adebɔ yi mu,
58009012	nanso ɛnyɛ mpapo ne anantwi mma mogya, na n’ankasa ne mogya so na ɔnam kɔɔ kronkron mu prɛko konyaa daa ogye.
58009013	Na sɛ mpapo ne anantwinini mogya ne nantwibere nso a wɔde dwira wɔn a wɔn ho agu fi, tew wɔn ho kɔ ɔhonam ahofi mu a,
58009014	mpɛn ahe ara na Kristo a ɔnam daa honhom so de ne ho bɔɔ afɔre a ɛho nni dɛm maa Onyankopɔn no mogya rentew mo ahonim ho mfi nnwuma funu mu nkɔsom Onyankopɔn a ɔte ase?
58009015	Eyi nti na ɔyɛ Apam foforo ntamgyinafo, na owu a owui de yɛɛ kan apam no mu mfomso ho gye nti, wɔn a wɔabɔ daa agyapade din afrɛ wɔn no anya bɔhyɛ no.
58009016	Na nea samansew wɔ no, ɛhɔ na etwa sɛ wɔkyerɛ sɛ nea ɔhyɛe no awu,
58009017	na samansew tim wɔ awufo so, na nea ɔhyɛe no te ase a, anka emu nyɛ den da.
58009018	Ɛno nti na wɔankwati mogya anhyɛ kan apam no nso ase.
58009019	Na Mose kaa ahyɛde biara ahyɛde kyerɛɛ ɔman mu no nyinaa sɛnea mmara no te wiei no, ɔfaa anantwi mma ne mpapo mogya ne nsu ne kuntu kɔkɔɔ ne sommɛ na ɔde petee nhoma no ankasa ne ɔman no nyinaa so
58009020	kae sɛ: Eyi ne apam a Onyankopɔn ahyɛ wɔ mo ho no mogya.
58009021	Na ntamadan no ne asɔfodwuma ho nneɛma nyinaa nso, ɔde mogya no petee ho saa ara.
58009022	Na ɛkame ayɛ sɛ ade nyinaa na wɔde mogya tew ho, sɛnea mmara no te, na mogya angu a, fafiri mma.
58009023	Ɛnde na etwa sɛ wɔde eyinom tew ɔsoro nneɛma no ho nhwɛso ho. Na ɔsoro nneɛma no ankasa de, wɔde afɔre a eye kyɛn eyinom na ɛtew ho.
58009024	Na Kristo anhyɛn kronkronbea a wɔde nsa yɛe a ɛyɛ kronkronbea ankasa no ho sɛnkyerɛnne no mu, na mmom ɔhyɛn ɔsoro ankasa sɛ afei okoyi ne ho adi Onyankopɔn anim ama yɛn.
58009025	Nanso wanhyɛn hɔ sɛ ɔde ne ho bɛbɔ afɔre mpɛn pii, sɛnea ɔsɔfo panyin de obi mogya hyɛn kronkronbea daa afirihyia no;
58009026	ɛnde anka ɛsɛ no sɛ ɔtaa hu amane fi wiase asefi, na afei a wiase mmere rewie du yi, wayi ne ho adi prɛko sɛ ɔnam afɔre a ɔde ne ho bɔe so beyi bɔne.
58009027	Na sɛnea ɛda hɔ ma nnipa sɛ wobewu prɛko na ɛno akyi atemmu bɛba no,
58009028	saa ara nso na Kristo a wɔde no bɔɔ afɔre prɛko sɛ ɔnsoa nnipa bebree bɔne no bɛkwati bɔne ayi ne ho adi ne mprenu so, akyerɛ wɔn a wɔhwɛ no kwan no, de wɔn akɔ nkwagye mu.
58010001	Na sɛ mmara no kura nnepa a ɛbɛba no sunsuma na ɛnyɛ nneɛma no suban ankasa nti, entumi mfa afɔre koro no ara a wɔbobɔ no afe afe nyɛ wɔn a wɔba no pɛ da;
58010002	na sɛ asɔrefo a wɔatew wɔn ho prɛko nni bɔne ho ahonim bio a, anka wɔannyae afɔrebɔ anaa?
58010003	Na mmom bɔne ho nkae wɔ mu daa afirihyia,
58010004	efisɛ anantwinini ne mpapo mogya ntumi nyi bɔne.
58010005	Enti ɔreba wiase no, ɔka sɛ: Afɔre ne ayɛyɛde, woampɛ, ɔhonam na woasiesie de ama me.
58010006	Ɔhyew afɔre ne bɔne ho afɔre ansɔ w’ani.
58010007	Ɛno na mekae sɛ: Hwɛ, mereba, wɔakyerɛw me ho asɛm wɔ nhoma mmobɔwee no mu sɛ merebɛyɛ nea wo, Onyankopɔn, wopɛ.
58010008	Kan no, ɔka sɛ: Afɔre ne ayɛyɛde ne ɔhyew afɔre ne bɔne ho afɔre, woampɛ, nanso ansɔ w’ani, ɛne nea wɔnam mmara so de ma.
58010009	Ɛno na ɔkae sɛ: Hwɛ, maba sɛ merebɛyɛ nea wopɛ; oyi nea edi kan, na ɔde nea ɛto so abien no asi hɔ.
58010010	Saa ɔpɛ no mu na wɔnam Yesu Kristo honam a ɔde bɛmae no so atew yɛn ho prɛko.
58010011	Na ɔsɔfo biara sɔfo gyina hɔ daa resom, na ɔtaa bɔ afɔre koro no ara a entumi nyi bɔne da.
58010012	Na ɔno de, onya bɔɔ bɔne ho afɔre biako no, ɔkɔtenaa Onyankopɔn nifa ma ɛkɔ so ara.
58010013	Na nea aka ne sɛ ɔtwɛn kodu sɛ wɔde n’atamfo bɛyɛ ne nan ase ntiaso.
58010014	Na ɔde afɔre koro a ɔbɔe no ayɛ wɔn a wɔtew wɔn ho no pɛ ma ɛkɔ so ara.
58010015	Na Honhom Kronkron nso di yɛn adanse. Efisɛ ɔkae kan sɛ:
58010016	Eyi ne apam a nna no akyi me ne wɔn bɛpam no, Awurade na ose: Mede me mmara mɛhyɛ wɔn komam, na makyerɛw wɔ wɔn adwenem,
58010017	na ɔka nso sɛ: Na wɔn bɔne ne wɔn mmarato nso merenkae bio.
58010018	Na nea eyinom fafiri wɔ no, bɔne ho afɔrebɔ nni hɔ bio.
58010019	Enti, anuanom, sɛ yɛwɔ Yesu mogya mu nnam a yɛde bɛkɔ kronkron mu,
58010020	efisɛ watue emukɔ ama yɛn ayɛ ɔkwan foforo a ɛwɔ nkwa a ɛfa mmɔhɔɔ, ɛne sɛ ne honam mu,
58010021	ne sɛ yɛwɔ Onyankopɔn fi so sɔfo kɛse nti,
58010022	momma yɛmfa nokware koma wɔ gyidi a akyinnye nnim koraa mu mmɛn sɛ nnipa a wɔapete wɔn koma ho afi ahonim bɔne mu, na wɔde nsu kronn aguare wɔn nipadua.
58010023	Momma yenso anidaso asɛm a yegyina so ka no mu pintinn, efisɛ ɔnokwafo ne nea ɔhyɛɛ bɔ no,
58010024	na momma yɛnhwehwɛ yɛn ho ntwetwe yɛn ho yɛn ho nkɔ ɔdɔ ne nnwuma pa mu.
58010025	Na mommma yennnyae yɛn ho yɛn ho nhyiam, sɛnea ebinom anya nyɛe, na mmom momma yentutu yɛn ho yɛn ho fo, dodow a muhu sɛ ɛda no rebɛn no.
58010026	Na sɛ yenya nya nokware no mu nimdeɛ, na akyiri yi yɛboapa kɔyɛ bɔne a, na bɔne ho afɔre biara nni hɔ bio,
58010027	na mmom nea aka ne atemmu akwanhwɛ bi a ɛyɛ hu, ne ogya a ɛrebɛhyew atamfo no.
58010028	Sɛ obi po Mose mmara a, ɔkwati mmɔborohunu gyina adansefo baanu anaa baasa anom asɛm so wu.
58010029	Akatua a enye koraa bɛn na mususuw sɛ ɛsɛ sɛ wɔde betua nea watiatia Onyankopɔn ba no so, na wabu apam mogya a wɔde atew ne ho no ahuhude, na wasopa ɔdom honhom no?
58010030	Na yenim nea ɔkae sɛ: Me na aweredi wɔ me, me na metua ka. Na bio: Awurade bebu ne man atɛn.
58010031	Onyankopɔn a ɔte ase no nsam hwe yɛ hu.
58010032	Na monkae sɛ kan nna a munyaa hann no, mumiaa mo ani huu ɔko bebree mu amane.
58010033	Ebi ne sɛ monam ahohora ne ahohia so yɛɛ aguasode, ebi nso ne sɛ moyɛɛ wɔn a wɔyɛɛ wɔn saa no mfɛfo.
58010034	Na momaa nneduafo amane kaa mo, mode anigye nso penee mo nneɛma fow sɛ mowɔ ahode a eye kyɛn so ɔsoro a ɛtena hɔ.
58010035	Enti monntow mo nnam a ɛwɔ akatua kɛse no nnkyene.
58010036	Na boasetɔ hia mo, na, sɛ muwie nea Onyankopɔn pɛ no yɛ a, mo nsa aka bɔhyɛ no.
58010037	Na aka kakraa sɛ na nea ɔbɛba no aba, na ɔrenkyɛ.
58010038	Na nea ɔteɛ no fi gyidi mu benya nkwa, na sɛ ɔtwe ne ho a, me kra ani rensɔ no.
58010039	Na yɛn de, yɛmfra wɔn a wɔtwe wɔn ho kɔ ɔsɛe mu no mu, na mmom yɛfra wɔn a wogye di kɔ nkwagye mu no mu.
58011001	Na afei gyidi ne ade a yɛn ani da so ho ahotoso ne nneɛma a yenhu ho adansegye.
58011002	Na eyi mu na tetefo no nyaa adanse pa.
58011003	Gyidi na yɛde hu yɛn adwenem sɛ wɔde Onyankopɔn asɛm asiesie mmeresanten mu nnasanten, ma nea ani tuae fi nneɛma a ɛnna adi mu na ɛbae.
58011004	Gyidi na Habel de bɔɔ afɔre a ɛso kyɛn Kain de maa Onyankopɔn. Ɛno so na ɔnam nyaa adanse sɛ ɔteɛ, efisɛ Onyankopɔn dii n’ayɛyɛde ho adanse, na ɛno so na ɔnam wui a ɔda so kasa.
58011005	Gyidi nti na wɔfaa Enok kɔe na wanhu owu; na wɔanhu no, sɛ Onyankopɔn abɛfa no kɔ ntia; na ansa na wɔfaa no kɔe no, onyaa adanse sɛ ɔsɔ Onyankopɔn ani.
58011006	Na gyidi nnim a, obi ntumi nsɔ ani. Na ɛsɛ nea ɔba Onyankopɔn nkyɛn no sɛ, ogye di sɛ ɔwɔ hɔ, na ɔyɛ wɔn a wɔhwehwɛ n’akyi kwan no katuafo.
58011007	Gyidi na nea wonnya nhui ho nsɛm baa Noa nkyɛn no, ɔde daa ne ho so siesiee adaka maa ne fi nkwagye, ɛno so na ɔnam buu wiase fɔ, na ɔyɛɛ gyidi ho trenee difo.
58011008	Gyidi na wɔfrɛɛ Abraham no, ɔde tie fi kɔɔ baabi a daakye obenya hɔ sɛ agyapade, na ofii adi a onnim nea ɔrekɔ.
58011009	Gyidi na ɔde kɔyɛɛ ɔhɔho bɔhyɛ asaase no so sɛ ananafo de so, na ɔne bɔhyɛ koro no ara difo Isak ne Yakob tenaa ntamadan mu.
58011010	Na ɔtwɛn kurow a ɛwɔ nhyɛase a ne kyekyefo ne yɛfo ne Nyankopɔn.
58011011	Gyidi na Sara nso de nyaa ahoɔden nyinsɛnee, ɛbere a watwa ne nyin mu, efisɛ obuu nea ɔhyɛɛ bɔ no nokwafo.
58011012	Enti nso na obiako a owui mpo woo nnipa a wɔdɔɔso sɛ ɔsoro nsoromma ne mpoano nwea a wontumi nkan.
58011013	Gyidi so na eyinom nyinaa wuwui a na wɔn nsa nkaa bɔhyɛ no, na mmom wohui akyirikyiri nko gye dii yɛɛ no atuu kae sɛ wɔyɛ ahɔho ne amamfrafo asaase so.
58011014	Na wɔn a wɔka saa no, wɔde kyerɛ sɛ wɔhwehwɛ kurow bi a ɛbɛyɛ wɔn ankasa de.
58011015	Na sɛ wɔde nea wofi mu bae no a, anka wɔwɔ adagyew sɛ wɔbɛsan akɔ.
58011016	Na afei wɔhwehwɛ kurow a eye kyɛn so a ɛne ɔsoro de. Enti wɔn ho nyɛ Onyankopɔn aniwu sɛ wɔbɛfrɛ no wɔn Nyankopɔn, efisɛ wasiesie kurow bi ama wɔn.
58011017	Gyidi nti na wɔsɔɔ Abraham hwɛe no, ɔde Isak kɔbɔɔ afɔre, na nea ogyee bɔhyɛ no de ne ba koro no kɔmae.
58011018	Ɔno na wɔka kyerɛɛ no sɛ: Isak mu na wɔbɛfrɛ w’asefo.
58011019	Osusuwii sɛ Onyankopɔn betumi anyan no afi awufo mu po; ɛhɔ nso na onyaa no bio, wɔ mfatoho mu.
58011020	Gyidi na Isak de hyiraa Yakob ne Esau, nneɛma a ɛbɛba ho.
58011021	Gyidi na Yakob rebewu no, ɔde hyiraa Yosef mma baanu no, na omiaa ne pomatiri so sɔree.
58011022	Gyidi na Yosef regyaa mu no, ɔde bɔɔ Israel mma fi a wobefi akɔ no din, na ɔhyɛɛ ne nnompe ho samansew.
58011023	Gyidi na wɔwoo Mose no, n’awofo de koraa no so asram abiɛsa, efisɛ wohui sɛ abofra no ho yɛ fɛ, na wɔansuro ɔhene mmara no.
58011024	Gyidi nti na Mose nyinii no, wampɛ sɛ wɔfrɛ no Farao babea ba,
58011025	na ɔpawee sɛ ɔne Nyankopɔn man behu amane mmom kyɛn sɛ ɔbɛte bɔne mu dɛw nna tiaa bi.
58011026	Obuu Kristo ahohora sɛ ahonya kɛse sen Misraim ahonyade, efisɛ ɔhwɛɛ akatua no.
58011027	Gyidi nti na ogyaw Misraim a wansuro ɔhene abufuw, na omiaa n’ani tenaa mu sɛnea ohu nea wonhu no no.
58011028	Gyidi na ɔde dii Twam ne mogyapete no, na mmakan no sɛefo no anka wɔn.
58011029	Gyidi na wɔde twaa Mmɛw Po no sɛ fam a awo. Ɛno na Misraimfo resɔ ahwɛ no, ɛmenee wɔn.
58011030	Gyidi nti na Yeriko afasu a wotwaa ho hyiae nnansɔn no dwiriwii.
58011031	Gyidi nti na aguaman Rahab a ogyee akwansrafo no asomdwoe so no ansɛe amfra wɔn a wɔannye anni no mu.
58011032	Na ɛdɛn na menka bio? Na sɛ mereka Gideon, Barak, Samson, Yefta, Dawid ne Samuel ne adiyifo no ho asɛm a, anka adagyew bɛbɔ me.
58011033	Wɔn na wɔnam gyidi so ko dii ahenni horow so nkonim, dii asɛntrenee, nyinyaa bɔhyɛ, siw agyata ano,
58011034	dum ogya tumi, guan nkrante ano, nyaa ahoɔmmerɛw mu ahoɔden, yɛɛ ɔko mu ahoɔdenfo, kaa ananafo mpasua gui.
58011035	Mmea nsa kaa wɔn awufo a wɔsɔree; na ebinom nso, wɔde wɔn goruu atɔprɛ, na wɔampɛ ogye, na wɔn nsa aka owusɔre a eye kyɛn so.
58011036	Na afoforo huu animguasede ne ɔhwe, mpokyerɛ ne duam nna nso.
58011037	Wosiw wɔn abo, de ɔwan paee wɔn mu, sɔɔ wɔn hwɛe, de nkrante kunkum wɔn. Wokyinii nguanten ne mmerekyi nhoma mu, ehiaa wɔn, wɔn ho guan wɔn, wohuu amane.
58011038	Wɔn a wɔnsɛ wiase, wokyinkyinii sare so ne mmepɔw so, abodan ne asaase so atu mu.
58011039	Na eyinom nyinaa a wɔnam gyidi so nyaa adanse pa no, wɔn nsa anka bɔhyɛ no,
58011040	efisɛ Onyankopɔn asiesie biribi a eye kyɛn so asie yɛn, na wɔankwati yɛn anyɛ wɔn pɛ.
58012001	Ne saa nti yɛn nso, sɛ yɛwɔ adansefo pii a wɔte sɛ mununkum a ɛte sɛɛ a atwa yɛn ho ahyia yi, momma yɛntow adesoa biara adesoa ne bɔne a ɛnkyɛ na etwa yɛn ho si gye yɛn asabawmu no ngu, na yɛmfa boasetɔ ntu aperepere a ɛda yɛn anim no mu mmirika,
58012002	nhwɛ gyidi mu dikanfo ne ne wiefo Yesu a ɔhwɛɛ anigye a ɛda n’anim tɔɔ ne bo ase huu asɛndua ho amane, na wammu aniwu, na wakɔtena Onyankopɔn ahengua nifa.
58012003	Na munsusuw nea ɔtɔɔ ne bo ase tiee ntuatuaano a nnebɔneyɛfo de tuaa n’ano bebree no ho yiye, na moammrɛ, na mo kra antɔ piti.
58012004	Mo ne bɔne redi ako yi, munnya nsiw ano nkoduu mogya mu ɛ,
58012005	na mo werɛ afi afotu a ɛkasa kyerɛ mo sɛ mma no sɛ: Me ba, mmu Awurade asotwe ade ketewa, nanso oyi wo ntɛn a, mma wo bo nntu.
58012006	Na nea Awurade dɔ no no na ɔtwe n’aso, na ɔhwe ɔba biara a ogye no.
58012007	Sɛ muhu asotwe mu amane tena mu a, Onyankopɔn yɛ mo sɛ mma. Na ɔba bɛn na ɔwɔ hɔ a n’agya ntwe n’aso?
58012008	Na sɛ munni asotwe a wɔn nyinaa anya bi no bi a, ɛnde na moyɛ aguaman mma, na ɛnyɛ mma pa.
58012009	Bio, yɛwɔ yɛn honam fam agyanom sɛ asotwefo na yɛfɛree wɔn. So yɛremfa yɛn ho nhyɛ ahonhom agya no ase nkyɛn sa pii mmom, na yɛatena ase?
58012010	Na wɔn de, wɔtwee yɛn aso nna kakraa bi sɛnea eye wɔn ani so nko, na ɔno de, yɛn yiye nti na ɔtwe yɛn aso, na yɛanya n’ahotew no bi.
58012011	Na asotwe biara asotwe, mprempren de, ɛnyɛ yɛn sɛ anigyede, na mmom awerɛhowde, nanso akyiri no, ɛsow asomdwoe aba a ɛyɛ trenee ma wɔn a wɔnam so asɔ wɔn ahwɛ no.
58012012	Enti monhyɛ nsa a emu agow ne nkotodwe a ahodwow no mu den bio.
58012013	Na munsiesie ɔkwan trenee mma mo anan, na nea atɔ apakye no antere ho, na mmom wɔasa no yare.
58012014	Munni mo ne nnipa nyinaa ntam asomdwoe ne ahotew a obi kwati a, ɔrenhu Awurade no akyi.
58012015	Na monhwɛ yiye na obi amfi Nyankopɔn dom ho anka akyiri, na awɔnwene ntini bi amfifi anyɛ ɔhaw bi, na amfa nkekae ammɛkeka nnipa bebree,
58012016	na obi anyɛ oguamammɔfo anaa ohuhuni sɛ Esau a ɔtɔn n’abakan gyee aduan koro;
58012017	efisɛ munim sɛ, akyiri no nso a ɔpɛe sɛ onya nhyira no, wɔpaa no, na ɔde nusu hwehwɛɛ adwensakra kwan de, nanso wanhu.
58012018	Na moamma bepɔw a wɔde nsa ka no ho, ne ogya a ɛrehyew ne omununkum kusuu ne esum ne mframa a ɛbɔ huu
58012019	ne torobɛnto gyigye ne nsɛm nne a wɔn a wɔtee no srɛe sɛ wɔmmfa asɛm bi nnka wɔn ho bio no ho.
58012020	Na wɔantumi nea wɔhyɛe a ese: Na sɛ aboa bi mpo ho kɔka bepɔw no a, wonsiw no abo.
58012021	Na nea epuei no yɛ hu pii nti, Mose kae sɛ: Misuro, na me ho popo!
58012022	Na mmom, moaba Sion bepɔw ne Onyankopɔn teasefo kurow, ɔsoro Yerusalem, ho, ne abɔfo mpempem nhyiam,
58012023	ne mmakan a wɔakyerɛw wɔn din wɔ ɔsoro no bagua, ne nnipa nyinaa ɔtemmufo, Onyankopɔn, ne atreneefo a wɔayɛ pɛ ahonhom,
58012024	ne Apam foforo ntamgyinafo Yesu, ne mogya a wɔpete a ɛkasa yiye sen Habel de ho.
58012025	Monhwɛ na moampo nea ɔkasa no. Na sɛ wɔn a wɔpoo nea ɔkasae asaase so no anguan a, yɛn mmom na sɛ yɛdan fi nea ofi soro kasa no ho a, yɛrenguan.
58012026	Ɔno na ɛbere no mu ne nne wosow asaase, na afei wahyɛ ase sɛ: Mɛwosow prɛko bio, ɛnyɛ asaase nko, na ɔsoro nso.
58012027	Na asɛm “Prɛko bio” no kyerɛ nneɛma a wɔwosow no nsakrae, sɛ ɛyɛ ade a wɔayɛ, na nneɛma a ɛnwosow no atena hɔ.
58012028	Enti sɛ yɛanya ahenni a ɛnwosow yi, momma yɛmfa aseda mmra, mfa so nsom Nyankopɔn sɛnea ɛsɔ n’ani wɔ fɛre ne ahodaso mu.
58012029	Efisɛ yɛn Nyankopɔn yɛ ogya a ɛhyew nso.
58013001	Onuadɔ ntena hɔ daa.
58013002	Ahɔhoyɛ nso, mommma mo ani mmpa so; efisɛ eyi so na ebinom nam yɛɛ abɔfo hɔho a wɔn ani nni so.
58013003	Monkae nneduafo, sɛnea mo ne wɔn na ɛda duam, ne wɔn a wohu amane biara, sɛ mo ankasa nso da so wɔ ɔhonam mu yi.
58013004	Wonni aware ni, ade nyinaa mu, na wonngu aware mpa ho fi; efisɛ nguaman ne awaresɛefo de, Onyankopɔn bebu wɔn atɛn.
58013005	Mommma sikanibere mmma mo abrabɔ mu, na mompene nea mowɔ; efisɛ ɔno ankasa aka sɛ: Merennyaw wo, nanso merempa wo da.
58013006	Na ɛma yɛde nnam ka sɛ: Awurade ne me boafo, merensuro; onipa betumi ayɛ me dɛn?
58013007	Monkae mo mpanyimfo a wɔaka Onyankopɔn asɛm akyerɛ mo; monhwɛ wɔn abrabɔ awiei nsua wɔn gyidi.
58013008	Yesu Kristo no ara wɔ hɔ nnɛra, ɛnnɛ, ɛne daapem nyinaa.
58013009	Mommma kyerɛ horow ne nsɛm foforo mmfa mo nnkyinkyini, na eye sɛ wɔde ɔdom hyɛ koma den, na ɛnyɛ nnuan a wɔn a wodii no nni ho mfaso bi.
58013010	Yɛwɔ afɔremuka a wɔn a wɔsom ntamadan no nni ho kwan sɛ wodi ho biribi.
58013011	Na mmoa a bɔne nti ɔsɔfo panyin de wɔn mogya kɔ kronkron mu no, wɔhyew wɔn afunu nsra no akyi.
58013012	Na Yesu nso, nea ɛbɛyɛ na ɔde n’ankasa ne mogya atew ɔman no ho nti, ohuu amane, kurow no pon akyi.
58013013	Ɛno nti momma yemfi adi nkɔ ne nkyɛn nsra no akyi nkɔsoa n’ahohora.
58013014	Na yenni kurow a ɛtena hɔ daa wɔ ha, na mmom nea ɛbɛba no akyi kwan na yɛhwehwɛ.
58013015	Enti momma yɛmfa no so mmɔ Onyankopɔn ayeyi afɔre daa, ɛne anofafa a ɛbɔ no abodin no aba.
58013016	Na yiyeyɛ ne adekyɛ na mommma mo ani mmpa so, efisɛ saa afɔrebɔ no sɔ Onyankopɔn ani.
58013017	Muntie mo mpanyimfo na mommrɛ mo ho ase mma wɔn, efisɛ wɔn na wɔwɛn mo kra sɛ wɔn a wobebu ho akontaa, na wɔde anigye ayɛ, na ɛnyɛ ahomegu; efisɛ eyi nyɛ mfaso bi mma mo.
58013018	Mommɔ mpae mma yɛn; efisɛ yenim pefee sɛ yɛwɔ ahonim pa, pɛ sɛ yɛbɔ yɛn bra yiye ade nyinaa mu.
58013019	Na mesrɛ mo ara yiye sɛ monyɛ eyi, na wɔadan me ama mo ntɛm pa.
58013020	Na asomdwoe Nyankopɔn a ɔnam daa apam no mogya so ayi nguan no hwɛfo kɛse a ɔne yɛn Awurade Yesu afi awufo mu no,
58013021	onsiesie mo ade pa biara mu mma monyɛ nea ɔpɛ, na ɔmfa Yesu Kristo so nyɛ mo mu ade a ɛsɔ n’ani. Ɔno na anuonyam wɔ no daa daa. Amen.
58013022	Anuanom, mesrɛ mo sɛ, muntie afotusɛm yi; efisɛ makyerɛw no nsɛntiaa bi mamena mo.
58013023	Munhu sɛ wɔagyaa yɛn nua Timoteo; na sɛ ɔba ntɛm pa a, me ne no bɛba abehu mo.
58013024	Munkyia mo mpanyimfo nyinaa ne ahotefo nyinaa. Wɔn a wofi Italia kyia mo.
58013025	Ɔdom nka mo nyinaa.
59001001	Yakobo, Onyankopɔn ne Awurade Yesu Kristo akoa, kyerɛw kɔma mmusuakuw dumien a wɔahwete no sɛ: Anigye nka mo.
59001002	Me nuanom, sɛ mohwe sɔhwɛ ahorow bebree mu a, mummu no anigye koraa,
59001003	na munhu sɛ mo gyidi sɔhwɛ a anya awiei pa yɛ boasetɔ.
59001004	Na momma boasetɔ no nwie n’adwumayɛ pɛ, na moayɛ pɛ ne mu, na anka mo biribi.
59001005	Na sɛ ɛka mo mu bi nyansa a, ommisa Onyankopɔn a ɔma nnipa nyinaa ade kwa na ahohora nnim no, na wɔde bɛma no.
59001006	Na gyidi mu na ommisa, na onnnye biribiara ho kyim, efisɛ nea ogye kyim no te sɛ ɛpo asorɔkye a mframa bɔ de no redi akɔneaba.
59001007	Na mma saa onipa no nnsusuw sɛ obenya Awurade hɔ biribi.
59001008	Onipa a ne kra yɛ nta hinhim n’akwan nyinaa mu.
59001009	Na ma onua a wabrɛ ase nhoahoa ne ho, ne so a wɔrema no mu,
59001010	na ɔdefo nso, n’ase a wɔrebrɛ no mu, efisɛ ɔbɛsen akɔ sɛ wuram nhwiren.
59001011	Na owia de ne hyehye fi na ɛhyew wura no a, na ne nhwiren apo, na n’ahoɔfɛ asɛe; saa ara na ɔdefo nso bekisa n’akwan so.
59001012	Nhyira ne onipa a ɔtɔ ne bo ase sɔhwɛ mu. Na sɛ onya yɛ emu tɔtorɔtɔɔ a, obenya nkwa abotiri a Awurade de ahyɛ wɔn a wɔdɔ no bɔ no.
59001013	Sɛ wɔsɔ obi hwɛ a, mma ɔnnka sɛ: Onyankopɔn na ɔsɔ me hwɛ; efisɛ bɔne bi nsɔ Onyankopɔn nhwɛ, na ɔno nso nsɔ obiara nhwɛ.
59001014	Na wɔsɔ obiara hwɛ a, na ɛyɛ n’ankasa akɔnnɔ a egyigye na ɛdaadaa no na ɛsɔ no hwɛ;
59001015	ansa na akɔnnɔ no nyinsɛn a, ɛwo bɔne, na bɔne no wie nyin a, ɛwo owu.
59001016	Me nuanom adɔfo, mommma wɔnnnaadaa mo.
59001017	Akyɛde pa nyinaa ne adekyɛde a ɛyɛ pɛ nyinaa fi soro, efi hann agya no nkyɛn na ɛba. Ɔno na nsakrae ne adannan sunsuma nni ne mu.
59001018	Ɔnam n’ankasa pɛ so na ɔde ne nokwasɛm woo yɛn, sɛ yɛnyɛ n’abɔde no mu adekan bi.
59001019	Me nuanom adɔfo, munim eyi. Ma nnipa nyinaa nyɛ ntɛm ntie, nyɛ nyaa nkasa, na wɔnyɛ nyaa mfa abufuw;
59001020	efisɛ onipa abufuw nyɛ Onyankopɔn trenee mu ade.
59001021	Enti munyi efi ne bɔne mmoroso nyinaa ntow nkyene, na momfa odwo nnye asɛm a wɔatɛw no mo mu a ebetumi agye mo kra no.
59001022	Na monyɛ asɛm no yɛfo, na monnyɛ atiefo nko nnsisi mo ho.
59001023	Na sɛ obi yɛ asɛm no tiefo na ɔnyɛ ɔyɛfo a, ɔte sɛ onipa a ɔhwɛ n’anim suban ahwehwɛ mu;
59001024	na ɔhwɛ ne ho na ɔkɔ, na ntɛm ara na ne werɛ afi su ko a okurae.
59001025	Na nea ɔkotow hwɛɛ adehyedi mmara a ɛyɛ pɛ no mu, na ɔtenaa mu, na ɔnyɛ otiefo werɛfirifo, na mmom ɔyɛ adwuma no yɛfo no, onii no na wobehyira no n’adeyɛ no mu.
59001026	Sɛ obi susuw sɛ ɔyɛ onyamesomfo, na wanto ne tɛkrɛma nnareka, na mmom ɔdaadaa ne koma a, saa onipa yi nyamesom yɛ ɔkwa.
59001027	Onyamesom a ɛho tew na ɛho nni fi agya Onyankopɔn anim ne sɛ obi kɔhwɛ nyisaa ne akunafo wɔn ahohia mu, na oyi ne ho fi wiase nkekae mu.
59002001	Me nuanom, mommma nnipa animhwɛ ne yɛn Awurade Yesu Kristo a ɔyɛ anuonyam wura no ho gyidi nnni afra.
59002002	Na sɛ onipa a ɔhyɛ sika mpɛtea ne ataade fɛfɛ ba mo hyiadan mu, na ohiani nso de ataade tantan ba hɔ,
59002003	na mohwɛ nea ɔhyɛ ataade fɛfɛ no, na moka sɛ: Wo de, tena nea eye ha! Na moka kyerɛ ohiani no sɛ: Wo de, gyina noho anaasɛ tena me nan ase agua ho ha a,
59002004	ɛno ɛnyɛ ɔpae na mopaepae mo mu, na moayɛ atemmufo a wokura adwemmɔne?
59002005	Me nuanom adɔfo, muntie! So Onyankopɔn mpaw wiase ahiafo sɛ wɔnyɛ gyidi mu ahonyafo ne ahenni a ɔde ahyɛ wɔn a wɔdɔ no bɔ no difo?
59002006	Na mo de, moabu ohiani no animtiaa. So ɛnyɛ adefo no na wɔhyɛ mo so, na wɔn ara twe mo kɔ asɛnnii?
59002007	Ɛnyɛ wɔn ara na wɔka din pa a wɔde frɛ mo no ho nsɛmmɔne?
59002008	Enti sɛ muwie mmara a edi hene, sɛnea kyerɛw no ka sɛ: Dɔ wo yɔnko sɛ wo ho no a, moyɛ no yiye.
59002009	Na sɛ mohwɛ anim yiyi nnipa mu a, moyɛ bɔne, na mmara no yi mo ntɛn sɛ mmaratofo.
59002010	Na nea obedi mmara nyinaa so na ɔbɛto biako no, na wadi ne nyinaa ho fɔ.
59002011	Efisɛ nea ɔkae sɛ: Nsɛe aware no, ɔkae nso sɛ: Nni awu! Na sɛ wonsɛe aware na wudi awu a, na woayɛ mmara no tofo.
59002012	Monka sa na monyɛ sa, sɛ wɔn a wɔnam adehyedi mmara no so rebebu wɔn atɛn.
59002013	Na mmɔborohunu nni atemmu mu mma nea wanhu mmɔbɔ, na mmɔborohunu hoahoa ne ho di atemmu so nim.
59002014	Me nuanom, sɛ obi ka sɛ ɔwɔ gyidi, nanso onni nnwuma a, mfaso bɛn na ɛwɔ mu? Gyidi betumi agye no anaa?
59002015	Na sɛ onua anaa onuabea da adagyaw, na daa aduan abɔ wɔn,
59002016	na mo mu bi ka kyerɛ wɔn sɛ: Momfa asomdwoe nkɔ, mo ho nyɛ mo hyew na mommee, nanso moamma wɔn nea ehia ɔhonam a, mfaso bɛn na ɛwɔ mu?
59002017	Sɛ gyidi nso te ne no. Sɛ enni nnwuma a, na awu wɔ ne nko fam.
59002018	Na ebia obi bɛka sɛ: Wowɔ gyidi, na me nso mewɔ nnwuma. Kyerɛ me wo gyidi a nnwuma nni mu no, na me nso mede me nnwuma mɛkyerɛ wo me gyidi.
59002019	Wugye di sɛ Onyankopɔn yɛ biako; woyɛ no yiye; ahonhommɔne nso gye di, na wɔn ho popo.
59002020	Na wo, onipa hunu, wopɛ sɛ wuhu sɛ gyidi a adwuma nni ho awu anaa?
59002021	Ɛnyɛ nnwuma mu na wofi buu yɛn agya Abraham bem sɛ ɔde ne ba Isak kɔɔ afɔremuka so no?
59002022	Woahu sɛ ne gyidi ne ne nnwuma na ɛyɛɛ ade, na efi nnwuma no mu na gyidi no wiee pɛyɛ,
59002023	na kyerɛw a ese: Abraham gyee Onyankopɔn dii, na wobuu ɛno trenee maa no, na wɔfrɛɛ no, Onyankopɔn adamfo, no baa mu.
59002024	Muhu sɛ efi nnwuma mu na wobu onipa bem, na emfi gyidi nko mu.
59002025	Saa ara nso na ɛnyɛ nnwuma mu na wofi buu aguaman Rahab bem, sɛ ogyee abɔfo no na ɔma wɔfaa ɔkwan foforo so kɔe no?
59002026	Na sɛnea nipadua a honhom nni mu awu no, saa ara nso na gyidi a nnwuma nni mu awu.
59003001	Me nuanom, monnyɛ akyerɛkyerɛfo bebree, na munim sɛ yebenya afobu kɛse mmom.
59003002	Efisɛ yɛn nyinaa fom nneɛma pii mu. Sɛ obi mfom asɛm mu a, ɔno ara na ɔyɛ onipa a owie pɛyɛ a obetumi ato nipadua nyinaa nnareka adi so.
59003003	Yɛde nnareka to apɔnkɔ anom sɛ wontie yɛn, na yɛdannan wɔn aboa mu nyinaa.
59003004	Hwɛ, ɛhyɛn nso a ɛsosoe sɛɛ, na mframa a emu yɛ den pia no, wɔde kudɔɔ ketewaa na ɛdannan no kɔ baabiara a hyɛn kwankyerɛfo no pɛ.
59003005	Saa ara na tɛkrɛma nso yɛ ɔhonam akwaa mu ketewa, nanso ɛhoahoa ne ho ade kɛse ho. Ogya ketewa nso, monhwɛ kwae kɛse a ebetumi ahyew!
59003006	Na tɛkrɛma nso yɛ ogya. Tɛkrɛma wɔ yɛn akwaa mu a ɛyɛ nea ɛnteɛ. Ɛde nkekae keka nipadua nyinaa, na ɛsɔ nkwa nkyimii a etwa ne ho fi awo mu no, na efi amanehunu kurow no mu na wɔasɔ ano.
59003007	Na ntɔteboa ne ntakraboa ne mmoa a wɔwea ne mmoa a ɛwɔ po mu su nyinaa, nnipa de wɔn su dwudwo wɔn, na wɔadwudwo wɔn.
59003008	Na tɛkrɛma de, onipa biara ntumi nnwudwo no, ɛyɛ ade bɔne a ɛyɛ keka, awuduru ayɛ no ma.
59003009	Ɛno na yɛde hyira Awurade ne agya no, ɛno ara nso na yɛde dome nnipa a wɔayɛ wɔn Onyankopɔn suban so.
59003010	Ano koro no ara mu na nhyira ne nnome fi. Me nuanom, ɛnsɛ sɛ eyinom ba saa!
59003011	So asuti bi fi nsu dɛdɛ ne nwenenwene wɔ ani koro mu?
59003012	Me nuanom, so borɔdɔma betumi asow ngodua aba? Anaasɛ obobe betumi asow borɔdɔma? Saa ara nso na asuti nkyenenkyene rentumi mma nsu pa.
59003013	Mo mu hena na ɔyɛ onyansafo ne nimdefo? Ɔmfa ɔbra pa nkyerɛ ne nnwuma wɔ odwo a nyansa wɔ mu mu.
59003014	Na sɛ mowɔ nitammɔne ne atutuw mo koma mu a, ɛnde monnhoahoa mo ho, na munnni atoro nntia nokware.
59003015	Saa nyansa yi mfi soro, na mmom ɛyɛ fam ne ɔkra ne ahonhommɔne de.
59003016	Na nea nitan ne atutuw wɔ no, ɛhɔ na sakasaka ne nneyɛe bɔne nyinaa wɔ.
59003017	Na nyansa a efi soro no de, nea edi kan ne sɛ ɛho tew, ɛwɔ asomdwoe, ɛwɔ odwo, ɛwɔ asoɔmmerɛw; mmɔborohunu ne aba pa ayɛ no ma, ennye akyinnye, ɛnyɛ nyaatwom.
59003018	Na wogu trenee aba asomdwoe mu ma wɔn a wɔyɛ asomdwoe ade.
59004001	Ɛhe na ɔsa ne ɔko a ɛwɔ mo mu no fi? Emfi mo akɔnnɔ a ɛne mo honam akwaa ko no mu anaa?
59004002	Mo kɔn dɔ, na munnya. Mudi awu na mo ani bere, na muntumi nnu ho. Moko na mutu sa, nanso munnya, efisɛ mummisa.
59004003	Mubisa na munnya, efisɛ mubisa no bɔne, sɛ mobɛhwere no mo anigyede mu.
59004004	Awaresɛefo, munnim sɛ wiase adamfofa ne ɔtan a wɔtan Onyankopɔn? Enti obiara a ɔpɛ sɛ ɔyɛ wiase adamfo no gyina hɔ sɛ Onyankopɔn tamfo.
59004005	Anaasɛ mususuw sɛ kyerɛw no kasa kwa, sɛ: Ɔtwe ne honhom a ɔte yɛn mu no ho ninkunu?
59004006	Nanso ɔma ɔdom bebree mmom. Enti na kyerɛw no se: Onyankopɔn siw ahantanfo kwan, na ɔdom ahobrɛasefo.
59004007	Enti momfa mo ho nhyɛ Onyankopɔn ase. Munsiw ɔbonsam kwan, na obeguan afi mo nkyɛn.
59004008	Mommɛn Onyankopɔn, na ɔbɛbɛn mo. Monhohoro mo nsa, mo nnebɔneyɛfo, na montew mo komam, mo a mo kra yɛ ntanta!
59004009	Munni nkɔmmɔ, na mo werɛ nhow, na munsu! Mo serew nnan awerɛhow, na mo anigye nnan aniwu!
59004010	Mommrɛ mo ho ase Awurade anim, na ɔbɛma mo so.
59004011	Anuanom, munnnidi mo ho nseku! Nea odi onua ho nseku na obu ne nua atɛn no, odi mmara ho nseku na obu mmara atɛn. Na sɛ wubu mmara atɛn a, na wonyɛ mmara no yɛfo, na mmom woyɛ ne temmufo.
59004012	Obiako ne mmarahyɛfo ne temmufo, ɔne nea obetumi agye na wasɛe. Na ɛhena ne wo a wubu obi atɛn?
59004013	Na afei mo ɛ! Mo a moka sɛ: Ɛnnɛ ne kyena yɛbɛkɔ sɛɛ ne sɛɛ kurow yi mu akodi hɔ afe, na yɛatɔ atɔn na yɛanya mfaso.
59004014	Nanso munnim nea ɛbɛba ɔkyena. Na mo nkwa ne dɛn? Efisɛ moyɛ huruhurow a eyi ne ho kakra, na afei ɛyera.
59004015	Na mmom anka ɛsɛ sɛ moka sɛ: Sɛ Awurade pɛ na yenya nkwa a, yɛbɛyɛ eyi anaa eyi.
59004016	Na afei mohoahoa mo ho mo ahupoo mu. Saa ahohoahoa yi nyinaa yɛ bɔne.
59004017	Enti nea onim papa yɛ na ɔnyɛ no, ɛyɛ bɔne ma no.
59005001	Na afei, mo adefo ɛ, mo amanehunu a ɛreba mo so nti munsu na mommɔ mo afonom!
59005002	Mo ahonyade aporɔw, na nwewee awe mo ntade.
59005003	Mo sika ne dwetɛ agye nkannare, na ɛho nkannare no bedi mo adanse, na ebedi mo nam sɛ ogya. Moahyehyɛ ademude, nna a edi akyiri mu.
59005004	Hwɛ, adwumayɛfo a wotutuu mo mfuw mu nnuan no akatua a mode nsisi de siei no teɛm, na wɔn a wɔatwitwa mo mfuw mu ade no nteɛm adu asafo Awurade no asom.
59005005	Mode asetena fɛfɛ atena asaase so, na moabɔ ahohwi, na moayɛn mo koma wɔ okum da.
59005006	Moabu nea ɔteɛ no fɔ akum no; onsiw mo kwan.
59005007	Enti, anuanom, montɔ mo bo ase nkodu da a Awurade bɛba. Hwɛ, okuafo a ɔretwɛn asaase aba a ne bo yɛ den no tɔ ne bo ase kyɛ wɔ ho de kosi sɛ enya asusow ne adom nsu.
59005008	Mo nso, montɔ mo bo ase nkyɛ, monhyɛ mo koma den, efisɛ da a Awurade bɛba no abɛn.
59005009	Anuanom, munngugu ahome nntiatia mo ho, na wɔammu mo atɛn. Hwɛ, ɔtemmufo no gyina ɔpon ano.
59005010	Anuanom, momfa adiyifo a wɔkasae Awurade din mu no nyɛ amanehunu ne abodwokyɛre sɛnnahɔ.
59005011	Hwɛ, yebu wɔn a wohuu amane tɔɔ wɔn bo ase wɔ mu no ahotɔfo. Moate Yob amanehunu mu boasetɔ no, na moahu sɛnea Awurade ma ewiee no, sɛnea Awurade ayamye dɔɔso, na ɔyɛ timmɔbɔ.
59005012	Na me nuanom, nea edi ne nyinaa kan no, monnka ntam! Monnka ɔsoro anaa fam anaa ntam biara. Na momma mo yiw nyɛ yiw, na mo daabi nyɛ daabi, na moanhwe atemmu mu.
59005013	Mo mu bi hu amane anaa? Ɔmmɔ mpae. Obi bo atɔ ne yam anaa? Ɔnto ayeyi nnwom.
59005014	Mo mu bi yare anaa? Ɔmfrɛ asafo no mu mpanyimfo, na wɔmmɛbɔ no so mpae, na wɔnsra no ngo Awurade din mu.
59005015	Na gyidi mpaebɔ begye ɔyarefo no nkwa, na Awurade bɛma no so, na sɛ wayɛ bɔne bi a, wɔde bekyɛ no.
59005016	Monkeka mo mfomso nkyerɛkyerɛ mo ho mo ho, na munyiyi mpae mmoma mo ho mo ho, na wɔasa mo yare. Onipa trenee adesrɛ a emu yɛ den tumi yɛ ade bebree.
59005017	Elia yɛ onipa te sɛ yɛn ara, na ɔbɔɔ mpae dennen sɛ osu nntɔ. Na osu antɔ asaase so mfirihyia abiɛsa ne asram asia.
59005018	Na ɔbɔɔ mpae bio, na ɔsoro tɔɔ osu, na asaase sow n’aba.
59005019	Me nuanom, sɛ mo mu bi fom fi nokware ho na obi dan no a,
59005020	onhu sɛ, nea ɔdan ɔdebɔneyɛfo fi ne mfomso kwan so no, obegye ɔkra afi owu mu, na wakata bɔne pii so.
60001001	Petro, Yesu Kristo somafo, de kɔma wɔn a wɔahwete akɔ Ponto, Galatia, Kapadokia, Asia ne Bitinia no mu amamfrafo a wɔapaw wɔn,
60001002	sɛnea agya Onyankopɔn nim a onim dedaw no te no, wɔ honhom ahotew mu, de akɔ asoɔmmerɛw ne Yesu Kristo mogya dwira mu: Ɔdom ne asomdwoe nnɔɔso nka mo.
60001003	Nhyira nka yɛn Awurade Yesu Kristo Nyankopɔn ne agya a ne mmɔborohunu a ɛdɔɔso nti ɔnam Yesu Kristo sɔre a ofi awufo mu sɔree no so awo yɛn foforo akɔ anidaso a emu wɔ nkwa mu,
60001004	ɛne apɛgyade a ɛmporɔw, na ɛho nni dɛm, na ɛmpo mu a wɔde asie ɔsoro ama mo
60001005	a wɔnam gyidi so wɛn mo Onyankopɔn tumi mu de kɔ nkwagye a wɔasiesie sɛ wɔrebeyi no adi ɛbere a edi akyiri no mu.
60001006	Ɛno mu na mo ho san mo, mo a nnansa yi, sɛ ɛsɛ a, wɔhow mo werɛ kakra, sɔhwɛ ahorow bebree mu,
60001007	na wɔahu mo gyidi tɔtorɔtɔɔ sɛ ne bo yɛ den pii sen sika kɔkɔɔ a wɔsɔ hwɛ ogya mu, nanso ɛsɛe ama ayeyi ne nidi ne anuonyam, Yesu Kristo ahoyi mu.
60001008	Ɔno na munhuu no ɛ, nanso modɔ no. Ɔno na munhu no mprempren de, nanso mugye no di, na mo ho san mo anigye a enni kabea a anuonyam wɔ mu mu,
60001009	sɛ munya mo gyidi awiei a ɛne mo kra nkwagye no.
60001010	Saa nkwagye no na adiyifo a wɔhyɛɛ ɔdom a ɛbɛba mo so no ho nkɔm de too hɔ no pepɛe na wɔpɛɛpɛɛ mu,
60001011	hwehwɛɛ bere ko ne bere horow a Kristo honhom a ɛwɔ wɔn mu a edii Kristo amane a obehu ne anuonyam a ebedi akyiri no ho adanse no yi kyerɛe no.
60001012	Wɔn na woyi kyerɛɛ wɔn sɛ, ɛnyɛ wɔn ho na wɔsomee, na ɛyɛ mo na wɔsom kaa nsɛm no a nnansa yi wɔn a wɔde Honhom Kronkron a wɔsoma fi soro kaa mo asɛmpa no aka akyerɛ mo, nsɛm a abɔfo po pɛ sɛ wɔhwehwɛ mu no.
60001013	Enti munsiesie mo adwene, mo ani nna hɔ, na momma mo ani nna ɔdom a wɔde rebrɛ mo Yesu Kristo ahoyi mu no so koraa.
60001014	Monyɛ sɛ asoɔmmerɛw mma, na monnyɛ mo ho sɛnea kan a munnim biribi no mo akɔnnɔ te no,
60001015	na mmom te sɛ nea ɔfrɛɛ mo no yɛ kronkron no, mo nso monyɛ kronkron abrabɔ nyinaa mu,
60001016	na wɔakyerɛw sɛ: Monyɛ kronkron, efisɛ me, meyɛ kronkron.
60001017	Na sɛ mofrɛ nea ɔnhwɛ nnipa anim na obu atɛn sɛnea obiara adwuma te no sɛ agya a, momfa osuro mmɔ mo bra mo ahɔhobea tena bere mu,
60001018	sɛ munim sɛ wɔamfa nneɛma a ɛporɔw, dwetɛ anaa sika, annye mo, mo abrabɔ hunu a mo agyanom de maa mo no mu,
60001019	na mmom wɔde Kristo a ɔte sɛ oguammaa a onni dɛm ne nkekae no mogya a ne bo yɛ den no na egyee mo.
60001020	Ɔno na woyii no siei ansa na wɔhyɛɛ wiase ase, na wɔayi no akyerɛ, bere a edi akyiri yi mu ama mo
60001021	a monam no so gye Onyankopɔn a onyan no fii awufo mu na ɔhyɛɛ no anuonyam no di no, na mo gyidi ne anidaso atena Onyankopɔn mu.
60001022	Montew mo kra ho, nokware tie mu, nkɔ onuadɔ a nkontompo nni mu mu, na mumfi koma mu nnodɔ mo ho mo ho dennen,
60001023	sɛ wɔn a wɔamfi aba a ɛporɔw mu, na mmom wɔafi nea ɛmporɔw mu, ɛne sɛ wɔnam Onyankopɔn asɛm a ɛte ase na ɛbɛtena hɔ no so awo wɔn foforo.
60001024	Efisɛ ɔhonam nyinaa te sɛ wura, na onipa anuonyam nyinaa te sɛ wura nhwiren. Wura hyew, na ne nhwiren po;
60001025	na Awurade asɛm de, ɛte hɔ daa. Na eyi ne asɛmpa a wɔaka akyerɛ mo no.
60002001	Enti munyiyi bɔnepɛ nyinaa ne nnaadaa nyinaa ne nyaatwomyɛ ne nitan ne ntwiri nyinaa ntotow ngu,
60002002	na mompɛ asɛm no nufusu kronkron, sɛ nkokoaa a wɔawo wɔn mprempren, na moanyin wɔ mu akɔ nkwagye mu,
60002003	bere a moaka ahwɛ sɛ Awurade yam ye.
60002004	Ɔno na moba ne nkyɛn sɛ ɔbo a nkwa wom a nnipa apa no na Onyankopɔn de, wafa no na ne bo yɛ den a,
60002005	mo nso momma wɔmfa mo sɛ abo a nkwa wom nto aban, na moayɛ honhom mu dan, asɔfokuw kronkron, sɛ mobɛbɔ honhom mu afɔre a ɛnam Yesu Kristo so sɔ Onyankopɔn ani.
60002006	Efisɛ ɛwɔ kyerɛw no mu sɛ: Hwɛ, mede twea tibo a wɔapaw no na ne bo yɛ den mato Sion, na nea ogye no di no ani renwu.
60002007	Enti mo a mugye no di no, aboɔden no yɛ mo de; na wɔn a wonnye nni no de, ɔbo a abantofo apo no na ayɛ twea tibo
60002008	ne hintibo ne hintiduato botan ama wɔn, ɔbotan a ɛma wɔhwe ase. Wɔn na wohintiw, efisɛ wontie asɛm no. Sɛnea wɔn nkrabea te no.
60002009	Na mo de, moyɛ abusua a wɔapaw wɔn, ahene asɔfokuw, ɔman kronkron, ɔman a wafa wɔn ayɛ ne de, sɛ monka nea ɔfrɛɛ mo fii esum mu baa ne hann a ɛyɛ nwonwa mu no mmaninyɛ nkyerɛ,
60002010	mo a kan no monyɛ ɔman, na afei moayɛ Onyankopɔn man, mo a munnyaa mmɔborohunu, na afei de, moanya mmɔborohunu.
60002011	Adɔfo, mitu mo fo sɛ ahɔho ne amamfrafo, sɛ munyi mo ho mfi ɔhonam akɔnnɔ a ɛne ɔkra ko no ho,
60002012	na mommɔ ɔbra pa amanaman mu, na nea wotwiri mo wɔ mu sɛ nnebɔneyɛfo no, wɔhwɛ mo nneyɛe pa no a, wɔahyɛ Onyankopɔn anuonyam, “Ɔhwɛ da no”.
60002013	Mommrɛ mo ho ase mma nnipa nsiesiei nyinaa, Awurade nti, sɛ ɔhene a ɔyɛ opumpuni oo,
60002014	sɛ nso amradofo a ɔsoma twe nnebɔneyɛfo aso, na oyi papayɛfo ayɛ no oo,
60002015	na eyi ne nea Onyankopɔn pɛ, sɛ mode papayɛ siw nnipa a wonni adwene no nkwaseasɛm ano,
60002016	sɛ nnipa a wɔde wɔn ho, na ɛnyɛ sɛ wɔn a wɔde ahofadi no ayɛ bɔnepɛ so nkataso, na mmom sɛ Onyankopɔn nkoa.
60002017	Munni nnipa nyinaa ni! Monnɔ anuanom! Munsuro Onyankopɔn! Munni ɔhene ni!
60002018	Ofie nnipa, momfa osuro nyinaa mmrɛ mo ho ase mma mo wuranom, ɛnyɛ wɔn a woye na wodwo nko, na wɔn a wɔkyea nso bi.
60002019	Na eyi yɛ ɔdom, sɛ Onyankopɔn ho ahonim nti obi de awerɛhow hu amane a ɛnteɛ, na ogyina mu.
60002020	Na anuonyam bɛn na ɛwɔ mu, sɛ mofom so, na wɔbobɔ mo akuturuku na motɔ mo bo ase gye? Na mmom sɛ moyɛ papa, na muhu mu amane, na motɔ mo bo ase a, eyi na Onyankopɔn pene so.
60002021	Na eyi na wɔbɔɔ din frɛɛ mo, efisɛ Kristo nso huu amane maa mo, gyaw mo nhwɛso, sɛ munni n’anammɔn akyi.
60002022	Ɔno na wanyɛ bɔne, nanso wɔanhu nnaadaa n’anom.
60002023	Ɔno na wɔyaw no, na wanyaw bi, ohuu amane, na wanteɛteɛ, na ɔde hyɛɛ nea obu ntɛntrenee no nsa.
60002024	Ɔno ankasa na ɔsoaa yɛn bɔne wɔ ne honam mu kɔɔ dua no so sɛ, yɛawu ama nnebɔne a, yɛntena ase mma trenee. Ɔno na wɔde ne mmaa atape asa mo yare.
60002025	Na anka mote sɛ nguan a wɔayera, na afei moasan aba mo kra hwɛfo ne wɛmfo nkyɛn.
60003001	Saa ara na mo, ɔyerenom, mommrɛ mo ho ase mma mo ankasa mo kununom, na sɛ ebinom antie asɛm no nso a, wɔafa ɔyerenom abrabɔ a ɔkasa nni mu so anya wɔn,
60003002	sɛ wɔbɛhwɛ mo abrabɔ a ɛho tew wɔ osuro mu.
60003003	Mommma mo ahyehyɛde nnyɛ ɔhonam ani de, mmɛsawɔw ne sikahyɛ anaa ntadehyɛ mu,
60003004	na mmom momma ɛnyɛ komam nipa a wahintaw no, honhom a edwo na ɛyɛ komm ade a ɛmporɔw mu. Ɛno na ne bo yɛ den Onyankopɔn anim.
60003005	Na saa na tete no mmea kronkron a wɔde wɔn ho too Nyankopɔn so no hyehyɛɛ wɔn ho, na wɔbrɛɛ wɔn ho ase maa wɔn ankasa wɔn kununom,
60003006	sɛnea Sara tiee Abraham frɛɛ no owura no. Ɔno na, sɛ moyɛ papa na munsuro ahude biara a, moayɛ ne mma.
60003007	Okununom, mo ne wɔn ntena nimdeɛ mu saa ara, sɛ ɔyere ne ade a ne ho nyɛ den, na munni wɔn ni, sɛ wɔn nso ne mo yɛ nkwa dom no difo bi, na mo mpaebɔ kwan ansiw.
60003008	N’awiei ne sɛ mo nyinaa nnya adwenkoro, munhuhu mma mo ho, monnodɔ mo ho sɛ anuanom, mo yam nhyehye mo mmoma mo ho, munnwen ahobrɛase adwene.
60003009	Mommfa bɔne nntua bɔne so ka, nso mommfa ɔyaw nntua ɔyaw so ka; na mmom munhyira, efisɛ eyi mu na wɔfrɛɛ mo, sɛ mummegye nhyira.
60003010	Na wɔn a wɔpɛ nkwa no na wɔpɛ sɛ wohu nna pa no, ma wonyi wɔn tɛkrɛma mfi bɔne ho, ne wɔn ano anka nnaadaasɛm.
60003011	Ma wonkyi bɔne na wɔnyɛ papa, ma wɔnhwehwɛ asomdwoe na wonni akyi.
60003012	Efisɛ Awurade ani wɔ wɔn a wɔteɛ so, na n’aso abue ama wɔn adesrɛ, na Awurade ani sa wɔn a wɔyɛ bɔne.
60003013	Na sɛ mudi papa akyi a, hena ne nea ɔbɛhaw mo?
60003014	Na sɛ trenee nti muhu amane nso a, nhyira ne mo. Na munnsuro wɔn ho hu, na mommma mo bo nntutu.
60003015	Na mummu Awurade Kristo kronkron mo koma mu. Nso munsiesie mo ho daa, sɛ mobɛkyerɛ obiara a obisa mo anidaso a ɛwɔ mo mu no ase,
60003016	odwo ne osuro mu, na munnya ahonim pa, na nea wotwiri mo wɔ mu no, wɔn a wogu mo abrabɔ pa a ɛwɔ Kristo mu no ho fi no ani awu.
60003017	Na sɛ ɔpɛ na Onyankopɔn pɛ sɛ muhu amane sɛ papayɛfo a, eye kyɛn sɛ muhu sɛ abɔneyɛfo.
60003018	Efisɛ Kristo nso huu bɔne ho amane prɛko, nea ɔteɛ hu maa wɔn a wɔnteɛ, sɛ ɔde yɛn bɛkɔ Onyankopɔn nkyɛn. Wokum no ɔhonam mu, na wɔma ɔtenaa ase honhom mu.
60003019	Ɛno mu nso na ɔkɔe kɔkaa asɛm kyerɛɛ ahonhom a wɔwɔ afiase
60003020	a tete no wɔyɛ asoɔdenfo, ɛbere a Onyankopɔn abodwokyɛre twɛnee, Noa nna a wɔreyɛ adaka no mu. Emu na akra kakraa a wosi baawɔtwe nyaa nkwa nsu no mu.
60003021	Ɛno na afei ne nsɛso gye mo nso nkwa; ɛne asubɔ a ɛnyɛ ɔhonam ho fi yi, na mmom ɛyɛ ahonim pa ho adebisa a Yesu Kristo wusɔre nti yɛnam so yɛ Onyankopɔn de.
60003022	Ɔno na, ɔkɔɔ ɔsoro no, ɔte Onyankopɔn nifa, na abɔfo ne wɔn a wɔwɔ ahoɔden ne tumi mu no abrɛ wɔn ho ase ama no.
60004001	Na afei, sɛ Kristo ahu amane ɔhonam mu yi, mo nso momfa adwenkoro no ara mmia mo ho, efisɛ nea wahu ɔhonam mu amane no agyae bɔneyɛ,
60004002	na ɔhonam mu asetena bere a aka no, wantena ase amma nnipa akɔnnɔ bio, na mmom watena ase ama Onyankopɔn apɛde.
60004003	Na ɛdɔɔso sɛ yɛn asetena bere a atwam no mu yɛyɛɛ nea amanaman no pɛ, sɛ yɛnantew ahohwi, akɔnnɔ, asabow, agobɔne, didimee ne abosonsom a wokyi mu.
60004004	Na ɛyɛ wɔn nwonwa sɛ afei mo ne wɔn ntu mmirika nkɔ saa sakasaka dontori no mu, na wɔka ho nsɛmmɔne.
60004005	Wɔn na wobeyi ano akyerɛ nea wasiesie ne ho sɛ ɔrebebu ateasefo ne awufo atɛn no.
60004006	Na eyi nti na wɔkaa asɛmpa no kyerɛɛ awufo nso, na wɔabu wɔn atɛn sɛ ɛfata nnipa ɔhonam mu, na wɔatena ase sɛ ɛfata Onyankopɔn wɔ honhom mu.
60004007	Nanso ade nyinaa awiei abɛn. Enti momma mo adwenem ntew, na mo ani nna hɔ mma mpaebɔ.
60004008	Na ne titiriw no, momfa ɔdɔ a emu yɛ den nnodɔ mo ho, efisɛ ɔdɔ kata bɔne pii so.
60004009	Monyeyɛ mo ho hɔho a huhuhuhu nni mu.
60004010	Sɛnea mo nyinaa nyinyaa ɔdom akyɛde no, momfa nsonsom mo ho mo ho sɛ Onyankopɔn dom ahorow no so afiehwɛfo pa.
60004011	Sɛ obi ka asɛm a, ɔnka no sɛ Onyankopɔn nsɛm. Sɛ obi som a, ɔnsom sɛ efi ahoɔden a Onyankopɔn de ma, na wɔnam Yesu Kristo so ahyɛ Onyankopɔn anuonyam, ade nyinaa mu. Ɔno na ayeyi ne tumi wɔ no daa daa. Amen.
60004012	Adɔfo, mommma amanehunu gya a asɔ wɔ mo mu sɛ wɔde resɔ mo ahwɛ no nnyɛ mo sɛ ade foforo, te sɛ ade foforo bi na ɛyɛ mo;
60004013	na mmom, sɛnea moayɛ Kristo amanehunu no fafafo no, momma mo ani nnye, na sɛ woyi n’anuonyam no adi a, mode ahosan ama mo ani agye nso.
60004014	Sɛ wɔyaw mo Kristo din nti a, nhyira ne mo, efisɛ anuonyam ne Onyankopɔn honhom wɔ mo so.
60004015	Na mommma mo mu bi nnhu amane sɛ owudifo anaa owifo anaa ɔdebɔneyɛfo anaa ɔsɛmpɛfo ebinom nsɛm mu.
60004016	Na sɛ ohu amane sɛ okristoni a, ɔmmma n’ani nnwu, na ma ɔnhyɛ Onyankopɔn anuonyam wɔ din yi mu.
60004017	Na ɛbere no adu sɛ atemmu fi ase Onyankopɔn fi. Na sɛ efi yɛn so kan a, ebewie wɔn a wontie Onyankopɔn asɛmpa no dɛn?
60004018	Na sɛ ɛyɛ den sɛ wobegye onipa trenee a, ɛhe na nea ɔmfɛre Nyankopɔn ne ɔdebɔneyɛfo begyina?
60004019	Enti nso wɔn a wohu amane sɛnea Onyankopɔn pɛ no mfa wɔn kra nhyɛ ne nsa, sɛ ɔbɔadeɛ nokwafo, wɔ papayɛ mu.
60005001	Me a meyɛ ɔpanyin bi ne Kristo amanehunu ho dansefo ne anuonyam a wɔrebeyi adi no fafafo nso, mitu mpanyimfo a ɛwɔ mo mu no fo sɛ:
60005002	Monyɛn Onyankopɔn nguankuw a wɔwɔ mo mu no. Monhwɛ wɔn so, ɛnyɛ ɔhyɛ so, na mmom ɔdɔ so, sɛnea Onyankopɔn pɛ; ɛnyɛ adifudepɛ nti, na mmom koma a ɛpɛ nti;
60005003	ɛnyɛ sɛ wɔn a wodi asafotow no so bakoma, na mmom monyɛ nhwɛso mma nguankuw no.
60005004	Na oguanhwɛfo panyin no yi ne ho adi a, moanya anuonyam abotiri a ɛrensɛe da no.
60005005	Saa ara na mo mmofra nso, momfa mo ho nhyɛ mpanyimfo ase. Na mo nyinaa mumfura ahobrɛase, na monsonsom mo ho mo ho, efisɛ Onyankopɔn siw ahantanfo kwan, na ɔdom ahobrɛasefo.
60005006	Enti mommrɛ mo ho ase Onyankopɔn tumi nsa no ase, na wama mo so, bere a ɛsɛ mu.
60005007	Momfa mo dadwen ne haw nyinaa nto no so, efisɛ odwen mo ho.
60005008	Mo ani nna hɔ, monwɛn, efisɛ mo tamfo bonsam no nam sɛ gyata a ɔbobom hwehwɛ nea obenya no amene.
60005009	Ɔno na momfa gyidi nnyina hɔ pintinn nsiw no kwan, efisɛ munim sɛ amanehunu no ara na wɔde ato mo nuanom a wɔwɔ wiase so sɛ wonhu.
60005010	Na ɔdom nyinaa Nyankopɔn a wafrɛ mo aba ne daa anuonyam no mu Kristo mu no, ɔno ara na sɛ munya hu amane kakra ansa a, obesiesie mo pɛ, ɔbɛma mo ase atim, ɔbɛhyɛ mo den, ɔbɛma moanya nnyinaso.
60005011	Ɔno na tumi wɔ no daa daa. Amen.
60005012	Menam onua nokwafo Silwano so, sɛnea misusuw no, makyerɛw nsɛntiaa yi mabrɛ mo, mede mitu mo fo na midi adanse sɛ eyi ne Nyankopɔn nokware dom a moabegyina mu yi.
60005013	Asafo a ɛwɔ Babel a wɔapaw wɔn sɛ mo no ne me ba Marko kyia mo.
60005014	Momfa ɔdɔ mfewano nkyiakyia mo ho mo ho. Asomdwoe nka mo a mowɔ Kristo mu nyinaa.
61001001	Simon Petro, Yesu Kristo akoa ne somafo, de kɔma wɔn a wɔanya gyidi a ne bo yɛ den sɛ yɛn de no, yɛn Nyankopɔn ne agyenkwa Yesu Kristo trenee mu:
61001002	Ɔdom ne asomdwoe nnɔɔso mma mo, Onyankopɔn ne yɛn Awurade Yesu ho nimdeɛ mu.
61001003	Sɛnea ne Nyankopɔn fam ahoɔden de nneɛma a ɛfa nkwa ne onyamesom pa ho nyinaa akyɛ yɛn, nea ɔnam anuonyam ne mmaninyɛ so afrɛ yɛn no ho nimdeɛ mu.
61001004	Ɛno nso so na ɔnam akyɛ yɛn bɔhyɛ a ɛsosoe akɛseakɛse a ne bo yɛ den, na sɛ moanya aguan akɔnnɔ mu porɔw a ɛwɔ wiase a, moafa eyinom so anya Onyankopɔn su no bi.
61001005	Eyi ara nti na mo nso mommɔ mmɔden nyinaa mfa nka ho, na monkyerɛ mo gyidi no mu mmaninyɛ, ne mmaninyɛ no mu nimdeɛ,
61001006	ne nimdeɛ no mu anidahɔ, ne anidahɔ no mu boasetɔ, ne boasetɔ no mu onyamesom pa,
61001007	ne onyamesom pa no mu onuadɔ, ne onuadɔ no mu nidɔ.
61001008	Na sɛ eyinom wɔ mo mu na ɛdɔɔso a, ɛremma monyɛ anihafo ne wɔn a wɔnsow aba, yɛn Awurade Yesu Kristo ho nimdeɛ fam.
61001009	Efisɛ nea eyinom abɔ no no yɛ onifuraefo na n’ani nhu akyiri ade, na ne werɛ afi ne bɔne a wayɛ dedaw no hohoro.
61001010	Enti mmom, anuanom, mommɔ mmɔden nhyɛ mo frɛ ne mo paw den; na sɛ moyɛ eyinom a, morenhintiw da.
61001011	Na saa na wɔbɛma mo kwan aboro so akɔ yɛn Awurade ne yɛn agyenkwa Yesu Kristo daa ahenni no mu.
61001012	Enti meremma m’ani mpa so sɛ mɛkae mo eyinom daa, nanso munim dedaw, na moatim nokware a ɛwɔ hɔ yi mu.
61001013	Nanso mibu no sɛ ɛteɛ sɛ mete ntamadan yi mu yi, mede nkae mekanyan mo,
61001014	sɛ minim sɛ ɔpa a wɔbɛpa me ho ntamadan yi bɛba ntɛm so, sɛnea yɛn Awurade Yesu Kristo nso ayi akyerɛ me no.
61001015	Nanso mɛbɔ mmɔden, na me wiasefi akyi no, moatumi akae eyinom da biara.
61001016	Na ɛnyɛ anansesɛm a wɔtoo no nyansam akyi na yedi kaa mo yɛn Awurade Yesu Kristo ahoɔden ne ne ba no ho asɛm, na mmom yɛyɛɛ n’anuonyam kɛse no ho adansefo a yɛn ani tuae.
61001017	Na onyaa nidi ne anuonyam fii agya Onyankopɔn nkyɛn no, ɛne sɛ saa nne yi fii anuonyam a ɛsɛ ɔkɛse no baa no so sɛ: Oyi ne me dɔba a ɔsɔ m’ani! No,
61001018	yɛn a yɛne no wɔ bepɔw kronkron no so no tee saa nne yi sɛ efi soro bae.
61001019	Nanso yɛwɔ adiyifo asɛm a egyina hɔ pintinn kyɛn sa, ɛno na sɛ mohwɛ no yiye sɛ ɔkanea a ɛharan baabi a ɛhɔ yɛ kusuu, de kosi sɛ ade bɛkye na adekyee nsoromma no apue mo koma mu a, moyɛ no yiye.
61001020	Munhu eyi kan sɛ kyerɛw mu adiyisɛm biara nnam onipa nkyerɛase so;
61001021	efisɛ adiyisɛm bi amfa nnipa pɛ so amma pɛn, na Onyankopɔn nnipa kronkron no, sɛnea Honhom Kronkron de wɔn rekɔ no na wɔkasae.
61002001	Na atoro adiyifo nso wɔ ɔman no mu, sɛnea atoro akyerɛkyerɛfo bɛba mo mu nso. Wɔn na wɔde ɔsɛe fekusɛm bɛba abɛhyɛ mu, na wɔapa Awurade a ɔtɔɔ wɔn na ogyee wɔn no po, na wɔde ɔsɛe a ɛba ntɛmntɛm aba wɔn ho so.
61002002	Na bebree bedi wɔn ahohwisɛm no akyi, na wɔn nti wɔbɛka nokware kwan no ho nsɛmmɔne.
61002003	Na wɔnam anibere so de asisisɛm bɛpɛ mo ho mfaso. Wɔn na efi tete wɔn atemmu ntwentwɛn ase, na wɔn sɛe ntɔ nko.
61002004	Na sɛ Onyankopɔn ankora abɔfo a wɔyɛɛ bɔne no so, na mmom ɔde esum kabii ahama kyeree wɔn guu asaman amanehunu bun mu, sɛ wɔmfa wɔn nsie atemmu a,
61002005	na sɛ wankora tete wiase so, na mmom Noa a ɔyɛ treneekafo a ɔto so awotwe no nko na ogyee no, na ɔde nsuyiri bɛkataa amumɔyɛfo wiase so no,
61002006	na sɛ ɔdan Sodom ne Gomora nkurow nso, na ɔde ɔsɛe buu wɔn fɔ de wɔn yɛɛ sɛnnahɔ maa wɔn a akyiri yi wɔbɛyɛ amumɔde,
61002007	na oyii Lot a ɔteɛ a amumɔyɛfo no de wɔn ahohwi abrabɔ haw no;
61002008	na nea onipa trenee no tenaa wɔn mu hui na ɔtee no, mmarato nnwuma no yɛɛ ne kra trenee no ayayade daa nyinaa;
61002009	Awurade nim sɛnea obeyi wɔn a wɔde fɛre som no afi sɔhwɛ mu, na wama wɔatwe wɔn a wɔnteɛ aso de wɔn asie atemmu da;
61002010	ne titiriw no, wɔn a wodi honam akyi, efi ho akɔnnɔ mu, na wɔtew tumidi ahi. Wɔyɛ anuɔdenfo, ahopɛfo, wɔn ho mpopo sɛ wɔbɛka anuonyamfo ho asɛmmɔne.
61002011	Nanso abɔfo a wɔwɔ ahoɔden ne tumi a ɛso no nka nsɛmmɔne mmu wɔn atɛn Awurade anim.
61002012	Na eyinom de, wɔte sɛ mmoa a wonni adwene a wɔn su ne sɛ wɔawo wɔn sɛ wɔnkyere wɔn nsɛe wɔn. Wɔka nea wonnim ho nsɛmmɔne, wɔbɛsɛe wɔn ankasa sɛe mu,
61002013	na wobenya nea ɛnteɛ so akatua. Nea wobu no anigye ne daa ahohwi asetena, wɔyɛ nkekae ne dɛm, wɔde wɔn apempensi bɔ ahohwi, nanso wɔne mo redidi,
61002014	wɔwɔ aniwa a awaresɛe ahyɛ no mama a ɛrennwo wɔ bɔne ho da, wɔdaadaa akra a wɔn ase nnya ntimii ɛ, wɔwɔ koma a aben anibere mu, wɔyɛ nnuabɔ mma,
61002015	wɔagyaw ɔkwan trenee no akɔfom kwan, wɔakɔfa Beor ba Bileam kwan no so, ɔno na ɔpɛɛ nea ɛnteɛ so akatua,
61002016	nanso onyaa ne mmarato ho atɛnyi: Afurum a ontumi nkasa de onipa nne kasae, siw odiyifo no nkwaseasɛm no kwan.
61002017	Eyinom yɛ mmura a nsu nni mu, suwusiw a mframa bɔ huu de rekɔ, wɔn na wɔde sum kabikabi asie wɔn.
61002018	Na wɔkeka ahupoosɛm a hwee nni mu, nam honam akɔnnɔ mu de ahohwisɛm daadaa wɔn a woguan fii wɔn a wɔbɔ nnaadaa mu bra no mu nkyɛe.
61002019	Wɔhyɛ wɔn adehyedi ho bɔ, na wɔn ankasa de, wɔyɛ ɔporɔw nkoa, efisɛ nea adi obi so nkonim no, ɛno na ɛyɛ no akoa.
61002020	Na sɛ wɔnam Awurade ne agyenkwa Yesu Kristo ho nimdeɛ so aguan wiase fi, na wɔtoa bio wɔ mu di nkogu a, wɔn akyiri asetena adan wɔn bɔne akyɛn kan de no.
61002021	Na anka eye ma wɔn sɛ wɔanhu trenee kwan no, kyɛn sɛ wɔahu na wɔadan afi ahyɛde kronkron a wɔde ahyɛ wɔn no mu.
61002022	Na ayɛ wɔn sɛnea nokware bɛ no se: Ɔkraman no asan akɔ n’ankasa fe so bio, na prako a wɔaguare no akɔ ne dontori a ɔyantam mu no mu.
61003001	Adɔfo, eyi ne nhoma a ɛto so abien a merekyerɛw mabrɛ mo. Emu na mede nkae mekanyan mo adwene gyenennyenen,
61003002	sɛ monkae nsɛm a adiyifo kronkron no aka ato hɔ ne yɛn a yɛyɛ mo asomafo ahyɛde a ɛyɛ Awurade ne agyenkwa de no.
61003003	Munhu eyi kan sɛ, nna a ebedi akyiri no mu, fɛwdifo a wodi wɔn ankasa akɔnnɔ akyi de fɛwdi bɛba
61003004	abɛka sɛ: Ne ba ho bɔhyɛ no wɔ he? Na efii sɛ agyanom dedae yi, ade nyinaa te nea ɛte fi adebɔ mfiase.
61003005	Wɔboapa ma wɔn werɛ fi sɛ efi teteete no, ɔsoro ne asaase a efii nsu mu na ɛfaa nsu mu betim hɔ no, nam Onyankopɔn asɛm so, na ɛbae;
61003006	na ɛno ara so na ɛnam na nsu yirii wiase a ɛwɔ bere no so no ma ɛsɛee.
61003007	Na ɔsoro ne asaase a ɛwɔ hɔ yi, wɔde n’asɛm no ara akora so, na wɔde asie ama ogya, ama atemmu ne nnipa amumɔyɛfo sɛe da no.
61003008	Na, adɔfo, mommma ade biako yi nnhintaw mo, sɛ da koro yɛ Awurade sɛ mfirihyia apem, na mfirihyia apem yɛ no sɛ da koro.
61003009	Awurade nkyɛ ne bɔhyɛ ho, sɛnea ebinom bu sɛ ɛkyɛ, na mmom ɔma ne bo dwo kyɛ ma mo, ɔmpɛ sɛ nnipa bi bɛyera, na mmom ɔpɛ sɛ wɔn nyinaa ba adwensakra mu.
61003010	Na Awurade da no bɛba sɛ owifo ba. Emu na ɔsoro de kukurududu betwam akɔ, na ewim mfitiasede bɛhyew asɛe, na asaase ne mu nnwuma bɛhyew.
61003011	Enti, sɛ eyinom nyinaa bɛsɛe a, nnipa bɛn na ɛsɛ sɛ moyɛ wɔ abrabɔ kronkron ne onyamesom pa mu,
61003012	sɛ motwɛn na moma Onyankopɔn da no ba yɛ ntɛm. Ɛno mu na ɔsoro bɛsɔ ogya asɛe, na wim mfitiasede anan ahyew.
61003013	Na, sɛnea ne bɔhyɛ te no, yɛretwɛn ɔsoro foforo ne asaase foforo a trenee te mu.
61003014	Enti, adɔfo, sɛ moretwɛn eyinom nti, mommɔ mmɔden na wɔahu mo sɛ nnipa a wonni nkekae ne dɛm asomdwoe mu,
61003015	na mummu yɛn Awurade abodwokyɛre no sɛ nkwagye, sɛnea yɛn nua dɔfo Paulo nso de ne nyansa a wɔde ama no kyerɛw mo,
61003016	sɛnea ɔyɛe ne nhoma nyinaa a ɔka eyinom ho nsɛm wɔ mu no mu nso. Emu na nsɛm a ase yɛ ohuna wɔ, na wɔn a wonsuaa ade na wɔn ase ntimii toto no, sɛnea wɔyɛ kyerɛw nsɛm a aka no nso, ma wɔn ankasa sɛe no.
61003017	Enti, adɔfo, sɛ munim dedaw nti, monhwɛ mo ho so yiye, na wɔamfa amumɔyɛfo nnaadaasɛm no amfa mo ankɔ bi, na moamfi mo ankasa tim a moatim no mu anhwe ase.
61003018	Na munnyin yɛn Awurade ne agyenkwa Yesu Kristo dom ne nimdeɛ mu. Ɔno na anuonyam nka no afei ne daa.
62001001	Nea ɛwɔ hɔ fi mfiase, nea yɛate, nea yɛde yɛn aniwa ahu, nea yɛhwɛe na yɛde yɛn nsa kae, wɔ nkwa asɛm no ho,
62001002	na nkwa no yii ne ho kyerɛe, na yɛahu, na yedi ho adanse, na yɛka daa nkwa a ɛne agya no wɔ hɔ na eyii ne ho kyerɛɛ yɛn no ho asɛm kyerɛ mo,
62001003	nea yɛahu na yɛate na yɛka kyerɛ mo, na mo nso ne yɛn anya ayɔnkofa; na yɛn ayɔnkofa no, yɛne agya no ne ne ba Yesu Kristo na ɛwɔ.
62001004	Yɛkyerɛw eyinom brɛ mo, na yɛn anigye awie pɛyɛ.
62001005	Na kaseɛ a yɛtee ne nkyɛn na yɛbɔ mo yi ne sɛ: Onyankopɔn yɛ hann, na esum biara nni ne mu.
62001006	Sɛ yɛka sɛ yɛne no wɔ ayɔnkofa na yɛnam sum mu a, yedi atoro na yenni nokware.
62001007	Na sɛ yɛnam hann mu sɛ ɔno wɔ hann mu no a, na yɛwowɔ ayɔnkofa wɔ yɛn mu, na ne ba Yesu mogya tew yɛn ho fi bɔne nyinaa mu.
62001008	Sɛ yɛka sɛ yenni bɔne a, na yɛdaadaa yɛn ho, na nokware no nni yɛn mu.
62001009	Sɛ yɛka yɛn bɔne kyerɛ a, ɔyɛ ɔnokwafo ne ɔtreneeni sɛ ɔde yɛn bɔne bekyɛ yɛn, na watew yɛn ho afi nea ɛnteɛ nyinaa mu.
62001010	Sɛ yɛka sɛ yɛnyɛɛ bɔne a, yɛma ɔdan ɔtorofo, na n’asɛm no nni yɛn mu.
62002001	Me mma nkumaa, merekyerɛw eyinom mabrɛ mo, na moanyɛ bɔne. Na sɛ obi yɛ bɔne a, yɛwɔ okyigyinafo bi, agya no nkyɛn, ɔne ɔtreneeni Yesu Kristo.
62002002	Na ɔno ne yɛn bɔne ho mpata, na ɛnyɛ yɛn de ho nko, na mmom wiase nyinaa de ho bi.
62002003	Na, sɛ yedi n’ahyɛde so a, ɛno ara na yɛde hu sɛ yenim no.
62002004	Nea ɔka sɛ: Minim no, na onni n’ahyɛde so no yɛ ɔtorofo, na nokware no nni ne mu.
62002005	Na obiara a odi n’asɛm so no, ampa ara, ɔno mu na Onyankopɔn dɔ no awie pɛyɛ. Eyi na yɛde hu sɛ yɛwɔ ne mu.
62002006	Nea ɔka sɛ ɔte ne mu no, ɛsɛ no sɛ ɔnantew sɛnea ɔno nso nantewee.
62002007	Adɔfo, ɛnyɛ ahyɛde foforo na merekyerɛw mabrɛ mo, na mmom ahyɛde dedaw a moanya fi mfiase no. Ahyɛde dedaw no ne asɛm a moate no.
62002008	Bio merekyerɛw ahyɛde foforo mabrɛ mo a ɛyɛ nokware wɔ ɔno ne mo mu: Sɛ esum retwam, na nokware hann no anya rehyerɛn.
62002009	Nea ɔka sɛ ɔwɔ hann no mu, na ɔtan ne nua no, ɔda so wɔ sum mu ara de besi sesɛɛ.
62002010	Nea ɔdɔ ne nua no te hann no mu, na hintidua nni ne mu.
62002011	Na nea ɔtan ne nua no te sum mu na ɔnam sum mu, na onnim nea ɔrekɔ, efisɛ esum no afura n’ani.
62002012	Mma nkumaa, merekyerɛw mabrɛ mo sɛ ne din nti wɔde mo bɔne akyɛ mo.
62002013	Agyanom, merekyerɛw mabrɛ mo sɛ moahu nea ɔwɔ hɔ fi mfiase no. Mmerante, merekyerɛw mabrɛ mo sɛ moadi ɔbɔne no so nkonim.
62002014	Me mma, merekyerɛw mabrɛ mo sɛ moahu agya no. Agyanom merekyerɛw mabrɛ mo efisɛ monim nea ɔwɔ hɔ fi mfiase no Mmerante makyerɛw mabrɛ mo sɛ mo ho yɛ den, na Onyankopɔn asɛm no te mo mu, na moadi ɔbɔne no so nkonim.
62002015	Monnnɔ wiase anaa nneɛma a ɛwɔ wiase. Sɛ obi dɔ wiase a, agya no dɔ no nni ne mu.
62002016	Na nea ɛwɔ wiase nyinaa, honam akɔnnɔ ne aniwa akɔnnɔ ne asetena mu ahohoahoa, emfi agya no, na mmom efi wiase.
62002017	Na wiase ne n’akɔnnɔ retwam, na nea ɔyɛ Onyankopɔn apɛde no tena hɔ daa.
62002018	Mmofra nkumaa, ɛdɔn a edi akyiri ni. Na sɛnea moate sɛ antikristo no rebɛba no, saa na mprempren yi antikristo bebree aba nen; ɛnna yɛde hu sɛ dɔn a edi akyiri ni.
62002019	Wofi yɛn mu na ɛkɔe de, nanso wɔnka yɛn ho, na sɛ wɔka yɛn ho a, anka wɔne yɛn tenaa hɔ. Na ɛyɛɛ saa na wɔada adi sɛ wɔn nyinaa nka yɛn ho.
62002020	Na mo de, moanya ɔsra no afi ɔkronkronni no hɔ, na mo nyinaa nim de.
62002021	Mankyerɛw mammrɛ mo sɛ munnim nokware no, na mmom sɛ munim, ne sɛ atoro biara mfi nokware no mu.
62002022	Ɛhena ne ɔtorofo no sɛ nea ɔsan sɛ Yesu nyɛ Kristo no? Oyi ne antikristo a ɔpo agya no ne ɔba no.
62002023	Obiara a ɔpo ɔba no, onni agya no nso, na nea ɔpaem bɔ ɔba no din no wɔ agya no nso.
62002024	Enti mo de, nea mote fii mfiase no, momma ɛntena mo mu; na sɛ nea mote fii mfiase no tena mo mu a, ɛnde mo nso mobɛtena ɔba no ne agya no mu.
62002025	Na ɛbɔ a ɔde ahyɛ yɛn ne daa nkwa no.
62002026	Nea makyerɛw mabrɛ mo yi fa wɔn a wɔdaadaa mo no ho.
62002027	Na mo de, ɔsra a munyae ne nsam no te mo mu, enti enhia mo sɛ obi kyerɛkyerɛ mo; na mmom sɛnea ɔsra no ara kyerɛkyerɛ mo ade nyinaa ho no na ɛyɛ nokware na ɛnyɛ atoro. Na sɛnea ɛkyerɛkyerɛ mo no, montena ne mu!
62002028	Na afei, mma nkumaa, montena ne mu, na sɛ oyi ne ho adi a, yɛayɛ nnam na yɛn ani anwu n’anim ne ba mu.
62002029	Sɛ munim sɛ ɔyɛ ɔtreneeni a, na muhu sɛ obiara a ɔyɛ ade trenee no, ɔno na ɔwoo no.
62003001	Monhwɛ ɔdɔ ko a agya no de akyɛ yɛn, sɛ wɔmfrɛ yɛn Nyankopɔn mma, na yɛyɛ nso. Eyi nti wiase nhu yɛn, efisɛ enhuu no.
62003002	Adɔfo, afei yɛyɛ Onyankopɔn mma, na nea yɛbɛyɛ no nnya nnaa adi ɛ. Na yenim sɛ, sɛ oyi ne ho adi a, yɛbɛyɛ sɛ ɔno, efisɛ yebehu no sɛnea ɔte.
62003003	Na obiara a ɔwɔ ne ho anidaso yi no, ɔtew ne ho sɛnea ɔno ho tew.
62003004	Obiara a ɔyɛ bɔne no, ɔyɛ de to mmara, na bɔne ne mmarato.
62003005	Na munim sɛ ɔno de, oyii ne ho adi sɛ ɔrebɛsoa bɔne, na bɔne nni ne mu.
62003006	Obiara a ɔte ne mu no nyɛ bɔne. Obiara a ɔyɛ bɔne no nhuu no, nanso onnim no.
62003007	Mma nkumaa, mommma obiara nnnaadaa mo. Nea ɔyɛ nea ɛteɛ no, ɔteɛ sɛnea ɔno nso teɛ.
62003008	Nea ɔyɛ bɔne no fi bonsam, efisɛ ɔbonsam na ofi mfiase yɛɛ bɔne. Eyi nti na Onyankopɔn ba no beyii ne ho adi sɛ ɔbɛsɛe ɔbonsam nnwuma.
62003009	Obiara a Onyankopɔn awo no no nyɛ bɔne, efisɛ n’aba te ne mu, na ontumi nyɛ bɔne, efisɛ Onyankopɔn na wawo no.
62003010	Eyi mu na Onyankopɔn mma ne ɔbonsam mma da adi. Obiara a ɔnyɛ nea ɛteɛ ne nea ɔnnɔ ne nua no mfi Nyankopɔn.
62003011	Na eyi ne kaseɛ a moate fi mfiase sɛ yɛnnodɔ yɛn ho no,
62003012	ɛnyɛ sɛ Kain a ofi ɔbɔne no mu na okum ne nua no. Na adɛn nti na okum no? Efisɛ n’ankasa nnwuma yɛ bɔne, na ne nua de de, ɛteɛ.
62003013	Anuanom, wiase tan mo a, mommma ɛnnyɛ mo nwonwa.
62003014	Yɛn de, yenim sɛ yɛatwam afi wu mu akɔ nkwa mu, efisɛ yɛdɔ anuanom; nea onni dɔ no te wu mu.
62003015	Obiara a ɔtan ne nua no yɛ owudifo; na munim sɛ daa nkwa rentena owudifo biara mu.
62003016	Eyi mu na yɛahu ɔdɔ no, sɛ ɔno de ne kra too hɔ maa yɛn. Na ɛsɛ yɛn nso sɛ yɛde yɛn kra to hɔ ma anuanom.
62003017	Na nea ɔwɔ wiase asetenade na ohu ne nua sɛ ahia no na ɔbɔ no ayamɔnwene no, Onyankopɔn dɔ no te ne mu dɛn?
62003018	Me mma nkumaa, mommma yɛmmfa asɛm anaa tɛkrɛma nnnɔ, na mmom momma yɛnnɔ nneyɛe ne nokware mu.
62003019	Na eyi mu na yebehu sɛ yefi nokware no mu, na yebedwudwo yɛn koma wɔ n’anim sɛ,
62003020	sɛ yɛn koma bu yɛn fɔ a, Onyankopɔn so kyɛn yɛn koma na ohu ade nyinaa.
62003021	Adɔfo, sɛ yɛn koma mmu yɛn fɔ a, ɛnde yɛde nnam kɔ Onyankopɔn anim,
62003022	na biribiara a yɛsrɛ no, yenya fi ne nkyɛn, efisɛ yedi n’ahyɛde so, na yɛyɛ nea ɛsɔ n’ani.
62003023	Na eyi ne n’ahyɛde, sɛ yennye ne ba Yesu Kristo din no nni, na yɛnnodɔ yɛn ho, sɛnea ɔmaa yɛn ahyɛde no.
62003024	Na nea odi n’ahyɛde so no te ne mu, na ɔno nso te ne mu. Na nea yɛde hu sɛ ɔte yɛn mu ne honhom a ɔde ama yɛn no.
62004001	Adɔfo, munnnye ahonhom nyinaa nnni, na mmom monsɔ ahonhom no nhwɛ sɛ wofi Nyankopɔn anaa? Efisɛ atoro adiyifo bebree aba wiase.
62004002	Eyi mu na munhu Nyankopɔn honhom. Honhom biara a ɔpae mu ka sɛ Yesu Kristo aba ohonam mu no fi Nyankopɔn mu.
62004003	Na honhom biara a ɔnka sɛ Yesu aba ɔhonam mu no mfi Nyankopɔn mu. Na eyi ne antikristo a moate sɛ ɔreba na afei wanya aba wiase no de.
62004004	Mma nkumaa, mufi Nyankopɔn mu, na moadi wɔn so nkonim, efisɛ nea ɔwɔ mo mu no so kyɛn nea ɔwɔ wiase mu.
62004005	Wɔn de, wofi wiase; eyi nti na wofi wiase kasa, na wiase tie wɔn.
62004006	Yɛn de, yefi Nyankopɔn mu. Nea onim Nyankopɔn no tie yɛn, na nea omfi Nyankopɔn mu no ntie yɛn. Eyi mu na yehu nokware honhom ne nnaadaa honhom.
62004007	Adɔfo, momma yɛnnodɔ yɛn ho; na ɔdɔ fi Nyankopɔn mu, na obiara a ɔdɔ no, Onyankopɔn na wawo no, na onim Nyankopɔn.
62004008	Nea ɔnnɔ no nhuu Nyankopɔn ɛ, na Onyankopɔn ne dɔ.
62004009	Eyi mu na Onyankopɔn dɔ no yii ne ho adi wɔ yɛn ho, sɛ Onyankopɔn somaa ne ba a ɔwoo no koro no baa wiase sɛ yɛmfa no so nnya nkwa.
62004010	Eyi mu na ɔdɔ no wɔ, ɛnyɛ sɛ yɛn na yɛdɔɔ Onyankopɔn, na mmom ɔno na ɔdɔɔ yɛn na ɔsomaa ne ba sɛ ɔmmɛyɛ yɛn bɔne ho mpata.
62004011	Adɔfo, sɛ Onyankopɔn dɔɔ yɛn sɛɛ a, ɛnde ɛsɛ yɛn nso sɛ yɛdodɔ yɛn ho yɛn ho.
62004012	Obi nhuu Nyankopɔn pɛn ɛ. Sɛ yɛdodɔ yɛn ho yɛn ho a, na Onyankopɔn te yɛn mu, na ne dɔ no awie pɛyɛ wɔ yɛn mu.
62004013	Eyi mu na yehu sɛ yɛte ne mu na ɔno nso te yɛn mu, sɛ wama yɛn ne honhom no bi.
62004014	Na yɛahu na yedi adanse sɛ: Agya no asoma ɔba no sɛ wiase agyenkwa.
62004015	Obiara a ɔpae mu ka sɛ Yesu ne Nyankopɔn ba no, Onyankopɔn te ne mu, na ɔno nso te Nyankopɔn mu.
62004016	Na yɛn de, yɛahu na yɛagye ɔdɔ a Onyankopɔn wɔ no yɛn ho no adi. Onyankopɔn ne ɔdɔ, na nea ɔte ɔdɔ mu no te Nyankopɔn mu, na Onyankopɔn te ne mu.
62004017	Eyi mu na ɔdɔ no awie pɛyɛ wɔ yɛn mu, na yɛayɛ nnam atemmu da, efisɛ sɛnea ɔno te no, sɛ nso yɛte ewiase ha ne no.
62004018	Ehu nni dɔ mu, na mmom ɔdɔ a ɛyɛ pɛ no pam ehu, efisɛ ehu ne asotwe na ɛnam, na nea osuro no nwiee pɛyɛ wɔ ɔdɔ mu ɛ.
62004019	Yɛdɔ, efisɛ ɔno na ɔdɔɔ yɛn kan.
62004020	Sɛ obi ka sɛ: Medɔ Onyankopɔn, na ɔtan ne nua a, ɔyɛ ɔtorofo. Na nea ɔnnɔ ne nua a ohu no no, ɛbɛyɛ dɛn na obetumi adɔ Onyankopɔn a onhuu no ɛ?
62004021	Na ahyɛde yi na yɛanya ne nkyɛn sɛ, nea ɔdɔ Onyankopɔn no, ɔnnɔ ne nua nso.
62005001	Obiara a ogye di sɛ Yesu ne Kristo no, Onyankopɔn na wawo no; na obiara a ɔdɔ nea ɔwoe no, ɔdɔ nea ɔwoo no no nso.
62005002	Sɛ yɛdɔ Onyankopɔn na yedi n’ahyɛde so a, ɛno ara na yɛde hu sɛ yɛdɔ Onyankopɔn mma.
62005003	Na eyi ne Nyankopɔn dɔ, sɛ yebedi n’ahyɛde so, na n’ahyɛde no nyɛ den.
62005004	Efisɛ biribiara a Onyankopɔn woe no di wiase so nkonim, na nkonim a adi wiase so ne yɛn gyidi.
62005005	Ɛhena ne nea odi wiase so nkonim sɛ nea ogye di sɛ Yesu ne Nyankopɔn ba?
62005006	Oyi ne nea ɔnam nsu ne mogya so bae, Yesu Kristo no, na ɛnyɛ nsu nko mu, na mmom ɛyɛ nsu ne mogya mu. Na honhom no na edi adanse, efisɛ honhom no ne nokware.
62005007	Na baasa na edi adanse,
62005008	honhom ne nsu ne mogya, na baasa yi bom yɛ biako.
62005009	Yegye nnipa adanse a, Onyankopɔn adanse so kyɛn no, na Onyankopɔn adanse ne adanse a wadi ne ba ho no.
62005010	Nea ogye Onyankopɔn ba no di no wɔ adanse n’ankasa ne mu. Nea onnye Onyankopɔn nni no ama wadan ɔtorofo, efisɛ wannye adanse a Onyankopɔn adi ne ba ho no anni.
62005011	Na eyi ne adanse no, sɛ Onyankopɔn ama yɛn daa nkwa, na nkwa yi wɔ ne ba no mu.
62005012	Nea ɔwɔ ɔba no wɔ nkwa no; nea onni Nyankopɔn ba no, onni nkwa no.
62005013	Eyinom na makyerɛw mabrɛ mo a mugye Onyankopɔn ba no din di, na moahu sɛ mowɔ daa nkwa, na moagye Onyankopɔn ba no din adi.
62005014	Na nnam a yɛde kɔ ne nkyɛn ne sɛ, yɛsrɛ biribiara sɛnea ɔpɛ a, otie yɛn.
62005015	Na sɛ yenim sɛ otie yɛn, nea yɛsrɛ no ho a, yenim sɛ yɛwɔ nneɛma a yɛasrɛ ne nkyɛn no.
62005016	Sɛ obi hu ne nua sɛ ɔyɛ bɔne a ɛnkɔ owu mu a, ɔmmɛsrɛ, na Onyankopɔn bɛma no nkwa de ama wɔn a wɔyɛ bɔne a ɛnkɔ owu mu no. Bɔne bi wɔ hɔ a ɛkɔ owu mu; ɛno ho de, menka sɛ ommisa.
62005017	Nea ɛnteɛ nyinaa yɛ bɔne, na bɔne bi wɔ hɔ a ɛnkɔ owu mu.
62005018	Yenim sɛ obiara a Onyankopɔn awo no no, ɔnyɛ bɔne; na mmom nea Onyankopɔn awo no no, ɔhwɛ ne ho so, na ɔbɔnefo no nka no.
62005019	Yenim sɛ yefi Nyankopɔn, na wiase nyinaa da ɔbɔne no mu.
62005020	Na yenim sɛ Onyankopɔn ba no aba na wabɛma yɛn adwene a yɛde hu ɔnokwafo no; na yɛwɔ ɔnokwafo no mu, ne ba Yesu Kristo no mu: Oyi ne nokware Nyankopɔn ne daa nkwa no.
62005021	Mma nkumaa, monwɛn nyi mo ho mfi abosom ho.
63001001	Me, ɔpanyin no, kyerɛw kɔma Awuraa a wɔayi no, ne ne mma a medɔ wɔn nokware mu, na ɛnyɛ me nko, na wɔn a wɔahu nokware no nyinaa,
63001002	nokware a ɛte yɛn mu na ɛne yɛn bɛtena hɔ daa no nti:
63001003	Ɔdom, mmɔborohunu ne asomdwoe mfi agya Onyankopɔn ne Awurade Yesu Kristo, agya no ba no, nkyɛn mmra yɛn so, nokware ne ɔdɔ mu.
63001004	M’ani agye sɛ, sɛ mahu wo mma no mu bi sɛ wɔnam nokware mu, sɛnea yɛanya ahyɛde afi agya no nkyɛn no.
63001005	Na afei, Awuraa, mesrɛ wo, ɛnyɛ sɛ merebɛkyerɛw wo ahyɛde foforo, na mmom nea yenyae fi mfiase no ara, sɛ yɛnnodɔ yɛn ho.
63001006	Na eyi ne ɔdɔ no, sɛ yɛbɛnantew sɛnea ahyɛde no te. Eyi ne ahyɛde no, sɛnea moate fi mfiase, sɛ monnantew mu.
63001007	Na nnaadaafo bebree aba wiase a wɔmpaem nka sɛ Yesu Kristo aba ɔhonam mu. Ɔdaadaafo ne antikristo no ara ne no.
63001008	Monhwɛ mo ho so yiye, na moanhwere nea yɛayɛ adwuma anya no, na mmom moanya akatua mu.
63001009	Obiara a ɔfom so na ɔntena Kristo kyerɛ no mu no, onni Nyankopɔn. Na nea ɔtena kyerɛ no mu no, ɔno na ɔwɔ agya no ne ɔba no.
63001010	Sɛ obi ba mo nkyɛn na onkura kyerɛ yi a, munnnye no nnkɔ mo fi, nso munnkyia no!
63001011	Na nea okyia no no yɛ ne nnwuma bɔne no fafafo.
63001012	Mewɔ nsɛm pii a anka mɛkyerɛw mabrɛ mo de, nanso mempɛ sɛ mede krataa ne adubiri mekyerɛw. Na m’ani da so sɛ mɛba mo nkyɛn na yɛde ano ne ano akasa, na yɛn anigye awie pɛyɛ.
63001013	Wo nuabea a wɔayi no, mma no kyia wo.
64001001	Me, ɔpanyin no, kyerɛw kɔma ɔdɔfo Gaio a medɔ no nokware mu.
64001002	Ɔdɔfo, miyi mpae sɛ, ade nyinaa mu, ensi wo yiye, na nya ahoɔden, sɛnea asi wo kra yiye.
64001003	Na anuanom bi bae na wobedii wo nokware ho adanse sɛnea wonam nokware mu no, m’ani gyei sɛ.
64001004	Minni anigye a ɛsen eyi, sɛ mete sɛ me mma nam nokware mu.
64001005	Ɔdɔfo, nea woyɛ ma anuanom a wɔyɛ ahɔho no, ne kwan so ara nen.
64001006	Wɔn nso adi wo dɔ no ho adanse asafo no anim; na woayɛ no yiye sɛ wugya wɔn kwan sɛnea ɛsɛ, Onyankopɔn anim.
64001007	Na ne din nti na wɔnam, na wɔannye amanaman no hɔ biribi.
64001008	Enti na ɛsɛ yɛn sɛ yegye saafo, na yɛayɛ yɔnko adwumayɛfo ama nokware no.
64001009	Mekyerɛw mekɔmaa asafo no. Na Diotrefe a ɔpɛ wɔn mu panyin adi no nnye yɛn ara.
64001010	Eyi nti sɛ meba a, mɛkae ne nnwuma a ɔyɛ no, sɛ ɔkeka yɛn ho nsɛmmɔne, na eyi po annɔɔ no so, na n’ankasa nnye anuanom no, na osiw wɔn a wɔpɛ kwan, na otu wɔn fi asafo no mu.
64001011	Ɔdɔfo, nhwɛ bɔne nsua, na mmom hwɛ papa sua. Nea ɔyɛ papa no fi Nyankopɔn mu, na nea ɔyɛ bɔne no nhuu Nyankopɔn ɛ.
64001012	Demetrio de, wɔn nyinaa di ne ho adanse pa, na nokware no ankasa adi ne ho adanse pa, na yɛn nso yedi no ho adanse, na wunim sɛ yɛn adanse yɛ nokware.
64001013	Anka mewɔ nsɛm pii mekyerɛw, nanso mempɛ sɛ mede adubiri ne kyerɛwdua kyerɛw brɛ wo.
64001014	Na m’ani da so sɛ mehu wo ntɛm na yɛde ano ne ano akasa.
64001015	Asomdwoe nka wo. Nnamfonom kyiakyia wo. Bobɔ nnamfonom no din mmiako mmiako kyia wɔn.
65001001	Yuda, Yesu Kristo akoa, Yakobo nua, de kɔma wɔn a wɔafrɛ wɔn a agya Onyankopɔn dɔ wɔn na wɔakora wɔn ama Yesu Kristo no:
65001002	Mmɔborohunu, asomdwoe ne ɔdɔ nnɔɔso nka mo.
65001003	Adɔfo, esiane sɛ merebɔ mmɔden nyinaa makyerɛw nkwagye a ɛyɛ yɛn nyinaa de no ho asɛm mabrɛ mo nti, ahia me sɛ mekyerɛw mebrɛ mo, na mede matu mo fo sɛ mompere gyidi a wɔde ama ahotefo prɛko no ho.
65001004	Na nnipa bi awiawia wɔn ho abam a wofi tete akyerɛw wɔn ho asɛm de ato hɔ ama saa atemmu yi, amumɔyɛfo a wɔdan yɛn Nyankopɔn dom ahohwi, na wɔpa otumfo koro a ɔne yɛn Awurade Yesu Kristo no.
65001005	Na mepɛ sɛ mekae mo a moahu eyi prɛko dedaw sɛ: Awurade gyee ɔman no fii Misraim asaase so no, akyiri no, ɔsɛee wɔn a wonnye nni no.
65001006	Na abɔfo a wɔankora wɔn panyinni, na mmom wogyaw wɔn ankasa tenabea no, ɔde daa ahama akyere wɔn akora wɔn esum kabii mu ama da kɛse no atemmu,
65001007	sɛ Sodom ne Gomora ne nkurow a ɛdeda ho a wɔyɛe sɛ eyinom, de wɔn ho maa aguamammɔ na wokodii ɔhonam foforo akyi no, anya akatua deda hɔ sɛ daa ogya ho sɛnnahɔ.
65001008	Saa ara na eyinom nso yɛ adaesofo a wogu ɔhonam ho fi, na wɔtew tumidi ahi, na wɔka anuonyamfo ho nsɛmmɔne.
65001009	Nanso ɔbɔfo panyin Mikael ne ɔbonsam redi akameakame kasakasae Mose amu ho no, wansi ne bo sɛ ɔbɛka asɛmmɔne abu no atɛn, na mmom ɔkae sɛ: Awurade nka w’anim!
65001010	Na eyinom de, wɔka nea wonnim no ho nsɛmmɔne, na nea wofi wɔn adebɔ su mu nim sɛ mmoa a wonni adwene no, ɛno mu na wɔsɛe wɔn ho.
65001011	Wonnue, efisɛ wɔafa Kain kwan so, na mfaso nti wɔde wɔn ho akɔhyɛ Bileam nnaadaasɛm mu, na wɔayera Kora atuatew mu.
65001012	Eyinom yɛ mo dɔ adidi mu nkekae, wɔne mo redidi, wɔmfɛre ade, wɔyɛn wɔn ho; wɔyɛ omununkum a nsu nni mu a mframa twetwe kyinkyini, nnua a ɛso nhaban aporow a enni aba na awuwu mprenu a ne ntini atutu,
65001013	po asorɔkye a ehuru a epuw wɔn ankasa aniwu gu, nsoromma a ekyinkyini a wɔde sum kabikabi asie ama wɔn daa.
65001014	Eyinom ho na Enok nso a ɔto Adam so asɔn hyɛɛ nkɔm de too hɔ sɛ: Hwɛ, Awurade ne n’ahotefo mpempem reba
65001015	abebu wɔn nyinaa atɛn, na wayi wɔn mu amumɔyɛfo nyinaa ntɛn, wɔn amumɔyɛde a wɔyɛe nyinaa ne wɔn nsɛm a ɛyɛ den a nnebɔneyɛfo amumɔyɛfo no kae de tiaa no nyinaa ho.
65001016	Eyinom yɛ anwiinwiifo, nnebɔneyɛfo a hwee nsɔ wɔn ani, wodi wɔn ankasa akɔnnɔ akyi, na wɔn ano ka ahupoosɛm, na mfaso nti wɔdɛfɛdɛfɛ nnipa.
65001017	Na mo, adɔfo, monkae nsɛm a yɛn Awurade Yesu Kristo asomafo aka ato hɔ no,
65001018	sɛ wɔka kyerɛɛ mo sɛ: Ɛbere a edi akyiri no mu no, fɛwdifo bɛba a wobedi wɔn ankasa amumɔyɛ akɔnnɔ akyi.
65001019	Eyinom ne wɔn a wɔde mpaepaemu ba, honam akyidifo a wonni honhom.
65001020	Na mo, adɔfo, momfa mo ho nsi mo gyidi kronkron no so mmɔ mpae Honhom Kronkron mu
65001021	mfa mo ho nsie Onyankopɔn dɔ mu, na montwɛn yɛn Awurade Yesu Kristo mmɔborohunu nkɔ daa nkwa mu.
65001022	Na akyinnyegyefo nso, munhu wɔn mmɔbɔ,
65001023	ebinom nso munhwim wɔn mfi gya mu nnye wɔn nkwa, na ebinom nso momfa osuro nhu wɔn mmɔbɔ, na montan ataade a ɔhonam nkekae akeka mu nso.
65001024	Na nea obetumi aso mo mu na moanhintiw, na ɔde mo asi n’anuonyam anim, sɛ nnipa a wonni dɛm wɔ ahosan mu no,
65001025	Onyankopɔn koro a ɔnam yɛn Awurade Yesu Kristo so yɛ yɛn agyenkwa no, ɔno na anuonyam ne kɛseyɛ ne ahoɔden ne tumi nka no mmeresanten ne afei ne daa nyinaa. Amen.
66001001	Yesu Kristo adiyi a Onyankopɔn de maa no sɛ ɔnkyerɛ ne nkoa nea etwa sɛ ɛba ntɛm, na ɔnam ne bɔfo so somae de bɛkyerɛɛ n’akoa Yohane
66001002	a wadi Nyankopɔn asɛm, ne Yesu Kristo adanse ne nea ohui nyinaa ho adanse.
66001003	Nhyira ne nea ɔkan ne wɔn a wotie adiyi nsɛm no, na wɔde nea wɔakyerɛw wɔ mu no sie; na ɛbere no abɛn.
66001004	Yohane de kɔma asafo horow asɔn a ɛwɔ Asia no: Ɔdom ne asomdwoe mfi nea ɔwɔ hɔ, na ɔtenaa hɔ, na ɔreba no, ne ahonhom asɔn a ɛwɔ n’ahengua anim,
66001005	ne Yesu Kristo a ɔyɛ ɔdansefo nokwafo ne awufo mu abakan ne asaase so ahene sodifo no nkyɛn nka mo. Nea ɔdɔ yɛn, na ɔde ne mogya aguare yɛn afi yɛn bɔne mu,
66001006	na wayɛ yɛn ahemman sɛ yɛnyɛ asɔfo mma n’agya Onyankopɔn no, ɔno na wɔmfa anuonyam ne tumi mma no daa daa. Amen.
66001007	Hwɛ, ɔnam amununkum mu reba, na aniwa nyinaa behu no, ɛne wɔn a wɔwɔɔ no no, na asaase so mmusua nyinaa bɛbɔ ne ho abubuw. Yiw, Amen.
66001008	Awurade se: Mene Alfa ne Omega no, nea ɔwɔ hɔ, na ɔwɔ hɔ dedaw, na ɔreba, ade nyinaa so tumfo no.
66001009	Me, Yohane a meyɛ mo nua ne Yesu ahohia ne ahenni ne boasetɔ no mu yɔnko no, mewɔ supɔw a wɔfrɛ no Patmo no so, Onyankopɔn asɛm ne Yesu adanse nti.
66001010	Mewɔ honhom mu, Awurade da no, na metee nne kɛse bi wɔ m’akyi sɛ torobɛnto
66001011	sɛ: Kyerɛw nea wuhu hyɛ nhoma mu, na soma kɔma asafo ahorow asɔn no, fa kɔ Efeso ne Smirna ne Pergamum ne Tiatira ne Sardi ne Filadelfia ne Laodikea.
66001012	Na medan m’ani sɛ mekɔhwɛ nne a ɛkasa kyerɛɛ me no. Na medan me ho no, mihuu sika akaneadua asɔn,
66001013	na akaneadua no mfinimfini no, mihuu obi a ɔte sɛ onipa ba a ɔhyɛ ataade yuu, na ɔde sika abɔso abɔ ne koko so.
66001014	Na ne ti ne ne nwi fitaa sɛ oguanten ho nwi fitaa, sɛ sukyerɛma, na n’aniwa te sɛ ogyaframa,
66001015	na ne nan te sɛ ayowa fɛfɛ a adɔ fononoo mu, na ne nne te sɛ asu bebree nne,
66001016	na okura nsoromma asɔn ne nifa mu, na afoa anofanu nnamnam fi n’ano; na n’anim te sɛ owia hyerɛn n’ahoɔden mu.
66001017	Na mihuu no no, mehwee ne nan ase sɛ owufo, na ɔde ne nsa nifa too me so ka kyerɛɛ me sɛ: Nsuro, mene ɔkannifo ne okyikafo,
66001018	ne nea ɔte ase no. Na miwui, na hwɛ, mete ase daa daa, na mikura owu ne asaman nsafe.
66001019	Kyerɛw nea woahu, ne nea ɛwɔ hɔ, ne nea eyi akyi no ɛrebɛba:
66001020	Nsoromma asɔn a wuhui me nifa so no ahintasɛm no, ne sika akaneadua asɔn no: Nsoromma asɔn no yɛ asafo asɔn no abɔfo, na akaneadua asɔn a wuhui no yɛ asafo asɔn.
66002001	Efeso asafo mu bɔfo no, kyerɛw kɔma no sɛ: Sɛɛ na nea okura nsoromma asɔn ne nifa mu, nea ɔnam sika akaneadua asɔn no mfinimfini no se:
66002002	Minim wo nnwuma ne wo brɛ ne wo boasetɔ, ɛne sɛ wuntumi nkura wɔn a wɔyɛ abɔnefo, na woasɔ wɔn a wose wɔyɛ asomafo na wɔnyɛ no ahwɛ, na woahu wɔn atorofo.
66002003	Na wowɔ boasetɔ, na me din nti woahaw wo ho, na woammrɛ.
66002004	Nanso mewɔ wo ho asɛm bi, ɛne sɛ woagyaw wo kan dɔ no.
66002005	Enti kae nea wufi hwee ase, na sakra w’adwene, na yɛ kan nnwuma no! Anyɛ saa a, mɛba wo so na mabeyi wo kaneadua mafi ne sibea, gye sɛ wosakra w’adwene.
66002006	Nanso eyi na wowɔ, sɛ wotan Nikolaifo nnwuma a me nso metan no.
66002007	Nea ɔwɔ aso no ntie nea Honhom no ka kyerɛ asafotow no: Nea odi nkonim no, mɛma no nkwadua a esi Nyankopɔn paradise mu no aba bi adi.
66002008	Na Smirna asafo mu bɔfo no, kyerɛw kɔma no sɛ: Sɛɛ na ɔkannifo ne okyikafo, nea owui na ɔte ase bio no se:
66002009	Minim w’ahohia ne wo hia no, nanso woyɛ ɔdefo, ne wɔn a wose wɔyɛ Yudafo, na wɔnyɛ, na mmom wɔyɛ Satan hyiadan no abususɛm.
66002010	Nsuro amane a worebehu biara. Hwɛ, ɔbonsam de mo mu binom begu afiase, na wɔasɔ mo ahwɛ, na mubehu amane dadu. Di nokware kodu wu mu, na mɛma wo nkwa abotiri.
66002011	Nea ɔwɔ aso no ntie nea Honhom no ka kyerɛ asafo no: Nea odi nkonim no, owuprenu renka no.
66002012	Na Pergamum asafo mu bɔfo no, kyerɛw kɔma no sɛ: Sɛɛ na nea okura afoa anofanu nnamnam no se:
66002013	Minim nea wote, nea Satan ahengua si, na wukura me din mu, na woampa me gyidi, nna a wokum me dansefo nokwafo Antipa wɔ mo hɔ no mu, nea ɔbonsam te hɔ.
66002014	Nanso mewɔ wo ho nsɛm kakra: Sɛ wowɔ nnipa bi wo hɔ a wokura Bileam kyerɛ mu, nea ɔkyerɛɛ Balak sɛ ɔnto Israel mma hintidua na wonni nam a wɔakum ama abosom na wɔmmɔ aguaman no.
66002015	Saa ara nso na wowɔ wɔn a wokura Nikolaifo kyerɛ no mu.
66002016	Enti sakra w’adwene! Anyɛ saa a, mɛba wo so ntɛm, na mede m’anom afoa ne wo ako.
66002017	Nea ɔwɔ aso no ntie nea Honhom no ka kyerɛ asafo no: Nea odi nkonim no, mɛma no mana a ahintaw no bi adi, na mɛma no ɔbo fitaa, na ɔbo no so na wɔakyerɛw din foforo a obiara nnim, sɛ nea onya no.
66002018	Na Tiatira asafo mu bɔfo no, kyerɛw kɔma no sɛ: Sɛɛ na Onyankopɔn ba a n’ani te sɛ ogyaframa na ne nan te sɛ ayowa fɛfɛ no se:
66002019	Minim wo nnwuma ne wo dɔ ne wo gyidi ne wo som ne wo boasetɔ no, ne sɛ wo nnwuma a edi akyiri sen nea edi kan no.
66002020	Nanso mewɔ wo ho asɛm, sɛ woma ɔbea Yesebel a ɔfrɛ ne ho sɛ odiyifo no kwan sɛ ɔnkyerɛkyerɛ na ɔnnaadaa me nkoa na wɔmmɔ aguaman na wonni nam a wɔakum ama abosom.
66002021	Na mama no adagyew sɛ ɔmfa nsakra n’adwene mfi n’aguamammɔ mu, na wansakra.
66002022	Hwɛ, mede no mɛto mpa so, na mede wɔn a wɔne no sɛe aware no magu ahohia kɛse mu, gye sɛ wɔsakra wɔn adwene wɔ wɔn nnwuma mu.
66002023	Na mede owu mekum ne mma, na asafo no nyinaa ahu sɛ, mene nea ɔhwehwɛ asaabo ne koma mu, na mɛma mo mu biara sɛnea mo nnwuma te.
66002024	Na mise mo a moaka Tiatira no, dodow a wonni saa kyerɛ yi, wɔn a wonhuu Satan bun mu sɛnea wɔka no no sɛ: Merensoa mo adesoa foforo.
66002025	Nanso nea mowɔ no, munso mu dennen nkosi sɛ mɛba.
66002026	Na nea odi nkonim ne nea okura me nnwuma kosi ase no, mɛma no amanaman so tumi,
66002027	na ɔde dade poma bɛyɛn wɔn, na ɔbɛbobɔ wɔn sɛ ɔnwemfo nkuku, sɛnea me nso minyae wɔ m’agya nsam no;
66002028	na mɛma no adekyee nsoromma no.
66002029	Nea ɔwɔ aso no ntie nea Honhom no ka kyerɛ asafo no.
66003001	Na Sardi asafo mu bɔfo no, kyerɛw kɔma no sɛ: Sɛɛ na nea ɔwɔ Onyankopɔn ahonhom asɔn ne nsoromma asɔn no se: Minim wo nnwuma, sɛ wowɔ din sɛ wote ase, nanso woawu.
66003002	Wɛn, na hyɛ nkae a ɛrebewu no den. Na manhu wo nnwuma sɛ ɛyɛ pɛ me Nyankopɔn anim.
66003003	Enti kae sɛnea woanya na woate, na di so, na sakra w’adwene! Na sɛ woanwɛn a, mɛba sɛ owifo, na worenhu dɔn ko a mɛba wo so.
66003004	Nanso wowɔ din kakraa bi a wonguu wɔn ntade ho fi wɔ Sardi, na wɔne me bɛnantew ntade fitaa mu, efisɛ wɔfata.
66003005	Nea odi nkonim no na wɔbɛhyɛ no ataade fitaa saa, na merempopa ne din mfi nkwa nhoma no mu, na mɛbɔ ne din m’agya ne n’abɔfo anim.
66003006	Nea ɔwɔ aso no ntie nea Honhom no ka kyerɛ asafo no.
66003007	Na Filadelfia asafo mu bɔfo no, kyerɛw kɔma no sɛ: Sɛɛ na ɔkronkronni ne ɔnokwafo, nea okura Dawid safe, na ohiɛ na obi ntom, na ɔtom na obi nhiɛ no,
66003008	Minim wo nnwuma. Hwɛ, mede ɔpon a wɔahiɛ masi w’anim a obi ntumi ntom, efisɛ wowɔ ahoɔden ketewa, nanso woadi m’asɛm so, na woampa me din.
66003009	Hwɛ, mede ebinom a wofi Satan hyiadan mu a wɔka sɛ wɔyɛ Yudafo na wɔnyɛ, na mmom wodi atoro no mema. Hwɛ, mɛma wɔaba na wɔabɛkotow wo nan ase, na wɔahu sɛ madɔ wo.
66003010	Esiane sɛ woadi me boasetɔ asɛm so nti, me nso mɛkora wo, sɔhwɛ dɔn a ɛbɛba wiase nyinaa so, sɛ wɔbɛsɔ wɔn a wɔte asaase so ahwɛ, no mu.
66003011	Mereba ntɛm; so nea wowɔ no mu, na obi annye w’abotiri.
66003012	Nea odi nkonim no, mɛyɛ no odum me Nyankopɔn asɔredan mu, na ɔremfi adi bio, na mɛkyerɛw me Nyankopɔn din wɔ no so, ne me Nyankopɔn kurow a ɛyɛ Yerusalem foforo a efi soro ba fam fi me Nyankopɔn nkyɛn no din, ne me din foforo no.
66003013	Nea ɔwɔ aso no ntie nea Honhom no ka kyerɛ asafo no.
66003014	Na Laodikea asafo mu bɔfo no, kyerɛw kɔma no sɛ: Sɛɛ na Amen, ɔdansefo a ɔsɛ sɛ wogye no di na ɔyɛ ɔnokwafo no, Onyankopɔn abɔde mfiase no, se:
66003015	Minim wo nnwuma sɛ wonyɛ nwini na wonyɛ hyew. Sɛ woyɛ nwini anaa hyew a, anka eye.
66003016	Na afei de, sɛ woyɛ boturobodwo na wonyɛ hyew anaa nwini nti, merebɛfe wo mafi m’anom.
66003017	Efisɛ wuse: Meyɛ ɔdefo na manya me ho, na hwee nhia me, na wunnim sɛ wo ara ne ɔmanehunufo ne mmɔboroni ne ohiani ne onifuraefo ne ɔdagyani.
66003018	Mitu wo fo sɛ, tɔ me nkyɛn sika kɔkɔɔ a wɔapa mu ogya mu, na woanya ade, ne ataade fitaa na woahyɛ, na w’adagyaw ahohora anna adi, ne aniduru a wode bɛsra w’aniwa, na woahu ade.
66003019	Dodow a medɔ wɔn no, miyi wɔn ntɛn na metwe wɔn aso; enti bɔ mmɔden na sakra w’adwene!
66003020	Hwɛ, mabegyina ɔpon ano na mebom; sɛ obi betie me nne na wahiɛ ɔpon no a, mɛhyɛn mu maba ne nkyɛn, na me ne no abedidi, na ɔne me nso adidi.
66003021	Nea odi nkonim no, mɛma ɔne me atena m’ahengua so, sɛnea me nso madi nkonim na me ne m’agya te n’ahengua so no.
66003022	Nea ɔwɔ aso no ntie nea Honhom no ka kyerɛ asafo no.
66004001	Eyi akyi no, mehwɛe, na hwɛ, wɔahiɛ ɔpon ɔsoro, na ɛnne a metee kan sɛ torobɛnto a ɛne me kasae no se: Foro bra ha na mɛkyerɛ wo nea etwa sɛ eyinom akyi no ɛba.
66004002	Na ntɛm ara na mewɔ honhom mu. Na hwɛ, wɔde ahengua asi soro, na obi te ahengua no so.
66004003	Na nea ɔte so no, wohwɛ no a, ɔte sɛ ahwehwɛbo ne bogyanambo, na nyankontɔn a wohwɛ a, ɛte sɛ ahabammonobo atwa ahengua no ho ahyia.
66004004	Na nhengua aduonu anan atwa ahengua no ho asi, na mihuu mpanyimfo aduonu anan sɛ wɔtete nhengua no so hyehyɛ ntade fitaa na sika kɔkɔɔ abotiri bobɔ wɔn ti.
66004005	Na anyinam ne ɛnne horow ne aprannaa fi ahengua no mu fii adi, na ogya akanea asɔn a ɛyɛ Onyankopɔn ahonhom asɔn no redɛw ahengua no anim.
66004006	Na ahwehwɛ po a ɛte sɛ ahwehwɛ wɔ ahengua no anim, na ateasefo baanan a aniwa ayeyɛ wɔn anim ne wɔn akyi mama wowɔ ahengua no ho wɔ mfinimfini, na wɔatwa ahengua no ho ahyia.
66004007	Na ɔteasefo a odi kan no te sɛ gyata, na ɔteasefo a ɔto so abien no te sɛ nantwi ba, na ɔteasefo a ɔto so abiɛsa no wɔ anim te sɛ onipa, na ɔteasefo a ɔto so anan no te sɛ ɔkɔre a otu.
66004008	Na ateasefo baanan no mu biara wɔ ntaban asia, na aniwa ahyehyɛ wɔn ho ne wɔn mu mama, na wɔnhome awia ne anadwo to dwom sɛ: Kronkron, kronkron, kronkron ne Awurade Nyankopɔn, ade nyinaa so tumfo a ɔtenaa hɔ, na ɔwɔ hɔ, na ɔrebɛba.
66004009	Na sɛ ateasefo no de anuonyam ne nidi ne aseda ma nea ɔte ahengua no so a ɔte ase daa daa no a,
66004010	mpanyimfo aduonu anan no hwehwe nea ɔte ahengua no so no anim ase, na wɔkotow nea ɔte ase daa daa no, na woyiyi wɔn abotiri no gu ahengua no anim to dwom sɛ:
66004011	Awurade, wofata sɛ wugye anuonyam ne nidi ne tumi, efisɛ wo na wobɔɔ nneɛma nyinaa, na wo pɛ nti na ɛyeyɛe na wɔbɔe.
66005001	Na mihuu nhoma bi nea ɔte ahengua no so no nifa mu a wɔakyerɛw emu ne akyiri, na wɔde nsɔano asɔn asosɔ ano.
66005002	Na mihuu ɔbɔfo hoɔdenfo bi a ɔde nne kɛse teɛɛm sɛ: Hena na ɔfata sɛ obue nhoma no mu na ɔtew ne nsɔano no?
66005003	Na obiara nni soro anaa asaase so anaa asaase ase a obetumi abue nhoma no mu anaasɛ ɔbɛhwɛ mu.
66005004	Na misui pii, efisɛ wonhu obi a ɔfata sɛ obebue nhoma no mu anaasɛ ɔbɛhwɛ mu.
66005005	Na mpanyimfo no mu biako ka kyerɛɛ me sɛ: Nsu, hwɛ, Yuda abusuakuw mu gyata no, Dawid ntini no, adi nkonim sɛ obebue nhoma no mu na watetew ne nsɔano asɔn no.
66005006	Na mehwɛe, na ahengua no ne ateasefo baanan no ntam ne mpanyimfo no ntam no, oguammaa bi gyina hɔ a ɔte sɛ wɔakum no. Ɔwɔ mmɛn asɔn ne aniwa asɔn a ɛyɛ Onyankopɔn ahonhom asɔn a wɔasoma wɔn akɔ asaase nyinaa so no.
66005007	Na ɔbae begyee nhoma no fii nea ɔte ahengua no so no nifa mu.
66005008	Na ogyee nhoma no no, ateasefo baanan no ne mpanyimfo aduonu anan no hwehwee oguammaa no anim, wɔn nyinaa kurakura asanku ne sika kɔkɔɔ ayowa a ohuam ayɛ no mama a ɛyɛ ahotefo mpaebɔ no.
66005009	Na wɔtoo dwom foforo sɛ: Wofata sɛ wugye nhoma no na wubue ne nsɔano no, efisɛ wɔakum wo, na wode wo mogya atɔ yɛn ama Onyankopɔn, afi mmusua ne ɔkasa ne nkurɔfo ne aman nyinaa mu,
66005010	na woayɛ wɔn ahemman ne asɔfo ama yɛn Nyankopɔn, na wobedi asaase so ahene.
66005011	Na mehwɛe, na metee abɔfo bebree a wɔatwa ahengua no ne ateasefo no ne mpanyimfo no ho kɔntɔnkrɔn nne, wɔn ano si mpempem ne mpem ahorow mpem,
66005012	na wɔde nne kɛse too dwom sɛ: Oguammaa a wokum no no fata sɛ ogye tumi ne ahonya ne nyansa ne ahoɔden ne nidi ne anuonyam ne nhyira.
66005013	Na abɔde a ɛwɔ ɔsoro ne asaase so ne asaase ase ne ɛpo so ne nea ɛwɔ mu nyinaa, de nne kɛse to dwom sɛ: Nhyira ne nidi ne anuonyam ne tumi nka nea ɔte ahengua no so ne oguammaa no daa daa.
66005014	Na ateasefo baanan no kae sɛ: Amen. Na mpanyimfo no hwehwee ase, na wɔkotow sɔree.
66006001	Na mihui sɛ oguammaa no tew nsɔano no mu biako ano, na metee sɛ ateasefo baanan no mu biako de nne a ɛte sɛ ɔprannaa kae sɛ: Bra!
66006002	Na mihui, na hwɛ, ɔpɔnkɔ fitaa bi ni, na nea ɔte no so no kura ta. Na wɔmaa no abotiri, na ofii adi a ɔredi nkonim na wakodi nkonim.
66006003	Na ɔtew nsɔano a ɛto so abien no ano no, metee sɛ ɔteasefo a ɔto so abien no se: Bra!
66006004	Na ɔpɔnkɔ foforo kɔkɔɔ bi fii adi, na wɔmaa nea ɔte no so no ahoɔden sɛ ommeyi asomdwoe mfi asaase so na wonkunkum wɔn ho wɔn ho, na wɔmaa no nkrante kɛse bi.
66006005	Na ɔtew nsɔano a ɛto so abiɛsa no ano no, metee sɛ ɔteasefo a ɔto so abiɛsa no se: Bra! Na mihui, na hwɛ, ɔpɔnkɔbiri bi ni, na nea ɔte no so no kura nsenia ne nsam.
66006006	Na metee nne bi ateasefo baanan no mfinimfini a ese: Awi susukora baako bo nyɛ sɛ da koro akatua, na aburow susukora abiɛsa nso bo nyɛ sɛ da koro akatua; na ngo ne nsa de, nyɛ no hwee!
66006007	Na ɔtew nsɔano a ɛto so anan no ano no, metee sɛ ɔteasefo a ɔto so anan no se: Bra!
66006008	Na mihui, na hwɛ, ɔpɔnkɔ nsonso bi ni, na nea ɔte no so no din de Owu, na asaman di n’akyi. Na wɔmaa wɔn asaase abupɛn anan mu biako so tumi sɛ wɔmfa afoa ne ɔkɔm ne owu ne asaase so mmoa nkunkum wɔn.
66006009	Na ɔtew nsɔano a ɛto so anum no ano no, mihuu wɔn a Onyankopɔn asɛm ne wɔn adanse a wodii no nti wɔakunkum wɔn no akra afɔremuka no ase.
66006010	Na wɔde nne kɛse teɛɛm sɛ: Awurade, ɔkronkronni ne ɔnokwafo, woremmu atɛn, na worenntɔ wɔn a wɔte asaase so no yɛn mogya so were kosi da bɛn?
66006011	Na wɔmaa wɔn mu biara ataade fitaa, na wɔka kyerɛɛ wɔn sɛ wɔnhome bere tiaa bi bio nkosi sɛ wɔn nwurakwaa ne wɔn nuanom a wobekum wɔn te sɛ wɔn no nso bewie du.
66006012	Na ɔtew nsɔano a ɛto so asia no ano no, mihui, na asaase wosowee kɛse, na owia dan tumm sɛ nwi kotoku, na ɔsram dan sɛ mogya.
66006013	Na ɔsoro nsoromma hwehwee asaase so te sɛ borɔdɔma a mframa kɛse wosow no tetew n’aba bun gu.
66006014	Na ɔsoro yii ne ho kɔe te sɛ nhoma a wɔabobɔw, na mmepɔw ne nsupɔw nyinaa tutu fifii nea ɛwowɔe.
66006015	Na asaase so ahene ne nnipa akɛse ne asafohene ne adefo ne ahoɔdenfo ne nkoa ne adehye nyinaa hintahintaw abodan ne mmepɔw mu abotan mu.
66006016	Na wɔka kyerɛɛ mmepɔw ne abotan no sɛ: Monhwe yɛn so mfa yɛn nhintaw mfi nea ɔte ahengua no so no ne oguammaa no abufuw ho,
66006017	efisɛ n’abufuw da kɛse no adu, na ɛhena na obetumi agyina ano?
66007001	Eyi akyi no mihuu abɔfo baanan a wogyinagyina asaase afanan no ano kurakura asaase mframa anan no mu, na mframa ammɔ amfa asaase anaa ɛpo anaa dua biara so.
66007002	Na mihuu ɔbɔfo foforo a okura Onyankopɔn a ɔte ase no nsɔano sɛ ofi owia apuei reba, na ɔde nne kɛse teɛɛm kyerɛɛ abɔfo baanan a wɔama wɔn kwan sɛ wɔnhaw asaase ne ɛpo no
66007003	sɛ: Monnhaw asaase anaa ɛpo anaa nnua kosi sɛ yɛde agyirae besisi yɛn Nyankopɔn nkoa moma so.
66007004	Na metee wɔn a wɔasɔ wɔn ano no dodow: Mpem ɔha aduanan anan na wɔasɔ wɔn ano Israel mma mmusuakuw nyinaa mu.
66007005	Yuda abusuakuw mu nnipa a wɔsɔɔ wɔn ano si mpem dumien, Ruben abusuakuw mu, mpem dumien, Gad abusuakuw mu, mpem dumien,
66007006	Aser abusuakuw mu, mpem dumien, Naftali abusuakuw mu, mpem dumien, Manase abusuakuw mu, mpem dumien,
66007007	Simeon abusuakuw mu, mpem dumien, Lewi abusuakuw mu, mpem dumien, Isakar abusuakuw mu, mpem dumien,
66007008	Sebulon abusuakuw mu, mpem dumien, Yosef abusuakuw mu, mpem dumien, Benyamin abusuakuw mu nnipa a wɔsɔɔ wɔn ano, mpem dumien.
66007009	Eyinom akyi no mihui, na hwɛ, nnipakuw kɛse a obi ntumi nkan wɔn a wofi aman ne mmuasuakuw ne nkurɔfo ne ɔkasa nyinaa mu no gyinagyina ahengua no ne oguammaa no anim hyehyɛ ntade fitaa, na wokurakura berɛw,
66007010	na wɔde nne kɛse teɛɛm sɛ: Nkwagye no yɛ yɛn Nyankopɔn a ɔte ahengua no so ne oguammaa no dea.
66007011	Na abɔfo no nyinaa atwa ahengua no ne mpanyimfo no ne ateasefo baanan no ho asi, na wɔde wɔn anim butubutuw fam, ahengua no anim, na wɔkotow Nyankopɔn
66007012	to dwom sɛ: Amen, nhyira ne anuonyam ne nyansa ne aseda ne nidi ne tumi ne ahoɔden yɛ yɛn Nyankopɔn dea daa daa! Amen.
66007013	Na mpanyimfo no mu biako bua see me sɛ: Eyinom a wɔhyehyɛ ntade yuu fitaa yi yɛ henanom, na wofi he?
66007014	Na meka mekyerɛɛ no sɛ: Owura, wo na wunim. Na ɔka kyerɛɛ me sɛ: Eyinom ne wɔn a wofi ahohia kɛse no mu, na wɔahohoro wɔn ntade ama ayɛ fitaa oguammaa no mogya no mu.
66007015	Eyi nti na wɔwɔ Onyankopɔn ahengua anim, na wɔsom no awia ne anadwo n’asɔredan mu, na nea ɔte ahengua no so no bɛkata wɔn so.
66007016	Ɔkɔm renne wɔn bio, nso osukɔm renne wɔn bio, nanso owia anaa ahohuru biara rento wɔn.
66007017	Na oguammaa a ɔwɔ ahengua no mfinimfini no bɛyɛn wɔn, na ɔde wɔn akɔ nkwa asuti ho, na Onyankopɔn bɛpopa nusu nyinaa afi wɔn aniwa mu.
66008001	Na ɔtew nsɔano a ɛto so asɔn no ano no, ɔsoro yɛɛ dinn bɛyɛ sɛ dɔnhwerew fa.
66008002	Na mihuu abɔfo baasɔn a wogyinagyina Onyankopɔn anim no, na wɔmomaa wɔn ntorobɛnto asɔn.
66008003	Na ɔbɔfo foforo bae begyinaa afɔremuka no ho, okura sika huam kuruwa, na wɔmaa no nnuhuam pii, sɛ ɔmfa nka ahotefo nyinaa mpaebɔ ho, sika kɔkɔɔ afɔremuka a esi ahengua no anim no so.
66008004	Na nnuhuam no wusiw kaa ahotefo mpaebɔ ho fi ɔbɔfo no nsam foro kɔɔ Onyankopɔn anim.
66008005	Na ɔbɔfo no faa ohuam kuruwa no de afɔremuka no so gya bi hyɛɛ mu ma, na ɔtow guu asaase so. Na aprannaa ne nne horow ne anyinam ne asaasewosow bae.
66008006	Na abɔfo baasɔn a wokurakura ntorobɛnto asɔn no siesiee wɔn ho sɛ wɔrebɛhyɛn.
66008007	Na nea odi kan no hyɛnee. Na amparuwbo ne ogya a ɛne mogya adi afra bae, na wɔtow guu asaase so. Na asaase nkyɛm abiɛsa mu biako hyewee, na nnua nkyɛm a ɛto so abiɛsa nso hyewee, na nwura momono nyinaa nso hyewee.
66008008	Na ɔbɔfo a ɔto so abien no hyɛnee. Na wɔtow ade bi a ɛte sɛ bepɔw kɛse a ogya rehyew kyenee po mu, na ɛpo nkyɛm abiɛsa mu biako dan mogya,
66008009	na abɔde a ɛwɔ akra wɔ po mu no mu nkyɛm a ɛto so abiɛsa wuwui, na ahyɛn nkyɛm a ɛto so abiɛsa nso sɛee.
66008010	Na ɔbɔfo a ɔto so abiɛsa no hyɛnee. Na nsoromma kɛse bi a ɛredɛw sɛ ogyatɛn fi soro hwee fam, na ɛbɛhwee nsubɔnten nkyɛm abiɛsa mu biako ne nsu aniwa so.
66008011	Na nsoromma no din de Awɔnwene, na nsu no nkyɛm a ɛto so abiɛsa dan awɔnwene, na nnipa pii wuwui, nsu no nwene a ayɛ no nti.
66008012	Na ɔbɔfo a ɔto so anan no hyɛnee. Na wɔboroo owia nkyɛm abiɛsa mu biako ne ɔsram nkyɛm a ɛto so abiɛsa ne nsoromma nkyɛm a ɛto so abiɛsa, na nkyɛm a ɛto so abiɛsa no duduruu sum, na adekyee mu nkyɛm a ɛto so abiɛsa anhyerɛn, na anadwo nso saa ara.
66008013	Na mihui, na metee sɛ ɔkɔre biako a otu faa ɔsoro mfinimfini no de nne kɛse teɛɛm sɛ: Wɔn a wɔte asaase so no nnue, wonnue, wonnue, torobɛnto a aka a abɔfo baasa no rebɛhyɛn no nne no nti!
66009001	Na ɔbɔfo a ɔto so anum no hyɛnee. Na mihuu nsoromma bi a efi soro sɛ atɔ asaase so, na wɔde ebun abura ano safe maa no.
66009002	Na obuee ebun abura no ano, na owusiw a ɛte sɛ ɔfononoo kɛse mu wusiw fii abura no mu, na owia ne ahun mu duruu sum, abura no mu wusiw no nti.
66009003	Na mmoadabi fii wusiw no mu baa asaase so, na wɔmaa wɔn tumi a ɛsɛe asaase so akekantwɛre tumi.
66009004	Na wɔka kyerɛɛ wɔn sɛ wɔnnka asaase so nwura anaa ahaban momono bi anaa dua biara, gye nnipa a wonni Nyankopɔn nsɔano wɔn moma so no nko.
66009005	Na wɔmaa wɔn kwan sɛ wonnkum wɔn, na mmom wɔnhaw wɔn asram anum. Na wɔn haw no te sɛ akekantwɛre a ɔka onipa bi de.
66009006	Na nna no mu no, nnipa bɛhwehwɛ owu, na wɔrennya, na wɔbɛpɛ sɛ wowu, nanso owu beguan wɔn.
66009007	Na mmoadabi no suban te sɛ apɔnkɔ a wɔasiesie wɔn ama ɔko de, na biribi wowɔ wɔn ti so te sɛ sika kɔkɔɔ abotiri, na wɔn anim te sɛ nnipa anim.
66009008	Na wɔwowɔ nwi te sɛ mmea nwi, na wɔn se te sɛ agyata se.
66009009	Na wɔwowɔ nkatabo te sɛ dade nkatabo, na wɔn ntaban mu gyegyeegye te sɛ apɔnkɔ bebree a wɔrekɔ ɔsa nteaseɛnam de.
66009010	Na wɔwowɔ dua te sɛ nkekantwɛre, na hweti wowɔ wɔn dua mu, na wɔn tumi ne sɛ wɔnhaw nnipa asram anum.
66009011	Na wɔwɔ wɔn so hene a ɛyɛ bun no mu bɔfo a wɔfrɛ ne din Hebri kasa mu sɛ: Abadon, na Hela kasa mu de, ɛde Apolion.
66009012	Due biako atwam. Hwɛ, eyi akyi Due abien da so reba.
66009013	Na ɔbɔfo a ɔto so asia no hyɛnee. Na metee nne biako a efi sika kɔkɔɔ afɔremuka a esi Nyankopɔn anim no mmɛn anan no mu
66009014	a ɛka kyerɛ ɔbɔfo a ɔto so asia a ɔwɔ torobɛnto no sɛ: Sansan abɔfo baanan a wɔasesa wɔn asubɔnten kɛse Eufrate ho no.
66009015	Na wɔsansan abɔfo baanan a wɔasiesie wɔn ama ɛdɔn ne ɛda ne ɔsram ne afe sɛ wonkunkum nnipa nkyɛm a ɛto so abiɛsa.
66009016	Na ɛdɔm a wɔtete apɔnkɔ so no ano si ɔpedu ahorow ɔpeduonu, na metee wɔn ano a wosi.
66009017	Na sɛnea mihuu apɔnkɔ ne wɔn a wɔtete wɔn so no, anisoadehu no mu ni: Wɔwɔ ogya ne afasebiri ne sufre nkatabo, na apɔnkɔ no ti te sɛ gyata ti, na ogya ne wusiw ne sufre fifi wɔn anom.
66009018	Wɔnam ɔhaw abiɛsa yi so de gya ne wusiw ne sufre a efifi wɔn anom no so kunkum nnipa nkyɛm a ɛto so abiɛsa.
66009019	Na apɔnkɔ no ahoɔden wɔ wɔn ano ne wɔn dua mu. Na wɔn dua no te sɛ awɔ, na ɛwowɔ ti, na ɛno na wɔde haw.
66009020	Na nnipa a aka a wɔankum wɔn ɔhaw horow yi mu no ansakra wɔn adwene amfi wɔn nsa ano nnwuma ho, sɛ wɔrensɔre ahonhommɔne ne sika ne dwetɛ ne ayowa ne abo ne duaahoni a enhu ade na ɛnte asɛm nanso entumi nnantew.
66009021	Na wɔansakra wɔn adwene amfi wɔn awudi ne wɔn aduto ne wɔn aguamammɔ ne wɔn awi mu.
66010001	Na mihuu ɔbɔfo foforo hoɔdenfo bi sɛ ofi soro baa fam, na ofura omununkum, na nyankontɔn wɔ ne ti so, na n’anim te sɛ owia, na ne nan te sɛ ogya adum.
66010002	Na okura nhoma ketewa bi a emu abue wɔ ne nsam, na ɔde ne nan nifa sii po so, na ɔde benkum sii asaase so.
66010003	Na ɔde nne kɛse teɛɛm sɛnea gyata bom. Na ɔteɛɛm no, aprannaa asɔn no de wɔn nne kasae.
66010004	Na aprannaa asɔn no kasae no, anka meyɛ makyerɛw. Na metee sɛ ɛnne bi fi soro ka kyerɛɛ me sɛ: Sɔ nea aprannaa asɔn no aka no ano, na nkyerɛw!
66010005	Na ɔbɔfo a mihuu no sɛ ogyina po ne asaase so no maa ne nsa nifa so kyerɛɛ ɔsoro.
66010006	Na ɔkaa nea ɔte ase daa daa a ɔbɔɔ ɔsoro ne nea ɛwɔ mu ne asaase ne nea ɛwɔ mu ne ɛpo ne nea ɛwɔ mu no ho ntam sɛ: Bere bi nni hɔ bio,
66010007	na mmom nna a ɔbɔfo a ɔto so asɔn no rebɛhyɛn no mu no, na wɔawie Onyankopɔn ahintasɛm no, sɛnea ɔkaa ho asɛmpa kyerɛɛ ne nkoa, adiyifo no.
66010008	Na ɛnne a mete fii soro no ne me kasae bio sɛ: Kɔ kogye nhoma ketewa a wɔabue mu no ɔbɔfo a ogyina asaase ne po so no nsam.
66010009	Na mekɔɔ ɔbɔfo no nkyɛn mekɔka mekyerɛɛ no sɛ ɔmfa nhoma ketewa no mma me. Na ɔka kyerɛɛ me sɛ: Gye mene, na ɛbɛyɛ nwenenwene wo yam, na w’anom de, ɛbɛyɛ fremfrem sɛ ɛwo.
66010010	Na migyee nhoma ketewa no ɔbɔfo no nsam memenee, na ɛyɛɛ fremfrem m’anom sɛ ɛwo, na miwiee di no, ɛyɛɛ nwenenwene me yam.
66010011	Na ɔka kyerɛɛ me sɛ: Ɛsɛ sɛ woka nkurɔfo ne aman ne ɔkasa ne ahene bebree ho adiyisɛm bio.
66011001	Na wɔmaa me demmire a ɛte sɛ abaa kae sɛ: Sɔre na susuw Onyankopɔn asɔredan ne afɔremuka ne wɔn a wɔsɔre wɔ mu no.
66011002	Na adiwo a ɛwɔ asɔredan no ho no de, gyaw to hɔ, na nsusuw, efisɛ wɔde ama amanaman, na wobetiatia kurow kronkron no so asram aduanan abien.
66011003	Na mɛma m’adansefo baanu afurafura atweaatam abɛka adiyisɛm nna apem ahanu aduosia.
66011004	Eyinom ne ngodua abien ne akaneadua abien a egyinagyina asaase wura anim no.
66011005	Na sɛ obi pɛ sɛ ɔhaw wɔn a, ogya fi wɔn anom bɛmene wɔn atamfo: Na sɛ obi pɛ sɛ ɔhaw wɔn a, etwa sɛ wokum no saa ara.
66011006	Eyinom wɔ tumi sɛ wɔto ɔsoro mu na osu ntɔ wɔn adiyi nna no mu, na wɔwɔ nsu so tumi sɛ wɔma ɛdan mogya, ne sɛ wɔde haw biara haw asaase da biara a wɔpɛ.
66011007	Na sɛ wowie wɔn adansedi a, aboa a ofi ebun no mu no betu wɔn so sa, na wadi wɔn so nkonim na wakum wɔn.
66011008	Na wɔn afunu bɛdeda kurow kɛse no abɔnten so, ɛno na honhom mu wɔfrɛ no Sodom ne Misraim, nea wɔbɔɔ wɔn Awurade nso asɛndua mu no.
66011009	Na nkurɔfo ne mmusuakuw ne ɔkasa horow ne aman mu binom bɛhwɛ wɔn afunu nnansa ne fa, na wɔremma wɔmfa wɔn afunu no ntoto ɔda mu.
66011010	Na wɔn a wɔtete asaase so ani begye wɔn ho, na wɔn bo atɔ wɔn yam, na wɔamenamena wɔn ho ade, efisɛ adiyifo baanu yi ahaw wɔn a wɔte asaase so.
66011011	Na nnansa ne fa akyi no, nkwa honhom fii Nyankopɔn mu bɛhyɛn wɔn mu, na wogyinagyinaa wɔn anan so, na ehu kɛse kaa wɔn a wohuu wɔn no.
66011012	Na wɔtee nne kɛse bi fi soro a ɛka kyerɛɛ wɔn sɛ: Momforo mmra ha! Na wɔforo faa omununkum no mu, na wɔn atamfo no huu wɔn.
66011013	Na ɛdɔn no ara mu asaase wosowee kɛse, na kurow no nkyɛm a ɛto so du hwee ase, na asaasewosow no kum nnipa mpemnsɔn. Na wɔn a ɛkae no suroe, na wɔhyɛɛ ɔsoro Nyankopɔn anuonyam.
66011014	Due a ɛto so abien no atwam. Hwɛ, Due a ɛto so abiɛsa reba ntɛm.
66011015	Na ɔbɔfo a ɔto so asɔn no hyɛnee ne torobɛnto no. Na ɛnne akɛse gyigyegyigyei ɔsoro sɛ: Wiase ahenni ayɛ yɛn Awurade ne Kristo no de, na obedi hene daa daa.
66011016	Na mpanyimfo aduonu anan a wɔtete wɔn nhengua so Onyankopɔn anim no de wɔn anim butubutuw fam, na wɔkotow Onyankopɔn
66011017	too dwom sɛ: Yɛda wo, Awurade Nyankopɔn, ade nyinaa so tumfo a wowɔ hɔ dedaw, na wowɔ hɔ no ase, sɛ woafa wo tumi kɛse, na woafi ase di hene.
66011018	Na amanaman no bo afuw, na w’abufuw ne awufo bere no adu sɛ wubebu atɛn, na woama wo nkoa, adiyifo ne ahotefo ne wɔn a wosuro wo din, nketewa ne akɛse no akatua, na woasɛe wɔn a wɔasɛe asaase no.
66011019	Na wohiɛɛ Onyankopɔn asɔredan no ɔsoro, na wohuu n’apam adaka no n’asɔredan no mu. Na anyinam ne nne ne aprannaa ne asaasewosow ne asukɔtweaagu kɛse bae.
66012001	Na sɛnkyerɛnne kɛse bi yii ne ho adi ɔsoro: Ɔbea bi a ofura owia, na ɔsram wɔ ne nan ase, na nsoromma dumien abotiri bobɔ ne ti,
66012002	na wafa afuru, na ɔteɛm reko awo, na awo no aden no.
66012003	Na sɛnkyerɛnne foforo yii ne ho adi ɔsoro, na hwɛ, ɔtweaseɛ kakraka kɔkɔɔ a ɔwɔ ti asɔn ne mmɛn du, na ahemmotiri asɔn bobɔ ne ti.
66012004	Na ɔde ne dua twee ɔsoro nsoromma nkyɛm a ɛto so abiɛsa, na ɔtotow guu asaase so. Na ɔtweaseɛ no begyinaa ɔbea a ɔrebɛwo no anim, na sɛ ɔwo a, wamene ne ba no.
66012005	Na ɔwoo ɔbabanin a ɔde dade poma rebɛyɛn amanaman nyinaa. Na wɔfaa ne ba no de no kɔɔ Onyankopɔn ne n’ahengua no nkyɛn.
66012006	Na ɔbea no guan kɔɔ sare so, nea Onyankopɔn asiesie baabi ama no sɛ wɔnhwɛ no hɔ nna apem ahanu aduosia.
66012007	Na ɔko baa ɔsoro. Mikael ne n’abɔfo tuu ɔtweaseɛ no so sa ne no koe. Na ɔtweaseɛ no ne n’abɔfo koe.
66012008	Na wɔantumi wɔn, nso wɔannya ɔkwan ɔsoro bio.
66012009	Na wotuu ɔtweaseɛ kɛse no, ɔwɔ dedaw no a wɔfrɛ no ɔbonsam ne Satan, nea ɔdaadaa amanaman nyinaa no, fii hɔ tow no kyenee asaase so, na wɔtow n’abɔfo kaa ne ho gui.
66012010	Na metee nne kɛse bi ɔsoro sɛ: Afei nkwagye ne tumi ne ahenni ayɛ yɛn Nyankopɔn de, na ahoɔden ayɛ Kristo no dea, efisɛ wɔatow yɛn nuanom anototofo no akyene; ɔno na ɔtoto wɔn ano yɛn Nyankopɔn anim awia ne anadwo.
66012011	Na wɔn na wɔnam oguammaa no mogya ne wɔn adanse asɛm no so adi no so nkonim, na wɔannɔ wɔn kra de akosi wu mu.
66012012	Eyi nti mo ɔsoro ne mo a motete mu no, momma mo bo ntɔ mo yam. Asaase ne ɛpo nnue, efisɛ ɔbonsam asian aba mo nkyɛn, na wafa abufuw kɛse, efisɛ onim sɛ ne bere a ɔwɔ yɛ tiaa.
66012013	Na ɔtweaseɛ no hui sɛ wɔatow no akyene asaase so no, ɔtaa ɔbea a ɔwoo ɔbabanin no.
66012014	Na wɔmaa ɔbea no ɔkɔre kɛse no ntaban abien sɛ ɔmfa ntu nkɔ sare so wɔ ne tenabere, nea wɔbɛhwɛ no ɛbere ne mmere ne bere fa afi ɔwɔ no anim.
66012015	Na ɔwɔ no puw n’anom nsu te sɛ asubɔnten guu ɔbea no akyi, sɛ anka ɛmfa no.
66012016	Nanso asaase boaa ɔbea no, na asaase buee n’anom menee asubɔnten a ɔtweaseɛ no puw fii n’anom no.
66012017	Na ɔtweaseɛ no bo fuw ɔbea no, na okotuu n’asefo nkae a wodi Nyankopɔn ahyɛde so na wokura Yesu Kristo adanse no so sa.
66012018	Na okogyinaa mpoano anwea so.
66013001	Na mihuu aboa bi a ɔwɔ mmɛn du ne ti asɔn sɛ ofi po mu sɔree, na ahemmotiri du bobɔ ne mmɛn, na abusudin wowɔ ne ti ho.
66013002	Na aboa a mihuu no no te sɛ ɔsebɔ, na n’anan te sɛ osisi anan, na n’ano te sɛ gyata ano. Na ɔtweaseɛ no de ne tumi ne n’ahengua ne n’ahoɔden kɛse maa no.
66013003	Na mihui sɛ ne ti no mu biako te sɛ wɔabɔ no bɔtorɔ, na wɔsaa ne bɔtorɔkuru no, na aboa no ho yɛɛ wiasefo nyinaa nwonwa ma wodii n’akyi.
66013004	Na wɔkotow ɔtweaseɛ no sɛ ɔde ahoɔden ama aboa no, na wɔkotow aboa no kae sɛ: Hena na ɔte sɛ aboa no? Na hena na obetumi ne no ako?
66013005	Na wɔmaa no ano a ɔde kaa asɛnkɛse ne abususɛm, na wɔmaa no kwan asram aduanan abien.
66013006	Na obuee n’ano kaa abususɛm tiaa Onyankopɔn, sɛ ɔbɛka ne din ne ne ntamadan ne wɔn a wɔtete soro ho abususɛm.
66013007	Na wɔmaa no kwan sɛ ontu ahotefo so sa na onni wɔn so nkonim. Na wɔmaa no mmusuakuw ne nkurɔfo ne kasa horow ne aman nyinaa so tumi.
66013008	Na wɔn a wɔte asaase so nyinaa bɛkotow no, wɔn a wɔamfi wiase asehyɛ ankyerɛw wɔn din oguammaa a wokum no no nkwa nhoma mu no.
66013009	Sɛ obi wɔ aso a, ontie.
66013010	Sɛ obi fa nnommum a, wɔbɛfa no dommum. Sɛ obi de nkrante kum a, etwa sɛ wɔde nkrante kum no. Ɛha na ahotefo boasetɔ ne gyidi no wɔ.
66013011	Na mihuu aboa foforo bi a ofii asaase mu bae, na ɔwɔ mmɛn abien sɛ oguammaa, na ɔkasa sɛ ɔtweaseɛ.
66013012	Na ɔyɛ aboa a odi kan no ahoɔdenne nyinaa wɔ n’anim, na ɔma asaase ne wɔn a wɔtete so kotow aboa a odi kan a wɔasa ne wupira no.
66013013	Na ɔyɛ nsɛnkyerɛnne akɛse, na ɔma ogya mpo fi soro ba asaase so, nnipa anim.
66013014	Na nsɛnkyerɛnne a wɔde maa no sɛ ɔnyɛ aboa no anim no nti, ɔdaadaa wɔn a wɔtete asaase so no ka kyerɛ asaase sotefo no sɛ wɔnyɛ ohoni mma aboa a nkrante apira no na ɔte ase bio no.
66013015	Na wɔmaa no kwan sɛ ɔmma aboa no honi no honhom, na aboa no honi no po akasa, na wama wɔakum dodow a wɔnkotow aboa no honi no.
66013016	Na ɔma nketewa ne akɛse, adefo ne ahiafo, adehye ne nkoa nyinaa pene ma wɔhyɛ wɔn agyirae, wɔn nsa nifa anaa wɔn moma so,
66013017	nanso obi ntumi ntɔ anaasɛ ɔntɔn gye nea ɔwɔ agyirae no anaa aboa no din anaa ne din akontaa nkyerɛwee nko.
66013018	Ɛha na nyansa wɔ. Nea ɔwɔ adwene mmu aboa no akontaa nto ano, na ɛyɛ onipa akontaa ntoano, na n’akontaa ntoano si ahansia aduosia asia.
66014001	Na mihui, na hwɛ, oguammaa no gyina Sion bepɔw so, na mpem ɔha aduanan anan a wɔakyerɛkyerɛw ne din ne n’agya din wɔn moma so no ka ne ho.
66014002	Na metee nne bi fi soro te sɛ nsu bebree nne ne aprannaa kɛse nne. Na nne a metee no te sɛ asankubɔfo a wɔbɔ wɔn asanku dwonto.
66014003	Na wɔtoo dwom foforo bi, ahengua ne ateasefo mpem ɔha aduanan anan a wɔatɔ wɔn afi asaase so no nko.
66014004	Eyinom ne wɔn a wɔamfa mmea angu wɔn ho fi, na wɔyɛ mmabun, wɔn na wodi oguammaa no akyi baabiara a ɔkɔ. Eyinom na wɔatɔ wɔn afi nnipa mu ayɛ wɔn mmakan ama Onyankopɔn ne oguammaa no,
66014005	na wɔanhu atoro bi wɔ wɔn anom; na wonni dɛm.
66014006	Na mihuu ɔbɔfo foforo a otu nam ɔsoro mfinimfini a okura daa asɛmpa bi rekɔka akyerɛ wɔn a wɔte asaase so, ne aman ne mmusuakuw ne kasa ne nkurɔfo nyinaa,
66014007	na ɔde nne kɛse teɛɛm sɛ: Munsuro Onyankopɔn na monhyɛ no anuonyam, efisɛ n’atemmu dɔn adu. Na monkotow nea ɔyɛɛ soro ne asaase ne ɛpo ne asuti no.
66014008	Na ɔbɔfo foforo a ɔto so abien dii akyiri kae sɛ: Babel kɛse no ahwe ase, ahwe ase, efisɛ wama amanaman nyinaa anom n’aguamammɔ abufuw nsa no bi.
66014009	Na ɔbɔfo foforo a ɔto so abiɛsa dii wɔn akyi de nne kɛse teɛɛm sɛ: Sɛ obi kotow aboa no ne ne honi no, na ogye agyirae de si ne moma anaa ne nsa so a,
66014010	ɔno ara na ɔbɛnom Onyankopɔn abufuw nsa a wɔahwie no gyenn agu n’abufuw kuruwa mu no bi, na wɔayɛ no ayayade, ogya ne sufre mu, abɔfo kronkron ne oguammaa no anim.
66014011	Na wɔn ayayade wusiw bɛforo soro daa daa, na wɔn a wɔbɛkotow aboa no ne ne honi, ne obiara a obegye ne din agyirae no, rennya ɔhome awia ne anadwo.
66014012	Ɛha na ahotefo boasetɔ wɔ, wɔn a wokura Onyankopɔn ahyɛde ne Yesu gyidi mu no.
66014013	Na metee nne bi fii soro a ɛkae sɛ: Kyerɛw sɛ: Nhyira ne awufo a wowu Awurade mu fi mprempren rekɔ yi. Honhom no se: Yiw, wɔbɛhome afi wɔn brɛ no mu; na wɔn nnwuma di wɔn akyi.
66014014	Na mihui, na hwɛ, omununkum fitaa, na obi a ɔte sɛ onipa ba te omununkum no so, na ɔbɔ sika abotiri na okura kantankrankyi nnamnam bi.
66014015	Na ɔbɔfo foforo fi asɔredan no mu de nne kɛse teɛɛm kyerɛɛ nea ɔte omununkum no so no sɛ: Tow wo kantankrankyi twitwa, efisɛ twa bere adu, na asaase so nneɛma ayɛ fitaa.
66014016	Na nea ɔte mununkum no so no de ne kantankrankyi tow asaase so, na wotwitwaa asaase so ade.
66014017	Na ɔbɔfo foforo fii soro asɔredan no mu, na ɔno nso kura kantankrankyi nnamnam.
66014018	Na ɔbɔfo foforo a ɔwɔ ogya so tumi fii afɔremuka no mu de nne kɛse teɛɛm kyerɛɛ nea okura kantankrankyi nnamnam no sɛ: Tow wo kantankrankyi nnamnam no twitwa asaase so bobe akasiaw, efisɛ n’aba no abere.
66014019	Na ɔbɔfo no de ne kantankrankyi no tow asaase so, na otwitwaa asaase so bobe aba, na ɔde koguu Onyankopɔn abufuw nsa-kyi-amoa kɛse no mu.
66014020	Na wotiatiaa nsa-kyi-amoa no so kurow no akyi, na mogya fii nsa-kyi-amoa no mu koduu apɔnkɔ nnareka ho teɛe nkwansimma
66015001	Na mihuu sɛnkyerɛnne foforo bi a ɛso na ɛyɛ nwonwa ɔsoro: Abɔfo baasɔn a wokurakura ɔhaw asɔn a edi akyiri no a emu na wowie Onyankopɔn abufuw no.
66015002	Na mihuu biribi a ɛte sɛ ahwehwɛ po a ogya fra mu. Na wɔn a wodii aboa no ne ne honi ne ne din akontaahyɛde ho nkonim no gyinagyina ahwehwɛ po no ano kurakura Onyankopɔn asanku.
66015003	Na wɔto Onyankopɔn akoa Mose dwom ne oguammaa no dwom sɛ: Awurade Nyankopɔn, ade nyinaa so tumfo, wo nnwuma yɛ akɛse na ɛyɛ nwonwa. Amanaman hene, w’akwan teɛ na ɛyɛ nokware.
66015004	Awurade, hena na ɔrensuro wo na ɔnhyɛ wo din anuonyam? Efisɛ wo nko na woyɛ kronkron, na amanaman nyinaa bɛba abɛkotow w’anim, efisɛ w’asɛntrenee ada adi.
66015005	Na eyinom akyi no mehwɛe, na wɔahiɛ adanse ntamadan no asɔredan no ɔsoro.
66015006	Na abɔfo baasɔn a wokurakura ɔhaw asɔn no fi asɔredan no mu fii adi, wɔhyehyɛ nwera fitafitaa a ɛharan, na wɔde sika kɔkɔɔ abɔso abobɔ wɔn mu.
66015007	Na ateasefo baanan no mu biako maa abɔfo baasɔn no sika kɔkɔɔ nkuruwa asɔn a wɔde Nyankopɔn a ɔte ase daa daa no abufuw ahyɛ no mama.
66015008	Na owusiw a efi Nyankopɔn anuonyam ne ne tumi no mu hyɛɛ asɔredan no ma, na obiara antumi ankɔ asɔredan no mu kosii sɛ wowiee abɔfo baasɔn no haw asɔn no ansa.
66016001	Na metee nne kɛse bi a efi asɔredan no mu ka kyerɛɛ abɔfo baasɔn no sɛ: Monkɔ nkohwie Onyankopɔn abufuw nkuruwa no ngu asaase so.
66016002	Na nea odi kan no kɔe, na okohwiee ne kuruwa no guu asaase so. Na akisikuru bɔne baa nnipa a wɔwɔ aboa no agyirae ne wɔn a wɔkotow ne honi no so.
66016003	Na nea ɔto so abien no hwiee ne kuruwa no guu po mu. Na ɛdan sɛ owufo mogya, na akra a ɛte ase po no mu nyinaa wuwui.
66016004	Na nea ɔto so abiɛsa no hwiee ne kuruwa no guu nsubɔnten ne asuti mu, na ɛdan mogya.
66016005	Na metee sɛ nsu so bɔfo no se: Wo a wowɔ hɔ, na wowɔ hɔ dedaw, na woyɛ kronkron, woteɛ, efisɛ woabu atɛn sa,
66016006	na wɔahwie ahotefo ne adiyifo mogya agu, na woama wɔn mogya anom; wɔfata sa.
66016007	Na metee sɛ ɛnne bi fi afɔremuka no mu a ese: Wiɛ, Awurade Nyankopɔn, ade nyinaa so tumfo, w’atemmu yɛ nokware ne trenee.
66016008	Na nea ɔto so anan no hwiee ne kuruwa no guu owia so. Na wɔmaa no ahoɔden sɛ ɔmfa ogya nhyehye nnipa.
66016009	Na wɔde ahohuru kɛse hyehyee nnipa, na wɔkaa Onyankopɔn a ɔwɔ saa haw yi so ahoɔden no din ho abususɛm, na wɔansakra wɔn adwene anhyɛ no anuonyam.
66016010	Na nea ɔto so anum no hwiee ne kuruwa no guu aboa no ahengua so. Na n’ahenni dan sum, na ɛyaw no nti wɔkekaa wɔn tɛkrɛma,
66016011	na wɔn yaw ne wɔn akisikuru nti wɔkaa ɔsoro Nyankopɔn ho abususɛm, na wɔannu wɔn ho wɔn nnwuma mu.
66016012	Na nea ɔto so asia no hwiee ne kuruwa no guu asubɔnten kɛse Eufrate mu, na emu nsu yowee, na wɔasiesie kwan ama ahene a wofi owia apuei noho.
66016013	Na mihuu ahonhom fi abiɛsa a wɔte sɛ mpɔtorɔ sɛ wofi ɔtweaseɛ no anom ne aboa no anom ne atoro diyifo no anom.
66016014	Na wɔyɛ ahonhommɔne ahonhom a wɔyɛ nsɛnkyerɛnne, na wofi kɔ wiase nyinaa ahene nkyɛn kɔboaboa wɔn ano ma Onyankopɔn, ade nyinaa so tumfo no, da kɛse no mu ko no.
66016015	Hwɛ, mereba sɛ owifo. Nhyira ne nea ɔwɛn na ɔhwɛ ne ntade so, na wannantew adagyaw mu, na wɔanhu n’aniwu.
66016016	Na ɔboaboaa wɔn ano kɔɔ baabi a wɔfrɛ hɔ Hebri kasa mu sɛ Harmagedon.
66016017	Na nea ɔto so asɔn no hwiee ne kuruwa no guu ahun mu. Na ɛnne kɛse bi fi asɔredan no mu, fi ahengua no mu, se: Wɔawie.
66016018	Na anyinam nne ne aprannaa bae, na asaasewosow kɛse a efi bere a nnipa baa asaase so no wonhuu so asaasewosow kɛse saa pɛn ɛ bae.
66016019	Na kurow kɛse no mu paee afaafa abiɛsa, na amanaman nkurow hwehwee ase, na wɔkaee Babel kɛse no, Onyankopɔn anim, sɛ wɔbɛma no n’abufuw a emu yɛ den no nsa kuruwa.
66016020	Na nsupɔw nyinaa guanguanee, na wɔanhu mmepɔw bi bio.
66016021	Na asukɔtwea akɛse a ɛte sɛ dwetikɛsebo fi soro guguu nnipa so, na asukɔtwea no haw nti nnipa kaa Onyankopɔn ho abususɛm, efisɛ ɔhaw no so kɛse.
66017001	Na abɔfo baasɔn a wokurakura nkuruwa asɔn no mu biako bae ne me bɛkasae sɛ: Bra na menkyerɛ wo aguaman kɛse a ɔte nsu pii no so no atemmu.
66017002	Ɔno na wiase ahene ne no abɔ aguaman, na n’aguamammɔ nsa no abobow wɔn a wɔtete asaase so no.
66017003	Na ɔde me nam honhom mu kɔɔ sare so. Na mihuu ɔbea bi a ɔte aboa kɔkɔɔ a abususɛm din ahyɛ no ma na ɔwɔ ti asɔn ne mmɛn du so.
66017004	Na ɔbea no hyɛ ataade afasebiri ne nkra nhoma, na ɔde sika kɔkɔɔ ne aboɔden abo ne nhene pa ahyehyɛ ne ho, na okura sika kɔkɔɔ kuruwa a akyide ne n’aguamammɔ fi ayɛ no ma.
66017005	Na wɔakyerɛw din bi ne moma so sɛ: Ahintasɛm. Babel kɛse no, asaase so nguaman ne akyide.
66017006	Na mihui sɛ ahotefo mogya ne Yesu adansefo mogya abow ɔbea no, na mihuu no no, ɛyɛɛ me nwonwa kɛse.
66017007	Na ɔbɔfo no ka kyerɛɛ me sɛ: Adɛn nti na ayɛ wo nwonwa? Mɛka wo ɔbea no ne aboa a ɔso no a ɔwɔ ti asɔn ne mmɛn du no ho ahintasɛm no.
66017008	Aboa a wuhuu no no, da bi na ɔwɔ hɔ, na afei de, onni hɔ, na obefi bun no mu aba, na wabɛsen akɔ ɔsɛe mu. Na ɛbɛyɛ wɔn a wɔtete asaase so a wɔamfi wiase asehyɛ ankyerɛw wɔn din nkwa nhoma mu no nwonwa sɛ wobehu aboa no, sɛ da bi na ɔwɔ hɔ, na afei de, onni hɔ, nanso ɔwɔ hɔ ara.
66017009	Ɛha na adwene a nyansa wom no wɔ. Ti asɔn no yɛ mmepɔw asɔn a ɔbea no te so, na ɛyɛ ahene baasɔn.
66017010	Baanum agu, obiako wɔ hɔ, ɔfoforo no nnya mmae ɛ, na ɔba a, etwa sɛ ɔtena hɔ kakraa bi.
66017011	Na aboa a da bi na ɔwɔ hɔ na afei de, onni hɔ no, ɔno ara nso ne nea ɔto so awotwe, na ofi asɔn no mu, na ɔkɔ ɔsɛe mu.
66017012	Na mmɛn du a wuhui no ne ahene du a wonnyaa ahenni ɛ, nanso wɔne aboa no benya ahoɔden sɛ ahene dɔnhwerew biako.
66017013	Eyinom wɔ adwenkoro, na wɔde wɔn tumi ne wɔn ahoɔden bɛma aboa no.
66017014	Eyinom ne oguammaa no bɛko, na oguammaa no bedi wɔn so nkonim, efisɛ ɔyɛ awuranom mu Awurade ne ahene mu hene, ɔne wɔn a wɔka ne ho a wɔafrɛ wɔn na wɔapaw wɔn na wodi no nokware no.
66017015	Na ɔka kyerɛɛ me sɛ: Nsu a wuhui a aguaman no te so no yɛ nkurow ne nkurɔfo akuwakuw ne aman ne ɔkasa horow.
66017016	Na mmɛn du a wuhui no, ne aboa no, wɔn na wɔbɛtan aguaman no, na wɔayɛ no pasaa, na wada adagyaw, na wɔadi ne nam, na wɔde ogya ahyew no.
66017017	Na Onyankopɔn na ɔde ahyɛ wɔn komam sɛ wɔmma ne tirim asɛm mmra mu, na wɔnyɛ adwenkoro, na wɔmfa wɔn ahenni mma aboa no nkosi sɛ Onyankopɔn nsɛm no bɛba mu.
66017018	Na ɔbea a wuhuu no no ne kurow kɛse a edi asaase so ahene so hene no.
66018001	Na eyinom akyi no, mihuu ɔbɔfo foforo sɛ ofi soro sian ba, na ɔwɔ ahoɔden kɛse, na n’anuonyam nti asaase haranee!
66018002	Na ɔde nne a emu yɛ den teɛɛm sɛ: Wahwe ase, Babel kɛse no ahwe ase, na adan ahonhommɔne tenabea ne ahonhom fi nyinaa atɛwee ne nnomaa a wɔyɛ fi na wokyi wɔn nyinaa atɛwee.
66018003	Efisɛ amanaman nyinaa anom n’aguamammɔ abufuw nsa no bi, na asaase so ahene ne no abɔ aguaman, na asaase so aguadifo nam ne taamudi ahoɔden so anya wɔn ho.
66018004	Na metee nne foforo fii soro sɛ: Me man, mumfi no mu, na moanyɛ ne nnebɔne no bi, na moannya ne haw no bi.
66018005	Efisɛ ne nnebɔne atoatoa abedu soro, na Onyankopɔn akae n’amumɔyɛ.
66018006	Muntua no ka, sɛnea otuaa mo ka, na momfa mmɔ ho abien mma no, sɛnea ne nnwuma te. Kuruwa a ɔfrae no, momfra mmu mmɔ ho abien mma no.
66018007	Dodow a ɔhyɛɛ ne ho anuonyam na odii taamu no, momma n’ayayade ne n’awerɛhow nnɔɔso sa; efisɛ ɔkae ne komam sɛ: Mete hɔ sɛ ɔhemmaa, na menyɛ okunafo, na merenni awerɛhow da.
66018008	Eyi nti na ne haw bɛba da koro pɛ, owu ne awerɛhow ne ɔkɔm, na wɔde gya bɛhyew no, efisɛ Awurade Nyankopɔn a obu no atɛn no yɛ ɔhoɔdenfo.
66018009	Na asaase so ahene a wɔne no abɔ aguaman na wɔadi taamu no, sɛ wohu ne hyew wusiw a, wobesu no, na wɔabobɔ ne ho abubuw.
66018010	N’aninyanne no suro nti wobegyinagyina akyiri aka sɛ: Due, due, kurow kɛse Babel, kurow a ɛyɛ den, efisɛ dɔnhwerew biako mu na w’atemmu aba.
66018011	Na asaase so aguadifo besu no na wɔadi ne ho nkɔmmɔ, efisɛ obi ntɔ wɔn aguade bio:
66018012	Sika kɔkɔɔ ne dwetɛ ne aboɔden abo ne nhene pa ne nwera pa ne ntama afasebiri ne sedaa ne nkranhoma aguade ne nnua a ɛyɛ huam nyinaa ne asommɛn adwinni a wɔde nnua a ɛwɔ din ne ayowa ne dade ne abohemmaa ayɛ nyinaa,
66018013	ne pɛprɛ ne mmurongo ne nnuru huamhuam ne kurobow ne huamfufu ne nsa ne ngo ne asikresiam bɔkɔbɔkɔ ne awi ne nyɛmmoa ne nguan ne apɔnkɔ ne nteaseɛnam ne nnipadua ne nnipa akra.
66018014	Na nnuaba a wo kra kɔn dɔ no afi wo nkyɛn, na nnepa ne anuonyanne nyinaa afi wo ho ayera, na worenhu bio koraa.
66018015	Nneɛma yi ho aguadifo a kurow no nti wɔanya ade no begyinagyina akyiri n’aninyanne no suro nti, na wɔasu na wɔadi nkɔmmɔ sɛ:
66018016	Due, due, kurow kɛse a ofura nwera pa ne ntama afasebiri ne nkranhoma, na ɔde sika kɔkɔɔ ne aboɔden abo ne nhene pa ahyehyɛ ne ho.
66018017	Efisɛ dɔnhwerew biako pɛ mu na saa ahonya no ayɛ pasaa yi. Na hyɛn akwankyerɛfo nyinaa ne wɔn a wɔnam hyɛn mu kɔ baabi nyinaa ne hyɛn mufo ne dodow a wɔyɛ po so adwuma gyinagyina akyiri,
66018018	na wohuu ne hyew wusiw no, wɔteɛɛm sɛ: Ɛhena na ɔte sɛ kurow kɛse yi?
66018019	Na wɔde dɔte guu wɔn atifi, na wɔde osu ne nkɔmmɔdi teɛɛm sɛ: Due, due, kurow kɛse yi a n’aboɔdenne nti wɔn a wɔwɔ hyɛn wɔ po so nyinaa anyinya wɔn ho wɔ mu, efisɛ dɔnhwerew biako pɛ mu na wɔayɛ no pasaa.
66018020	Ɔsoro ne mo, ahotefo ne asomafo ne adiyifo, momma mo bo ntɔ mo yam wɔ ne ho, efisɛ Onyankopɔn abu no atɛn ama mo.
66018021	Na ɔbɔfo hoɔdenfo bi maa ɔbo bi a ɛte sɛ owiyammo kɛse so tow kyenee po mu sɛ: Sɛnea wɔbɛtow kurow kɛse Babel akyene hwii ne no, na wɔrenhu bio koraa.
66018022	Na wɔrente asankubɔfo ne nnwontofo ne mmɛnhyɛnfo ne ntorobɛntohyɛnfo nne wo mu bio, na wɔrenhu adwinni bi mu dwumfo biara wo mu bio, na wɔrente wiyammo bi nka wo mu bio,
66018023	na ɔkanea hann renhyerɛn wo mu bio, na wɔrente ayeforokunu ne ayeforo nne wo mu bio, efisɛ w’aguadifo yɛɛ asaase so nnipa akɛse, na wɔde w’aduto adaadaa amanaman nyinaa.
66018024	Na ɛno mu na wohuu adiyifo ne ahotefo ne wɔn a wɔakum wɔn asaase so no nyinaa mogya.
66019001	Eyinom akyi no metee biribi a ɛte sɛ nkurɔfo pii nne kɛse ɔsoro sɛ: Haleluia! Nkwagye ne anuonyam ne nidi ne tumi yɛ yɛn Nyankopɔn de;
66019002	efisɛ n’atemmu yɛ nokware na ɛteɛ, sɛ obuu aguaman kɛse a ɔde n’aguamammɔ asɛe asaase no atɛn, na odii ne nkoa mogya ho were wɔ ne nsam.
66019003	Na wɔkae bio sɛ: Haleluia! Na ne wusiw foro soro daa daa.
66019004	Na mpanyimfo aduonu anan ne ateasefo baanan no kotow sɔree Nyankopɔn a ɔte ahengua no so no se: Amen, Haleluia!
66019005	Na ɛnne bi fii ahengua no mu se: Munyi yɛn Nyankopɔn ayɛ, mo a moyɛ ne nkoa ne mo a musuro no nyinaa, akɛse ne nketewa.
66019006	Na metee nne bi a ɛte sɛ nkurɔfokuw kɛse nne ne nsu bebree nne ne aprannaa a emu yɛ den nne sɛ: Haleluia! Efisɛ AWURADE Nyankopɔn, ade nyinaa so tumfo no, adi hene.
66019007	Momma yɛn ani nnye, na yenni ahurusi, na yɛnhyɛ no anuonyam, efisɛ oguammaa no ayeforohyia adu, na ne yere asiesie ne ho.
66019008	Na wɔde nwera pa a ɛhoa fitaa a ɛho tew maa no sɛ omfura. Na nwera pa no ne ahotefo trenee.
66019009	Na ɔka kyerɛɛ me sɛ: Kyerɛw: Nhyira ne wɔn a wɔahyia wɔn oguammaa no ayeforo ase. Na ɔka kyerɛɛ me sɛ: Onyankopɔn nsɛm a ɛyɛ nokware ni.
66019010	Na mehwee ne nan ase mekotow no; na ɔka kyerɛɛ me sɛ: Hwɛ, nyɛ sa, meyɛ w’awurakwaa ne wo nuanom a wokura Yesu adanse no mu bi: Kotow Nyankopɔn! Na Yesu adanse ne adiyi honhom no.
66019011	Na mihui sɛ ɔsoro abue, na hwɛ, ɔpɔnkɔ fitaa bi ni, na nea ɔte no so no, wɔfrɛ no nea ɔsɛ gyidi no ɔnokwafo, na obu atɛn na otu sa trenee mu.
66019012	Na n’aniwa te sɛ ogyaframa, na ahemmotiri pii bobɔ ne ti; na wɔakyerɛw ne din bi a obiara nnim gye ɔno nko.
66019013	Na ɔhyɛ ataade bi a wɔde abɔ mogya mu, na ne din de: Onyankopɔn Asɛm.
66019014	Na ɛdɔm a wɔwɔ ɔsoro no tete apɔnkɔ fitafitaa so di n’akyi hyehyɛ nwera pa fitaa a ɛho tew.
66019015	Na afoa nnamnam bi fi n’anom a ɔde bɛbobɔ amanaman, na ɔde dade poma bɛyɛn wɔn. Na ɔno na otiatia Onyankopɔn, ade nyinaa so tumfo no, abufuw a ɛyɛ den no nsa-kyi-amoa no so.
66019016	Na ɔwɔ din bi a wɔakyerɛw n’atade ne n’asen so sɛ: Ahene mu hene ne awuranom mu Awurade.
66019017	Na mihuu ɔbɔfo bi a ogyina owia mu. Na ɔde nne kɛse teɛɛm ka kyerɛɛ nnomaa a wotu wim nyinaa sɛ: Mommra mmehyia Onyankopɔn adidi kɛse no ase
66019018	mmedi ahene nam ne asafohene nam ne atumfo nam, ne apɔnkɔ ne wɔn a wɔtete wɔn so nam, ne adehye ne nkoa, ne nketewa ne akɛse nyinaa nam.
66019019	Na mihuu aboa no ne asaase so ahene ne wɔn dɔm sɛ wɔaboaboa wɔn ho ano, na wɔne nea ɔte ɔpɔnkɔ fitaa no so no ne ne dɔm bedii ako.
66019020	Na wɔkyeree aboa no ne atoro diyifo no nso a ɔyɛɛ n’anim nsɛnkyerɛnne de daadaa wɔn a wogyee aboa no agyirae ne wɔn a wɔkotow ne honi no kaa ne ho: Wɔtow wɔn baanu yi animono guu ogya tare a sufre dɛw mu no mu.
66019021	Na wɔde nea ɔte pɔnkɔ no so no afoa a efi n’anom no kunkum wɔn a aka no, na nnomaa nyinaa dii wɔn mee.
66020001	Na mihuu ɔbɔfo bi a ofi soro resian a okura ebun no ano safe ne nkɔnsɔnkɔnsɔn kɛse bi.
66020002	Na ɔkyeree ɔtweaseɛ, ɔwɔ dedaw a ɔne bonsam no, kyekyeree no mfirihyia apem,
66020003	na ɔtow no kyenee bun no mu, na ɔtoo mu na ɔsɔɔ ano, na wankɔdaadaa amanaman bio kosi sɛ mfirihyia apem no bewie du ansa; nanso ɛno akyi no, etwa sɛ wogyaa no kakra.
66020004	Na mihuu nhengua bi, na wɔn a wɔtenatenaa so no, wɔde atemmu maa wɔn. Na mihuu wɔn a Yesu adanse ne Nyankopɔn asɛm nti wotwitwaa wɔn ti no akra ne wɔn a wɔankotow aboa no anaa ne honi na wɔannye agyirae no wɔ wɔn moma ne wɔn nsa so no. Na wonyaa nkwa bio, na wɔne Kristo dii ahene mfirihyia apem.
66020005	Na awufo nkae no de, wɔannya nkwa bio kosi sɛ mfirihyia apem no bewie du ansa. Owusɔre a edi kan ne no.
66020006	Nhyira ne kronkron ne nea onya afa ɔsɔre a edi kan no mu. Saafo no so na owuprenu no nni tumi, na mmom wɔbɛyɛ Onyankopɔn ne Kristo asɔfo, na wɔne no bedi ahene mfirihyia apem.
66020007	Na sɛ mfirihyia apem no wie du a, wɔbɛsan Satan afi n’afiase,
66020008	na obefi adi akɔdaadaa amanaman a wɔwɔ asaase afanan mu, Gog ne Magog, akɔboaboa wɔn ano akɔ ɔsa, wɔn na wɔn ano dɔɔso sɛ mpoano anwea.
66020009	Na wɔforo kogyinaa asaase tɛtrɛtɛ no so, na wotwaa ahotefo no ne kurow a wɔdɔ no no ho nsraban hyiae. Na ogya fi soro guu fam bɛhyew wɔn.
66020010	Na ɔbonsam a ɔdaadaa wɔn no, wɔtow no kyenee ogya ne sufre tare no mu, nea aboa no ne atoro diyifo no wɔ, na wɔbɛyɛ wɔn ayayade awia ne anadwo daa daa.
66020011	Na mihuu ahengua fitaa kokuroo ne nea ɔte so a asaase ne ɔsoro guan n’anim; na wɔannya baabi amma wɔn.
66020012	Na mihuu awufo, nketewa ne akɛse, sɛ wogyinagyina ahengua no anim; na wobuebuee nhoma mu; na wobuee nhoma foforo bi a ɛyɛ nkwa nhoma no mu; na wɔnam nsɛm a wɔakyerɛw nhoma no mu no so bubuu awufo atɛn sɛnea wɔn nnwuma te.
66020013	Na ɛpo yii n’awufo a ɛwɔ mu no mae, na owu ne asaman yii awufo a ɛwɔ mu no nso mae, na wobuu wɔn mu biara atɛn sɛnea wɔn nnwuma te.
66020014	Na wɔtow owu ne asaman kyenee ogya tare no mu; eyi ne owuprenu no.
66020015	Na obiara a wɔanhu no sɛ wɔde no ahyɛ nkwa nhoma no mu no, wɔtow no kyenee ogya tare no mu.
66021001	Na mihuu ɔsoro foforo ne asaase foforo, na kan soro ne kan asaase no atwam, na ɛpo nni hɔ bio.
66021002	Na mihuu kurow kronkron no, Yerusalem foforo, sɛ efi soro Onyankopɔn nkyɛn resian, na wɔasiesie no sɛ ayeforo a wɔahyehyɛ no ama ne kunu.
66021003	Na metee nne kɛse bi fi ahengua no mu a ese: Hwɛ, Onyankopɔn ntamadan wɔ nnipa mu, na ɔbɛtena mu wɔ wɔn mu, na wɔayɛ ne nkurɔfo, na Onyankopɔn ankasa ne wɔn bɛtena.
66021004	Na ɔbɛpopa wɔn aniwam nusu nyinaa. Na owu nni hɔ bio, na awerɛhow ne osu ne ɛyaw bi nni hɔ bio, efisɛ kan nneɛma no atwam.
66021005	Na nea ɔte ahengua no so no se: Hwɛ, meyɛ ade nyinaa foforo. Na ose: Kyerɛw, efisɛ nsɛm yi wom na ɛyɛ nokware.
66021006	Na ɔka kyerɛɛ me sɛ: Wɔawie! Mene Alfa ne Omega, mfiase na awiei no. Me na mede nkwa nsuti mu nsu mɛkyɛ obiara a osukɔm de no kwa.
66021007	Nea odi nkonim no benya eyinom adi, na mɛyɛ no Onyankopɔn, na ɔno nso ayɛ me ɔba.
66021008	Na ahufo ne wɔn a wonnye nni ne akyideyɛfo ne awudifo ne nguamammɔfo ne adutofo ne abosonsomfo ne atorofo nyinaa benya wɔn kyɛfa wɔ ɔtare a ogya ne sufre dɛw mu no mu, ɛne owuprenu no.
66021009	Na abɔfo baasɔn a wokurakura nkuruwa asɔn a ɔhaw asɔn a edi akyiri no ahyehyɛ mu mama no mu biako baa me nkyɛn ne me bɛkasae sɛ: Bra na menkyerɛ wo ayeforo, oguammaa no yere no.
66021010	Na ɔde me nam honhom mu kɔɔ bepɔw kɛse tenten bi so, na ɔkyerɛɛ me kurow kronkron Yerusalem no sɛ efi soro Onyankopɔn nkyɛn resian.
66021011	Ekura Onyankopɔn anuonyam; ne hyerɛn te sɛ ɔbo a ne bo yɛ denneennen, te sɛ ahwehwɛbo a emu tew sɛ ahwehwɛ.
66021012	Na ɛwɔ ɔfasu kɛse tenten, na ɛwɔ aponkɛse dumien, na abɔfo dumien tete apon no ano, ɛso na wɔakyerɛw din a ɛyɛ Israel mma mmusuakuw dumien no din.
66021013	Apon abiɛsa wɔ apuei, apon abiɛsa wɔ benkum, apon abiɛsa wɔ nifa, na apon abiɛsa wɔ atɔe.
66021014	Na kurow no fasu wɔ nnyinaso dumien a oguammaa no asomafo dumien no din wowɔ so.
66021015	Na nea ɔne me rekasa no kura sika susudua sɛ ɔde rebesusuw kurow no ne n’apon ne ne fasu no.
66021016	Na kurow no yɛ ahinanan, na ne ntwemu ne ne trɛw sɛ pɛ. Na ɔde susudua no susuw kurow no nkwasimma mpem dumien; ne ntwemu ne ne trɛw ne ne korɔn sesɛe.
66021017	Na osusuw ne fasu no basafa ɔha aduanan anan, sɛ onipa nsusuwii a ɛyɛ ɔbɔfo de no te.
66021018	Na nea wɔde too ne fasu no ne ahwehwɛbo, na kurow no yɛ sika kronkron, te sɛ ahwehwɛ kronkron.
66021019	Na wɔde aboɔden abo nyinaa ahyehyɛ kurow no fasu no nnyinaso. Nnyinaso a edi kan yɛ ahwehwɛbo, nea ɛto so abien yɛ hoabo, nea ɛto so abiɛsa yɛ omununkumbo, nea ɛto so anan yɛ ahabammonobo,
66021020	nea ɛto so anum yɛ ɛtɔnbo, nea ɛto so asia yɛ bogyanambo, nea ɛto so asɔn yɛ sikabereɛbo, nea ɛto so awotwe yɛ apopobibiribo, nea ɛto so akron yɛ akraatebo, nea ɛto so du yɛ dɛnkyɛmmo, nea ɛto so dubiako yɛ owusiwbo, nea ɛto so dumien yɛ beredumbo.
66021021	Na apon dumien no yɛ nhene pa dumien; apon no mu biara wɔde ahene pa biako na ɛyɛe. Na kurow no abɔnten yɛ sika kronkron a ɛte sɛ ahwehwɛ a emu tew.
66021022	Na manhu asɔredan bi wɔ mu; na Awurade Nyankopɔn, ade nyinaa so tumfo, ne oguammaa no ne n’asɔredan.
66021023	Na enhia sɛ owia anaa ɔsram bɛpae wɔ kurow no mu, efisɛ Onyankopɔn anuonyam hyerɛn wɔ mu, na ne kanea ne oguammaa no.
66021024	Na amanaman no bɛnantew ne hann no mu; na asaase so ahene de wɔn anuonyam bɛba mu.
66021025	Na wɔrentoto n’apon mu awia, na anadwo nni hɔ bio.
66021026	Na wɔde amanaman no anuonyam ne nidi bɛba mu.
66021027	Na ade hunu biara ne nea ɔyɛ akyide na odi atoro renhyɛn mu koraa, gye wɔn a wɔakyerɛw wɔn din ahyɛ oguammaa no nkwa nhoma no mu no.
66022001	Na ɔkyerɛɛ me nkwa nsu asubɔnten a ani tew sɛ ahwehwɛ a efi Nyankopɔn ne oguammaa no ahengua no mu.
66022002	N’abɔnten mfinimfini ne asubɔnten no afanu nyinaa na nkwa dua a ɛsow aba ahorow dumien sisii, na ɛsosow n’aba daa ɔsram; na dua no nhaban na wɔde sa amanaman no yare.
66022003	Na mmusu biara nni hɔ bio; na Onyankopɔn ne oguammaa no ahengua no na ebesi mu, na ne nkoa bɛsom no,
66022004	na wobehu n’anim, na ne din wɔ wɔn moma so.
66022005	Na anadwo nni hɔ, na ɔkanea anaa owia hann nhia wɔn, efisɛ Awurade Nyankopɔn bɛhyerɛn wɔn so; na wobedi ahene daa daa.
66022006	Na ɔka kyerɛɛ me sɛ: Nsɛm yi wom, na ɛyɛ nokware, na Awurade, adiyifo ahonhom Nyankopɔn no, asoma ne bɔfo sɛ ɔmmɛkyerɛ ne nkoa ade a etwa sɛ ɛba ntɛm.
66022007	Na hwɛ, mereba ntɛm. Nhyira ne nea okura nhoma yi mu adiyisɛm mu.
66022008	Na me, Yohane, ne nea ohuu nneɛma yi na ɔtee. Na metee na mihui no, mehwee ase sɛ merekotow ɔbɔfo a ɔkyerɛɛ me nneɛma yi nan ase.
66022009	Na ɔka kyerɛɛ me sɛ: Hwɛ, nyɛ sa, meyɛ wo ne wo nuanom adiyifo ne wɔn a wokura nhoma yi mu nsɛm mu no awurakwaa. Kotow Nyankopɔn!
66022010	Na ɔka kyerɛɛ me sɛ: Nsɔ nhoma yi mu adiyisɛm ano, na ɛbere no abɛn.
66022011	Nea ɔnteɛ no nnteɛ ara, na nea ɔyɛ fi no nyɛ fi ara; na nea ɔteɛ no nteɛ ara, na nea ɔyɛ kronkron no nyɛ kronkron ara.
66022012	Hwɛ, mereba ntɛm, na mikura m’akatua sɛ mede merebɛma obiara sɛnea n’adwuma te.
66022013	Mene Alfa ne Omega, ɔkannifo ne okyikafo, mfiase ne awiei no.
66022014	Nhyira ne wɔn a wɔhoro wɔn ntade, na wɔanya nkwa dua no ho kwan, na wɔafa apon ano akɔ kurow no mu.
66022015	Na kurow no akyi na akraman ne adutofo ne nguaman ne awudifo ne abosonsomfo ne wɔn a wɔpɛ atoro na wodi nyinaa wɔ.
66022016	Me, Yesu, na masoma me bɔfo sɛ ommedi mo nneɛma yi ho adanse asafo no mu. Me na mene Dawid ntini ne n’aseni, adekyee nsoromma a ɛharan no.
66022017	Na honhom no ne ayeforo no se: Bra! Na nea otie no nka sɛ: Bra! Na nea osukɔm de no mmra, na nea ɔpɛ no mmegye nkwa nsu no kwa.
66022018	Midi obiara a ɔte nhoma yi mu adiyi nsɛm no adanse sɛ: Sɛ obi de biribi ka nneɛma yi ho a, Onyankopɔn de ɔhaw horow a wɔakyerɛw wɔ nhoma yi mu no bɛka no ho.
66022019	Na sɛ obi yi adiyi nhoma yi mu nsɛm bi a, Onyankopɔn beyi ne kyɛfa afi nkwa dua ne kurow kronkron a wɔakyerɛw ho nsɛm nhoma yi mu no mu.
66022020	Nea odi nneɛma yi ho adanse no se: Yiw, mereba ntɛm. Amen, Awurade Yesu, bra!
66022021	Yɛn Awurade Yesu dom nka nnipa nyinaa. Amen.
