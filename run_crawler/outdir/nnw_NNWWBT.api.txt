40001001	Nə̀ń, Zwezi-Kərisə dwíí tə dəkuu nə yɩ nətʋ: Zwezi-Kərisə yɩ pɩ̀ʋ́ Dɑvidə nɑ̀ʋ́, Dɑvidə yɩ Abərɑhɑmə nɑ̀ʋ́.
40001002	Abərɑhɑmə lʋrɩ Yɩzɑkə, Yɩzɑkə lʋrɩ Zwɑkɔbə, Zwɑkɔbə lʋrɩ Zwidɑ də ʋ nubɩɑ.
40001003	Zwidɑ də ʋ kɑn Tɑmɑrə lʋrɩ Pere də Zerɑ. Pere lʋrɩ Esəron. Esəron mɑ lʋrɩ Arɑmə.
40001004	Arɑmə mɑ lʋrɩ Amɩnɑdɑbə. Amɩnɑdɑbə lʋrɩ Nɑsʋn. Nɑsʋn lʋrɩ Sɑləmɑ.
40001005	Sɑləmɑ də ʋ kɑn Rɑhɑbə lʋrɩ Bozə. Bozə də ʋ kɑn Rutə mɑ lʋrɩ Ɔbɛdə.
40001006	Ɔbɛdə lʋrɩ Yɩzɑyi. Yɩzɑyi lʋrɩ Dɑvidə. Pɩ̀ʋ́ Dɑvidə də Yiri kɑn tə mɑ lʋrɩ Sɑlʋmʋn.
40001007	Sɑlʋmʋn lʋrɩ Rʋbʋɑmə. Rʋbʋɑmə lʋrɩ Abɩɑ. Abɩɑ lʋrɩ Azɑ.
40001008	Azɑ lʋrɩ Zwʋzɑfɑtə. Zwʋzɑfɑtə mɑ lʋrɩ Yorɑmə. Yorɑmə lʋrɩ Ɔzɩɑsə.
40001009	Ɔzɩɑsə mɑ lʋrɩ Yotɑmə. Yotɑmə mɑ lʋrɩ Ahɑzə. Ahɑzə lʋrɩ Ezekɩɑsə.
40001010	Ezekɩɑsə lʋrɩ Mɑnɑse. Mɑnɑse mɑ lʋrɩ Amʋn. Amʋn lʋrɩ Zwʋzɩɑsə.
40001011	Zwʋzɩɑsə mɑ lʋrɩ Yekʋnɩɑ, də ʋ nubɩɑ tə Yɩzərɑyɛlə lɩ̀ɑ̀ tə kɑ pɛ̀ kɑ jɑ vɑ Bɑbɩlɔnə mɑ́ŋɑ́ tə wɑ.
40001012	Bɑ Bɑbɩlɔnə vəli kwɑ nə, Yekʋnɩɑ lʋrɩ Swɩɑlətɩɛlə. Swɩɑlətɩɛlə mɑ lʋrɩ Zʋrʋbɑbɛlə.
40001013	Zʋrʋbɑbɛlə lʋrɩ Abiudə. Abiudə mɑ lʋrɩ Elɩɑkimə. Elɩɑkimə mɑ lʋrɩ Azorə.
40001014	Azorə lʋrɩ Sɑdokə. Sɑdokə lʋrɩ Ahimə. Ahimə lʋrɩ Elɩʋdə.
40001015	Elɩʋdə mɑ lʋrɩ Elɩɑzɑrə. Elɩɑzɑrə lʋrɩ Mɑtɑnə. Mɑtɑnə mɑ lʋrɩ Zwɑkɔbə.
40001016	Zwɑkɔbə lʋrɩ Zwʋzɛfə Mɑri bɑrɩ. Mɑri tə nə lʋrɩ Zwezi, bɑ nə boŋə Kərisə.
40001017	Yɩzərɑyɛlə lɩ̀ɑ̀ dwíə́ fuɡə bɑnɩɑ nə wulə Abərɑhɑmə də Dɑvidə pwərə wɑ, tə fuɡə bɑnɩɑ də ɡɑ yɑ Dɑvidə də Yɩzərɑyɛlə lɩ̀ɑ̀ tə kɑ pɛ̀ kɑ jɑ vɑ Bɑbɩlɔnə pwərə wɑ, tə fuɡə bɑnɩɑ duən də yɩ tə zɩɡɩ kʋ mʋ̀ Bɑbɩlɔnə vəli təntə kʋ jɑ vɑ Kərisə lʋrʋ.
40001018	Nə̀ń nətʋ, bɑ nə lʋrɩ Zwezi-Kərisə. Ʋ nuu Mɑri yɑ̀ yɩ Zwʋzɛfə bwɑ̀lʋ́, ʋ nə cɑ̀rɩ̀, sə ʋ swe. Kʋ twɑ́ Yɩɩ-Siŋu tə dɩ̀ɑ̀n nə, Mɑri mɑ jɑ pùə́, də ʋ də Zwʋzɛfə tə yə̀rì duən ndə kɑn də bɛɛ nə.
40001019	Ʋ bɑrɩ Zwʋzɛfə ʋ nə yɩ cɩ́ɡɑ́ tíú, yɑ̀ bɑ pɩ̀ɑ̀, sə ʋ kə cɑvɩrɑ Mɑri nə. Kʋ mʋ̀ nə pɩn, ʋ yɑ̀ pɩ̀ɑ̀, sə ʋ twɑ́ tɩɑ tɩɑ ʋ mɑ yɑ́ wɑ.
40001020	Zwʋzɛfə yɑ̀ nə jə kɑ pubʋŋɑ təntə, Yuu-Tiu mɑlɩkɑ twi, kɑ swɩ̀n ʋ con ʋ pɑndwɩɑ wɑ, kɑ wʋ́: "Dɑvidə nɑ̀ʋ́ Zwʋzɛfə, Mɑri bìú tə pùə́ tə, ʋ nə jə, yɩ kɑ twi də Yɩɩ-Siŋu tə dɩ̀ɑ̀n. Kʋ mʋ̀ nə pɩn, dɑ̀n kɑ́ pɑ fən jɑ mʋ́, sə n tì wɑ́ ndə n kɑn nə.
40001021	Ʋ wɑ́ lʋrɑ bibɛɛ, n ɡɑ wɑ́ kə ʋ yɩrɩ Zwezi, kʋ mʋ̀ də̀ń nə yɩ ʋ wɑ́ jon Yɩzərɑyɛlə lɩ̀ɑ̀ bɑ cʋnɑ wɑ".
40001022	Tə mʋ̀ yìə̀n təntə mɑmɑ twi tə tʋn, sə Yuu-Tiu sʋɡʋ tə, ʋ nə twɑ́ ʋ nii sʋ̀sʋ̀nʋ̀ tə nə, ʋ mɑ swɩ̀n tə nii mɑ sú. Ʋ swɩ̀n, ʋ wʋ́:
40001023	"Nə̀ń, kɑcɩɩn tə, ʋ nə tə yə̀rì bɛɛ, wɑ́ jɑ pùə́, ʋ wɑ́ lʋrɑ bìú, bɑ ɡɑ wɑ́ bon wɑ́ Emɑnuwɛlə". (Kʋ mʋ̀ də̀ń nə yɩ: 'Yɩɩ wulə də nəbɑ'.)
40001024	Zwʋzɛfə nə zɑ̀n dwɩɑn nə, ʋ twɑ́ kʋ tə nə, Yuu-Tiu mɑlɩkɑ tə nə swɩ̀n, ʋ ɡɑ jɑ ʋ kɑn tə ʋ kə ʋ con.
40001025	Yɑ́ bɑ dɑ̀ń nə wɑ̀ duən yəni ndə kɑn də bɛɛ nə, kʋ jɑ vɑ Mɑri bìú tə, ʋ nə dɩɡɑ ʋ yɩrɩ Zwezi tə, lʋrʋ.
40002001	Mɑ́ŋɑ́ tə, bɑ nə lʋrɩ Zwezi Bɛtələhɛmə nə, kʋ nə wulə Zwide nɑɡwɑnɑɑ wɑ, kʋ yɩ pɩ̀ʋ́ Erodə pɑ̀rɩ̀ mɑ́ŋɑ́ wɑ. Yənu tɩ̀ɑ́n nɑn yɩɩ yipɩɑn con, bɑ bɑ̀ Zwerizɑlɛmə wɑ.
40002002	Yənu tɩ̀ɑ́n tə bwe bɑ wʋ́: "Zwifə-bɑ pɩ̀ʋ́ tə, bɑ nə lʋrɩ tə wɑ yə̀n? Nə nɩ ʋ kɑcɩlɑcɔ yɩɩ yipɩɑn con, mə nə twi, sə nə pɑ wɑ́ dun".
40002003	Pɩ̀ʋ́ Erodə nə nì ŋwɛn təntə, ʋ də Zwerizɑlɛmə tɩʋ lɩ̀ɑ̀ mɑmɑ pwìí cʋ̀ɡʋ̀.
40002004	Ʋ ken Zwifə-bɑ Yɩɩ joŋwɑnɑ yun tɩ̀ɑ́n də Yɩɩ nii yənu tɩ̀ɑ́n tə mɑmɑ duən nə, sə ʋ bwe bɑ ʋ lwɑrɩ bwɑ́lɩ́ tə, bɑ nə mɛ, sə bɑ lʋrɑ Kərisə.
40002005	Bɑ mɑ swɩ̀n ʋ con, bɑ wʋ́: "Kʋ yɩ Bɛtələhɛmə tɩʋ nə, kʋ nə wulə Zwide nɑɡwɑnɑɑ wɑ, ndə Yɩɩ nii sʋ̀sʋ̀nʋ̀ tə nə pʋ́pʋ́nɩ́ nətʋ tə, ʋ swɩ̀n ʋ wʋ́:
40002006	'Kʋ mʋ̀ Bɛtələhɛmə təntə, kʋ nə wulə Zwidɑ lʋʋ wɑ kʋ cɩ́ɡɑ́ jə funə Zwidɑ tɩɑn təntə wɑ. Kʋ mʋ̀ wɑ nə pɩ̀ʋ́ wɑ́ nɑn, sə ʋ yɩ̀rɩ̀ Yɩzərɑyɛlə lɩ̀ɑ̀ tə nə yɩ ɑ̀ mʋ̀ Yɩɩ lɩ̀ɑ̀'."
40002007	Erodə dɑ̀ń mɑ twɑ́ tɩɑ tɩɑ ʋ bon yənu tɩ̀ɑ́n tə, sə ʋ bwe bɑ zəni ʋ lwɑrɩ kɑcɩlɑcɔ tə nɑŋʋ mɑ́ŋɑ́.
40002008	Yɑ́ ʋ dɑ̀ń tʋn bɑ Bɛtələhɛmə nə, ʋ wʋ́: "Á vələ ɑ́ bwe ɑ́ lwɑrɩ bìsɩ̀nɑ́ tə yoo zəni. Á nə nɩ wɑ́, sə ɑ́ pìí ɑ́ bɑ̀ ɑ́ swɩ̀n ɑ̀ con, sə ɑ̀ də vɑ ɑ̀ pɑ wɑ́ dun".
40002009	Bɑ nə cʋɡʋ pɩ̀ʋ́ tə nii bɑ zwɛ̀, bɑ kɛ̀ń bɑ zʋ cwəŋə. Yɑ́ kɑcɩlɑcɔ tə, bɑ nə nɩ yɩɩ yipɩɑn con tə, wulə bɑ yɑ́ɑ́ kʋ vəli. Mɑ́ŋɑ́ tə, kʋ nə yí bìsɩ̀nɑ́ tə yipɑɑ bwɑ́lɩ́, kʋ cə́n kʋ zɩɡɩ.
40002010	Bɑ nə nɩ kɑcɩlɑcɔ tə, bɑ pwìí poli zənzən.
40002011	Bɑ zʋɑ dìə̀ tə wɑ, bɑ ɡɑ nɑ bìsɩ̀nɑ́ tə də ʋ nuu Mɑri. Bɑ tʋɑ tɩɑ bìsɩ̀nɑ́ tə yɑ́ɑ́ con, bɑ pɑ wɑ́ dun. Bɑ kʋ̀rɩ̀ bɑ zɩlɑ, bɑ lɩ wiən tə, tə kwənə nə dɑ́ɑ́, bɑ mɑ də zìlə́ bìsɩ̀nɑ́ tə yuu wɑ. Bɑ pɩn wɑ́ sɩ́ɑ́n də tɩrɑlɩ yirə duən, bɑ nə mɑ boŋə 'ɑnsɑnsə' də 'mirə'.
40002012	Kʋ kwɑ nə, Yɩɩ dɑ̀ń bɩrɩ bɑ bɑ pɑndwɩɑ wɑ, də bɑ kʋ́ʋ̀ dɑ̀n kɑ́ twɑ́ Erodə con bɑ mɑ vìí. Bɑ dɑ̀ń mɑ tì cwəŋə don bɑ vɑ bɑ lʋʋ.
40002013	Yənu tɩ̀ɑ́n tə viru kwɑ nə, Yuu-Tiu mɑlɩkɑ nɑn kɑ swɩ̀n Zwʋzɛfə con ʋ pɑndwɩɑ wɑ, kɑ wʋ́: "Zɑ̀n, n tì bisɩmɑɑ tə də ʋ nuu, n jɑ dəri, n vɑ Ezwipətə lʋʋ wɑ. Vəli, n yɑ lɑ́, də n mɑ dɑ̀nɩ̀ ɑ̀ kori, Erodə nə wɑ́ pɩ̀ɑ̀ wɑ́, sə ʋ pɑ bɑ ɡʋ tə yɩrɩ".
40002014	Zwʋzɛfə zɑ̀n tɩtɩn nə, ʋ tì bisɩmɑɑ tə də ʋ nuu ʋ jɑ vɑ Ezwipətə lʋʋ.
40002015	Ʋ yɩn lɑ́ kʋ jɑ vɑ kʋ yí Erodə tɩɑn, sə kʋ tə Yuu-Tiu nə twɑ́ ʋ nii sʋ̀sʋ̀nʋ̀ tə nə, ʋ mɑ swɩ̀n tə nii sú. Yɩɩ nii sʋ̀sʋ̀nʋ̀ tə swɩ̀n Zwezi yoo, ʋ wʋ́: "Aý bon ɑ̀ bìú ɑ̀ lɩ Ezwipətə lʋʋ wɑ".
40002016	Mɑ́ŋɑ́ tə wɑ, Erodə nə twi ʋ bɑ̀ ʋ lwɑrɩ də, yənu tɩ̀ɑ́n tə yɩ bɑ ɡɩɡɑrɩ wɑ́, ʋ lɩŋɑ zɑ̀n zənzən. Ʋ dɑ̀ń tʋn, sə bɑ ɡʋ Bɛtələhɛmə də kʋ lʋʋ nii bisɩmɑbɑrɩ tə mɑmɑ, bɑ nə yí bɩnɑ bələ də bɑ tə, bɑ nə tə wɑ̀ yí. Erodə fwɑ kʋ nətʋ, ndə ʋ nə nì yənu tɩ̀ɑ́n tə nii nə.
40002017	Mə kʋ twɑ́ nətʋ, Yɩɩ nii sʋ̀sʋ̀nʋ̀ Zweremi sʋɡʋ tə nii mɑ sú. Ʋ swɩ̀n, ʋ wʋ́:
40002018	"Bɑ nì bubwiə Rɑmɑ tɩʋ wɑ, kwirə də zɩrɑ. Kʋ yɩ bìsɩ́nɑ́ tə nuu Rɑsɛlə nə kwi ʋ bìsɩ́nɑ́ nə, yɑ́ ʋ ɡɑ bɑ sɛ̀, sə bɑ kòrì wɑ́, bɑ kʋ́ʋ̀ nə tə̀lə́ lʋʋ wɑ yɩrɩ".
40002019	Kʋ kwɑ nə, Erodə tɩɡɑ. Yɑ́ Yuu-Tiu mɑlɩkɑ twi Zwʋzɛfə con ʋ pɑndwɩɑ wɑ Ezwipətə lʋʋ wɑ, kɑ swɩ̀n ʋ con, kɑ wʋ́:
40002020	"Zɑ̀n, n tì bisɩmɑɑ tə də ʋ nuu n jɑ vɑ Yɩzərɑyɛlə lʋʋ. Lɩ̀ɑ̀ tə, bɑ yɑ̀ nə pɩ̀ɑ̀, sə bɑ lɩ bisɩmɑɑ tə mɩɩ tə, bɑ tɩɡɑ".
40002021	Zwʋzɛfə mɑ zɑ̀n, ʋ tì bisɩmɑɑ tə də ʋ nuu ʋ jɑ vɑ Yɩzərɑyɛlə lʋʋ.
40002022	Fən jɩn wɑ́, sə ʋ jə̀ń Zwide nɑɡwɑnɑɑ wɑ, ʋ nə nì də, Arəkelɑyisə nə jə̀ə́ ʋ nyɩnɑ Erodə pɑdɑʋ tə yuu wɑ yɩrɩ. Yɑ́ Yɩɩ kwè Zwʋzɛfə ʋ pɑndwɩɑ wɑ, də ʋ vəli Gɑlile nɑɡwɑnɑɑ.
40002023	Ʋ vəli ʋ jə̀ń tɩʋ don nə, bɑ nə boŋə 'Nɑzɑrɛtə'. Mə kʋ twɑ́ nətʋ Yɩɩ nii sʋ̀sʋ̀nɑ̀ tə sʋɡʋ tə nii mɑ sú, bɑ swɩ̀n Zwezi yoo, bɑ wʋ́: "Bɑ wɑ́ bon wɑ́ Nɑzɑrɛtə tíú".
40003001	Mɑ́ŋɑ́ don wɑ, bɛɛ don yɩn lɑ́, ʋ yɩrɩ nə yɩ Zwɑn-Bɑtisə. Kʋ bɛɛ təntə twi ʋ nɑn Zwide kɑsɔɔ lɑnworu tə wɑ, ʋ kɑ̀rɩ̀ Yɩɩ yoo, ʋ bɩrɩ lɩ̀ɑ̀ nə.
40003002	Ʋ yɑ̀ swɩ̀n, ʋ wʋ́: "Mɑ́ŋɑ́ bwələ, sə Yɩɩ də́ ʋ pɑ̀rɩ̀ tə lɩ̀ɑ̀ mɑmɑ yuu wɑ. Kʋ mʋ̀ nə pɩn, ɑ́ vəvərə ɑ́ kwɑ, ɑ́ mɑ sɑ́ ɑ́ cʋnɑ!"
40003003	Mə Zwɑn-Bɑtisə yoo nə Yɩɩ nii sʋ̀sʋ̀nʋ̀ Ezɑyi yɑ̀ swɩ̀n Yɩɩ sɑɡɩ tə wɑ, ʋ wʋ́: "Kʋ yɩ bɛɛ nə bubwi kɑsɔɔ lɑnworu wɑ, ʋ wʋ́: 'Á kwɩ̀ɑ́n Yuu-Tiu cwəŋə tə, sə ɑ́ cɛ̀ ʋ cwəmɩnɩ tə, sə tə yɑ mənə mənə'."
40003004	Zwɑn yɑ̀ zʋɑ nyʋɡʋmɑ kʋrɑn ɡɑ̀nʋ̀, ʋ ɡɑ vwɑ tɑ̀nʋ̀ voru ʋ tɑ̀ŋɑ́f1 nə. Ʋ yɑ̀ də́ jərən də tʋrɑn.
40003005	Kʋ nə zɩɡɩ Zwerizɑlɛmə, kʋ jɑ vɑ Zwide nɑɡwɑnɑɑ, kʋ vɑ kʋ kɩkɑrɩ Zwurədɛn mʋnɑɑ tə nii mɑmɑ, lɩ̀ɑ̀ yɑ̀ twi ʋ con.
40003006	Bɑ dɑ̀ń swɩ̀n bɑ cʋnɑ tə, bɑ bɩrɩ Zwɑn, yɑ́ ʋ ɡɑ zɩɡɑ lɑ́ ʋ li bɑ Zwurədɛn mʋnɑɑ tə wɑ, kʋ twɑ́ də Yɩɩ yɩrɩ.
40003007	Zwɑn-Bɑtisə nə nɩ Fɑrɩzɩɑn-bɑ də Sɑdɩsɩɑn-bɑ də, bɑ nə twi zənzən ʋ con, sə ʋ lə bɑ də nɩ́ɑ́ tə wɑ, ʋ swɩ̀n bɑ con, ʋ wʋ́: "Á mʋ̀ dəkwɑɑ dwíí-bɑ! Wɑ̀ɑ̀ nə bɩrɩ ɑbɑ də, ɑ́ wɑ̀ɑ́ ɑ́ dəri ɑ́ jɛ́n Yɩɩ lɩŋɑ tə yɑ́ɑ́ nə, tə nə bɩ̀ɑ̀n?
40003008	Kʋ nə yɩ nətʋ, sə ɑ́ twɑ́ ɑ́ tʋtʋnɑn nə, ɑ́ mɑ bɩrɩ də, ɑ́ vəvəri ɑ́ kwɑ ɑ́ mɑ sɑ́ ɑ́ cʋnɑ.
40003009	Á jə cɩ́ɡɑ́, sə ɑ́ swɩ̀n də, Abərɑhɑmə yɩ ɑ́ nɩbɛɛ, yɑ́ kʋ cɩcɩ tə wɑ̀ yí. Aý mʋ̀ nə swɩ̀n kʋ ɑ́ con də, Yɩɩ wɑ̀ɑ́ kɑpɑnɑ tə tə ʋ lwɑ̀nɩ́, ʋ pɩn tə jì Abərɑhɑmə nɩ̀ɑ́n.
40003010	Nə wɑ̀ɑ́ kʋ nətʋ tə nə tì, nə mɑ mɑŋɑ ndə dèrí nə mɑnwɑrɩ kʋ wulə tɩ̀ɑ́n dəkurən nə. Tɩ̀ʋ́ tə mɑmɑ, kʋ bɩɑ nə bɑ ywɑ́n, bɑ wɑ́ ɡoŋi kʋ, bɑ kə mən nə.
40003011	Aý mʋ̀ li ɑbɑ nɩ́ɑ́ wɑ, sə kʋ mɑ bɩrɩ də, ɑ́ wulə ɑ́ vəvəri ɑ́ kwɑ, sə ɑ́ mɑ sɑ́ ɑ́ cʋnɑ. Yɑ́ lìù don, ʋ dɩ̀ɑ̀n nə dɑ́ɑ́, tə doni nə, wɑ̀ pú ɑ̀ kwɑ ʋ bɑ̀. Aý jɩɩn mùrì, sə ɑ̀ tì ʋ nɛɛ nɑtʋrɑ, ɑ̀ jɑ pú ʋ kwɑ. Ʋ mʋ̀ nə wɑ́ lə ɑbɑ Yɩɩ-Siŋu də mən wɑ.
40003012	Ʋ jə ʋ wocəri fɩyɑʋ ʋ jɩ̀ɑ̀n wɑ, ʋ kwɛn ʋ cə̀rì ʋ wobɩɑ tə, ʋ pwɛ̀ tə də wopulə tə, ʋ lɩ duən wɑ. Ʋ pɛ̀ wobɩɑ tə, ʋ kə ʋ pulu wɑ, ʋ ɡɑ sʋrɩ wosɑnɑn tə mən wɑ, tə nə bɑ də̀ŋì".
40003013	Zwezi dɑ̀ń mɑ nɑn Gɑlile nɑɡwɑnɑɑ, ʋ bɑ̀ Zwɑn-Bɑtisə con Zwurədɛn mʋnɑɑ tə nii nə, sə Zwɑn lə wɑ́ nɩ́ɑ́ wɑ, kʋ twɑ́ də Yɩɩ yɩrɩ.
40003014	Yɑ́ Zwɑn yɑ̀ bɑ pɩ̀ɑ̀, sə ʋ sɛ̀, ʋ swɩ̀n, ʋ wʋ́: "Aý mʋ̀ nə mɛ, sə n lə nə nɩ́ɑ́ tə wɑ, mə kʋ nə n mʋ̀ nə pìí n bɑ̀ ɑ̀ con?"
40003015	Zwezi mɑ le wɑ́, ʋ wʋ́: "Yɑ́, sə kʋ yɑ nətʋ sɩ́ʋ́n nə, kʋ nə mɛ, sə nə tʋn won tə mɑmɑ, kʋ nə ziən kʋ pɑ Yɩɩ nə yɩrɩ". Zwɑn dɑ̀ń mɑ sɛ̀.
40003016	Yɑ́ mɑ́ŋɑ́ tə, ʋ nə ləɡə Zwezi nɩ́ɑ́ tə wɑ, ʋ nɑn ʋ zwɛ̀, də nə̀ń, lɑnworu nə kʋ súrí, Zwezi ɡɑ nɑ Yɩɩ-Siŋu tə, kʋ cwi ʋ yuu wɑ ndə ɡunpwənə nə.
40003017	Yɑ́ kori dɑ̀ń ɡɑ nɑn Yɩɩ sɑ̀ń nə, kʋ wʋ́: "Ʋ tə yɩ ɑ̀ biswənə tə, ʋ nə poli ɑ̀ pùə́".
40004001	Yɩɩ-Siŋu tə dɑ̀ń mɑ jɑ Zwezi, kʋ jɑ vɑ kɑsɔɔ lɑnworu wɑ, sə Sɩtɑnɑ də́də́n, sə ʋ yiɡu wɑ́, ʋ pɑ ʋ tʋn yokʋkwɩʋn.
40004002	Ʋ vwə nii dɩɑn sɑpwilə, yɩcɑʋ də tɩtɩn, yɑ́ niən dɑ̀ń jɩn wɑ́.
40004003	Sɩtɑnɑ mɑ boli ʋ nii, ʋ swɩ̀n ʋ con, ʋ wʋ́: "Də n nə yɩ Yɩɩ-Biu cɩ́ɡɑ́ mɑmɑ, sə n pɑ nii, sə kɑpɑnɑ tə tə jì wodiu".
40004004	Zwezi mɑ le wɑ́, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Kʋ tɑ̀ wodiu cɩcɩ nə wɑ̀ɑ́ mɩɩ kʋ pɩn lìù nə. Kʋ yɩ sʋɡʋ tə də mɑmɑ, kʋ nə nɑŋɑ Yɩɩ nii, nə pɩn mɩɩ lìù nə'."
40004005	Sɩtɑnɑ dɑ̀ń mɑ jɑ wɑ́, ʋ vɑ tɩʋf1 tə, kʋ nə yɩ Yɩɩ nyiən tə wɑ, ʋ tún Zwifə-bɑ Yɩɩ dìə̀ tə yuu wɑ,
40004006	ʋ ɡɑ swɩ̀n ʋ con, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Kʋ tə, kʋ nə yɩ n yoo, Yɩɩ wɑ́ pɑ nii ʋ mɑlɩkɛ nə, sə tə tì mʋ́ tə jɩ̀ɑ̀n wɑ, n nɑɑ dɑ̀n kɑ́ mɑ̀ kɑpɑn nə'. Kʋ mʋ̀ yɩrɩ nə, n nə yɩ Yɩɩ-Biu cɩ́ɡɑ́ mɑmɑ, sə n fɑn n tʋ tɩɑ".
40004007	Zwezi mɑ le wɑ́, ʋ wʋ́: "Kʋ kʋ́ʋ̀ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'N wɑ̀ mɛ, sə n də́də́n, sə n yiɡu n Yuu-Tiu tə, ʋ nə yɩ Yɩɩ, n pɑ ʋ tʋn yokʋkwɩʋn'."
40004008	Sɩtɑnɑ mɑ kʋ́ʋ̀ jɑ wɑ́, ʋ dɩ̀ pɑɑn nədɑrʋ nədɑrʋ yuu wɑ, ʋ ɡɑ pɑ ʋ ywɑ̀ń ʋ nɑ lʋʋ pɑ̀rɩ̀ də tə zəni tə mɑmɑ.
40004009	Ʋ ɡɑ swɩ̀n ʋ con, ʋ wʋ́: "Aý wɑ́ pɑ mʋ́ wiən tə tə mɑmɑ, də n nə tʋɑ ɑ̀ yɑ́ɑ́ con, n pɑ nə dun".
40004010	Zwezi mɑ le wɑ́, ʋ wʋ́: "Kɛ̀ń lɑ́ nə, Sɩtɑnɑ! Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Pɑ dun n Yuu-Tiu nə, ʋ nə yɩ n Yɩɩ, sə n dɑ̀n kɑ́ tʋn won don, də kʋ nə tɑ̀ kʋ tə cɩcɩ, ʋ nə swə'."
40004011	Sɩtɑnɑ dɑ̀ń mɑ yɑ́ Zwezi, mɑlɩkɛ ɡɑ fɑ̀rʋ́ tə yí Zwezi yɩrɑ, tə tʋŋɑ tə pɩn wɑ́.
40004012	Zwezi twi ʋ nì mɑ́ŋɑ́ don wɑ də, bɑ ken Zwɑn bɑ̀ń dìə̀ wɑ. Kʋ mʋ̀ nə pɩn, ʋ zɑ̀n ʋ vɑ Gɑlile nɑɡwɑnɑɑ wɑ.
40004013	Ʋ nɑn Nɑzɑrɛtə, ʋ vɑ ʋ jə̀ə́ Kɑpɛrənɑyimə nə, kʋ nə bwələ Gɑlile mʋnɑɑ tə nii Zɑbɩlon də Nɛfətɑli nɑɡwɑnɛɛ tə wɑ.
40004014	Ʋ tʋn kʋ nətʋ tə, sə Yɩɩ nii sʋ̀sʋ̀nʋ̀ Ezɑyi sʋɡʋ tə nii mɑ sú, ndə ʋ nə swɩ̀n, ʋ wʋ́:
40004015	-
40004016	"Bɑ mʋ̀ lɩ̀ɑ̀ təntə, bɑ yɑ̀ nə jə̀ə́ yikunu wɑ Zɑbɩlon də Nɛfətɑli nɑɡwɑnɛɛ tə wɑ, tə nə wulə mʋnɑɑ tə cwəŋə tə vɑ̀n nə, də Zwurədɛn mʋnɑɑ tə kwɑ con, də bɑ tə, bɑ nə wulə Gɑlile nɑɡwɑnɑɑ tə wɑ, kʋ nə yɩ lɩ̀ɑ̀ tə, bɑ nə tɑ̀ Zwifə-bɑ, bwɑ́lɩ́, dɑ̀ń nɩ poni nəfɑrʋ. Poni nɑn bɑ lɩ̀ɑ̀ təntə nə, bɑ yɑ̀ nə jə̀ə́ kʋ yikunu lʋʋ niif1 tə wɑ, kʋ nə yɩ tɩɑn bwɑ́lɩ́".
40004017	Kʋ mʋ̀ mɑ́ŋɑ́ təntə wɑ nə, Zwezi zɑ̀n ʋ wulə ʋ kɑ̀rɩ̀, ʋ wʋ́: "Mɑ́ŋɑ́ bwələ, sə Yɩɩ də́ ʋ pɑ̀rɩ̀ tə lɩ̀ɑ̀ mɑmɑ yuu wɑ. Kʋ mʋ̀ nə pɩn, ɑ́ vəvərə ɑ́ kwɑ, ɑ́ mɑ sɑ́ ɑ́ cʋnɑ!"
40004018	Zwezi nə wulə Gɑlile mʋnɑɑ tə nii nə, ʋ vəli, ʋ nɩ nubɩɑ bələ, bɑ nə yɩ fəlijɑnɑ. Kʋ mʋ̀ nə yɩ Simon tə, bɑ nə boŋə Piyɛrə, də ʋ nubiu Andəre. Bɑ dɑ̀ń yɑ̀ wulə bɑ dɩlɩ bɑ fələ ɡə̀ɡə̀lù mʋnɑɑ tə wɑ, bɑ mɑ jɑnɩ fələ.
40004019	Zwezi mɑ swɩ̀n bɑ con, ʋ wʋ́: "Á bɩ̀ɑ̀n ɑ́ twɑ́ ɑ̀ nə, ɑ̀ dɑ̀ń wɑ́ pɑ, ɑ́ pɩ̀ɑ̀ lɩ̀ɑ̀, sə bɑ twɑ́ ɑ̀ mʋ̀ Zwezi nə".
40004020	Lɑlɑ də bɑ dʋɡʋ bɑ fələ ɡə̀ɡə̀lə̀n tə lɑ́, bɑ ɡɑ twɑ́ ʋ nə.
40004021	Ʋ kɛ̀ń lɑ́, ʋ vɑ yɑ́ɑ́ mɑncɩn, də ʋ nɑ lɩ̀ɑ̀ bələ duən də, bɑ nə yɩ nubɩɑ. Kʋ mʋ̀ nə yɩ Zwɑkə də Zwɑn, bɑ nə yɩ Zebede bɩɑ. Bɑ də bɑ nyɩnɑ Zebede yɑ̀ wulə nɩ́ɑ́ yuu bori wɑ, bɑ kwɛn bɑ fələ ɡə̀ɡə̀lə̀n. Zwezi mɑ bon bɑ.
40004022	Lɑlɑ də, bɑ də kʋ́ʋ̀ yɑ́ bɑ nɩ́ɑ́ yuu bori tə də bɑ nyɩnɑ tə, bɑ ɡɑ twɑ́ ʋ nə.
40004023	Kʋ kwɑ nə, Zwezi jiru Gɑlile nɑɡwɑnɑɑ tə mɑmɑ wɑ, ʋ mɑ kɑ̀rɩ̀ Zwifə-bɑ jə́rə́ dii tə wɑ. Ʋ dɑ̀ń swɩ̀n sʋywɑ́ŋʋ́ tə, ʋ bɩrɩ də, Yɩɩ wɑ́ də́ ʋ pɑ̀rɩ̀ tə lɩ̀ɑ̀ mɑmɑ yuu wɑ. Yɑ́ ʋ ɡɑ zwɛ̀ yɑyɩrɑn mɑmɑ, ʋ ɡɑ pɩn yɑzurə bɑ tə nə, bɑ nɑndɑrɑn nə wɑ̀ ce.
40004024	Ʋ yɩrɩ nɑn Siri lʋʋ nii tə mɑmɑ wɑ. Bɑ dɑ̀ń ɡɑ jɑ lɩ̀ɑ̀ tə mɑmɑ, bɑ nə də́ cɑ̀n, bɑ twi ʋ con. Kʋ mʋ̀ nə yɩ lɩ̀ɑ̀ tə, yɑyɩrɑn yiri mɑmɑ nə jə, də lɩ̀ɑ̀ tə, zinə nə jə, də bɑ tə, bɑ nə twɩ kwɑrɑn, də ɡwɑnɩ. Zwezi dɑ̀ń ɡɑ zwɛ̀ bɑ mɑmɑ yɑyɩrɑn tə.
40004025	Lɑlʋʋ nɑn Gɑlile nɑɡwɑnɑɑ wɑ, də Tɩɑn Fuɡə nɑɡwɑnɑɑ tə wɑ, də Zwide nɑɡwɑnɑɑ wɑ, də Zwerizɑlɛmə wɑ, də Zwurədɛn mʋnɑɑ tə vɑ̀n don nə, kʋ bɑ̀, kʋ twɑ́ ʋ nə.
40005001	Kʋ mɑ́ŋɑ́ tə wɑ, Zwezi nɩ lɑlʋʋ. Ʋ dɑ̀ń mɑ dɩ̀ ʋ jə̀ə́ pɑɑn yuu wɑ. Ʋ kɑrbɩɑ tə fɑ̀rʋ́ bɑ yí ʋ yɩrɑ.
40005002	Yɑ́ ʋ dɑ̀ń wulə ʋ twɑ́ yìə̀n tə tə nə, ʋ mɑ kɑ̀rɩ̀ bɑ.
40005003	Zwezi swɩ̀n, ʋ wʋ́: "Pupwən lɩ̀ɑ̀ nə yɩ lɩ̀ɑ̀ tə, bɑ nə yə̀ə́ də, bɑ yɩ zʋrɑ Yɩɩ yɑ́ɑ́ con, Yɩɩ pɑ̀rɩ̀ tə nə yɩ bɑ mʋ̀ nyiən yɩrɩ!
40005004	Pupwən lɩ̀ɑ̀ nə yɩ lɩ̀ɑ̀ tə, bɑ nə yɩ pucʋnɩ lɩ̀ɑ̀, Yɩɩ nə wɑ́ zùrì bɑ bɩcɑnɩ yɩrɩ!
40005005	Pupwən lɩ̀ɑ̀ nə yɩ lɩ̀ɑ̀ tə, bɑ nə yɩ pubwɑnʋ tɩ̀ɑ́n, bɑ nə wɑ́ tɩnɩ lʋʋ yɩrɩ!
40005006	Pupwən lɩ̀ɑ̀ nə yɩ lɩ̀ɑ̀ tə, kɑ tʋn Yɩɩ fɩrɑ nə yɩ ndə wodiu nə, kʋ niən nə jə bɑ, kʋ ɡɑ yɩ ndə nɩ́ɑ́ nə, kʋ nɑnyʋnɩ nə jə bɑ, bɑ mʋ̀ lɩ̀ɑ̀ təntə yɩrɑ nə wɑ́ zùrì yɩrɩ!
40005007	Pupwən lɩ̀ɑ̀ nə yɩ lɩ̀ɑ̀ tə, bɑ nə dəri ləzwənə yinəɡə zənzən, Yɩɩ nə wɑ́ dəri bɑ də yinəɡə zənzən yɩrɩ!
40005008	Pupwən lɩ̀ɑ̀ nə yɩ lɩ̀ɑ̀ tə, bɑ nə yɩ bɩcɑpon lɩ̀ɑ̀, bɑ nə wɑ́ nɑ Yɩɩ də bɑ yɩ́ɑ́ yɩrɩ!
40005009	Pupwən lɩ̀ɑ̀ nə yɩ lɩ̀ɑ̀ tə, bɑ nə pɩ̀ɑ̀, sə nimɑrʋ yɑ lɑ́, Yɩɩ nə wɑ́ jɑ bɑ ʋ bon ʋ bɩɑ yɩrɩ!
40005010	Pupwən lɩ̀ɑ̀ nə yɩ lɩ̀ɑ̀ tə, bɑ nə twɑ́ Yɩɩ cɩ́ɡɑ́ tə nə, kʋ pɑ bɑ də́ cɑ̀n, Yɩɩ pɑ̀rɩ̀ tə nə yɩ bɑ mʋ̀ nyiən yɩrɩ!
40005011	Á yɑnɑ pupwən wɑ, mɑ́ŋɑ́ tə wɑ, bɑ nə twɩn ɑbɑ, bɑ nə ken ɑbɑ cɑ̀n wɑ, bɑ nə swɩ̀n kʋnkʋn yolwɑn yiri mɑmɑ, bɑ pɩn ɑbɑ, ɑ̀ mʋ̀ yɩrɩ.
40005012	Á pɩɑn ɑ́ sú də pupwən, ɑ́ ŋwɩ́rɑ́n nə dɑ́ɑ́, tə dɑ̀nɩ̀ ɑbɑ Yɩɩ con yɩrɩ. Yɩɩ nii sʋ̀sʋ̀nɑ̀ tə, bɑ nə yɩn ɑ́ yɑ́ɑ́, mə nətʋ nə bɑ ken bɑ cɑ̀n wɑ".
40005013	Zwezi kʋ́ʋ̀ swɩ̀n, ʋ wʋ́: "Á yɩ ndə nɑkwɑn nə lʋʋ wɑ, sə kʋ mɑ yɑ ywɑ́nɩ́. Yɑ́ nɑkwɑn nyɑŋɑ nə nɑn, bɛ̀ɛ̀ nə bɑ kʋ́ʋ̀ wɑ́ fwɑ, sə kɑ mɑ jɑ nii? Kɑ kʋ́ʋ̀ bɑ funə jə, də kʋ nə tɑ̀, bɑ wɑ́ dɩlɩ kɑ kɑ̀rɑ́ wɑ, sə lɩ̀ɑ̀ nɩŋɩ bɑ kɛ̀ń".
40005014	Zwezi kʋ́ʋ̀ swɩ̀n, ʋ wʋ́: "Á yɩ ndə poni nə lʋʋ wɑ. Bɑ nə lwə̀ tɩʋ pɑɑn yuu wɑ, kʋ tɩʋ tə wɑ̀rɩ̀ kʋ sə̀ɡə̀.
40005015	Bɑ bɑ́ sʋrʋ cɑ̀nʋ́, bɑ tì, bɑ sə̀ɡə̀ cənbo də̀ń. Kʋ yɩ bɑ yɑ̀ɑ́ tì kʋ bɑ zɩɡɩ cɑnzɩlʋ yuu, sə kʋ poni pɩ̀rʋ̀ bɑ tə mɑmɑ, bɑ nə wulə dìə̀ tə wɑ.
40005016	Mə nətʋ nə ɑ́ poni tə mɛ, sə kʋ pəpəli ləzoni yɑ́ɑ́ con. Kʋ mɛ, sə bɑ nɑ ɑ́ zəni tə, ɑ́ nə fwɑ, sə bɑ mɑ pɑ dun ɑ́ nyɩnɑ Yɩɩ tə nə, ʋ nə wulə Yɩɩ sɑ̀ń nə".
40005017	Zwezi kʋ́ʋ̀ swɩ̀n, ʋ wʋ́: "Á dɑ̀nɑ̀ kɑ́ bʋ́n də, ɑ̀ yɩ ɑ̀ twi, sə ɑ̀ pɑ Yɩɩ nii tə, ʋ nə pɩn Moyizə nə tə, də Yɩɩ nii sʋ̀sʋ̀nɑ̀ tə kɑ̀rɑ̀ tə jɛ́n. Kʋ tɑ̀ ɑ̀ twi, sə ɑ̀ pɑ tə jɛ́n, kʋ yɩ ɑ̀ twi, sə ɑ̀ pɑ tə cɩ́ɡɑ́.
40005018	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Mɑ́ŋɑ́ tə mɑmɑ, lɑnworu də tɩɑ tə mɛ nə wɑ́ yɑ̀ lɑ́, Yɩɩ nii tə, ʋ nə pɩn Moyizə nə, tə wɑ yobiə də tətə wɑ̀rɩ̀ kɑ lɩ, hɑlɩ kɑ nə swə kɑ yɩ nəmənbiə nətʋ mɑmɑ, kʋ jɑ vələ tə nii kɑ sú.
40005019	Kʋ mʋ̀ nə pɩn, lìù tə mɑmɑ, ʋ nə pɩn Yɩɩ nii təntə wɑ yobiə də tətə jɛ́n, ʋ ɡɑ kwè lɩ̀ɑ̀ duən, sə bɑ fwɑ ndə ʋ nə, ʋ mʋ̀ lìù təntə wɑ́ jì tɑlɩkwɑ lìù Yɩɩ sɑ̀ń nə. Yɑ́ lìù tə, ʋ nə twɑ́ tə nii nə, ʋ ɡɑ swɩ̀n, sə bɑ sɛ̀ tə nii, kʋ tíú tə wɑ́ yɑ̀ ləzwənfɑrʋ Yɩɩ sɑ̀ń nə.
40005020	Kʋ mʋ̀ nə pɩn, ɑ́ nə bɑ Yɩɩ cɩ́ɡɑ́ tə nə twɑ́, ɑ́ doni Zwifə-bɑ Yɩɩ nii yənu tɩ̀ɑ́n tə də Fɑrɩzɩɑn-bɑ, ɑ́ bɑ́ zʋ Yɩɩ pɑ̀rɩ̀ tə wɑ, ɑbɑdɑ".
40005021	Zwezi kʋ́ʋ̀ swɩ̀n, ʋ wʋ́: "Á nì də, bɑ swɩ̀n nɩbɑrɑ-bɑ tə conf1 nə, bɑ wʋ́: 'N wɑ̀ mɛ, sə n ɡʋ lìù. Lìù tə, ʋ nə ɡʋɑ lìù, kʋ mɛ, sə bɑ bʋ̀rɩ̀ ʋ bʋ̀rɑ̀, sə bɑ cʋ̀ɡʋ̀ wɑ́.'
40005022	Yɑ́ ɑ̀ mʋ̀ swɩ̀n kʋ ɑ́ con: Lìù mɑmɑ lɩŋɑ nə zɑ̀n ʋ nubiu yuu wɑ, kʋ mɛ, sə bɑ bʋ̀rɩ̀ ʋ bʋ̀rɑ̀, sə bɑ cʋ̀ɡʋ̀ wɑ́. Də lìù nə twɩn ʋ don, ʋ wʋ́: 'N yɩ lɑkʋkwɩʋn', ʋ mɛ, sə bɑ bʋ̀rɩ̀ ʋ bʋ̀rɑ̀ Zwifə-bɑ yun tɩ̀ɑ́n, bɑ nə bʋ̀rɩ̀ bʋ̀rɑ̀ tə, yɑ́ɑ́ con. Də lìù nə wʋ́ ʋ don 'yuu tə̀lə́', ʋ mɛ, sə ʋ vɑ mən dìə̀ wɑ.
40005023	Mə kʋ mʋ̀ nə pɩn, n nə pɩ̀ɑ̀, sə n fwɑ n joŋi Zwifə-bɑ Yɩɩ dìə̀ wɑ, n ɡɑ bʋ́n də, n nubiu zɩɡɑ n nə,
40005024	n mɛ, sə n yɑ́ n joŋi tə Yɩɩ dìə̀ tə wɑ, n ɡɑ vɑ n də n nubiu tə kə duən nə. Kʋ kwɑ nə, n dɑ̀ń wɑ̀ɑ́ n twi, n fwɑ n joŋi tə.
40005025	Kə cɩ́ɡɑ́, sə n mʋ̀ də n jɑrɩ don kə duən yuu, mɑ́ŋɑ́ tə wɑ, ɑ́ nə wulə cwəŋə wɑ, ɑ́ mɑ vəli lɩ̀ɑ̀ tə nə bʋ̀rɩ̀ bʋ̀rɑ̀ yɑ́ɑ́ con, sə ʋ dɑ̀n kɑ́ kə mʋ́ bɑ jɩ̀ɑ̀n wɑ. Kʋ dɑ̀n kɑ́ yɑ̀ tɑlɩkwɑ kʋ pɑ mʋ́, də bɑ nə wɑ́ kə mʋ́ bɑ̀ń dìə̀ nəcɩrɑ jɩ̀ɑ̀n wɑ, sə bɑ kə mʋ́ bɑ̀ń dìə̀ wɑ.
40005026	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: N bɑ́ nɑn kɑ bɑ̀ń dìə̀ təntə wɑ, də nə wɑ̀ kʋ jɩŋɩ təntə tɑlɩkwɑ dɑrɩsɩ mɑmɑ ŋwɩ́n n zwɛ̀".
40005027	Zwezi kʋ́ʋ̀ swɩ̀n, ʋ wʋ́: "Á nì də, bɑ swɩ̀n, bɑ wʋ́: 'N wɑ̀ mɛ, sə n cwɑ̀rɩ̀'.
40005028	Yɑ́ ɑ̀ mʋ̀ swɩ̀n kʋ ɑ́ con nə də: Bɛɛ mɑmɑ nə wɑ́ ywɑ̀ń kɑn, ʋ fɩrɑ ɡɑ zʋ wɑ́, ʋ mʋ̀ bɛɛ təntə dí yɑ́ɑ́ ʋ cwɑ̀rɩ̀ də kʋ kɑn tə ʋ wɑɑ con.
40005029	Kʋ nə yɩ, kʋ wɑ́ twɑ́ n jɩzən yii nə, n mɑ tʋn cʋnɑ, kʋ mɛ, sə n vuru kʋ n dʋɡʋ yɩŋʋnɩ də mʋ́. Kʋ kʋkwɑ kʋ pɑ mʋ́, də n nə zʋɑ Yɩɩ sɑ̀ń tə wɑ də yii nədʋ, kʋ doni də, n nə zʋɑ mən dìə̀ də n yɩrɑ tə mɑmɑ.
40005030	Də kʋ nə kʋ́ʋ̀ wɑ́ twɑ́ n jɩzən nə, sə n mɑ tʋn cʋnɑ, sə n ɡwəŋə kʋ n dʋɡʋ yɩŋʋnɩ də mʋ́. Kʋ kʋkwɑ kʋ pɑ mʋ́, də n nə zʋɑ Yɩɩ sɑ̀ń tə wɑ də jɩkuku kʋ doni də, n nə zʋɑ mən dìə̀ də n yɩrɑ tə mɑmɑ".
40005031	Zwezi kʋ́ʋ̀ swɩ̀n, ʋ wʋ́: "Kʋ tə swɩ̀n, kʋ súrí lɑ́: 'Lìù tə, ʋ nə dʋɡʋ ʋ kɑn, ʋ mɛ, sə ʋ pɑ wɑ́ ʋ dʋɡʋ tə sɑɡɩ.'
40005032	Yɑ́ ɑ̀ mʋ̀ dɑ̀ń swɩ̀n kʋ ɑ́ con: Bɛɛ tə, ʋ nə dʋɡʋ ʋ kɑn, kʋ ɡɑ tɑ̀ ʋ cwɑ̀rɩ̀, kʋ pɩn cwəŋə, sə kɑn tə fwɑ kɑcwɑn, də ʋ nə swe bɛɛ don nə. Yɑ́ lìù tə, ʋ nə tì kɑn, bɛɛ don nə dʋɡʋ, ʋ də tətə cwɑ̀rɩ̀ də kʋ kɑn tə".
40005033	Zwezi kʋ́ʋ̀ swɩ̀n, ʋ wʋ́: "Á nì də, bɑ swɩ̀n nɩbɑrɑ-bɑ tə conf1 nə, bɑ wʋ́: 'N wɑ̀ mɛ, sə n dù də won tə, n nə yə̀ə́ də, n bɑ́ fwɑ. Də n nə duə, n wɑ̀ mɛ, sə n kwɩ̀ɑ́n n nii Yuu-Tiu yɑ́ɑ́ con.'
40005034	Yɑ́ ɑ̀ mʋ̀ dɑ̀ń swɩ̀n ɑ́ con də, ɑ́ wɑ̀ mɛ, sə ɑ́ dù. Á dɑ̀nɑ̀ kɑ́ tì lɑnworu tə ɑ́ mɑ dù, kʋ nə yɩ Yɩɩ pɑdɑʋ tə yɩrɩ.
40005035	Á dɑ̀nɑ̀ kɑ́ tì tɩɑ tə ɑ́ mɑ dù, kʋ nə yɩ Yɩɩ nə tuŋə ʋ nɛɛ lɑ́ yɩrɩ. Á dɑ̀nɑ̀ kɑ́ tì Zwerizɑlɛmə yɩrɩ ɑ́ mɑ dù, kʋ mʋ̀ nə nə yɩ pɩ̀ʋ́ nəfɑrʋf1 tə tɩʋ yɩrɩ.
40005036	Dɑ̀n kɑ́ dù n kə n tɩ̀ɑ̀n yuu wɑ, n nə wɑ̀rɩ̀ n yukʋʋ nədʋ tətə, n pɑ kɑ pɩ̀rɩ̀, nə ɑ̀ yə̀ə́ kɑ beri tə yɩrɩ.
40005037	Á nə mɛ, sə ɑ́ swɩ̀ɑ́n ndə ɑwo, ɑ́ swɩ̀n ndə ɑwo. Á nə kʋ́ʋ̀ mɛ, sə ɑ́ swɩ̀ɑ́n ndə ɔn ɔn, ɑ́ swɩ̀n ndə ɔn ɔn. Á nə súrí yoo don lɑ́, kʋ yɩ kʋ nɑn Sɩtɑnɑ".
40005038	Zwezi kʋ́ʋ̀ swɩ̀n, ʋ wʋ́: "Á nì də, bɑ swɩ̀n, bɑ wʋ́: 'Də lìù nə lɑ́ n yii, sə n də lɑ́ ʋ yii. Də lìù nə kɛ́n n yeli, sə n də kɛ́n ʋ yeli.'
40005039	Yɑ́ ɑ̀ mʋ̀ dɑ̀ń wʋ́: Á dɑ̀nɑ̀ kɑ́ zɩɡɩ wʋlwɑnyɩnɑ tə nə. Də lìù nə mɑ̀ n jɩzən pɩpɑrɑ nə, sə n vəvəri n jɩɡwiə nyiən tə, də n pɑ ʋ mɑ̀ kʋ nə.
40005040	Də lìù nə pɩ̀ɑ̀, sə ʋ pɑ bɑ bʋ̀rɩ̀ n bʋ̀rɑ̀, sə ʋ mɑ jon n ɡɑ̀nʋ̀, yɑ́ kʋ tíú, sə ʋ jon n ɡɑsɔɔ də.
40005041	Də lìù kɑ́lʋ́ mʋ́, sə n jɑ wɑ́ n vɑ kilomɛtərə nədʋf1, sə n jɑ wɑ́ n vɑ kilomɛtərə bələ.
40005042	Pɑ lìù tə nə, ʋ nə lòrì won n con. Dɑ̀n kɑ́ vɩ, sə n jɩŋɑ lìù tə, ʋ nə pɩ̀ɑ̀, sə ʋ jɩŋɑ won n con".
40005043	Zwezi kʋ́ʋ̀ swɩ̀n, ʋ wʋ́: "Á nì də, bɑ swɩ̀n, bɑ wʋ́: 'N mɛ, sə n sóní n yɩrɑ lìù tə, n ɡɑ zɩɡɩ n dʋŋʋ nə'.
40005044	Yɑ́ ɑ̀ mʋ̀ dɑ̀ń swɩ̀n ɑ́ con, ɑ̀ wʋ́: Á swənə ɑ́ dʋŋɑ, ɑ́ ɡɑ lòrì Yɩɩ ɑ́ pɑ bɑ tə nə, bɑ nə keni ɑbɑ cɑ̀n wɑ.
40005045	Kʋ nətʋ nə wɑ́ pɑ, ɑ́ wɑ̀nɩ́ ɑ́ yɑ ɑ́ nyɩnɑ Yɩɩ tə, ʋ nə wulə Yɩɩ sɑ̀ń nə, bɩɑ. Kʋ yɩ cɩ́ɡɑ́, ʋ mʋ̀ Yɩɩ tə nə pɩn yɩcɑʋ pɛ́n wʋlwɑnyɩnɑ də pubwɑnʋ tɩ̀ɑ́n mɑmɑ yuu wɑ. Ʋ pɑ dwɑ̀ nɩ̀ bɑ tə yuu wɑ, bɑ nə yɩ cɩ́ɡɑ́ tɩ̀ɑ́n, də bɑ tə, bɑ nə yɩ kʋnkʋn yìə̀n tɩ̀ɑ́n yuu wɑ.
40005046	Də kʋ nə yɩ bɑ tə, bɑ nə swə ɑbɑ cɩcɩ nə ɑ́ swə, kʋ bɑ ŋwɩ́rɑ́n jə, ɑ́ nə mɛ, sə ɑ́ dɑ̀n Yɩɩ con. Lɑnpolɩnɑ tətə də fwɑ kʋ nətʋ.
40005047	Də ɑ́ nə jʋ̀nɩ̀ bɑ tə nə yɩ ɑ́ nubɩɑ Kərisə yɩrɩ cɩcɩ, kʋ nətʋ bɑ lìù mɑmɑ ɡwɑ́rɩ́. Bɑ tə, bɑ nə yə̀rì Yɩɩ tətə, də fwɑ kʋ nətʋ tə.
40005048	Á mɛ, sə ɑ́ yɑ lɩ̀ɑ̀ tə, ɑ́ yoo mɑmɑ nə ziən, ndə ɑ́ nyɩnɑ Yɩɩ tə nə wulə Yɩɩ sɑ̀ń nə, yoo mɑmɑ nə ziən nətʋ".
40006001	Zwezi kʋ́ʋ̀ swɩ̀n, ʋ wʋ́: "Á cɩɑ ɑ́ tɩ̀ɑ̀n nə, sə ɑ́ dɑ̀nɑ̀ kɑ́ tʋn ɑ́ cɩ́ɡɑ́ yìə̀n tə ləzoni mɑmɑ yɑ́ɑ́ con, sə lɩ̀ɑ̀ mɑmɑ nɑ ɑbɑ. Də ɑ́ nə fwɑ kʋ nətʋ, ɑ́ bɑ́ nɑ ŋwɩ́rɑ́n ɑ́ nyɩnɑ Yɩɩ tə con, ʋ nə wulə Yɩɩ sɑ̀ń nə.
40006002	Də n nə pɩ̀ɑ̀, sə n pɑ yɩlori won, dɑ̀n kɑ́ fwɑ zuzuɡu, sə kʋ pɑ lɩ̀ɑ̀ mɑmɑ yɩ́ɑ́ yɑ n yuu wɑ, ndə níə́ bələ tɩ̀ɑ́n tə nə fwɑ nətʋ Zwifə-bɑ jə́rə́ dii tə wɑ, də coŋi yuu. Mə bɑ fwɑ nətʋ, sə ləzoni mɑ pɑ bɑ dun. Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bɑ lɩ̀ɑ̀ təntə dí yɑ́ɑ́ bɑ nɑ bɑ ŋwɩ́rɑ́n, bɑ zwɛ̀.
40006003	Də n dɑ̀ń nə pɩ̀ɑ̀, sə n pɑ yɩlori won, fwɑ ndə n jɩɡwiə tə wɑ̀ mɛ, sə kɑ lwɑrɩ won tə, n jɩzən tə nə fwɑ.
40006004	Pɑ, sə yɩlori won təntə, n nə pɩn, yɑ yosəɡu n mʋ̀ də n nyɩnɑ Yɩɩ cɩcɩ pwərə wɑ. Yɑ́ n nyɩnɑ Yɩɩ tə, ʋ nə nɩ kʋ tə, n nə sə̀ɡə̀ n fwɑ tə, wɑ́ pɑ n ŋwɩ́rɑ́n".
40006005	Zwezi kʋ́ʋ̀ swɩ̀n, ʋ wʋ́: "Mɑ́ŋɑ́ tə wɑ, ɑ́ nə jʋ̀nɩ̀ Yɩɩ, ɑ́ dɑ̀nɑ̀ kɑ́ yɑ ndə níə́ bələ tɩ̀ɑ́n tə nə, bɑ nə swə, sə bɑ zɑ̀n bɑ zɩɡɩ yɩɩ nə Zwifə-bɑ jə́rə́ dii tə wɑ, də coŋi yuu, bɑ jʋn Yɩɩ, sə lɩ̀ɑ̀ mɑmɑ nɑ bɑ. Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bɑ dí yɑ́ɑ́ bɑ nɑ bɑ ŋwɩ́rɑ́n, bɑ zwɛ̀.
40006006	N mʋ̀ dɑ̀ń nə pɩ̀ɑ̀, sə n jʋn Yɩɩ, zʋ n dəyɑɑ wɑ, n pɩn n mimii, n ɡɑ jʋn n nyɩnɑ Yɩɩ tə, ʋ nə wulə kʋ yisəɡə bwɑ́lɩ́ təntə wɑ. Yɑ́ n nyɩnɑ Yɩɩ tə, ʋ nə nɩ kʋ tə, n nə sə̀ɡə̀ n fwɑ tə, wɑ́ pɑ n ŋwɩ́rɑ́n.
40006007	Də ɑ́ nə jʋ̀nɩ̀ Yɩɩ, mɑ́ŋɑ́ tə wɑ, ɑ́ dɑ̀nɑ̀ kɑ́ pɑ ɑ́ níə́ sʋ̀rɑ̀n tə doni jɩɩn, ndə bɑ tə nə, bɑ nə yə̀rì Yɩɩ. Bɑ mʋ̀ nə bʋŋɑ də, bɑ níə́ sʋ̀rɑ̀n kɑ bwɛ́ də kɑ bwɛ́ nə wɑ́ pɑ, sə Yɩɩ le bɑ.
40006008	Á dɑ̀nɑ̀ kɑ́ yɑ ndə bɑ nə, ɑ́ nyɩnɑ Yɩɩ tə nə dí yɑ́ɑ́ ʋ yə̀ə́ kʋ tə, kʋ nə mɛ də ɑbɑ, də ɑ́ tə wɑ̀ kʋ lòrì ʋ con tə yɩrɩ.
40006009	Á nəŋə, ɑ́ nə mɛ, sə ɑ́ jʋn Yɩɩ nətʋ: Nə nyɩnɑ Yɩɩ tə, n nə wulə Yɩɩ sɑ̀ń nə! N yɩrɩ mɛ də dun.
40006010	Bɑ̀ɑ́, n də́ n pɑ̀rɩ̀ tə tɩɑ yuu wɑ. N fɩrɑ tə mɛ, sə kʋ tʋn tɩɑ yuu wɑ, ndə Yɩɩ sɑ̀ń nə.
40006011	Pɑ nəbɑ nə zə̀n nii wodiu, kʋ nə mɛ nəbɑ.
40006012	Kwɛn nə cʋnɑ, n lɩ nə mʋ̀ də n mʋ̀ pwərə wɑ, ndə nə də nə kwɛn lwɑnɩ tə, lɩ̀ɑ̀ nə tʋn nə yɩrɑ, nə lɩ nə mʋ̀ də bɑ pwərə wɑ.
40006013	N dɑ̀ń jon nəbɑ kʋ tə wɑ, kʋ nə lwɑrɑf1. Dɑ̀n kɑ́ pɑ yoo yí nəbɑ, kʋ nə wɑ́ yiɡu nəbɑ, kʋ kə yokʋkwɩʋn wɑ. [N mʋ̀ nə tɩ pɑ̀rɩ̀, də dɩ̀ɑ̀n, də dun, tə nə bɑ zwɛ̀ ɑbɑdɑ. Amɩɩnɑ!]
40006014	Á nyɩnɑ Yɩɩ tə, ʋ nə wulə Yɩɩ sɑ̀ń nə, ʋ wɑ́ kwɛn ɑ́ cʋnɑ ʋ lɩ ɑ́ mʋ̀ də wɑ́ pwərə wɑ, də ɑ́ də nə kwɛn bɑ tə, bɑ nə cʋ̀ɡʋ̀ ɑ́ nə, cʋnɑ ɑ́ lɩ ɑ́ mʋ̀ də bɑ pwərə wɑ.
40006015	Yɑ́ ɑ́ nə vɩɡɑ, sə ɑ́ kwɛn bɑ cʋnɑ tə, ɑ́ lɩ ɑ́ mʋ̀ də bɑ pwərə wɑ, ɑ́ nyɩnɑ Yɩɩ də bɑ́ kwɛn ɑ́ cʋnɑ tə ʋ lɩ ɑ́ mʋ̀ də wɑ́ pwərə wɑ".
40006016	Zwezi kʋ́ʋ̀ swɩ̀n, ʋ wʋ́: "Mɑ́ŋɑ́ tə wɑ, ɑ́ nə vwə ɑ́ nii, ɑ́ dɑ̀nɑ̀ kɑ́ cʋ̀ɡʋ̀ ɑ́ yɑ́ɑ́, ndə níə́ bələ tɩ̀ɑ́n tə nə. Bɑ mʋ̀ yɑ̀ɑ́ lwɑ̀ń bɑ yɛ́ɛ́, sə lɩ̀ɑ̀ mɑmɑ yəni də, bɑ vwə bɑ níə́. Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bɑ dí yɑ́ɑ́ bɑ nɑ bɑ ŋwɩ́rɑ́n, kʋ zwɛ̀.
40006017	Yɑ́ n mʋ̀, mɑ́ŋɑ́ tə wɑ, n nə vwə n nii, sə n pùlì n yɑ́ɑ́, n ɡɑ zɑ̀ŋɑ́ n yuu,
40006018	sə lɩ̀ɑ̀ dɑ̀n kɑ́ yəni də, n vwə n nii, də kʋ nə tɑ̀ n nyɩnɑ Yɩɩ cɩcɩ, ʋ nə wulə kʋ yisəɡə bwɑ́lɩ́ təntə wɑ. Yɑ́ n nyɩnɑ Yɩɩ tə, ʋ nə nɩ kʋ tə, n nə sə̀ɡə̀ n fwɑ tə, wɑ́ pɑ n ŋwɩ́rɑ́n".
40006019	Zwezi kʋ́ʋ̀ swɩ̀n, ʋ wʋ́: "Á dɑ̀nɑ̀ kɑ́ pɑ tɩɑ kɑ tə yuu wɑ wiən tə, tə kwənə nə dɑ́ɑ́, kɑ pɩ̀ɑ̀ nə jɑ ɑ́ bɩɑn nə. Wiən təntə mɑmɑ wɑ́ zwɛ̀, ndə kwìù nə dí tə, ndə luɡu nə sɩnɩ kʋ pʋ nə. Ŋwɩnɑ də wɑ̀ɑ́ tə bɑ zwɩ bɑ ŋwɩ̀n dìə̀ tə wɑ.
40006020	Á pɩ̀ɑ̀ jɩjə tə, kʋ nə wulə Yɩɩ con, ɑ́ tún ɑ́ tɩ̀ɑ̀n nə, kʋ mʋ̀ nə kwìù wɑ̀rɩ̀ kʋ də́, kʋ ɡɑ bɑ sɩnɩ ndə luɡu nə kʋ pʋ. Ŋwɩnɑ də wɑ̀rɩ̀ kʋ bɑ zwɩ bɑ ŋwɩ̀n Yɩɩ sɑ̀ń tə wɑ.
40006021	N wiən tə, tə kwənə nə dɑ́ɑ́, tə wulə lɑ́ nə, n wɑɑ də yɑ̀ɑ́ yɑ lɑ́".
40006022	Zwezi kʋ́ʋ̀ swɩ̀n, ʋ wʋ́: "Ləzwənə yɩ́ɑ́ tə yɑ ndə n yɩrɑ cɑ̀nʋ́ nə. Də n yɩ́ɑ́ tə nə zurə, n yɩrɑ tə mɑmɑ yɑ̀ɑ́ pɩ̀rɩ̀ də poni.
40006023	Yɑ́ də n yɩ́ɑ́ tə nə bɑ ziən, n yɩrɑ tə mɑmɑ yɑ̀ɑ́ yɑ yikunu wɑ. Də n poni təntə, kʋ nə wulə n yɩrɑ wɑ, nə yɩ yikunu, tə yikunu tə yiri lwɑrɑ".
40006024	Zwezi kʋ́ʋ̀ swɩ̀n, ʋ wʋ́: "Lìù tə̀lə́, ʋ nə wɑ̀ɑ́ ʋ tʋŋɑ, ʋ pɩn yun tɩ̀ɑ́n bələ nə. Ʋ nə fwɑ kʋ, ʋ wɑ́ sóní ʋ don, ʋ ɡɑ dʋ́n ʋ don tə. Ʋ wɑ́ sɛ̀ ʋ don nii, ʋ ɡɑ vɩ ʋ don nii. Á wɑ̀rɩ̀ ɑ́ twɑ́ duən, ɑ́ tʋŋɑ ɑ́ pɩn Yɩɩ də tɩɑ yuu jɩjə nə.
40006025	Kʋ mʋ̀ nə pɩn, ɑ̀ wʋ́: Á dɑ̀nɑ̀ kɑ́ pɑ, ɑ́ mɩɩ tə twɑrɑ jɑ ɑbɑ, də kʋ tə, ɑ́ nə wɑ́ də́, nə ɑ̀ yə̀ə́ ɑ́ nə wɑ́ nyʋ, nə ɑ̀ yə̀ə́ də kʋ tə, ɑ́ nə wɑ́ zʋ ɑ́ yɩrɑ nə. Á mɩɩ tə jə funə kʋ doni wodiu. Yɑ́ ɑ́ yɩrɑ tə də jə funə tə doni ɡɑ̀nʋ̀.
40006026	Á ywɑ̀ŋɑ́ zənbii, tə nə pəri yɩɩ nə! Tə bɑ dwì, tə ɡɑ bɑ ce, tə bɑ pɛ̀, tə keni təkələ wɑ. Yɑ́ ɑ́ nyɩnɑ Yɩɩ tə, ʋ nə wulə Yɩɩ sɑ̀ń nə, pɩn tə nii wodiu. Á bɑ zənbii kʋkwɑ zənzən, nɑɑɑ?
40006027	Á wɑ̀ twɑrɑ tə, ʋ nə jə nə wɑ̀ɑ́ ʋ mɩɩ tə, kʋ təni mɑncɩn tətə?
40006028	Bɛ̀ɛ̀ dɑ̀ń nə pɩn, ɑ́ pɑ ɡɑ̀nʋ̀ twɑrɑ jə ɑbɑ? Á ywɑ̀ŋɑ́ ɑ́ jə́n kɑ́rɩ́ ɡɑpunə nə nɑŋɑ nətʋ, tə bɑ tʋŋɑ, tə mɑ bɑ ɡɑ̀nʋ̀ də swɩ.
40006029	Aý mʋ̀ nə swɩ̀n kʋ ɑ́ con də, pɩ̀ʋ́ Sɑlʋmʋn tətə də ʋ jɩjə tə mɑmɑ, ʋ wɑ̀ ɡɑ̀nʋ̀ zwɩ, kʋ nə ziən kʋ doni tə ɡɑpunə təntə nədʋ də.
40006030	Yɑ́ Yɩɩ dɑ̀ń nə ywɑ̀ŋɑ́ tə mʋ̀ ɡɛɛ təntə yuu, tə nə yɩ tʋtʋ, də ɑ́ mʋ̀ ɑ́ nə jɑ funə zənzən ɑ́ doni tə, ʋ wɑ́ ywɑ̀ń ɑ́ yuu nətə? Tə mʋ̀ ɡɑʋ, tə nə wulə kɑ́rɩ́ wɑ zə̀n, wɑ́ kʋ̀, bɑ kə mən wɑ jwɩɑn nə, Yɩɩ dɑ̀ń wɑ́ zʋ ɑbɑ də ɡɑnɑn nətə. Á wɑ̀ ɑ́ wɑɑ ken ɑ̀ nə wuuu!
40006031	Á kʋ́ʋ̀ dɑ̀nɑ̀ kɑ́ pɑ twɑrɑ jɑ ɑbɑ, də kʋ tə, ɑ́ nə wɑ́ də́, də kʋ tə, ɑ́ nə wɑ́ nyʋ, də kʋ tə, ɑ́ nə wɑ́ zʋ ɑ́ yɩrɑ nə.
40006032	Tə wiən təntə yɩ bɑ tə, bɑ nə yə̀rì Yɩɩ nə pɩ̀ɑ̀ tə, bɑ bɑ sìí. Yɑ́ ɑ́ mʋ̀ nyɩnɑ Yɩɩ tə, ʋ nə wulə Yɩɩ sɑ̀ń nə, yə̀ə́ kʋ tə nə mɛ ɑbɑ.
40006033	Á kənə dɩ̀ɑ̀n ɑ́ dí yɑ́ɑ́, ɑ́ pɩ̀ɑ̀ Yɩɩ pɑ̀rɩ̀ tə də ʋ cɩ́ɡɑ́ tə, yɑ́ kʋ kwɑ nə, Yɩɩ wɑ́ pɑ ɑbɑ tətə mɑmɑ, tə nə mùrì ɑbɑ.
40006034	Á dɑ̀nɑ̀ kɑ́ pɑ twɑrɑ jɑ ɑbɑ də jwɩɑn yoo, jwɩɑn nə wɑ́ jɑ kʋ yoo, kʋ jɑ bɑ̀ yɩrɩ. Dɩɩn mɑmɑ də kʋ yoo!"
40007001	Zwezi kʋ́ʋ̀ swɩ̀n, ʋ wʋ́: "Á dɑ̀nɑ̀ kɑ́ bʋ̀rɩ̀ duən bʋ̀rɑ̀, sə Yɩɩ də dɑ̀n kɑ́ bʋ̀rɩ̀ ɑ́ bʋ̀rɑ̀.
40007002	Bɑ wɑ́ bʋ̀rɩ̀ ɑ́ də bʋ̀rɑ̀, ndə ɑ́ nə bʋ̀rɩ̀ lɩ̀ɑ̀ tə duən bʋ̀rɑ̀ nətʋ. Won tə, ɑ́ nə jɑ mɑŋɑ, ɑ́ pɩn lɩ̀ɑ̀ tə nə, kʋ mʋ̀ nə Yɩɩ wɑ́ jɑ mɑn, ʋ pɑ ɑ́ də nə.
40007003	Bɛ̀ɛ̀ nə pɩn, n ywɑ̀ŋɑ́ ɡɑbiu tə, kʋ nə wulə n nubiu yii wɑ, yɑ́ n ɡɑ bɑ bɑŋɑ tə nɑ, kɑ nə wulə n mʋ̀ yii tə wɑ?
40007004	N dɑ̀ń wɑ́ twɑ́ nətə, n mɑ swɩ̀n n nubiu con, n wʋ́: 'Yɑ́, sə ɑ̀ lɩ ɡɑbiu tə n yii wɑ', n ɡɑ jə bɑŋɑ tə n tətə yii tə wɑ?
40007005	Níə́ bələ tíú! Dí yɑ́ɑ́, n lɩ bɑŋɑ tə n yii tə wɑ. Kʋ kwɑ nə, n yɩ́ɑ́ wɑ́ nɑ lɑ́ zəni, sə n mɑ lɩ n nubiu tə yii ɡɑbiu tə.
40007006	Á dɑ̀nɑ̀ kɑ́ pɑ wiən, tə nə yɑ Yɩɩ nyiən, kukuri nə, sə tə mɑ pìí tə dɩŋɩ ɑbɑ. Á dɑ̀nɑ̀ kɑ́ dɩlɩ ɑ́ kɑnɑ bɩɑn zɑnɑn twərən yɑ́ɑ́ nə, tə nə wɑ́ nɩŋɑ tə, tə kə tə nɛɛ də̀ń yɩrɩ".
40007007	Zwezi kʋ́ʋ̀ swɩ̀n, ʋ wʋ́: "Á lwərə, yɑ́ bɑ wɑ́ pɑ ɑbɑ! Á pɩ̀ɑ̀, yɑ́ ɑ́ wɑ́ nɑ! Á mɑ̀ mimii nə, yɑ́ bɑ wɑ́ súrí, bɑ pɑ, ɑ́ zʋ!
40007008	Lìù mɑmɑ nə lòrì, bɑ wɑ́ pɑ mʋ́. Lìù mɑmɑ nə pɩ̀ɑ̀ ʋ wɑ́ nɑ. Yɑ́ bɑ ɡɑ wɑ́ súrí, bɑ pɑ lìù tə nə, ʋ nə mɑ̀ mimii nə.
40007009	Á wɑ̀ɑ̀ nə wulə lɑ́, ʋ nə wɑ́ sɛ̀, ʋ tì kɑpɑn ʋ pɑ ʋ bìú nə, də ʋ bìú tə nə lòrì wodiu ʋ con?
40007010	Nə ɑ̀ yə̀ə́ ʋ wɑ́ pɑ wɑ́ dən, də ʋ nə lòrì wɑ́ fəli?
40007011	Á mʋ̀ ləzwənwʋlʋnyɩnɑ-bɑ, ɑ́ nə yə̀ə́ kɑ pɑ wozəŋə ɑ́ bìsɩ́nɑ́ nə, kʋ dɑ̀ń wɑ́ yɑ̀ nətə kʋ pɑ ɑ́ nyɩnɑ Yɩɩ tə nə, ʋ nə wulə Yɩɩ sɑ̀ń nə, də ɑ́ nə lòrì wɑ́ won? Ʋ mʋ̀ dɑ̀ń wɑ́ pɑ ɑbɑ wiən tə, tə nə ziən tə doni.
40007012	Kʋ tə, ɑ́ nə pɩ̀ɑ̀, sə bɑ fwɑ ɑ́ yɩrɑ, ɑ́ də fwɑ kʋ ɑ́ duən yɩrɑ. Mə nətʋ nə Yɩɩ nii tə, ʋ nə pɩn Moyizə nə, sɑɡɑ tə, də Yɩɩ nii sʋ̀sʋ̀nɑ̀ sɑɡɑ tə, bɩrɩ, sə bɑ fwɑ".
40007013	-
40007014	Zwezi kʋ́ʋ̀ swɩ̀n, ʋ wʋ́: "Mimifɑrʋ wulə, kʋ cwəŋə nə wɑlɑ, kʋ twɑɡʋ nə yɩ mwɑ́lɩ́ mwɑ́lɩ́. Yɑ́ kʋ jɑ ɑbɑ, kʋ vələ jɩ́ʋ́n bwɑ́lɩ́ nə, lɩ̀ɑ̀ zənzən ɡɑ dɑ́ɑ́ bɑ nə twɑ́ kʋ. Mimii pɩpɩɑn də ɡɑ wulə, kʋ cwəŋə tə twɑɡʋ nə cɑ̀. Yɑ́ kʋ mʋ̀ nə jɑ ɑbɑ, kʋ vəli mɩɩ bwɑ́lɩ́ nə, kʋ nə bɑ zwɛ̀ Yɩɩ con. Yɑ́ lɩ̀ɑ̀ ɡɑ bɑ dɑ́ɑ́, bɑ nə twɑ́ kʋ. Á dɑ̀ń twɑ́ mimii pɩpɩɑn tə, ɑ́ mɑ zʋ!"
40007015	Zwezi kʋ́ʋ̀ swɩ̀n, ʋ wʋ́: "Á cɩɑ ɑ́ tɩ̀ɑ̀n nə də kʋnkʋn sʋ̀sʋ̀nɑ̀-bɑ! Bɑ wɑ́ bɑ̀ ɑ́ con ndə pee nə vəli pee con, yɑ́ bɑ ɡɑ yɩ ndə buyurən nyɑnkwɑn nə, tə nə wɑ́ jɑ pee tə.
40007016	Á wɑ́ twɑ́ bɑ tʋtʋnɛɛ nə, ɑ́ mɑ lwɑrɩ bɑ. Bɑ bɑ lwɛ, nə ɑ̀ yə̀ə́ kɑcɑn kwe cɑsʋʋ yuu wɑ.
40007017	Tɩzəŋu yɑ̀ɑ́ zɩn bizəŋə. Yɑ́ tɩkʋkwɩʋn də yɑ̀ɑ́ zɩn bɩɑ kʋkwɩnɑn.
40007018	Tɩzəŋu wɑ̀rɩ̀ bɩɑ kʋkwɩnɑn kʋ zɩŋɑ, yɑ́ tɩkʋkwɩʋn də wɑ̀rɩ̀ bɩɑ tə nə ziən, kʋ zɩŋɑ.
40007019	Tɩ̀ʋ́ tə mɑmɑ, kʋ nə bɑ bɩɑ, tə nə ziən zɩŋɑ yɩ, bɑ wɑ́ ɡwəŋə kʋ, bɑ dɩ mən nə.
40007020	Mə nətʋ nə, ɑ́ wɑ́ twɑ́, ɑ́ mɑ yəni lɩ̀ɑ̀ tə, bɑ nə yɩ kʋnkʋn sʋ̀sʋ̀nɑ̀ tə".
40007021	Zwezi kʋ́ʋ̀ swɩ̀n, ʋ wʋ́: "Kʋ tɑ̀ bɑ tə mɑmɑ, bɑ nə boŋə nə 'Yuu-Tiu, Yuu-Tiu' nə wɑ́ zʋ Yɩɩ pɑ̀rɩ̀ tə wɑ. Kʋ yɩ bɑ tə cɩcɩ, bɑ nə fwɑ ɑ̀ nyɩnɑ Yɩɩ fɩrɑ tə, ʋ nə wulə Yɩɩ sɑ̀ń nə.
40007022	Yɩɩ bʋ̀rɑ̀ tə dɩɩn nə wɑ́ yí, lɩ̀ɑ̀ zənzən wɑ́ swɩ̀n, bɑ wʋ́: 'Yuu-Tiu, Yuu-Tiu! Nə wɑ̀ n yɩrɩ tə, nə twɑ́, nə mɑ swɩ̀n Yɩɩ nii sʋ̀rɑ̀n, nɑɑɑ? Nə wɑ̀ n yɩrɩ tə, nə twɑ́, nə mɑ lɩ zinə lɩ̀ɑ̀ yuu wɑ, nɑɑɑ? Nə wɑ̀ n yɩrɩ tə, nə twɑ́, nə mɑ fwɑ yomɩlɑn, nɑɑɑ?'
40007023	Kʋ kwɑ nə, ɑ̀ dɑ̀ń wɑ́ swɩ̀n də bɑ nəpon nəpon, ɑ̀ wʋ́: 'Aý mʋ̀ wɑ̀ ɑbɑ yəni, ɑbɑdɑ. Á vələ kwɑ ɑ̀ səpuni nə, ɑ́ mʋ̀ yokʋkwɩnɑn-bɑ!' "
40007024	Zwezi kʋ́ʋ̀ swɩ̀n, ʋ wʋ́: "Kʋ mʋ̀ nə pɩn, lìù tə mɑmɑ, ʋ nə cʋɡɑ ɑ̀ sʋ̀rɑ̀n tə, ʋ ɡɑ twɑ́ tə nii nə, ʋ wɑ́ yɑ̀ ndə wʋbʋŋɑ tíú nə, ʋ nə lwə̀ ʋ dìə̀ pɩ̀ʋ̀ yuu wɑ.
40007025	Dwɑ̀ nəfɑrʋ nə twi, bun sú tə pɑlɩ. Dwɑ̀ vʋʋ nəfɑrʋ tə fɩrʋ dìə̀ tə, yɑ́ won mɑmɑ wɑ̀ kɑ fwɑ, kɑ dəkuu nə zɩɡɑ pɩ̀ʋ̀ tə yuu wɑ yɩrɩ.
40007026	Yɑ́ lìù tə, ʋ nə cʋɡɑ ɑ̀ sʋ̀rɑ̀n tə tə, ɑ̀ nə swɩ̀n sɩ́ʋ́n, ʋ ɡɑ bɑ tə nii nə twɑ́, ʋ wɑ́ yɑ̀ ndə ləyiɡə nə, ʋ nə lwə̀ ʋ dìə̀ kɑsɩlʋ yuu wɑ.
40007027	Dwɑ̀ nəfɑrʋ nə twi, bun sú tə pɑlɩ. Dwɑ̀ vʋʋ nəfɑrʋ mɑ fuli, kʋ zɩɡɩ kɑ dìə̀ tə nə, kɑ lɑ̀ń kɑ tʋ, bɔɔɔ! Kɑ cʋ̀ɡʋ̀ mɩ́ɑ́mɩ́ɑ́n".
40007028	Mɑ́ŋɑ́ tə wɑ, Zwezi nə swɩ̀n tə yìə̀n təntə, ʋ zwɛ̀, kʋ ɡwɑ́rɩ́ lɩ̀ɑ̀ tə zənzən də kʋ kɑ̀rɑ̀ təntə yiri.
40007029	Kɑ də Yɩɩ nii yənu tɩ̀ɑ́n tə kɑ̀rɩ̀ tə nə tɑ̀ nədʋ yɩrɩ. Zwezi kɑ̀rɑ̀ tə yɑ̀ bɩrɩ də, Yɩɩ nə ken dɩ̀ɑ̀n ʋ jɩɩn wɑ, sə ʋ swɩ̀n tə sʋ̀rɑ̀n təntə.
40008001	Zwezi nɑn pɑɑn yuu, ʋ cú. Yɑ́ lɑlʋʋ dɑ̀ń púə́ ʋ kwɑ.
40008002	Kʋ mɑ́ŋɑ́ tə wɑ, də nə̀ń dɑyɑrʋ don nə kʋ twi, ʋ tʋ ʋ yɑ́ɑ́ con, ʋ ɡɑ wʋ́: "Yuu-Tiu, də n nə swə, n wɑ̀ɑ́ n pɩn ɑ̀ dɑyɑnf1 tə zwɛ̀, sə ɑ̀ də jì ləzwənzəŋu".
40008003	Zwezi mɑ te ʋ jɩɩn ʋ nə, ʋ dwen ʋ yɩrɑ, ʋ ɡɑ wʋ́: "Aý swə, sə n dɑyɑn tə zwɛ̀". Lɑlɑ də ʋ dɑyɑn tə zwɛ̀.
40008004	Zwezi ɡɑ swɩ̀n ʋ con, ʋ wʋ́: "Jɑ n nii zəni! Dɑ̀n kɑ́ swɩ̀n kʋ lìù con. N dɑ̀ń nə vəli, n bɩrɩ n tɩ̀ɑ̀n Zwifə-bɑ Yɩɩ joŋwɑnʋ tə. N dɑ̀ń ɡɑ pɑ wiən tə, ʋ nə wɑ́ jɑ fwɑ joŋi tə, ndə Yɩɩ nii tə, ʋ nə pɩn Moyizə nə, nə bɩrɩ Yɩɩ sɑɡɩ tə wɑ, sə dɑyɑrɑn pɑ, də bɑ dɑyɑn tə nə zwɛ̀. Kʋ mʋ̀ nə wɑ́ bɩrɩ də, n dɑyɑn tə cɩ́ɡɑ́ zwɛ̀".
40008005	Mɑ́ŋɑ́ tə wɑ, Zwezi nə zwɩ Kɑpɛrənɑyimə, Romə-bɑ pɑmɑnɑ bíí yuu tíú don twi, ʋ lòrì wɑ́ sɑŋʋ,
40008006	ʋ wʋ́: "Yuu-Tiu, ɑ̀ tʋtʋnbiu tə́ɡə́ sɑ̀ń nə, ʋ nɑndɛɛ tɩɡɑ, ʋ ɡɑ də́ cɑ̀n zənzən".
40008007	Zwezi mɑ swɩ̀n, ʋ wʋ́: "Aý wɑ́ vɑ, ɑ̀ zwɛ̀ ʋ yɑyɩɡʋ tə".
40008008	Pɑmɑnɑ yuu tíú tə mɑ swɩ̀n, ʋ wʋ́: "Yuu-Tiu, ɑ̀ jɩɩn mùrì, sə n zʋ ɑ̀ dìə̀ wɑ. N dɑ̀ń pɑ nii cɩcɩ, yɑ́ ɑ̀ tʋtʋnbiu tə yɑyɩɡʋ tə wɑ́ zwɛ̀.
40008009	Aý də tətə yɩ lɩ̀ɑ̀ duən nə tɩ nə, ɑ̀ də ɡɑ tɩ pɑmɑnɑ duən. Aý nə swɩ̀n pɑmɑnʋ tə don con, ɑ̀ wʋ́: 'Vəli!' Ʋ wɑ́ vɑ. Aý nə bon wɑ̀ don, ɑ̀ wʋ́: 'Bɑ̀ɑ́!' Ʋ wɑ́ bɑ̀. Yɑ́ ɑ̀ nə swɩ̀n ɑ̀ tʋtʋnbiu con, ɑ̀ wʋ́: 'Fwɑ kʋ tə!' Ʋ wɑ́ fwɑ kʋ".
40008010	Mɑ́ŋɑ́ tə, Zwezi nə nì tə sʋ̀rɑ̀n təntə, tə poli ʋ pùə́ zənzən, ʋ ɡɑ swɩ̀n bɑ tə con, bɑ nə twɑ́ ʋ nə, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə̀lə́ Yɩzərɑyɛlə lʋʋ nii tə wɑ, ʋ nə ken ʋ wɑɑ Yɩɩ nə, ndə bɛɛ wɑ̀ tə nə.
40008011	Aý mʋ̀ nə tə swɩ̀n kʋ, ɑ́ con nə: Lɩ̀ɑ̀ zənzən, bɑ nə tɑ̀ Zwifə-bɑ, ndə Romə-bɑ pɑmɑnɑ yuu tíú wɑ̀ tə nə, wɑ́ nɑn yɩɩ yipɩɑn con də yɩɩ yizwɩɑ con, bɑ bɑ̀ bɑ jə̀ń Yɩɩ pɑ̀rɩ̀ tə wɑ də Abərɑhɑmə də Yɩzɑkə də Zwɑkɔbə.
40008012	Yɑ́ Yɩzərɑyɛlə lɩ̀ɑ̀ tə, Yɩɩ sɑ̀ń tə yɑ̀ nə kwɛn, kʋ tún bɑ nə, wɑ́ nɑ də, bɑ dɩlɩ bɑ kɑ̀rɑ́ wɑ yikunu tə wɑ. Kʋ bwɑ́lɩ́ təntə wɑ, bɑ wɑ́ bubwi, bɑ ɡɑ dɩŋɑ bɑ jɩfwɩ bɑ fɩfɑɡɑ."
40008013	Zwezi dɑ̀ń mɑ swɩ̀n pɑmɑnɑ yuu tíú tə con nə, ʋ wʋ́: "Vəli n bwɑ́lɩ́! Yoo tə n nə lòrì, kʋ wɑ́ tʋn, n nə ken n wɑɑ ɑ̀ nə, tə yɩrɩ". Yɑ́ mə kʋ mʋ̀ mɑ́ŋɑ́ təntə wɑ nə, pɑmɑnɑ yuu tíú tə tʋtʋnbiu tə nɩ ʋ tɩ̀ɑ̀n.
40008014	Kʋ kwɑ nə, Zwezi vələ Piyɛrə sɑ̀ń. Mɑ́ŋɑ́ tə wɑ, ʋ nə zʋɑ Piyɛrə dìə̀, ʋ nɩ də, wɑrɑn jə Piyɛrə tɩnkɑn, ʋ ɡɑ tə́ɡə́.
40008015	Zwezi dwen ʋ jɩɩn nə, yɑ́ wɑrɑn tə zwɛ̀, ʋ ɡɑ nyɩ́ ʋ zɑ̀n lɑlɑ, ʋ wulə ʋ tɑnɩ, sə ʋ mɑ lɩ Zwezi vəri.
40008016	Mɑ́ŋɑ́ tə, dədəni nə yí, bɑ jɑ lɩ̀ɑ̀ zənzən, zinə nə wulə bɑ yuu wɑ, bɑ bɑ̀ Zwezi con. Ʋ nii sʋɡʋ cɩcɩ nə ken tə zinə təntə mɑmɑ cwəŋə nə, yɑ́ yɑyɩrɑn tə tɩ̀ɑ́n mɑmɑ ɡɑ zwɛ̀.
40008017	Mə kʋ twɑ́ nətʋ, Yɩɩ nii sʋ̀sʋ̀nʋ̀ Ezɑyi nii tə mɑ sú, ndə ʋ nə swɩ̀n, ʋ wʋ́: "Ʋ mʋ̀ nə jon nə cɑ̀n, də nə yɑyɩrɑn mɑmɑ ʋ zɩn."
40008018	Zwezi nɩ də lɑlʋʋ twɑ́ ʋ kwɑ. Ʋ dɑ̀ń mɑ pɑ nii ʋ kɑrbɩɑ tə nə, sə bɑ bɛn mʋnɑɑ tə bəbəru tə don nə.
40008019	Kʋ mɑ́ŋɑ́ təntə wɑ, Yɩɩ nii yənu tíú don mɑ fɑ̀rʋ́ ʋ yí ʋ yɩrɑ, ʋ ɡɑ swɩ̀n, ʋ wʋ́: "Kɑrnyɩnɑ, ɑ̀ mʋ̀ wɑ́ twɑ́ n nə, bwɑ́lɩ́ mɑmɑ, n nə vələ".
40008020	Zwezi mɑ le wɑ́, ʋ wʋ́: "Ciləcərən jə tə bʋrɑn tə zwɩ, zənbii də mɑ jə tə pwɑlɑn, yɑ́ Ləzwənə-Biuf1 tə mʋ̀ bɑ bwɑ́lɩ́ jɑ, ʋ nə wɑ́ kə ʋ yuu lɑ́".
40008021	Ʋ kɑrbiu don də mɑ swɩ̀n, ʋ wʋ́: "Yuu-Tiu, pɑ nə cwəŋə, sə ɑ̀ də́ yɑ́ɑ́ ɑ̀ vɑ ɑ̀ ɡùrì ɑ̀ nyɩnɑ, sə ɑ̀ ɡɑ fwɑ ʋ luə".
40008022	Zwezi mɑ le wɑ́, ʋ wʋ́: "Twɑ́ ɑ̀ nə! Yɑ́, sə tɩɡɑ tə tɩ̀ɑ́n tə, bɑ nə bɑ mɩɩ tə, kʋ nə bɑ zwɛ̀ Yɩɩ con, jə ɡùrì bɑ tɩɡɑ".
40008023	Kʋ kwɑ nə, Zwezi də ʋ kɑrbɩɑ tə dɩ̀ɡɑ̀ nɩ́ɑ́ yuu bori wɑ, sə bɑ bɛn vɑ̀n tə don nə.
40008024	Nɑɑ nədʋ, vʋʋ nəfɑrʋ nə kʋ zɑ̀n, kʋ jə nɩ́ɑ́ tə, kʋ mɑ̀ kʋ pwí nɩ́ɑ́ yuu bori tə yuu nə. Yɑ́ Zwezi mʋ̀ yɑ̀ dwɛ̀.
40008025	Ʋ kɑrbɩɑ tə dɑ̀ń mɑ yí ʋ yɩrɑ, bɑ zɩ̀n wɑ́, bɑ ɡɑ wʋ́: "Yuu-Tiu, jon nəbɑ, nə pɩ̀ɑ̀, sə nə tɩ!"
40008026	Zwezi mɑ le bɑ, ʋ wʋ́: "Bɛ̀ɛ̀ nə pɩn, fən jə ɑbɑ nətʋ? Á bɑ ɑ́ wɑɑ keni ɑ̀ nə wuuu, nɑɑɑ?" Ʋ mɑ zɑ̀n, ʋ bɑɑ vʋʋ tə, də mʋnɑɑ tə nii nə. Tə dɑ̀ń mɑ zɩɡɩ. Yɑ́ bwɑ́lɩ́ tə mɛ siii.
40008027	Kʋ ɡwɑ́rɩ́ lɩ̀ɑ̀ tə mɑmɑ kʋ bwɑ́lɩ́ tə wɑ, bɑ ɡɑ bwe bɑ tɩ̀ɑ̀n, bɑ wʋ́: "Bɛɛ wɑ̀ tə tɑ̀ ndə lɩ̀ɑ̀ mɛ nə. Vʋʋ də mʋnɑɑ mɛ zìlí ʋ nii!"
40008028	Kʋ kwɑ nə, Zwezi ɡɑlɩ mʋnɑɑ tə, ʋ lɛ ʋ zʋ Gɑdɑrɑ nɑɡwɑnɑɑ wɑ. Kʋ mɑ́ŋɑ́ tə wɑ, də nə̀ń bɑrɑ bələ zinə nə jə, bɑ twi bɑ jə́rí Zwezi. Bɑ mʋ̀ bɑrɑ təntə yɑ̀ yɩ bɑ wulə pɩ̀rɑ̀n bʋrɑn wɑ, bɑ nə kʋɑ, bɑ mɑ kəni tɩɡɑ. Yɑ́ lìù də mɑmɑ yɑ̀ kwɑ̀rɩ̀ kʋ bwɑ́lɩ́ təntə wɑ ʋ twɑ́ bɑ yɩrɩ, bɑ yɑ̀ nə tʋŋɑ yolwɑn zənzən yɩrɩ.
40008029	Bɑ dɑ̀ń mɑ bubwi, bɑ wʋ́: "Yɩɩ-Biu, bɛ̀ɛ̀ nə n pɩ̀ɑ̀ də nəbɑ? Kʋ yɩ n twi, sə n kə nəbɑ cɑ̀n wɑ, də kʋ mɑ́ŋɑ́ tə wɑ̀ yí, nɑɑɑ?"
40008030	Twərən zənzən yɑ̀ wulə yɑ́ɑ́ nə, tə də́ wodirən.
40008031	Zinə tə mɑ lòrì Zwezi, tə wʋ́: "Də n nə wɑ́ dɩŋɑ nəbɑ, sə n yɑ́, sə nə vɑ nə zʋ twərən tə".
40008032	Zwezi mɑ le tə, ʋ wʋ́: "Á vələ!" Tə dɑ̀ń mɑ nɑn tə yɑ́ bɑ bɑrɑ bələ tə, tə vɑ tə zʋ twərən tə wɑ. Lɑlɑ twərən tə dəru, tə bəbəli pɑɑn tə yuu, tə tʋ mʋnɑɑ tə nɩ́ɑ́ tə wɑ, tə tɩ.
40008033	Twərən nəcɩrɑ tə dəri, bɑ vɑ tɩʋ tə wɑ. Bɑ vəli, bɑ mɑn kʋ tə mɑmɑ, kʋ nə yí bɑ, də bɑ mʋ̀ bɑrɑ bələ təntə.
40008034	Tɩʋ tə tɩ̀ɑ́n mɑmɑ dɑ̀ń nɑn, bɑ vɑ bɑ jə́rí Zwezi. Yɑ́ bɑ nə twi, bɑ nɑ Zwezi, bɑ dɑ̀ń lòrì wɑ́, sə ʋ nɑn, ʋ yɑ́ bɑ tɩʋ tə nə.
40009001	Zwezi kʋ́ʋ̀ pìí ʋ zʋ nɩ́ɑ́ yuu bori tə, ʋ bɛn mʋnɑɑ tə, ʋ vɑ ʋ yí ʋ tətə tɩʋ Kɑpɛrənɑyimə.
40009002	Bɑ jɩn ɡwɑ̀nʋ́ don, bɑ bɑ̀ ʋ con tɩtɑʋ wɑ. Mɑ́ŋɑ́ tə, Zwezi nə nɩ də, lɩ̀ɑ̀ təntə ken bɑ wɑɑ ʋ nə, ʋ swɩ̀n ɡwɑ̀nʋ́ tə con, ʋ wʋ́: "Aý dɑbɛɛ, pɑ n jɩɩn dɑ̀n! Aý kwɛn n cʋnɑ tə, ɑ̀ lɩ n mʋ̀ də Yɩɩ pwərə wɑ".
40009003	Kʋ mʋ̀ təntə yɩrɩ Yɩɩ nii yənu tɩ̀ɑ́n tə dɑ̀ń mɑ swɩ̀n bɑ wɑɑ con, bɑ wʋ́: "Bɛɛ wɑ̀ tə swɩ̀n, ʋ twɩn Yɩɩ nə!"
40009004	Zwezi nə lwɑrɩ bɑ pubʋŋɩ tə, ʋ dɑ̀ń mɑ bwe bɑ, ʋ wʋ́: "Bɛ̀ɛ̀ nə pɩn, ɑ́ mɑ jə pubʋŋɩ tətə yiri ɑ́ wɑɑ nə?
40009005	Kʋ kwɑ̀ nə yɩ mwɑ́lɩ́, kʋ doni kʋ don, də ɑ̀ nə swɩ̀n, ɑ̀ wʋ́: Aý kwɛn n cʋnɑ, ɑ̀ lɩ n mʋ̀ də Yɩɩ pwərə wɑ, nə ɑ̀ yə̀ə́ də ɑ̀ nə wʋ́: Zɑ̀n yɩɩ nə, n vɑ!
40009006	Aý yɩ ɑ̀ pɩ̀ɑ̀, sə ɑ́ yəni də, Yɩɩ ken dɩ̀ɑ̀n Ləzwənə-Biuf1 jɩɩn wɑ, tɩɑ yuu wɑ yəbə, sə ʋ kwɛn cʋnɑ, ʋ lɩ lɩ̀ɑ̀ də Yɩɩ pwərə wɑ". Ʋ dɑ̀ń mɑ swɩ̀n ɡwɑ̀nʋ́ tə con, ʋ wʋ́: "Zɑ̀n yɩɩ nə, n tì n tɩtɑʋ tə, n vɑ n sɑ̀ń!"
40009007	Bɛɛ tə nyɩ́ ʋ zɑ̀n, ʋ vələ ʋ sɑ̀ń.
40009008	Mɑ́ŋɑ́ tə, lɑlʋʋ tə nə nɩ kʋ nətʋ, fən zwɑ lɩ̀ɑ̀ tə. Bɑ dɑ̀ń ɡɑ wulə bɑ pɩn dun Yɩɩ nə, ʋ nə ken dɩ̀ɑ̀n nətʋ ləzwənə də nyɑn don jɩɩn wɑ.
40009009	Zwezi nə kɛ̀ń ʋ vələ yɑ́ɑ́, ʋ nɩ bɛɛ don, bɑ nə boŋə Mɑtiəf1, də ʋ jə̀ə́ ʋ joŋə lɑnpoo ʋ tʋtʋnɑn dìə̀ wɑ. Zwezi mɑ swɩ̀n ʋ con, ʋ wʋ́: "Zɑ̀n n bɑ̀, n twɑ́ ɑ̀ nə!" Mɑtiə mɑ zɑ̀n, ʋ twɑ́ ʋ nə.
40009010	Zwezi də ʋ kɑrbɩɑ tə vəli Mɑtiə sɑ̀ń. Bɑ nə wulə ʋ dìə̀ wɑ, bɑ də́ mɑ́ŋɑ́ tə wɑ, lɑnpolɩnɑ tə duən də cʋnɑ lɩ̀ɑ̀ tə duən də twi bɑ yɑ̀ wulə bɑ də́ də bɑ.
40009011	Fɑrɩzɩɑn-bɑ tə nɩ bɑ nətʋ, bɑ dɑ̀ń bwe Zwezi kɑrbɩɑ tə, bɑ wʋ́: "Bɛ̀ɛ̀ nə pɩn, ɑ́ kɑrnyɩnɑ tə mɑ də́ də lɑnpolɩnɑ də cʋnɑ lɩ̀ɑ̀ tə?"
40009012	Zwezi nə nì kʋ, ʋ le bɑ, ʋ wʋ́: "Lɩ̀ɑ̀ tə, bɑ yɩrɑ nə zurə nə bɑ dɩmʋtʋrʋ pɩ̀ɑ̀. Kʋ yɩ yɑyɩŋɑ nə pɩ̀ɑ̀ dɩmʋtʋrʋ".
40009013	Zwezi mɑ kʋ́ʋ̀ swɩ̀n, ʋ súrí lɑ́, ʋ wʋ́: "Á vələ, ɑ́ pɩ̀ɑ̀ Yɩɩ sɑɡɩ tə wɑ yoo tə də̀ń, kʋ nə wʋ́: 'Aý swə, sə ɑ́ dəri duən yinəɡə zənzən, ɑ̀ bɑ ɑ́ joŋi won pɩ̀ɑ̀.' Cɩ́ɡɑ́, kʋ tɑ̀ ɑ̀ twi, sə ɑ̀ bon cɩ́ɡɑ́ tɩ̀ɑ́n, kʋ yɩ ɑ̀ twí, sə ɑ̀ bon cʋnɑ lɩ̀ɑ̀ tə".
40009014	Zwɑnf1 kɑrbɩɑ twi Zwezi con, bɑ bwe wɑ́, bɑ wʋ́: "Bɛ̀ɛ̀ nə pɩn, nə mʋ̀ də Fɑrɩzɩɑn-bɑ tə yɑ̀ɑ́ vwe nə níə́, yɑ́ n mʋ̀ kɑrbɩɑ tə ɡɑ bɑ bɑ níə́ vwe?"
40009015	Zwezi mɑ le bɑ, ʋ wʋ́: "Bɛɛ nə pɩ̀ɑ̀ ʋ vwɑ ʋ kɑn fúrú, ʋ dɑbɑrɑ yɑ̀ɑ́ bɑ̀, sə bɑ twɑ́ bɑ də́ fúrú tə diŋə tə. Á bʋŋɑ də, bɑ wɑ́ vwe bɑ níə́, bɑ dɑ̀n kɑ́ də́ wodiu tə, yɑ́ fúrú bɛɛ ɡɑ wulə də bɑ? Yɑ́ mɑ́ŋɑ́ dɑ̀ń wɑ́ bɑ̀, fúrú bɛɛ tə bɑ́ yɑ lɑ́. Kʋ mʋ̀ mɑ́ŋɑ́ təntə wɑ, bɑ dɑ̀ń wɑ́ vwɑ bɑ níə́.
40009016	Lìù tə̀lə́, ʋ nə wɑ́ tì ɡɑntwɑndʋn, ʋ mɑ pú ɡɑnɡwɩrʋ, ɡɑntwɑndʋn tə nə wɑ́ vuri ɡɑnɡwɩrʋ tə vɑ̀n don yɩrɩ, yɑ́ kʋ bʋʋ tə dɑ̀ń wɑ́ doni də́ yɑ́ɑ́ tə tətə.
40009017	Bɑ mɑ bɑ swɑnɑ, tə nə wulə tə zɑŋɑ, lwɛ́ bɑ kəni purəf1 nədwɑrɑ wɑ. Kʋ nətʋ tə nə fwɑ, purə tə wɑ́ pwin. Swɑnɑ tə mɑmɑ wɑ́ lwɑ́ tɩɑ, yɑ́ purə tə wɑ́ vɑ bwɑ̀nɑ́. Bɑ mɛ, sə bɑ kə swɑnɑ, tə nə wulə tə zɑŋɑ, purə nədʋrɑ wɑ, sə swɑnɑ tə, də purə tə mɛ dɑ̀n kɑ́ cʋ̀ɡʋ̀".
40009018	Də Zwezi tə nə zɩɡɑ lɑ́, ʋ swɩ̀n tə sʋ̀rɑ̀n təntə Zwɑn-Bɑtisə kɑrbɩɑ tə con, Zwifə-bɑ jə́rə́ dìə̀ don yuu tíú don twi, ʋ tʋ Zwezi yɑ́ɑ́ con, ʋ ɡɑ wʋ́: "Aý bʋ̀ɑ́ tɩɡɑ, kʋ nə dɩ́ɑ́n mɑncɩn. Yɑ́ n yɑ bɑ̀, n tún n jɩ̀ɑ̀n ʋ yuu wɑ, sə ʋ mɩɩ ɡɑ yɑ lʋʋ".
40009019	Zwezi də ʋ kɑrbɩɑ tə mɑ zɑ̀n bɑ pú ʋ kwɑ.
40009020	Kʋ mɑ́ŋɑ́ tə wɑ, kɑn don yɩ lɑ́, ʋ tɑ̀ŋɑ́ nə twi, kɑ bɑ zɩɡɑ, kʋ nə yí bɩnɑ fuɡə bələ. Ʋ mɑ twɑ́ Zwezi kwɑ, ʋ fɑ̀rʋ́ ʋ yí ʋ yɩrɑ, ʋ ɡɑ dwen ʋ ɡɑ̀nʋ̀ nii nə.
40009021	Kɑn tə yɑ̀ swɩ̀n ʋ wɑɑ con: "Aý nə ken cɩ́ɡɑ́, ɑ̀ dwen ʋ ɡɑ̀nʋ̀ tə cɩcɩ nə, ɑ̀ yɑyɩɡʋ tə wɑ́ zwɛ̀".
40009022	Zwezi nə pìí ʋ vəvəri, ʋ nɑ wɑ́, ʋ swɩ̀n, ʋ wʋ́: "Aý nɑkʋɑ, dɑ̀n n jɩ̀ɑ̀n! N ken n wɑɑ ɑ̀ nə, kʋ mʋ̀ nə pɩn, n nɑ yɑzurə". Də nɑɑ nədʋ, kɑn tə yɑyɩɡʋ tə zwɛ̀.
40009023	Zwezi mɑ kɛ̀ń, ʋ yí jə́rə́ dìə̀ tə yuu tíú tə sɑ̀ń. Kʋ mɑ́ŋɑ́ tə wɑ, də wuwurə də lɑlʋʋ, bɑ nə bubwi, yɑ̀ súə́ lɑ́ nə. Zwezi mɑ swɩ̀n, ʋ wʋ́:
40009024	"Á nɑŋɑ lɑ́ nə, bʋ̀ɑ́ tə wɑ̀ tɩ, kʋ yɩ ʋ dwɛ̀". Lɩ̀ɑ̀ tə dɑ̀ń yɑ̀ mɑ wulə bɑ mʋŋɑ Zwezi.
40009025	Mɑ́ŋɑ́ tə wɑ, bɑ nə lɩ lɑlʋʋ tə kɑ̀rɑ́ wɑ, Zwezi zʋɑ dìə̀ tə wɑ. Ʋ jɩn bʋ̀ɑ́ tə jɩɩn nə, bʋ̀ɑ́ tə ɡɑ nyɩ́ ʋ zɑ̀n.
40009026	Kʋ mʋ̀ yoo təntə kʋ́ʋ̀ súə́ tɩɑ mɑmɑ.
40009027	Mɑ́ŋɑ́ tə, Zwezi nə nɑn Zwifə-bɑ jə́rə́ dìə̀ yuu tíú tə kɑ̀rɑ́ wɑ, ʋ vìrí, lilirən bələ duən dəri, bɑ bubwi ʋ kwɑ, bɑ wʋ́: "Pɩ̀ʋ́ Dɑvidə nɑ̀ʋ́, dəri nə yinəɡə!"
40009028	Zwezi nə yí sɑ̀ń, mɑ́ŋɑ́ tə wɑ, lilirən tə fɑ̀rʋ́ bɑ yí ʋ yɩrɑ. Ʋ dɑ̀ń mɑ bwe bɑ, ʋ wʋ́: "Á pɩn cɩ́ɡɑ́ də, ɑ̀ wɑ̀ɑ́ kʋ yoo tə ɑ̀ tʋŋɑ nɑɑɑ?" Bɑ mɑ le wɑ́, bɑ wʋ́: "Awo, Yuu-Tiu".
40009029	Zwezi dɑ̀ń mɑ dwen bɑ yɩ́ɑ́ nə, ʋ ɡɑ swɩ̀n, ʋ wʋ́: "Kʋ nətʋ tə wɑ́ twɑ́ ɑ́ nə ken ɑ́ wɑɑ ɑ̀ nə, kʋ mɑ tʋn".
40009030	Lɑlɑ də bɑ yɩ́ɑ́ tə súrí, tə nɑ lɑ́. Zwezi mɑ dù sú bɑ nii nə, ʋ wʋ́: "Á cʋɡɑ zəni, ɑ́ dɑ̀nɑ̀ kɑ́ pɑ lìù mɑmɑ nì kʋ".
40009031	Yɑ́ bɑ tə vəli, bɑ swɩ̀n Zwezi yoo, bɑ sú tɩɑ mɑmɑ.
40009032	Mɑ́ŋɑ́ tə wɑ, Zwezi nə vìrí, bɑ jɩn bəru, bɑ bɑ̀ ʋ con. Bəru tə yɑ̀ wɑ̀rɩ̀ kʋ swɩ̀n, zini yɑ̀ nə bəbəni wɑ́ yɩrɩ.
40009033	Zwezi mɑ lɩ kʋ mʋ̀ zini təntə, bəru tə nii ɡɑ pórí, ʋ wulə ʋ swɩ̀n. Kʋ yoo tə yɑ̀ ɡwɑ́rɩ́ lɩ̀ɑ̀ tə, bɑ dɑ̀ń ɡɑ swɩ̀n, bɑ wʋ́: "Nə tə wɑ̀ kʋ tə don nɩ Yɩzərɑyɛlə lʋʋ nii wɑ!"
40009034	Fɑrɩzɩɑn-bɑ dɑ̀ń mɑ swɩ̀n, bɑ wʋ́: "Kʋ yɩ zinə yuu tíú tə nə pɩn wɑ́ nii, ʋ mɑ lɩ zinə tə!"
40009035	Zwezi jiru tɩfɑrɑn tə də tɩɑn tə mɑmɑ wɑ, ʋ swɩ̀n Yɩɩ sʋywɑ́ŋʋ́ tə. Ʋ bɩrɩ də, Yɩɩ wɑ́ də́ ʋ pɑ̀rɩ̀ lɩ̀ɑ̀ mɑmɑ yuu wɑ. Ʋ yɑ̀ɑ́ zwɩ ʋ kɑ̀rɩ̀ Zwifə-bɑ jə́rə́ dii tə wɑ. Yɑ́ ʋ ɡɑ zwɛ̀ yɑyɩŋɑ yɑyɩrɑn yiri mɑmɑ, ʋ ɡɑ pɩn yɑzurə bɑ tə nə, bɑ nɑndɑrɑn nə wɑ̀ cé.
40009036	Ʋ nə nɩ lɩ̀ɑ̀ tə, bɑ yinəɡə jɩn wɑ́, lɩ̀ɑ̀ tə jɩ̀ɑ̀n yɑ̀ nə ɡwɑ̀rɩ̀, bɑ pwìí ɡɑ cʋ̀ɡʋ̀ tə yɩrɩ. Bɑ yɑ̀ yɩ ndə pee nə, tə nə bɑ pɑyɩrʋ jə.
40009037	Ʋ dɑ̀ń mɑ swɩ̀n ʋ kɑrbɩɑ tə con, ʋ wʋ́: "Kɑ́rɑ́ tə wiən bɩɡɑ zənzən, yɑ́ tʋ̀tʋ̀nɑ̀ ɡɑ bɑ dɑ́ɑ́.
40009038	Á dɑ̀ń wɑ́ lòrì kɑ́rɑ́ tə tíú, sə ʋ tʋn tʋ̀tʋ̀nɑ̀, sə bɑ zɑ ʋ wiən tə".
40010001	Dɩɩn don nə, Zwezi bon ʋ kɑrbɩɑ fuɡə bələ tə, sə bɑ bɑ̀, sə ʋ ken dɩ̀ɑ̀n bɑ jɩɩn wɑ, sə bɑ wɑ̀nɩ́ bɑ lɩ zinə. Yɑ́ bɑ ɡɑ zwɛ̀ yɑyɩŋɑ yɑyɩrɑn, bɑ ɡɑ pɩn yɑzurə bɑ tə nə, bɑ nɑndɑrɑn nə wɑ̀ cé.
40010002	Ʋ kɑrbɩɑ fuɡə bələ tə, bɑ nə yɩ ʋ tʋntʋnɑ, tə yɩrɑ nə nətən: Bɑ təntən lìù nə yɩ Simon, bɑ nə boŋə Piyɛrə, də ʋ nubiu Andəre. Kʋ súrí Zwɑkə də ʋ nubiu Zwɑn nə, bɑ nə yɩ Zebede bɩɑ.
40010003	Kʋ súrí Filipə də Bɑrətelemi də Tomɑ də Mɑtiə, ʋ nə yɩ lɑnpolɩnʋ. Kʋ súrí Aləfe bìú Zwɑkə də Tɑde,
40010004	də Simon tə, bɑ nə boŋə 'Kɑnɑnitəf1'. Kʋ súrí Yisəkɑriyɔtə Zwidɑsə, ʋ nə jɩn Zwezi ʋ pɑ ʋ dʋŋɑ nə.
40010005	Zwezi tʋn bɑ tʋntʋnɑ fuɡə bələ tə, ʋ ɡɑ pɑ bɑ nii, ʋ wʋ́: "Á dɑ̀nɑ̀ kɑ́ vɑ lɩ̀ɑ̀ tə, bɑ nə tɑ̀ Zwifə-bɑ con, nə ɑ̀ yə̀ə́ Sɑmɑri tɩ̀ɑ́n tɩɑn tə wɑ.
40010006	Á vələ Yɩzərɑyɛlə lɩ̀ɑ̀ tə cɩcɩ con, bɑ nə nyɩn ndə pee nə, tə nə jɛ́n.
40010007	Á vələ, ɑ́ swɩ̀n bɑ con də, mɑ́ŋɑ́ tə bwələ, sə Yɩɩ də́ ʋ pɑ̀rɩ̀ tə lɩ̀ɑ̀ tə mɑmɑ yuu wɑ.
40010008	Á pɩɑn yɑyɩŋɑ yɑyɩrɑn zwɛ̀, ɑ́ bwiən tɩɡɑ, sə ɑ́ zwɛ̀ dɑyɑrɑn dɑyɑn, sə bɑ jì ləzwənzəŋə, ɑ́ ɡɑ lɩ zinə lɩ̀ɑ̀ yuu wɑ. Á pɩɑn tʋtʋ, bɑ nə pɩn ɑbɑ tʋtʋ yɩrɩ.
40010009	Á dɑ̀nɑ̀ kɑ́ tì səbiu, bɑ nə fwɑ də sɩ́ɑ́n, nə ɑ̀ yə̀ə́ bɑ nə fwɑ də cɩnɩɑ, nə ɑ̀ yə̀ə́ səbimɩnɩ ɑ́ ɡɑnjɩɡɑ wɑ.
40010010	Á dɑ̀nɑ̀ kɑ́ tì lɔ̀ɔ̀, nə ɑ̀ yə̀ə́ ɡɑ̀nʋ̀ don, ɑ́ súrí kʋ tə nə, ɑ́ nə zʋɑ. Á dɑ̀nɑ̀ kɑ́ tì nɑtʋrɑ duən, nə ɑ̀ yə̀ə́ dɑduu, tʋ̀tʋ̀nʋ̀ nə wɑ́ nɑ ʋ nii wodiu yɩrɩ.
40010011	Á nə yí tɩfɑrʋ, nə ɑ̀ yə̀ə́ tɩʋ, sə ɑ́ pɩ̀ɑ̀ lìù tə, ʋ nə mɛ, ɑ́ zʋrɩ kʋ tíú bwɑ́lɩ́ nə, kʋ jɑ vələ ɑ́ viru.
40010012	Dìə̀ tə, ɑ́ nə zʋɑ kɑ wɑ, sə ɑ́ jʋn lɩ̀ɑ̀ tə, bɑ nə wulə kɑ wɑ.
40010013	Də kɑ mʋ̀ dìə̀ təntə lɩ̀ɑ̀ tə nə wɑ́ sɛ̀ bɑ jon ɑbɑ, sə Yɩɩ pɑ ɑ́ jʋ̀nɑ̀ tə pɑ bɑ bɩcɑnɩ sìə́. Yɑ́ bɑ nə vɩɡɑ ɑbɑ, sə kʋ tə Yɩɩ nə pɩn tə, pìí kʋ bɑ̀ ɑ́ con.
40010014	Kʋ nə yɑ dìə̀ wɑ, nə ɑ̀ yə̀ə́ tɩʋ wɑ, bɑ nə vɩɡɑ, sə bɑ pɑ ɑ́ zʋ, nə ɑ̀ yə̀ə́, sə bɑ cʋɡʋ ɑ́ sʋ̀rɑ̀n tə, ɑ́ virə kʋ bwɑ́lɩ́ tə nə, ɑ́ ɡɑ zwɑrɩ ɑ́ nɛɛ purənf1 ɑ́ lwɑ́ bɑ yuu wɑ.
40010015	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ mʋ̀ tɩʋ təntə bʋ̀rɑ̀ tə bʋ̀rʋ̀ dɩɩn nə Sodɔmə də Gomɔrə lɩ̀ɑ̀ bɑ́ nɑ cɑ̀n, ndə kʋ tɩʋ tə tɩ̀ɑ́n nə".
40010016	Zwezi kʋ́ʋ̀ swɩ̀n, ʋ wʋ́: "Á cʋɡɑ zəni! Aý tʋŋɑ ɑbɑ ndə pee nə buyurən nyɑnkwɑn tətəŋi wɑ. Kʋ mʋ̀ təntə yɩrɩ, ɑ́ cɩɑ ɑ́ tɩ̀ɑ̀n nə ndə dɩŋɑ nə, sə ɑ́ ɡɑ yɑ̀ sənbwen ndə ɡunponi nə.
40010017	Bɑ wɑ́ jɑ ɑbɑ, bɑ vɑ lɩ̀ɑ̀ tə nə bʋ̀rɩ̀ bʋ̀rɑ̀ yɑ́ɑ́ con. Yɑ́ bɑ ɡɑ wɑ́ mɑ̀ ɑbɑ də fɩfɩrɑn Zwifə-bɑ jə́rə́ dii tə wɑ. Kʋ mʋ̀ nə pɩn, ɑ́ cɩɑ ɑ́ tɩ̀ɑ̀n nə də lɩ̀ɑ̀ tə.
40010018	Bɑ wɑ́ jɑ ɑbɑ, bɑ vɑ pɛ̀ɡɑ́ tə də yɑ́ɑ́ tɩ̀ɑ́n tə, pɩ̀ʋ́ nəfɑrʋ tə nə lɩ ʋ tún, con ɑ̀ mʋ̀ Zwezi yɩrɩ. Kʋ nətʋ tə wɑ́ tʋn, sə kʋ mɑ bɩrɩ bɑ tətə, də dwíə́ tə duən mɑmɑ lʋʋ mɑmɑ wɑ, bɑ nə tɑ̀ Zwifə-bɑ, kʋ tə, Yɩɩ nə fwɑ.
40010019	Yɑ́ bɑ nə jɩn ɑbɑ, bɑ vɑ lɩ̀ɑ̀ tə nə bʋ̀rɩ̀ bʋ̀rɑ̀ yɑ́ɑ́ con, ɑ́ dɑ̀nɑ̀ kɑ́ pɑ kʋ tə, ɑ́ nə wɑ́ swɩ̀n twɑrɑ jɑ ɑbɑ. Kʋ mɑ́ŋɑ́ tə wɑ, Yɩɩ nə wɑ́ kə kʋ tə, ɑ́ nə mɛ, sə ɑ́ swɩ̀n, ɑ́ nii wɑ.
40010020	Kʋ tɑ̀ ɑ́ mʋ̀ nə wɑ́ swɩ̀n, kʋ wɑ́ yɑ̀ ɑ́ nyɩnɑ Yɩɩ Siŋu tə, kʋ nə wulə də ɑbɑ, nə wɑ́ swɩ̀n kʋ pɑ ɑbɑ.
40010021	Lɩ̀ɑ̀ wɑ́ jɑ bɑ nubɩɑ bɑ pɑ, sə bɑ ɡʋ, yɑ́ bɩɑ nyɩnɑ-bɑ də wɑ́ tʋn kʋ nyɩnyɩɡɑ də bɑ bɩɑ. Bɩɑ wɑ́ zɑ̀n, bɑ zɩɡɩ bɑ nyɩnɑ-bɑ nə, bɑ ɡʋ bɑ.
40010022	Lɩ̀ɑ̀ tə mɑmɑ wɑ́ dʋ́n ɑbɑ ɑ̀ mʋ̀ yɩrɩ. Yɑ́ lìù tə, ʋ nə wɑ́ jɑ pɩ́nʋ́, ʋ zɩɡɩ ʋ dɩ̀ɑ̀n kʋ yoo tə, kʋ vɑ kʋ zwɛ̀, kʋ tíú wɑ́ nɑ mɩɩ tə, kʋ nə bɑ zwɛ̀ Yɩɩ con.
40010023	Bɑ nə fɩfɩn ɑbɑ tɩʋ wɑ, sə ɑ́ dəri ɑ́ nɑn ɑ́ vɑ kʋ don. Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á bɑ́ wɑ̀nɩ́ Yɩzərɑyɛlə tɩɑn tə mɑmɑ, ɑ́ vɑ, də Ləzwənə-Biu tə wɑ̀ pìí ʋ bɑ̀.
40010024	Kɑrbiu tə̀lə́, ʋ nə dwə ʋ kɑrnyɩnɑ. Tʋtʋnbiu tə̀lə́, ʋ nə dwə ʋ yuu tíú.
40010025	Yɑ́ kɑrbiu nə yɑ ndə ʋ kɑrnyɩnɑ nə, kʋ cɩcɩ mɛ. Tʋtʋnbiu də nə yɑ ndə ʋ yuu tíú nə, kʋ cɩcɩ mɛ. Yɑ́ bɑ nə jɩn dìə̀ tíú, bɑ bon Beləzebilə, bɑ wɑ́ pɑ yɩrɑ tə nə dwə nətʋ ʋ dìə̀ lɩ̀ɑ̀ nə?"
40010026	Zwezi kʋ́ʋ̀ swɩ̀n, ʋ wʋ́: "Á dɑ̀nɑ̀ kɑ́ dəri ləzoni! Kʋ tə mɑmɑ nə sə̀ɡə̀ nə wɑ́ nɑn poni nə yɩrɩ. Yɑ́ kʋ tə nə yɩ dìə̀ yoo wɑ́ nɑn kɑ̀rɑ́.
40010027	Kʋ tə, ɑ̀ nə swɩ̀n ɑ́ con yikunu wɑ, sə ɑ́ swɩ̀n kʋ yɩcɑʋ wɑ. Kʋ tə, ɑ́ nə nì ɑ́ zɩɑn wɑ, sə ɑ́ cə̀rí kʋ dəyun wɑ.
40010028	Á dɑ̀nɑ̀ kɑ́ dəri bɑ tə, bɑ nə wɑ̀ɑ́ yɩrɑ tə cɩcɩ bɑ ɡwɩ, bɑ ɡɑ wɑ̀rɩ̀ jə̀rə́ tə won bɑ fwɑ. Yɑ́ ɑ́ dərə lìùf1 tə mʋ̀, ʋ nə wɑ̀ɑ́ ɑ́ yɩrɑ tə, də ɑ́ jə̀rə́ tə ʋ cʋ̀ɡɑ̀ mən dìə̀ wɑ.
40010029	Bɑ bɑ zənbii bələ yoli səbiluɡu nədʋ, nɑɑɑ? Yɑ́ kʋ nədʋ tətə wɑ̀rɩ̀ tɩɑ kʋ twɩ, də ɑ́ nyɩnɑ Yɩɩ nə wɑ̀ nii pɩn.
40010030	Yɑ́ Yɩɩ ɡɑ̀lɩ̀ ɑ́ yukʋrɑn tə mɑmɑ ɑ́ yuu wɑ.
40010031	Á dɑ̀nɑ̀ kɑ́ pɑ fən jɑ ɑbɑ. Á kʋkwɑ zənbii tə nə dɑ́ɑ́".
40010032	Zwezi kʋ́ʋ̀ swɩ̀n, ʋ wʋ́: "Lìù tə mɑmɑ, ʋ nə wɑ́ swɩ̀n lɩ̀ɑ̀ yɑ́ɑ́ con nə də, ʋ yə̀ə́ ɑ̀ mʋ̀ Zwezi, ɑ̀ də wɑ́ bɩrɩ ɑ̀ nyɩnɑ Yɩɩ, ʋ nə wulə Yɩɩ sɑ̀ń nə, də ʋ yɩ ɑ̀ mʋ̀ cɩ́ɡɑ́ nə tɩ wɑ́.
40010033	Yɑ́ lìù tə, ʋ nə bɩrɩ lɩ̀ɑ̀ yɑ́ɑ́ con də, ʋ yə̀rì nə, ɑ̀ də wɑ́ bɩrɩ ɑ̀ nyɩnɑ Yɩɩ yɑ́ɑ́ con, ʋ nə wulə Yɩɩ sɑ̀ń nə, də ɑ̀ də yə̀rì wɑ́".
40010034	Zwezi kʋ́ʋ̀ swɩ̀n, ʋ wʋ́: "Á dɑ̀nɑ̀ kɑ́ bʋ́n də, kʋ yɩ ɑ̀ twí, sə ɑ̀ kə bɩcɑn sìə́ tɩɑ yuu wɑ. Kʋ tɑ̀ ɑ̀ twí kʋ mʋ̀ yɩrɩ, kʋ yɩ lɑɡʋrɩ sɩ̀ʋ́ nə, ɑ̀ jɑ bɑ̀.
40010035	Aý twi, sə ɑ̀ kə pwɩɑ lɩ̀ɑ̀ pwərə wɑ: Sə bìú zɩɡɩ ʋ nyɩnɑ nə, sə bʋ̀ɑ́ zɩɡɩ ʋ nuu nə, sə bikɩnɩ zɩɡɩ ʋ bɑrɩ nuu nə.
40010036	Lìù dʋŋɑ wɑ́ yɑ̀ ʋ dìə̀ lɩ̀ɑ̀.
40010037	Lìù tə, ʋ nə swə ʋ nuu də ʋ nyɩnɑ, ʋ doni nə, kʋ tíú tə wɑ̀ mɛ, sə ʋ yɑ ɑ̀ kɑrbɩɑ tə wɑ lìù. Lìù tə, ʋ nə swə ʋ bìú, nə ɑ̀ yə̀ə́ ʋ bʋ̀ɑ́ ʋ doni nə, kʋ tíú tə wɑ̀ mɛ, sə ʋ yɑ ɑ̀ kɑrbɩɑ tə wɑ lìù.
40010038	Lìù tə, ʋ nə pɩ̀ɑ̀, sə ʋ twɑ́ nə, kʋ tíú mɛ, sə ʋ sɛ̀ ʋ də́ cɑ̀n də nə, kʋ jɑ vəli ʋ tɩɑn dɑɡɑrʋ tə yuu wɑ. Kʋ nə tɑ̀ nətʋ, ʋ wɑ̀ mɛ, sə ʋ yɑ ɑ̀ kɑrbɩɑ tə wɑ lìù.
40010039	Lìù tə, ʋ nə pɩ̀ɑ̀, sə ʋ jon ʋ mɩɩ tə, ʋ wɑ́ kwɩ̀n kʋ nə. Yɑ́ lìù tə, ʋ nə wɑ́ kwɩ̀n ʋ mɩɩ tə nə ɑ̀ mʋ̀ yɩrɩ, ʋ wɑ́ nɑ mɩɩ, kʋ nə bɑ zwɛ̀ Yɩɩ con".
40010040	Zwezi kʋ́ʋ̀ swɩ̀n, ʋ wʋ́: "Lìù tə, ʋ nə sɛ̀ ɑbɑ, kʋ tíú sɛ̀ nə. Yɑ́ lìù tə, ʋ nə sɛ̀ nə, kʋ tíú sɛ̀ lìù tə, ʋ nə tʋn nə.
40010041	Lìù tə, ʋ nə jɩn Yɩɩ nii sʋ̀sʋ̀nʋ̀ tə zəni, ʋ nə yɩ Yɩɩ nii sʋ̀sʋ̀nʋ̀ yɩrɩ, Yɩɩ wɑ́ pɑ wɑ́ Yɩɩ nii sʋ̀sʋ̀nʋ̀ ŋwɩ́rɑ́n. Yɑ́ lìù tə, ʋ nə jɩn cɩ́ɡɑ́ tíú tə zəni, ʋ nə yɩ cɩ́ɡɑ́ tíú yɩrɩ, Yɩɩ wɑ́ pɑ wɑ́ cɩ́ɡɑ́ tíú ŋwɩ́rɑ́n.
40010042	Lìù nə kwɑ́n nɑzunə wùrú zʋŋɑ tətə, ʋ pɑ ɑ̀ kɑrbiu tə don jɩmurinyʋɡɑ tətə nə, ʋ nə yɩ ɑ̀ kɑrbiu tə yɩrɩ, cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Ʋ bɑ́ kwɩ̀n ʋ ŋwɩ́rɑ́n nə Yɩɩ con".
40011001	Mɑ́ŋɑ́ tə wɑ, Zwezi bɩrɩ kɑ̀rɑ̀ təntə ʋ kɑrbɩɑ fuɡə bələ tə nə, ʋ zwɛ̀, ʋ dɑ̀ń lɛ ʋ vɑ, sə ʋ kɑ̀rɩ̀ Yɩɩ sʋ̀rɑ̀n tə nə yɩ nətʋ, ʋ bɩrɩ lɩ̀ɑ̀ tə nə, kʋ mʋ̀ nɑɡwɑnɑɑ təntə tɩɑn tə wɑ.
40011002	Kʋ mɑ́ŋɑ́ təntə wɑ, də Zwɑnf1 wulə bɑ̀ń dìə̀ wɑ. Ʋ zɩɡɩ ʋ bɑ̀ń dìə̀ tə wɑ, ʋ nì də, bɑ swɩ̀n Zwezi-Kərisə tʋtʋŋɩ tə yoo. Ʋ dɑ̀ń mɑ lɩ ʋ kɑrbɩɑ tə duən, sə bɑ vɑ bɑ bwe Zwezi, bɑ jə́n:
40011003	"N mʋ̀ nə yɩ lìù tə, Yɩɩ nə swɩ̀n də, ʋ wɑ́ bɑ̀, nə ɑ̀ yə̀ə́ nə mɛ, sə nə dɩ̀ɑ̀n ʋ don?"
40011004	Zwezi mɑ le bɑ, ʋ wʋ́: "Á vələ ɑ́ mɑn ɑ́ bɩrɩ Zwɑn nə kʋ tə, ɑ́ nə nì, ɑ́ ɡɑ nɑ də, ɑ̀ fwɑ:
40011005	Lilirən yɩ́ɑ́ súrí, ɡwɑ̀nɩ́ vəli, dɑyɑrɑn dɑyɑn zwɛ̀, bɑ ɡɑ jì ləzwənzəŋə, zɩbʋŋɑ zɩɑn súrí, tɩɡɑ bwin bɑ nɑŋɑ. Yɑ́ zʋrɑ də ɡɑ nə̀ń Yɩɩ sʋywɑ́ŋʋ́ tə.
40011006	Pupwən lɩ̀ɑ̀ nə yɑ lɩ̀ɑ̀ tə, bɑ nə bɑ́ vɩ nə, bɑ dʋɡʋ kʋ tə yɩrɩ, ɑ̀ nə fwɑ". Mɑ́ŋɑ́ tə wɑ, Zwɑn kɑrbɩɑ tə nə vìí, Zwezi zɑ̀n ʋ wulə ʋ swɩ̀n Zwɑn yoo, ʋ bɩrɩ lɑlʋʋ tə nə, ʋ wʋ́:
40011007	"Ləzwənyiri nətə nə, ɑ́ vəli ɑ́ bɑlɩ kɑsɔɔ lɑnworu tə wɑ? Kʋ tɑ̀ lìù tə, ʋ nə nyɩn ndə mɑncɑnɩ nə, vʋʋ nə vuvuɡə.
40011008	Ləzwənyiri nətə nə, ɑ́ dɑ̀ń vəli ɑ́ nɑ? Kʋ tɑ̀ lìù tə, ʋ nə zʋɑ ɡɑnmʋlɑ. Bɑ tə, bɑ nə zwɩ ɡɑnmʋlɑ, tɑ̀ bɑ wulə pɛ̀ɡɑ́ dii wɑ nɑɑɑ?
40011009	Ləzwənyiri nətə nə, ɑ́ dɑ̀ń vəli ɑ́ nɑ? Kʋ tɑ̀ Yɩɩ nii sʋ̀sʋ̀nʋ̀, nɑɑɑ? Awo! Aý mʋ̀ nə swɩ̀n kʋ ɑ́ con də, kʋ lìù təntə dwə Yɩɩ nii sʋ̀sʋ̀nʋ̀ tətə.
40011010	Kʋ lìù təntə yoo pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Nə̀ń, ɑ̀ mʋ̀ Yɩɩ nə tʋn ɑ̀ tʋ̀tʋ̀nʋ̀, sə ʋ də́ n yɑ́ɑ́, sə ʋ kwɛn n cwəŋə tə ʋ pɑ mʋ́'.
40011011	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lʋʋ ləzoni wɑ, bɑ nə lʋrɩ, lìù wɑ̀ lɑ́ yɩn, ʋ nə doni Zwɑn-Bɑtisə. Yɑ́ lìù tə, ʋ nə yɩ ləzoni tə mɑmɑ nəmɑnbiə Yɩɩ pɑ̀rɩ̀ tə wɑ, tə dwə wɑ́.
40011012	Kʋ nə zɩɡɩ Zwɑn-Bɑtisə mɑ́ŋɑ́ tə wɑ, kʋ jɑ bɑ̀ zə̀n, lɩ̀ɑ̀ pɩ̀ɑ̀, sə bɑ də́ Yɩɩ pɑ̀rɩ̀ tə bɑ pɑ bɑ tɩ̀ɑ̀n nə də dɩ̀ɑ̀n. Yɑ́ kʋ yɩ lɩ̀ɑ̀ tə, bɑ nə yɩ dɩ̀ɑ̀n tɩ̀ɑ́n nə nɩ kʋ.
40011013	Yɩɩ pɑ̀rɩ̀ tə yoo dí yɑ́ɑ́ kʋ pʋ́pʋ́nɩ́ Yɩɩ nii tə, ʋ nə pɩn Moyizə nə, sɑɡɩ tə wɑ. Yɩɩ nii sʋ̀sʋ̀nɑ̀ tə mɑmɑ ɡɑ swɩ̀n kʋ yoo, kʋ jɑ bɑ̀ kʋ yí Zwɑn mɑ́ŋɑ́ tə.
40011014	Də ɑ́ nə pɩ̀ɑ̀, sə ɑ́ sɛ̀ ɑ̀ nii, Zwɑn yɩ kʋ mʋ̀ Eli tə, bɑ nə dí yɑ́ɑ́ bɑ swɩ̀n ʋ yoo.
40011015	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
40011016	Zwezi mɑ kʋ́ʋ̀ swɩ̀n, ʋ wʋ́: "Zə̀n ləzoni tə yɩ ɑ̀ wɑ́ tì bɑ, ɑ̀ mɑ mɑn də bɛ̀ɛ̀? Bɑ nyɩn ndə bìsɩ́nɑ́ nə, bɑ nə jə̀ə́ yəə kɑnporu wɑ, bɑ ɡɑ boŋə duən, bɑ wʋ́:
40011017	'Nə wúrú wii nə kə ɑ́ nə, sə ɑ́ sɑ, ɑ́ ɡɑ wɑ̀ sɛ̀! Nə nun pucʋnɩ nuŋi nə pɑ ɑbɑ, ɑ́ ɡɑ wɑ̀ kwi!'
40011018	Mə zə̀n lɩ̀ɑ̀ tə də yɩ nətʋ. Zwɑn nə twi, ʋ mɑ bɑ wodiu nəzəŋu də́, ʋ ɡɑ bɑ swɑnɑ nywɩ̀n, bɑ swɩ̀n, bɑ wʋ́, də zinə nə jə wɑ́.
40011019	Kʋ kwɑ nə, Ləzwənə-Biuf1 tə nə twi, ʋ mʋ̀ mɑ də́ wodiu nəzəŋu, ʋ ɡɑ nywɩ̀n swɑnɑ, bɑ kʋ́ʋ̀ swɩ̀n, bɑ wʋ́: 'Nə̀ń, bɛɛ wɑ̀ tə, ʋ yoyuu nə yɩ kɑ də́, də kɑ nyʋ swɑnɑ, kɑ sú. Ʋ yɩ lɑnpolɩnɑ tə də cʋnɑ lɩ̀ɑ̀ tə dɑbɛɛ!' Yɑ́ wʋbʋŋɑ tíú yɩ ʋ yɑ̀ɑ́ twɑ́ ʋ yofwɑŋɑ nə, ʋ mɑ bɩrɩ də, ʋ jə wʋbʋŋɑ".
40011020	Zwezi dɑ̀ń wulə ʋ cɑɡɑ lɩ̀ɑ̀ tə nii nə, ʋ nə tʋn ʋ yomɩlɑn tə zʋnɩ bɑ tɩɑn wɑ, bɑ ɡɑ wɑ̀ bɑ kwɑ vəvəri, bɑ mɑ sɑ́ bɑ cʋnɑ tə yɩrɩ.
40011021	Zwezi kʋ́ʋ̀ swɩ̀n, ʋ wʋ́: "Yomɩlɑn tə, tə nə fwɑ ɑ́ pwərə wɑ, yiri yɑ̀ nə fwɑ Tirə də Sidon tɩɑn tə wɑ, tə tɩɑn təntə lɩ̀ɑ̀ yɑ̀ wɑ́ zʋ pucʋnɩ ɡɑnɑn, bɑ ɡɑ pɩ̀rɩ̀ bɑ yɩrɑ də tʋ̀nʋ̀. Kʋ mʋ̀ nə pɩn, cɑ̀n wɑ́ tʋ ɑ́ mʋ̀ Korɑzɩn tɩ̀ɑ́n yuu wɑ! Kʋ mʋ̀ nə pɩn, cɑ̀n wɑ́ tʋ ɑ́ mʋ̀ Bɛtəsɑyɩdɑ tɩ̀ɑ́n yuu wɑ!
40011022	Mə kʋ mʋ̀ nə pɩn, ɑ̀ swɩ̀n kʋ ɑ́ con: Bʋ̀rɑ̀ tə bʋ̀rʋ̀ dɩɩn nə, Tirə də Sidon tɩ̀ɑ́n cɑ̀n bɑ yí ɑ́ mʋ̀ tɩɑn bələ təntə lɩ̀ɑ̀.
40011023	Sə ɑ́ mʋ̀ Kɑpɛrənɑyimə tɩ̀ɑ́n, ɑ́ bʋŋɑ də, ɑ́ yuu wɑ́ dwen yɩɩ nə, nɑɑɑ? Abɑdɑ! Yomɩlɑn tə, tə nə fwɑ ɑ́ pwərə wɑ yiri, yɑ̀ nə fwɑ Sodɔmə wɑ, Yɩɩ yɑ̀ bɑ́ cʋ̀ɡʋ̀ kʋ tɩʋ tə. Kʋ mʋ̀ nə pɩn, ɑ́ wɑ́ mʋ̀rɩ̀, ɑ́ cú ɑ́ yí mən dìə̀.
40011024	Mə kʋ mʋ̀ nə pɩn, ɑ̀ swɩ̀n kʋ ɑ́ con: Bʋ̀rɑ̀ tə bʋ̀rʋ̀ dɩɩn nə wɑ́ yí, ɑ́ wɑ́ də́ cɑ̀n, ɑ́ doni Sodɔmə tɩ̀ɑ́n".
40011025	Kʋ mɑ́ŋɑ́ tə wɑ, Zwezi swɩ̀n Yɩɩ con, ʋ wʋ́: "Aý nyɩnɑ tə, n nə tɩ lɑnworu də tɩɑ, ɑ̀ kəni n lɛ̀ɛ̀. N bɩrɩ yìə̀n tətə lɩ̀ɑ̀ tə nə, bɑ nə mun bɑ tɩ̀ɑ̀n. Yɑ́ n ɡɑ sə̀ɡə̀ tə bɑ tə nə bʋŋɑ də, bɑ yɩ wʋbʋŋɑ də yənu tɩ̀ɑ́n yɑ́ɑ́ nə.
40011026	Aý nyɩnɑ, n mʋ̀ cɩ́ɡɑ́ nə swə, sə kʋ nətʋ tə tʋn".
40011027	Zwezi kʋ́ʋ̀ swɩ̀n, ʋ wʋ́: "Aý nyɩnɑ Yɩɩ ken wiən tə mɑmɑ ɑ̀ jɩɩn wɑ. Lìù mɑmɑ yə̀rì Yɩɩ-Biuf1 tə, də kʋ nə tɑ̀ ɑ̀ nyɩnɑ Yɩɩ tə. Lìù də mɑmɑ mɑ yə̀rì ɑ̀ nyɩnɑ Yɩɩ tə, də kʋ nə tɑ̀ Yɩɩ-Biu tə, də lìù tə, Yɩɩ-Biu tə nə swə, sə ʋ súrí ʋ yɩ́ɑ́ ʋ bɩrɩ wɑ́.
40011028	Á bɩ̀ɑ̀n ɑ̀ con, ɑ́ mʋ̀ lɩ̀ɑ̀ tə mɑmɑ, ɑ́ nə zɩn ɑ́ yun zɩlɑ ɑ́ ɡwɑ̀rɩ̀! Yɑ́ ɑ̀ wɑ́ pɑ ɑbɑ sìə́.
40011029	Á yɑ́, sə ɑ̀ kə ɑbɑ cwəŋə nə, ndə nɩɑn nə, tə tíú nə ken dɑʋ tə bɩɑn nə, ʋ vɑŋɑ, ɑ̀ nə yɩ pubwɑnʋ, də kɑ mun tɩ̀ɑ́n nə ɑ̀ jə tə yɩrɩ. Á ɡɑ wɑ́ nɑ sìə́ ɑ́ pɑ ɑ́ tɩ̀ɑ̀n nə.
40011030	Aý bɩɑn dɑʋ tə, kʋ nə wɑ́ kə ɑbɑ cwəŋə nə, tə bɑ dun jə. Yɑ́ kʋ zɩŋʋ ɡɑ bɑ cɑ̀ də".
40012001	Dɩɑn təntə nii nə, Zwezi də ʋ kɑrbɩɑ tə twɑ́ kɑ́rɩ́ wɑ, bɑ kɛ̀ń Zwifə-bɑ sìə́ dɩɩn nə. Ʋ kɑrbɩɑ tə kɛ́n mɩnɑ yun, bɑ dɩŋɩ, niən yɑ̀ nə jə bɑ yɩrɩ.
40012002	Kʋ mɑ́ŋɑ́ tə wɑ, Fɑrɩzɩɑn-bɑ nə nɩ kʋ nətʋ, bɑ swɩ̀n Zwezi con, bɑ wʋ́: "Nə̀ń, n kɑrbɩɑ tə nə fwɑ kʋ tə, kʋ nə wɑ̀ mɛ, sə bɑ fwɑ sìə́ dɩɩn nə".
40012003	Zwezi mɑ le bɑ, ʋ wʋ́: "Á wɑ̀ Yɩɩ sɑɡɩ tə kɑ̀rɩ̀, ɑ́ nɑ kʋ tə, pɩ̀ʋ́ Dɑvidə tətə nə fwɑ dɩɩn don nə, də ʋ kwɑ lɩ̀ɑ̀ tə, də niən nə jɩn bɑ, nɑɑɑ?
40012004	Ʋ zʋɑ Yɩɩ dìə̀ tə wɑ. Yɑ́ ʋ mʋ̀ də ʋ kwɑ lɩ̀ɑ̀ tə dí dipɛn tə, kʋ nə wulə Yɩɩ dìə̀ tə wɑ, kʋ yɑ̀ ɡɑ wɑ̀ mɛ, sə bɑ də́ kʋ. Yɑ́ nə Yɩɩ nii tə, ʋ nə pɩn Moyizə nə, yɑ̀ ɡɑ pɑ cwəŋə Yɩɩ joŋwɑnɑ tə cɩcɩ nə, sə bɑ mʋ̀ nə də́ Yɩɩ dìə̀ dipɛn təntə.
40012005	Nə ɑ̀ yə̀ə́, kʋ yɩ ɑ́ wɑ̀ Yɩɩ nii tə, ʋ nə pɩn Moyizə nə, sɑɡɩ tə kɑ̀rɩ̀, ɑ́ nɑ də, Yɩɩ joŋwɑnɑ tə bɑ sìə́ dɩɩn tə nii zìlí, kʋ ɡɑ tɑ̀ cʋnɑ bɑ tʋn Yɩɩ yɑ́ɑ́ con, də tʋtʋnɑn tə, bɑ nə tʋŋɑ Yɩɩ dìə̀ tə wɑ, kʋ dɩɩn təntə nə, nɑɑɑ?
40012006	Yɑ́ ɑ̀ mʋ̀ dɑ̀ń nə swɩ̀n kʋ ɑ́ con də, won don wulə yəbə, kʋ nə dwə Yɩɩ dìə̀ tə.
40012007	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Aý bɑ ɑ́ joŋi pɩ̀ɑ̀, ɑ̀ nə pɩ̀ɑ̀, sə ɑ́ yɑ̀ lɩ̀ɑ̀ tə, ɑ́ nə dəri yinəɡə zənzən'. Də ɑ́ yɑ̀ nə nì sʋ̀rɑ̀n təntə də̀ń, ɑ́ yɑ̀ bɑ́ mɑnwɑrɩ ɑ́ bʋ̀rɩ̀ lɩ̀ɑ̀ tə duən, bɑ nə wɑ̀ cʋ̀ɡʋ̀, bʋ̀rɑ̀ ɑ́ zwɛ̀.
40012008	Ləzwənə-Biu tə nə tɩ sìə́ dɩɩn tə".
40012009	Zwezi kʋ́ʋ̀ nɑn lɑ́, ʋ vɑ Zwifə-bɑ jə́rə́ dìə̀ don wɑ.
40012010	Bɛɛ don yɑ̀ wulə lɑ́, ʋ jɩɩn nə tɩɡɑ. Lɩ̀ɑ̀ duən mɑ bwe Zwezi, bɑ wʋ́: "N jə cwəŋə, sə n zwɛ̀ yɑyɩɡʋ sìə́ dɩɩn nə, nɑɑɑ?" Yɑ́ kʋ yɑ̀ yɩ bɑ pɩ̀ɑ̀, sə bɑ twɑ́ nətʋ, bɑ mɑ swɩ̀n bɑ zɩɡɩ Zwezi nə.
40012011	Zwezi mɑ le bɑ, ʋ wʋ́: "Lìù tə̀lə́ ɑ́ wɑ, ʋ nə jə piə nədʋ cɩcɩ, kɑ ɡɑ tʋ ɡwɑ̀lʋ́ wɑ, kʋ nə lù, sìə́ dɩɩn nə, yɑ́ ʋ ɡɑ yɑ́ kɑ, ʋ bɑ́ lɩ.
40012012	Sə ləzwənə bɑ piə kʋkwɑ zənzən, nɑɑɑ? Kʋ mʋ̀ nə pɩn, nə jə cwəŋə, sə nə fwɑ kʋ tə nə ziən, sìə́ dɩɩn nə".
40012013	Zwezi dɑ̀ń mɑ swɩ̀n bɛɛ tə con, ʋ wʋ́: "Lɑ̀rɩ́ n jɩɩn tə ɑ̀ con!" Bɛɛ tə mɑ lɑ̀rɩ̀ kʋ, kʋ ɡɑ jì nəzəŋu ndə kʋ don tə nə.
40012014	Fɑrɩzɩɑn-bɑ nə nɩ kʋ nətʋ, bɑ nɑn bɑ vìí. Bɑ dɑ̀ń vəli bɑ kə duən nə, bɑ vʋrʋ bɑ jə́n, bɑ nə wɑ́ twɑ́ nətʋ, bɑ mɑ ɡʋ Zwezi.
40012015	Mɑ́ŋɑ́ tə, Zwezi nə lwɑrɩ kʋ nətʋ, ʋ kɛ̀ń kʋ bwɑ́lɩ́ təntə wɑ. Yɑ́ lɑlʋʋ púə́ ʋ kwɑ. Ʋ pɩn yɑzurə yɑyɩŋɑ tə mɑmɑ nə.
40012016	Yɑ́ ʋ dɑ̀ń ɡɑ dù sú bɑ nii nə, sə bɑ dɑ̀n kɑ́ swɩ̀n kʋ tə, ʋ nə yɩ bɑ bɩrɩ lɩ̀ɑ̀.
40012017	Mə kʋ twɑ́ nətʋ, Yɩɩ nii sʋ̀sʋ̀nʋ̀ Ezɑyi nii sʋ̀rɑ̀n tə mɑ sú:
40012018	"Nə̀ń, ɑ̀ tʋ̀tʋ̀nʋ̀ tə nə, ɑ̀ nə kúrí, ʋ mʋ̀ nə yɩ lìù tə, ɑ̀ nə swə, ʋ nə poli ɑ̀ pùə́. Aý wɑ́ pɑ ɑ̀ Siŋu tə wɑ́. Yɑ́ ʋ ɡɑ wɑ́ bɩrɩ ɑ̀ cɩ́ɡɑ́ tə lʋʋ dwíə́ tə mɑmɑ nə.
40012019	Ʋ də lìù bɑ́ tʋ́tʋ̀nɩ́ duən, ʋ ɡɑ bɑ̀ zɩ̀n ʋ kori, ʋ kə yɩɩ nə. Bɑ bɑ́ nɑ wɑ́ də ʋ zɩɡɑ coŋi yuu, ʋ swɩ̀n sʋ̀rɑ̀n.
40012020	Ʋ bɑ́ cʋ̀ɡʋ̀ lìù tə, ʋ nə bɑ dɩ̀ɑ̀n jə, ʋ nə nyɩn ndə mɩʋ nə, kʋ nə kɛ́n kʋ zìə̀. Yɑ́ ʋ bɑ́ sɛ̀ ʋ cʋ̀ɡʋ̀ lìù tə, ʋ nə nyɩn ndə cɑ̀nʋ́ nə, ʋ mən nə bɑ dɑ́ɑ́. Mə nətʋ nə, ʋ wɑ́ tʋn wuuu, kʋ jɑ vələ, lɩ̀ɑ̀ tə nə wɑ́ sɛ̀ Yɩɩ cɩ́ɡɑ́ tə.
40012021	Yɑ́ lʋʋ dwíə́ tə də mɑmɑ wɑ́ kə bɑ yɑlɑ ʋ yuu wɑ".
40012022	Kʋ kwɑ nə, bɑ jɩn bɛɛ don, bɑ bɑ̀ Zwezi con. Bɛɛ təntə yɑ̀ yɩ zinə nə jɑ, ʋ ɡɑ yɩ liliu də bəru. Zwezi pɩn wɑ́ yɑzurə, yɑ́ ʋ súrí ʋ nii ʋ wulə ʋ swɩ̀n, ʋ ɡɑ nɑ wiən.
40012023	Kʋ ɡwɑ́rɩ́ lɑlʋʋ tə. Yɑ́ lɩ̀ɑ̀ tə mɑmɑ dɑ̀ń ɡɑ swɩ̀n Zwezi yoo, bɑ wʋ́: "Ʋ yɩ pɩ̀ʋ́ Dɑvidə nɑ̀ʋ́ tə nɑɑɑ?"
40012024	Yɑ́ Fɑrɩzɩɑn-bɑ tə nə nɩ kʋ nətʋ, bɑ swɩ̀n, bɑ wʋ́: "Ʋ wɑ̀ɑ́ zinə ʋ lɩ lɩ̀ɑ̀ yuu wɑ, kʋ nə yɩ Beləzebilə, ʋ nə yɩ zinə tə mɑmɑ pɩ̀ʋ́, nə pɩn wɑ́ tə dɩ̀ɑ̀n təntə yɩrɩ".
40012025	Zwezi nə yə̀ə́ bɑ pubʋŋɩ təntə, ʋ dɑ̀ń le bɑ, ʋ wʋ́: "Pɑyuu lɩ̀ɑ̀ nə zɩɡɑ duən nə, kʋ pɑyuu tə wɑ́ cʋ̀ɡʋ̀. Tɩʋ, nə ɑ̀ yə̀ə́ dìə̀ tɩ̀ɑ́n nə zɩɡɑ duən nə, tə tʋrɩ nə ɡɑ.
40012026	Də Sɩtɑnɑ nə dɩŋɩ Sɩtɑnɑ, ʋ yɩ ʋ zɩɡɑ ʋ tətə nə. Yɑ́ ʋ ɡɑ yɩ ʋ tətə pɑyuu nə ʋ cʋ̀ɡɑ̀.
40012027	Á wʋ́, də kʋ yɩ Beləzebilə, zinə pɩ̀ʋ́ tə nə pɩn nə dɩ̀ɑ̀n tə. Kʋ mʋ̀ nə pɩn, ɑ̀ wɑ̀ɑ́ zinə ɑ̀ lɩ lɩ̀ɑ̀ yuu wɑ. Sə ɑ́ bɩɑ tə də yɩ wɑ̀ɑ̀ dɩ̀ɑ̀n nə, bɑ mɑ lɩ zinə tə? Mə kʋ mʋ̀ nə pɩn, ɑ́ bɩɑ tə tətə nə wɑ́ bʋ̀rɩ̀ ɑ́ bʋ̀rɑ̀.
40012028	Yɑ́ kʋ cɩ́ɡɑ́ nə yɩ kʋ twɑ́ Yɩɩ-Siŋu tə dɩ̀ɑ̀n, ɑ̀ mɑ lɩ zinə tə, kʋ nətʋ tə bɩrɩ də, Yɩɩ də́ ʋ pɑ̀rɩ̀ lɩ̀ɑ̀ yuu wɑ ɑ́ tətəŋi wɑ.
40012029	Lìù tə̀lə́, ʋ nə wɑ́ zʋ lɑdɩɑ dìə̀, ʋ ŋʋ ʋ wiən, kʋ nə tɑ̀ ʋ dí yɑ́ɑ́, ʋ vwɑ lɑdɩɑ tə ʋ tún. Kʋ kwɑ nə, ʋ dɑ̀ń wɑ́ wɑ̀nɩ́ ʋ pɛ̀ kʋ tíú tə dìə̀ wiən tə mɑmɑ.
40012030	Lìù tə, ʋ nə tə̀lə́ ɑ̀ kwɑ, zɩɡɑ ɑ̀ nə. Yɑ́ lìù tə, ʋ nə bɑ ɑ̀ nə sɑŋɑ, ʋ kəni duən nə, kʋ tíú yɩ ʋ lɑ̀ɡɑ̀.
40012031	Mə kʋ mʋ̀ nə pɩn, ɑ̀ swɩ̀n kʋ ɑ́ con: Yɩɩ wɑ́ kwɛn ləzoni cʋnɑ yiri mɑmɑ, də bɑ tʋrɑn yiri mɑmɑ, bɑ nə twɩn ʋ mʋ̀ Yɩɩ, ʋ lɩ ʋ mʋ̀ də bɑ pwərə wɑ. Yɑ́ lìù tə, ʋ nə twɩn Yɩɩ-Siŋu tə, ʋ cʋnɑ bɑ kwɛn tə nɑn, ɑbɑdɑ.
40012032	Lìù tə mɛ, ʋ nə wɑ́ swɩ̀n sʋɡʋ, kʋ nə zɩɡɑ Ləzwənə-Biuf1 tə nə, kʋ tíú wɑ̀ɑ́ ʋ cʋnɑ kwɩʋn ʋ nɩ. Yɑ́ lìù tə, ʋ nə swɩ̀n sʋɡʋ ʋ zɩɡɩ Yɩɩ-Siŋu tə nə, kʋ tíú wɑ̀rɩ̀ ʋ cʋnɑ kwɩʋn ʋ nɩ, zə̀n də jwɩɑn, ɑbɑdɑ".
40012033	Zwezi kʋ́ʋ̀ swɩ̀n, ʋ wʋ́: "Tɩ̀ʋ́ yɩ bɑ twɑ́ kʋ bɩɑ nə, bɑ mɑ lwɑrɩ kʋ tɩyiri. Kʋ mʋ̀ nə pɩn, tɩ̀ʋ́ nə ziən, kʋ bɩɑ də ziən, tɩ̀ʋ́ nə bɑ ziən, kʋ bɩɑ də bɑ ziən.
40012034	Á nyɩn ndə dəkwɑɑ dwíí nə! Á wʋlʋŋʋ tə nə pɩn, ɑ́ wɑ̀rɩ̀ yozəŋu ɑ́ swɩ̀n ɑ́ nii wɑ. Á tətə yə̀ə́ də, nii sʋɡʋ nə yɑ̀ɑ́ bɩrɩ kʋ tə, kʋ nə wulə wɑɑ nə.
40012035	Ləzwənzəŋu yɑ̀ɑ́ pɩn yozəŋə nɑŋɑ ʋ wɑɑ con. Yɑ́ ləzwənkʋkwɩʋn də yɩ yokʋkwɩnɑn nə, ʋ yɑ̀ɑ́ pɩn tə nɑŋɑ ʋ wɑɑ con.
40012036	Aý mʋ̀ nə swɩ̀n kʋ ɑ́ con: Bʋ̀rɑ̀ tə bʋ̀rʋ̀ dɩɩn nə, Yɩɩ wɑ́ bʋ̀rɩ̀ ləzoni bʋ̀rɑ̀ bɑ sʋ̀rɑ̀n tə mɑmɑ yɩrɩ, bɑ nə swɩ̀n, tə nə yɩ tʋtʋ.
40012037	Kʋ dɑ̀ń yɩ kʋ wɑ́ twɑ́ n nii sʋ̀rɑ̀n nə, bɑ mɑ yəni də, n yɩ cɩ́ɡɑ́ tíú Yɩɩ yɑ́ɑ́ con. Yɑ́ n nii sʋ̀rɑ̀n nə wɑ́ pɑ, bɑ lwɑrɩ də, Yɩɩ wɑ́ bʋ̀rɩ̀ n bʋ̀rɑ̀, sə ʋ cʋ̀ɡʋ̀ mʋ́".
40012038	Zwifə-bɑ Yɩɩ nii yənu tɩ̀ɑ́n tə duən də Fɑrɩzɩɑn-bɑ tə duən twi, bɑ yí Zwezi, bɑ swɩ̀n, bɑ wʋ́: "Kɑrnyɩnɑ, fwɑ Yɩɩ dɩ̀ɑ̀n mɩmɩnʋ, sə nə yɩ́ɑ́ nɑ kʋ!"
40012039	Zwezi mɑ le bɑ, ʋ wʋ́: "Á mʋ̀ zə̀n lɩ̀ɑ̀ tə! Á yɩ lɑkʋkwɩnɑn, ɑ́ bɑ Yɩɩ cɩcɩ nə twɑ́. Yɑ́ ɑ́ mʋ̀ nə pɩ̀ɑ̀, sə ɑ́ nɑ Yɩɩ dɩ̀ɑ̀n mɩmɩnʋ. Á bɑ́ nɑ mɩmɩnʋ nədʋ də tətə, də kʋ nə tɑ̀ yoo tə, kʋ nə yí Yɩɩ nii sʋ̀sʋ̀nʋ̀ Zwʋnɑsə.
40012040	Kʋ Zwʋnɑsə təntə nə fwɑ dɩɑn bɑtwɑ, tɩtɩn də yɩcɑʋ, fəli pùə́ wɑ. Mə nətʋ nə, Ləzwənə-Biu tə də wɑ́ fwɑ ləbəri wɑ.
40012041	Bʋ̀rɑ̀ tə bʋ̀rʋ̀ dɩɩn nə, Ninivə tɩ̀ɑ́n wɑ́ zɑ̀n bɑ zɩɡɩ zə̀n lɩ̀ɑ̀ bɑ tə nə. Bɑ wɑ́ bʋ̀rɩ̀ ɑ́ bʋ̀rɑ̀, sə bɑ cʋ̀ɡʋ̀ ɑbɑ, bɑ mʋ̀ nə sɛ̀, bɑ vəvərə bɑ kwɑ bɑ mɑ sɑ́ bɑ cʋnɑ, Zwʋnɑsə nə bɩrɩ bɑ Yɩɩ sʋɡʋ tə yɩrɩ. Yɑ́ lìù ɡɑ wulə yəbə, ʋ nə dwə Zwʋnɑsə.
40012042	Etiyopi pɑkɑn tə wɑ̀ jɑ zɩɡɩ ʋ dɑ̀n, sə ʋ mɑ nɑn yɩŋʋnɩ, ʋ bɑ̀ ʋ cʋɡʋ pɩ̀ʋ́ Sɑlʋmʋn yənu sʋ̀rɑ̀n tə. Bʋ̀rɑ̀ tə bʋ̀rʋ̀ dɩɩn nə, kʋ mʋ̀ kɑn təntə wɑ́ zɩɡɩ ɑ́ mʋ̀, zə̀n lɩ̀ɑ̀ bɑ tə nə, ʋ wɑ́ bɩrɩ ɑbɑ də, ɑ́ tə̀lə́ cɩ́ɡɑ́ wɑ. Yɑ́ lìù ɡɑ wulə yəbə, ʋ nə dwə Sɑlʋmʋn".
40012043	Zwezi kʋ́ʋ̀ swɩ̀n, ʋ wʋ́: "Mɑ́ŋɑ́ tə wɑ, zini nə nɑn kʋ yɑ́ lìù, kʋ yɑ̀ɑ́ jijiri kɑsɔɔ lɑnworu wɑ, kʋ mɑ pɩ̀ɑ̀ bwɑ́lɩ́, sə kʋ kə kʋ yuu lɑ́, yɑ́ kʋ bɑ́ yizwɩɑ bwɑ́lɩ́ nɑ.
40012044	Kʋ mʋ̀ nə pɩn, kʋ yɑ̀ɑ́ swɩ̀n, kʋ wʋ́: 'Aý wɑ́ pìí, ɑ̀ vɑ ɑ̀ dìə̀ tə wɑ, ɑ̀ nə nɑn ɑ̀ yɑ́.' Kʋ pìí kʋ bɩ̀ɑ̀n, də dìə̀ tə zwɑrɩ, kʋ kwɛn zəni zəni kʋ tún lɑ́. Yɑ́ lìù ɡɑ tə̀lə́ kʋ wɑ.
40012045	Kʋ dɑ̀ń wɑ́ vɑ, kʋ jɑ zinə bɑrpɛ duən, tə wɑɑ nə lɩŋɑ tə doni kʋ, kʋ súrí kʋ tɩ̀ɑ̀n nə. Tə dɑ̀ń wɑ́ zʋ tə jə̀ə́, yɑ́ ʋ mʋ̀ lìù təntə dí yɑ́ɑ́ wɑ́ kʋkwɑnɩ ʋ sɩ́ʋ́n. Mə kʋ wɑ́ yɑ̀ nətʋ, kʋ pɑ zə̀n lɑkʋkwɩnɑn tə nə".
40012046	Kʋ kwɑ nə, Zwezi zʋɑ dìə̀ wɑ. Mɑ́ŋɑ́ tə wɑ, ʋ nə wulə ʋ swɩ̀n də lɩ̀ɑ̀ tə, ʋ nubɩɑ də ʋ nuu twi, bɑ zɩɡɑ kɑ̀rɑ́ wɑ, sə bɑ nɑ wɑ́.
40012047	Lìù don mɑ swɩ̀n Zwezi con, ʋ wʋ́: "Cʋɡʋ zəni, n nuu də n nubɩɑ wulə kɑ̀rɑ́ wɑ, bɑ pɩ̀ɑ̀, sə bɑ swɩ̀n n con".
40012048	Zwezi mɑ le kʋ tíú tə, ʋ wʋ́: "Wɑ̀ɑ̀ nə yɩ ɑ̀ nuu, bə̀rə́ ɡɑ nə yɩ ɑ̀ nubɩɑ?"
40012049	Zwezi mɑ zɩ̀n ʋ jɩɩn, ʋ lɑ̀rɩ̀ ʋ kɑrbɩɑ tə con, ʋ ɡɑ swɩ̀n, ʋ wʋ́: "Á ywɑ̀ŋɑ́, ɑ̀ nuu də ɑ̀ nubɩɑ nə, bɑ wulə yəbə.
40012050	Kʋ yɩ lìù tə mɛ, ʋ nə fwɑ kʋ tə, ɑ̀ nyɩnɑ Yɩɩ tə, ʋ nə wulə Yɩɩ sɑ̀ń nə pɩ̀ɑ̀, kʋ tíú nə yɩ ɑ̀ nubiu, də ɑ̀ nɑkʋɑ, də ɑ̀ nuu".
40013001	Kʋ dɩɩn təntə nə, Zwezi nɑn dìə̀ tə wɑ, ʋ vɑ ʋ jə̀ə́ mʋnɑɑ tə nii nə.
40013002	Lɩ̀ɑ̀ zənzən kʋ́ʋ̀ púə́ ʋ yuu nə. Ʋ dɑ̀ń mɑ kʋ́ʋ̀ zɑ̀n, ʋ zʋ nɩ́ɑ́ yuu bori wɑ, ʋ jə̀ə́ lɑ́. Lɑlʋʋ tə kʋ́ʋ̀ púə́ nɩ́ɑ́ tə nii nə.
40013003	Ʋ dɑ̀ń mɑ twɑ́ zwɑnsɩsɑrɩ nə, ʋ mɑ kɑ̀rɩ̀ bɑ yìə̀n zənzən, ʋ wʋ́:
40013004	"Wodùrú don nə nɑn, sə ʋ dù. Ʋ nə yí ʋ mɩ́ wobɩɑ tə kɑ́rɑ́ tə wɑ, tə wobɩɑ tə vɑ̀n don tʋɑ cwəŋə yuu. Zənbii mɑ bɑ̀, tə də́ tə.
40013005	Tə vɑ̀n don də tʋɑ kɑpɑtɑrɑn tɩɑ wɑ, tɩrɑn nə bɑ dɑ́ɑ́ lɑ́. Kʋ bwɑ́lɩ́ tə nə, wobɩɑ tə nɑn lɑlɑ, kʋ nə yɩ tɩtɑlʋ yɩrɩ.
40013006	Mɑ́ŋɑ́ tə, yɩɩ nə bɩɡɑ, kʋ dí tə wobii tə, tə ɡɑ tɩ tə kʋ̀, tə dəkurən nə wɑ̀ tɩɑ zwɩ zəni yɩrɩ.
40013007	Wobɩɑ tə vɑ̀n don də kʋ́ʋ̀ tʋɑ cɑsʋrɑn tɩɑ wɑ. Tə nə pɛ́n mɑ́ŋɑ́ tə wɑ, cɑsʋrɑn tə boru tə pú wobii tə yuu nə, tə dɑ̀ń ɡɑ sɩ̀nɩ̀ tə tɩ.
40013008	Yɑ́ wobɩɑ tə vɑ̀n don tʋɑ tɩɑ nəzəŋu wɑ, tə mʋ̀ wobɩɑ təntə zɑ̀n tə zɩn bɩɑ. Tə duən zɩn bɩɑ bíí. Tə duən də zɩn bɩɑ sɑpwɩtwɑ. Tə duən də zɩn bɩɑ fɩtwɑ.
40013009	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
40013010	Zwezi kɑrbɩɑ tə fɑ̀rɩ́ bɑ yí ʋ yɩrɑ, bɑ bwe wɑ́, bɑ wʋ́: "Bɛ̀ɛ̀ nə pɩn, n twɑ́ zwɑnsɩsɑrɩ nə, n mɑ swɩ̀n lɩ̀ɑ̀ tə con?"
40013011	Zwezi mɑ le bɑ, ʋ wʋ́: "Á mʋ̀ wɑ̀ɑ́ Yɩɩ pɑ̀rɩ̀ yìə̀n tə, tə nə sə̀ɡə̀ tə də̀ń, ɑ́ nì ɑ́ pɩn ɑ́ tɩ̀ɑ̀n nə. Yɑ́ bɑ duən tə bɑ kʋ pubʋŋɑ təntə jə.
40013012	Kʋ mʋ̀ nə pɩn, lìù tə, ʋ nə jə pubʋŋɑ mɑncɩn, Yɩɩ wɑ́ súrí kʋ, ʋ ɡɑ wɑ́ yɑ̀ pubʋŋɑ tíú. Yɑ́ lìù tə, ʋ nə bɑ pubʋŋɑ jə, Yɩɩ wɑ́ jon mɑncɩn tə tətə, ʋ nə jə.
40013013	Mə kʋ mʋ̀ nə pɩn, ɑ̀ twɑ́ zwɑnsɩsɑrɩ ɑ̀ mɑ swɩ̀n lɩ̀ɑ̀ tə con, bɑ yɩ́ɑ́ nə cə̀ lɑ́, bɑ ɡɑ bɑ nɑ, bɑ cʋɡɑ, yɑ́ bɑ ɡɑ bɑ kʋ də̀ń nə̀ń tə yɩrɩ.
40013014	Mə kʋ twɑ́ nətʋ, Yɩɩ nii sʋ̀sʋ̀nʋ̀ Ezɑyi nii tə mɑ sú. Ʋ swɩ̀n, ʋ wʋ́: 'Á zɩɑn wɑ́ nì zəni, ɑ́ ɡɑ bɑ nì tə də̀ń. Á wɑ́ ywɑ̀ŋɑ́ zəni, ɑ́ ɡɑ bɑ won mɑmɑ nɑ.
40013015	Bɑ lɩ̀ɑ̀ təntə yɑ́ɑ́ tə̀lə́ də won mɑmɑ. Bɑ zɩɑn swɩn. Bɑ yɩ́ɑ́ pú. Bɑ bɑ pɩ̀ɑ̀, sə bɑ yɩ́ɑ́ də nɑ won mɑmɑ. Bɑ ɡɑ bɑ pɩ̀ɑ̀, sə bɑ nì yoo. Bɑ mʋ̀ nə bɑ pɩ̀ɑ̀, sə bɑ lwɑrɩ yoo bɑ pubʋŋɑ wɑ. Bɑ mʋ̀ nə kʋ́ʋ̀ bɑ́ vəvərə bɑ kwɑ bɑ mɑ sɑ́ bɑ cʋnɑ, sə ɑ̀ mʋ̀ Yɩɩ zwɛ̀ bɑ yɑyɩrɑn tə'."
40013016	Zwezi kʋ́ʋ̀ swɩ̀n ʋ kɑrbɩɑ tə con, ʋ wʋ́: "Á mʋ̀ dɑ̀ń yɩ pupwən lɩ̀ɑ̀, ɑ́ mʋ̀ yɩ́ɑ́ nə nɑ lɑ́, ɑ́ zɩɑn də ɡɑ nə̀ń tə yɩrɩ.
40013017	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Yɩɩ nii sʋ̀sʋ̀nɑ̀ də cɩ́ɡɑ́ tɩ̀ɑ́n dɑ́ɑ́, bɑ nə sóní, sə bɑ yɑ̀ nɑ kʋ tə, ɑ́ nə nɑ ɑ́ ɡɑ nə̀ń. Yɑ́ bɑ ɡɑ wɑ̀ kʋ nɩ, bɑ ɡɑ wɑ̀ tə nì də".
40013018	Zwezi kʋ́ʋ̀ swɩ̀n, ʋ wʋ́: "Á nəŋə, wodùrú tə zwɑnsɩsɑrɑ tə də̀ń:
40013019	Lìù tə mɑmɑ, ʋ nə cʋɡɑ Yɩɩ pɑ̀rɩ̀ sʋ̀rɑ̀n tə, ʋ ɡɑ bɑ kʋ də̀ń nə̀ń, yɩ ndə cwəŋə tə nə, wobɩɑ tə nə tʋɑ kɑ nii nə. Sɩtɑnɑ yɑ̀ɑ́ bɑ̀, ʋ lɩ kʋ tə, kʋ nə tʋɑ bɑ wɑɑ nə.
40013020	Wobɩɑ tə nə tʋɑ kɑpɑtɑrɑn tɩɑ tə wɑ, nə yɩ ndə lìù tə nə, ʋ nə nì Yɩɩ sʋɡʋ tə, ʋ sɛ̀ lɑlɑ də pupoli.
40013021	Yɑ́ Yɩɩ sʋɡʋ tə wɑ̀ ʋ mʋ̀ lìù təntə pubʋŋɑ tə wɑ zwɩ zənzən, ʋ ɡɑ bɑ dɩ̀ɑ̀n jə kʋ wɑ. Yɑ́ cɑ̀n nə yí wɑ́, nə ɑ̀ yə̀ə́ bɑ nə wʋwɑlɩ wɑ́ Yɩɩ sʋɡʋ tə yɩrɩ, ʋ yɑ̀ɑ́ pìí ʋ yɑ́ Yɩɩ cwəŋə.
40013022	Wobɩɑ tə nə tʋɑ cɑsʋrɑn tə wɑ, nə yɩ ndə lìù tə nə, ʋ nə nì Yɩɩ sʋɡʋ tə, yɑ́ lʋʋ wiən twɑrɑ də kɑ pɩ̀ɑ̀ jɩjə nə súə́ ʋ pubʋŋɑ tə. Tə wiən təntə mɛ dɑ̀ń yɑ̀ pú Yɩɩ sʋɡʋ yuu nə. Kʋ mʋ̀ lìù təntə con, Yɩɩ sʋɡʋ tə wɑ̀ də̀ń jɩn kʋ pɑ wɑ́.
40013023	Yɑ́ wobɩɑ tə nə tʋɑ tɩɑ nəzəŋu tə wɑ, nə yɩ ndə lìù tə nə, ʋ yɑ̀ɑ́ cʋɡʋ sʋɡʋ tə, ʋ ɡɑ sɛ̀ kʋ zəni. Ʋ dɑ̀ń yɑ̀ɑ́ tʋŋɑ yozəŋə, ndə wobɩɑ nə zɩŋɑ bɩɑ nətʋ. Kʋ don zɩn bɩɑ bíí. Kʋ don də zɩn bɩɑ sɑpwɩtwɑ. Kʋ don zɩn bɩɑ fɩtwɑ".
40013024	Zwezi kʋ́ʋ̀ bɩrɩ zwɑnsɩsɑrɑ don, ʋ wʋ́: "Á nəŋə, kʋ tə nə nyɩn də Yɩɩ pɑ̀rɩ̀ tə. Bɛɛ don dùə̀ wodwii nəzəŋu ʋ kɑ́rɑ́ wɑ.
40013025	Tɩtɩn don nə, lɩ̀ɑ̀ nə dwɛ̀ mɑ́ŋɑ́ wɑ, ʋ mʋ̀ bɛɛ təntə dʋŋʋ twi, ʋ dù ɡɑkʋkwɩʋn bɩɑ kɑ́rɑ́ tə wɑ, ʋ ɡɑ lɛ.
40013026	Mɑ́ŋɑ́ tə, wiən tə nə yí pwìí jɑnʋ, ɡɑkʋkwɩʋn tə də nɑn, kʋ zɩɡɑ.
40013027	Bɛɛ tə tʋ̀tʋ̀nɑ̀ mɑ bɑ̀, bɑ swɩ̀n ʋ con, bɑ wʋ́: 'Yuu tíú, n yɑ̀ dùə̀ wozəŋə n kɑ́rɑ́ tə wɑ, sə ɡɑkʋkwɩʋn kʋ tə də nɑn yə̀n nə?'
40013028	Ʋ mɑ le bɑ, ʋ wʋ́: 'Kʋ yɩ dʋŋʋ nə fwɑ kʋ'. Tʋ̀tʋ̀nɑ̀ tə mɑ pìí bɑ bwe wɑ́, bɑ wʋ́: 'N bɑ pɩ̀ɑ̀, sə nə vɑ nə mùrí kʋ ɡɑʋ təntə, nɑɑɑ?'
40013029	Bɛɛ tə mɑ le bɑ, ʋ wʋ́: 'Ɔn ɔn! Á nə mùrí ɡɑkʋkwɩʋn tə, ɑ́ wɑ́ mùrí mɩnɑ tə də, ɑ́ kə lɑ́. Kʋ mʋ̀ yɩrɩ nə, ɑ́ dɑ̀nɑ̀ kɑ́ fwɑ kʋ!
40013030	Á yɑɡɑ tə mɑmɑ, ɑ́ pɑ, tə bɩ. Yɑ́ tə zɑɡʋ mɑ́ŋɑ́ nə yí, ɑ̀ dɑ̀ń wɑ́ swɩ̀n wocerə tə con, ɑ̀ wʋ́: Á díə́ yɑ́ɑ́, ɑ́ ɡɩɑn ɡɑmʋʋ tə, ɑ́ vwɑ púlə́ púlə́, sə nə kə mən nə! Á dɑ̀ń ɡɑ kɛ́n mɩnɑ tə, ɑ́ kə pulu wɑ!' "
40013031	Zwezi kʋ́ʋ̀ bɩrɩ zwɑnsɩsɑrɑ don, ʋ wʋ́: "Yɩɩ pɑ̀rɩ̀ tə yɩ ndə wobiu nəmɑɑ nə, lìù nə tì ʋ dù ʋ kɑ́rɑ́ wɑ.
40013032	Kʋ mʋ̀ wobiu nəmɑɑ tə nə yɩ wobɩɑ mɑmɑ wɑ nəmɑɑ. Yɑ́ kʋ dɑ̀ń nə pɛ́n, kʋ yuu yɑ̀ɑ́ doni tɩbii tə mɑmɑ yun. Kʋ yɑ̀ɑ́ fwɑ tɩ̀ʋ́, zənbii bɑ̀, tə fwɑ tə pwɑlɑn kʋ yuu wɑ".
40013033	Zwezi kʋ́ʋ̀ bɩrɩ zwɑnsɩsɑrɑ don, ʋ wʋ́: "Yɩɩ pɑ̀rɩ̀ tə yɩ ndə sɑbwɑrɩ nə, kɑn nə ken mun zʋŋɩ bɑtwɑ wɑ. Tə mɑmɑ dɑ̀ń ɡɑ zɑ̀n tə fʋlɩ".
40013034	Tə yìə̀n tə mɑmɑ yɩ Zwezi twɑ́ zwɑnsɩsɑrɩ nə, ʋ mɑ bɩrɩ tə lɩ̀ɑ̀ tə nə. Ʋ yɑ̀ɑ́ bɑ yoo swɩ̀n, də kʋ nə tɑ̀ ʋ twɑ́ zwɑnsɩsɑrɩ nə.
40013035	Ʋ fwɑ kʋ nətʋ, sə Yɩɩ nii sʋ̀sʋ̀nʋ̀ tə sʋ̀rɑ̀n tə nii mɑ sú. Ʋ nə swɩ̀n, ʋ wʋ́: "Aý wɑ́ súrí ɑ̀ nii, ɑ̀ mɑ twɑ́ zwɑnsɩsɑrɩ, nə ɑ̀ bɩrɩ bɑ yìə̀n tə, tə nə sə̀ɡə̀, mɑ́ŋɑ́ tə wɑ, Yɩɩ nə fwɑ lʋʋ".
40013036	Zwezi kɛ̀ń ʋ yɑ́ lɑlʋʋ tə, ʋ ɡɑ vɑ sɑ̀ń. Ʋ kɑrbɩɑ tə mɑ pú ʋ kwɑ, bɑ vɑ bɑ yí wɑ́, bɑ ɡɑ wʋ́: "Gwin kɑ́rɑ́ tə ɡɑkʋkwɩʋn tə zwɑnsɩsɑrɑ tə də̀ń, n bɩrɩ nəbɑ".
40013037	Zwezi mɑ le bɑ, ʋ wʋ́: "Lìù tə, ʋ nə dwì mɩnɑ nəzəŋə tə, nə yɩ Ləzwənə-Biuf1 tə.
40013038	Kɑ́rɑ́ tə nə yɩ lʋʋ. Wodwii nəzəŋu tə nə yɩ Yɩɩ pɑ̀rɩ̀ lɩ̀ɑ̀ tə. Gɑkʋkwɩʋn tə nə yɩ Sɩtɑnɑ lɩ̀ɑ̀ tə.
40013039	Dʋŋʋ tə, ʋ nə dwì kʋ mʋ̀ ɡɑʋ təntə nə, yɩ Sɩtɑnɑ. Woceri tə nə yɩ lʋʋ zɑŋʋ. Tʋ̀tʋ̀nɑ̀ tə, bɑ nə zɑ wiən tə, nə yɩ Yɩɩ mɑlɩkɛ tə.
40013040	Nətʋ bɑ nə pùrì ɡɑkʋkwɩʋn tə, bɑ kəni mən nə, mə kʋ wɑ́ yɑ̀ nətʋ, lʋʋ zɑŋʋ dɩɩn nə.
40013041	Ləzwənə-Biu wɑ́ tʋn ʋ mɑlɩkɛ. Tə wɑ́ lɩ lɩ̀ɑ̀ tə mɑmɑ ʋ pɑ̀rɩ̀ tə wɑ, bɑ nə pɩn lɩ̀ɑ̀ duən twɑ́ bɑ nə, bɑ mɑ dʋɡʋ Yɩɩ tə, bɑ jɛ́n, də bɑ tə, bɑ nə tʋŋɑ yokʋkwɩnɑn tə.
40013042	Yɑ́ tə ɡɑ wɑ́ dɩlɩ bɑ mən bwɑ́lɩ́ wɑ. Kʋ bwɑ́lɩ́ təntə wɑ, bɑ wɑ́ bubwi, bɑ ɡɑ dɩŋɑ bɑ jɩfwɩ bɑ fɩfɑɡɑ.
40013043	Yɑ́ bɑ tə, bɑ nə yɩ cɩ́ɡɑ́ tɩ̀ɑ́n, bɑ wɑ́ pəpəli ndə yɩcɑʋ nə bɑ nyɩnɑ Yɩɩ pɑ̀rɩ̀ tə wɑ. Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
40013044	Zwezi kʋ́ʋ̀ swɩ̀n, ʋ wʋ́: "Yɩɩ pɑ̀rɩ̀ tə nyɩn ndə wiən tə, tə kwənə nə dɑ́ɑ́, tə nə sə̀ɡə̀ kɑ́rɑ́ don wɑ. Bɛɛ mɑ nɑ tə, ʋ tì ʋ kwɛn ʋ sə̀ɡə̀. Ʋ pùə́ nə poli zənzən tə, ʋ vəli ʋ yə̀ kʋ tə mɑmɑ, ʋ nə jə, ʋ də́, ʋ ɡɑ pìí ʋ bɑ̀, ʋ yə̀ kʋ kɑ́rɑ́ təntə".
40013045	Zwezi kʋ́ʋ̀ swɩ̀n, ʋ wʋ́: "Yɩɩ pɑ̀rɩ̀ tə nyɩn ndə bɑyolu nə fwɑ nətʋ, də ʋ nə pɩ̀ɑ̀ kɑnɑ bɩɑn zɑnɑn nəzəŋə.
40013046	Mɑ́ŋɑ́ tə, ʋ nə nɩ kʋ nədʋ, kʋ nə ziən zənzən, ʋ vəli ʋ yoli ʋ wiən mɑmɑ, ʋ nə jə, ʋ ɡɑ bɑ̀, ʋ yə̀ kʋ mʋ̀ kɑnɑ bɩɑn zɑ̀ŋʋ́ təntə".
40013047	Zwezi kʋ́ʋ̀ swɩ̀n, ʋ wʋ́: "Yɩɩ pɑ̀rɩ̀ tə kʋ́ʋ̀ nyɩn ndə fəlijɑnɑ nə. Bɑ yɑ̀ɑ́ dɩlɩ ɡə̀ɡə̀lù mʋʋ wɑ, kʋ ɡɑ jɑnɩ fələ yiri mɑmɑ.
40013048	Mɑ́ŋɑ́ tə, kʋ nə súə́, fəlijɑnɑ tə yɑ̀ɑ́ vɑn, kʋ bɑ lɩ bəbəru yuu, bɑ ɡɑ jə̀ń tɩɑ, bɑ kúrí fələ tə. Bɑ kəni fəlizəŋə tə fɩyɑrɑn wɑ, bɑ ɡɑ dʋɡɑ tə tə, tə nə bɑ ziən.
40013049	Mə nətʋ nə, kʋ wɑ́ yɑ̀ lʋʋ zɑŋʋ mɑ́ŋɑ́ wɑ. Mɑlɩkɛ wɑ́ bɑ̀, tə pwɛ̀ wʋlʋnyɩnɑ də cɩ́ɡɑ́ tɩ̀ɑ́n duən nə,
40013050	sə tə mɑ dɩlɩ bɑ mən bwɑ́lɩ́ tə wɑ. Kʋ bwɑ́lɩ́ təntə wɑ, bɑ wɑ́ bubwi, bɑ ɡɑ dɩŋɑ bɑ jɩfwɩ bɑ fɩfɑɡɑ".
40013051	Mɑ́ŋɑ́ tə wɑ, Zwezi nə zwɛ̀ zwɑnsɩsɑrɩ tə, ʋ bwe ʋ kɑrbɩɑ, ʋ wʋ́: "Á nì tə yìə̀n tə mɑmɑ də̀ń?" Bɑ mɑ le wɑ́, bɑ wʋ́: "Awo".
40013052	Ʋ dɑ̀ń mɑ swɩ̀n bɑ con, ʋ wʋ́: "Zwifə-bɑ Yɩɩ nii yənu tíú mɑmɑ, ʋ nə jiɡə Yɩɩ pɑ̀rɩ̀ tə kɑrbiu, nyɩn ndə dìə̀ tíú nə, ʋ nə lɩ wodʋrɑ də wodwɑrɑ ʋ wiən tə, tə kwənə nə dɑ́ɑ́, wɑ".
40013053	Mɑ́ŋɑ́ tə wɑ, Zwezi nə swɩ̀n zwɑnsɩsɑrɩ təntə ʋ zwɛ̀, ʋ lɛ kʋ bwɑ́lɩ́ tə wɑ, ʋ vìí.
40013054	Ʋ dɑ̀ń vəli ʋ nyɩnɑ tɩʋ. Ʋ nə vəli ʋ yí lɑ́, ʋ zʋɑ Zwifə-bɑ jə́rə́ dìə̀ wɑ, ʋ wulə ʋ kɑ̀rɩ̀ lɑntə. Yɑ́ kʋ dɑ̀ń ɡwɑ́rɩ́ lɩ̀ɑ̀ tə mɑmɑ, bɑ nə yɩn kʋ bwɑ́lɩ́ təntə wɑ. Bɑ mɑ swɩ̀n, bɑ wʋ́: "Yə̀n nə nə ʋ nɩ wʋbʋŋɑ kʋ tə? Yɑ́ kʋ yɩ kʋ twɑ́ nətə, ʋ mɑ fwɑ yomɩlɑn tə tə?
40013055	Kʋ tɑ̀ ʋ mʋ̀ nə yɩ kɑpəntɑ tə bìú tə, nɑɑɑ? Ʋ nuu tə yɩrɩ nə tɑ̀ Mɑri, nɑɑɑ? Zwɑkə də Zwʋzɛfə də Simon də Zwidə tɑ̀ ʋ nubɩɑ, nɑɑɑ?
40013056	Yɑ́ ʋ nɑkwɑnɑ tə mɑmɑ mʋ̀ tətə yɑ̀ tə̀lə́ nə tətəŋi wɑ, nɑɑɑ? Yə̀n nə nə ʋ nɩ tə dɩ̀ɑ̀n təntə?"
40013057	Yɑ́ kʋ mʋ̀ təntə dɑ̀ń pɩn, bɑ yɑ̀ bɑ wɑ́ sɛ̀. Zwezi dɑ̀ń mɑ swɩ̀n bɑ con, ʋ wʋ́: "Bɑ yɑ̀ɑ́ zìlí Yɩɩ nii sʋ̀sʋ̀nʋ̀ bwɑ́lɩ́ mɑmɑ nə, yɑ́ ʋ nyɩnɑ tɩʋ nə də ʋ dìə̀ wɑ, bɑ bɑ wɑ́ zìlí".
40013058	Kʋ bwɑ́lɩ́ tə wɑ, Zwezi wɑ̀ yomɩlɑn zənzən fwɑ, bɑ nə bɑ Yɩɩ nii sɛ̀ tə yɩrɩ.
40014001	Kʋ mʋ̀ mɑ́ŋɑ́ təntə wɑ, Erodə, ʋ nə yɩ Gɑlile nɑɡwɑnɑɑ tə yɑ́ɑ́ tíú, nì də, bɑ swɩ̀n Zwezi yoo.
40014002	Ʋ swɩ̀n ʋ kwɑ lɩ̀ɑ̀ con, ʋ wʋ́: "Kʋ yɩ Zwɑn-Bɑtisə nə pìí ʋ bwin ʋ nɑn. Mə kʋ mʋ̀ nə pɩn, ʋ wɑ̀ɑ́ yomɩlɑn ʋ fwɑ".
40014003	Kʋ yɩ cɩ́ɡɑ́, Erodə yɑ̀ pɩn, bɑ jɑ Zwɑn, bɑ vwɑ bɑ kə bɑ̀ń dìə̀ wɑ. Erodə yɑ̀ fwɑ nətʋ, ʋ zʋnʋ Filipə kɑn Erodɩɑdə yɩrɩ.
40014004	Zwɑn yɑ̀ swɩ̀n Erodə con, ʋ wʋ́: "Kʋ wɑ̀ mɛ, sə n jon Erodɩɑdə n mɑ fwɑ n kɑn".
40014005	Erodə yɑ̀ pɩ̀ɑ̀ cwəŋə, sə ʋ mɑ ɡʋ Zwɑn, yɑ́ lɑlʋʋ tə fən yɑ̀ jə wɑ́, bɑ yɑ̀ nə bʋŋɑ də, Zwɑn yɑ Yɩɩ nii sʋ̀sʋ̀nʋ̀ tə yɩrɩ.
40014006	Dɩɩn don twi kʋ yí, kʋ nə yɩ Erodə lʋrʋ cɑ̀nɑ̀ dɩɩn. Erodɩɑdə bʋ̀ɑ́ dɑ̀ń mɑ sɑ cɑndərə tə yɑ́ɑ́ con, Erodə pùə́ ɡɑ poli zənzən.
40014007	Ʋ dɑ̀ń mɑ dù, ʋ wʋ́, ʋ wɑ́ pɑ wɑ́ kʋ tə mɑmɑ, ʋ nə pɩ̀ɑ̀.
40014008	Bʋ̀ɑ́ tə nuu nə nì kʋ, ʋ swɩ̀n bʋ̀ɑ́ tə con, sə ʋ vɑ ʋ swɩ̀n Erodə con, ʋ wʋ́: "Aý pɩ̀ɑ̀, sə n kə Zwɑn-Bɑtisə yuu zʋŋɑ wɑ, n pɑ nə yəbə!"
40014009	Kʋ cʋ̀ɡʋ̀ pɩ̀ʋ́ Erodə pùə́, yɑ́ kʋ nə twɑ́ ʋ nikɑnɩ tə nə cɑndərə tə yɑ́ɑ́ con, ʋ pɩn nii, sə bɑ pɑ kʋ bʋ̀ɑ́ tə nə.
40014010	Ʋ dɑ̀ń mɑ tʋn lìù, sə ʋ ɡwəŋə Zwɑn yuu bɑ̀ń dìə̀ wɑ.
40014011	Bɑ tún ʋ yuu tə zʋŋɑ wɑ, bɑ jɑ bɑ̀, bɑ pɑ bʋ̀ɑ́ tə nə, ʋ mɑ jon kʋ, ʋ pɑ ʋ nuu nə.
40014012	Zwɑn kɑrbɩɑ mɑ bɑ̀, bɑ tì ʋ tɩɡɩ tə, bɑ ɡùrì. Yɑ́ bɑ ɡɑ vɑ bɑ swɩ̀n Zwezi con, kʋ tə nə tʋn.
40014013	Mɑ́ŋɑ́ tə nə, Zwezi nə nì kʋ yoo təntə, ʋ nɑn lɑ́ nə. Ʋ vəli ʋ zʋ nɩ́ɑ́ yuu bori, ʋ vɑ bwɑ́lɩ́ nə, kʋ nə vɑ̀n kʋ nɑn kwɑ, ʋ cɩcɩ. Yɑ́ lɑlʋʋ tə nì kʋ. Bɑ dɑ̀ń mɑ nɑn tɩɑn tə wɑ də nɛɛ, bɑ pú Zwezi kwɑ, bɑ vələ nɩ́ɑ́ tə nii nə.
40014014	Mɑ́ŋɑ́ tə wɑ, Zwezi nə nɑn nɩ́ɑ́ yuu bori tə wɑ, ʋ nɩ lɑlʋʋ tə. Bɑ lɩ̀ɑ̀ tə yinəɡə jɩn wɑ́. Ʋ dɑ̀ń mɑ wulə ʋ zwɛ̀ bɑ yɑyɩŋɑ yɑyɩrɑn.
40014015	Mɑ́ŋɑ́ tə, tɩɑ nə yí, Zwezi kɑrbɩɑ tə fɑ̀rʋ́ bɑ yí ʋ yɩrɑ, bɑ wʋ́: "Mɑ́ŋɑ́ wulə kɑ lɛ, yɑ́ bwɑ́lɩ́ tə ɡɑ bɑ yiɡə. Pɑ lɑlʋʋ tə pìí, kʋ vɑ tɩɑn tə wɑ, kʋ yə̀ wodiu".
40014016	Zwezi mɑ le bɑ, ʋ wʋ́: "Bɑ wɑ̀ mɛ, sə bɑ vìí. Á tətə pɩɑn bɑ wodiu, sə bɑ də́!"
40014017	Yɑ́ bɑ swɩ̀n ʋ con, bɑ wʋ́: "Nə mʋ̀ yɩ dipɛn bonu də fələ bələ cɩcɩ, nə nə jə".
40014018	Zwezi mɑ swɩ̀n bɑ con, ʋ wʋ́: "Á jɑnɑ tə, ɑ́ jɑ bɑ̀ yəbə!"
40014019	Kʋ kwɑ nə, ʋ dɑ̀ń mɑ pɑ nii lɑlʋʋ tə nə, ʋ wʋ́, kʋ jənə ɡɑʋ tə yuu wɑ. Ʋ dɑ̀ń mɑ tì dipɛn bonu tə də fələ bələ tə, ʋ zɩ̀n ʋ yɑ́ɑ́ ʋ kə yɩɩ nə, ʋ ɡɑ kə Yɩɩ lɛ̀ɛ̀. Ʋ fʋ fʋ dipɛn tə, ʋ ɡɑ tì ʋ pɑ ʋ kɑrbɩɑ tə nə, bɑ tɑ̀rɩ̀ lɑlʋʋ tə.
40014020	Bɑ lìù mɑmɑ dí ʋ sú. Yɑ́ Zwezi kɑrbɩɑ tə ɡɑ pɛ̀ tə mumunə tə, bɑ sú fɩyɑrɑn fuɡə bələ.
40014021	Bɑ tə mɑmɑ nə dí nii yí ndə bɑrɑ mʋ̀rʋ̀ bonu nə, kɑnɑ də bìsɩ́nɑ́ nii bɑ lɑ́ nə də́.
40014022	Kʋ kwɑ nə, lɑlɑ Zwezi kɑ́lʋ́ ʋ kɑrbɩɑ tə, ʋ pɑ bɑ zʋ nɩ́ɑ́ yuu bori tə wɑ. Ʋ pɩ̀ɑ̀, sə bɑ dí yɑ́ɑ́, bɑ vɑ bɑ dɩ̀ɑ̀n wɑ́ mʋnɑɑ tə bəbəru tə don nii nə, sə ʋ ɡɑ kə lɑlʋʋ tə cwəŋə nə.
40014023	Yɑ́ mɑ́ŋɑ́ tə nə, ʋ nə dʋɡʋ lɩ̀ɑ̀ tə, ʋ dɩ̀ɡɑ̀ pɑɑn yuu bwɑ́lɩ́ nə, kʋ nə nɑn kwɑ con, sə ʋ jʋn Yɩɩ. Tɩɑ yí, də ʋ cɩcɩ nə jə̀ń lɑ́.
40014024	Nɩ́ɑ́ yuu bori tə yɑ̀ mɑnwɑrɩ, kʋ wulə mʋnɑɑ tə tətəŋi wɑ. Nɩkulə tə yɑ̀ wulə tə mɑ̀ kʋ, vʋʋ tə yɑ̀ nə fuli kʋ zɩɡɑ bɑ nə yɩrɩ.
40014025	Tɩbɩnɑkʋnʋn wɑ, Zwezi zɑ̀n ʋ zɩɡɑ nɩ́ɑ́ tə yuu wɑ, ʋ mɑ vəli ʋ kɑrbɩɑ tə con.
40014026	Yɑ́ mɑ́ŋɑ́ tə, bɑ nə nɩ wɑ́, ʋ vəli nɩ́ɑ́ tə yuu wɑ, fən zʋɑ bɑ zənzən, bɑ ɡɑ swɩ̀n, bɑ wʋ́: "Kʋ yɩ wojijiru!" Bɑ dɑ̀ń mɑ wulə bɑ mɑ̀ bɑyɑlɑn níə́, fən nə zʋɑ bɑ yɩrɩ.
40014027	Zwezi mɑ swɩ̀n bɑ con lɑlɑ, ʋ wʋ́: "Á dɑ̀ŋɑ́ ɑ́ jɩ̀ɑ̀n! Kʋ yɩ ɑ̀ mʋ̀! Á dɑ̀nɑ̀ kɑ́ pɑ fən jɑ ɑbɑ!"
40014028	Piyɛrə mɑ swɩ̀n, ʋ wʋ́: "Yuu-Tiu, kʋ nə yɩ n mʋ̀ cɩ́ɡɑ́, pɑ, sə ɑ̀ də vɑ nɩ́ɑ́ tə yuu wɑ, ɑ̀ bɑ̀ n con".
40014029	Zwezi mɑ swɩ̀n, ʋ wʋ́: "Bɑ̀ɑ́ yəbə!" Piyɛrə nɑn nɩ́ɑ́ yuu bori tə wɑ, ʋ vɑ nɩ́ɑ́ tə yuu, ʋ vələ Zwezi con.
40014030	Yɑ́ mɑ́ŋɑ́ tə nə, ʋ nə nɩ də vʋʋ tə dɑ́ɑ́, fən zʋɑ wɑ́. Yɑ́ mɑ́ŋɑ́ tə, ʋ nə wulə ʋ mʋ̀rɩ̀ nɩ́ɑ́ tə wɑ, ʋ mɑ̀ nii, ʋ wʋ́: "Yuu-Tiu, jon nə!"
40014031	Lɑlɑ, Zwezi te ʋ jɩɩn, ʋ jɑ wɑ́, ʋ ɡɑ swɩ̀n, ʋ wʋ́: "Nə̀ń, n nə wɑ̀ n wɑɑ ken ɑ̀ nə wuuu, nətʋ! Bɛ̀ɛ̀ nə pɩn, n mɑ bɛ̀ɛ́?"
40014032	Bɑ mɑmɑ bələ mɑ pɛ̀ duən, bɑ zʋ nɩ́ɑ́ yuu bori tə wɑ. Yɑ́ vʋʋ tə də zɩɡɩ.
40014033	Zwezi kɑrbɩɑ tə mɑmɑ, bɑ nə yɩn nɩ́ɑ́ yuu bori tə wɑ, tʋɑ ʋ yɑ́ɑ́ con, bɑ ɡɑ wʋ́: "N cɩ́ɡɑ́ yɩ Yɩɩ-Biu!"
40014034	Bɑ nə ɡɑlʋ mʋnɑɑ tə, bɑ zwɛ̀, bɑ zʋɑ Zwenezɑrɛtə nɑɡwɑnɑɑ wɑ.
40014035	Bɑ nə yí tɩɑ bɑ zwɛ̀ də kʋ bwɑ́lɩ́ təntə, lɩ̀ɑ̀ tə lwɑrɩ Zwezi. Bɑ dɑ̀ń mɑ mɑn bwɑ́lɩ́ mɑmɑ nə də, Zwezi twi. Bɑ jɑ yɑyɩŋɑ zənzən, bɑ bɑ̀ ʋ con.
40014036	Bɑ lòrì wɑ́, sə ʋ yɑ́, sə bɑ dwen ʋ ɡɑ̀nʋ̀ cɩcɩ nii nə. Yɑ́ lɩ̀ɑ̀ tə mɑmɑ, bɑ nə dwen kʋ nə, bɑ yɑ̀ɑ́ nɑ yɑzurə.
40015001	Kʋ kwɑ nə, Fɑrɩzɩɑn-bɑ də Zwifə-bɑ Yɩɩ nii yənu tɩ̀ɑ́n nɑn Zwerizɑlɛmə, bɑ bɑ̀, bɑ bwe Zwezi, bɑ wʋ́:
40015002	"N kɑrbɩɑ tə, bɑ bɑ bɑ jɩ̀ɑ̀n sɩn, bɑ mɑ də́ wodiu, ndə kʋ nə mɛ nətʋ. Bɛ̀ɛ̀ nə pɩn, bɑ bɑ nə nɩbɑrɑ yofwɑmɩnɑn tə nii zìlí?"
40015003	Zwezi mɑ le bɑ, ʋ wʋ́: "Á mʋ̀ dɑ̀ń yɩ, bɛ̀ɛ̀ nə pɩn, ɑ́ də bɑ Yɩɩ nii tə, ʋ nə pɩn Moyizə nə, nii zìlí, ɑ́ yofwɑmɩnɑn tə yɩrɩ?
40015004	Yɩɩ yɑ̀ swɩ̀n, ʋ wʋ́: 'Zìlí n nuu də n nyɩnɑ. Yɑ́ lìù tə, ʋ nə zɩrɩ ʋ kə ʋ nuu də ʋ nyɩnɑ nə, ʋ mɛ, sə bɑ ɡʋ wɑ́'.
40015005	Yɑ́ ɑ́ mʋ̀ bɩrɩ də, lìù nə swɩ̀n ʋ nuu də ʋ nyɩnɑ con nə, ʋ wʋ́: 'N tori tə, ɑ̀ yɑ̀ nə wɑ́ mɑ sɑn mʋ́, yɩ ɑ̀ tún, sə kʋ yɑ joŋi, kʋ pɑ Yɩɩ nə'. Kʋ mʋ̀ tíú təntə kʋ́ʋ̀ tɑ̀ kɑ́lʋ́, sə ʋ zìlí ʋ nuu də ʋ nyɩnɑ.
40015006	Mə nətʋ nə ɑ́ ɡoŋi Yɩɩ sʋɡʋ tə, ɑ́ dʋɡɑ, sə ɑ́ ɡɑ twɑ́ ɑ́ yofwɑmɩnɑn tə nə.
40015007	Níə́ bələ tɩ̀ɑ́n-bɑ! Yɩɩ nii sʋ̀sʋ̀nʋ̀ Ezɑyi yɑ̀ jə cɩ́ɡɑ́ də, ʋ nə dí yɑ́ɑ́ ʋ swɩ̀n ɑ́ yoo, fuən mɑmɑ, ʋ wʋ́:
40015008	'Lɩ̀ɑ̀-bɑ tə yɩ bɑ zìlí ɑ̀ mʋ̀ Yɩɩ də bɑ nii cɩcɩ. Yɑ́ bɑ wɑɑ ɡɑ ŋʋ́nɑ́ də nə.
40015009	Bɑ yɩjʋnɩ tə yɩ tʋtʋ. Kʋ tə, bɑ nə kɑ̀rɩ̀ bɑ bɩrɩ, nə yɩ ləzoni kɑ̀rɑ̀ də bɑ yofwɑmɩnɑn nə, tə yɩrɩ'."
40015010	Kʋ kwɑ nə, Zwezi bon lɑlʋʋ tə, ʋ ɡɑ swɩ̀n bɑ con, ʋ wʋ́: "Á cʋɡɑ, ɑ́ ɡɑ nì kʋ tə!
40015011	Kʋ tɑ̀ won tə, kʋ nə zwɩ ləzwənə nii, nə pɩn, ʋ bɩcɑn yɩ nəzonu Yɩɩ yɑ́ɑ́ con. Kʋ yɩ won tə, kʋ nə nɑŋɑ ʋ nii wɑ nə pɩn, ʋ bɩcɑn yɩ nəzonu Yɩɩ yɑ́ɑ́ con".
40015012	Zwezi kɑrbɩɑ tə dɑ̀ń mɑ fɑ̀rʋ́ bɑ yí ʋ yɩrɑ, bɑ ɡɑ swɩ̀n, bɑ wʋ́: "N yə̀ə́ də, n sʋɡʋ tə dí Fɑrɩzɩɑn-bɑ tə?"
40015013	Zwezi mɑ le, ʋ wʋ́: "Aý nyɩnɑ Yɩɩ tə, ʋ nə wulə Yɩɩ sɑ̀ń nə, wɑ́ múrí tɩ̀ʋ́ tə mɑmɑ, ʋ nə wɑ̀ cwɛ́n.
40015014	Á yɑɡɑ Fɑrɩzɩɑn-bɑ! Bɑ yɩ ndə lilirən nə vɑŋɑ lilirən nə. Yɑ́ də liliu nə vɑn ʋ don liliu, bɑ mɑmɑ bələ wɑ́ tʋ ɡwɑ̀lʋ́ wɑ".
40015015	Piyɛrə mɑ swɩ̀n ʋ con, ʋ wʋ́: "Bɩrɩ zwɑnsɩsɑrɑ tə də̀ń nəbɑ!"
40015016	Zwezi mɑ swɩ̀n, ʋ wʋ́: "Á də tə yɩ lɩ̀ɑ̀ tə, ɑ́ nə wɑ̀rɩ̀ yoo də̀ń ɑ́ nì?
40015017	Á yə̀rì də, kʋ tə mɑmɑ nə zwɩ lìù nii, yɑ̀ɑ́ vɑ ʋ pùə́ wɑ. Kʋ kwɑ nə, kʋ yɩ ʋ yɑ̀ɑ́ twɑ kʋ, ʋ dʋɡʋ kɑduəyuu bwɑ́lɩ́ nə.
40015018	Yɑ́ kʋ tə nə nɑŋɑ nii wɑ, yɩ kʋ zɩɡɩ wɑɑ kʋ mɑ nɑŋɑ. Mə kʋ mʋ̀ dɑ̀ń nə pɩn, ləzwənə bɩcɑn yɩ nəzonu Yɩɩ yɑ́ɑ́ con.
40015019	Kʋ yɩ ləzwənə wɑɑ nə, pubʋŋɩ kʋkwɩnɑn yɑ̀ɑ́ nɑn, tə yuɡə wɑ́, tə pɩn ʋ ɡwɩ lɩ̀ɑ̀, tə pɩn ʋ cwɑ̀rɩ̀, tə pɩn ʋ ŋwɩ̀n, tə pɩn ʋ kʋnɩ kʋnkʋn, ʋ keni lɩ̀ɑ̀ nii nə, tə pɩn ʋ kʋkʋlɩ Yɩɩ yɩrɩ tə.
40015020	Mə tə mʋ̀ nə pɩn, ləzwənə bɩcɑn yɩ nəzonu Yɩɩ yɑ́ɑ́ con. Kʋ tɑ̀ kɑ də́, də n nə wɑ̀ n jɩ̀ɑ̀n sɩn nə, wɑ̀ɑ́ kʋ pɩn, ləzwənə bɩcɑn yɑnɩ nəzonu Yɩɩ yɑ́ɑ́ con".
40015021	Kʋ kwɑ nə, Zwezi lɛ lɑ́ nə, ʋ vɑ nɑɡwɑnɑɑ tə wɑ, Tirə də Sidon tɩɑn tə nə wulə kʋ wɑ.
40015022	Kɑn don, ʋ nə yɩ Kɑnɑn lʋʋ nii tɩ̀ɑ́n bʋ̀ɑ́, nɑn bwɑ́lɩ́ təntə wɑ, ʋ bɑ̀ Zwezi con, ʋ ɡɑ bubwi, ʋ wʋ́: "Yuu-Tiu, pɩ̀ʋ́ Dɑvidə nɑ̀ʋ́, dəri ɑ̀ yinəɡə! Zini wʋwɑlɩ ɑ̀ bʋ̀ɑ́, kʋ kəni cɑ̀n ʋ nə zənzən".
40015023	Yɑ́ Zwezi wɑ̀ yoo swɩ̀n. Ʋ kɑrbɩɑ tə mɑ fɑ̀rʋ́ bɑ yí ʋ yɩrɑ, bɑ lòrì wɑ́, bɑ wʋ́: "Swɩ̀n ʋ con, sə ʋ vìí! Ʋ nə púə́ nə kwɑ, ʋ fwɑ zuzuɡu tə yɩrɩ".
40015024	Zwezi mɑ le, ʋ wʋ́: "Yɩɩ tʋn nə Yɩzərɑyɛlə dwíí tə cɩcɩ con, bɑ nə yɩ ndə pee nə, tə nə jɛ́n".
40015025	Yɑ́ kɑn tə twi, ʋ tʋ ʋ yɑ́ɑ́ con, ʋ ɡɑ swɩ̀n, ʋ wʋ́: "Yuu-Tiu, sɑn nə!"
40015026	Zwezi mɑ le, ʋ wʋ́: "Kʋ wɑ̀ mɛ, sə bɑ tì bìsɩ́nɑ́ wodiu, bɑ dɩlɩ kukurbii yɑ́ɑ́".
40015027	Kɑn tə mɑ kʋ́ʋ̀ swɩ̀n, ʋ wʋ́: "Awo, kʋ yɩ cɩ́ɡɑ́ Yuu-Tiu, yɑ́ kukurbii tə dɑ̀ń nə də́ mumunə tə, tə nə nɑŋɑ tə tɩ̀ɑ́n tə jɩɩn, tə twɩ tɩɑ".
40015028	Zwezi dɑ̀ń mɑ pìí ʋ le wɑ́, ʋ wʋ́: "Kɑn, n cɩ́ɡɑ́ ken n wɑɑ ɑ̀ nə, mɩ́ɑ́mɩ́ɑ́n. Kʋ tə, n nə pɩ̀ɑ̀ tə wɑ́ jì". Kʋ mɑ́ŋɑ́ təntə wɑ, də ʋ bʋ̀ɑ́ tə nɩ yɑzurə.
40015029	Zwezi kʋ́ʋ̀ zɑ̀n, ʋ vìí tə bwɑ́lɑ́ təntə wɑ. Ʋ vəli Gɑlile mʋnɑɑ tə nii nə, ʋ dɩ̀ pɑɑn don yuu wɑ, ʋ jə̀ə́ lɑ́.
40015030	Lɑlʋʋ dɑ̀ń ɡɑ twi ʋ con, də bɑ wɑ ɡwɑ̀nɑ́n, də lilirən, də ləzwənkɩkɑrɑn, də bərən, də yɑyɩŋɑ duən zənzən. Bɑ jɩn bɑ mɑmɑ bɑ vɑ Zwezi yɑ́ɑ́ con, yɑ́ ʋ ɡɑ zwɛ̀ bɑ yɑyɩrɑn.
40015031	Kʋ ɡwɑ́rɩ́ lɑlʋʋ tə zəni, də mɑ́ŋɑ́ tə, bɑ nə nɩ bərən tə swɩ̀n, ləzwənkɩkɑrɑn wiən nə twe, ɡwɑ̀nɑ́n nə vəli, də lilirən nə nɑ. Bɑ dɑ̀ń wulə bɑ bwɩ Yɩzərɑyɛlə Yɩɩ tə nə.
40015032	Zwezi dɑ̀ń bon ʋ kɑrbɩɑ tə, ʋ swɩ̀n bɑ con, ʋ wʋ́: "Lɑlʋʋ tə yinəɡə jə nə, bɑ nə wulə də nə dɩɑn bɑtwɑ nətən, bɑ ɡɑ bɑ won jə, bɑ də́ tə yɩrɩ. Aý bɑ pɩ̀ɑ̀, sə ɑ̀ pɑ bɑ vìí də niən. Bɑ dɩ̀ɑ̀n wɑ̀ɑ́ tə zwɛ̀ cwəŋə yuu, bɑ twɩ".
40015033	Kɑrbɩɑ tə mɑ bwe wɑ́, bɑ wʋ́: "Yə̀n nə, nə wɑ́ nɑ wodiu, nə pɑ lɑlʋʋ kʋ tə mɑmɑ də́ kʋ sú, bwɑ́lɩ́ kʋ tə wɑ, won mɑmɑ nə tə̀lə́?"
40015034	Zwezi mɑ bwe bɑ, ʋ wʋ́: "Dipɛn bɑɡɑlɩ nə, ɑ́ jə?" Bɑ mɑ le wɑ́, bɑ wʋ́: "Dipɛn bɑrpɛ də fəlibii mɑncɩn nə wulə".
40015035	Kʋ kwɑ nə, ʋ dɑ̀ń pɩn nii lɑlʋʋ tə nə, sə bɑ jə̀ń tɩɑ.
40015036	Ʋ dɑ̀ń mɑ tì dipɛn bɑrpɛ tə, də fələ tə, ʋ kə Yɩɩ lɛ̀ɛ̀, ʋ fʋ fʋ tə, ʋ pɑ ʋ kɑrbɩɑ tə nə, bɑ mɑ tɑ̀rɑ̀ lɑlʋʋ tə.
40015037	Bɑ lìù mɑmɑ dí ʋ sú. Kɑrbɩɑ tə ɡɑ pɛ̀ tə mumunə, tə nə ɡɑ, bɑ sú tìí bɑrpɛ.
40015038	Bɑ tə mɑmɑ, bɑ nə dí tə yí, ndə bɑrɑ mʋ̀rʋ̀ bɑnɩɑ nə. Kɑnɑ də bìsɩ́nɑ́ nii bɑ lɑ́ nə də́.
40015039	Zwezi nə pɑ, lɑlʋʋ tə vìí kwɑ nə, ʋ zʋɑ nɩ́ɑ́ yuu bori tə wɑ, ʋ vɑ Mɑɡɑdɑn nɑɡwɑnɑɑ wɑ.
40016001	Fɑrɩzɩɑn-bɑ də Sɑdɩsɩɑn-bɑ fɑ̀rʋ́ bɑ yí Zwezi yɩrɑ, sə bɑ mɑ wɑ̀nɩ́ bɑ jɑ ʋ də̀ń nə. Bɑ lòrì wɑ́, sə ʋ twɑ́ mɩmɩnʋ nə, ʋ mɑ bɩrɩ bɑ də, ʋ dɩ̀ɑ̀n tə yɩ tə nɑn Yɩɩ con.
40016002	Zwezi mɑ swɩ̀n bɑ con, ʋ wʋ́: "Də yɩcɑʋ nə pɩ̀ɑ̀, kʋ zʋ, ɑ́ yɑ̀ɑ́ swɩ̀n, ɑ́ wʋ́: 'Tɩɑ tə wɑ́ yɑ̀ zəni, lɑnworu tə nə yɩ nəsɩɑn yɩrɩ.'
40016003	Yɑ́ jɩjʋ fuən fuən, ɑ́ yɑ̀ɑ́ swɩ̀n, ɑ́ wʋ́: 'Dwɑ̀ wɑ́ nɑ̀ zə̀n, tɩɑ tə yɑ́ɑ́ nə beri yɩrɩ.' Á wɑ̀ɑ́ tɩɑ yɑ́ɑ́ nə yɩ nətʋ ɑ́ lwɑrɩ, yɑ́ ɑ́ ɡɑ wɑ̀rɩ̀ sɩ́ʋ́n mɑ́ŋɑ́ kʋ tə Yɩɩ mɩmɩnɑn tə də̀ń ɑ́ lwɑrɩ.
40016004	Á mʋ̀ zə̀n lɩ̀ɑ̀ tə, ɑ́ yɩ lɑkʋkwɩnɑn, ɑ́ bɑ Yɩɩ cɩcɩ nə twɑ́. Yɑ́ ɑ́ mʋ̀ nə pɩ̀ɑ̀, sə ɑ́ nɑ Yɩɩ dɩ̀ɑ̀n mɩmɩnʋ. Á bɑ́ nɑ mɩmɩnʋ nədʋ də tətə, də kʋ nə tɑ̀ yoo tə, kʋ nə yí Zwʋnɑsəf1". Ʋ dʋɡʋ bɑ lɑ́, ʋ ɡɑ jɑ kʋ ʋ lɛ ʋ vìí.
40016005	Mɑ́ŋɑ́ tə nə, kɑrbɩɑ tə nə lɛ mʋnɑɑ tə bəbəru tə don nə, bɑ yɑ̀ swɛ̀ɛ́, sə bɑ tì dipɛn, bɑ kə bɑ yuu.
40016006	Yɑ́ Zwezi swɩ̀n bɑ con, ʋ wʋ́: "Á zurə ɑ́ yɩrɑ, ɑ́ cɩɑ ɑ́ tɩ̀ɑ̀n nə zəni də Fɑrɩzɩɑn-bɑ də Sɑdɩsɩɑn-bɑ sɑbwɑrɩ tə!"
40016007	Kɑrbɩɑ tə mɑ swɩ̀n duən con, bɑ wʋ́: "Ʋ swɩ̀n nətʋ, nə nə wɑ̀ dipɛn tì tə yɩrɩ".
40016008	Zwezi yəni kʋ tə, bɑ nə swɩ̀n, ʋ dɑ̀ń mɑ bwe bɑ, ʋ wʋ́: "Bɛ̀ɛ̀ nə pɩn, ɑ́ swɩ̀n də, kʋ yɩ ɑ́ nə wɑ̀ dipɛn jɩn, ɑ́ jɑ bɑ̀ tə nə pɩn, ɑ̀ swɩ̀n sɑbwɑrɩ yoo? Á nɑ, ɑ́ nə bɑ ɑ́ wɑɑ keni ɑ̀ nə mɩ́ɑ́mɩ́ɑ́n nətʋ!
40016009	Á tə bɑ nə̀ń, nɑɑɑ? Á lie ɑ́ tɩ̀ɑ̀n dipɛn bonu tə yoo, ɑ̀ nə pwɛ̀ ɑ̀ pɑ lɩ̀ɑ̀ mʋ̀rʋ̀ bonu tə nə. Sə ɑ́ lìí dipɛn fɩyɑrɑn tə nii, ɑ́ nə pɛ̀, ɑ́ jɑ vìí!
40016010	Yɑ́ ɑ́ tə lie ɑ́ tɩ̀ɑ̀n dipɛn bɑrpɛ tə yoo, ɑ̀ nə pwɛ̀ ɑ̀ pɑ lɩ̀ɑ̀ mʋ̀rʋ̀ bɑnɩɑ tə nə. Sə ɑ́ lìí dipɛn tìí tə nii, ɑ́ nə pɛ̀, ɑ́ jɑ vìí!
40016011	Bɛ̀ɛ̀ nə pɩn, ɑ́ wɑ̀ nì də, kʋ tɑ̀ dipɛn tətə yoo nə, ɑ̀ swɩ̀n ɑ́ con? Á cɩɑ ɑ́ tɩ̀ɑ̀n nə də Fɑrɩzɩɑn-bɑ də Sɑdɩsɩɑn-bɑ sɑbwɑrɩ tə".
40016012	Kɑrbɩɑ tə dɑ̀ń lwɑrɩ də, kʋ tɑ̀ dipɛn sɑbwɑrɩ nə, Zwezi swɩ̀n, sə bɑ cɩ̀ bɑ tɩ̀ɑ̀n nə də kʋ, kʋ yɩ Fɑrɩzɩɑn-bɑ də Sɑdɩsɩɑn-bɑ kɑ̀rɑ̀ tə yoo, nə ʋ swɩ̀n.
40016013	Zwezi vəli nɑɡwɑnɑɑ don wɑ, kʋ nə bwələ tɩʋ don, bɑ nə boŋə 'Filipə Sezɑre'. Ʋ bwe ʋ kɑrbɩɑ tə, ʋ wʋ́: "Bɛ̀ɛ̀ nə lɩ̀ɑ̀ tə swɩ̀n Ləzwənə-Biuf1 tə yuu wɑ?"
40016014	Bɑ mɑ le, bɑ wʋ́: "Lɩ̀ɑ̀ duən wʋ́, n yɩ Zwɑn-Bɑtisə, bɑ duən wʋ́, n yɩ Yɩɩ nii sʋ̀sʋ̀nʋ̀ Eli, bɑ duən də ɡɑ wʋ́, n yɩ Yɩɩ nii sʋ̀sʋ̀nʋ̀ Zweremi, nə ɑ̀ yə̀ə́ Yɩɩ nii sʋ̀sʋ̀nɑ̀ tə don".
40016015	Zwezi mɑ bwe bɑ, ʋ wʋ́: "Sə ɑ́ mʋ̀ con nə, wɑ̀ɑ̀ nə ɑ́ wʋ́, ɑ̀ yɩ?"
40016016	Simon Piyɛrə mɑ le, ʋ wʋ́: "N yɩ Kərisə, Yɩɩ tə, ʋ nə wulə mɩɩ wɑ, tə bìú".
40016017	Zwezi mɑ swɩ̀n ʋ con, ʋ wʋ́: "Zwʋnɑsə bìú Simon, n yɩ pupwən lìù, kʋ nə tɑ̀ ləzwənə nə bɩrɩ mʋ́ kʋ yoo tə yɩrɩ. Kʋ yɩ ɑ̀ nyɩnɑ Yɩɩ tə, ʋ nə wulə Yɩɩ sɑ̀ń nə.
40016018	Yɑ́ ɑ̀ mʋ̀ nə swɩ̀n kʋ n con: N yɩrɩ nə yɩ Piyɛrə, kʋ də̀ń nə yɩ pɩ̀ʋ̀. Aý wɑ́ kə ɑ̀ lɩ̀ɑ̀ tə púlí tə kʋ mʋ̀ pɩ̀ʋ̀ təntə yuu wɑ, ndə lìù nə tún dìə̀ dəkuu pɩ̀ʋ̀ yuu nətʋ. Tɩɑn də tə dɩ̀ɑ̀n mɑmɑ, tə bɑ wɑ̀nɩ́ tə cʋ̀ɡʋ̀ kʋ púlí təntə.
40016019	Aý wɑ́ pɑ mʋ́ Yɩɩ pɑ̀rɩ̀ borbɩɑ tə. Kʋ tə, n nə wɑ́ vɩ tɩɑ yuu wɑ, kʋ wɑ́ yɑ̀ nətʋ Yɩɩ sɑ̀ń də nə. Kʋ tə, n nə wɑ́ sɛ̀ tɩɑ yuu wɑ, kʋ wɑ́ yɑ̀ nətʋ Yɩɩ sɑ̀ń də nə".
40016020	Kʋ kwɑ nə, Zwezi dùə̀ sú ʋ kɑrbɩɑ tə nii nə, sə bɑ dɑ̀n kɑ́ swɩ̀n kʋ, bɑ pɑ lìù mɑmɑ yəni də, ʋ mʋ̀ nə yɩ Kərisə.
40016021	Kʋ nə zɩɡɩ kʋ mɑ́ŋɑ́ təntə wɑ, Zwezi swɩ̀n ʋ kɑrbɩɑ tə con, də kʋ yɩ kɑ́lʋ́, sə ʋ vɑ Zwerizɑlɛmə. Mə kʋ mʋ̀ tɩfɑrʋ tə wɑ, ʋ wɑ́ də́ cɑ̀n zənzən Zwifə-bɑ nəkwɩnɑ, də bɑ Yɩɩ joŋwɑnɑ yun tɩ̀ɑ́n, də bɑ Yɩɩ nii yənu tɩ̀ɑ́n-bɑ yɑ́ɑ́ con. Bɑ wɑ́ ɡʋ wɑ́, yɑ́ dɩɑn bɑtwɑ nii nə, ʋ wɑ́ pìí ʋ bwin ʋ nɑn.
40016022	Piyɛrə dɑ̀ń mɑ bon Zwezi, ʋ jɑ nɑn kwɑ, ʋ ɡɑ cɑɡɑ ʋ nii nə, ʋ wʋ́: "Yuu-Tiu, Yɩɩ dɑ̀n kɑ́ jɑ bɑ̀! Kʋ tə bɑ́ yí mʋ́, ɑbɑdɑ".
40016023	Yɑ́ Zwezi dɑ̀ń pìí ʋ vəvəri, ʋ swɩ̀n Piyɛrə con, ʋ wʋ́: "Jɑ pɩ̀ɑ̀ bwɑ́lɩ́, Sɩtɑnɑ! N cɩ̀ɡɑ̀ ɑ̀ cwəŋə nə, n nə bɑ bʋŋɑ ndə Yɩɩ nə, n nə yɩ n bʋŋɑ ndə ləzoni nə tə yɩrɩ".
40016024	Zwezi mɑ kʋ́ʋ̀ swɩ̀n ʋ kɑrbɩɑ tə con, ʋ wʋ́: "Lìù tə mɑmɑ nə pɩ̀ɑ̀, sə ʋ bɑ̀ ʋ twɑ́ ɑ̀ nə, sə kʋ tíú kʋ́ʋ̀ dɑ̀n kɑ́ tì ʋ tɩ̀ɑ̀n, ʋ mɑ fwɑ ʋ təntɩɑn puswənə. Kʋ tíú mɛ, sə ʋ sɛ̀, ʋ twɑ́ ʋ də́ cɑ̀n, də nə kʋ jɑ vələ ʋ tɩɑn dɑɡɑrʋ tə yuu wɑ.
40016025	Lìù tə, ʋ nə pɩ̀ɑ̀, sə ʋ jon ʋ mɩɩ tə, ʋ wɑ́ kwɩ̀n kʋ nə. Yɑ́ lìù tə, ʋ nə wɑ́ dʋɡʋ ʋ mɩɩ tə ɑ̀ mʋ̀ yɩrɩ, kʋ tíú wɑ́ nɑ mɩɩ, kʋ nə bɑ zwɛ̀ Yɩɩ con.
40016026	Kʋ funə wɑ yə̀n nə kʋ pɑ lìù nə, də ʋ nə nɩ tɩɑ yuu jɩjə tə mɑmɑ, yɑ́ ʋ ɡɑ kwɩ̀n mɩɩ tə nə, kʋ nə bɑ zwɛ̀ Yɩɩ con? Won wulə ləzwənə nə wɑ́ pɑ, sə kʋ mɑ yə̀ ʋ mɩɩ tə kʋ jon, nɑɑɑ?
40016027	Ləzwənə-Biuf1 tə wɑ́ bɑ̀, ʋ nyɩnɑ Yɩɩ dun tə wɑ də ʋ mɑlɩkɛ. Yɑ́ ʋ wɑ́ ŋwɩ́n lìù mɑmɑ, ndə ʋ nə tʋn nətʋ.
40016028	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bɑ tə duən, bɑ nə wulə yəbə bɑ́ tɩ də bɑ nə wɑ̀ Ləzwənə-Biu tə nɩ, ʋ twi də ʋ pɑ̀rɩ̀ tə".
40017001	Dɩɑn bɑrdʋ kwɑ nə, Zwezi jɩn Piyɛrə də Zwɑkə, ʋ súrí Zwɑkə nubiu Zwɑn nə, ʋ jɑ bɑ ʋ vɑ pɑɑn nədɑrʋ yuu, ʋ də bɑ cɩcɩ.
40017002	Ʋ lwɑ̀ń ʋ tɩ̀ɑ̀n bɑ yɩ́ɑ́ yuu, ʋ yɑ́ɑ́ wulə kɑ pəpəli, ndə yɩcɑʋ nə. Yɑ́ ʋ ɡɑnɑn də lwɑ̀ń nəpwənə, ndə poni nə.
40017003	Yɑ́ ʋ kɑrbɩɑ tə dɑ̀ń nɑ Moyizə də Yɩɩ nii sʋ̀sʋ̀nʋ̀ Eli, bɑ swɩ̀n də Zwezi.
40017004	Piyɛrə dɑ̀ń mɑ swɩ̀n Zwezi con, ʋ wʋ́: "Yuu-Tiu, kʋ ziən də, nə nə wulə yəbə. Də n nə pɩ̀ɑ̀, ɑ̀ wɑ́ pú ɡɑnsilə bɑtwɑ yəbə. N mʋ̀ nədʋ, Moyizə nədʋ, Eli də nədʋ".
40017005	Ʋ nə wulə ʋ swɩ̀n mɑ́ŋɑ́ tə wɑ, də bɑkwɑn kʋ nə cɩcɩlɩ twi, kʋ pú bɑ yuu nə. Yɑ́ kori ɡɑ nɑn kʋ wɑ, kʋ wʋ́: "Ʋ tə yɩ ɑ̀ biswənə tə, ʋ nə poli ɑ̀ pùə́. Á cʋɡɑ ʋ nii!"
40017006	Mɑ́ŋɑ́ tə nə, kɑrbɩɑ tə nə nì kori təntə, fən jɩn bɑ zənzən, bɑ tʋ tɩɑ bɑ yɑ́ɑ́ yuu.
40017007	Zwezi fɑ̀rʋ́ ʋ yí, ʋ dwen bɑ yɩrɑ, ʋ ɡɑ swɩ̀n, ʋ wʋ́: "Á zɑŋɑ yɩɩ nə! Á dɑ̀nɑ̀ kɑ́ pɑ fən jɑ ɑbɑ!"
40017008	Bɑ nə zɩ̀n bɑ yɛ́ɛ́, bɑ kə yɩɩ nə, bɑ kʋ́ʋ̀ wɑ̀ lìù don nɩ, bɑ súrí Zwezi nə.
40017009	Bɑ nə nɑn pɑɑn tə yuu bɑ cwi, Zwezi pɩn bɑ nii, ʋ wʋ́: "Á dɑ̀nɑ̀ kɑ́ swɩ̀n yoo kʋ tə, ɑ́ bɩrɩ lìù mɑmɑ nə, kʋ jə vələ, Ləzwənə-Biuf1 tə tɩɑn də ʋ kɑ pìí kɑ bwin".
40017010	Zwezi kɑrbɩɑ tə dɑ̀ń mɑ bwe wɑ́, bɑ wʋ́: "Bɛ̀ɛ̀ nə pɩn, Zwifə-bɑ Yɩɩ nii yənu tɩ̀ɑ́n tə wʋ́, də Eli nə wɑ́ dí yɑ́ɑ́, ʋ bɑ̀?"
40017011	Ʋ mɑ le bɑ, ʋ wʋ́: "Eli mɛ, sə ʋ cɩ́ɡɑ́ bɑ̀, ʋ kwɛn tə mɑmɑ.
40017012	Aý mʋ̀ dɑ̀ń nə swɩ̀n kʋ, ɑ́ con: Eli mɑnwɑrɩ ʋ bɑ̀, lɩ̀ɑ̀ tə ɡɑ wɑ̀ lwɑrɩ. Yɑ́ bɑ tì wɑ́, bɑ mɑ fwɑ bɑ tə swə tə. Mə nətʋ nə, bɑ wɑ́ kə Ləzwənə-Biu tə cɑ̀n wɑ".
40017013	Kɑrbɩɑ tə dɑ̀ń mɑ lwɑrɩ də, kʋ yɩ Zwɑn-Bɑtisə yoo nə ʋ swɩ̀n.
40017014	Mɑ́ŋɑ́ tə, bɑ nə yí bwɑ́lɩ́ tə, lɑlʋʋ tə nə wulə, bɛɛ don fɑ̀rʋ́ ʋ yí Zwezi yɩrɑ, ʋ tʋ ʋ nɑdwɑnɑ yuu ʋ yɑ́ɑ́ con, ʋ ɡɑ swɩ̀n, ʋ wʋ́:
40017015	"Yuu-Tiu dəri ɑ̀ bìú tə, ʋ nə twɩ kwɑrɑn, tə yinəɡə, ʋ nɑ cɑ̀n zənzən. Kʋ nə zɑ̀n ʋ wɑ̀ɑ́, ʋ twɩ mən wɑ, nə ɑ̀ yə̀ə́ nɩ́ɑ́ wɑ.
40017016	Aý jɑ wɑ́, ɑ̀ bɑ̀ n kɑrbɩɑ tə con, yɑ́ bɑ wɑ̀ wɑ́ wɑ̀nɩ́ bɑ pɑ, ʋ nɑ yɑzurə".
40017017	Zwezi mɑ swɩ̀n, ʋ wʋ́: "Á mʋ̀ zə̀n lɩ̀ɑ̀-bɑ, ɑ́ tə nə bɑ Yɩɩ nii sɛ̀, ɑ́ ɡɑ fwɑ yotələn! Dɩɑn bɑɡɑlɩ nə ɑ̀ tə wɑ́ yɑ̀ də ɑbɑ? Kʋ yɩ ɑ̀ wɑ́ jɑ pɩ́nʋ́ kʋ mɛ nətə də ɑbɑ? Á jɑnɑ bisɩmɑɑ tə, ɑ́ jɑ bɑ̀ ɑ̀ con!"
40017018	Zwezi mɑ swɩ̀n ʋ zɩɡɩ zini tə nə. Kʋ mɑ nɑn kʋ yɑ́ bisɩmɑɑ tə, ʋ ɡɑ nɑ yɑzurə, nɑɑ nədʋ.
40017019	Kɑrbɩɑ tə mɑ fɑ̀rʋ́ bɑ yí Zwezi tətə yɩrɑ, bɑ bwe wɑ́, bɑ wʋ́: "Bɛ̀ɛ̀ nə pɩn, nə wɑ̀ wɑ̀nɩ́ nə lɩ zini tə?"
40017020	Zwezi mɑ le, ʋ wʋ́: "Kʋ yɩ ɑ́ nə bɑ ɑ́ wɑɑ keni ɑ̀ nə wuuu tə yɩrɩ. Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Də ɑ́ nə ken ɑ́ wɑɑ ɑ̀ nə, kɑ nə dɑ́ɑ́ ndə ɡɑbiu nəmɑnbiə nə, ɑ́ wɑ́ wɑ̀nɩ́ ɑ́ swɩ̀n pɑɑn kɑ tə con: 'Zɑ̀n yəbə, n pə̀ń lɑ́ con', yɑ́ kʋ ɡɑ wɑ́ zɑ̀n. Won tə̀lə́, ɑ́ nə bɑ wɑ̀nɩ́, ɑ́ fwɑ". [
40017021	Yɑ́ kʋ dɑ̀ń nə yɩ yɩjʋnɩ də nivori nə nə kʋ wɑ́ twɑ́, bɑ mɑ lɩ kʋ zini yiri kʋ tə.]
40017022	Mɑ́ŋɑ́ tə, Zwezi də ʋ kɑrbɩɑ tə nə wulə bɑ vəli Gɑlile nɑɡwɑnɑɑ tə wɑ, Zwezi swɩ̀n bɑ con, ʋ wʋ́: "Ləzwənə-Biuf1 tə mɛ, sə bɑ jɑ wɑ́, bɑ kə ləzoni jɩ̀ɑ̀n wɑ.
40017023	Bɑ wɑ́ ɡʋ wɑ́, yɑ́ dɩɑn bɑtwɑ nii nə, ʋ wɑ́ pìí ʋ bwin ʋ nɑn". Kɑrbɩɑ tə pwìí cʋ̀ɡʋ̀ zənzən kʋ yoo təntə yɩrɩ.
40017024	Mɑ́ŋɑ́ tə wɑ, Zwezi də ʋ kɑrbɩɑ tə nə yí Kɑpɛrənɑyimə, Zwifə-bɑ Yɩɩ dìə̀ lɑnpolɩnɑ tə fɑ̀rʋ́ bɑ yí Piyɛrə yɩrɑ, bɑ ɡɑ bwe wɑ́, bɑ wʋ́: "Á kɑrnyɩnɑ tə ŋwɩ́n Yɩɩ dìə̀ lɑnpoo tə, nɑɑɑ?"
40017025	Piyɛrə mɑ le, ʋ wʋ́: "Awo, ʋ ŋwɩ́n kʋ". Mɑ́ŋɑ́ tə wɑ, Piyɛrə nə zwɩ dìə̀ tə wɑ, Zwezi nə təntən ʋ swɩ̀n, ʋ wʋ́: "Simonf1 bɛ̀ɛ̀ nə n bʋŋɑ yoo kʋ tə yuu wɑ? Wɑ̀ɑ̀ nə ŋwɩ́n lɑnpoo, ʋ pɩn tɩɑ yuu pɛ̀ɡɑ́ nə? Wɑ̀ɑ̀ nə yɑ̀ɑ́ lɑ́ wiən, ʋ pɩn tɩɑ yuu pɛ̀ɡɑ́ nə? Kʋ yɑ tɩʋ tɩ̀ɑ́n, nə ɑ̀ yə̀ə́ vərə nə yɑ̀ɑ́ fwɑ kʋ?"
40017026	Piyɛrə mɑ le, ʋ wʋ́: "Vərə nə". Zwezi swɩ̀n ʋ con, ʋ wʋ́: "Kʋ nətʋ tə nə, tɩʋ tɩ̀ɑ́n tə mʋ̀ tɩ bɑ tɩ̀ɑ̀n, bɑ bɑ won ŋwɩ́n.
40017027	Yɑ́, sə nə dɑ̀n kɑ́ cʋ̀ɡʋ̀ lɑnpolɩnɑ tə pwìí nə, vəli mʋnɑɑ tə wɑ, n dɩlɩ ɡwɑlɑ nɩ́ɑ́ tə wɑ. Təntən fəli tə nii, n nə wɑ́ jɑ, súrí kʋ nii, n wɑ́ nɑ səbiu lɑ́, kʋ nə wɑ́ ŋwɩ́n ɑ̀ də mʋ́ lɑnpoo".
40018001	Kʋ mɑ́ŋɑ́ tə wɑ, kɑrbɩɑ tə fɑ̀rʋ́ bɑ yí Zwezi yɩrɑ, bɑ bwe wɑ́, bɑ wʋ́: "Wɑ̀ɑ̀ nə dwə nə mɑmɑ Yɩɩ pɑ̀rɩ̀ tə wɑ?"
40018002	Zwezi mɑ bon bisɩmɑɑ, ʋ zɩɡɩ wɑ́ bɑ tətəŋi wɑ,
40018003	ʋ ɡɑ swɩ̀n, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á nə wɑ̀ lwɑ̀ń, ɑ́ jì ndə bìsɩ́nɑ́ nə, ɑ́ bɑ́ zʋ Yɩɩ pɑ̀rɩ̀ tə wɑ.
40018004	Lìù tə, ʋ nə wɑ́ doni ɑ́ mɑmɑ Yɩɩ pɑ̀rɩ̀ tə wɑ, yɩ lìù tə, ʋ nə wɑ́ mun ʋ tɩ̀ɑ̀n, ʋ ɡɑ jì ndə bisɩmɑɑ nə.
40018005	Lìù tə, ʋ nə jɩn bisɩmɑbiə zəni, ndə wɑ̀ tə nə ɑ̀ mʋ̀ yɩrɩ, kʋ yɩ ɑ̀ mʋ̀ tətə nə, kʋ tíú jɩn zəni".
40018006	Zwezi kʋ́ʋ̀ swɩ̀n, ʋ wʋ́: "Yɑ́ lìù tə, ʋ nə pɩn, lɑbwɑnɑ təntə, bɑ nə keni bɑ wɑɑ ɑ̀ nə wuuu, don twɑ́ ʋ nə, ʋ dʋɡʋ Yɩɩ cwəŋə tə, kɑ jɛ́n, kʋ wɑ́ kʋkwɑnɩ kʋ tíú con nə, də bɑ nə vwə kɑpɑn nəfɑrʋ ʋ bɩɑn nə, bɑ jɑ vɑ bɑ dɩ mʋʋ nɩ́ɑ́ də̀ń nə.
40018007	Lɛɛ wɑ́ yɑ̀ tɩɑ yuu də yìə̀n nə dɑ́ɑ́, tə nə pɩn ləzoni fwɑ cʋnɑ! Tə mʋ̀ yìə̀n təntə də wɑ̀rɩ̀, tə zwɛ̀ tɩɑ yuu wɑ. Yɑ́ lɛɛ dɑ̀ń nə wɑ́ yí lìù tə, ʋ nə wɑ́ pɑ, ʋ don fwɑ cʋnɑ.
40018008	Kʋ nə yɩ də kʋ wɑ́ twɑ́ n jɩɩn nə, nə ɑ̀ yə̀ə́ n nɑɑ nə, sə n mɑ fwɑ cʋnɑ, ɡwəŋə tə n dɩlɩ yɩŋʋnɑ də mʋ́. Kʋ kʋkwɑ kʋ pɑ mʋ́, də n nə nɩ mɩɩ tə Yɩɩ con, də jɩɩn kuku, nə ɑ̀ yə̀ə́ də nɑɑ kuku, kʋ doni, də n nə jə jɩ̀ɑ̀n tə mɑmɑ, nə ɑ̀ yə̀ə́ nɛɛ tə mɑmɑ, bɑ ɡɑ tì mʋ́ bɑ dɩlɩ mən wɑ, tə nə bɑ dəŋə.
40018009	Kʋ nə kʋ́ʋ̀ yɩ kʋ twɑ́ n yii nə, n mɑ fwɑ cʋnɑ, jɑ kʋ, n lɩ n dʋɡʋ yɩŋʋnɑ də mʋ́. Kʋ kʋkwɑ kʋ pɑ mʋ́, də n nə nɩ mɩɩ Yɩɩ con də yii nədʋ, kʋ doni, də n nə jə yɩ́ɑ́ bələ, bɑ ɡɑ tì mʋ́ bɑ dɩlɩ mən dìə̀ tə wɑ".
40018010	Zwezi kʋ́ʋ̀ swɩ̀n, ʋ wʋ́: "Aý mʋ̀ nə swɩ̀n kʋ ɑ́ con nə: Á cɩɑ ɑ́ tɩ̀ɑ̀n nə, ɑ́ dɑ̀nɑ̀ kɑ́ ɡwiən lɑbwɑnɑ tə, bɑ nə bɑ dun jə. Bɑ wɑ lɑdʋɑ də tətə. Mɑ́ŋɑ́ mɑmɑ bɑ mɑlɩkɛ nə zɩɡɑ ɑ̀ nyɩnɑ Yɩɩ yɑ́ɑ́ con, ʋ nə wulə Yɩɩ sɑ̀ń nə yɩrɩ.
40018011	[Ləzwənə-Biuf1 tə twi tɩɑ yuu, sə ʋ jon lɩ̀ɑ̀ tə, bɑ nə jɛ́n, ʋ pɑ Yɩɩ nə.]
40018012	Də lìù nə jə pee bíí, kɑ nədʋ ɡɑ jɛ́n, ʋ wɑ́ yɑ́ tə sɑpwɩnɩɑ də fuɡə də nʋɡʋ tə duən tə pɑɑn tə yuu wɑ, ʋ ɡɑ vɑ ʋ pɩ̀ɑ̀ kɑ tə, kɑ nə jɛ́n tə. Bɛ̀ɛ̀ nə ɑ́ bʋŋɑ kʋ yuu wɑ?
40018013	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Ʋ ɡɑ nə nɩ kɑ, ʋ pùə́ wɑ́ poli, kʋ mʋ̀ piə təntə yɩrɩ, kʋ doni tə sɑpwɩnɩɑ də fuɡə də nʋɡʋ tə duən tə, tə nə wɑ̀ jɛ́n tə.
40018014	Mə nətʋ nə, ɑ́ nyɩnɑ Yɩɩ tə, ʋ nə wulə Yɩɩ sɑ̀ń nə, də bɑ pɩ̀ɑ̀, sə bɑ mʋ̀ lɑbwɑnɑ təntə nədʋ jɛ́n".
40018015	Zwezi kʋ́ʋ̀ swɩ̀n, ʋ wʋ́: "Də n nubiu nə cʋ̀ɡʋ̀, n nə vəli n yí wɑ́, n ɡɑ bɩrɩ wɑ́ ʋ cʋnɑ tə, n mʋ̀ də wɑ́ bələ pwərə wɑ. Ʋ nə cʋɡʋ n nii, də n jon wɑ́, n kə cwəŋə nə.
40018016	Yɑ́ ʋ dɑ̀ń nə nə vɩɡɑ, sə ʋ cʋɡʋ n nii, tì lìù nədʋ, nə ɑ̀ yə̀ə́ lɩ̀ɑ̀ bələ, n súrí n tɩ̀ɑ̀n nə, sə kʋ mɑ yɑ̀ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Kʋ mɛ, sə kʋ jɑ lɩ̀ɑ̀ bələ, bɑ nə yə̀ə́ kʋ yoo tə, nə ɑ̀ yə̀ə́ lɩ̀ɑ̀ bɑtwɑ.'
40018017	Yɑ́ ʋ tə nə vɩɡɑ, sə ʋ cʋɡʋ bɑ nii, sə n swɩ̀n kʋ Kərisə lɩ̀ɑ̀ púlí tə con. Yɑ́ ʋ tə nə vɩɡɑ, sə ʋ cʋɡʋ lɩ̀ɑ̀ təntə, sə n tì wɑ́, n mɑ fwɑ ndə lìù tə nə, ʋ nə yə̀rì Yɩɩ, nə ɑ̀ yə̀ə́ ndə lɑnpolɩnʋ nə".
40018018	Zwezi kʋ́ʋ̀ swɩ̀n, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ tə, ɑ́ nə wɑ́ vɩ tɩɑ yuu wɑ, kʋ wɑ́ yɑ̀ nətʋ Yɩɩ sɑ̀ń də nə. Kʋ tə, ɑ́ nə wɑ́ sɛ̀ tɩɑ yuu wɑ, kʋ wɑ́ yɑ̀ nətʋ Yɩɩ sɑ̀ń də nə.
40018019	Cɩ́ɡɑ́ mɑmɑ, ɑ̀ mʋ̀ nə kʋ́ʋ̀ swɩ̀n kʋ ɑ́ con: Kʋ nə yɑ ɑ́ lɩ̀ɑ̀ bələ, də nə ken duən nə tɩɑ yuu wɑ, sə ɑ́ mɑ lòrì won mɑmɑ yɩjʋnɩ wɑ, ɑ̀ nyɩnɑ Yɩɩ tə, ʋ nə wulə Yɩɩ sɑ̀ń nə, wɑ́ pɑ kʋ ɑbɑ.
40018020	Cɩ́ɡɑ́, bwɑ́lɩ́ tə nə, lɩ̀ɑ̀ bələ, nə ɑ̀ yə̀ə́ bɑtwɑ nə ken duən nə ɑ̀ mʋ̀ yɩrɩ tə nə, ɑ̀ wulə bɑ tətəŋi wɑ".
40018021	Piyɛrə dɑ̀ń mɑ fɑ̀rʋ́ ʋ yí Zwezi yɩrɑ, ʋ ɡɑ bwe wɑ́, ʋ wʋ́: "Yuu-Tiu, nɛɛ bɑɡɑlɩ nə ɑ̀ mɛ, sə ɑ̀ sɛ̀ ɑ̀ kwɛn yoo ɑ̀ lɩ ɑ̀ mʋ̀ də ɑ̀ don pwərə wɑ, ʋ nə cʋ̀ɡʋ̀ ɑ̀ nə, mɑ́ŋɑ́ mɑmɑ wɑ? Sə kʋ yɑ nɛɛ bɑrpɛ, nɑɑɑ?" Zwezi mɑ le wɑ́, ʋ wʋ́:
40018022	"Aý wɑ̀ swɩ̀n də nɛɛ bɑrpɛ nə mɛ, ɑ̀ wʋ́, sə kʋ yɑ nɛɛ sɑpwɩtwɑ də fuɡə dəkurən bɑrpɛ.
40018023	Kʋ mʋ̀ nə pɩn, Yɩɩ pɑ̀rɩ̀ tə nyɩn ndə pɩ̀ʋ́ don nə zɑ̀n, sə ʋ mɑ jon ʋ jɩŋɑ ʋ tʋ̀tʋ̀nɑ̀ con, ʋ kə duən nə.
40018024	Ʋ nə wulə ʋ ɡɑ̀lɩ̀ mɑ́ŋɑ́ tə wɑ, bɑ jɩn tʋ̀tʋ̀nʋ̀ tə don, bɑ bɑ̀ ʋ con, ʋ jɩŋɩ nə yí sɩ́ɑ́n səbikʋlɑnf1 mʋ̀rʋ̀ fuɡə (10,000).
40018025	Kʋ bɛɛ təntə yɑ̀ bɑ won jə, sə ʋ mɑ ŋwɩ́n səbiu təntə. Ʋ yuu tíú tə mɑ pɑ nii, sə bɑ jɑ wɑ́ bɑ yə̀ ndə yoŋu nə, sə bɑ ɡɑ yə̀ ʋ kɑn də ʋ bɩɑ də kʋ tə mɑmɑ, ʋ nə jə, sə jɩŋɩ tə mɑ wɑ̀nɩ́ kʋ ŋwɩ́n.
40018026	Tʋ̀tʋ̀nʋ̀ təntə mɑ tʋ tíú tə yɑ́ɑ́ con, ʋ ɡɑ lòrì wɑ́, ʋ wʋ́: 'Jɑ pɩ́nʋ́ də nə! Aý wɑ́ ŋwɩ́n n jɩŋɩ tə mɑmɑ!'
40018027	Ʋ yuu tíú tə dəri ʋ yinəɡə. Ʋ yɑ́ jɩŋɩ tə, ʋ pɑ wɑ́. Yɑ́ ʋ ɡɑ dʋɡʋ wɑ́, ʋ pɑ ʋ vìí.
40018028	Tʋ̀tʋ̀nʋ̀ təntə nə nɑn, ʋ jə́rí ʋ tʋ̀tʋ̀nʋ̀ don, ʋ cɩnɩɑ səbikʋlɑnf1 bíí nə wulə ʋ yuu wɑ, ʋ pùrì ʋ kələru nə ʋ kɑŋɑ, ndə ʋ kɑ ɡʋ wɑ́, ʋ ɡɑ wʋ́: 'Ŋwɩ́n ɑ̀ jɩŋɩ tə, kʋ nə wulə n yuu wɑ!'
40018029	Ʋ tʋtʋndon tə mɑ tʋ ʋ nɛɛ nə ʋ yɑ́ɑ́ con, ʋ lòrì wɑ́, ʋ wʋ́: 'Jɑ pɩ́nʋ́ də nə! Aý wɑ́ ŋwɩ́n mʋ́!'
40018030	Yɑ́ ʋ wɑ̀ kʋ sɛ̀. Ʋ pɩn bɑ jɑ wɑ́, bɑ kə bɑ̀ń dìə̀, sə ʋ yɑ lɑ́, kʋ jɑ vələ, ʋ nə wɑ́ ŋwɩ́n jɩŋɩ tə.
40018031	Mɑ́ŋɑ́ tə wɑ, tʋ̀tʋ̀nɑ̀ tə duən nə nɩ kʋ nətʋ tə, bɑ pwìí cʋ̀ɡʋ̀ zənzən. Yɑ́ bɑ ɡɑ vɑ bɑ tún kʋ mɑmɑ, bɑ bɩrɩ bɑ yuu tíú tə.
40018032	Yuu tíú tə dɑ̀ń mɑ pɑ, bɑ jɑ kʋ tʋ̀tʋ̀nʋ̀ təntə bɑ bɑ̀, ʋ ɡɑ wʋ́: 'Tʋtʋnwʋlʋnyɩɑn! Aý yɑ́ ɑ̀ jɩŋɩ tə, ɑ̀ pɑ mʋ́, n nə lòrì nə, sə ɑ̀ fwɑ kʋ yɩrɩ.
40018033	N də yɑ̀ mɛ, sə n dəri n twɑdon tə yinəɡə, ndə ɑ̀ nə dəri n yinəɡə nətʋ.'
40018034	Yuu tíú tə lɩŋɑ zɑ̀n zənzən, ʋ mɑ pɑ, bɑ jɑ tʋ̀tʋ̀nʋ̀ təntə, sə bɑ mɑ̀ wɑ́, kʋ jɑ vələ, ʋ nə wɑ́ ŋwɩ́n jɩŋɩ tə".
40018035	Zwezi dɑ̀ń mɑ súrí lɑ́, ʋ wʋ́: "Mə nətʋ nə ɑ̀ nyɩnɑ Yɩɩ tə, ʋ nə wulə Yɩɩ sɑ̀ń nə, wɑ́ tʋn ɑbɑ, də ɑ́ lìù mɑmɑ nə wɑ̀ sɛ̀ ʋ kwɛn ʋ də ʋ don yìə̀n ʋ lɩ bɑ pwərə wɑ, də ʋ wɑɑ mɑmɑ".
40019001	Mɑ́ŋɑ́ tə wɑ, Zwezi nə kɑ̀rɩ̀ ʋ zwɛ̀, ʋ nɑn Gɑlile nɑɡwɑnɑɑ tə wɑ, ʋ vɑ Zwide nɑɡwɑnɑɑ wɑ, Zwurədɛn mʋnɑɑ tə vɑ̀n don nə.
40019002	Lɑlʋʋ púə́ ʋ kwɑ, ʋ ɡɑ zwɛ̀ bɑ yɑyɩŋɑ yɑyɩrɑn, kʋ bwɑ́lɩ́ təntə wɑ.
40019003	Fɑrɩzɩɑn-bɑ tə duən fɑ̀rʋ́ bɑ yí ʋ yɩrɑ, bɑ bwe wɑ́, sə bɑ mɑ jɑ ʋ də̀ń nə, bɑ wʋ́: "Kʋ mɛ, sə bɛɛ dʋɡʋ ʋ kɑn yoo mɑmɑ də̀ń nə, nɑɑɑ?"
40019004	Zwezi mɑ le, ʋ wʋ́: "Á wɑ̀ kɑ̀rɩ̀, kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Mɑ́ŋɑ́ tə, Yɩɩ nə fwɑ lʋʋ, ʋ fwɑ bɛɛ də kɑn,
40019005	ʋ ɡɑ swɩ̀n, ʋ wʋ́: Kʋ mʋ̀ yɩrɩ nə, bɛɛ wɑ́ nɑn ʋ yɑ́ ʋ nuu də ʋ nyɩnɑ, ʋ ɡɑ vwɑ ʋ tɩ̀ɑ̀n ʋ kɑn nə. Yɑ́ bɑ mɛ bələ dɑ̀ń wɑ́ jì won nədʋ'."
40019006	Zwezi swɩ̀n ʋ súrí lɑ́, ʋ wʋ́: "Yɑ́ bɑ kʋ́ʋ̀ bɑ yɑ̀ lɩ̀ɑ̀ bələ, bɑ dɑ̀ń wɑ́ yɑ̀ won nədʋ. Ləzwənə mɑmɑ kʋ́ʋ̀ wɑ mɛ, sə ʋ dɑ̀n kɑ́ pwɛ̀ kʋ tə, Yɩɩ nə vwə duən nə!"
40019007	Fɑrɩzɩɑn-bɑ mɑ bwe wɑ́, bɑ wʋ́: "Bɛ̀ɛ̀ dɑ̀ń nə pɩn Yɩɩ nii tə, ʋ nə pɩn Moyizə nə, mɑ pɑ nii də, bɛɛ nə pɩ̀ɑ̀ ʋ dʋɡʋ ʋ kɑn, sə ʋ pɑ wɑ́ kɑ kwɑ kɑsweri sɑɡɩ?"
40019008	Zwezi mɑ le, ʋ wʋ́: "Moyizə pɩn cwəŋə, sə ɑ́ dʋɡʋ ɑ́ kɑnɑ tə, ɑ́ zɩbɑniun tə yɩrɩ. Yɑ́ mɑ́ŋɑ́ tə wɑ, Yɩɩ nə fwɑ lʋʋ, kʋ yɑ̀ tɑ̀ nətʋ.
40019009	Aý mʋ̀ nə swɩ̀n kʋ ɑ́ con: Bɛɛ tə, ʋ nə dʋɡʋ ʋ kɑn, kʋ ɡɑ tɑ̀ ʋ jɩn wɑ́ kɑcwɑn wɑ, ʋ ɡɑ swe kɑn don, ʋ mʋ̀ bɛɛ təntə fwɑ bɑcwɑn".
40019010	Ʋ kɑrbɩɑ tə mɑ swɩ̀n ʋ con, bɑ wʋ́: "Də kʋ nə yɩ nətʋ kʋ pɑ bɛɛ nə ʋ kɑn con nə, ʋ nə wɑ̀ swe nə kʋkwɑ".
40019011	Zwezi mɑ swɩ̀n bɑ con, ʋ wʋ́: "Lɩ̀ɑ̀ mɑmɑ wɑ̀rɩ̀ kʋ yoo təntə də̀ń bɑ nì, də kʋ nə tɑ̀ bɑ tə, Yɩɩ nə pɩn, sə bɑ nì kʋ də̀ń, cɩcɩ.
40019012	Yìə̀n dɑ́ɑ́ zənzən, tə nə kɑ́ŋɑ́ lɩ̀ɑ̀ nə, sə bɑ dɑ̀n kɑ́ swe. Bɑ duən yɩ bɑ lʋrɩ bɑ nətʋ. Bɑ duən də yɩ lɩ̀ɑ̀ nə pɩn, bɑ jì bɑtɑnɩ bɑ wɑ̀rɩ̀ kɑn bɑ swe. Bɑ tɑlɩkwɑ lɩ̀ɑ̀ tə yɩ bɑ tə, bɑ nə tɑ̀ Yɩɩ pɑ̀rɩ̀ yìə̀n tə yɩrɩ, bɑ bɑ swe. Lìù tə, ʋ nə wɑ̀ɑ́ kʋ də̀ń ʋ nì, sə ʋ nì!"
40019013	Lɩ̀ɑ̀ jɩn bìsɩ́nɑ́, bɑ bɑ̀ Zwezi con nə, sə ʋ tún ʋ jɩ̀ɑ̀n bɑ yuu wɑ, ʋ lòrì Yɩɩ ʋ pɑ bɑ. Yɑ́ ʋ kɑrbɩɑ tə dɑ̀ń wulə bɑ cɑɡɑ bɑ nii nə.
40019014	Zwezi dɑ̀ń mɑ swɩ̀n, ʋ wʋ́: "Á yɑɡɑ bìsɩ́nɑ́ tə, sə bɑ bɑ̀ ɑ̀ con nə! Á dɑ̀nɑ̀ kɑ́ cɩ̀ bɑ nə! Yɩɩ pɑ̀rɩ̀ tə nə yɩ bɑ tə, bɑ nə nyɩn ndə bɑ nə tə nyiən".
40019015	Ʋ nə tún ʋ jɩ̀ɑ̀n bɑ yuu ʋ zwɛ̀, ʋ zɑ̀n kʋ bwɑ́lɩ́ tə nə, ʋ vìí.
40019016	Bɛɛ don fɑ̀rʋ́ ʋ yí Zwezi yɩrɑ, ʋ ɡɑ bwe wɑ́, ʋ wʋ́: "Kɑrnyɩnɑ, bɛ̀ɛ̀ nə ɑ̀ mɛ, sə ɑ̀ tʋn, kʋ nə ziən, sə ɑ̀ mɑ nɑ mɩɩ tə, kʋ nə bɑ zwɛ̀ Yɩɩ con?"
40019017	Zwezi mɑ le wɑ́, ʋ wʋ́: "Bɛ̀ɛ̀ nə pɩn, n mɑ bwe nə kʋ tə yuu wɑ, kʋ nə ziən? Lìù nədʋ cɩcɩ nə ziən. Də n nə pɩ̀ɑ̀, sə n nɑ mɩɩ tə, kʋ nə bɑ zwɛ̀ Yɩɩ con, sɛ̀ n twɑ́ Yɩɩ nii yìə̀n tə nə, ʋ nə pɩn Moyizə nə". Ʋ mɑ bwe wɑ́, ʋ wʋ́: "Yɩɩ nii yoo kʋ kɑɑ tətə?"
40019018	Zwezi mɑ le, ʋ wʋ́: "Dɑ̀n kɑ́ ɡʋ lìù! Dɑ̀n kɑ́ cwɑ̀rɩ̀! Dɑ̀n kɑ́ ŋʋ! Dɑ̀n kɑ́ kʋnɑ kʋnkʋn, n kə lìù nii nə!
40019019	Zìlí n nuu də n nyɩnɑ nii! Sóní n yɩrɑ lìù ndə n tətə nə!"
40019020	Bɑlɑndʋrʋ tə mɑ swɩ̀n ʋ con, ʋ wʋ́: "Aý twɑ́ Yɩɩ nii yìə̀n təntə mɑmɑ nə. Bɛ̀ɛ̀ don nə ɑ̀ kʋ́ʋ̀ mɛ, sə ɑ̀ fwɑ?"
40019021	Zwezi mɑ le wɑ́, ʋ wʋ́: "Də n nə pɩ̀ɑ̀, sə n yɑ lìù tə, Yɩɩ yìə̀n tə nə bɩɡɑ n yuu wɑ, vəli n tì n wiən tə mɑmɑ, n nə jə, n yoli, n ɡɑ pɑ səbiu tə zʋrɑ nə. Yɑ́ n wɑ́ nɑ wiən tə, tə kwənə nə dɑ́ɑ́, Yɩɩ sɑ̀ń nə. Kʋ kwɑ nə, n dɑ̀ń bɑ̀ n twɑ́ ɑ̀ nə!"
40019022	Yɑ́ mɑ́ŋɑ́ tə wɑ, bɑlɑndʋrʋ tə nə nì tə mʋ̀ yìə̀n təntə, ʋ vìí də pucʋnɩ, ʋ nə yɩ jɩjə nəfɑrʋ tíú tə yɩrɩ.
40019023	Zwezi dɑ̀ń mɑ swɩ̀n ʋ kɑrbɩɑ tə con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ cɑ̀ zənzən kʋ pɑ jɩjə tíú nə, sə ʋ zʋ Yɩɩ pɑ̀rɩ̀ tə wɑ.
40019024	Yɑ́ ɑ̀ mʋ̀ nə swɩ̀n kʋ ɑ́ con nə: Nyʋɡʋmɑ kɑ twɑ́ ɡɑncɩɩn bʋʋ kʋ nɑn yɩ mwɑ́lɩ́, kʋ doni jɩjə tíú nə pɩ̀ɑ̀, sə ʋ zʋ Yɩɩ pɑ̀rɩ̀ tə wɑ".
40019025	Mɑ́ŋɑ́ tə nə, kɑrbɩɑ tə nə nì tə yìə̀n təntə, kʋ ɡwɑ́rɩ́ bɑ zəni. Yɑ́ bɑ ɡɑ swɩ̀n, bɑ wʋ́: "Də kʋ nə yɩ nətʋ, wɑ̀ɑ̀ dɑ̀ń nə wɑ́ wɑ̀nɩ́ ʋ nɑ mɩɩ tə, kʋ nə bɑ zwɛ̀ Yɩɩ con?"
40019026	Zwezi mɑ ywɑ̀ń bɑ, ʋ ɡɑ swɩ̀n bɑ con, ʋ wʋ́: "Ləzoni mʋ̀ con kʋ wɑ̀rɩ̀! Yɑ́ tə mɛ wɑ̀ɑ́ Yɩɩ mʋ̀ con".
40019027	Piyɛrə dɑ̀ń mɑ swɩ̀n, ʋ wʋ́: "Ywɑ̀ń, nə dʋɡʋ won mɑmɑ, nə ɡɑ twɑ́ n nə. Kʋ dɑ̀ń wɑ́ yɑ̀ nətə kʋ pɑ nəbɑ?"
40019028	Zwezi mɑ swɩ̀n bɑ con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Mɑ́ŋɑ́ wɑ́ bɑ̀, Ləzwənə-Biuf1 tə nə wɑ́ jə̀ń ʋ dun pɑdɑʋ tə yuu, lʋʋ nədʋn tə wɑ. Á mʋ̀ kɑrbɩɑ fuɡə bələ tə, ɑ́ nə twɑ́ ɑ̀ nə, ɑ́ də wɑ́ jə̀ń pɑdɑrɑn yuu wɑ. Kʋ mɑ́ŋɑ́ tə wɑ, ɑ́ də wɑ́ bʋ̀rɩ̀ Yɩzərɑyɛlə dwíí dəkurən fuɡə bələ tə lɩ̀ɑ̀ bʋ̀rɑ̀.
40019029	Yɑ́ lìù tə mɛ, ʋ nə wɑ́ tɑɑ ɑ̀ mʋ̀ yɩrɩ, ʋ nɑn ʋ yɑ́ ʋ dii, nə ɑ̀ yə̀ə́ ʋ nubɩɑ, nə ɑ̀ yə̀ə́ ʋ nɑkwɑnɑ, nə ɑ̀ yə̀ə́ ʋ nuu, nə ɑ̀ yə̀ə́ ʋ nyɩnɑ, nə ɑ̀ yə̀ə́ ʋ bìsɩ́nɑ́, nə ɑ̀ yə̀ə́ ʋ kɑ́rɩ́, ʋ wɑ́ nɑ ŋwɩ́rɑ́n nɛɛ bíí. Kʋ tə nə súrí lɑ́, ʋ wɑ́ nɑ mɩɩ tə, kʋ nə bɑ zwɛ̀ Yɩɩ con.
40019030	Təntən lɩ̀ɑ̀ dɑ́ɑ́, bɑ nə wɑ́ yɑ̀ tɑlɩkwɑ lɩ̀ɑ̀. Yɑ́ tɑlɩkwɑ lɩ̀ɑ̀ də ɡɑ dɑ́ɑ́, bɑ nə wɑ́ yɑ̀ təntən lɩ̀ɑ̀".
40020001	Zwezi kʋ́ʋ̀ swɩ̀n, ʋ wʋ́: "Nə̀ń, Yɩɩ pɑ̀rɩ̀ tə nə nyɩn nətʋ: Kɑ́rɑ́ tíú don nɑn jɩjʋ fuən fuən, sə ʋ pɩ̀ɑ̀ tʋ̀tʋ̀nɑ̀, ʋ kə ʋ kɑ́rɑ́ wɑ.
40020002	Mɑ́ŋɑ́ tə, ʋ nə nɩ bɑ, ʋ sɛ̀, sə ʋ ŋwɩ́n bɑ cɩnɩɑ səbikʋlʋf1 nədʋ, ndə kʋ nə mɛ nətʋ tə dɩɩn mɑmɑ. Yɑ́ ʋ ɡɑ tʋn bɑ, sə bɑ vɑ bɑ tʋn ʋ kɑ́rɑ́ tə wɑ.
40020003	Ʋ tə pìí ʋ nɑn luɡu nʋɡʋ mɑ́ŋɑ́ wɑ jɩjʋ nə, ʋ kʋ́ʋ̀ nɑ bɑ duən bɑ jə̀ə́ tʋtʋ.
40020004	Ʋ mɑ swɩ̀n bɑ con, ʋ wʋ́: 'Á vələ, sə ɑ́ də tʋn ɑ̀ kɑ́rɑ́ tə wɑ. Yɑ́ ɑ̀ ɡɑ wɑ́ pɑ ɑ́ də nə, ndə kʋ nə mɛ nətʋ!'
40020005	Bɑ də mɑ kɛ̀ń bɑ vɑ lɑ́ nə. Yɩcɑʋ luɡu fuɡə bələ mɑ́ŋɑ́ wɑ, bɛɛ tə kʋ́ʋ̀ nɑn. Dədəni luɡu bɑtwɑ mɑ́ŋɑ́ wɑ, ʋ kʋ́ʋ̀ ʋ nɑn ʋ fwɑ, ndə dí yɑ́ɑ́ tə nə.
40020006	Yɑ́ kʋ nə kʋ́ʋ̀ yí dədəni luɡu bonu, ʋ nɑn ʋ mɑ kʋ́ʋ̀ nɑ bɑ duən, bɑ nə zɩɡɑ. Ʋ mɑ bwe bɑ, ʋ wʋ́: 'Bɛ̀ɛ̀ nə pɩn, ɑ́ zɩɡɑ yəbə jɩjʋ tə mɑmɑ, ɑ́ ɡɑ bɑ won fwɑ?'
40020007	Bɑ le wɑ́, bɑ wʋ́: 'Kʋ yɩ lìù nə wɑ̀ nəbɑ tì, sə nə tʋn.' Ʋ mɑ swɩ̀n bɑ con, ʋ wʋ́: 'Hɑyɑ! Á də vələ, ɑ́ tʋn ɑ̀ kɑ́rɑ́ tə wɑ!'
40020008	Dədəni nə twi kʋ yí, kɑ́rɑ́ tə tíú swɩ̀n ʋ lìù tə, ʋ nə ywɑ̀ŋɑ́ ʋ tʋtʋnɑn tə yuu con, ʋ wʋ́: 'Bon tʋ̀tʋ̀nɑ̀ tə, sə n pɑ bɑ lìù mɑmɑ ʋ ŋwɩ́rɑ́n. N wɑ́ zɩɡɩ tɑlɩkwɑ lɩ̀ɑ̀ tə, ɑ̀ nə tì tə, n jɑ vɑ bɑ tə, ɑ̀ nə dí yɑ́ɑ́ ɑ̀ tì tə.'
40020009	Bɑ tə, bɑ nə vəli dədəni nii luɡu bonu mɑ́ŋɑ́ wɑ, bɑ tʋn tə twi bɑ yí. Bɑ lìù mɑmɑ nɩ cɩnɩɑ səbikʋlʋ nədʋ nədʋ.
40020010	Mɑ́ŋɑ́ tə, bɑ tə, bɑ nə təntən bɑ tʋn tə nə twi, bɑ yɑ̀ bʋŋɑ də, bɑ wɑ́ nɑ bɑ doni bɑ duən tə. Yɑ́ bɑ dɑ̀ń pɩn bɑ də lìù mɑmɑ nə, cɩnɩɑ səbikʋlʋ nədʋ nədʋ, ndə nətʋ tə, bɑ nə pɩn bɑ duən tə nə.
40020011	Bɑ nɑ nɩ kʋ nətʋ, bɑ wulə bɑ ŋʋŋwɩn kɑ́rɑ́ tə tíú yuu wɑ,
40020012	bɑ ɡɑ swɩ̀n, bɑ wʋ́: 'Tʋ̀tʋ̀nɑ̀ tə, n nə tɑlɩkwɑ n tì tə, tʋn luɡu nədʋ cɩcɩ, yɑ́ n ɡɑ ŋwɩ́n bɑ ndə nə nə. Nə mʋ̀ ɡɑ tʋn nə ɡwɑ̀rɩ̀ dɩɩn tə mɑmɑ wɑ, yɩcɑʋ tə nyʋɑ nə yuu wɑ, jɩjʋ tə mɑmɑ'.
40020013	Yɑ́ kɑ́rɑ́ tə tíú dɑ̀ń le bɑ wɑ́ don, ʋ wʋ́: 'Aý dɑbɛɛ, ɑ̀ wɑ̀ mʋ́ ɡɩɡɩrɩ. N sɛ̀, sə n tʋn cɩnɩɑ səbikʋlʋ nədʋ yɩrɑ dɩɩn wɑ, kʋ tɑ̀ nətʋ, nɑɑɑ?
40020014	Jon n ŋwɩ́rɑ́n, n jɑ kɛ̀ń lɑ́ nə! Aý wɑ́ pɑ tɑlɩkwɑ lìù tə də ŋwɩ́rɑ́n ndə n nə.
40020015	Aý bɑ cwəŋə jə, sə ɑ̀ fwɑ kʋ tə, ɑ̀ nə swə, də ɑ̀ səbiu, nɑɑɑ? Nə ɑ̀ yə̀ə́ kʋ yɩ ɑ̀ nə yɩ pubwɑnʋ tíú tə nə pɩn n jə wʋɡwɩʋ də nə?' "
40020016	Zwezi mɑ swɩ̀n ʋ súrí, ʋ wʋ́: "Mə nətʋ nə, təntən lɩ̀ɑ̀ wɑ́ yɑ̀ tɑlɩkwɑ lɩ̀ɑ̀, yɑ́ tɑlɩkwɑ lɩ̀ɑ̀ də wɑ́ yɑ̀ təntən lɩ̀ɑ̀".
40020017	Dɩɩn don nə, Zwezi zʋɑ cwəŋə, ʋ vələ Zwerizɑlɛmə. Mɑ́ŋɑ́ tə wɑ, ʋ nə wulə cwəŋə tə yuu wɑ, ʋ bon ʋ kɑrbɩɑ fuɡə bələ tə, ʋ jɑ nɑn kwɑ, ʋ ɡɑ swɩ̀n bɑ con, ʋ wʋ́:
40020018	"Á cʋɡɑ zəni, nə wulə cwəŋə wɑ, nə mɑ vələ Zwerizɑlɛmə. Mə tɩʋ təntə wɑ nə, bɑ wɑ́ jɑ Ləzwənə-Biuf1 tə, bɑ kə Zwifə-bɑ Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n jɩ̀ɑ̀n wɑ. Bɑ wɑ́ bʋ̀rɩ̀ ʋ bʋ̀rɑ̀, sə bɑ ɡʋ wɑ́.
40020019	Bɑ wɑ́ kə wɑ́ lɩ̀ɑ̀ tə, bɑ nə yə̀rì Yɩɩ, jɩ̀ɑ̀n wɑ. Bɑ wɑ́ mʋn wɑ́, bɑ wɑ́ mɑ̀ wɑ́, ʋ yɩrɑ lɑ́, bɑ ɡɑ wɑ́ pɑɑ wɑ́ dɑɡɑrʋ yuu wɑ. Yɑ́ dɩɑn bɑtwɑ nii nə, Yɩɩ wɑ́ pìí ʋ bwin wɑ́, ʋ lɩ tɩɑn wɑ".
40020020	Kʋ kwɑ nə, Zebede bɩɑ tə nuu dɑ̀ń mɑ fɑ̀rʋ́ ʋ yí Zwezi yɩrɑ də ʋ bɩɑ tə. Ʋ tʋɑ ʋ yɑ́ɑ́ yuu, sə ʋ lòrì won ʋ con.
40020021	Zwezi mɑ bwe wɑ́, ʋ wʋ́: "Bɛ̀ɛ̀ nə n pɩ̀ɑ̀?" Kɑn tə mɑ le, ʋ wʋ́: "Aý pɩ̀ɑ̀, sə n pɑ nii də, ɑ̀ bɩɑ bələ tə, bɑ nə zɩɡɑ, wɑ́ jə̀ń lɑdʋɑ n jɩzən nə, ʋ don n jɩɡwiə nə, n pɑ̀rɩ̀ tə mɑ́ŋɑ́ wɑ".
40020022	Zwezi mɑ le kɑn tə də ʋ bɩɑ tə, ʋ wʋ́: "Á yə̀rì kʋ tə, ɑ́ nə lòrì. Á wɑ́ wɑ̀nɩ́ ɑ́ zɩɡɩ ɑ́ dɑ̀n cɑ̀n tə, ɑ̀ nə wɑ́ də́ nɑɑɑ?" Bɑ mɑ swɩ̀n ʋ con, bɑ wʋ́: "Nə wɑ̀ɑ́".
40020023	Zwezi mɑ swɩ̀n, ʋ wʋ́: "Á cɩ́ɡɑ́ wɑ́ zɩɡɩ ɑ́ dɑ̀n tə. Yɑ́ kʋ tɑ̀ ɑ̀ mʋ̀ nə mɛ, sə ɑ̀ pɑ nii də, lìù wɑ̀ tə nə wɑ́ jə̀ń ɑ̀ jɩzən nə, nə ɑ̀ yə̀ə́ ɑ̀ jɩɡwiə nə. Tə bwɑ́lɑ́ təntə yɩ ɑ̀ nyɩnɑ Yɩɩ nə kwɛn, sə ʋ pɑ lɩ̀ɑ̀ tə nə, tə nə mɛ də bɑ, kʋ tɑ̀ ɑ̀ mʋ̀".
40020024	Mɑ́ŋɑ́ tə nə, kɑrbɩɑ fuɡə tə duən tə nə nì kʋ, bɑ lɩŋɑ zɑ̀n bɑ nubɩɑ bələ tə yuu wɑ.
40020025	Zwezi dɑ̀ń mɑ bon bɑ mɑmɑ tə, ʋ kə duən yɑ́ɑ́, ʋ ɡɑ wʋ́: "Á yə̀ə́ də, lʋʋ pɛ̀ɡɑ́ yɑ̀ɑ́ jə̀ə́ bɑ lɩ̀ɑ̀ yuu wɑ, bɑ fɩfɩn bɑ. Yɑ́ də ləzwənfɑrɑn tə də yɑ̀ɑ́ də́ pɑ̀rɩ̀ bɑ lɩ̀ɑ̀ yuu wɑ də dɩ̀ɑ̀n.
40020026	Yɑ́ nətʋ nə wɑ̀ mɛ, sə kʋ fwɑ ɑ́ mʋ̀ pwərə wɑ. Á lìù tə, ʋ nə pɩ̀ɑ̀, sə ʋ yɑ̀ ləzwənfɑrʋ, ʋ mɛ, sə ʋ yɑ̀ ɑ́ tʋtʋnbiu.
40020027	Yɑ́ ɑ́ lìù tə, ʋ nə pɩ̀ɑ̀, sə ʋ yɑ̀ ɑ́ yɑ́ɑ́ tíú, ʋ mɛ, sə ʋ yɑ̀ ɑ́ yoŋu.
40020028	Mə nətʋ nə, Ləzwənə-Biuf1 tə tɑ̀ ʋ twi, sə ʋ pɑ lɩ̀ɑ̀ tʋn, bɑ pɑ wɑ́. Ʋ yɩ ʋ twi, sə ʋ tʋn ʋ pɑ lɩ̀ɑ̀ nə. Yɑ́ ʋ ɡɑ pɑ ʋ mɩɩ tə ndə ŋwɩ́rɑ́n nə, sə ʋ mɑ jon lɩ̀ɑ̀ kɑpʋpʋ bɑ cʋnɑ wɑ".
40020029	Mɑ́ŋɑ́ tə wɑ, Zwezi də ʋ kɑrbɩɑ tə nə nɑŋɑ Zweriko, lɑlʋʋ púə́ Zwezi kwɑ.
40020030	Lilirən bələ tə nə jə̀ə́ cwəŋə nii nə nì də, Zwezi twi ʋ lɛ. Bɑ dɑ̀ń mɑ wulə bɑ bubwi, bɑ wʋ́: "Yuu-Tiu, pɩ̀ʋ́ Dɑvidə nɑ̀ʋ́, dəri nə yinəɡə!"
40020031	Lɩ̀ɑ̀ tə yɑ̀ wulə, bɑ cɑɡɑ bɑ nii nə, də bɑ tɑ́ŋɑ́ bɑ níə́. Yɑ́ bɑ dɑ̀ń tə kwɛn bɑ bubwi zənzən, bɑ wʋ́: "Yuu-Tiu, pɩ̀ʋ́ Dɑvidə nɑ̀ʋ́, dəri nə yinəɡə!"
40020032	Zwezi mɑ zɩɡɩ, ʋ bon bɑ, ʋ ɡɑ bwe bɑ, ʋ wʋ́: "Bɛ̀ɛ̀ nə ɑ́ pɩ̀ɑ̀, sə ɑ̀ fwɑ ɑ̀ pɑ ɑbɑ?"
40020033	Bɑ mɑ le wɑ́, bɑ wʋ́: "Yuu-Tiu, pɑ, sə nə yɩ́ɑ́ tə nɑ lɑ́".
40020034	Zwezi dəri bɑ yinəɡə, ʋ ɡɑ dwen bɑ yɩ́ɑ́ nə. Lɑlɑ də bɑ bɑrɑ bələ təntə yɩ́ɑ́ tə súrí. Yɑ́ bɑ dɑ̀ń ɡɑ pú ʋ nə.
40021001	Zwezi də ʋ kɑrbɩɑ dɑ̀ń vəli, bɑ bwələ Zwerizɑlɛmə. Mɑ́ŋɑ́ tə, bɑ nə yí Bɛtəfɑzwe nə, kʋ nə wulə oliviye tɩ̀ɑ́n pɑɑn tə con, Zwezi lɩ ʋ kɑrbɩɑ tə bələ, ʋ tʋn,
40021002	ʋ ɡɑ swɩ̀n bɑ con, ʋ wʋ́: "Á vələ yɑ́ɑ́ tɩʋ tə wɑ, ɑ́ wɑ́ nɑ bɩnɑkɑn də kʋ bìú, tə nə vwə. Á kʋrɑ tə, ɑ́ jɑ bɑ̀ ɑ̀ con.
40021003	Lìù nə bwe ɑbɑ, sə ɑ́ swɩ̀n də, Yuu-Tiu nə pɩ̀ɑ̀ tə. Yɑ́ bɑ dɑ̀ń wɑ́ yɑ́ ɑbɑ, bɑ pɑ ɑ́ jɑ tə ɑ́ vìí lɑlɑ".
40021004	Mə nətʋ nə, kʋ twɑ́, sə Yɩɩ nii sʋ̀sʋ̀nʋ̀ tə sʋ̀rɑ̀n tə nii mɑ sú. Ʋ swɩ̀n, ʋ wʋ́:
40021005	"Á swɩ̀ɑ́n Siyonf1 lɩ̀ɑ̀ con nə: Nə̀ń, n pɩ̀ʋ́ tə nə ʋ bɩ̀ɑ̀n n con. Ʋ súə́ də bɩcɑbwɑnʋ. Ʋ dɩ̀ɡɑ̀ bɩnɑkɑn yuu. Ʋ dɩ̀ɡɑ̀ bɩnɑbiə yuu, kɑ nə yɩ bɩnɑkɑn tə, kɑ nə mɩ̀ zɩlɑ zɩŋʋ, bìú."
40021006	Kɑrbɩɑ tə dɑ̀ń mɑ vɑ, bɑ fwɑ kʋ tə, Zwezi nə pɩn bɑ nii, sə bɑ fwɑ.
40021007	Bɑ jɩn bɩnɑkɑn tə də bɩnɑbiə tə, bɑ jɑ bɑ̀, bɑ lɩ bɑ ɡɑnɑn bɑ tún tə yuu, bɑ pɑ Zwezi dɩ̀ ʋ jə̀ə́.
40021008	Lɑlʋʋ tə wɑ lɩ̀ɑ̀ zənzən lɑ̀rɩ̀ bɑ ɡɑnɑn cwəŋə tə wɑ. Bɑ duən də ɡɑ zɑ tɩ̀ɑ́n vʋrɑn, bɑ tuŋə cwəŋəf1 tə wɑ.
40021009	Lɩ̀ɑ̀ tə, bɑ nə wulə Zwezi yɑ́ɑ́ bɑ vəli, də bɑ tə, bɑ nə wulə ʋ kwɑ tə, zɩ̀n bɑ kwərə yɩɩ nə, bɑ mɑ bwɩ Zwezi nə, bɑ wʋ́: "Ozɑnɑf1 pɩ̀ʋ́ Dɑvidə nɑ̀ʋ́ tə yuu wɑ! Yɩɩ wɑ́ fwɑ zəni lìù tə yɩrɑ, ʋ nə bɩ̀ɑ̀n Yuu-Tiu yɩrɩ yuu wɑ! Ozɑnɑ Yɩɩ sɑ̀ń nə!"
40021010	Mɑ́ŋɑ́ tə nə, Zwezi nə zʋɑ Zwerizɑlɛmə wɑ, lɩ̀ɑ̀ tə mɑmɑ wulə bɑ kukuri, də bɑ bwe, bɑ wʋ́: "Wɑ̀ɑ̀ nə yɩ kʋ bɛɛ wɑ̀ tə?"
40021011	Lɑlʋʋ tə le, kʋ wʋ́: "Kʋ yɩ Yɩɩ nii sʋ̀sʋ̀nʋ̀ Zwezi tə, ʋ nə nɑn Nɑzɑrɛtə, kʋ nə wulə Gɑlile nɑɡwɑnɑɑ wɑ".
40021012	Kʋ kwɑ nə, Zwezi zʋɑ Zwifə-bɑ Yɩɩ dìə̀ dəwoo tə wɑ, ʋ ɡɑ dɩŋɩ lɩ̀ɑ̀ tə mɑmɑ, bɑ nə yoli, də bɑ tə nə yə̀ kʋ bwɑ́lɩ́ tə wɑ. Ʋ yiɡu tɑbɩlɑn tə, lɩ̀ɑ̀ tə nə lɑ́rɩ́ səbɩɑf1 tə yuu, ʋ vəvəri ʋ pú tɩɑ. Ʋ ɡɑ yiɡu lɩ̀ɑ̀ tə, bɑ nə yoli nɑsɑrɑ ɡunponif1 tə, ɡwələ ʋ dɩ tɩɑ.
40021013	Ʋ dɑ̀ń mɑ swɩ̀n bɑ con, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Bɑ wɑ́ bon ɑ̀ dìə̀ tə "yɩjʋnɩ dìə̀".' Yɑ́ ɑ́ mʋ̀ jɑnɩ kɑ, ɑ́ mɑ fwɑ ŋwɩnɑ yisəɡə bwɑ́lɩ́!"
40021014	Lilirən də ɡwɑ̀nɩ́ fɑ̀rʋ́ bɑ yí ʋ yɩrɑ Yɩɩ dìə̀ dəwoo tə wɑ. Yɑ́ ʋ ɡɑ zwɛ̀ bɑ yɑyɩrɑn.
40021015	Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə, nə nɩ yomɩlɑn tə, ʋ nə fwɑ, bìsɩ́nɑ́ tə ɡɑ wulə Yɩɩ dìə̀ dəwoo tə wɑ, bɑ bubwi, bɑ wʋ́: "Ozɑnɑf1 pɩ̀ʋ́ Dɑvidə nɑ̀ʋ́ tə yuu wɑ!" Kʋ zɩ̀n bɑ lɩŋɑ.
40021016	Bɑ dɑ̀ń swɩ̀n Zwezi con, bɑ wʋ́: "N nə̀ń kʋ tə, bìsɩ́nɑ́ tə nə swɩ̀n?" Zwezi mɑ le bɑ, ʋ wʋ́: "Awo, ɑ̀ yə̀ə́ kʋ də̀ń. Á wɑ̀ kʋ tə kɑ̀rɩ̀, kʋ nə pʋ́pʋ́nɩ́ Yɩɩ sɑɡɩ tə wɑ, nɑɑɑ? Kʋ pʋ́pʋ́nɩ́, kʋ wʋ́: 'N pɩn bìsɩ́nɑ́ də bìsɩ́nɩ́ tətə də pɑ mʋ́ dun'."
40021017	Kʋ kwɑ nə, ʋ yɑ́ bɑ, ʋ ɡɑ nɑn Zwerizɑlɛmə nə, ʋ vɑ Betɑni. Mə kʋ tɩʋ tə wɑ, ʋ vəli ʋ jʋ.
40021018	Kʋ tɩpʋrʋ tə nə, mɑ́ŋɑ́ tə wɑ, Zwezi nə pìí ʋ bɩ̀ɑ̀n Zwerizɑlɛmə wɑ, niən yɑ̀ jə wɑ́.
40021019	Ʋ nɩ kɑpɩrʋ don cwəŋə tə vɑ̀n nə, ʋ mɑ fɑ̀rʋ́ ʋ yí kʋ nii, yɑ́ kʋ yɩ vʋrɑn cɩcɩ nə, ʋ nɩ kʋ yuu wɑ. Ʋ dɑ̀ń mɑ swɩ̀n kɑpɩrʋ tə con, ʋ wʋ́: "N kʋ́ʋ̀ bɑ pìí n zɩn bɩɑ, ɑbɑdɑ!" Lɑlɑ də kɑpɩrʋ tə kʋɑ nəkʋrʋ.
40021020	Kɑrbɩɑ tə nə nɩ kʋ nətʋ tə, kʋ ɡwɑ́rɩ́ bɑ zənzən. Bɑ dɑ̀ń mɑ bwe Zwezi, bɑ wʋ́: "Kʋ yɩ kʋ twɑ́ nətə, kɑpɩrʋ tə mɑ kʋ̀ lɑlɑ nətʋ?"
40021021	Zwezi mɑ le bɑ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Də ɑ́ nə keni ɑ́ wɑɑ ɑ̀ nə wuuu, ɑ́ nə bɑ bɛ̀ɛ́, kʋ tɑ̀ kʋ tə, ɑ̀ nə fwɑ kɑpɩrʋ tə yɩrɑ, cɩcɩ nə, ɑ́ wɑ́ wɑ̀nɩ́ ɑ́ fwɑ. Yɑ́ ɑ́ dɑ̀ń wɑ́ wɑ̀nɩ́ ɑ́ swɩ̀n pɑɑn kɑ tə con, ɑ́ wʋ́: 'Zɑ̀n lɑ́, n vɑ, n tʋ mʋʋ wɑ!' Yɑ́ kʋ yoo tə wɑ́ tʋn.
40021022	Də ɑ́ nə keni ɑ́ wɑɑ ɑ̀ nə wuuu, ɑ́ wɑ́ nɑ kʋ tə mɑmɑ, ɑ́ nə lòrì Yɩɩ con".
40021023	Zwezi zʋɑ Zwifə-bɑ Yɩɩ dìə̀ tə wɑ, ʋ wulə ʋ kɑ̀rɩ̀. Kʋ mɑ́ŋɑ́ tə wɑ, Zwifə-bɑ Yɩɩ joŋwɑnɑ yun tɩ̀ɑ́n tə, də bɑ nəkwɩnɑ fɑ̀rʋ́ bɑ yí ʋ yɩrɑ, bɑ ɡɑ bwe wɑ́, bɑ wʋ́: "Wɑ̀ɑ̀ tətə dɩ̀ɑ̀n nə, n mɑ fwɑ yìə̀n tə tə bɑ? Wɑ̀ɑ̀ nə ken dɩ̀ɑ̀n təntə n jɩɩn wɑ?" Zwezi mɑ le bɑ, ʋ wʋ́:
40021024	"Aý də kʋ́ʋ̀ wɑ́ bwe ɑbɑ yoo nədʋ cɩcɩ. Á nə le nə, kʋ kwɑ nə, ɑ̀ də dɑ̀ń wɑ́ swɩ̀n lìù tə, ʋ nə ken dɩ̀ɑ̀n ɑ̀ jɩɩn wɑ, ɑ̀ mɑ fwɑ tə yìə̀n tə.
40021025	Wɑ̀ɑ̀ nə ken dɩ̀ɑ̀n Zwɑn jɩɩn wɑ, sə ʋ lə lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ tə? Kʋ yɑ Yɩɩ, nə ɑ̀ yə̀ə́ ləzoni?" Kʋ pɩn bɑ dɑ̀ń wulə bɑ tʋ́tʋ̀nɩ́ duən, bɑ ɡɑ swɩ̀n duən con, bɑ wʋ́: "Nə nə le, nə wʋ́: 'Kʋ yɑ Yɩɩ nə ken dɩ̀ɑ̀n Zwɑn jɩɩn wɑ', ʋ wɑ́ bwe nəbɑ, ʋ wʋ́: 'Bɛ̀ɛ̀ dɑ̀ń nə pɩn, ɑ́ mɑ wɑ̀ cɩ́ɡɑ́ ɑ̀ sʋɡʋ tə nə pɩn?'
40021026	Nə mɑ nə kʋ́ʋ̀ swɩ̀n, nə wʋ́: 'Kʋ yɩ ləzoni nə ken dɩ̀ɑ̀n ʋ jɩɩn wɑ́', nə mɛ, sə nə dəri lɑlʋʋ tə fən, lɩ̀ɑ̀ tə mɑmɑ nə bʋŋɑ də, Zwɑn yɩ Yɩɩ nii sʋ̀sʋ̀nʋ̀ tə yɩrɩ".
40021027	Bɑ dɑ̀ń mɑ le Zwezi, bɑ wʋ́: "Nə yə̀rì". Zwezi də mɑ le bɑ, ʋ wʋ́: "Aý də bɑ́ swɩ̀n lìù tə, ʋ nə ken dɩ̀ɑ̀n ɑ̀ jɩɩn wɑ, ɑ̀ mɑ fwɑ tə yìə̀n təntə".
40021028	Zwezi kʋ́ʋ̀ súrí zwɑnsɩsɑrɑ tə don lɑ́, ʋ wʋ́: "Aý wɑ́ bɩrɩ ɑbɑ zwɑnsɩsɑrɑ don, sə ɑ́ swɩ̀n kʋ tə, ɑ́ nə bʋŋɑ kʋ yuu wɑ: Bɛɛ don yɑ̀ jə bɩɑ bələ. Ʋ dɑ̀ń mɑ swɩ̀n təntən bìú tə con, ʋ wʋ́: 'Aý bìú, vəli ɑ̀ kɑ́rɑ́ tə wɑ, n tʋn zə̀n kʋ tə!'
40021029	Ʋ mɑ le, ʋ wʋ́: 'Aý bɑ vələ'. Yɑ́ kʋ nə vəli yɑ́ɑ́, ʋ pìí ʋ lwɑ̀ń pubʋŋɑ, ʋ ɡɑ vu kɑ́rɑ́ tə wɑ.
40021030	Kʋ kwɑ nə, nyɩnɑ tə mɑ swɩ̀n bìú tə don tə con, kʋ mʋ̀ yoo nədʋ tə. Ʋ də mɑ le wɑ́, ʋ wʋ́: 'Aý nyɩnɑ, ɑ̀ wɑ́ vɑ'. Yɑ́ ʋ wɑ̀ vəli.
40021031	Bɛ̀ɛ̀ nə ɑ́ bʋŋɑ kʋ yoo tə yuu wɑ? Á mʋ̀ con nə, bɑ wɑ̀ɑ̀ nə twɑ́ ʋ nyɩnɑ tə fɩrɑ nə?" Bɑ le, bɑ wʋ́: "Kʋ yɩ təntən lìù tə nə". Zwezi dɑ̀ń mɑ swɩ̀n, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lɑnpolɩnɑ tə də kɑcwɑrɑn tə wɑ́ də́ yɑ́ɑ́, bɑ zʋ Yɩɩ pɑ̀rɩ̀ tə wɑ.
40021032	Zwɑnf1 yɩ ʋ twi ɑ́ con nə, sə ʋ bɩrɩ ɑbɑ cɩ́ɡɑ́ cwəŋə tə. Yɑ́ ɑ́ ɡɑ wɑ̀ cɩ́ɡɑ́ pɩn ʋ sʋɡʋ tə nə. Yɑ́ lɑnpolɩnɑ tə də kɑcwɑrɑn tə mʋ̀ pɩn cɩ́ɡɑ́ ʋ sʋɡʋ tə nə. Yɑ́ də ɑ́ nə nɩ kʋ tə kwɑ nə, ɑ́ tə wɑ̀ ɑ́ kwɑ vəvəri, ɑ́ mɑ sɑ́ ɑ́ cʋnɑ, sə ɑ́ mɑ pɑ cɩ́ɡɑ́ ʋ sʋɡʋ tə nə".
40021033	Zwezi kʋ́ʋ̀ swɩ̀n, ʋ wʋ́: "Á cʋɡɑ zwɑnsɩsɑrɑ don! Kɑ́rɑ́ tíú don cwɛn divɛn tɩ̀ɑ́n kɑ́rɑ́. Ʋ kɩkɑrɩ kɑ də dɑbwɑʋ. Ʋ kʋ̀ ɡwɑ̀lʋ́ kɑpɑtɑʋ wɑ, sə bɑ mɑ kɑŋɩ divɛn tɩ̀ɑ́n bɩɑ tə. Yɑ́ ʋ dɑ̀ń ɡɑ lwɑ̀ vuun, sə bɑ mɑ cɩ̀ kɑ́rɑ́ tə nə. Kʋ kwɑ nə, ʋ tì kɑ́rɑ́ tə, ʋ yɑ́ vɑlɑ duən jɩ̀ɑ̀n wɑ, ʋ ɡɑ vɑ cwəŋə.
40021034	Mɑ́ŋɑ́ tə, divɛn tɩ̀ɑ́n bɩɑ koru nə yí, ʋ tʋn ʋ tʋ̀tʋ̀nɑ̀, ʋ pɑ bɑ vɑ vɑlɑ tə con, sə bɑ jon ʋ tori.
40021035	Yɑ́ vɑlɑ tə dɑ̀ń jɩn ʋ tʋ̀tʋ̀nɑ̀ tə, bɑ mɑ̀ ʋ don, bɑ ɡʋ ʋ don, bɑ ɡɑ dɩlɩ bɑtwɑ nii lìù tə də kɑpɑnɑ bɑ ɡʋ.
40021036	Kɑ́rɑ́ tə tíú tə kʋ́ʋ̀ tʋn tʋ̀tʋ̀nɑ̀ tə duən, də bɑ nə dɑ́ɑ́ bɑ doni dí yɑ́ɑ́ tʋ̀tʋ̀nɑ̀ tə. Yɑ́ vɑlɑ tə tə tʋn bɑ, də ndə bɑ nə dí yɑ́ɑ́ bɑ tʋn nətʋ.
40021037	Ʋ dɑ̀ń mɑ tʋn ʋ tətə bilʋrɑ bɑ con, ʋ ɡɑ bʋ́n ʋ wɑɑ con, ʋ wʋ́: 'Bɑ wɑ́ zìlí ɑ̀ bìú tə'.
40021038	Yɑ́ mɑ́ŋɑ́ tə wɑ, vɑlɑ tə nə nɩ bìú tə, bɑ dɑ̀ń swɩ̀n duən con, bɑ wʋ́: 'Á nəŋə lìù tə, ʋ nə wɑ́ bɑ̀ ʋ tɩnɩ kɑ́rɑ́ tə. Nə ɡwɩɑ wɑ́, yɑ́ nə wɑ́ tɩnɩ ʋ kɑ́rɑ́ tə'.
40021039	Bɑ dɑ̀ń mɑ jɑ wɑ́, bɑ dɩlɩ kɑ́rɑ́ tə kwɑ con, bɑ ɡɑ ɡʋ wɑ́".
40021040	Zwezi mɑ bwe bɑ, ʋ wʋ́: "Mɑ́ŋɑ́ tə nə, kɑ́rɑ́ tə tíú nə wɑ́ bɑ̀, bɛ̀ɛ̀ nə ʋ wɑ́ fwɑ vɑlɑ tə?"
40021041	Bɑ mɑ le wɑ́, bɑ wʋ́: "Ʋ wɑ́ ɡʋ bɑ ləzwənlwɑn təntə, ʋ bɑ́ dəri bɑ yinəɡə. Ʋ dɑ̀ń ɡɑ wɑ́ jon ʋ kɑ́rɑ́ tə, ʋ pɑ vɑlɑ duən nə, bɑ nə wɑ́ lɩ ʋ tori wozɑɡʋ mɑ́ŋɑ́ wɑ".
40021042	Zwezi dɑ̀ń swɩ̀n, ʋ wʋ́: "Á wɑ̀ kɑ̀rɩ̀ kʋ tə, kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Kɑpɑn tə, də̀lwə̀rə́ tə yɑ̀ nə vɩɡɑ bɑ dʋɡʋ vɑ̀n nə, nə pìí kʋ jì dìə̀ niɡwɑncɩɩn wɑ́rɩ́, kʋ yoo nə cɑ̀. Kʋ yɩ Yuu-Tiu nə fwɑ kʋ. Yɑ́ kʋ yɩ yozəŋu kʋ pɑ nəbɑ'."
40021043	Zwezi kʋ́ʋ̀ swɩ̀n, ʋ súrí lɑ́, ʋ wʋ́: "Mə kʋ mʋ̀ nə pɩn, ɑ̀ mʋ̀ nə swɩ̀n kʋ ɑ́ con: Yɩɩ wɑ́ lɩ ɑbɑ ʋ pɑ̀rɩ̀ tə wɑ, ʋ ɡɑ pɑ dwíí don lwɑ̀ń kʋ yɑ lɑ́, kʋ nə sɛ̀ ʋ nii, yɑ́ kʋ ɡɑ tʋŋɑ zəni.
40021044	Lìù tə mɑmɑ, ʋ nə wɑ́ tʋ kʋ kɑpɑn tə, də̀lwə̀rə́ tə yɑ̀ nə dʋɡʋ vɑ̀n nə, yuu wɑ, ʋ wɑ́ nyʋnyʋɡʋ ʋ tɩ̀ɑ̀n kʋ nə. Yɑ́ kʋ nə kʋ́ʋ̀ tʋɑ lìù yuu wɑ, də kʋ wɑ́ tɩtɑɡɑ wɑ́!"
40021045	Zwifə-bɑ Yɩɩ joŋwɑnɑ yun tɩ̀ɑ́n-bɑ, də Fɑrɩzɩɑn-bɑ cʋɡʋ Zwezi zwɑnsɩsɑrɩ təntə, bɑ ɡɑ lwɑrɩ də, kʋ yɩ bɑ mʋ̀ nə, ʋ swɩ̀n.
40021046	Bɑ dɑ̀ń pɩ̀ɑ̀ cwəŋə, sə bɑ mɑ jɑ wɑ́. Yɑ́ bɑ ɡɑ dəri lɑlʋʋ tə yɩ́ɑ́, bɑ nə tì Zwezi, bɑ mɑ fwɑ ndə Yɩɩ nii sʋ̀sʋ̀nʋ̀ nə tə yɩrɩ.
40022001	Zwezi tə kʋ́ʋ̀ twɑ́ zwɑnsɩsɑrɩ nə, ʋ swɩ̀n bɑ con, ʋ wʋ́:
40022002	"Á nəŋə, Yɩɩ pɑ̀rɩ̀ tə nə yɩ nətʋ: Pɩ̀ʋ́ don bon lɩ̀ɑ̀ ʋ bìú fúrú diŋə nə.
40022003	Ʋ tʋn ʋ tʋ̀tʋ̀nɑ̀, sə bɑ bon lɩ̀ɑ̀ tə, sə bɑ bɑ̀ diŋə tə bwɑ́lɩ́ nə. Yɑ́ bɑ wɑ̀ sɛ̀, sə bɑ bɑ̀ boŋə tə.
40022004	Ʋ mɑ kʋ tʋn tʋ̀tʋ̀nɑ̀ tə duən də nii kʋ tə, ʋ wʋ́: 'Á swɩ̀ɑ́n lɩ̀ɑ̀ tə con də, ɑ̀ wodiu tə fwɑ kʋ zwɛ̀. Aý ɡʋɑ ɑ̀ nɑbɛɛ də ɑ̀ vɑ̀nɑ́ tə, tə nə jə nʋɡɑ, tə mɑmɑ sírí ken kʋ zwɛ̀. Á bɩ̀ɑ̀n fúrú diŋə tə!'
40022005	Yɑ́ lɩ̀ɑ̀ tə, ʋ nə bon tə, tɑ̀ nə wɑ̀ kʋ yoo tə tì, bɑ mɑ fwɑ kɑkɑ, bɑ ɡɑ zɑ̀n, bɑ vɑ bɑ yìə̀n kwɩʋn nə. Ʋ don vɑ ʋ kɑ́rɑ́ wɑ, ʋ don vɑ ʋ yolu.
40022006	Bɑ duən tə jɩn tʋ̀tʋ̀nɑ̀ tə, bɑ fɩfɩn bɑ, bɑ ɡʋ.
40022007	Pɩ̀ʋ́ tə lɩŋɑ dɑ̀ń zɑ̀n. Ʋ tʋn ʋ pɑmɑnɑ, ʋ pɑ bɑ vɑ, bɑ ɡʋ kʋ mʋ̀ lɑɡʋrɑ təntə, bɑ ɡɑ sʋrʋ bɑ tɩʋ.
40022008	Ʋ dɑ̀ń mɑ swɩ̀n ʋ tʋ̀tʋ̀nɑ̀ tə con nə, ʋ wʋ́: 'Fúrú tə wodiu fwɑ kʋ zwɛ̀. Yɑ́ lɩ̀ɑ̀ tə, ɑ̀ nə bon tə, wɑ̀ kʋ diŋə mɛ.
40022009	Á dɑ̀ń vələ cwəywərə tə wɑ, ɑ́ bon bɑ tə mɑmɑ, ɑ́ nə nɩ lɑ́, sə bɑ bɑ̀ wodiu tə nə.'
40022010	Tʋ̀tʋ̀nɑ̀ tə vəli coŋi tə yuu, bɑ kə lɩ̀ɑ̀ tə mɑmɑ duən nə, bɑ nə nɩ lɑ́. Bɑ ken ləzwənzəŋə də ləzwənkʋkwɩnɑn duən nə. Mə kʋ twɑ́ nətʋ, fúrú tə diŋə dìə̀ nii mɑ sú də lɩ̀ɑ̀.
40022011	Pɩ̀ʋ́ tə dɑ̀ń zʋɑ, sə ʋ ywɑ̀ń lɩ̀ɑ̀ tə, bɑ nə twi boŋə tə. Yɑ́ ʋ dɑ̀ń nɩ lìù don, ʋ nə wɑ̀ ɡɑ̀nʋ̀ zwɩ, kʋ nə mɛ də fúrú tə.
40022012	Ʋ mɑ swɩ̀n ʋ con, ʋ wʋ́: 'Aý dɑbɛɛ, kʋ yɩ n twɑ́ nətə, n mɑ zʋ yəbə, n ɡɑ wɑ̀ ɡɑ̀nʋ̀ zwɩ, kʋ nə mɛ də fúrú tə?' Yɑ́ kʋ bɛɛ tə tɑ́ŋɩ́ ʋ nii.
40022013	Pɩ̀ʋ́ tə dɑ̀ń mɑ swɩ̀n ʋ tʋ̀tʋ̀nɑ̀ tə con, ʋ wʋ́: 'Á vwiə ʋ nɛɛ də ʋ jɩ̀ɑ̀n, ɑ́ ɡɑ tì wɑ́, ɑ́ dɩlɩ kɑ̀rɑ́ wɑ yikunu tə wɑ. Kʋ bwɑ́lɩ́ təntə wɑ, ʋ wɑ́ bubwi, ʋ ɡɑ dɩŋɑ ʋ jɩfwɩ ʋ fɩfɑɡɑ'."
40022014	Zwezi mɑ kʋ́ʋ̀ swɩ̀n, ʋ wʋ́: "Yɩɩ boŋə lɩ̀ɑ̀ zənzən. Yɑ́ bɑ mɑncɩn nə, Yɩɩ yɑ̀ɑ́ kúrí".
40022015	Fɑrɩzɩɑn-bɑ tə dɑ̀ń vʋrʋ, bɑ kə duən nə, sə bɑ jə́n, bɑ nə wɑ́ fwɑ nətʋ, bɑ mɑ jɑ Zwezi kʋ tə, ʋ nə wɑ́ swɩ̀n, yuu wɑ.
40022016	Bɑ dɑ̀ń mɑ tʋn bɑ lɩ̀ɑ̀, də Erodə kwɑ lɩ̀ɑ̀, sə bɑ vɑ, bɑ swɩ̀n Zwezi con, bɑ wʋ́: "Kɑrnyɩnɑ, nə yə̀ə́ də, n yɩ cɩ́ɡɑ́ tíú. N ɡɑ bɩrɩ Yɩɩ cwəŋə tə də cɩ́ɡɑ́, n ɡɑ bɑ lìù yii dəri, n yɑ́ɑ́ nə tə̀lə́ də dun tə ləzoni nə jə yɩrɩ.
40022017	Bɩrɩ nəbɑ n pubʋŋɑ yoo kʋ tə yuu wɑ: Yɩɩ nii pɩn cwəŋə, sə nə ŋwɩ́n, nə ɑ̀ yə̀ə́, sə nə dɑ̀n kɑ́ ŋwɩ́n lɑnpoo, nə pɑ Romə-bɑ pɩ̀ʋ́ nəfɑrʋ tə nə?"
40022018	Yɑ́ Zwezi dɑ̀ń nə lwɑrɩ bɑ wʋlʋŋʋ pubʋŋɩ tə, ʋ le bɑ, ʋ wʋ́: "Níə́ bələ tɩ̀ɑ́n-bɑ, bɛ̀ɛ̀ nə pɩn, ɑ́ mɑŋɑ, sə ɑ́ jɑ ɑ̀ də̀ń nə?
40022019	Á bɩrɑ nə səbikʋlʋ tə, bɑ nə mɑ ŋwɩ́n lɑnpoo tə". Bɑ mɑ lɩ cɩnɩɑ səbikʋlʋf1 don, bɑ kə ʋ yɑ́ɑ́ con.
40022020	Zwezi dɑ̀ń ɡɑ bwe bɑ, ʋ wʋ́: "Wɑ̀ɑ̀ yuu də ʋ yɩrɩ nə bɑ pʋ́pʋ́nɩ́ yəbə?"
40022021	Bɑ mɑ le wɑ́, bɑ wʋ́: "Romə-bɑ pɩ̀ʋ́ nəfɑrʋ tə nə". Zwezi dɑ̀ń mɑ swɩ̀n bɑ con, ʋ wʋ́: "Á ŋwɩ́ɑ́n kʋ tə nə yɩ Romə-bɑ pɩ̀ʋ́ nəfɑrʋ tə nyiən, ɑ́ pɑ wɑ́, sə ɑ́ ɡɑ ŋwɩ́n kʋ tə nə yɩ Yɩɩ nyiən, ɑ́ pɑ Yɩɩ də nə".
40022022	Mɑ́ŋɑ́ tə nə, bɑ nə nì kʋ liu təntə, kʋ ɡwɑ́rɩ́ bɑ zənzən. Bɑ mɑ yɑ́ wɑ́, bɑ ɡɑ vìí.
40022023	Sɑdɩsɩɑn-bɑ mʋ̀ bɩrɩ də, tɩɡɑ bɑ pìí bɑ bwin bɑ nɑŋɑ. Dɩɩn don nə, bɑ wɑ lɩ̀ɑ̀ duən twi Zwezi con. Bɑ bwe wɑ́, bɑ wʋ́:
40022024	"Kɑrnyɩnɑ, nə̀ń kʋ tə, kʋ nə pʋ́pʋ́nɩ́ Yɩɩ nii tə wɑ, ʋ nə pɩn Moyizə nə. Kʋ swɩ̀n, kʋ wʋ́: 'Bɛɛ nə tɩɡɑ, də ʋ bɑ bìú jə, ʋ nyɑ́nʋ́ mɛ, sə ʋ də́ ʋ kɑdənu tə, sə ʋ mʋ̀ lʋrɑ bìú, ʋ pɑ wɑ́'.
40022025	Nə dɑ̀ń jɩn nubɩɑ bɑrpɛ də nəbɑ. Təntən tíú tə swe, ʋ tɩ ʋ yɑ́ kɑn tə, ʋ pɑ ʋ nyɑ́nʋ́ don nə, də ʋ tə wɑ̀ bìú, ʋ nə lʋrɩ.
40022026	Mə kʋ yɩ nətʋ, kʋ pɑ bələ nii lìù tə, də bɑtwɑ tíú tə, kʋ jɑ vɑ kʋ ɡúrí bɑ mɑmɑ bɑrpɛ tə.
40022027	Bɑ mɑmɑ tə tɩɑn kwɑ nə, kɑn tə də twi, ʋ bɑ̀, ʋ tɩ.
40022028	Dɩɩn tə nə, tɩɡɑ nə wɑ́ bwin bɑ nɑn, bɑ wɑ̀ɑ̀ nə wɑ́ tɩnɩ kɑn tə bɑ bɑrpɛ tə wɑ? Bɑ mɑmɑ tə jɩn wɑ́, bɑ fwɑ bɑ kɑn".
40022029	Zwezi mɑ le bɑ, ʋ wʋ́: "Á dwə ɑ́ tɩ̀ɑ̀n, ɑ́ nə yə̀rì Yɩɩ sɑɡɩ tə də Yɩɩ dɩ̀ɑ̀n tə də̀ń yɩrɩ.
40022030	Mɑ́ŋɑ́ tə, tɩɡɑ nə wɑ́ pìí bɑ bwin bɑ nɑn, bɑrɑ də kɑnɑ bɑ́ swe duən nə. Yɑ́ bɑ dɑ̀ń wɑ́ yɑ̀ ndə mɑlɩkɛ nə Yɩɩ sɑ̀ń wɑ.
40022031	Á wɑ̀ kɑ̀rɩ̀ kʋ tə, Yɩɩ nə swɩ̀n tɩɡɑ kɑ bwin kɑ nɑn tə yuu wɑ, nɑɑɑ? Ʋ swɩ̀n, ʋ wʋ́:
40022032	'Aý yɩ Yɩɩ tə, Abərɑhɑmə də Yɩzɑkə də Zwɑkɔbə nə jʋ̀nɩ̀'." Zwezi mɑ swɩ̀n, ʋ súrí lɑ́, ʋ wʋ́: "Kʋ nətʋ bɩrɩ də, Yɩɩ yɩ lɩ̀ɑ̀ tə, bɑ nə wulə mɩɩ wɑ Yɩɩ, ʋ tɑ̀ tɩɡɑ Yɩɩ".
40022033	Kʋ ɡwɑ́rɩ́ lɩ̀ɑ̀ tə, bɑ nə cʋɡʋ ʋ kɑ̀rɑ̀ tə.
40022034	Mɑ́ŋɑ́ tə wɑ, Fɑrɩzɩɑn-bɑ nə nɩ də, ʋ pɩn Sɑdɩsɩɑn-bɑ tə nii pú, bɑ bon bɑ kə duən nə.
40022035	Bɑ wɑ lìù don, ʋ nə yɩ Zwifə-bɑ Yɩɩ nii yənu tíú bwe Zwezi yoo don, sə ʋ mɑ jɑ ʋ də̀ń nə, ʋ bwe wɑ́, ʋ wʋ́:
40022036	"Kɑrnyɩnɑ, sə Yɩɩ nii yìə̀n tə, ʋ nə pɩn Moyizə nə wɑ, nəfɑrʋ nə yɩ kʋ kwɑ?"
40022037	Zwezi mɑ le wɑ́, ʋ wʋ́: " 'N mɛ, sə n sóní Yuu-Tiu, ʋ nə yɩ n Yɩɩ də n wɑɑ mɑmɑ. N sóní kʋ tə nə ziən kʋ pɑ Yɩɩ nə. N bʋ́n Yɩɩ yoo mɑ́ŋɑ́ mɑmɑ'.
40022038	Mə kʋ mʋ̀ nə yɩ Yɩɩ nii yoo tə, kʋ nə yɩ tə wɑ nəfɑrʋ, kʋ nə dwə tə mɑmɑ.
40022039	Nə̀ń kʋ tə, kʋ nə púə́ kʋ kwɑ, kʋ də yoo nə cɑ̀ zənzən: 'N mɛ, sə n sóní n yɩrɑ lìù ndə n nə swə n tətə nətʋ'.
40022040	Yɩɩ nii tə, ʋ nə pɩn Moyizə nə, sɑɡɑ tə, də Yɩɩ nii sʋ̀sʋ̀nɑ̀ sɑɡɑ tə kɑ̀rɩ̀ tə mɛ yɩ tə twɑ́ tə mʋ̀ Yɩɩ nii yìə̀n bələ təntə kwɑ".
40022041	Fɑrɩzɩɑn-bɑ yɑ̀ kun duən nə, Zwezi dɑ̀ń mɑ bwe bɑ bwiə kʋ tə:
40022042	"Bɛ̀ɛ̀ nə ɑ́ bʋŋɑ Kərisə yuu wɑ? Ʋ yɩ wɑ̀ɑ̀ nɑ̀ʋ́?" Bɑ mɑ le wɑ́, bɑ wʋ́: "Ʋ yɩ pɩ̀ʋ́ Dɑvidə nɑ̀ʋ́".
40022043	Zwezi kʋ́ʋ̀ mɑ bwe bɑ, ʋ wʋ́: "Kʋ dɑ̀ń yɩ nətə, Yɩɩ-Siŋu tə mɑ pɑ, Dɑvidə bon Kərisə 'Yuu-Tiu'? Dɑvidə swɩ̀n, ʋ wʋ́:
40022044	'Yuu-Tiu Yɩɩ swɩ̀n ɑ̀ Yuu-Tiu con, ʋ wʋ́: Bɑ̀ɑ́, jə̀ń ɑ̀ jɩzənf1 nə, də ɑ̀ mɑ kəni n dʋŋɑ n nɛɛ də̀ń nə!'
40022045	Də Dɑvidə nə bon wɑ́ ʋ Yuu-Tiu, kʋ dɑ̀ń yɩ Kərisə wɑ́ twɑ́ nətʋ, ʋ mɑ kʋ́ʋ̀ yɑ̀ Dɑvidə nɑ̀ʋ́ də?"
40022046	Bɑ lìù nədʋ də kʋ́ʋ̀ wɑ́ wɑ̀nɩ́ ʋ le wɑ́ yoo, kʋ kwɑ nə. Yɑ́ kʋ nə zɩɡɩ kʋ dɩɩn təntə nə, lìù kʋ́ʋ̀ wɑ̀ də́də́n, sə ʋ bwe wɑ́ bwiə.
40023001	Zwezi dɑ̀ń mɑ swɩ̀n lɑlʋʋ tə də ʋ kɑrbɩɑ tə con, ʋ wʋ́:
40023002	"Zwifə-bɑ Yɩɩ nii yənu tɩ̀ɑ́n tə də Fɑrɩzɩɑn-bɑ tə yɩ bɑ twi bɑ jon Moyizə yuu nə. Bɑ mʋ̀ nə mɛ, sə bɑ ɡwin Yɩɩ nii tə, ʋ nə pɩn Moyizə nə, də̀ń bɑ bɩrɩ.
40023003	Kʋ mɛ, sə ɑ́ zìlí bɑ nii, ɑ́ ɡɑ tʋn kʋ tə mɑmɑ, bɑ nə swɩ̀n ɑ́ con nə. Yɑ́ ɑ́ nə dɑ̀nɑ̀ kɑ́ fwɑ, ndə bɑ tə fwɑ tə, bɑ nə bɑ kʋ tə, bɑ nə bɩrɩ tə, nii nə twɑ́ yɩrɩ.
40023004	Kʋ yɩ, ndə bɑ nə vwe zɩlɑ tə nə dù, bɑ tì bɑ kəni lɩ̀ɑ̀ vɑpɑrɑn wɑ. Yɑ́ bɑ ɡɑ bɑ sɛ̀, bɑ dwen tə yɩrɑ də bɑ jɩfʋɑ tətə.
40023005	Bɑ fwɑ bɑ tʋtʋnɛɛ mɑmɑ, sə lɩ̀ɑ̀ mɑ nɑ bɑ. Kʋ mʋ̀ nə pɩn, bɑ kəni Yɩɩ sɑɡɑ bɑ tə́lə́f1 nə, nə ɑ̀ yə̀ə́ bɑ vɑ̀nɑ̀ nə, tə nə dwə. Bɑ ɡɑnɑn nyɑnʋ yɩ nəwɑlɑn nəwɑlɑn, tə níə́ ɡɑ jə luloŋə nəmɑnbii.
40023006	Də bɑ nə vəli diŋə bwɑ́lɩ́ nə, bɑ swə tətəŋi yíjɑ̀ɑ́. Də bɑ nə vəli Zwifə-bɑ jə́rə́ dii wɑ, bɑ swə dun ɡwələ yuu jɑ̀ɑ́. Bɑ swə, sə lɩ̀ɑ̀ tʋ tɩɑ bɑ jʋn bɑ kɑnporu wɑ.
40023007	Bɑ ɡɑ swə, sə lɩ̀ɑ̀ bon bɑ 'kɑrnyɩnɑ-bɑ'.
40023008	Yɑ́ ɑ́ mʋ̀, ɑ́ dɑ̀nɑ̀ kɑ́ pɑ, bɑ jɑ ɑbɑ, bɑ bon 'kɑrnyɩnɑ-bɑ', ɑ́ mɑmɑ tə nə yɩ nubɩɑ Kərisə yɩrɩ, yɑ́ ɑ́ kɑrnyɩnɑ də ɡɑ yɩ nədʋ tə yɩrɩ.
40023009	Á dɑ̀nɑ̀ kɑ́ bon lìù mɑmɑ tɩɑ yuu wɑ 'ɑ̀ nyɩnɑ', ɑ́ nyɩnɑ nə yɩ nədʋ, ɑ́ nə jə, wɑ̀ tə, ʋ nə wulə Yɩɩ sɑ̀ń nə yɩrɩ.
40023010	Á dɑ̀nɑ̀ kɑ́ pɑ, bɑ bon ɑbɑ 'yɑ́ɑ́ tɩ̀ɑ́n', ɑ́ yɑ́ɑ́ tíú tə, ɑ́ nə jə, nə yɩ nədʋ, ʋ mʋ̀ nə yɩ Kərisə, tə yɩrɩ.
40023011	Á wɑ ləzwənfɑrʋ tə, ʋ nə dwə bɑ duən tə, mɛ, sə ʋ mʋ̀ nə yɑ̀ ɑ́ tʋtʋnbiu.
40023012	Lìù tə, ʋ nə zɩ̀n ʋ tɩ̀ɑ̀n, Yɩɩ wɑ́ mun kʋ tíú. Yɑ́ lìù tə, ʋ nə mun ʋ tɩ̀ɑ̀n, Yɩɩ wɑ́ zɩ̀n wɑ́ yɩɩ nə".
40023013	Zwezi kʋ́ʋ̀ swɩ̀n, ʋ wʋ́: "Lɛɛ wɑ́ yí ɑbɑ, Zwifə-bɑ Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á cɩ̀ɡɑ̀ lɩ̀ɑ̀ tə yɑ́ɑ́ nə, bɑ dɑ̀n kɑ́ zʋ Yɩɩ pɑ̀rɩ̀ tə wɑ. Á tətə bɑ zwɩ, ɑ́ ɡɑ bɑ yɑ́ ɑ́ pɩn lɩ̀ɑ̀ tə, bɑ nə pɩ̀ɑ̀ bɑ zʋ nə, sə bɑ zʋ.
40023014	[Lɛɛ wɑ́ yí ɑbɑ, Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á vɩrɩ kɑdənə wiən, ɑ́ ɡɑ fwɑ yɩjʋnɩ ɑ́ bɑ zwɛ̀ ləzoni yɑ́ɑ́ con, sə ɑ́ mɑ bɩrɩ də, ɑ́ yɩ ləzwənzəŋə. Mə kʋ mʋ̀ nə pɩn, Yɩɩ wɑ́ bʋ̀rɩ̀ ɑ́ bʋ̀rɑ̀, ʋ ɡɑ cʋ̀ɡʋ̀ ɑbɑ mɩ́ɑ́mɩ́ɑ́n!]
40023015	Lɛɛ wɑ́ yí ɑbɑ, Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á vəli mʋʋ tə də tɩɑ tə yuu mɑmɑ, ɑ́ mɑ pɩ̀ɑ̀ lɑdʋɑ tətə, ʋ nə wɑ́ sɛ̀ ʋ zʋ ɑ́ Zwifə-bɑ yɩjʋncwəŋə tə wɑ. Yɑ́ ɑ́ nə nɩ kʋ lìù, ɑ́ yɑ̀ɑ́ pɑ, ʋ jì mən dìə̀ lìù, nɛɛ bələ ʋ doni ɑbɑ.
40023016	Lɛɛ wɑ́ yí ɑbɑ, ɑ́ mʋ̀ ləzwənlilirən-bɑ! Á wʋ́: 'Lìù nə twɑ́ Zwifə-bɑ Yɩɩ dìə̀ tə yɩrɩ nə, ʋ mɑ dù, kʋ dùrə̀ tə bɑ wɑ́ də́. Yɑ́ kʋ nə yɩ Yɩɩ dìə̀ sɩ́ɑ́n tə yɩrɩ nə, ʋ mɑ dù, kʋ dùrə̀ tə wɑ̀ɑ́ wɑ́, kʋ də́'.
40023017	Ləyiɡi də lilirən-bɑ! Kʋ kwɑ̀ nə jə funə kʋ doni kʋ don? Sɩ́ɑ́n tə nə dwə nɑɑɑ, nə ɑ̀ yə̀ə́ Yɩɩ dìə̀ tə, kɑ nə pɩn, tə mʋ̀ sɩ́ɑ́n tə jì Yɩɩ nyiən, nə dwə?
40023018	Á tə kʋ́ʋ̀ wʋ́: 'Lìù nə nə twɑ́ Yɩɩ joŋi kúrí tə nə, ʋ mɑ dù, kʋ dùrə̀ tə wɑ̀rɩ̀ wɑ́ kʋ də́. Yɑ́ ʋ nə nə twɑ́ də joŋi won tə nə, kʋ nə wulə joŋi kúrí tə yuu wɑ, ʋ mɑ dù, kʋ dùrə̀ tə wɑ̀ɑ́ wɑ́ kʋ də́'.
40023019	Lilirən-bɑ! Kʋ kwɑ̀ nə jə funə kʋ doni kʋ don? Joŋi won tə mʋ̀ nɑɑɑ, nə ɑ̀ yə̀ə́ joŋi kúrí tə, kʋ nə pɩn, joŋi won tə yɩ Yɩɩ nyiən tə nə dwə?
40023020	Lìù tə, ʋ nə dùə̀ joŋi kúrí tə, ʋ dùə̀ də kʋ yuu wiən tə mɑmɑ.
40023021	Lìù tə, ʋ nə dùə̀ də Yɩɩ dìə̀ tə, ʋ yɩ ʋ dùə̀ də kɑ mʋ̀ də Yɩɩ tə, ʋ nə wulə kɑ wɑ.
40023022	Lìù tə, ʋ nə dùə̀ də Yɩɩ sɑ̀ń tə ʋ yɩ, ʋ dùə̀ də Yɩɩ pɑdɑʋ tə, də Yɩɩ tətə, ʋ nə jə̀ə́ kʋ yuu wɑ.
40023023	Lɛɛ wɑ́ yí ɑbɑ, Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á pɩn ɑ́ fuɡə nii nyiənf1 Yɩɩ nə, də kʋ nə swə, kʋ yɩ dəŋə wiən nəmɑnbii tətə. Yɑ́ ɑ́ yɑ́ɑ́ ɡɑ tə̀lə́ də yìə̀n tə yoo nə də́ lɑ́, Yɩɩ nii tə nə bɩrɩ. Tə mʋ̀ nə yɩ cɩ́ɡɑ́ də kɑ dəri yinəɡə zənzən də kɑ twɑ́ Yɩɩ də pùə́ nədʋ. Mə tə mʋ̀ yɑ̀ nə ɑ́ mɛ, sə ɑ́ tʋn, ɑ́ ɡɑ kəni ɑ́ yɑ́ɑ́ tə duən tə də con.
40023024	Ləzwənlilirən-bɑ! Á loni bʋnbʋnɩ ɑ́ nɑnywɩɑ wɑ. Yɑ́ ɑ́ ɡɑ ləri nyʋɡʋmɑ mʋ̀ puŋi!
40023025	Lɛɛ wɑ́ yí ɑbɑ, Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á yɑ̀ɑ́ sɩn wùrú zʋŋɑ də zʋŋɑ kwɑ, yɑ́ tə wɑɑ ɡɑ sú də ŋwɩ̀rɑ̀n wiən də ɑ́ pusoni wokʋkwɩnɑn.
40023026	Fɑrɩzɩɑn liliu! Dí yɑ́ɑ́ n sɩn wùrú zʋŋɑ tə wɑɑ tə. Yɑ́ kʋ kwɑ tə də wɑ́ yɑ̀ zəni.
40023027	Lɛɛ wɑ́ yí ɑbɑ, Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á yɩ ndə ləbərə nə, bɑ nə pɩrɩ tə kwɑ zəni. Yɑ́ tə wɑɑ tə ɡɑ sú də tɩɡɑ kurən də wopʋpʋnɑn yiri mɑmɑ.
40023028	Mə ɑ́ də yɩ nətʋ. Kɑ̀rɑ́ con, ɑ́ yɩ cɩ́ɡɑ́ tɩ̀ɑ́n. Yɑ́ ɑ́ wɑɑ con ɑ́ yɩ níə́ bələ tɩ̀ɑ́n, ɑ́ ɡɑ sú də yokʋkwɩnɑn!"
40023029	Zwezi kʋ́ʋ̀ swɩ̀n, ʋ wʋ́: "Lɛɛ wɑ́ yí ɑbɑ, Zwifə-bɑ Yɩɩ nii yənu tɩ̀ɑ́n-bɑ də Fɑrɩzɩɑn-bɑ, ɑ́ nə yɩ níə́ bələ tɩ̀ɑ́n tə yɩrɩ! Á lwè Yɩɩ nii sʋ̀sʋ̀nɑ̀ tə ləbərə, ɑ́ ɡɑ kwɛn lɩ̀ɑ̀ tə, bɑ nə yɩ cɩ́ɡɑ́ tɩ̀ɑ́n, ləbərə.
40023030	Yɑ́ ɑ́ dɑ̀ń swɩ̀n, ɑ́ wʋ́: 'Kʋ nə yɩ nə yɩn lɑ́ nə nɩbɑrɑ-bɑ mɑ́ŋɑ́ wɑ, nə yɑ̀ bɑ́ sɛ̀, nə twɑ́ bɑ nə, nə ɡʋ Yɩɩ nii sʋ̀sʋ̀nɑ̀ tə'.
40023031	Kʋ mʋ̀ tə yɩrɩ, ɑ́ tətə bɩrɩ də, ɑ́ yɩ bɑ tə, bɑ nə ɡʋɑ Yɩɩ nii sʋ̀sʋ̀nɑ̀ tə, dwíí tə lɩ̀ɑ̀.
40023032	Kʋ mʋ̀ nə pɩn, ɑ́ dɑ̀nɑ̀ kɑ́ yɑ́, ɑ́ fwɑ kʋ tə, ɑ́ nɩbɑrɑ-bɑ tə nə dɩɡɑ kʋ də̀ń, bɑ fwɑ tə, ɑ́ zwɛ̀!
40023033	Á nyɩn ndə dɩŋɑ nə, ndə dəkwɑɑ dwíí nə! Kʋ yɩ ɑ́ bʋŋɑ də, ɑ́ wɑ́ twɑ́ nətə, ɑ́ mɑ jɛ́n mən dìə̀ tə bʋ̀rɑ̀ tə yɑ́ɑ́ nə?
40023034	Á cʋɡɑ zəni! Kʋ mʋ̀ nə pɩn, ɑ̀ wɑ́ tʋn Yɩɩ nii sʋ̀sʋ̀nɑ̀ də wʋbʋŋɑ tɩ̀ɑ́n də Yɩɩ nii yənu tɩ̀ɑ́n. Á wɑ́ ɡʋ bɑ duən, ɑ́ pɑɑ bɑ duən dɑɡɑrɑn yuu wɑ. Á wɑ́ mɑ̀ bɑ duən də də fɩfɩrɑn Zwifə-bɑ jə́rə́ dii tə wɑ. Yɑ́ ɑ́ ɡɑ wɑ́ dɩŋɑ bɑ kwɑ, ɑ́ jɑ twɑ́ ɑ́ tɩfɑrɑn tə wɑ, ɑ́ vələ.
40023035	Kʋ nətʋ tə nə wɑ́ tʋn, sə kʋ pɑ Yɩɩ tʋ̀tʋ̀nɑ̀ tə mɑmɑ ɡʋrɩ tə yɑ ɑ́ yuu zɩlɩ. Kʋ nə zɩɡɩ cɩ́ɡɑ́ tíú Abɛlə nə, kʋ jɑ vɑ Zɑkɑri, Bɑrɑswi bìú tə, ɑ́ nə ɡʋɑ Yɩɩ dìə̀ tə də Yɩɩ joŋi kúrí tə tətəŋi wɑ.
40023036	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bɑ lɩ̀ɑ̀ təntə mɑmɑ ɡʋrɩ tə cɑ̀n tə wɑ́ tʋ ɑ́ mʋ̀, zə̀n lɩ̀ɑ̀ tə yuu wɑ!"
40023037	Zwezi kʋ́ʋ̀ swɩ̀n, ʋ wʋ́: "Zwerizɑlɛmə tɩ̀ɑ́n-bɑ, Zwerizɑlɛmə tɩ̀ɑ́n-bɑ! Á mʋ̀ lɩ̀ɑ̀ tə, ɑ́ nə ɡwɩ Yɩɩ nii sʋ̀sʋ̀nɑ̀ tə, ɑ́ ɡɑ dɩlɩ bɑ tə, Yɩɩ nə tʋn ɑ́ con, də kɑpɑnɑ! Nɛɛ bɑɡɑlɩ nə ɑ̀ sóní, sə ɑ̀ kə ɑbɑ ɑ̀ səpuni nə, ndə cə̀rú nə yɑ̀ɑ́ kə kʋ cəbii kʋ vɑ̀nɑ̀ də̀ń nə, yɑ́ ɑ́ ɡɑ wɑ̀ kʋ sɛ̀!
40023038	Á nəŋə, Yɩɩ dʋɡʋ ʋ dìə̀ tə, kɑ nə wulə ɑ́ con, mɩ́ɑ́mɩ́ɑ́n.
40023039	Yɑ́ də kʋ mɑmɑ, ɑ̀ mʋ̀ nə swɩ̀n kʋ ɑ́ con: Kʋ nə mɛ sɩ́ʋ́n nə, ɑ́ kʋ́ʋ̀ bɑ́ nɑ nə, kʋ jɑ vələ, ɑ́ nə wɑ́ swɩ̀n, ɑ́ wʋ́: 'Yɩɩ wɑ́ fwɑ zəni lìù tə yɩrɑ, ʋ nə bɩ̀ɑ̀n Yuu-Tiu yɩrɩ yuu wɑ!' "
40024001	Kʋ kwɑ nə, Zwezi nɑn Zwifə-bɑ Yɩɩ dìə̀ tə wɑ, ʋ vìrí. Kʋ mɑ́ŋɑ́ tə wɑ, ʋ kɑrbɩɑ tə fɑ̀rʋ́ bɑ yí ʋ yɩrɑ, sə bɑ pɑ ʋ ywɑ̀ń Yɩɩ dìə̀ tə nə lwə̀ nətʋ.
40024002	Zwezi dɑ̀ń swɩ̀n, ʋ wʋ́: "Á bɑ kʋ nətʋ tə nɑ? Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kɑpɑn nədʋ tətə bɑ́ ɡɑ yəbə, kʋ nə wɑ́ pə̀ń kʋ don yuu wɑ. Tə mɑmɑ mɩ́ɑ́mɩ́ɑ́n wɑ́ lwɑ́ tɩɑ".
40024003	Kʋ kwɑ nə, Zwezi nə jə̀ə́ oliviye tɩ̀ɑ́n pɑɑn yuu wɑ, ʋ kɑrbɩɑ tə fɑ̀rʋ́ bɑ yí ʋ yɩrɑ, bɑ mʋ̀ də wɑ́ cɩcɩ. Bɑ tɑɑ ʋ yɩrɑ bɑ bwe wɑ́, bɑ wʋ́: "Bɩrɩ nəbɑ mɑ́ŋɑ́ tə, kʋ yoo tə nə wɑ́ tʋn, də mɩmɩnɑn, tə nə wɑ́ bɩrɩ nəbɑ də, n pìí n bɩ̀ɑ̀n də lʋʋ zɑŋʋ mɑ́ŋɑ́ yí".
40024004	Zwezi le bɑ, ʋ wʋ́: "Á cɩɑ ɑ́ tɩ̀ɑ̀n nə, sə lìù mɑmɑ dɑ̀n kɑ́ ɡɩɡɑrɩ ɑbɑ.
40024005	Lɩ̀ɑ̀ zənzən wɑ́ jɑ ɑ̀ yɩrɩ, bɑ bɑ̀. Bɑ lìù mɑmɑ ɡɑ wɑ́ swɩ̀n, ʋ wʋ́: 'Aý mʋ̀ nə yɩ Kərisə'. Yɑ́ bɑ ɡɑ wɑ́ ɡɩɡɑrɩ lɩ̀ɑ̀ zənzən.
40024006	Á wɑ́ dí yɑ́ɑ́, ɑ́ nì kʋ̀ʋ̀ yoo də kʋ bwələ. Yɑ́ ɑ́ tə kʋ́ʋ̀ wɑ́ nì də, kʋ̀ʋ̀ tə yí. Á dɑ̀nɑ̀ kɑ́ pɑ fən jɑ ɑbɑ. Kʋ mɛ, sə kʋ nətʋ tə yí. Yɑ́ kʋ tɑ̀ lʋʋ zɑŋʋ mɑ́ŋɑ́ nə yí.
40024007	Dwíə́ tə lʋʋ mɑmɑ wɑ wɑ́ tɑ tə zɩɡɩ duən nə. Yɑ́ pɑyuu wɑ́ tɑ kʋ zɩɡɩ kʋ don pɑyuu nə. Niən də tɩɑ səsəɡu wɑ́ yɑ̀ bwɑ́lɑ́ kɑpʋpʋ nə.
40024008	Tə mʋ̀ yìə̀n təntə mɑmɑ wɑ́ yɑ̀, ndə kɑn pùə́ təntən yɩŋɑ nə, ʋ lʋrɩ mɑ́ŋɑ́ wɑ.
40024009	Yɑ́ ləzoni wɑ́ pɑ, bɑ jɑ ɑbɑ, bɑ kə cɑ̀n wɑ, bɑ ɡɑ wɑ́ ɡʋ ɑbɑ. Lɩ̀ɑ̀ mɑmɑ mɩ́ɑ́mɩ́ɑ́n wɑ́ dʋ́n ɑbɑ ɑ̀ mʋ̀ yɩrɩ.
40024010	Kʋ mʋ̀ mɑ́ŋɑ́ təntə wɑ, lɩ̀ɑ̀ zənzən wɑ́ pìí, bɑ yɑ́ nə. Bɑ wɑ́ ɡwin duən də̀ń, bɑ ɡɑ wɑ́ dʋ́n duən.
40024011	Kʋnkʋn nii sʋ̀sʋ̀nɑ̀ zənzən wɑ́ nɑn, bɑ ɡɑ wɑ́ ɡɩɡɑrɩ lɩ̀ɑ̀ zənzən.
40024012	Yokʋkwɩnɑn wɑ́ sú tɩɑ, kʋ pɑ lɑkɑpʋpʋ sonu fʋ kʋ mun.
40024013	Yɑ́ lìù tə, ʋ nə jɩn pɩ́nʋ́ wuuu, ʋ dɑ̀n kɑ́ pìí ʋ kə ʋ kwɑ, ʋ vɑ ʋ ɡúrí, ʋ wɑ́ nɑ mɩɩ, kʋ nə bɑ zwɛ̀ Yɩɩ con.
40024014	Bɑ wɑ́ kɑ̀rɩ̀ sʋywɑ́ŋʋ́ tə, kʋ nə bɩrɩ, Yɩɩ nə wɑ́ də́ ʋ pɑ̀rɩ̀ tə nətʋ, lɩ̀ɑ̀ yuu wɑ. Lʋʋ mɑmɑ wɑ, bɑ wɑ́ bɩrɩ kʋ lɩ̀ɑ̀ tə mɑmɑ nə, sə bɑ nì kʋ. Kʋ kwɑ nə, lʋʋ dɑ̀ń wɑ́ zɑ̀n".
40024015	Zwezi kʋ́ʋ̀ swɩ̀n, ʋ wʋ́: "Á wɑ́ nɑ kʋ tə, bɑ nə mɑ boŋə 'wokʋkwɩʋn' tə, kʋ nə cʋ̀ɡɑ̀. Yɩɩ nii sʋ̀sʋ̀nʋ̀ Dɑniyɛlə swɩ̀n kʋ yoo də, kʋ wɑ́ jə̀ń Zwifə-bɑ Yɩɩ dìə̀ tə wɑ. (Sə lìù tə, ʋ nə kɑ̀rɩ̀, zùrì ʋ yɩrɑ!)
40024016	Kʋ mɑ́ŋɑ́ tə wɑ, sə lɩ̀ɑ̀ tə, bɑ nə wɑ́ yɑ̀ Zwide nɑɡwɑnɑɑ con, dəri bɑ dɩ̀ pɛɛn.
40024017	Lìù tə, ʋ nə wɑ́ yɑ̀ dəyuu wɑ, kʋ́ʋ̀ dɑ̀n kɑ́ cú, ʋ tì ʋ dìə̀ wiən, ʋ jɑ vìí.
40024018	Yɑ́ lìù tə də, ʋ nə wɑ́ yɑ̀ kɑ́rɑ́ wɑ, dɑ̀n kɑ́ pìí ʋ vɑ sɑ̀ń, sə ʋ tì ʋ ɡɑ̀nʋ̀ don.
40024019	Kʋ wɑ́ yɑ̀ lɛɛ mɑ́ŋɑ́ təntə wɑ, kʋ pɑ kɑnɑ tə nə, bɑ nə jə pwìí, də bɑ tə nə, bɩɑ nə ŋwɑ̀ bɑ nyʋnɩ nə!
40024020	Á lòrì Yɩɩ, sə ɑ́ dəru tə dɑ̀n kɑ́ yɑ wɑrɑn mɑ́ŋɑ́ wɑ, nə ɑ̀ yə̀ə́ Zwifə-bɑ sìə́ dɩɩn nə,
40024021	kʋ mɑ́ŋɑ́ təntə cɑ̀n tə nə bɑ don jɑ yɩrɩ. Tə yiri wɑ̀ lɑ́ yɩn lʋʋ nə jə̀ń kʋ jɩjʋ mɑmɑ, kʋ jɑ bɑ̀ kʋ yí zə̀n. Yɑ́ tə yiri don də ɡɑ bɑ́ yɑ̀ lɑ́, ɑbɑdɑ.
40024022	Kʋ nə tɑ̀ Yɩɩ pɩn nii, sə tə mɑ́ŋɑ́ tə pwɑ̀rɩ̀ kɑ mun yɩrɩ, lìù yɑ̀ bɑ́ yɑ̀ lɑ́ ʋ nɑ mɩɩ, kʋ nə bɑ zwɛ̀ Yɩɩ con. Yɑ́ tə mɑ́ŋɑ́ tə dɑ̀ń fʋɑ kɑ mun lɩ̀ɑ̀ tə yɩrɩ, Yɩɩ nə kúrí.
40024023	Lìù dɑ̀ń nə swɩ̀n ɑ́ con, ʋ wʋ́: 'Á ywɑ̀ŋɑ́, Kərisə wulə yəbə!' Nə ɑ̀ yə̀ə́: 'Ʋ wulə lɑ́ con!' Á dɑ̀nɑ̀ kɑ́ sɛ̀ kʋ tíú nii.
40024024	Kʋnkʋn Kərisə-bɑ də kʋnkʋn nii sʋ̀sʋ̀nɑ̀ wɑ́ bɑ̀. Bɑ wɑ́ tʋn yikunu dɩ̀ɑ̀n mɩmɩnɑn nə dɑ́ɑ́ də yomɩlɑn, sə bɑ mɑ ɡɩɡɑrɩ lɩ̀ɑ̀ tə tətə, Yɩɩ nə kúrí tə. Də kʋ nə wɑ̀ɑ́, sə bɑ lɩ bɑ Yɩɩ con.
40024025	Á cʋɡɑ zəni! Aý mʋ̀ nə dí yɑ́ɑ́, ɑ̀ swɩ̀n kʋ ɑ́ con nə.
40024026	Də lìù nə swɩ̀n ɑ́ con nə, ʋ wʋ́: 'Á nəŋə, ʋ wulə kɑsɔɔ lɑnworu wɑ!' Á dɑ̀nɑ̀ kɑ́ vɑ lɑ́ nə! Nə ɑ̀ yə̀ə́ lìù nə swɩ̀n ɑ́ con nə, ʋ wʋ́: 'Á nəŋə, ʋ sə̀ɡə̀ dìə̀ wɑ!' Á dɑ̀nɑ̀ kɑ́ sɛ̀ kʋ tíú nii.
40024027	Ndə dwɑ̀ pɩpɩlʋ nə yɑ̀ɑ́ pɩ̀rʋ̀ lɑnworu, kʋ zɩɡɩ yɩɩ yipɩɑn, kʋ jɑ vɑ yɩɩ yizwɩɑ tə, mə nətʋ Ləzwənə-Biuf1 tə wɑ́ pìí ʋ bɑ̀.
40024028	Kʋ wɑ́ yɑ̀, ndə kʋ nə swɩ̀n, kʋ wʋ́: 'Bwɑ́lɩ́ tə nə wotɩɡʋ nə wulə, dilən yɑ̀ɑ́ kun duən nə lɑ́'."
40024029	Zwezi kʋ́ʋ̀ swɩ̀n, ʋ wʋ́: "Kʋ mɑ́ŋɑ́ təntə cɑ̀n tə kwɑ nə, yɩcɑʋ tə wɑ́ jì yikunu. Cɑ̀nɑ̀ tə kʋ́ʋ̀ bɑ́ jɑ poni. Kɑcɩlɑcɛ wɑ́ nɑn lɑnworu wɑ, tə tʋ. Yɑ́ dɩ̀ɑ̀n tə, tə nə wulə lɑnworu tə wɑ də wɑ́ ɡuɡurə.
40024030	Kʋ kwɑ nə, mɩmɩnʋ wɑ́ nɑn lɑnworu wɑ, kʋ nə bɩrɩ Ləzwənə-Biuf1 túrí tə. Tɩɑ yuu ləzoni mɑmɑ dɑ̀ń wɑ́ bubwi, bɑ wɑ́ nɑ Ləzwənə-Biu tə bɑkwɑn tə wɑ, də ʋ bɩ̀ɑ̀n də dɩ̀ɑ̀n də dun, tə nə dɑ́ɑ́.
40024031	Nɑbwɑnɑ kori nəfɑrʋ wɑ́ wúrú. Yɑ́ ʋ ɡɑ wɑ́ tʋn ʋ mɑlɩkɛ tə tɩɑ sɑpɑrɑn bɑnɩɑ tə mɑmɑ nə. Tə wɑ́ kə lɩ̀ɑ̀ tə, ʋ nə kúrí tə mɛ duən nə".
40024032	Zwezi kʋ́ʋ̀ swɩ̀n, ʋ wʋ́: "Á nəŋə, yoo tə, ɑ̀ nə pɩ̀ɑ̀, sə ɑ̀ twɑ́ kɑpɩrʋ tə kɑ̀rɑ̀ tə, nə ɑ̀ swɩ̀n: Mɑ́ŋɑ́ tə nə, kʋ nɛɛ tə nə yɩ wɑbwɑlɑn, yɑ́ kʋ ɡɑ twè vʋrɑn, ɑ́ yə̀ə́ də, sii bwələ.
40024033	Kʋ nətʋ tə pɩ̀ɑ̀ kʋ bɩrɩ də, ɑ́ dɑ̀ń nə nɩ tə mʋ̀ wiən tə də tə yí, ɑ́ mɛ, sə ɑ́ lwɑrɩ də, yoo tə bwələ, sə kʋ tʋn.
40024034	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ yoo təntə wɑ́ tʋn, də zə̀n lɩ̀ɑ̀ tə mɑmɑ, bɑ nə wulə tɩɑ yuu wɑ, tə wɑ̀ tɩ, bɑ zwɛ̀.
40024035	Lɑnworu də tɩɑ mɛ wɑ́ jɛ́n, yɑ́ ɑ̀ sʋ̀rɑ̀n tə mʋ̀ bɑ́ jɛ́n, ɑbɑdɑ!"
40024036	Zwezi kʋ́ʋ̀ swɩ̀n, ʋ wʋ́: "Lìù mɑmɑ yə̀rì dɩɩn tə, nə ɑ̀ yə̀ə́ mɑ́ŋɑ́ tə, yìə̀n təntə nə wɑ́ tʋn. Mɑlɩkɛ tə Yɩɩ sɑ̀ń nə, də Yɩɩ-Biuf1 tə tətə yə̀rì kʋ. Aý nyɩnɑ Yɩɩ cɩcɩ nə yə̀ə́ kʋ.
40024037	Mɑ́ŋɑ́ tə Ləzwənə-Biuf1 tə nə wɑ́ pìí ʋ bɑ̀, yìə̀n tə wɑ́ yɑ̀, ndə tə nə yɩn nətʋ Nowe mɑ́ŋɑ́ tə wɑ.
40024038	Kʋ yɩ nətʋ, mɑ́ŋɑ́ təntə wɑ, də dwɑ̀ nəfɑrʋ tə, tə nə wɑ̀ twi. Kʋ mɑ́ŋɑ́ tə wɑ, lɩ̀ɑ̀ tə yɑ̀ də́, bɑ nywɩ̀n, bɑ swe duən nə, də bɑ swe bɑ bwɩ̀ɩ́ lɩ̀ɑ̀ yuu wɑ, kʋ jɑ vɑ dɩɩn tə, Nowe nə zʋɑ nɩ́ɑ́ yuu bori nəfɑrʋ tə wɑ.
40024039	Bɑ wɑ̀ yoo mɑmɑ bɛ̀ɛ́, kʋ jɑ vɑ kʋ yí mɑ́ŋɑ́ tə, dwɑ̀ nəfɑrʋ tə nə twi, kʋ pɛ̀ bɑ mɑmɑ. Mə kʋ wɑ́ yɑ̀ nətʋ də Ləzwənə-Biu tə nə wɑ́ pìí ʋ bɑ̀.
40024040	Kʋ mɑ́ŋɑ́ tə wɑ, bɑrɑ bələ wɑ́ yɑ̀ kɑ́rɩ́ wɑ. Yɩɩ wɑ́ tì ʋ don, ʋ ɡɑ yɑ́ ʋ don lɑ́.
40024041	Kɑnɑ bələ wɑ́ ɡɑ̀ mun duən nə, nʋŋʋ yuu wɑ. Yɩɩ wɑ́ tì ʋ don, ʋ ɡɑ yɑ́ ʋ don lɑ́.
40024042	Á dɑ̀nɑ̀ kɑ́ dwɛ̀, ɑ́ nə yə̀rì mɑ́ŋɑ́ tə, ɑ́ Yuu-Tiu tə nə wɑ́ bɑ̀ yɩrɩ.
40024043	Á cʋɡɑ kʋ tə zəni: Də dìə̀ tíú yɑ̀ nə yə̀ə́ mɑ́ŋɑ́ tə, ŋwɩ̀ɑ̀n nə wɑ́ bɑ̀ tɩtɩn nə, ʋ bɑ́ dwɛ̀. Yɑ́ ʋ ɡɑ bɑ́ yɑ́, sə ŋwɩ̀ɑ̀n tə kɛ́n ʋ dìə̀ tə, ʋ zʋ kɑ wɑ.
40024044	Mə kʋ mʋ̀ nə pɩn, ɑ́ də kənə ɑ́ sírí, Ləzwənə-Biu tə nə wɑ́ bɑ̀ mɑ́ŋɑ́ tə wɑ, ɑ́ nə bɑ bʋŋɑ yɩrɩ".
40024045	Zwezi kʋ́ʋ̀ swɩ̀n, ʋ wʋ́: "Wɑ̀ɑ̀ dɑ̀ń nə yɩ kʋ mʋ̀ tʋ̀tʋ̀nʋ̀ təntə, ʋ nə sɛ̀ nii də pùə́ nədʋ, ʋ ɡɑ cɩ̀ ʋ tɩ̀ɑ̀n nə, ʋ yuu tíú nə pɩn wɑ́ cwəŋə, sə ʋ ywɑ̀ń tʋ̀tʋ̀nɑ̀ tə duən tə yuu, sə ʋ pɑ bɑ wodiu, mɑ́ŋɑ́ tə nə, kʋ nə mɛ?
40024046	Kʋ tʋ̀tʋ̀nʋ̀ təntə wɑ́ yɑ̀ pupwən wɑ, də yuu tíú tə kɑ pìí kɑ bɑ̀ dìə̀ wɑ nə, ʋ nə yí wɑ́, də ʋ wulə kʋ tʋtʋŋɩ tə wɑ!
40024047	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Yuu tíú tə wɑ́ pɑ wɑ́ cwəŋə, sə ʋ ywɑ̀ń ʋ wiən tə mɑmɑ yuu.
40024048	Yɑ́ də kʋ mʋ̀ tʋ̀tʋ̀nʋ̀ təntə nə yɩ lɑkʋkwɩʋn, ʋ wɑ́ swɩ̀n ʋ wɑɑ con, ʋ wʋ́: 'Aý yuu tíú tə dɑ́nɩ́, ʋ bɑ́ bɑ̀ sɩ́ʋ́n'.
40024049	Yɑ́ ʋ ɡɑ zɑ̀n, ʋ tʋ ʋ duən tʋ̀tʋ̀nɑ̀ tə yuu wɑ, ʋ mɑ̀ bɑ, ʋ ɡɑ zʋ diŋu də sɑnyʋrɑ wɑ, ʋ mʋ̀ də sɑnyʋrɑ tə duən.
40024050	Kʋ mʋ̀ nə wɑ́ pɑ, ʋ yuu tíú tə wɑ́ bɑ̀ dɩɩn don nə, ʋ dɩ̀ ʋ yuu, mɑ́ŋɑ́ tə wɑ, ʋ nə bɑ wɑ́ dɑ̀nɩ̀.
40024051	Ʋ dɑ̀ń wɑ́ kə kʋ tʋ̀tʋ̀nʋ̀ təntə cɑ̀n wɑ zənzən. Yɑ́ ʋ ɡɑ wɑ́ pɑ, ʋ tì níə́ bələ tɩ̀ɑ́n tori, bwɑ́lɩ́ təntə nə, ʋ nə wɑ́ bubwi, ʋ ɡɑ dɩŋɑ ʋ jɩfwɩ ʋ fɩfɑɡɑ".
40025001	Zwezi kʋ́ʋ̀ swɩ̀n, ʋ wʋ́: "Yɩɩ pɑ̀rɩ̀ tə kʋ́ʋ̀ wɑ́ yɑ̀ ndə kɑcɩɑn fuɡə nə, bɑ tì bɑ cɑ̀nɑ́n bɑ nɑn, sə bɑ jə́rí bɛɛ don, ʋ nə pɩ̀ɑ̀, sə ʋ vwɑ ʋ kɑn fúrú.
40025002	Bɑ wɑ kɑcɩɑn bonu yɑ̀ yɩ ləyiɡi, bɑ bonu tə duən də ɡɑ yɩ wʋbʋnyɩnɑ tə.
40025003	Bɑ tə, bɑ nə yɩ ləyərən tə, tì bɑ cɑ̀nɑ́n tə, bɑ ɡɑ wɑ̀ nʋɡɑ tì, sə bɑ mɑ cɩ̀ bɑ tɩ̀ɑ̀n nə.
40025004	Yɑ́ bɑ tə mʋ̀, bɑ nə yɩ wʋbʋnyɩnɑ tə, tì nʋɡɑ kunkoli də bɑ cɑ̀nɑ́n.
40025005	Bɛɛ tə dɑ̀ń nə dɑ́nɩ́, ʋ bɑ twi, kɑcɩɑn fuɡə tə mɑmɑ twɑ́ duən, bɑ dwɛ̀.
40025006	Tɩɑ nə ɡwəŋə kɑ tɑ̀rɑ̀ mɑ́ŋɑ́ wɑ, kori bubwi, kʋ wʋ́: 'Á nəŋə, fúrú bɛɛ tə nə! Á nɑŋɑ, ɑ́ vɑ ɑ́ jə́rí wɑ́!'
40025007	Kɑcɩɑn tə dɑ̀ń mɑ wùrù bɑ zɑ̀n, bɑ wulə bɑ kwɛn bɑ cɑ̀nɑ́n.
40025008	Bɑ wɑ ləyərən tə swɩ̀n bɑ wʋbʋnyɩnɑ tə con, bɑ wʋ́: 'Á pɩɑn nəbɑ ɑ́ nʋɡɑ tə mɑncɩn, nə cɑ̀nɑ́n tə nə wulə tə dəŋi yɩrɩ'.
40025009	Bɑ wʋbʋnyɩnɑ tə mɑ swɩ̀n, bɑ wʋ́: 'Abɑdɑ, kʋ wɑ̀rɩ̀, kɑ nə bɑ́ yí nə mʋ̀, də ɑ́ mɑmɑ kənu yɩrɩ. Á vələ, ɑ́ yə̀ yəə wɑ!'
40025010	Bɑ dɑ̀ń mɑ kɛ̀ń bɑ vɑ, sə bɑ yə̀ nʋɡɑ tə. Kʋ mɑ́ŋɑ́ təntə wɑ, fúrú bɛɛ tə twi, ʋ yí, bɑ tə bonu tə, bɑ nə ken bɑ sírí bɑ zwɛ̀, bɑ dɑ̀nɩ̀ wɑ̀ tə. Bɑ twɑ́ ʋ nə, bɑ zʋ fúrú dìə̀ tə wɑ, sə bɑ də́ fúrú diŋə tə. Yɑ́ lìù ɡɑ tɑɡʋ mimii tə.
40025011	Kʋ kwɑ nə, kɑcɩɑn tə duən tə twi, bɑ yí, bɑ ɡɑ bubwi, bɑ wʋ́: 'Yuu tíú, yuu tíú, súrí mimii tə, sə nə zʋ!'
40025012	Yɑ́ fúrú bɛɛ tə le, ʋ wʋ́: 'Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Aý yə̀rì ɑbɑ!' "
40025013	Zwezi dɑ̀ń mɑ súrí lɑ́ nə, ʋ wʋ́: "Á dɑ̀nɑ̀ kɑ́ dwɛ̀, ɑ́ nə yə̀rì dɩɩn tə, nə ɑ̀ yə̀ə́ mɑ́ŋɑ́ tə, Ləzwənə-Biuf1 tə nə wɑ́ pìí ʋ bɑ̀".
40025014	Zwezi kʋ́ʋ̀ swɩ̀n, ʋ wʋ́: "Yɩɩ pɑ̀rɩ̀ tə kʋ́ʋ̀ yɩ, ndə bɛɛ don nə pɩ̀ɑ̀, ʋ vɑ cwəŋə. Ʋ dɑ̀ń mɑ bon ʋ tʋ̀tʋ̀nɑ̀, ʋ tì ʋ jɩjə, ʋ pɑ bɑ.
40025015	Ʋ pɩn sɩ́ɑ́n səbikʋlɑnf1 bonu ʋ don nə, ʋ pɑ sɩ́ɑ́n səbikʋlɑn bələ ʋ don də nə, ʋ ɡɑ pɑ sɩ́ɑ́n səbikʋlʋ nədʋ tɑlɩkwɑ lìù tə nə. Bɑ lìù mɑmɑ jon kʋ tə nə mɛ ʋ dɩ̀ɑ̀n. Ʋ dɑ̀ń ɡɑ vìí.
40025016	Tʋ̀tʋ̀nʋ̀ tə, ʋ nə nɩ sɩ́ɑ́n səbikʋlɑn bonu tə, vəli lɑlɑ ʋ yolu də kʋ səbiu tə, ʋ nɑ sɩ́ɑ́n səbikʋlɑn bonu duən, ʋ súrí lɑ́ nə.
40025017	Ʋ tə də, ʋ nə nɩ sɩ́ɑ́n səbikʋlɑn bələ tə, də fwɑ nətʋ, ʋ də ɡɑ nɑ sɩ́ɑ́n səbikʋlɑn bələ duən, ʋ súrí.
40025018	Yɑ́ ʋ tə, ʋ nə nɩ sɩ́ɑ́n səbikʋlʋ nədʋ tə, tíú vəli ʋ kʋ̀ bʋʋ tɩɑ, ʋ sə̀ɡə̀ ʋ yuu tíú səbiu tə lɑ́.
40025019	Kʋ nə dɩ́ɑ́n dɩ́ɑ́n, tʋ̀tʋ̀nɑ̀ tə yuu tíú pìí, ʋ bɑ̀. Ʋ dɑ̀ń ken ʋ tʋ̀tʋ̀nɑ̀ tə duən nə, sə ʋ jə́n, bɛ̀ɛ̀ nə bɑ fwɑ də ʋ səbiu tə.
40025020	Ʋ tə, ʋ nə nɩ sɩ́ɑ́n səbikʋlɑn bonu tə fɑ̀rʋ́ ʋ yí ʋ yɩrɑ, ʋ ɡɑ bɩrɩ wɑ́ sɩ́ɑ́n səbikʋlɑn bonu tə duən tə, ʋ nə nɩ ʋ súrí lɑ́ tə, ʋ ɡɑ wʋ́: 'Yuu tíú, n yɑ̀ pɩn nə sɩ́ɑ́n səbikʋlɑn bonu. Nə̀ń, tə bonu duən nə, ɑ̀ nɩ ɑ̀ súrí lɑ́ nə'.
40025021	Ʋ yuu tíú mɑ swɩ̀n ʋ con, ʋ wʋ́: 'Kʋ ziən, n yɩ tʋtʋnzəŋu, n ɡɑ sɛ̀ ɑ̀ nii də pùə́ nədʋ. N tʋŋɑ zəni wiən tə wɑ, tə nə bɑ funə jə zənzən. Kʋ mʋ̀ tə yɩrɩ, ɑ̀ dɑ̀ń wɑ́ pɑ n ywɑ̀ń wiən tə yuu wɑ, tə nə jə funə zənzən. Bɑ̀ɑ́, n ɡɑ yɑ̀ pupwən wɑ də nə'.
40025022	Tʋ̀tʋ̀nʋ̀ tə, ʋ nə nɩ sɩ́ɑ́n səbikʋlɑn bələ tə də fɑ̀rʋ́ ʋ yí, ʋ də ɡɑ wʋ́: 'Yuu tíú, n yɑ̀ pɩn nə sɩ́ɑ́n səbikʋlɑn bələ. Nə̀ń, tə bələ duən nə, ɑ̀ nɩ ɑ̀ súrí lɑ́ nə.'
40025023	Ʋ yuu tíú mɑ swɩ̀n ʋ con, ʋ wʋ́: 'Kʋ ziən, n yɩ tʋtʋnzəŋu, n ɡɑ sɛ̀ ɑ̀ nii də pùə́ nədʋ. N tʋŋɑ zəni wiən tə wɑ, tə nə bɑ funə jə zənzən. Kʋ mʋ̀ tə yɩrɩ, ɑ̀ dɑ̀ń wɑ́ pɑ n ywɑ̀ń wiən tə yuu wɑ, tə nə jə funə zənzən. Bɑ̀ɑ́, n ɡɑ yɑ̀ pupwən wɑ də nə'.
40025024	Kʋ kwɑ nə, tʋ̀tʋ̀nʋ̀ tə, ʋ nə nɩ sɩ́ɑ́n səbikʋlʋ nədʋ tə də fɑ̀rʋ́ ʋ yí, ʋ ɡɑ wʋ́: 'Yuu tíú, ɑ̀ yɑ̀ yə̀ə́ də, n yɩ lìù tə, n yoo nə dɑ̀. N yɑ̀ɑ́ zɑ bwɑ́lɩ́ tə nə, n nə wɑ̀ dwì. N ɡɑnɩ bwɑ́lɩ́ tə nə, n nə wɑ̀ wobɩɑ mɩ́.
40025025	Fən jɩn nə, yɑ́ ɑ̀ vəli ɑ̀ kʋ̀ tɩɑ, ɑ̀ sə̀ɡə̀ n səbiu tə lɑ́. Nə̀ń, n səbiu tə nə, n jon'.
40025026	Ʋ yuu tíú mɑ swɩ̀n ʋ con, ʋ wʋ́: 'Tʋtʋnkʋkwɩʋn! Yɑyɩnyɩɑn! N yə̀ə́ də, ɑ̀ zɑ bwɑ́lɩ́ tə nə, ɑ̀ nə wɑ̀ dwì. Aý ɡɑnɩ bwɑ́lɩ́ tə nə, ɑ̀ nə wɑ̀ wobɩɑ mɩ́.
40025027	Kʋ nə yɩ nətʋ tə, n yɑ̀ wɑ́ tún ɑ̀ səbiu tə səbiu dɑkɑ wɑ. Yɑ́ ɑ̀ túrí tə wɑ nə, ɑ̀ yɑ̀ wɑ́ jon ɑ̀ səbiu tə də kʋ yuu nywɑrɩ'.
40025028	Yuu tíú tə dɑ̀ń mɑ swɩ̀n ʋ lɩ̀ɑ̀ tə con, ʋ wʋ́: 'Á joŋə sɩ́ɑ́n səbikʋlʋ nədʋ tə ʋ con, ɑ́ pɑ lìù tə nə jə sɩ́ɑ́n səbikʋlɑn fuɡə tə nə.
40025029	Bɑ wɑ́ pɑ lìù tə nə, ʋ nə jə, yɑ́ kʋ tíú wɑ́ yɑ̀ jɩjə tíú. Yɑ́ lìù tə, ʋ nə bɑ jə, bɑ wɑ́ jon mɑncɩn tə də, ʋ nə jə.
40025030	Kʋ mʋ̀ tʋtʋnkʋkwɩʋn təntə, ɑ́ dɩlɑ wɑ́ kɑ̀rɑ́ wɑ yikunu tə wɑ. Kʋ bwɑ́lɩ́ təntə wɑ, ʋ wɑ́ bubwi, ʋ ɡɑ dɩŋɑ ʋ jɩfwɩ ʋ fɩfɑɡɑ'."
40025031	Zwezi kʋ́ʋ̀ swɩ̀n, ʋ wʋ́: "Mɑ́ŋɑ́ tə nə, Ləzwənə-Biuf1 tə nə wɑ́ bɑ̀ də ʋ dun də ʋ mɑlɩkɛ tə mɑmɑ, ʋ wɑ́ jə̀ń ʋ dun pɑdɑʋ tə yuu wɑ.
40025032	Lʋʋ dwíə́ tə mɑmɑ wɑ́ kun duən nə ʋ yɑ́ɑ́ con. Yɑ́ ʋ dɑ̀ń wɑ́ pwɛ̀ lɩ̀ɑ̀ tə duən wɑ, ndə pɑyɩrʋ nə pwɛ̀ pee də bʋ̀nɩ́ duən wɑ.
40025033	Ʋ wɑ́ kə pee tə ʋ jɩzənf1 nə, ʋ ɡɑ kə bʋ̀nɩ́ tə də ʋ jɩɡwiə nə.
40025034	Ʋ mʋ̀ pɩ̀ʋ́ tə dɑ̀ń wɑ́ swɩ̀n bɑ tə con, bɑ nə wulə ʋ jɩzən nə, ʋ wʋ́: 'Á mʋ̀ lɩ̀ɑ̀ tə, ɑ̀ nyɩnɑ Yɩɩ nə pɩ̀ɑ̀, sə ʋ fwɑ zəni ɑ́ yɩrɑ, ɑ́ bɩ̀ɑ̀n, ɑ́ tɩnɩ Yɩɩ pɑ̀rɩ̀ tə. Yɩɩ kwɛn kʋ ʋ tún lɑ́ nə, sə ʋ pɑ ɑbɑ, lʋʋ nə fwɑ mɑ́ŋɑ́ tə wɑ.
40025035	Niən jɩn nə, yɑ́ ɑ́ ɡɑ pɑ nə wodiu. Nɑnyʋnɩ jɩn nə, yɑ́ ɑ́ ɡɑ pɑ nə nɩ́ɑ́, ɑ̀ nyʋ. Aý yɩn vee, yɑ́ ɑ́ ɡɑ jɑ nə, ɑ́ kə ɑ́ con.
40025036	Aý yɩn yɑtɑnwɑlɑ tíú, yɑ́ ɑ́ ɡɑ pɑ nə ɡɑ̀nʋ̀, ɑ̀ zʋ. Aý yɩn yɑyɩŋʋ, yɑ́ ɑ́ ɡɑ ywɑrɩ nə. Aý yɩn bɑ̀ń dìə̀ wɑ, yɑ́ ɑ́ twi ɑ́ nɑ nə'.
40025037	Cɩ́ɡɑ́ tɩ̀ɑ́n tə dɑ̀ń wɑ́ le wɑ́, bɑ wʋ́: 'Yuu-Tiu, mɑ́ŋɑ́ kwɑ̀ wɑ nə, nə nɩ mʋ́ də niən jə, nə ɡɑ pɑ mʋ́ wodiu, n də́. Nə ɑ̀ yə̀ə́ də nɑnyʋnɩ jə, nə ɡɑ pɑ mʋ́ nɩ́ɑ́, n nyʋ?
40025038	Mɑ́ŋɑ́ kwɑ̀ wɑ nə, nə jɩn mʋ́, nə kə nə con nə, də n yɩ vee, yɑ́ nə ɡɑ zʋ mʋ́ ɡɑ̀nʋ̀, də n yɩ yɑtɑnwɑlɑ?
40025039	Mɑ́ŋɑ́ kwɑ̀ wɑ nə, nə nɩ mʋ́ də n yɩ̀, nə ɑ̀ yə̀ə́ də n wulə bɑ̀ń dìə̀ wɑ, nə ɡɑ vɑ nə nɑ mʋ́?'
40025040	Ʋ mʋ̀ pɩ̀ʋ́ tə dɑ̀ń wɑ́ le bɑ, ʋ wʋ́: 'Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Nɛɛ tə mɑmɑ, ɑ́ yɑ̀ nə fwɑ kʋ ɑ̀ nubiu tə nədʋ yɩrɑ, ʋ nə swə ʋ yɩ bɑ mɛ lɑbwɑnʋ də tətə, kʋ yɩ ɑ̀ mʋ̀ yɩrɑ nə, ɑ́ fwɑ kʋ.'
40025041	Kʋ kwɑ nə, ʋ mʋ̀ pɩ̀ʋ́ tə wɑ́ swɩ̀n bɑ tə con nə, bɑ nə wulə ʋ jɩɡwiə nə, ʋ wʋ́: 'Á fɑ̀rɑ́, ɑ́ nɑn kwɑ ɑ̀ yɩrɑ! Á mʋ̀ lɩ̀ɑ̀ tə, Yɩɩ nə zɩrɩ, ʋ kə ɑ́ nə, ɑ́ vələ mən tə wɑ, tə nə bɑ dəŋə, tə nə kwɛn tə tə́ɡə́ lɑ́ nə tə pɑ Sɩtɑnɑ də ʋ mɑlɩkɛ nə!
40025042	Niən jɩn nə, yɑ́ ɑ́ ɡɑ wɑ̀ nə pɩn ɑ̀ də́, nɑnyʋnɩ jɩn nə, ɑ́ ɡɑ wɑ̀ nə pɩn ɑ̀ nyʋ.
40025043	Aý yɩn vee, ɑ́ ɡɑ wɑ̀ nə jɩn, ɑ́ kə ɑ́ con. Aý yɩn yɑtɑnwɑlɑ tíú, ɑ́ ɡɑ wɑ̀ nə ɡɑ̀nʋ̀ pɩn ɑ̀ zʋ. Aý yɩn yɑyɩŋʋ, ɑ̀ yɩ bɑ̀ń dìə̀ wɑ, ɑ́ ɡɑ wɑ̀ nə nɩ'.
40025044	Bɑ də kʋ́ʋ̀ wɑ́ le, bɑ wʋ́: 'Yuu-Tiu, mɑ́ŋɑ́ kwɑ̀ wɑ nə, nə nɩ mʋ́ də niən jə, nə ɑ̀ yə̀ə́ də nɑnyʋnɩ jə, nə ɑ̀ yə̀ə́ də n yɩ vee, nə ɑ̀ yə̀ə́ də n yɩ yɑtɑnwɑlɑ, nə ɑ̀ yə̀ə́ də n yɩ yɑyɩŋʋ, nə ɑ̀ yə̀ə́ də n wulə bɑ̀ń dìə̀ wɑ. Yɑ́ nə ɡɑ wɑ̀ mʋ́ sɑn?'
40025045	Ʋ mʋ̀ pɩ̀ʋ́ tə wɑ́ le bɑ, ʋ wʋ́: 'Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Nɛɛ tə mɑmɑ, ɑ́ nə wɑ̀ kʋ fwɑ lìù nədʋ yɩrɑ, ʋ nə swə ʋ yɩ lɑbwɑnʋ də, kʋ yɩ ɑ̀ mʋ̀ yɩrɑ nə, ɑ́ wɑ̀ kʋ fwɑ.
40025046	Bɑ mʋ̀ dɑ̀ń wɑ́ vɑ cɑ̀n bwɑ́lɩ́ nə, tə nə bɑ zwɛ̀. Yɑ́ cɩ́ɡɑ́ tɩ̀ɑ́n tə wɑ́ nɑ mɩɩ tə, kʋ nə bɑ zwɛ̀ Yɩɩ con'."
40026001	Mɑ́ŋɑ́ tə wɑ, Zwezi nə fwɑ ʋ kɑ̀rɩ̀ tə mɑmɑ, ʋ zwɛ̀, ʋ swɩ̀n ʋ kɑrbɩɑ tə con, ʋ wʋ́:
40026002	"Á yə̀ə́ də, kʋ ɡɑ dɩɑn bələ, sə Pɑkə cɑ̀nɑ̀ də́. Bɑ wɑ́ twɑ́ cɑ̀nɑ̀ təntə nə, bɑ mɑ jɑ Ləzwənə-Biuf1 tə, bɑ pɑ, sə bɑ pɑɑ wɑ́ dɑɡɑrʋ yuu wɑ, sə ʋ tɩ".
40026003	Zwifə-bɑ Yɩɩ joŋwɑnɑ yun tɩ̀ɑ́n də bɑ nəkwɩnɑ dɑ̀ń kun duən nə Kɑyifə Yɩɩ joŋwɑnɑ yun tɩ̀ɑ́n nəkwɩɑ dəwoo wɑ.
40026004	Bɑ vʋrʋ bɑ kə duən nə, sə bɑ tʋn yɩ́ɑ́ swɩɑn, bɑ jɑ Zwezi, bɑ ɡʋ.
40026005	Bɑ swɩ̀n, bɑ wʋ́: "Nə wɑ̀ mɛ, sə nə jɑ wɑ́ cɑ̀nɑ̀ tə mɑ́ŋɑ́ wɑ, sə ɡurəɡurə dɑ̀n kɑ́ zɑ̀n lɑlʋʋ tə tətəŋi wɑ".
40026006	Zwezi yɑ̀ wulə Betɑni nə, Simon tə, ʋ yɑ̀ nə yɩ dɑyɑrʋ, dìə̀ wɑ.
40026007	Kɑn don fɑ̀rʋ́ ʋ yí ʋ yɩrɑ. Ʋ yɑ̀ jə pɩ̀ʋ̀ kɑpɑn kunkoli, bɑ nə boŋə 'ɑlɩbɑtɩrɩ'. Kʋ nii yɑ̀ súə́ də tɩrɑlɩ nʋɡɑ, kʋ kwənə nə dɑ́ɑ́. Ʋ lwɑ́ kʋ mʋ̀ tɩrɑlɩ nʋɡɑ təntə Zwezi yuu wɑ də mɑ́ŋɑ́ tə, bɑ nə wulə bɑ də́.
40026008	Mɑ́ŋɑ́ tə wɑ, Zwezi kɑrbɩɑ tə nə nɩ kʋ mʋ̀ təntə, kʋ wɑ̀ ywɑ́nɩ́ yɩ kʋ pɑ bɑ, bɑ ɡɑ swɩ̀n duən con, bɑ wʋ́: "Bɛ̀ɛ̀ nə pɩn, ʋ mɑ cʋ̀ɡʋ̀ wofɑrʋ kʋ tə?
40026009	Bɑ yɑ̀ wɑ̀ɑ́ kʋ tɩrɑlɩ nʋɡɑ tə bɑ yoli səbifɑrʋ. Yɑ́ bɑ ɡɑ pɩn səbiu tə zʋrɑ nə".
40026010	Zwezi dɑ̀ń lwɑrɩ də, kʋ yɩ nətʋ nə bɑ swɩ̀n, ʋ ɡɑ swɩ̀n bɑ con, ʋ wʋ́: "Bɛ̀ɛ̀ yɩrɩ nə ɑ́ mɑ cʋ̀ɡɑ̀ kɑn tə pùə́ nə? Kʋ tə, ʋ nə tʋn ʋ pɑ nə, kʋ ziən.
40026011	Zʋrɑ wulə də ɑbɑ mɑ́ŋɑ́ mɑmɑ. Yɑ́ ɑ̀ mʋ̀ ɡɑ bɑ́ yɑ də ɑbɑ mɑ́ŋɑ́ mɑmɑ.
40026012	Kɑn tə lwɑ́ tɩrɑlɩ nʋɡɑ tə ɑ̀ yɩrɑ, sə ʋ mɑ kwɛn nə ɑ̀ ləbəri wɑ.
40026013	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bwɑ́lɩ́ tə mɑmɑ wɑ, bɑ nə wɑ́ swɩ̀n kʋ sʋywɑ́ŋʋ́ təntə, lʋʋ mɑmɑ wɑ, bɑ wɑ́ mɑn kʋ tə, kɑn wɑ̀ tə nə tʋn, sə bɑ mɑ wɑ́ lìí ʋ nə".
40026014	Zwezi kɑrbɩɑ fuɡə bələ tə wɑ lɑdʋɑ don, bɑ nə mɑ boŋə Zwidɑsə Yisəkɑriyɔtə, vəli ʋ yí Zwifə-bɑ Yɩɩ joŋwɑnɑ yun tɩ̀ɑ́n tə.
40026015	Ʋ vəli ʋ swɩ̀n bɑ con, ʋ wʋ́: "Bɛ̀ɛ̀ nə ɑ́ wɑ́ pɑ nə, də ɑ̀ nə ken Zwezi ɑ́ jɩ̀ɑ̀n wɑ?" Bɑ dɑ̀ń mɑ ɡɑ̀lɑ̀ cɩnɩɑ səbikʋlɑn fɩtwɑ, bɑ pɑ wɑ́.
40026016	Kʋ nə zɩɡɩ kʋ mɑ́ŋɑ́ təntə nə, Zwidɑsə dɑ̀ń yɑ̀ pɩ̀ɑ̀ cwəŋə nəzəŋu, sə ʋ mɑ kə Zwezi bɑ jɩ̀ɑ̀n wɑ.
40026017	Kʋ yɩ cɑ̀nɑ̀ tə dɩɩn tə nə, Zwifə-bɑ də́ dipɛn tə, kʋ nə bɑ sɑbwɑrɩ kəni. Kʋ təntən dɩɩn tə nə, Zwezi kɑrbɩɑ tə twi, bɑ bwe wɑ́, bɑ wʋ́: "Yə̀n nə n pɩ̀ɑ̀, sə nə tɑnɩ Pɑkə cɑ̀nɑ̀ wodiu tə?"
40026018	Zwezi dɑ̀ń mɑ swɩ̀n bɑ con, ʋ wʋ́: "Á vələ tɩʋ tə wɑ, lìù don con, ɑ́ swɩ̀n kʋ tíú con, də kɑrnyɩnɑ wʋ́: 'Aý tɩɑn mɑ́ŋɑ́ yí. Kʋ yɩ n mʋ̀ bwɑ́lɩ́ nə nə, ɑ̀ wɑ́ də́ Pɑkə cɑ̀nɑ̀ tə də ɑ̀ kɑrbɩɑ tə'."
40026019	Kɑrbɩɑ tə fwɑ kʋ tə, Zwezi nə pɩn nii, sə bɑ fwɑ. Bɑ tʋŋɑ, bɑ ɡɑ tɑnɩ Pɑkə wodiu tə.
40026020	Mɑ́ŋɑ́ tə dədəni nə yí, Zwezi də ʋ kɑrbɩɑ fuɡə bələ tə dɑ̀ń twi, bɑ jə̀ń duən nə, bɑ wulə bɑ də́.
40026021	Mɑ́ŋɑ́ tə wɑ, bɑ nə wulə bɑ də́, Zwezi swɩ̀n, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á lìù don wɑ́ jɑ nə ʋ pɑ".
40026022	Kɑrbɩɑ tə pwìí cʋ̀ɡʋ̀ zənzən. Bɑ dɑ̀ń mɑ bwe wɑ́ lɑdʋ lɑdʋ, bɑ wʋ́: "Yuu-Tiu, kʋ yɑ ɑ̀ mʋ̀, nɑɑɑ?"
40026023	Zwezi mɑ le, ʋ wʋ́: "Lìù tə, ʋ nə kuli ʋ dipɛn tə də nə zʋŋɑ tə wɑ, mə kʋ tíú nə wɑ́ jɑ nə ʋ pɑ.
40026024	Ləzwənə-Biuf1 tə wɑ́ tɩ, ndə kʋ nə pʋ́pʋ́nɩ́ Yɩɩ sɑɡɩ tə wɑ nətʋ. Yɑ́ kʋ dɑ̀ń wɑ́ yɑ̀ cɑ̀n kʋ pɑ lìù təntə nə, ʋ nə wɑ́ jɑ Ləzwənə-Biu tə, ʋ pɑ. Bɑ yɑ̀ nə wɑ̀ kʋ bɛɛ tə lʋrɩ, kʋ yɑ̀ kʋkwɑ!"
40026025	Zwidɑsə, ʋ mʋ̀ lìù tə, ʋ nə wɑ́ jɑ Zwezi, ʋ pɑ tə swɩ̀n, ʋ wʋ́: "Kɑrnyɩnɑ, kʋ yɩ ɑ̀ mʋ̀, nɑɑɑ?" Zwezi mɑ le, ʋ wʋ́: "Mə kʋ nə n swɩ̀n, n mʋ̀ nə!"
40026026	Mɑ́ŋɑ́ tə wɑ, Zwezi də ʋ kɑrbɩɑ nə wulə bɑ də́, Zwezi tì dipɛn, ʋ kə Yɩɩ lɛ̀ɛ̀ kʋ yɩrɩ. Kʋ kwɑ nə, ʋ fʋɑ fʋɑ kʋ, ʋ tì ʋ pɑ ʋ kɑrbɩɑ tə nə, ʋ ɡɑ swɩ̀n bɑ con, ʋ wʋ́: "Á joŋə kʋ tə, ɑ́ də́! Kʋ yɩ ɑ̀ yɩrɑ tə nə".
40026027	Kʋ kwɑ nə, ʋ tì divɛn wùrú zʋŋɑ, ʋ kə Yɩɩ lɛ̀ɛ̀ kɑ yɩrɩ. Kʋ kwɑ nə, ʋ tì kɑ, ʋ pɑ bɑ, ʋ ɡɑ wʋ́: "Á mɑmɑ tə nywɩɑn divɛn tə!
40026028	Cɩ́ɡɑ́, kʋ tə yɩ ɑ̀ mʋ̀ jɑnɑ nə. Jɑnɑ təntə nə bɩrɩ ɑ́ də Yɩɩ nimɑrʋ tə. Jɑnɑ təntə nə wɑ́ nɑn lɩ̀ɑ̀ zənzən yɩrɩ, sə Yɩɩ kwɛn bɑ cʋnɑ ʋ lɩ ʋ mʋ̀ də bɑ pwərə wɑ.
40026029	Aý mʋ̀ nə swɩ̀n kʋ ɑ́ con: Kʋ nə mɛ zə̀n, ɑ̀ kʋ́ʋ̀ bɑ́ nyʋ divɛn kʋ tə, kʋ jɑ vələ dɩɩn tə, ɑ̀ nə kʋ́ʋ̀ wɑ́ nyʋ kʋ də ɑbɑ ɑ̀ nyɩnɑ Yɩɩ sɑ̀ń nə".
40026030	Bɑ nun cɑ̀nɑ̀ tə nuŋi. Kʋ kwɑ nə, bɑ dɑ̀ń ɡɑ pɛ̀ duən, bɑ vɑ oliviye tɩ̀ɑ́n pɑɑn tə yuu wɑ.
40026031	Zwezi dɑ̀ń mɑ swɩ̀n ʋ kɑrbɩɑ tə con nə, ʋ wʋ́: "Á mɑmɑ wɑ́ vɩ nə ɑ́ dʋɡʋ tɩtɩn kʋ tə tətə nə. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Aý wɑ́ ɡʋ pɑyɩrʋ tə, yɑ́ ʋ pee tə wɑ́ lɑɡɑ duən yɑ́ɑ́ nə'."
40026032	Zwezi mɑ kʋ́ʋ̀ swɩ̀n, ʋ wʋ́: "Yɑ́ mɑ́ŋɑ́ tə wɑ, ɑ̀ nə wɑ́ pìí ɑ̀ bwin ɑ̀ nɑn, kʋ kwɑ nə, ɑ̀ wɑ́ vɑ ɑ̀ dɩ̀ɑ̀n ɑbɑ Gɑlile nɑɡwɑnɑɑ wɑ".
40026033	Piyɛrə mɑ swɩ̀n, ʋ wʋ́: "Bɑ duən tə mɑmɑ nə wɑ́ vɩ mʋ́ bɑ dʋɡʋ, ɑ̀ mʋ̀ bɑ́ mʋ́ vɩ ɑ̀ dʋɡʋ, ɑbɑdɑ".
40026034	Zwezi mɑ le wɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Zə̀n tɩtɩn kʋ tə tətə mɑmɑ, də cəbɩʋ tə wɑ̀ kwi, n wɑ́ tɛn nɛɛ bɑtwɑ də, n yə̀rì nə".
40026035	Piyɛrə mɑ le wɑ́, ʋ wʋ́: "Aý bɑ́ tɛn mɑmɑ də, ɑ̀ yə̀rì mʋ́, də kʋ nə swə kʋ yɩ, ɑ̀ wɑ́ tɩ də mʋ́". Ʋ kɑrbɩɑ tə duən tə də swɩ̀n kʋ mʋ̀ yoo nədʋ təntə.
40026036	Zwezi də ʋ kɑrbɩɑ tə dɑ̀ń vəli bɑ yí bwɑ́lɩ́ don, bɑ boŋə 'Zwesemɑne'. Ʋ dɑ̀ń mɑ swɩ̀n bɑ con, ʋ wʋ́: "Á jənə yəbə, də ɑ̀ vələ yɑ́ɑ́, sə ɑ̀ jʋn Yɩɩ".
40026037	Ʋ dɑ̀ń mɑ jɑ Piyɛrə də Zebedef1 bɩɑ bələ tə, ʋ kə ʋ kwɑ. Yɑ́ pucʋnɩ nəfɑrʋ wulə kʋ zwɩ wɑ́.
40026038	Ʋ dɑ̀ń mɑ swɩ̀n bɑ con, ʋ wʋ́: "Tɩɑn pucʋnɩ súə́ nə. Á jənə yəbə, ɑ́ dɑ̀nɑ̀ kɑ́ dwɛ̀, ndə ɑ̀ nə bɑ dwɛ̀ nətʋ".
40026039	Ʋ dɑ̀ń mɑ vɑ yɑ́ɑ́ mɑncɩn, ʋ tʋ tɩɑ ʋ yɑ́ɑ́ yuu, ʋ ɡɑ lòrì Yɩɩ, ʋ wʋ́: "Aý nyɩnɑ, də kʋ nə wɑ̀ɑ́ kʋ tʋŋɑ, sə n twiən n lɩ yɑcɑrɑ tə tə, n yɑ́ nə. Kʋ nə tɑ̀, sə kʋ twɑ́, ndə ɑ̀ mʋ̀ nə nə pɩ̀ɑ̀ nətʋ. Yɑ́ kʋ dɑ̀ń mɛ, sə kʋ yɑ̀, ndə n mʋ̀ nə nə swə nətʋ".
40026040	Kʋ kwɑ nə, ʋ pìí ʋ bɑ̀ ʋ kɑrbɩɑ bɑtwɑ tə con, yɑ́ ʋ nɩ də, bɑ dwɛ̀. Ʋ mɑ swɩ̀n Piyɛrə con, ʋ wʋ́: "Á wɑ̀ wɑ̀nɩ́, sə ɑ́ súrí ɑ́ yɩ́ɑ́ ɑ́ yɑ̀ də nə luɡu nədʋ də tətə?
40026041	Á súrə́ ɑ́ yɩ́ɑ́, ɑ́ ɡɑ lòrì Yɩɩ, sə ʋ sɑn ɑbɑ, sə Sɩtɑnɑ dɑ̀n kɑ́ wɑ̀nɩ́ ɑbɑ, ʋ də́də́n, sə ʋ yiɡu ʋ pɑ ɑ́ tʋn yokʋkwɩʋn. Ləzwənə pubʋŋɑ mʋ̀ yɑ̀ɑ́ pɩ̀ɑ̀, sə kʋ fwɑ zəni, yɑ́ ʋ yɩrɑ tə ɡɑ bɑ dɩ̀ɑ̀n jə kʋ fwɑ kʋ".
40026042	Ʋ mɑ kʋ́ʋ̀ pìí ʋ vɑ nɛɛ bələ nii nə, ʋ tə kʋ́ʋ̀ lòrì Yɩɩ, ʋ wʋ́: "Aý nyɩnɑ, də yɑcɑrɑ tə nə wɑ̀rɩ̀ tə lɛ, də ɑ̀ nə wɑ̀ tə dí, sə n mʋ̀ puswənə tə nə tʋn!"
40026043	Ʋ mɑ kʋ́ʋ̀ pìí ʋ bɑ̀ ʋ kɑrbɩɑ tə con, yɑ́ ʋ kʋ́ʋ̀ nɩ də, bɑ dwɛ̀, bɑ wɑ̀rɩ̀ bɑ yɩ́ɑ́ bɑ súrí, dwɩɑn tə yɩrɩ.
40026044	Zwezi mɑ kʋ́ʋ̀ lɛ, ʋ yɑ́ bɑ, ʋ vɑ yɩŋʋnɑ. Ʋ kʋ́ʋ̀ lòrì Yɩɩ nɛɛ bɑtwɑ tə nii nə, ʋ tə ɡɑ bwɛ́ tə sʋ̀rɑ̀n təntə tətə.
40026045	Ʋ kʋ́ʋ̀ pìí ʋ bɑ̀ ʋ kɑrbɩɑ tə con, ʋ ɡɑ wʋ́: "Á tə yɩ ɑ́ tə́ɡə́, ɑ́ dwɛ̀? Á nəŋə, mɑ́ŋɑ́ tə, bɑ nə wɑ́ jɑ Ləzwənə-Biuf1 tə, bɑ kə cʋnɑ lɩ̀ɑ̀ tə jɩ̀ɑ̀n wɑ, tə bwələ.
40026046	Á zɑŋɑ, nə vìí! Á nəŋə, bɛɛ tə, ʋ nə wɑ́ jɑ nə, ʋ pɑ tə nə, ʋ bwələ!"
40026047	Zwezi yɑ̀ tə wulə ʋ swɩ̀n, də Zwidɑsə yí. Ʋ yɑ̀ yɩ ʋ kɑrbɩɑ fuɡə bələ tə wɑ, lìù don. Lɑlʋʋ yɑ̀ wulə ʋ kwɑ də bɑ jɩ̀ɑ̀n lɑɡʋrɩ sɩ̀ɑ́n də dɑnɡwələn. Bɑ yɩ Zwifə-bɑ Yɩɩ joŋwɑnɑ yun tɩ̀ɑ́n tə də bɑ nəkwɩnɑ tə nə tʋn bɑ.
40026048	Lìù tə, ʋ nə wɑ́ jɑ Zwezi ʋ pɑ tə yɑ̀ bɩrɩ kʋ mʋ̀ lɩ̀ɑ̀ təntə, bɑ nə púə́ ʋ kwɑ tə, mɩmɩnʋ tə, ʋ nə wɑ́ twɑ́, sə ʋ mɑ bɩrɩ Zwezi. Ʋ dɑ̀ń mɑ swɩ̀n, ʋ wʋ́: "Lìù tə, ɑ̀ nə wɑ́ kʋkwɑlɩ tə, mə ʋ mʋ̀ nə, ɑ́ pɩ̀ɑ̀. Á jɑnɑ kʋ lìù təntə".
40026049	Zwidɑsə fɑ̀rʋ́ lɑlɑ ʋ yí Zwezi yɩrɑ, ʋ ɡɑ swɩ̀n ʋ con, ʋ wʋ́: "Aý jʋ̀nɩ̀ mʋ́, kɑrnyɩnɑ!" Ʋ dɑ̀ń ɡɑ kʋkwɑlɩ wɑ́.
40026050	Zwezi dɑ̀ń mɑ swɩ̀n ʋ con, ʋ wʋ́: "Aý dɑbɛɛ, kʋ tə, n nə twi, sə n fwɑ, fwɑ kʋ lɑlɑ". Bɑ duən tə dɑ̀ń mɑ fɑ̀rʋ́ bɑ yí, bɑ jɑ Zwezi.
40026051	Lìù don, ʋ nə yɩn də Zwezi cʋ̀rʋ́ ʋ lɑɡʋrɩ sɩ̀ʋ́, ʋ mɑ zɑ Yɩɩ joŋwɑnɑ yun tɩ̀ɑ́n nəkwɩɑ tʋ̀tʋ̀nʋ̀ zɩɩn, ʋ ɡwəŋə.
40026052	Zwezi mɑ swɩ̀n kʋ tíú tə con, ʋ wʋ́: "Lɩ̀ɑ̀ tə mɛ, bɑ nə cʋ̀rɩ́ lɑɡʋrɩ sɩ̀ʋ́, bɑ mɑ ɡwɩ, bɑ də yɩ lɑɡʋrɩ sɩ̀ʋ́ nə wɑ́ ɡʋ. Kʋ mʋ̀ tə yɩrɩ, pìí, n kə n lɑɡʋrɩ sɩ̀ʋ́ tə kʋ bwɑ́lɩ́ nə.
40026053	N yə̀rì də, ɑ̀ wɑ̀ɑ́ ɑ̀ nyɩnɑ Yɩɩ sɑŋʋ ɑ̀ lòrì, ʋ ɡɑ wɑ̀ɑ́ ʋ tʋŋɑ mɑlɩkɛ kɑpʋpʋ púlə́ fuɡə bələ lɑlɑ, nɑɑɑ?
40026054	Yɑ́ kʋ dɑ̀ń nə yɩn nətʋ, kʋ nə pʋ́pʋ́nɩ́ Yɩɩ sɑɡɩ tə wɑ, nii wɑ́ fwɑ nətə kʋ mɑ sú. Də tə nə swɩ̀n də, kʋ wɑ́ twɑ́ nətʋ, kʋ mɑ tʋn".
40026055	Zwezi dɑ̀ń mɑ swɩ̀n lɑlʋʋ tə con nə, ʋ wʋ́: "Á twi də lɑɡʋrɩ sɩ̀ɑ́n də dɑnɡwələn, sə ɑ́ mɑ jɑ nə, ndə ɑ̀ yɩ ŋwɩ̀ɑ̀n tə, ɑ̀ nə ɡwɩ lɩ̀ɑ̀. Dɩɩn mɑmɑ, ɑ̀ jəni Zwifə-bɑ Yɩɩ dìə̀ tə wɑ, ɑ̀ kɑ̀rɩ̀ lɑ́ nə, ɑ́ ɡɑ bɑ nə jɑnɩ.
40026056	Yɑ́ tə yìə̀n tə mɑmɑ dɑ̀ń yí, sə kʋ tə nə pʋ́pʋ́nɩ́ Yɩɩ nii sʋ̀sʋ̀nɑ̀ sɑɡɑ tə wɑ, nii mɑ sú". Ʋ kɑrbɩɑ tə mɑmɑ dɑ̀ń mɑ dəri, bɑ yɑ́ wɑ́.
40026057	Lɩ̀ɑ̀ tə, bɑ nə jɩn Zwezi tə jɑ wɑ́, bɑ vɑ Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ Kɑyifə con. Lɑntə nə, Yɩɩ nii yənu tɩ̀ɑ́n tə də Zwifə-bɑ nəkwɩnɑ tə yɑ̀ kun duən nə.
40026058	Piyɛrə yɩn Zwezi kwɑ yɩŋʋnɑ, ʋ jɑ vɑ Yɩɩ joŋwɑnɑ yun tɩ̀ɑ́n nəkwɩɑ tə dəwoo wɑ. Ʋ vəli ʋ zʋ ʋ jə̀ə́ kɑ̀rɑ́ tə wɑ, ʋ də Yɩɩ joŋwɑnɑ yun tɩ̀ɑ́n nəkwɩɑ tə tʋ̀tʋ̀nɑ̀, sə ʋ mɑ nɑ nətʋ tə, kʋ nə wɑ́ zwɛ̀.
40026059	Yɩɩ joŋwɑnɑ yun tɩ̀ɑ́n tə də Zwifə-bɑ yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə mɑmɑ yɑ̀ pɩ̀ɑ̀ lɩ̀ɑ̀, bɑ nə wɑ́ swɩ̀n kʋnkʋn yoo, bɑ kə Zwezi yuu wɑ, sə bɑ mɑ ɡʋ wɑ́.
40026060	Lɩ̀ɑ̀ zənzən nɑn, bɑ kʋnɩ kʋnkʋn bɑ keni Zwezi nii nə. Yɑ́ də kʋ mɑmɑ bɑ wɑ̀ yoo nɩ, sə bɑ kə ʋ yuu wɑ. Tɑlɩkwɑ, tɑlɩkwɑ nə, bɑrɑ bələ duən nɑn bɑ zɩɡɩ tətəŋi wɑ,
40026061	bɑ ɡɑ wʋ́: "Bɛɛ wɑ̀ tə swɩ̀n, ʋ wʋ́: 'Aý wɑ̀ɑ́ Yɩɩ dìə̀ tə ɑ̀ mɑ̀, ɑ̀ ɡɑ pìí ɑ̀ lwɑ̀ kɑ dɩɑn bɑtwɑ nii nə'."
40026062	Yɩɩ joŋwɑnɑ yun tɩ̀ɑ́n nəkwɩɑ tə zɑ̀n, ʋ swɩ̀n Zwezi con, ʋ wʋ́: "N bɑ yoo le, nɑɑɑ? Bɛ̀ɛ̀ nə lɩ̀ɑ̀ bɑ tə swɩ̀n, bɑ kəni n yuu wɑ?"
40026063	Yɑ́ Zwezi púə́ ʋ nii. Yɩɩ joŋwɑnɑ yun tɩ̀ɑ́n nəkwɩɑ tə mɑ kʋ́ʋ̀ swɩ̀n, ʋ wʋ́: "Aý lòrì mʋ́, tɑɑ Yɩɩ tə, ʋ nə wulə mɩɩ wɑ tə yɩrɩ, n le nəbɑ, də n cɩ́ɡɑ́ nə yɩ Kərisə, Yɩɩ-Biu".
40026064	Zwezi mɑ le wɑ́, ʋ wʋ́: "Mə kʋ yɩ nətʋ, ndə n tətə nə swɩ̀n tə. Yɑ́ ɑ̀ mʋ̀ nə swɩ̀n kʋ ɑ́ con, ɑ̀ súrí lɑ́: Kʋ nə zɩɡɩ sɩ́ʋ́n, ɑ́ wɑ́ nɑ Ləzwənə-Biuf1 tə, ʋ jə̀ə́ Yɩɩ tə, ʋ nə wulə tə mɛ yuu wɑ, jɩzənf1 vɑ̀n nə. Á wɑ́ nɑ wɑ́ də, ʋ nɑŋɑ lɑnworu bɑkwɑn tə wɑ, ʋ bɩ̀ɑ̀n".
40026065	Yɩɩ joŋwɑnɑ yun tɩ̀ɑ́n nəkwɩɑ tə dɑ̀ń mɑ cɩrʋ ʋ ɡɑ̀nʋ̀ də lɩŋɑ, ʋ ɡɑ swɩ̀n, ʋ wʋ́: "Ʋ twɩn Yɩɩ! Nə kʋ́ʋ̀ bɑ lɩ̀ɑ̀ pɩ̀ɑ̀, sə bɑ bɩrɩ nəbɑ yoo don! Á nì sɩ́ʋ́n kʋ tə, ʋ nə twɩn Yɩɩ. Bɛ̀ɛ̀ nə ɑ́ bʋŋɑ kʋ yuu wɑ?"
40026066	Bɑ le wɑ́, bɑ wʋ́: "Ʋ mɛ, sə bɑ ɡʋ wɑ́".
40026067	Bɑ dɑ̀ń mɑ pi mɩmɩɑn, bɑ lwɑ́ ʋ yɑ́ɑ́ wɑ. Yɑ́ bɑ ɡɑ mɑ̀ wɑ́ də jɩɡunɡulə. Bɑ duən fɑrʋ ʋ pɩpɑrɑ nə,
40026068	bɑ ɡɑ wʋ́: "Kərisə, lwɑrɩ lìù tə, ʋ nə mɑ̀ mʋ́!"
40026069	Piyɛrə yɑ̀ jə̀ə́ dəwoo tə wɑ. Tʋtʋnbʋɑ don fɑ̀rʋ́ ʋ yí ʋ yɩrɑ, ʋ ɡɑ wʋ́: "N də yɑ̀ wulə də Zwezi Gɑlile tíú tə".
40026070	Yɑ́ ʋ tɛn lɩ̀ɑ̀ tə mɑmɑ yɑ́ɑ́ con nə, ʋ wʋ́: "Aý yə̀rì kʋ tə, n nə pɩ̀ɑ̀, sə n swɩ̀n".
40026071	Kʋ kwɑ nə, ʋ nə zɑ̀n, ʋ vələ dəwoo tə mimii kwə́lə́ wɑ, tʋtʋnbʋɑ tə don də kʋ́ʋ̀ nɩ wɑ́, ʋ mɑ swɩ̀n lɩ̀ɑ̀ tə con, bɑ nə wulə kʋ bwɑ́lɩ́ tə nə, ʋ wʋ́: "Ʋ tə yɩ də Zwezi Nɑzɑrɛtə tíú tə".
40026072	Piyɛrə mɑ kʋ́ʋ̀ tɛn, ʋ dù, ʋ wʋ́: "Aý mʋ̀ yə̀rì kʋ bɛɛ təntə".
40026073	Kʋ nə fwɑ mɑncɩn, bɑ tə, bɑ nə zɩɡɑ lɑ́ tə fɑ̀rʋ́ bɑ yí Piyɛrə yɩrɑ, bɑ ɡɑ swɩ̀n, bɑ wʋ́: "Cɩ́ɡɑ́ mɑmɑ, n yɩ bɑ wɑ lìù. N nii sʋɡʋ tətə bɩrɩ bwɑ́lɩ́ tə, n nə nɑn".
40026074	Piyɛrə mɑ kʋ súrí ʋ nii, ʋ wulə ʋ dwì də ʋ poli ʋ kəni ʋ tɩ̀ɑ̀n nə, ʋ wʋ́: "Aý yə̀rì kʋ bɛɛ təntə!" Kʋ mɑ́ŋɑ́ təntə tətə wɑ nə, cəbɩʋ kwi.
40026075	Yɑ́ Piyɛrə dɑ̀ń lìí kʋ tə, Zwezi nə swɩ̀n ʋ con nə, ʋ wʋ́: "Də cəbɩʋ tə nə wɑ̀ kwi, n wɑ́ tɛn nɛɛ bɑtwɑ, də n yə̀rì nə!" Ʋ dɑ̀ń nɑn, ʋ ɡɑ kwi yinənkurə.
40027001	Jɩjʋ fuən fuən Zwifə-bɑ Yɩɩ joŋwɑnɑ yun tɩ̀ɑ́n tə mɑmɑ də bɑ nəkwɩnɑ tə kun duən nə, bɑ vʋrʋ, sə bɑ ɡʋ Zwezi.
40027002	Bɑ jɩn wɑ́, bɑ vwɑ bɑ jɑ vɑ bɑ pɑ Pilɑtə nə, ʋ nə yɩ yɑ́ɑ́ tíú, pɩ̀ʋ́ nəfɑrʋ tə nə lɩ ʋ tún.
40027003	Mɑ́ŋɑ́ tə wɑ, Zwidɑsə, ʋ nə jɩn Zwezi ʋ pɑ, tə nə nɩ də, bɑ wɑ́ ɡʋ Zwezi, ʋ zʋɑ pucʋnɩ nəfɑrʋ wɑ. Ʋ dɑ̀ń mɑ pìí ʋ jɑ səbikʋlɑn fɩtwɑ tə, ʋ jɑ vɑ ʋ pɑ Zwifə-bɑ Yɩɩ joŋwɑnɑ yun tɩ̀ɑ́n tə də bɑ nəkwɩnɑ tə nə.
40027004	Ʋ swɩ̀n bɑ con, ʋ wʋ́: "Aý cʋ̀ɡʋ̀, ɑ̀ nə pɩn, bɑ ɡʋ lìù tə, ʋ nə wɑ̀ yoo cʋ̀ɡʋ̀ tə yɩrɩ". Yɑ́ bɑ dɑ̀ń le wɑ́, bɑ wʋ́: "Nə mʋ̀ yɑ́ɑ́ tə̀lə́, kʋ ywɑ̀ŋɑ́ mʋ́!"
40027005	Zwidɑsə dɩlɩ səbiu tə Zwifə-bɑ Yɩɩ dìə̀ tə wɑ, ʋ ɡɑ vìí. Ʋ vəli ʋ kùrú ʋ tɩ̀ɑ̀n.
40027006	Yɩɩ joŋwɑnɑ yun tɩ̀ɑ́n tə tì səbiu tə, bɑ ɡɑ wʋ́: "Kʋ culi, sə nə kə kʋ nə Yɩɩ dìə̀ səbiu dɑkɑ wɑ, kʋ nə yɩ səbiu tə, bɑ nə ŋwɩ́n, bɑ mɑ ɡʋ ləzwənə yɩrɩ".
40027007	Bɑ nə vʋrʋ bɑ kə duən nə, kʋ kwɑ nə, bɑ tì kʋ səbiu təntə, bɑ mɑ yə̀ nəkənmɑrʋ don kɑ́rɑ́, sə bɑ mɑ fwɑ vərə ləbərə bwɑ́lɩ́.
40027008	Mə kʋ mʋ̀ nə pɩn, kʋ kɑ́rɑ́ təntə yɩrɩ nə yɩ 'jɑnɑ kɑ́rɑ́', kʋ jɑ bɑ̀, kʋ yí zə̀n.
40027009	Mə kʋ twɑ́ nətʋ Yɩɩ nii sʋ̀sʋ̀nʋ̀ Zweremi sʋ̀rɑ̀n tə nii mɑ sú, ʋ nə wʋ́: "Bɑ tì səbikʋlɑn fɩtwɑ tə, kʋ mʋ̀ nə yɩ səbiu tə, Yɩzərɑyɛlə lɩ̀ɑ̀ tə nə jə̀ń bɑ vʋrʋ, bɑ ŋwɩ́n bɑ pɑ wɑ́.
40027010	Yɑ́ bɑ tì kʋ, bɑ mɑ yə̀ nəkənmɑrʋ tə kɑ́rɑ́, ndə nətʋ tə Yuu-Tiu nə pɩn nə nii, sə ɑ̀ swɩ̀n".
40027011	Kʋ kwɑ nə, bɑ jɑ Zwezi bɑ vɑ yɑ́ɑ́ tíú Pilɑtə con, pɩ̀ʋ́ nəfɑrʋ tə nə lɩ ʋ tún. Yɑ́ɑ́ tíú dɑ̀ń mɑ wulə wɑ́ ʋ bwe, ʋ wʋ́: "N mʋ̀ nə yɩ Zwifə-bɑ pɩ̀ʋ́ tə?" Zwezi mɑ le wɑ́, ʋ wʋ́: "Mə kʋ yɩ nətʋ, ndə n nə swɩ̀n tə".
40027012	Zwezi ɡɑ wɑ̀ yoo mɑmɑ le yìə̀n tə yuu wɑ, Zwifə-bɑ Yɩɩ joŋwɑnɑ yun tɩ̀ɑ́n tə də bɑ nəkwɩnɑ tə nə swɩ̀n, bɑ jɑ zɩɡɩ ʋ nə.
40027013	Pilɑtə dɑ̀ń mɑ swɩ̀n ʋ con, ʋ wʋ́: "N bɑ tə tə mɑmɑ nə̀ń, bɑ nə swɩ̀n, bɑ jɑ zɩɡɑ n nə, nɑɑɑ?"
40027014	Yɑ́ Zwezi kʋ́ʋ̀ wɑ̀ wɑ́ le kʋ yoo tə yuu wɑ mɩ́ɑ́mɩ́ɑ́n. Kʋ dɑ̀ń ɡɑ ɡwɑ́rɩ́ yɑ́ɑ́ tíú tə zənzən.
40027015	Pɑkə cɑ̀nɑ̀ mɑmɑ nə yí, yɑ́ɑ́ tíú tə yɑ̀ɑ́ pɑ, bɑ dʋɡʋ bɑ̀ń dìə̀ lìù tə, lɑlʋʋ tə nə lòrì, sə ʋ dʋɡʋ.
40027016	Yɑ́ kʋ mʋ̀ mɑ́ŋɑ́ təntə wɑ, bɑ̀ń dìə̀ lìù don yɩn lɑ́, bɑ nə boŋə Bɑrɑbɑsə, ʋ yɩrɩ nə nɑn zənzən.
40027017	Yɑ́ɑ́ tíú Pilɑtə dɑ̀ń mɑ bwe lɩ̀ɑ̀ tə nə kun duən nə tə, ʋ wʋ́: "Wɑ̀ɑ̀ nə ɑ́ pɩ̀ɑ̀, sə ɑ̀ dʋɡʋ: Bɑrɑbɑsə, nə ɑ̀ yə̀ə́ Zwezi tə, bɑ nə boŋə Kərisə tə?"
40027018	Cɩ́ɡɑ́, Pilɑtə yɑ̀ yə̀ə́, bɑ nə jɑ Zwezi, bɑ bɑ̀ ʋ con, tə də̀ń. Kʋ yɩ wʋɡwɩʋ yɩrɩ nə.
40027019	Mɑ́ŋɑ́ tə wɑ, Pilɑtə nə wulə bʋ̀rɑ̀ tə bwɑ́lɩ́ nə, ʋ kɑn pɩn lìù bɑ̀, ʋ swɩ̀n ʋ con, ʋ wʋ́: "Tɩtɩn kʋ tə nə, ɑ̀ dí cɑ̀n zənzən cɩ́ɡɑ́ tíú wɑ̀ tə yɩrɩ ɑ̀ pɑndwɩɑ wɑ. Kʋ mʋ̀ yɩrɩ nə, dɑ̀n kɑ́ kə n tɩ̀ɑ̀n ʋ yìə̀n wɑ!"
40027020	Zwifə-bɑ Yɩɩ joŋwɑnɑ yun tɩ̀ɑ́n tə də bɑ nəkwɩnɑ tə vəvəri lɩ̀ɑ̀ tə pubʋŋɑ, bɑ kə bɑ con, bɑ pɑ bɑ lòrì Bɑrɑbɑsə bɑ dʋɡʋ, bɑ ɡɑ pɩ̀ɑ̀, sə bɑ ɡʋ Zwezi mʋ̀.
40027021	Yɑ́ɑ́ tíú tə bwe bɑ, ʋ wʋ́: "Bɑ wɑ̀ɑ̀ tətə nə ɑ́ pɩ̀ɑ̀, sə ɑ̀ dʋɡʋ bɑ bələ tə wɑ?" Bɑ mɑ le, bɑ wʋ́: "Bɑrɑbɑsə!"
40027022	Pilɑtə mɑ bwe, ʋ wʋ́: "Kʋ dɑ̀ń yɩ ɑ̀ wɑ́ fwɑ Zwezi tə, bɑ nə boŋə Kərisə tə nətə?" Bɑ mɑmɑ mɑ le, bɑ wʋ́: "Pɑ, sə bɑ pɑɑ wɑ́ dɑɡɑrʋ yuu wɑ!"
40027023	Yɑ́ɑ́ tíú mɑ bwe, ʋ wʋ́: "Bɛ̀ɛ̀ yokʋkwɩʋn nə ʋ fwɑ?" Yɑ́ bɑ dɑ̀ń ken bɑ dɩ̀ɑ̀n mɑmɑ lɑ́, bɑ bubwi, bɑ wʋ́: "Pɑ, sə bɑ pɑɑ wɑ́ dɑɡɑrʋ yuu wɑ!"
40027024	Mɑ́ŋɑ́ tə, Pilɑtə nɩ də, ʋ wɑ̀rɩ̀ won mɑmɑ ʋ fwɑ, yɑ́ lɩ̀ɑ̀ tə ɡɑ kwɛn bɑ cə̀rí bɑ súrí lɑ́, ʋ tì nɩ́ɑ́, ʋ mɑ sɩn ʋ jɩ̀ɑ̀n lɑlʋʋ tə yɑ́ɑ́ con, ʋ ɡɑ wʋ́: "Aý yɑ́ɑ́ twɑ́ kɑ tə̀lə́ cɩ́ɡɑ́ tíú wɑ̀ tə tɩɑn tə wɑ! Kʋ yɩ ɑ́ mʋ̀ yoo!"
40027025	Lɑlʋʋ tə mɑmɑ le, bɑ wʋ́: "Ʋ tɩɑn tə yoo wɑ́ tʋ nə mʋ̀, də nə bɩɑ yuu wɑ!"
40027026	Pilɑtə dɑ̀ń mɑ dʋɡʋ Bɑrɑbɑsə. Ʋ pɑ bɑ mɑ̀ Zwezi də kɑfɩrɑn, ʋ yɩrɑ lɑ́, bɑ ɡɑ tì wɑ́, bɑ pɑ, sə bɑ pɑɑ dɑɡɑrʋ tə yuu wɑ.
40027027	Yɑ́ɑ́ tíú Pilɑtə pɑmɑnɑ tə jɩn Zwezi, bɑ vɑ bʋ̀rɑ̀ dìə̀. Yɑ́ pɑmɑnɑ tə duən tə mɑmɑ dɑ̀ń twi, bɑ kun ʋ yuu nə.
40027028	Bɑ jɩn ʋ ɡɑnɑn tə, bɑ lɩ, bɑ ɡɑ zʋ wɑ́ də ɡɑsɔɔ nəsɩɑn.
40027029	Kʋ kwɑ nə, bɑ dɑ̀ń sʋɑ cɑsʋrɑn yupuu, bɑ pú ʋ yuu nə. Yɑ́ bɑ ɡɑ kə mɩʋ dɑduu ʋ jɩzən wɑ. Bɑ dɑ̀ń ɡɑ tʋ bɑ nɑdwɑnɑ nii nə, ʋ yɑ́ɑ́ con, bɑ mʋn wɑ́, bɑ wʋ́: "Nə jʋ̀nʋ̀ mʋ́, Zwifə-bɑ pɩ̀ʋ́!"
40027030	Bɑ pi mɩmɩɑn bɑ lwɑ́ ʋ nə, bɑ ɡɑ jon mɩʋ dɑduu tə, bɑ mɑ mɑ̀ ʋ yuu wɑ.
40027031	Mɑ́ŋɑ́ tə wɑ, bɑ nə mʋn wɑ́, bɑ zwɛ̀, bɑ jɩn ɡɑsɔɔ tə bɑ lɩ, bɑ ɡɑ kʋ́ʋ̀ pìí bɑ zʋ wɑ́ ʋ tətə ɡɑnɑn tə. Bɑ dɑ̀ń ɡɑ jɑ wɑ́ bɑ vɑ, sə bɑ pɑɑ dɑɡɑrʋ yuu wɑ.
40027032	Pɑmɑnɑ tə nə jɑ Zwezi, bɑ nɑŋɑ tɩʋ tə nii wɑ, bɑ jə́rí bɛɛ don, ʋ yɩrɩ nə yɩ Simon, ʋ nə yɩ Sirɛnə tíú. Pɑmɑnɑ tə kɑ́lʋ́ wɑ́, bɑ pɑ ʋ zɩn Zwezi dɑɡɑrʋ tə.
40027033	Bɑ yí bwɑ́lɩ́ don, bɑ nə boŋə 'Goləɡʋtɑ', kʋ də̀ń nə yɩ 'yuzʋŋɑ bwɑ́lɩ́'.
40027034	Yɑ́ lɑ́ nə, bɑ pɩn divɛn, bɑ nə ɡùlí yɑcɑrɑ tɩ̀ʋ́, kʋ nə cɑ̀, tə wɑ, Zwezi nə, sə ʋ nyʋ. Ʋ nə də́də́n kʋ ʋ nii nə, ʋ vɩɡɑ, sə ʋ nyʋ kʋ.
40027035	Bɑ pɑɑ wɑ́ dɑɡɑrʋ tə yuu wɑ, bɑ ɡɑ tɑ́ kwɛ́, bɑ mɑ tɑrɑ ʋ ɡɑnɑn.
40027036	Bɑ ɡɑ kori bɑ jə̀ə́ lɑ́, sə bɑ cɩ̀ ʋ nə.
40027037	Ʋ yuu con nə, bɑ ken pʋ́pʋ́nɑ́ duən lɑ́ nə, tə nə bɩrɩ won tə, kʋ nə pɩn, bɑ mɑ ɡʋ wɑ́. Tə wʋ́: "Ʋ tə nə yɩ Zwezi, Zwifə-bɑ pɩ̀ʋ́ tə".
40027038	Bɑ pɑ ŋwɩnɑ bələ, bɑ nə ɡwɩ lɩ̀ɑ̀ tə, kʋ mɑ́ŋɑ́ tə wɑ, kʋ bwɑ́lɩ́ təntə nə də Zwezi. Ʋ don yɩ Zwezi jɩzən yuu, ʋ don tə yɩ ʋ jɩɡwiə yuu.
40027039	Lɩ̀ɑ̀ tə, bɑ nə twɑ́ lɑ́, bɑ lɛ yɑ̀ɑ́ vuvuɡu bɑ yuu, bɑ ɡɑ twɩn wɑ́.
40027040	Bɑ yɑ̀ɑ́ swɩ̀n ʋ con, bɑ wʋ́: "N mʋ̀ lìù tə, n yɑ̀ nə pɩ̀ɑ̀, sə n mɑ̀ Zwifə-bɑ Yɩɩ dìə̀ tə, n ɡɑ lwɑ̀ kɑ dɩɑn bɑtwɑ nii nə. N tətə dɑ̀ń jon n tɩ̀ɑ̀n, də n nə yɑ Yɩɩ-Biu, sə n nɑn dɑɡɑrʋ tə yuu wɑ, n cú!"
40027041	Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n-bɑ tə də nəkwɩnɑ tə də yɑ̀ wulə bɑ mʋŋɑ Zwezi, bɑ ɡɑ wʋ́:
40027042	"Ʋ wɑ̀ɑ́ lɩ̀ɑ̀ duən ʋ joŋə, yɑ́ ʋ wɑ̀rɩ̀ ʋ tətə ʋ joŋə! Ʋ tɑ̀ Yɩzərɑyɛlə pɩ̀ʋ́, nɑɑɑ? Ʋ dɑ̀ń nɑn dɑɡɑrʋ tə yuu, ʋ cú sɩ́ʋ́n, sə nə ɡɑ kə nə wɑɑ ʋ nə.
40027043	Ʋ pɩn ʋ tɩ̀ɑ̀n Yɩɩ nə. Yɩɩ nə swə wɑ́, sə ʋ jon wɑ́, sɩ́ʋ́n nə. Ʋ swɩ̀n də, ʋ yɩ Yɩɩ-Biu".
40027044	Yɑ́ ŋwɩnɑ tə, bɑ nə ɡwɩ lɩ̀ɑ̀ tə, bɑ nə pɑɑ dɑɡɑrɑn tə yuu ʋ səpuni nə, də wulə bɑ twɩn wɑ́, ndə bɑ duən tə nə.
40027045	Kʋ nə zɩɡɩ luɡu fuɡə bələ mɑ́ŋɑ́ wɑ, yikunu púə́ tɩɑ tə mɑmɑ nə, kʋ jɑ vɑ dədəni luɡu bɑtwɑ.
40027046	Luɡu bɑtwɑ tə nə yí, Zwezi bubwi ʋ kə yɩɩ nə də ʋ lʋʋ sʋɡʋ, ʋ wʋ́: "Eli, Eli, lɑmɑ sɑbɑtɑnɩ!" Kʋ də̀ń nə yɩ: "Aý Yɩɩ, ɑ̀ Yɩɩ, bɛ̀ɛ̀ nə pɩn, n mɑ vɩ nə n dʋɡʋ?"
40027047	Lɩ̀ɑ̀ tə duən yɑ̀ nə wulə lɑ́ nì ʋ kori, bɑ ɡɑ swɩ̀n, bɑ wʋ́: "Ʋ boŋə Yɩɩ nii sʋ̀sʋ̀nʋ̀ Eli!"
40027048	Bɑ wɑ don dəri lɑlɑ, ʋ vɑ ʋ tì cɑnfɩnsɩʋ ʋ lə divɛn nyʋnʋ wɑ. Ʋ tì kʋ ʋ vwɑ mɩʋ nii nə, ʋ lɑ̀rɩ̀ Zwezi nə, sə ʋ nyʋ.
40027049	Yɑ́ bɑ duən tə dɑ̀ń swɩ̀n, bɑ wʋ́: "Zɩɡɩ, nə wɑ́ nɑ də, Eli nə wɑ́ bɑ̀, ʋ jon wɑ́!"
40027050	Zwezi mɑ bubwi ʋ kə yɩɩ nə, ʋ ɡɑ tɩ.
40027051	Yɑ́ Zwifə-bɑ Yɩɩ dìə̀ tə wɑ, mimii ɡɑ̀nʋ̀ tə zɩɡɩ yɩɩ nə, kʋ cɩrɩf1, kʋ cú kʋ jɑ tɩɑ, kʋ pwɛ̀ bələ. Tɩɑ tə səsəɡi, pɩrɑn kɑpɑnɑ ɡɑ lwɑ.
40027052	Ləbərə súrú, yɑ́ lɩ̀ɑ̀ tə zənzən, bɑ nə yɩ Yɩɩ nə tɩ, bɑ yɑ̀ nə tɩɡɑ, pìí bɑ bwin, bɑ nɑn tɩɡɑ wɑ.
40027053	Zwezi bwiun tə kwɑ nə, lɩ̀ɑ̀ təntə nɑn ləbərə tə wɑ, bɑ vɑ tɩʋf1 tə, kʋ nə yɩ Yɩɩ nyiən wɑ. Yɑ́ lɩ̀ɑ̀ zənzən ɡɑ nɑ bɑ lɑ́ nə.
40027054	Romə-bɑ pɑmɑnɑ bíí yuu tíú də pɑmɑnɑ tə, bɑ nə cɩ̀ Zwezi nə, tə mɑmɑ nɩ tɩɑ tə səsəɡu tə, də kʋ tə mɛ, kʋ nə yí. Fən dɑ̀ń jɩn bɑ zənzən, bɑ ɡɑ wʋ́: "Ʋ cɩ́ɡɑ́ yɑ̀ yɩ Yɩɩ-Biu".
40027055	Kɑnɑ, bɑ nə dɑ́ɑ́, də yɑ̀ twɑ́ Zwezi kwɑ, də ʋ tə yɑ̀ wulə Gɑlile nɑɡwɑnɑɑ wɑ, sə bɑ tʋn bɑ pɑ wɑ́. Bɑ də yɑ̀ zɩɡɑ yɩŋʋnɑ, bɑ ɡɑ ywɑ̀ŋɑ́.
40027056	Bɑ wɑ kɑnɑ duən nə yɩ: Mɑri Mɑdəlɛnə, də Mɑri, ʋ nə yɩ Zwɑkə də Zwʋzɛfə nuu, də kɑn don, ʋ nə yɩ Zebede bɩɑ tə nuu.
40027057	Dədəni nə twi kʋ yí, jɩjə tíú don twi, ʋ nə nɑn Arimɑte, ʋ yɩrɩ nə yɑ Zwʋzɛfə. Ʋ də yɑ̀ yɩ Zwezi kɑrbiu.
40027058	Ʋ vəli ʋ yí Pilɑtə, ʋ ɡɑ lòrì cwəŋə, sə ʋ ɡùrì Zwezi. Pilɑtə dɑ̀ń mɑ pɑ cwəŋə, sə bɑ pɑ wɑ́ Zwezi.
40027059	Ʋ mɑ tì wɑ́, ʋ pəpəni ʋ kə ɡɑnpon wɑ,
40027060	ʋ jɑ wɑ́ ʋ vɑ ʋ tún ləbəri nədʋn wɑ, ʋ nə pɑ bɑ kʋ̀ pɩ̀ʋ̀ kɑpɑn wɑ, ʋ tətə yɩrɩ. Kʋ kwɑ nə, ʋ bəbəli pɩ̀ʋ̀ kɑpɑn nəfɑrʋ, ʋ mɑ pú ləbəri tə nii nə, ʋ ɡɑ vìí.
40027061	Mɑri Mɑdəlɛnə tə, də Mɑri tə don də yɑ̀ yɩn lɑ́. Bɑ yɑ̀ jə̀ń ləbəri tə nii nə.
40027062	Kʋ tɩkʋnɩ yɑ̀ yɩ Zwifə-bɑ sìə́ dɩɩn tə. Yɑ́ Zwifə-bɑ Yɩɩ joŋwɑnɑ yun tɩ̀ɑ́n tə, də Fɑrɩzɩɑn-bɑ twɑ́ duən, bɑ vɑ bɑ yí Pilɑtə.
40027063	Bɑ ɡɑ swɩ̀n, bɑ wʋ́: "Yuu tíú, nə yə̀ə́ də, kʋ mʋ̀ kʋnkʋnʋ təntə, mɑ́ŋɑ́ tə wɑ, ʋ tə nə wɑ̀ tɩ tə, ʋ yɑ̀ swɩ̀n, ʋ wʋ́: 'Dɩɑn bɑtwɑ nii nə, ɑ̀ wɑ́ pìí ɑ̀ bwin ɑ̀ nɑn tɩɑn wɑ'.
40027064	Kʋ mʋ̀ tə yɩrɩ, pɑ nii, sə bɑ cɩ̀ ləbəri tə nə, kʋ jɑ vələ dɩɑn bɑtwɑ. Ʋ kɑrbɩɑ tə dɑ̀n kɑ́ bɑ̀, bɑ ŋʋ̀ wɑ́. Yɑ́ kʋ kwɑ nə, bɑ ɡɑ swɩ̀n lɑlʋʋ tə con nə, bɑ wʋ́: 'Ʋ pìí ʋ bwin, ʋ nɑn tɩɡɑ wɑ'. Kʋ mʋ̀ tɑlɩkwɑ kʋnkʋn təntən cɑ̀n wɑ́ doni dí yɑ́ɑ́ nyiən tə".
40027065	Pilɑtə mɑ swɩ̀n, ʋ wʋ́: "Á nəŋə, pɑmɑnɑ nə, sə bɑ cɩ̀ ləbəri tə nə. Á vələ ɑ́ cɩ̀ ləbəri tə nə, ndə ɑ́ nə pɩ̀ɑ̀ nətʋ".
40027066	Bɑ dɑ̀ń mɑ vɑ, bɑ kwɛn bɑ sun ləbəri tə nii zəni, bɑ tún pɑmɑnɑ lɑ́, sə bɑ cɩ̀ kʋ nə.
40028001	Zwifə-bɑ sìə́ dɩɩn tə nə zwɛ kwɑ nə, Mɑri Mɑdəlɛnə, də Mɑri tə don twi jɩjʋ fuən fuən, sə bɑ nɑ ləbəri tə.
40028002	Nɑɑ nədʋ, də tɩɑ tə səsəɡi zənzən, Yuu-Tiu mɑlɩkɑ nɑn yɩɩ nə, kɑ cú kɑ bəbəli kɑpɑn tə, kɑ tún vɑ̀n nə, kɑ ɡɑ jə̀ń kʋ yuu wɑ.
40028003	Mɑlɩkɑ tə yɑ̀ nyɩn ndə dwɑ̀ pɩpɩlʋ nə. Yɑ́ kɑ ɡɑnɑn tə yɩ nəpwənə ndə jɑnfɩnpon nə.
40028004	Fən tì pɑmɑnɑ tə, bɑ wulə bɑ vɩvɑɡɑ, bɑ ɡɑ tɩ, bɑ kʋ̀ yɩɩ nə.
40028005	Mɑlɩkɑ tə mɑ swɩ̀n kɑnɑ tə con, kɑ wʋ́: "Á dɑ̀nɑ̀ kɑ́ pɑ fən jɑ ɑbɑ. Aý yə̀ə́ də, ɑ́ pɩ̀ɑ̀ Zwezi, lìù tə, bɑ nə pɑɑ dɑɡɑrʋ tə yuu wɑ.
40028006	Ʋ tə̀lə́ yəbə, ʋ pìí ʋ bwin ʋ nɑn tɩɑn wɑ, ndə ʋ yɑ̀ nə swɩ̀n kʋ nətʋ. Á bɩ̀ɑ̀n, ɑ́ ywɑ̀ń bwɑ́lɩ́ tə, ʋ yɑ̀ nə pə̀ń.
40028007	Á dɑ̀ń vələ lɑlɑ, ɑ́ swɩ̀n ʋ kɑrbɩɑ tə con, də Zwezi pìí ʋ bwin ʋ nɑn tɩɑn wɑ. Ʋ dɑ̀ń ɡɑ dí yɑ́ɑ́ ʋ vələ, sə ʋ dɑ̀n bɑ Gɑlile nɑɡwɑnɑɑ wɑ, sɩ́ʋ́n nə. Mə lɑ́ nə, bɑ wɑ́ nɑ wɑ́. Mə kʋ tə nə ɑ̀ jə, sə ɑ̀ swɩ̀n ɑ́ con".
40028008	Bɑ kɛ̀ń lɑlɑ, bɑ vìí ləbəri tə nii nə, də fən də pupoli nəfɑrʋ. Bɑ ɡɑ dəri bɑ vɑ, bɑ pɑ ŋwɛn təntə Zwezi kɑrbɩɑ tə nə.
40028009	Nɑɑ nədʋ, də Zwezi twi ʋ jə́rí bɑ, ʋ ɡɑ wʋ́: "Aý jʋ̀nɩ̀ ɑbɑ!" Kɑnɑ tə fɑ̀rʋ́ bɑ yí ʋ yɩrɑ, bɑ tʋ bɑ nɑdwɑnɑ nii nə, bɑ jɑ ʋ nɛɛ nə, bɑ ɡɑ pɑ wɑ́ dun.
40028010	Zwezi dɑ̀ń mɑ swɩ̀n bɑ con, ʋ wʋ́: "Á dɑ̀nɑ̀ kɑ́ pɑ fən jɑ ɑbɑ. Á vələ, ɑ́ swɩ̀n ɑ̀ nubɩɑ tə con, ndə bɑ vələ Gɑlile nɑɡwɑnɑɑ. Mə lɑ́ nə, bɑ wɑ́ nɑ nə".
40028011	Mɑ́ŋɑ́ tə wɑ, kɑnɑ tə nə pìí bɑ vəri, pɑmɑnɑ tə duən, bɑ nə cɩ̀ ləbəri tə nə, pìí bɑ bɑ̀ Zwerizɑlɛmə wɑ. Bɑ swɩ̀n Zwifə-bɑ Yɩɩ joŋwɑnɑ yun tɩ̀ɑ́n tə con, kʋ tə mɑmɑ, kʋ nə yí.
40028012	Yɩɩ joŋwɑnɑ yun tɩ̀ɑ́n tə bon jə́rə́ bɑ mʋ̀ də Zwifə-bɑ nəkwɩnɑ tə. Bɑ nə vʋrʋ bɑ kə duən nə, bɑ zwɛ̀ kwɑ nə, bɑ pɩn səbifɑrʋ pɑmɑnɑ tə nə,
40028013	bɑ ɡɑ swɩ̀n bɑ con, bɑ wʋ́: "Á wɑ́ swɩ̀n də, Zwezi kɑrbɩɑ tə nə twi tɩtɩn nə, bɑ ŋʋ̀ wɑ́, də ɑ́ dwɛ̀.
40028014	Də yɑ́ɑ́ tíú, pɩ̀ʋ́ nəfɑrʋ tə nə lɩ ʋ tún, tə nì kʋ, nə yə̀ə́ nə tə wɑ́ swɩ̀n ʋ con nətʋ, sə wʋwɑlɑ dɑ̀n kɑ́ yí ɑbɑ".
40028015	Pɑmɑnɑ tə jon səbiu tə, bɑ ɡɑ twɑ́ bɑ nii nə, ndə bɑ nə swɩ̀n nətʋ. Mə nətʋ nə, kʋ yoo tə cɑrɩ kʋ sú Zwifə-bɑ pwərə wɑ, kʋ jɑ bɑ̀ zə̀n.
40028016	Zwezi kɑrbɩɑ fuɡə nədʋ tə vəli Gɑlile pɑɑn tə yuu, Zwezi nə bɩrɩ bɑ.
40028017	Mɑ́ŋɑ́ tə nə, bɑ nə nɩ wɑ́, bɑ pɩn wɑ́ dun. Bɑ wɑ lɩ̀ɑ̀ duən ɡɑ bɛ̀ɛ́, də kʋ yɩ ʋ mʋ̀.
40028018	Zwezi fɑ̀rʋ́ ʋ yí, ʋ ɡɑ swɩ̀n, ʋ wʋ́: "Yɩɩ ken dɩ̀ɑ̀n tə mɑmɑ Yɩɩ sɑ̀ń nə, də tɩɑ yuu wɑ ɑ̀ jɩɩn wɑ.
40028019	Á vələ, ɑ́ yí dwíə́ tə mɑmɑ lʋʋ mɑmɑ wɑ, sə ɑ́ jɑ bɑ, ɑ́ fwɑ ɑ̀ kɑrbɩɑ. Á liə bɑ nɩ́ɑ́ wɑ, kʋ twɑ́ də nyɩnɑ Yɩɩ, də Yɩɩ-Biu tə, də Yɩɩ-Siŋu tə yɩrɩ.
40028020	Á ɡɑ kɑ̀rɩ̀ bɑ, sə bɑ twɑ́ kʋ tə mɑmɑ nii nə, ɑ̀ nə bɩrɩ ɑbɑ. Á cʋɡɑ zəni, ɑ̀ wɑ́ yɑ̀ də ɑbɑ, dɩɩn mɑmɑ, kʋ jɑ vələ lʋʋ zɑŋʋ".
41001001	Kʋ yɩ mɑ́ŋɑ́ tə, Yɩɩ-Biu Zwezi-Kərisə sʋywɑ́ŋʋ́ tə nə twi.
41001002	Yɩɩ nii sʋ̀sʋ̀nʋ̀ Ezɑyi sɑɡɩ tə wɑ, Yɩɩ swɩ̀n Zwezi yoo: "Ywɑ̀ń, ɑ̀ tʋn ɑ̀ tʋntʋnʋ n yɑ́ɑ́ nə, sə ʋ kwɛn cwəŋə ʋ pɑ mʋ́.
41001003	Kʋ yɩ bɛɛ nə bubwi kɑsɔɔ lɑnworu wɑ, ʋ wʋ́: 'Á kwɩ̀ɑ́n Yuu-Tiu cwəŋə tə, sə ɑ́ cɛ ʋ cwəmɩnɩ tə, sə tə yɑ mənə mənə'."
41001004	Kʋ mʋ̀ tʋntʋnʋ təntə yɩ Zwɑn-Bɑtisə. Nətʋ nə ʋ nɑn kɑsɔɔ tə wɑ, ʋ swɩ̀n Yɩɩ yoo ʋ bɩrɩ lɩ̀ɑ̀ nə, ʋ wʋ́: "Á vəvərə ɑ́ kwɑ ɑ́ mɑ sɑ́ ɑ́ cʋnɑ. Á pɩɑn, bɑ lə ɑbɑ nɩ́ɑ́ wɑ, kʋ twɑ́ də Yɩɩ yɩrɩ. Yɑ́ Yɩɩ dɑ̀ń wɑ́ kwɛn ɑ́ cʋnɑ tə, ʋ lɩ ɑ́ mʋ̀ də wɑ́ pwərə wɑ".
41001005	Zwide nɑɡwɑnɑɑ lɩ̀ɑ̀ mɛ də Zwerizɑlɛmə tɩʋ lɩ̀ɑ̀ twi ʋ con. Bɑ dɑ̀ń swɩ̀n bɑ cʋnɑ bɑ bɩrɩ Zwɑn, yɑ́ ʋ ɡɑ zɩɡɑ lɑ́ ʋ li bɑ Zwurədɛn mʋnɑɑ tə wɑ, kʋ twɑ́ də Yɩɩ yɩrɩ.
41001006	Zwɑn yɑ̀ zʋɑ nyʋɡʋmɑ kʋrɑn ɡɑ̀nʋ̀, ʋ ɡɑ vwɑ tɑ̀nʋ̀ voru ʋ tɑ̀ŋɑ́f1 nə. Ʋ yɑ̀ də́ jərən də tʋrɑn.
41001007	Ʋ dɑ̀ń kɑ̀rɩ̀ Yɩɩ yoo ʋ bɩrɩ lɩ̀ɑ̀ tə nə, ʋ wʋ́: "Lìù don, ʋ dɩ̀ɑ̀n nə dɑ́ɑ́ tə doni nə, ʋ pú ɑ̀ kwɑ ʋ bɑ̀. Aý jɩɩn mùrì, sə ɑ̀ tʋ ɑ̀ nɑdwɑnɑ nii nə, sə ɑ̀ kʋrʋf1 ʋ nɑtʋrɑ.
41001008	Aý mʋ̀ ləɡə ɑbɑ nɩ́ɑ́ wɑ, kʋ twɑ́ də Yɩɩ yɩrɩ, yɑ́ ʋ mʋ̀ wɑ́ pɑ, Yɩɩ-Siŋu tə sú ɑbɑ".
41001009	Zwezi dɑ̀ń nɑn Nɑzɑrɛtə tɩʋ wɑ, Gɑlile nɑɡwɑnɑɑ wɑ, ʋ bɑ̀ Zwɑn con. Zwɑn ləɡə wɑ́ Zwurədɛn mʋnɑɑ tə wɑ.
41001010	Mɑ́ŋɑ́ tə, Zwezi nə nɑŋɑ nɩ́ɑ́ tə wɑ, ʋ nɩ lɑnworu də kʋ súrí, yɑ́ Yɩɩ-Siŋu tə cúə́ ʋ yuu wɑ ndə ɡunpwənə nə.
41001011	Kori dɑ̀ń ɡɑ nɑn Yɩɩ sɑ̀ń nə, kʋ wʋ́: "N yɩ ɑ̀ biswənə tə, ʋ nə poli ɑ̀ pùə́".
41001012	Kʋ kwɑ nə, Yɩɩ-Siŋu tə yiɡu Zwezi, kʋ pɑ ʋ vɑ kɑsɔɔ lɑnworu wɑ.
41001013	Ʋ yɩ kɑsɔɔ tə wɑ dɩɑn sɑpwilə. Kʋ bwɑ́lɩ́ tə nə, Sɩtɑnɑ də́də́n, sə ʋ yiɡu wɑ́, ʋ pɑ ʋ tʋn yokʋkwɩʋn. Zwezi də ɡɑnɑŋɑ yɑ̀ nə wulə duən nə. Mɑlɩkɛ dɑ̀ń yɑ̀ ɡɑ tʋŋɑ tə pɩn wɑ́.
41001014	Kʋ kwɑ nə, bɑ nə ken Zwɑn bɑ̀ń dìə̀ wɑ, Zwezi vəli Gɑlile nɑɡwɑnɑɑ. Ʋ swɩ̀n ʋ kɑ̀rɩ̀ Yɩɩ sʋywɑ́ŋʋ́ tə lɑ́,
41001015	ʋ ɡɑ swɩ̀n, ʋ wʋ́: "Mɑ́ŋɑ́ tə, Yɩɩ nə lɩ ʋ tún, tə yí. Yɑ́ mɑ́ŋɑ́ bwələ, sə Yɩɩ də́ ʋ pɑ̀rɩ̀ tə lɩ̀ɑ̀ mɑmɑ yuu wɑ. Kʋ mʋ̀ nə pɩn, ɑ́ vəvərə ɑ́ kwɑ, ɑ́ mɑ sɑ́ ɑ́ cʋnɑ, ɑ́ ɡɑ sɛ̀ Yɩɩ sʋywɑ́ŋʋ́ tə".
41001016	Zwezi nə wulə Gɑlile mʋnɑɑ tə nii nə ʋ vəli, ʋ nɩ Simon də ʋ nubiu Andəre, bɑ nə yɩ fəlijɑnɑ. Bɑ dɑ̀ń yɑ̀ wulə bɑ dɩlɩ bɑ fələ ɡə̀ɡə̀lù mʋnɑɑ tə wɑ, bɑ mɑ jɑnɩ fələ.
41001017	Zwezi mɑ swɩ̀n bɑ con, ʋ wʋ́: "Á bɩ̀ɑ̀n ɑ̀ mʋ̀ con, ɑ̀ dɑ̀ń wɑ́ pɑ, ɑ́ pɩ̀ɑ̀ lɩ̀ɑ̀, sə bɑ twɑ́ ɑ̀ mʋ̀ Zwezi nə".
41001018	Lɑlɑ də bɑ dʋɡʋ bɑ fələ ɡə̀ɡə̀lə̀n tə lɑ́, bɑ ɡɑ twɑ́ ʋ nə.
41001019	Ʋ nə kɛ̀ń ʋ vɑ yɑ́ɑ́ mɑncɩn də ʋ nɑ Zwɑkə də ʋ nubiu Zwɑn, bɑ nə yɩ Zebede bɩɑ. Bɑ yɑ̀ wulə bɑ nɩ́ɑ́ yuu bori wɑ, bɑ kwɛn bɑ fələ ɡə̀ɡə̀lə̀n.
41001020	Lɑlɑ də Zwezi bon Zwɑkə də Zwɑn. Bɑ nɑn bɑ yɑ́ bɑ nyɩnɑ Zebede də ʋ tʋ̀tʋ̀nɑ̀ tə nɩ́ɑ́ yuu bori tə wɑ, bɑ ɡɑ twɑ́ Zwezi nə.
41001021	Zwezi də ʋ kɑrbɩɑ tə yí Kɑpɛrənɑyimə tɩʋ. Zwifə-bɑ sìə́ dɩɩn nə, Zwezi zʋɑ Zwifə-bɑ jə́rə́ dìə̀ wɑ, ʋ ɡɑ wulə ʋ kɑ̀rɩ̀.
41001022	Lɩ̀ɑ̀ tə cʋɡɑ wɑ́, ʋ kɑ̀rɑ̀ tə ɡwɑ́rɩ́ bɑ zənzən. Ʋ yɩ ʋ kɑ̀rɩ̀ bɑ də dɩ̀ɑ̀n, Yɩɩ nə ken ʋ jɩɩn wɑ. Kʋ mʋ̀ nə pɩn, ʋ nə bɑ yɩ ndə Yɩɩ nii yənu tɩ̀ɑ́n tə nə.
41001023	Kʋ mɑ́ŋɑ́ tə wɑ, bɛɛ don, zini yɑ̀ nə jə, zʋɑ Zwifə-bɑ jə́rə́ dìə̀ tə wɑ. Zini tə bubwi, kʋ wʋ́:
41001024	"Bɛ̀ɛ̀ nə n pɩ̀ɑ̀ fwɑ nə yɩrɑ, Nɑzɑrɛtə Zwezi? N yɩ n twi, sə n cʋ̀ɡʋ̀ nəbɑ. Aý yə̀ə́ mʋ́. N yɑ lìù, ʋ nə lɩ ʋ tún Yɩɩ cɩcɩ yɩrɩ".
41001025	Zwezi dɑ̀ń cɑɡɑ zini tə nii nə, ʋ wʋ́: "Pú n nii, n ɡɑ nɑn n yɑ́ bɛɛ tə!"
41001026	Zini tə vuvuɡu bɛɛ tə, kʋ ɡɑ nɑn də kʋ mɑ̀ nii.
41001027	Kʋ kələ lɩ̀ɑ̀ tə mɑmɑ, bɑ ɡɑ bwe duən: "Bɛ̀ɛ̀ nə yɩ kʋ tə? Kɑ̀rɑ̀ dʋ̀n kʋ pɩn də dɩ̀ɑ̀n. Kʋ mʋ̀ bɛɛ təntə pɩn zini zìlí ʋ nii wɑ".
41001028	Nɑɑ nədʋ, Zwezi yɩrɩ súə́ tɩɑ mɑmɑ Gɑlile nɑɡwɑnɑɑ tə wɑ.
41001029	Zwezi də ʋ kɑrbɩɑ tə nɑn Zwifə-bɑ jə́rə́ dìə̀ wɑ, bɑ ɡɑ vɑ Simon də Andəre sɑ̀ń. Zwɑkə də Zwɑn də yɑ̀ wulə də bɑ.
41001030	Wɑrɑn yɑ̀ jə Simon tɩnkɑn, ʋ ɡɑ tə́ɡə́. Mɑ́ŋɑ́ tə Zwezi nə yí, bɑ swɩ̀n ʋ yoo bɑ bɩrɩ wɑ́.
41001031	Zwezi fɑ̀rʋ́ ʋ yí ʋ yɩrɑ, ʋ jɑ ʋ jɩɩn nə, ʋ vɑn wɑ́ ʋ zɩ̀n ɡədoo tə yuu. Ʋ wɑrɑn tə zwɛ̀, ʋ ɡɑ zɑ̀n, ʋ wulə ʋ tɑnɩ, sə ʋ mɑ lɩ Zwezi vəri.
41001032	Mɑ́ŋɑ́ tə dədəni nə yí, yɩɩ nə zʋɑ kwɑ nə, lɩ̀ɑ̀ tə mɑmɑ tì bɑ yɑyɩŋɑ də lɩ̀ɑ̀ tə zini nə jə, bɑ jɑ vɑ Zwezi yɑ́ɑ́ nə.
41001033	Tɩʋ tə lɩ̀ɑ̀ mɑmɑ yɑ̀ kun dìə̀ tə mimii yɑ́ɑ́ nə.
41001034	Zwezi dɑ̀ń zwɛ̀ lɩ̀ɑ̀ kɑpʋpʋ yɑyɩrɑn tə yirə yirə yɑ̀ nə jə bɑ, ʋ ɡɑ dɩŋɩ zinə zənzən ʋ lɩ lɩ̀ɑ̀ yuu wɑ. Ʋ wɑ̀ yɑ́ ʋ pɑ zinə tə swɩ̀n, ʋ yɑ̀ nə yə̀ə́ də, tə yə̀ə́ wɑ́ yɩrɩ.
41001035	Kʋ tɩɑ nə pʋrɩ, Zwezi zɑ̀n ʋ nɑn tɩʋ tə wɑ, də tɩbɩlɑkʋnʋ tə wɑ̀ yí. Ʋ vəli bwɑ́lɩ́ tə, won mɑmɑ nə tə̀lə́. Lɑntə nə, ʋ dɑ̀ń zɩɡɑ ʋ jʋ̀nɩ̀ Yɩɩ.
41001036	Simon də kɑrbɩɑ tə duən zɑ̀n bɑ bɩbɑrɩ, bɑ twɑrɩ ʋ nɛɛ.
41001037	Mɑ́ŋɑ́ tə wɑ, bɑ nə nɩ wɑ́, bɑ swɩ̀n ʋ con: "Lɩ̀ɑ̀ tə mɑmɑ pɩ̀ɑ̀ mʋ́".
41001038	Zwezi mɑ le bɑ, ʋ wʋ́: "Nə vələ bwɑ́lɑ́ tə duən də səpuni tɩɑn tə wɑ. Aý pɩ̀ɑ̀, sə ɑ̀ kɑ̀rɩ̀ lɑntə də, mə kʋ yɩrɩ nə ɑ̀ twi".
41001039	Zwezi dɑ̀ń mɑ jiru Gɑlile nɑɡwɑnɑɑ tə mɛ wɑ, ʋ mɑ kɑ̀rɩ̀ Zwifə-bɑ jə́rə́ dii tə wɑ, yɑ́ ʋ ɡɑ dɩŋɩ zinə ʋ lɩ lɩ̀ɑ̀ yuu wɑ.
41001040	Dɑyɑrʋ don twi Zwezi con, ʋ tʋ ʋ nɑdwɑnɑ nii nə ʋ yɑ́ɑ́ con, ʋ ɡɑ lòrì wɑ́, ʋ wʋ́: "N nə swə, n wɑ̀ɑ́ n pɩn ɑ̀ dɑyɑnf1 tə zwɛ̀, sə ɑ̀ də jì ləzwənzəŋu".
41001041	Ʋ yinəɡə jɩn Zwezi, ʋ te ʋ jɩɩn ʋ nə, ʋ dwen ʋ yɩrɑ, ʋ ɡɑ swɩ̀n, ʋ wʋ́: "Aý swə, sə n dɑyɑn tə zwɛ̀".
41001042	Lɑlɑ də dɑyɑn tə zwɛ̀.
41001043	Kʋ kwɑ nə, Zwezi pɩn bɛɛ tə vìí, ʋ ɡɑ bɩrɩ wɑ́ yìə̀n tə nə cɑ̀, ʋ nə mɛ, sə ʋ vɑ ʋ tʋn.
41001044	Ʋ ɡɑ swɩ̀n ʋ con, ʋ wʋ́: "Jɑ n nii zəni! Dɑ̀n kɑ́ swɩ̀n kʋ lìù con. N dɑ̀ń nə vəli, n bɩrɩ n tɩ̀ɑ̀n Zwifə-bɑ Yɩɩ joŋwɑnʋ tə nə. N dɑ̀ń ɡɑ pɑ wiən tə, ʋ nə wɑ́ mɑ fwɑ joŋi tə, ndə Yɩɩ nii tə, ʋ nə pɩn Moyizə nə, nə bɩrɩ Yɩɩ sɑɡɩ tə wɑ, sə dɑyɑrɑn pɑ, də bɑ dɑyɑn tə nə zwɛ̀".
41001045	Yɑ́ bɛɛ tə vəli, ʋ mɑn bwɑ́lɩ́ mɑmɑ kʋ tə, kʋ nə yí wɑ́. Kʋ mʋ̀ yɩrɩ, Zwezi yɑ̀ kʋ wɑ̀rɩ̀ ʋ vəli ʋ nɑŋɑ tɩʋ mɑmɑ wɑ, pwənə pwənə. Ʋ yɑ̀ɑ́ mɛ kwɑ con, bwɑ́lɑ́ tə, lɩ̀ɑ̀ nə bɑ bwələ. Yɑ́ bɑ ɡɑ tə nɑŋɑ bwɑ́lɑ́ mɑmɑ, bɑ twi ʋ con.
41002001	Kʋ kwɑ nə, Zwezi pìí ʋ vɑ Kɑpɛrənɑyimə, yɑ́ lɩ̀ɑ̀ dɑ̀ń nì də ʋ wulə dìə̀ don wɑ.
41002002	Lɩ̀ɑ̀ zənzən twi bɑ kun duən nə. Hɑlɩ bwɑ́lɩ́ mɑmɑ yɑ̀ súə́, yɑ́ bwɑ́lɩ́ yɑ kʋ́ʋ̀ tə̀lə́ kɑ̀rɑ́ wɑ, mimii tə yɑ́ɑ́ nə. Zwezi yɑ̀ wulə bɑ ʋ kɑ̀rɩ̀ Yɩɩ sʋywɑ́ŋʋ́ tə.
41002003	Lɩ̀ɑ̀ duən twi də ɡwɑ̀nʋ́ don, bɑ wɑ bɑrɑ bɑnɩɑ ɡɑ zɩŋɑ ɡwɑ̀nʋ́ tə.
41002004	Lɩ̀ɑ̀ tə nə dɑ́ɑ́ tə pɩn, bɑ yɑ̀ wɑ̀rɩ̀ wɑ́ Zwezi nə bɑ bɩrɩ. Bɑ dɑ̀ń mɑ dɩ̀ bɑ poru bʋʋ dəyuu tə wɑ, kʋ mɛ də bwɑ́lɩ́ tə Zwezi nə wulə. Bɑ dɑ̀ń ɡɑ twɑ́ bʋʋ tə, bɑ cú ɡwɑ̀nʋ́ tə nə tə́ɡə́ ʋ tɩtɑʋ tə wɑ, dìə̀ tə wɑ.
41002005	Zwezi nə nɩ də, bɑrɑ tə ken bɑ wɑɑ ʋ nə, ʋ dɑ̀ń swɩ̀n ɡwɑ̀nʋ́ tə con, ʋ wʋ́: "Aý dɑbɛɛ, ɑ̀ kwɛn n cʋnɑ tə, ɑ̀ lɩ n mʋ̀ də Yɩɩ pwərə wɑ".
41002006	Yɩɩ nii yənu tɩ̀ɑ́n yɑ̀ nə jə lɑ́, yɑ̀ bʋŋɑ bɑ wɑɑ con nə, bɑ wʋ́:
41002007	"Bɛ̀ɛ̀ nə pɩn, bɛɛ wɑ̀ tə swɩ̀n nətən? Kʋ yɩ Yɩɩ nə, ʋ twɩn! Wɑ̀ɑ̀ nə wɑ̀ɑ́ cʋnɑ ʋ kwɛn ʋ lɩ ʋ mʋ̀ də Yɩɩ pwərə wɑ? Kʋ yɩ Yɩɩ cɩcɩ!"
41002008	Zwezi zəzən ʋ lwɑrɩ kʋ tə, bɑ nə bʋŋɑ, ʋ wɑɑ con, yɑ́ ʋ ɡɑ swɩ̀n bɑ con, ʋ wʋ́: "Bɛ̀ɛ̀ nə pɩn, ɑ́ mɑ jə pubʋŋɩ tətə yiri ɑ́ wɑɑ con?
41002009	Də ɑ̀ nə swɩ̀n ɡwɑ̀nʋ́ tə con, ɑ̀ wʋ́: 'Aý kwɛn n cʋnɑ tə, ɑ̀ lɩ ɑ̀ mʋ̀ də Yɩɩ pwərə wɑ', nə ɑ̀ yə̀ə́, ɑ̀ nə wʋ́: 'Zɑ̀n yɩɩ nə, n tì n tɩtɑʋ, n vìí!' Kʋ kwɑ nə yɩ mwɑ́lɩ́?
41002010	Yɑ́ ɑ̀ dɑ̀ń pɩ̀ɑ̀, sə ɑ́ yəni də, Yɩɩ ken dɩ̀ɑ̀n Ləzwənə-Biuf1 jɩɩn wɑ tɩɑ yuu wɑ, sə ʋ kwɛn cʋnɑ, ʋ lɩ ʋ mʋ̀ də Yɩɩ pwərə wɑ". Zwezi dɑ̀ń ɡɑ swɩ̀n sʋ̀rɑ̀n tətə ɡwɑ̀nʋ́ tə con, ʋ wʋ́:
41002011	"Aý mʋ̀ nə swɩ̀n kʋ n con nə: Zɑ̀n, n tì n tɩtɑʋ, n vɑ n sɑ̀ń".
41002012	Mɑ́ŋɑ́ tə wɑ, lɩ̀ɑ̀ tə mɑmɑ yɑ̀ nə wulə bɑ ywɑ̀ŋɑ́, lɑlɑ də bɛɛ tə zɑ̀n, ʋ tì ʋ tɩtɑʋ, ʋ vìrí. Kʋ ɡwɑ́rɩ́ bɑ mɑmɑ, bɑ dɑ̀ń ɡɑ bwɩ Yɩɩ nə, bɑ ɡɑ swɩ̀n, bɑ wʋ́: "Nə tə wɑ̀ kʋ tə bɑ tə nyɩnyɩɡɑ nɩ!"
41002013	Zwezi pìí ʋ vɑ Gɑlile mʋnɑɑ tə nii nə. Lɑlʋʋ zənzən yɑ̀ twi ʋ con, ʋ kɑ̀rɩ̀ bɑ.
41002014	Ʋ nə kɛ̀ń, ʋ nɩ Aləfe bìú Levi, də ʋ jə̀ə́ ʋ joŋə lɑnpoo. Zwezi mɑ swɩ̀n ʋ con, ʋ wʋ́: "Zɑ̀n, n bɑ̀, n twɑ́ ɑ̀ nə!" Levi dɑ̀ń zɑ̀n, ʋ twɑ́ ʋ nə.
41002015	Kʋ kwɑ nə, Zwezi də ʋ kɑrbɩɑ tə vələ Levi sɑ̀ń nə, sə bɑ də́ wodiu. Lɩ̀ɑ̀ tə, bɑ nə joŋə lɑnpoo, də cʋnɑ lɩ̀ɑ̀ duən, bɑ yɑ̀ wulə bɑ də́ də bɑ. Bɑ mʋ̀ ləzwənyirə tə yɑ̀ dɑ́ɑ́, bɑ nə pwí ʋ kwɑ.
41002016	Yɩɩ nii yənu tɩ̀ɑ́n tə, bɑ yɑ̀ nə wulə Fɑrɩzɩɑn-bɑ kwɑ də yɑ̀ wulə lɑ́ nə. Bɑ nɩ Zwezi də ʋ wulə ʋ də́ də lɩ̀ɑ̀ tə, bɑ nə joŋə lɑnpoo, də cʋnɑ lɩ̀ɑ̀ duən. Bɑ dɑ̀ń swɩ̀n Zwezi kɑrbɩɑ tə con, bɑ wʋ́: "Bɛ̀ɛ̀ nə pɩn, ʋ mɑ də́ də lɩ̀ɑ̀ tə, bɑ nə joŋə lɑnpoo, də cʋnɑ lɩ̀ɑ̀ tə?"
41002017	Zwezi mɑ nì kʋ, yɑ́ ʋ dɑ̀ń swɩ̀n bɑ con, ʋ wʋ́: "Lɩ̀ɑ̀ tə, bɑ yɩrɑ nə zurə, bɑ dɩmʋtʋrʋ pɩ̀ɑ̀, kʋ yɩ yɑyɩŋɑ nə pɩ̀ɑ̀ dɩmʋtʋrʋ. Aý wɑ̀ twi, sə ɑ̀ bon cɩ́ɡɑ́ tɩ̀ɑ́n, yɑ́ cʋnɑ lɩ̀ɑ̀ tə".
41002018	Dɩɩn don nə, Zwɑnf1 kɑrbɩɑ də Fɑrɩzɩɑn-bɑ yɑ̀ vwə bɑ níə́. Lɩ̀ɑ̀ dɑ̀ń twi bɑ bwe Zwezi, bɑ wʋ́: "Bɛ̀ɛ̀ nə pɩn Zwɑn kɑrbɩɑ də Fɑrɩzɩɑn-bɑ tə yɑ̀ɑ́ vwe bɑ níə́, yɑ́ n mʋ̀ kɑrbɩɑ tə ɡɑ bɑ bɑ níə́ vwe?"
41002019	Zwezi mɑ le bɑ, ʋ wʋ́: "Bɛɛ nə pɩ̀ɑ̀ ʋ vwɑ ʋ kɑn fúrú, ʋ dɑbɑrɑ yɑ̀ɑ́ bɑ̀, sə bɑ twɑ́ bɑ də́ fúrú tə diŋə tə. Á bʋŋɑ də, bɑ wɑ́ vwe bɑ níə́, bɑ dɑ̀n kɑ́ də́ wodiu tə, yɑ́ fúrú bɛɛ ɡɑ wulə də bɑ?
41002020	Yɑ́ mɑ́ŋɑ́ dɑ̀ń wɑ́ bɑ̀, fúrú bɛɛ tə nə bɑ yɑ lɑ́. Kʋ mʋ̀ mɑ́ŋɑ́ təntə wɑ, bɑ dɑ̀ń wɑ́ vwə bɑ níə́.
41002021	Lìù tə̀lə́, ʋ nə wɑ́ fʋ ɡɑntwɑndʋn ʋ mɑ pú ɡɑnɡwɩrʋ. Kʋ nətʋ tə nə fwɑ, ɡɑndʋn tə wɑ́ vuri ɡɑnɡwɩrʋ tə vɑ̀n don, yɑ́ bʋʋ tə dɑ̀ń wɑ́ doni də́ yɑ́ɑ́ tə tətə.
41002022	Yɑ́ lìù mɑmɑ bɑ swɑnɑ tə nə wulə tə zɑŋɑ lwɛ́ ʋ kəni purə nədwɑrɑ wɑ. Kʋ nətʋ tə nə fwɑ, tə mʋ̀ swɑnɑ tə wɑ́ pɑ purə tə pwin, yɑ́ swɑnɑ tə də purə tə mɛ wɑ́ vɑ bwɑ̀nɑ́. Kʋ mɛ, sə bɑ kə swɑnɑ tə nə wulə tə zɑŋɑ purə nədʋrɑ wɑ".
41002023	Zwifə-bɑ sìə́ dɩɩn don nə, Zwezi yɑ̀ twɑ́ kɑ́rɩ́ wɑ ʋ kɛ̀ń. Ʋ kɑrbɩɑ tə mɑ vəli də bɑ kɛ́n mɩnɑ yun tə cwəŋə tə nii nə.
41002024	Fɑrɩzɩɑn-bɑ tə dɑ̀ń mɑ swɩ̀n Zwezi con, bɑ wʋ́: "Ywɑ̀ń, bɛ̀ɛ̀ nə pɩn, n kɑrbɩɑ tə fwɑ kʋ tə, kʋ nə wɑ̀ mɛ, sə kʋ fwɑ sìə́ dɩɩn nə?"
41002025	Zwezi mɑ le bɑ, ʋ wʋ́: "Á tə wɑ̀ kɑ̀rɩ̀ pɩ̀ʋ́ Dɑvidə yoo nɑɑɑ? Bɛ̀ɛ̀ nə ʋ fwɑ mɑ́ŋɑ́ tə wɑ, niən tə nə jɩn ʋ də ʋ kwɑ lɩ̀ɑ̀ tə, yɑ́ wodiu də ɡɑ tə̀lə́ bɑ də́?
41002026	Ʋ zʋɑ Yɩɩ dìə̀ tə wɑ, ʋ də́ dipɛn tə, kʋ nə wulə lɑ́ nə. Abɩɑtɑrə yɑ̀ nə yɩ Zwifə-bɑ Yɩɩ joŋwɑnʋ yuu tíú kʋ mɑ́ŋɑ́ tə wɑ. Yɑ́ Yɩɩ nii tə, ʋ nə pɩn Moyizə nə, yɑ̀ pɩn cwəŋə Yɩɩ joŋwɑnɑ tə cɩcɩ nə, sə bɑ mʋ̀ nə də́ Yɩɩ dìə̀ dipɛn təntə. Yɑ́ Dɑvidə tì tə, ʋ də́ ʋ ɡɑ lɩ tə duən ʋ pɑ ʋ lɩ̀ɑ̀ tə nə".
41002027	Zwezi kʋ́ʋ̀ swɩ̀n bɑ con, ʋ wʋ́: "Yɩɩ yɑ̀ ʋ fwɑ sìə́ dɩɩn, sə kʋ mɑ kwɛn ləzoni, ləzwənə tɑ̀ bɑ fwɑ sìə́ dɩɩn yɩrɩ.
41002028	Kʋ mʋ̀ nə pɩn, Ləzwənə-Biuf1 tə mɑ tɩ sìə́ dɩɩn tə də tətə".
41003001	Kʋ kwɑ nə, Zwezi pìí ʋ zʋ Zwifə-bɑ jə́rə́ dìə̀ tə wɑ. Yɑ́ bɛɛ don yɑ̀ wulə lɑ́, ʋ jɩɩn nə tɩɡɑ.
41003002	Lɩ̀ɑ̀ duən yɑ̀ pɑ̀lɩ̀ Zwezi, bɑ ɡɑ cʋɡɑ ʋ nə, sə bɑ jə́n ʋ nə wɑ́ pɑ ʋ yɑyɩɡʋ tə zwɛ̀ Zwifə-bɑ sìə́ dɩɩn tə nə. Bɑ yɑ̀ pɩ̀ɑ̀, sə bɑ twɑ́ nətʋ, bɑ mɑ swɩ̀n, bɑ zɩɡɩ Zwezi nə.
41003003	Zwezi swɩ̀n bɛɛ tə, ʋ jɩɩn nə tɩɡɑ, tə con, ʋ wʋ́: "Zɑ̀n yɩɩ nə, lɩ̀ɑ̀ tə mɛ yɑ́ɑ́ con!"
41003004	Ʋ dɑ̀ń ɡɑ bwe lɩ̀ɑ̀ tə, bɑ nə ywɑ̀ŋɑ́ tə, ʋ wʋ́: "Bɛ̀ɛ̀ nə Yɩɩ nii tə swɩ̀n, sə bɑ fwɑ sìə́ dɩɩn nə? Yozəŋu nə ɑ̀ yə̀ə́ yolwɑn? Kʋ mɛ, sə ɑ̀ jon bɛɛ tə mɩɩ, ɑ̀ kə lʋʋ, nə ɑ̀ yə̀ə́, sə ɑ̀ yɑ́ wɑ́ ʋ cʋ̀ɡʋ̀?" Yɑ́ bɑ yɑ̀ bɑ le.
41003005	Zwezi ywɑ̀ń bɑ mɛ də lɩŋɑ. Ʋ pùə́ ɡɑ cʋ̀ɡʋ̀ zənzən bɑ yuu wɑ, bɑ pubʋnkʋkwɩnɑn tə yɩrɩ. Ʋ dɑ̀ń mɑ swɩ̀n bɛɛ tə con, ʋ wʋ́: "Lɑ̀rɩ́ n jɩɩn tə ɑ̀ con!" Ʋ mɑ lɑ̀rɩ̀ kʋ, kʋ ɡɑ lwɑ̀ń kʋ jì jɩɩn nəzəŋu.
41003006	Fɑrɩzɩɑn-bɑ tə zɑ̀n bɑ nɑn bɑ vìí. Bɑ vəli bɑ nɑ Erodə kwɑ lɩ̀ɑ̀, bɑ vʋrʋ bɑ jə́n, bɑ nə wɑ́ twɑ́ nətʋ, bɑ mɑ ɡʋ Zwezi.
41003007	Zwezi də ʋ kɑrbɩɑ tə nɑn lɩ̀ɑ̀ tə wɑ, bɑ vɑ Gɑlile mʋnɑɑ tə nii nə. Lɑlʋʋ tə púə́ ʋ kwɑ. Bɑ yɑ̀ nɑŋɑ Gɑlile də Zwide nɑɡwɑnɛɛ,
41003008	də Zwerizɑlɛmə tɩʋ, də Yidime nɑɡwɑnɑɑ, də nɑɡwɑnɑɑ tə, kʋ nə wulə Zwurədɛn mʋnɑɑ tə vɑ̀n tə don nə, də lʋʋ tə, kʋ nə bwələ Tirə də Sidon tɩ̀ɑ́n tə. Lɑlʋʋ təntə mɛ yɑ̀ twi Zwezi con, bɑ yɑ̀ nə nì kʋ tə mɑmɑ, ʋ nə fwɑ tə yɩrɩ.
41003009	Zwezi dɑ̀ń mɑ swɩ̀n ʋ kɑrbɩɑ tə con, sə bɑ kwɛn nɩ́ɑ́ yuu bori nəmɑnbiə bɑ tún lɑ́ ʋ nə, lɩ̀ɑ̀ tə dɑ̀n kɑ́ nyin wɑ́ yɩrɩ.
41003010	Kʋ yɩ cɩ́ɡɑ́, yɑyɩŋɑ tə mɑmɑ fɑ̀rʋ́ bɑ yí, sə bɑ dwen ʋ yɩrɑ, ʋ nə wulə ʋ zwɛ̀ lɩ̀ɑ̀ zənzən yɑyɩrɑn yɩrɩ.
41003011	Yɑ́ mɑ́ŋɑ́ tə nə, zinə tə nə yɑ̀ɑ́ nɑ wɑ́, lɩ̀ɑ̀ tə, zinə tə nə jə, tə yɑ̀ɑ́ tʋ ʋ yɑ́ɑ́ nə bɑ mɑ̀ nii, bɑ ɡɑ wʋ́: "N yɩ Yɩɩ-Biu".
41003012	Yɑ́ Zwezi dɑ̀ń yɑ̀ɑ́ cɑɡɑ zinə tə nii nə, sə tə dɑ̀n kɑ́ swɩ̀n kʋ tə, ʋ nə yɩ.
41003013	Kʋ kwɑ nə, Zwezi dɩ̀ɡɑ̀ pɑɑn don yuu wɑ, ʋ ɡɑ bon lɩ̀ɑ̀ tə, ʋ nə pɩ̀ɑ̀, kʋ tɩ̀ɑ́n mɑ bɑ̀.
41003014	Ʋ lɩ bɑ wɑ lɩ̀ɑ̀ fuɡə bələ. Ʋ kúrí bɑ, sə bɑ yɑ də wɑ́,
41003015	sə ʋ pɑ bɑ vɑ bɑ swɩ̀n Yɩɩ sʋɡʋ tə. Ʋ pɑ bɑ dɩ̀ɑ̀n, sə bɑ mɑ wɑ̀nɩ́ bɑ dɩŋɑ zinə bɑ lɩ lɩ̀ɑ̀ yuu wɑ.
41003016	Bɑ lɩ̀ɑ̀ fuɡə bələ tə nə yɩ: Simon, Zwezi nə ken ʋ yɩrɩ Piyɛrə,
41003017	Zebede bɩɑ Zwɑkə də Zwɑn, Zwezi pɩn bɑ yɩrɩ Bwɑnɛrəzwɛsə, kʋ də̀ń nə yɩ: 'ləzoni, bɑ nə nyɩn ndə dwɑ̀ bɑɡɑ nə',
41003018	Andəre, də Filipə, də Bɑrətelemi, də Mɑtiə, də Tomɑ, də Aləfe bìú Zwɑkə, də Tɑde, də Kɑnɑnitə Simon,
41003019	də Yisəkɑriyɔtə Zwidɑsə, ʋ tə ʋ nə jɩn Zwezi ʋ pɑ ʋ dʋŋɑ nə tə.
41003020	Kʋ kwɑ nə, Zwezi pìí ʋ vɑ sɑ̀ń. Lɩ̀ɑ̀ tə dɑ́ɑ́ kʋ pɑ Zwezi də ʋ kɑrbɩɑ tə yɑ̀ wɑ̀rɩ̀ bɑ də́.
41003021	Ʋ dìə̀ lɩ̀ɑ̀ nə nì tə yìə̀n tə, mɑ́ŋɑ́ tə nə, bɑ zɑ̀n bɑ bɑ̀, sə bɑ jɑ wɑ́. Bɑ yɑ̀ wʋ́: "Ʋ yuu tə̀lə́".
41003022	Zwifə-bɑ Yɩɩ nii yənu tɩ̀ɑ́n tə yɑ̀ nə nɑn Zwerizɑlɛmə bɑ bɑ̀ lɑ́ yɑ̀ swɩ̀n, bɑ wʋ́: "Zinə pɩ̀ʋ́ tə, bɑ nə boŋə 'Beləzebilə', nə wulə ʋ yɩrɑ, ʋ mʋ̀ ɡɑ nə tɩ wɑ́. Kʋ yɩ zinə tə mɑmɑ pɩ̀ʋ́ tə nə pɩn wɑ́ dɩ̀ɑ̀n, sə ʋ mɑ lɩ zinə tə lɩ̀ɑ̀ yuu wɑ".
41003023	Zwezi dɑ̀ń mɑ bon bɑ, ʋ swɩ̀n bɑ con də zwɑnsɩsɑrɩ: "Nətə nə Sɩtɑnɑ wɑ́ wɑ̀nɩ́ ʋ dɩŋɑ ʋ tətə?
41003024	Á ywɑ̀ŋɑ́ ɑ́ jə́n: Pɑyuu lɩ̀ɑ̀ nə zɩɡɑ duən nə, kʋ pɑyuu tə tʋrɩ nə ɡɑ.
41003025	Dìə̀ tɩ̀ɑ́n nə zɩɡɑ duən nə, kʋ tʋrɩ nə ɡɑ.
41003026	Kʋ mʋ̀ tə yɩrɩ, Sɩtɑnɑ nə tɛ ʋ tɩ̀ɑ̀n, ʋ lʋʋ tə nə pwɛ̀, ʋ dɩ̀ɑ̀n tə wɑ̀rɩ̀ lɑ́ tə yɑnɩ, tə wɑ́ zwɛ̀.
41003027	Lìù mɑmɑ wɑ̀rɩ̀ lɑdɩɑ dìə̀ wɑ ʋ zwɩ ʋ ŋwɩ̀n ʋ wiən, də ʋ dɩ̀ɑ̀n nə bɑ wɑ́ dwə, sə ʋ dí yɑ́ɑ́ ʋ vwɑ wɑ́. Kʋ kwɑ nə, ʋ dɑ̀ń wɑ̀ɑ́ won mɑmɑ ʋ tì ʋ dìə̀ tə wɑ.
41003028	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Yɩɩ wɑ́ kwɛn ləzoni cʋnɑ yiri mɑmɑ, də bɑ tʋrɑn yiri mɑmɑ, bɑ nə twɩn ʋ mʋ̀ Yɩɩ, ʋ lɩ ʋ mʋ̀ də bɑ pwərə wɑ.
41003029	Yɑ́ lìù tə mɛ, ʋ nə wɑ́ twɩn Yɩɩ-Siŋu tə, Yɩɩ bɑ kʋ tíú cʋnɑ kwɛn ʋ lɩ ʋ mʋ̀ də wɑ́ pwərə wɑ, mɑmɑ. Kʋ cʋnɑ təntə bɑ zwɛ̀, ɑbɑdɑ".
41003030	Zwezi swɩ̀n bɑ con nətʋ, bɑ yɑ̀ nə swɩ̀n də, zinə wulə ʋ yɩrɑ tə yɩrɩ.
41003031	Kʋ kwɑ nə, Zwezi nubɩɑ də ʋ nuu twi, bɑ zɩɡɑ kɑ̀rɑ́ wɑ, bɑ ɡɑ tʋn lìù, sə ʋ bon wɑ́.
41003032	Lɑlʋʋ yɑ̀ jə bɑ kɩkɑrɩ Zwezi, yɑ́ bɑ ɡɑ swɩ̀n ʋ con, bɑ wʋ́: "Cʋɡʋ zəni, n nuu də n nubɩɑ wulə kɑ̀rɑ́ wɑ, bɑ bwe n yoo".
41003033	Ʋ mɑ le, ʋ wʋ́: "Wɑ̀ɑ̀ nə yɩ ɑ̀ nuu, bə̀rə́ ɡɑ nə yɩ ɑ̀ nubɩɑ?"
41003034	Ʋ dɑ̀ń ɡɑ ywɑ̀ń lɩ̀ɑ̀ tə, bɑ nə jə bɑ kɩkɑrɩ wɑ́, ʋ ɡɑ swɩ̀n, ʋ wʋ́: "Á ywɑ̀ŋɑ́, ɑ̀ nuu də ɑ̀ nubɩɑ nə bɑ wulə yəbə.
41003035	Kʋ yɩ lìù tə mɛ, ʋ nə zìlí Yɩɩ nii nə yɩ ɑ̀ nubiu, də ɑ̀ nɑkʋɑ, də ɑ̀ nuu".
41004001	Dɩɩn don nə, Zwezi yɑ̀ kʋ́ʋ̀ wulə ʋ kɑ̀rɩ̀ Gɑlile mʋnɑɑ tə nii nə. Lɩ̀ɑ̀ zənzən twi bɑ kɩkɑrɩ wɑ́, kʋ pɑ ʋ zɑ̀n ʋ zʋ nɩ́ɑ́ yuu bori wɑ ʋ jə̀ə́. Kʋ nɩ́ɑ́ yuu bori tə yɑ̀ zɩɡɑ mʋnɑɑ tə wɑ bəbəru tə nii nə. Lɩ̀ɑ̀ tə mʋ̀ ɡɑ jə̀ə́ tɩɑ, buu tə bəbəru nə.
41004002	Zwezi yɑ̀ twɑ́ zwɑnsɩsɑrɩ, ʋ mɑ bɩrɩ bɑ yìə̀n zənzən. Ʋ kɑ̀rɑ̀ tə wɑ, ʋ wʋ́:
41004003	"Á cʋɡɑ, wodùrú nɑn, sə ʋ dù.
41004004	Ʋ dɑ̀ń nə wulə ʋ mɩ́ wodwii tə, kʋ vɑ̀n don tʋɑ cwəŋə yuu. Zənbii twi tə də́ tə.
41004005	Kʋ vɑ̀n don tʋɑ kɑpɑtɑʋ tɩɑ wɑ, tɩrɑn nə bɑ dɑ́ɑ́ lɑ́. Kʋ bwɑ́lɩ́ tə nə, wobɩɑ tə nɑn lɑlɑ, kʋ nə yɩ tɩtɑlʋ yɩrɩ.
41004006	Mɑ́ŋɑ́ tə, yɩɩ nə bɩɡɑ, kʋ dí wobii tə, tə ɡɑ tɩ tə kʋ̀, tə ŋʋnɑn nə wɑ̀ tɩɑ zwɩ zəni yɩrɩ.
41004007	Wodwii tə vɑ̀n don tʋɑ cɑsʋrɑn tɩɑ wɑ. Tə nə pɛ́n mɑ́ŋɑ́ tə nə, cɑsʋrɑn tə boru tə pú wobii tə yuu nə, tə dɑ̀ń ɡɑ sɩ̀nɩ̀ tə tɩ. Tə wɑ̀ won mɑmɑ fwɑ.
41004008	Yɑ́ tə duən tʋɑ tɩɑ nəzəŋu wɑ, tə boru tə kwɛn, tə zɩn bɩɑ: Tə duən zɩn bɩɑ fɩtwɑ, tə duən sɑpwɩtwɑ, yɑ́ tə duən bíí".
41004009	Zwezi dɑ̀ń mɑ swɩ̀n ʋ súrí lɑ́, ʋ wʋ́: "Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
41004010	Mɑ́ŋɑ́ tə, Zwezi yɑ̀ nə ŋʋ́nɑ́ də lɩ̀ɑ̀ tə, bɑ tə, bɑ nə boli ʋ nii, də ʋ kɑrbɩɑ fuɡə bələ tə lòrì, sə ʋ ɡwin zwɑnsɩsɑrɑ tə də̀ń ʋ bɩrɩ bɑ.
41004011	Ʋ mɑ le bɑ, ʋ wʋ́: "Á mʋ̀ wɑ̀ɑ́ Yɩɩ pɑ̀rɩ̀ yìə̀n tə, tə nə sə̀ɡə̀ tə də̀ń ɑ́ nì, ɑ́ pɩn ɑ́ tɩ̀ɑ̀n nə. Yɑ́ lɩ̀ɑ̀ tə, bɑ nə bɑ ɑ̀ nə twɑ́, tə mʋ̀ yɩ zwɑnsɩsɑrɩ nə, bɑ wɑ́ twɑ́ bɑ mɑ nì yìə̀n tə mɑmɑ.
41004012	Kʋ dɑ̀ń wɑ́ pɑ, bɑ ywɑ̀ń, bɑ ɡɑ bɑ nɑ. Kʋ wɑ́ pɑ bɑ cʋɡʋ, bɑ ɡɑ bɑ kʋ də̀ń nə̀ń. Bɑ yɑ̀ nə nə̀ń kʋ də̀ń, bɑ yɑ̀ wɑ́ lwɑ̀ń bɑ pubʋŋɑ, bɑ ɡɑ vɑ Yɩɩ con. Yɑ́ Yɩɩ yɑ̀ wɑ́ kwɛn bɑ cʋnɑ tə ʋ lɩ bɑ mʋ̀ də wɑ́ pwərə wɑ".
41004013	Kʋ kwɑ nə, Zwezi swɩ̀n ʋ kɑrbɩɑ tə con ʋ wʋ́: "Á yə̀rì zwɑnsɩsɑrɑ kɑ tə də̀ń? Nətə nə ɑ́ dɑ̀ń wɑ́ fwɑ ɑ́ mɑ yəni tə duən tə mɛ?
41004014	Wodùrú tə nə dwì tə yɩ ndə lìù tə nə, ʋ nə swɩ̀n Yɩɩ sʋɡʋ tə.
41004015	Ləzoni duən yɩ ndə cwəŋə tə nii nə, wodwii tə yɑ̀ɑ́ nə tʋ kʋ wɑ. Bɑ nə zəzən bɑ nì Yɩɩ sʋɡʋ tə, lɑlɑ də Sɩtɑnɑ twi, ʋ lɩ kʋ bɑ wɑɑ.
41004016	Yɑ́ bɑ duən də yɑ̀ɑ́ yɩ ndə kɑpɑtɑʋ tɩɑ nə, wodwii tə nə tʋɑ kʋ wɑ. Bɑ mʋ̀ yɑ̀ɑ́ nə nì sʋɡʋ tə, bɑ yɑ̀ɑ́ sɛ̀ kʋ lɑlɑ də pupoli.
41004017	Yɑ́ Yɩɩ sʋɡʋ tə wɑ̀ bɑ mʋ̀ lɩ̀ɑ̀ təntə pubʋŋɑ tə wɑ zwɩ zənzən, bɑ ɡɑ bɑ dɩ̀ɑ̀n jə kʋ wɑɑ. Bɑ nə dí cɑ̀n, də bɑ nə wʋwɑlɩ bɑ Yɩɩ sʋɡʋ tə yɩrɩ, bɑ yɑ̀ɑ́ pìí bɑ yɑ́ Yɩɩ cwəŋə.
41004018	Bɑ duən də yɩ ndə cɑsʋrɑn tɩɑ nə, wodwii tə nə tʋɑ lɑ́. Bɑ yɑ̀ɑ́ nì sʋɡʋ tə,
41004019	yɑ́ lʋʋ kʋ tə wiən twɑrɑ jə bɑ zənzən. Bɑ swə kɑ pɩ̀ɑ̀ jɩjə. Lʋʋ wiən duən də fɩrɑ jə bɑ. Tə wiən təntə mɛ yɑ̀ɑ́ pú Yɩɩ sʋɡʋ tə yuu nə, tə pɑ sʋɡʋ tə kʋ́ʋ̀ wɑ̀rɩ̀ won kʋ fwɑ.
41004020	Ləzoni duən yɩ ndə tɩzəŋu nə, wodwii tə nə tʋɑ lɑ́. Bɑ yɑ̀ɑ́ nì sʋɡʋ tə, bɑ sɛ̀ kʋ. Kʋ mʋ̀ nə pɩn, bɑ yɩ ndə wobɩɑ nə, tə nə zɩŋɑ bɩɑ. Bɑ duən zɩn bɩɑ fɩtwɑ, bɑ duən sɑpwɩtwɑ, yɑ́ bɑ duən bíí".
41004021	Kʋ kwɑ nə, Zwezi kʋ́ʋ̀ swɩ̀n ʋ kɑrbɩɑ tə con, ʋ wʋ́: "Lìù tə̀lə́, ʋ nə wɑ́ sʋrʋ cɑ̀nʋ́ ʋ tún ɡɑrwɑ də̀ń nə, nə ɑ̀ yə̀ə́ ɡədoo də̀ń nə. Kʋ yɩ ʋ wɑ́ tún kʋ cɑnzɩlʋ yuu wɑ.
41004022	Won tə mɑmɑ nə sə̀ɡə̀ wɑ́ nɑ, yɑ́ won tə mɑmɑ yɑ̀ nə wulə yikunu wɑ, wɑ́ nɑn poni nə".
41004023	Zwezi dɑ̀ń mɑ swɩ̀n ʋ súrí lɑ́, ʋ wʋ́: "Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
41004024	Zwezi kʋ́ʋ̀ swɩ̀n bɑ con, ʋ wʋ́: "Á cɩɑ ɑ́ tɩ̀ɑ̀n nə də kʋ tə, ɑ́ nə nə̀ń. Yɩɩ wɑ́ pɑ ɑbɑ kʋ tə, ɑ́ də nə pɩn lɩ̀ɑ̀ duən nə. Yɑ́ ʋ ɡɑ wɑ́ pɑ ɑbɑ, ʋ doni kʋ tə, ɑ́ nə pɩn.
41004025	Bɑ wɑ́ pɑ lìù tə nə, ʋ nə jə bɑ súrú lɑ́. Yɑ́ ʋ tə nə bɑ jə, bɑ wɑ́ jon mɑncɩn tə tətə, kʋ nə wulə ʋ con".
41004026	Zwezi kʋ́ʋ̀ swɩ̀n, ʋ wʋ́: "Á ywɑ̀ŋɑ́ nətʋ tə, Yɩɩ nə də́ ʋ pɑ̀rɩ̀ tə. Kʋ yɩ ndə bɛɛ don nə dùə̀ ʋ kɑ́rɑ́.
41004027	Kʋ kwɑ nə, ʋ pəni də ʋ zɑŋɑ dɩɩn mɑmɑ, yɑ́ kʋ mɑ́ŋɑ́ tə wɑ, wobɩɑ tə pɛ́n, tə ɡɑ bori. Bɛɛ tə yə̀rì nətʋ tə, kʋ nə fwɑ.
41004028	Tɩɑ tə yɑ̀ɑ́ pɑ wobɩɑ tə pɛ́n tə bori kɑ tətə nə. Sɩsɩʋ yɑ̀ɑ́ də́ yɑ́ɑ́ kʋ nɑn. Kʋ kwɑ nə, kʋ yɑ̀ɑ́ lʋrɑ, kʋ ɡɑ kə bɩɑ.
41004029	Mɑ́ŋɑ́ tə, wobɩɑ tə nə bɩɡɑ, bɛɛ tə yɑ̀ɑ́ zɑ̀n, ʋ zɑ wiən tə də ʋ sɩ̀ʋ́. Kʋ nətʋ tə bɩrɩ də, wiən zɑɡʋ mɑ́ŋɑ́ yí".
41004030	Zwezi kʋ́ʋ̀ swɩ̀n, ʋ wʋ́: "Bɛ̀ɛ̀ nə nə wɑ̀ɑ́ nə mɑ mɑŋɑ Yɩɩ pɑ̀rɩ̀ tə? Bɛ̀ɛ̀ zwɑnsɩsɑrɑ nə nə wɑ̀ɑ́ nə tì nə mɑ mɑŋɑ kʋ?
41004031	Kʋ yɩ ndə wobiu nəmɑnbiə nə, bɑ nə dùə̀. Kʋ mʋ̀ nə yɩ wobɩɑ tə mɑmɑ nəmɑɑ. Yɑ́ kʋ dwiu kwɑ nə, kʋ yɑ̀ɑ́ pɛ́n.
41004032	Kʋ yɑ̀ɑ́ boru, kʋ jì nədɑrʋ, kʋ doni dəvʋrɑn mɑmɑ. Kʋ nɛɛ tə yɑ̀ɑ́ dɑrɑ, zənbii tətə wɑ̀ɑ́ tə pwɑlɑn tə kəni kʋ yuu wɑ".
41004033	Nətʋ nə Zwezi yɑ̀ twɑ́ də zwɑnsɩsɑrɩ zənzən, ndə tə tə nə, ʋ mɑ swɩ̀n Yɩɩ sʋɡʋ tə ʋ bɩrɩ lɩ̀ɑ̀ tə nə. Ʋ yɑ̀ɑ́ swɩ̀n Yɩɩ sʋɡʋ tə bɑ con ndə nətʋ tə, bɑ nə wɑ́ wɑ̀nɩ́ bɑ nì kʋ də̀ń.
41004034	Ʋ yɑ̀ɑ́ bɑ swɩ̀n, də kʋ nə tɑ̀ də zwɑnsɩsɑrɩ. Yɑ́ ʋ dɑ̀ń nə wulə də kɑrbɩɑ tə cɩcɩ, ʋ yɑ̀ɑ́ yɑ́ zwɑnsɩsɑrɩ tə, ʋ ɡɑ ɡwin tə yìə̀n tə mɑmɑ ʋ bɩrɩ bɑ.
41004035	Kʋ dɩɩn tə tətə nə kʋ dədəni nə, Zwezi swɩ̀n ʋ kɑrbɩɑ tə con, ʋ wʋ́: "Nə vələ mʋnɑɑ tə vɑ̀n tə don nə!"
41004036	Bɑ dɑ̀ń nɑn lɑlʋʋ tə wɑ. Ʋ kɑrbɩɑ tə jɩn wɑ́ də nɩ́ɑ́ yuu bori tə, ʋ nə wulə kʋ wɑ, bɑ jɑ vìí. Nɩ́ɑ́ yuu bwərə duən yɑ̀ bwələ də wɑ́.
41004037	Kʋ kwɑ nə, vʋʋ nəfɑrʋ zɑ̀n, kʋ mɑ̀ nɩ́ɑ́ kʋ kəni nɩ́ɑ́ yuu bori tə wɑ, kʋ pɑ kʋ swí.
41004038	Zwezi yɑ̀ tə́ɡə́ kʋ kwɑ con, ʋ dwɛ̀ ʋ ɡɑnpuri yuu wɑ. Ʋ kɑrbɩɑ tə mɑ zɩ̀n wɑ́, bɑ swɩ̀n ʋ con, bɑ wʋ́: "Kɑrnyɩnɑ, nə wɑ́ tɩ! Kʋ yoo bɑ mʋ́ jə?"
41004039	Zwezi mɑ zɑ̀n, ʋ bɑɑ vʋʋ tə nii nə, yɑ́ ʋ ɡɑ swɩ̀n mʋnɑɑ nɩ́ɑ́ tə con, ʋ wʋ́: "Pɑ n zəzuɡu tə nyʋ lɑ́!" Kʋ mɑ́ŋɑ́ tə wɑ, vʋʋ tə zɩɡɩ. Yɑ́ bwɑ́lɩ́ tə mɛ zùrì siii.
41004040	Zwezi dɑ̀ń ɡɑ swɩ̀n ʋ kɑrbɩɑ tə con, ʋ wʋ́: "Bɛ̀ɛ̀ nə pɩn, fən jə ɑbɑ nətʋ? Á bɑ ɑ́ wɑɑ kəni ɑ̀ nə wuuu, nɑɑɑ?"
41004041	Yɑ́ fən yɑ̀ jə bɑ zənzən. Bɑ dɑ̀ń swɩ̀n duən con, bɑ wʋ́: "Bɛɛ wɑ̀ tə tɑ̀ ndə lɩ̀ɑ̀ mɛ nə. Vʋʋ də mʋnɑɑ mɛ zìlí ʋ nii!"
41005001	Kʋ kwɑ nə, Zwezi yí Gɑlile mʋnɑɑ tə vɑ̀n don nə, Zwerɑzenɩɑn-bɑ nɑɡwɑnɑɑ wɑ.
41005002	-
41005003	Bɑ nɑn nɩ́ɑ́ yuu bori tə wɑ. Kʋ mɑ́ŋɑ́ tə wɑ, bɛɛ don twi ʋ jə́rí Zwezi. Zini yɑ̀ jə kʋ bɛɛ təntə. Ʋ yɩ ʋ nɑn pɩ̀rɑ̀n bʋrɑn wɑ. Ʋ yɑ̀ wulə tə pɩ̀rɑ̀n bʋrɑn tə wɑ, bɑ nə kʋɑ, bɑ mɑ kəni tɩɡɑ. Lìù yɑ̀ tə̀lə́, ʋ nə wɑ̀ɑ́ wɑ́ ʋ vwe də bɑnzɑlɑ tətə.
41005004	Kʋ nɛɛ ce duən, bɑ nə vwə ʋ nɛɛ də luɡu ŋoni, bɑ vwə ʋ jɩ̀ɑ̀n də bɑnzɑlɑ, yɑ́ ʋ kɑ̀rʋ́ bɑnzɑlɑ tə də luɡu ŋoni tə. Lìù mɑmɑ dɩ̀ɑ̀n yɑ̀ wɑ̀ wɑ́ yí.
41005005	Mɑ́ŋɑ́ mɑmɑ, tɩtɩn də yɩcɑʋ, ʋ yɑ̀ɑ́ jírí tɩɡɑ pɩ̀rɑ̀n bʋrɑn bɑ tə wɑ də pɛɛn yuu wɑ. Ʋ mɑ̀ nii də ʋ bɩ̀rɩ̀ ʋ yɩrɑ ʋ kɑ̀rɩ́ də kɑpɑnɑ.
41005006	Ʋ nɩ Zwezi yɩŋʋnɑ, ʋ dɑ̀ń mɑ dəri ʋ bɑ̀, ʋ tʋ ʋ yɑ́ɑ́ con.
41005007	Ʋ ɡɑ bubwi zənzən, ʋ kə yɩɩ nə, ʋ wʋ́: "Zwezi, Yɩɩ tə, ʋ nə wulə tə mɛ yuu wɑ, bìú, bɛ̀ɛ̀ nə n pɩ̀ɑ̀ ɑ̀ con nə? Aý lòrì mʋ́, sə n tɑɑ Yɩɩ yɩrɩ, dɑ̀n kɑ́ kə nə cɑ̀n wɑ".
41005008	Zwezi yɑ̀ swɩ̀n ʋ con, ʋ wʋ́: "Zini, n nɑn bɛɛ tə yɩrɑ!"
41005009	Zwezi dɑ̀ń mɑ bwe, ʋ wʋ́: "N yɩrɩ nə yɑ bɛ̀ɛ̀?" Kʋ mɑ le wɑ́, kʋ wʋ́: "Aý yɩrɩ nə yɩ 'buruburu'." Kʋ yɩ cɩ́ɡɑ́, zinə zənzən yɑ̀ dɑ́ɑ́ bɛɛ yuu wɑ.
41005010	Yɑ́ kʋ dɑ̀ń lòrì pwəpwə, sə ʋ dɑ̀n kɑ́ dɩŋɑ tə, ʋ lɩ lʋʋ nii tə wɑ.
41005011	Twərən zənzən yɑ̀ wulə kʋ bwɑ́lɩ́ tə nə pɑɑn yɩrɑ, tə də́ wodirən.
41005012	Zinə tə mɑ lòrì Zwezi, sə ʋ kə tə twərən tə yɩrɑ.
41005013	Zwezi mɑ pɑ tə cwəŋə. Zinə tə dɑ̀ń mɑ nɑn bɛɛ tə yɩrɑ, tə zʋ twərən tə. Tə yí mʋ̀rʋ̀ bələ. Tə mɑmɑ mɩ́ɑ́mɩ́ɑ́n nɑn pɑɑn tə yuu, tə tʋ mʋnɑɑ tə wɑ, tə tɩ.
41005014	Twərən nəcɩrɑ tə dɑ̀ń dəri, bɑ vɑ bɑ swɩ̀n kʋ yoo tə tɩʋ tə də tɩbii tə wɑ. Lɩ̀ɑ̀ dɑ̀ń zɑ̀n bɑ vɑ bɑ ywɑ̀ń kʋ tə, kʋ nə tʋn.
41005015	Bɑ twi bɑ yí Zwezi də bɛɛ tə, ʋ yɑ̀ nə jə zinə buruburu tə. Ʋ yɑ̀ jə̀ə́, ʋ zʋ ɡɑnɑn, ʋ yɩ́ɑ́ ɡɑ nɑ tɩɑ. Fən zʋɑ bɑ.
41005016	Twərən nəcɩrɑ tə mɑn kʋ tə mɑmɑ, bɑ nə nɩ bɑ bɩrɩ lɩ̀ɑ̀ tə. Bɑ mɑn kʋ tə nə yí bɛɛ tə, zinə tə yɑ̀ nə jə, tə mɑ nɑn tə zʋ twərən tə.
41005017	Bɑ dɑ̀ń mɑ lòrì Zwezi, sə ʋ nɑn bɑ nɑɡwɑnɑɑ tə wɑ.
41005018	Zwezi nə pɩ̀ɑ̀, sə ʋ zʋ nɩ́ɑ́ yuu bori tə, bɛɛ tə, ʋ yɑ̀ nə jə zinə zənzən, tə lòrì wɑ́, sə ʋ yɑ́ ʋ pɑ ʋ twɑ́ ʋ nə.
41005019	Yɑ́ Zwezi dɑ̀ń vɩɡɑ, ʋ ɡɑ swɩ̀n ʋ con, ʋ wʋ́: "Pìí, n vɑ n dìə̀ n lɩ̀ɑ̀ con, n mɑn kʋ tə mɑmɑ, Yuu-Tiu nə dəri n yinəɡə zənzən ʋ mɑ fwɑ ʋ pɑ mʋ́".
41005020	Bɛɛ tə mɑ vɑ nɑɡwɑnɑɑ tə wɑ, bɑ nə boŋə 'Tɩɑn-Fuɡə' tə, ʋ mɑn won tə mɑmɑ, Zwezi nə tʋn ʋ pɑ wɑ́. Kʋ ɡwɑ́rɩ́ lɩ̀ɑ̀ tə mɑmɑ, bɑ nə cʋɡʋ ʋ nii sʋɡʋ tə.
41005021	Zwezi pìí ʋ vɑ mʋnɑɑ tə vɑ̀n tə don nə də nɩ́ɑ́ yuu bori tə. Lɑlʋʋ twi, kʋ kɩkɑrɩ wɑ́, də ʋ zɩɡɑ mʋnɑɑ tə nii nə.
41005022	Zwifə-bɑ jə́rə́ dìə̀ don yuu tíú twi ʋ con. Ʋ yɩrɩ nə yɩ Zwɑyirisə. Ʋ nə nɩ Zwezi, ʋ tʋɑ ʋ nɛɛ nə,
41005023	ʋ ɡɑ lòrì pwəpwə, sə ʋ sɑn ʋ nə. Ʋ swɩ̀n, ʋ wʋ́: "Aý bʋ̀ɑ́ wulə ʋ tɩ". Ʋ dɑ̀ń lòrì wɑ́, ʋ wʋ́: "Bɑ̀ɑ́, n tún n jɩ̀ɑ̀n ʋ yuu wɑ, sə n mɑ jon wɑ́ tɩɑn jɩɩn wɑ, sə ʋ mɩɩ ɡɑ yɑ lʋʋ".
41005024	Zwezi vəli də Zwɑyirisə. Lɑlʋʋ púə́ ʋ kwɑ də kʋ nɩŋɩ ʋ nɛɛ nə.
41005025	Yɑ́ kɑn don yɑ̀ wulə bɑ wɑ, ʋ tɑ̀ŋɑ́ nə twi kɑ bɑ zɩɡɑ, kʋ nə yí bɩnɑ fuɡə bələ.
41005026	Ʋ dí cɑ̀n zənzən mɑ́ŋɑ́ tə wɑ, ʋ nə ywɑrɩ ʋ tɩ̀ɑ̀n dɩmʋtʋrɑ zənzən con. Ʋ cʋ̀ɡʋ̀ wiən tə mɛ, ʋ nə jə, kʋ ɡɑ tə bɑ kʋkwɑ. Kʋ dɑ̀ń yɑ̀ kwɛn kʋ jə wɑ́ zənzən.
41005027	Ʋ nì Zwezi ŋwɛn. Ʋ dɑ̀ń twi lɑlʋʋ tə wɑ, ʋ twɑ́ Zwezi kwɑ con, ʋ dwen ʋ ɡɑ̀nʋ̀ nə.
41005028	Ʋ yɑ̀ swɩ̀n, ʋ wʋ́: "Aý nə kən cɩ́ɡɑ́, ɑ̀ dwen ʋ ɡɑnɑn tə cɩcɩ nə, ɑ̀ yɑyɩɡʋ tə wɑ́ zwɛ̀".
41005029	Nɑɑ nədʋ, də ʋ jɑnɑ tə lwɑɡʋ tə zɩɡɑ, ʋ ɡɑ nɑ ʋ tɩ̀ɑ̀n, ʋ yɑyɩɡʋ tə nə zwɛ̀ yɩrɩ.
41005030	Kʋ mɑ́ŋɑ́ tə wɑ, Zwezi lwɑrɩ də dɩ̀ɑ̀n nɑn ʋ yɩrɑ. Ʋ dɑ̀ń vəvəri lɑlʋʋ tə tətəŋi wɑ, ʋ bwe, ʋ wʋ́: "Wɑ̀ɑ̀ nə dwen ɑ̀ ɡɑnɑn nə?"
41005031	Ʋ kɑrbɩɑ tə mɑ swɩ̀n ʋ con, bɑ wʋ́: "N nɑ də, lɑlʋʋ tə wulə mʋ́ kʋ yuɡə tɩɑ tə mɑmɑ, yɑ́ n ɡɑ bwe, də wɑ̀ɑ̀ nə dwen n yɩrɑ".
41005032	Yɑ́ Zwezi yɑ̀ wulə ʋ ywɑ̀ŋɑ́, sə ʋ lwɑrɩ lìù tə nə fwɑ kʋ nətʋ tə.
41005033	Fən zʋɑ kɑn tə, ʋ dɑ̀ń ɡɑ vɩvɑɡɑ, ʋ yɑ̀ nə yə̀ə́ yoo tə nə yí wɑ́ yɩrɩ. Ʋ dɑ̀ń mɑ bɑ̀ ʋ tʋ Zwezi nɛɛ nə, ʋ swɩ̀n cɩ́ɡɑ́ mɑmɑ ʋ con.
41005034	Zwezi mɑ swɩ̀n, ʋ wʋ́: "Aý nɑkʋɑ, n nə ken n wɑɑ ɑ̀ nə tə yɩrɩ, Yɩɩ jon mʋ́. Vəli də bɩcɑn sìə́, n yɑyɩɡʋ tə zwɛ̀ mɩ́ɑ́mɩ́ɑ́n".
41005035	Zwezi nə wulə ʋ swɩ̀n nətʋ tə, də lɩ̀ɑ̀ nɑn jə́rə́ dìə̀ yuu tíú tə sɑ̀ń, bɑ bɑ̀ bɑ swɩ̀n ʋ con, bɑ wʋ́: "N bʋ̀ɑ́ tə mɩɩ zwɛ̀. N kʋ́ʋ̀ wɑ̀ mɛ, sə n wʋwɑlɩ kɑrnyɩnɑ tʋtʋ".
41005036	Yɑ́ Zwezi wɑ̀ sʋ̀rɑ̀n təntə con tɑn, ʋ swɩ̀n jə́rə́ dìə̀ yuu tíú tə con, ʋ wʋ́: "Dɑ̀n kɑ́ pɑ fən jɑ mʋ́, kə n wɑɑ cɩcɩ ɑ̀ nə".
41005037	Ʋ wɑ̀ yɑ́ ʋ pɑ lìù mɑmɑ kwé bɑ, də kʋ nə tɑ̀ Piyɛrə, də Zwɑkə, də ʋ nyɑ́nʋ́ Zwɑn.
41005038	Bɑ nə yí jə́rə́ dìə̀ yuu tíú tə sɑ̀ń, Zwezi nɩ lɩ̀ɑ̀ tə, bɑ yɑ̀ wulə bɑ fwɑ zəzuɡu, bɑ kwi, də bɑ mɑ̀ nii.
41005039	Ʋ zʋɑ dìə̀ tə wɑ, ʋ swɩ̀n bɑ con, ʋ wʋ́: "Bɛ̀ɛ̀ yɩrɩ nə ɑ́ fwɑ zəzuɡu nətən, yɑ́ ɑ́ ɡɑ kwi? Bisɩmɑɑ tə wɑ̀ tɩ, ʋ yɩ ʋ dwɛ̀".
41005040	Bɑ dɑ̀ń wulə bɑ mʋŋɑ wɑ́. Ʋ mɑ pɑ bɑ mɑmɑ nɑn, ʋ ɡɑ yɑ́ bʋ̀ɑ́ tə nuu də ʋ nyɩnɑ, də bɑ tə, bɑ yɑ̀ nə yɩn də wɑ́. Ʋ dɑ̀ń zʋɑ bwɑ́lɩ́ tə, bisɩmɑɑ tə nə wulə.
41005041	Ʋ jɩn bʋ̀ɑ́ tə jɩɩn nə, ʋ ɡɑ swɩ̀n ʋ con də ʋ lʋʋ sʋɡʋ, ʋ wʋ́: "Tɑlɩtɑ kumi!" - Kʋ də̀ń nə yɩ: Bisɩmɑkɑnɑ, ɑ̀ mʋ̀ nə swɩ̀n kʋ n con: Zɑ̀n yɩɩ nə!
41005042	Bisɩmɑkɑnɑ tə zəzən ʋ nyɩ́ ʋ zɑ̀n ʋ vəli. Ʋ yɑ̀ jə bɩnɑ fuɡə bələ. Bɑ nə nɩ kʋ nətʋ tə, kʋ ɡwɑ́rɩ́ bɑ mɑmɑ, kʋ nə dɩ̀ɡɑ̀ bɑ yuu zənzən yɩrɩ.
41005043	Yɑ́ Zwezi dɑ̀ń dùə̀ súú bɑ nii nə, də bɑ dɑ̀n kɑ́ pɑ, sə lìù mɑmɑ lwɑrɩ kʋ. Kʋ kwɑ nə, ʋ swɩ̀n bɑ con, ʋ wʋ́: "Á pɩɑn wodiu bʋ̀ɑ́ tə nə, sə ʋ də́!"
41006001	Zwezi nɑn kʋ mʋ̀ bwɑ́lɩ́ tə nə, ʋ vɑ ʋ nyɩnɑ sɑ̀ń. Ʋ kɑrbɩɑ yɑ̀ kwé wɑ́.
41006002	Zwifə-bɑ sìə́ dɩɩn nə, ʋ yɑ̀ wulə ʋ kɑ̀rɩ̀ Zwifə-bɑ jə́rə́ dìə̀ wɑ. Lɩ̀ɑ̀ zənzən yɑ̀ nə cʋɡɑ wɑ́, kʋ ɡwɑ́rɩ́ bɑ, yɑ́ bɑ ɡɑ swɩ̀n, bɑ wʋ́: "Yə̀n nə ʋ yə̀ə́ yìə̀n tətə mɑmɑ? Bɛ̀ɛ̀ nə yɩ wʋbʋŋɑ kʋ tə, ʋ nə jə, də yomɩlɑn tə tə mɛ, ʋ nə tʋŋɑ?
41006003	Kʋ tɑ̀ ʋ mʋ̀ nə yɩ kɑpəntɑ tə, ʋ nə yɩ Mɑri bìú tə nɑɑɑ? Kʋ tɑ̀ ʋ mʋ̀ nə yɩ Zwɑkə də Zwoze də Zwidə də Simon zʋnʋ tə nɑɑɑ? Ʋ nɑkwɑnɑ tə tə̀lə́ nə wɑ yəbə nɑɑɑ?" Yɑ́ kʋ nətʋ dɑ̀ń pɩn, bɑ yɑ̀ bɑ wɑ́ sɛ̀.
41006004	Zwezi dɑ̀ń mɑ swɩ̀n bɑ con, ʋ wʋ́: "Bɑ yɑ̀ɑ́ zìlí Yɩɩ nii sʋ̀sʋ̀nʋ̀ bwɑ́lɩ́ mɑmɑ nə, yɑ́ ʋ nyɩnɑ sɑ̀ń nə də ʋ dwíí tɩ̀ɑ́n wɑ, də ʋ dìə̀ wɑ, bɑ bɑ wɑ́ zìlí".
41006005	Zwezi wɑ̀ wɑ̀nɩ́ ʋ fwɑ yomɩlɑn duən lɑ́, də kʋ nə tɑ̀, ʋ nə tún ʋ jɩ̀ɑ̀n yɑyɩŋɑ mɑncɩn yuu wɑ, ʋ mɑ zwɛ̀ bɑ yɑyɩrɑn.
41006006	Bɑ yɑ̀ nə wɑ̀ Yɩɩ nii sɛ̀, tə ɡwɑ́rɩ́ wɑ́. Kʋ kwɑ nə, Zwezi jírú ʋ kɑ̀rɩ̀ bwɑ́lɩ́ təntə tɩɑn tə mɑmɑ wɑ.
41006007	Ʋ dɑ̀ń mɑ bon ʋ kɑrbɩɑ fuɡə bələ tə, ʋ tʋn bɑ bələ bələ. Ʋ pɩn bɑ dɩ̀ɑ̀n, sə bɑ lɩ zinə lɩ̀ɑ̀ yuu wɑ.
41006008	-
41006009	Ʋ pɩn bɑ nii, ʋ wʋ́: "Á dɑ̀nɑ̀ kɑ́ tì won mɑmɑ ɑ́ kə ɑ́ yuu. Á dɑ̀nɑ̀ kɑ́ jɑ wodiu də lɔ̀ɔ̀ də səbiu ɑ́ ɡɑnjɩɡɩ wɑ, ɑ́ jɑ nɑn cwəŋə. Á tiə dɑduu, ɑ́ kənə nɑtʋrɑ, ɑ́ nə dɑ̀nɑ̀ kɑ́ zʋ ɡɑnɑn bələ".
41006010	Ʋ swɩ̀n bɑ con, ʋ wʋ́: "Mɑ́ŋɑ́ tə, ɑ́ nə yí tɩʋ wɑ, sə ɑ́ mɛ́ dìə̀ tə wɑ, ɑ́ nə zʋɑ, kʋ jə vəli ɑ́ nə wɑ́ nɑn kʋ mʋ̀ tɩʋ təntə wɑ.
41006011	Tɩʋ don lɩ̀ɑ̀ nə vɩɡɑ, sə bɑ jɑ ɑbɑ, nə ɑ̀ yə̀ə́, sə bɑ cʋɡʋ ɑbɑ, ɑ́ nɑŋɑ lɑ́. Á zwɑrɑ ɑ́ nɛɛ purən, sə kʋ yɑ bɑ yuu yoo".
41006012	Ʋ kɑrbɩɑ tə dɑ̀ń mɑ vɑ bɑ kɑ̀rɩ̀ lɩ̀ɑ̀, bɑ wʋ́, bɑ mɛ, sə bɑ bɑ̀ Yɩɩ con, sə bɑ vəvəri bɑ kwɑ, bɑ mɑ sɑ́ bɑ cʋnɑ.
41006013	Bɑ dɩŋɩ zinə zənzən bɑ lɩ, bɑ zwɛ̀ yɑyɩŋɑ zənzən yɑyɩrɑn də bɑ kəni nʋɡɑ bɑ yuu wɑ.
41006014	Zwezi ŋwɛn súə́ bwɑ́lɩ́ mɑmɑ, yɑ́ pɩ̀ʋ́ Erodə də dɑ̀ń yɑ̀ nì ʋ yoo. Lɩ̀ɑ̀ duən yɑ̀ swɩ̀n də, Zwezi tətə nə yɩ Zwɑn-Bɑtisə ʋ nə pìí ʋ bwin, ʋ nɑn tɩɑn wɑ. Mə kʋ mʋ̀ nə pɩn, ʋ jə dɩ̀ɑ̀n, ʋ mɑ tʋŋɑ yomɩlɑn.
41006015	Yɑ́ bɑ duən də yɑ̀ wʋ́, ʋ yɩ Yɩɩ nii sʋ̀sʋ̀nʋ̀ Eli. Bɑ duən də wʋ́, ʋ yɩ fuən Yɩɩ nii sʋ̀sʋ̀nɑ̀ tə wɑ lìù don.
41006016	Erodə nì kʋ, ʋ ɡɑ swɩ̀n, ʋ wʋ́: "Kʋ yɩ Zwɑn nə! Aý pɩn bɑ ɡwəŋə ʋ yuu, yɑ́ ʋ pìí ʋ bwin".
41006017	Kʋ yɩ cɩ́ɡɑ́, Erodə tətə yɑ̀ nə pɩn bɑ jɑ Zwɑn, bɑ vwɑ, bɑ kə bɑ̀ń dìə̀ wɑ. Erodə yɑ̀ fwɑ nətʋ, ʋ zʋnʋ Filipə kɑn Erodɩɑdə yɩrɩ, ʋ nə jon.
41006018	Zwɑn yɑ̀ mɑ swɩ̀n, ʋ wʋ́: "Kʋ wɑ̀ mɛ, sə n jon n zʋnʋ kɑn".
41006019	Kʋ yɩrɩ nə Erodɩɑdə lɩŋɑ yɑ̀ zɑŋɑ zənzən Zwɑn yuu wɑ, ʋ yɑ̀ ɡɑ jə kʋ ʋ bɩcɑn wɑ. Ʋ yɑ̀ pɩ̀ɑ̀ cwəŋə, sə ʋ mɑ ɡʋ Zwɑn. Yɑ́ ʋ yɑ̀ wɑ̀rɩ̀.
41006020	Erodə yɑ̀ dəri Zwɑn, ʋ yɑ̀ nə yə̀ə́ də, ʋ yɩ cɩ́ɡɑ́ tíú, ʋ ɡɑ yɩ Yɩɩ nə tɩ tə yɩrɩ. Ʋ dɑ̀ń mɑ cɩ̀ ʋ nə. Ʋ yɑ̀ɑ́ nə cʋɡɑ ʋ sʋ̀rɑ̀n tə, kʋ yɑ̀ɑ́ ɡwɑ́rɩ́ wɑ́, yɑ́ ʋ yɑ̀ɑ́ cʋɡʋ wɑ́ də puswənə.
41006021	Erodə lʋrɩ dɩɩn cɑ̀nɑ̀ nə twi kʋ yí, kʋ yɩn yuywɑŋʋ kʋ pɑ Erodɩɑdə nə. Erodə dɑ̀ń zɑ̀n ʋ fwɑ wodirən zənzən, ʋ pɑ ləzwənfɑrɑn tə nə, də pɑmɑnɑ yun tɩ̀ɑ́n tə nə, də Gɑlile nɑɡwɑnɑɑ yɑ́ɑ́ tɩ̀ɑ́n tə nə.
41006022	Erodɩɑdə bʋ̀ɑ́ zʋɑ ʋ sɑ. Ʋ sɩʋ tə yɩn ywɑ́nɩ́ kʋ pɑ Erodə də ʋ cɑndərə tə nə. Pɩ̀ʋ́ Erodə dɑ̀ń mɑ swɩ̀n bʋ̀ɑ́ tə con, ʋ wʋ́: "Lòrì won tə mɑmɑ, n nə pɩ̀ɑ̀, ɑ̀ wɑ́ pɑ kʋ mʋ́".
41006023	Ʋ dɑ̀ń ɡɑ wʋ́, ʋ dùə̀: "Aý wɑ́ pɑ mʋ́ won tə mɑmɑ, n nə pɩ̀ɑ̀, kʋ nə swə kʋ yɩ ɑ̀ lʋʋ tə fɑn də".
41006024	Bʋ̀ɑ́ tə dɑ̀ń mɑ nɑn, ʋ bwe ʋ nuu: "Bɛ̀ɛ̀ nə ɑ̀ mɛ, sə ɑ̀ lòrì?" Ʋ nuu mɑ wʋ́: "Swɩ̀n ndə Zwɑn-Bɑtisə yuu nə n pɩ̀ɑ̀".
41006025	Bʋ̀ɑ́ tə mɑ dəri ʋ vɑ ʋ swɩ̀n pɩ̀ʋ́ tə con, ʋ wʋ́: "Aý pɩ̀ɑ̀, sə n ɡwəŋə Zwɑn-Bɑtisə yuu tə sɩ́ʋ́n sɩ́ʋ́n n kə zʋŋɑ wɑ n pɑ nə".
41006026	Pɩ̀ʋ́ pùə́ cʋ̀ɡʋ̀, yɑ́ ʋ yɑ̀ bɑ pɩ̀ɑ̀, sə ʋ vɩ, ʋ nə dùə̀ ʋ cɑndərə tə yɑ́ɑ́ con tə yɩrɩ.
41006027	Ʋ dɑ̀ń mɑ zəzən ʋ tʋn pɑmɑnʋ don, sə ʋ vɑ ʋ ɡwəŋə Zwɑn yuu ʋ jɑ bɑ̀. Pɑmɑnʋ tə nɑn ʋ vɑ bɑ̀ń dìə̀ tə wɑ, ʋ ɡwəŋə Zwɑn yuu.
41006028	Ʋ tì kʋ ʋ kə zʋŋɑ wɑ, ʋ jɑ bɑ̀ ʋ pɑ bʋ̀ɑ́ tə nə. Bʋ̀ɑ́ tə jɑ nɑn ʋ pɑ ʋ nuu nə.
41006029	Mɑ́ŋɑ́ tə Zwɑn kɑrbɩɑ tə nə nì kʋ, bɑ twi, bɑ tì ʋ tɩɡɩ tə bɑ ɡùrì.
41006030	Zwezi tʋntʋnɑ tə pìí bɑ bɑ̀ ʋ con. Bɑ mɑn bɑ bɩrʋ wɑ́ won tə mɑmɑ, bɑ nə fwɑ, də bɑ nə kɑ̀rɩ̀ lɩ̀ɑ̀ tə nətʋ.
41006031	Lɩ̀ɑ̀ tə nə twi, də bɑ pìí bɑ vìrí, tə yɑ̀ dɑ́ɑ́ zənzən, kʋ pɑ bɑ wɑ̀rɩ̀ wodiu bɑ jəni bɑ də́. Kʋ mʋ̀ nə pɩn, ʋ mɑ swɩ̀n bɑ con, ʋ wʋ́: "Á twɑɡɑ ɑ̀ nə, sə nə nɑn kwɑ con bwɑ́lɩ́ tə nə, lìù nə tə̀lə́, sə ɑ́ wɑ̀nɩ́ ɑ́ sìí mɑncɩn".
41006032	Bɑ dɑ̀ń zɑ̀n bɑ tì nɩ́ɑ́ yuu bori tə, bɑ vɑ bwɑ́lɩ́ tə, lɩ̀ɑ̀ nə bɑ bwələ.
41006033	Yɑ́ lɩ̀ɑ̀ zənzən nɩ bɑ, bɑ ɡɑ lwɑrɩ bɑ. Bɑ nɑn tɩɑn tə mɑmɑ, bɑ vɑ bwɑ́lɩ́ tə nə də nɛɛ, də Zwezi də ʋ kɑrbɩɑ tə tə wɑ̀ lɑ́ yí.
41006034	Zwezi də ʋ kɑrbɩɑ tə nə nɑn nɩ́ɑ́ yuu bori tə wɑ mɑ́ŋɑ́ tə, ʋ nɩ lɩ̀ɑ̀ tə mɑmɑ, bɑ yinəɡə jɩn wɑ́, bɑ yɑ̀ nə yɩ ndə pee nə, tə nə bɑ pɑyɩrʋ jə yɩrɩ. Ʋ dɑ̀ń mɑ zɑ̀n ʋ kɑ̀rɩ̀ bɑ yìə̀n zənzən.
41006035	Mɑ́ŋɑ́ tə wɑ, tɩɑ nə jɑ kʋ yí, Zwezi kɑrbɩɑ tə fɑ̀rɩ́ bɑ yí, bɑ swɩ̀n ʋ con, bɑ wʋ́: "Tɩɑ yí, yɑ́ won mɑmɑ tə̀lə́ bwɑ́lɩ́ kʋ tə wɑ.
41006036	Pɑ, sə lɩ̀ɑ̀ tə pìí bɑ vɑ tɩʋ tə wɑ də tɩbii tə wɑ, bɑ yə̀ wodiu".
41006037	Zwezi mɑ le bɑ, ʋ wʋ́: "Á tətə pɩɑn bɑ wodiu, sə bɑ də́!" Bɑ dɑ̀ń mɑ swɩ̀n ʋ con, bɑ wʋ́: "Nə bɑ səbiu zənzən jə, sə nə mɑ yə̀ wodiu nə pɑ lɩ̀ɑ̀ bɑ tə nə".
41006038	Zwezi dɑ̀ń mɑ bwe bɑ, ʋ wʋ́: "Dipɛn bɑɡɑlɩ nə wulə ɑ́ con? Vələ ɑ́ jə́n!" Bɑ nə ywɑ̀ń tə kwɑ nə, bɑ twi bɑ swɩ̀n ʋ con, bɑ wʋ́: "Nə jə dipɛn bonu də fələ bələ".
41006039	Kʋ kwɑ nə, Zwezi pɩn nii ʋ kɑrbɩɑ tə nə, ʋ wʋ́: "Á pɩɑn lɩ̀ɑ̀ tə jə̀ń púlə́ púlə́ ɡɑlɩʋ tə yuu wɑ!"
41006040	Bɑ dɑ̀ń mɑ pɑ bɑ jə̀ń tɩɑ, bíí bíí, də finu finu.
41006041	Kʋ kwɑ nə, Zwezi tì dipɛn bonu tə də fələ bələ tə, ʋ zɩ̀n ʋ yɑ́ɑ́ yɩɩ nə, ʋ kə Yɩɩ lɛ̀ɛ̀. Ʋ fʋ fʋ dipɛn tə ʋ pɑ kɑrbɩɑ tə nə, sə bɑ mɑ tɑrɑ lɑlʋʋ tə. Ʋ tɑ̀rɩ̀ fələ bələ tə, də ʋ pɑ bɑ mɛ nə.
41006042	Bɑ lìù mɑmɑ dí ʋ sú.
41006043	Bɑ pɛ̀ dipɛn tə də fələ tə mumunə, tə nə súə́ fɩyɑrɑn fuɡə bələ.
41006044	Bɑrɑ yɩ mʋ̀rʋ̀ bonu bɑ wɑ, bɑ nə dí wodiu tə.
41006045	Kʋ kwɑ nə, Zwezi zəzən ʋ pɑ ʋ kɑrbɩɑ tə zʋ nɩ́ɑ́ yuu bori tə wɑ, sə bɑ də́ yɑ́ɑ́, bɑ ɡɑlʋ mʋnɑɑ tə vɑ̀n don nə Bɛtəsɑyɩdɑ tɩʋ con. Ʋ mʋ̀ tətə dɑ̀ń wɑ́ kə lɩ̀ɑ̀ tə cwəŋə nə.
41006046	Ʋ nə pɩn bɑ vìí tə mɑ́ŋɑ́ wɑ, ʋ dɩ̀ɡɑ̀ pɑɑn don yuu wɑ, sə ʋ jʋn Yɩɩ.
41006047	Tɩɑ yí mɑ́ŋɑ́ tə nə, nɩ́ɑ́ yuu bori tə də kɑrbɩɑ tə yɑ̀ wulə mʋnɑɑ tə tətəŋi wɑ, yɑ́ Zwezi cɩcɩ ɡɑ wulə tɩɑ.
41006048	Ʋ nɩ də, ʋ kɑrbɩɑ tə nɑ cɑ̀n də nɩ́ɑ́ yuu bori tə kɑ vɑ, vʋʋ yɑ̀ nə fuli kʋ nɑŋɑ bwɑ́lɩ́ tə, bɑ nə vələ tə yɩrɩ. Tɩbɩlɑkʋnʋ nii nə, ʋ zɑ̀n ʋ wulə nɩ́ɑ́ tə yuu wɑ bɑ səpuni nə, ʋ vəli mɑncɩn mɑncɩn.
41006049	Yɑ́ mɑ́ŋɑ́ tə nə, kɑrbɩɑ tə nə nɩ wɑ́ də, ʋ vəli nɩ́ɑ́ tə yuu wɑ, bɑ bʋ́n də, kʋ yɩ wojijiru. Bɑ dɑ̀ń mɑ mɑ̀ nii,
41006050	fən yɑ̀ nə zʋɑ bɑ zənzən yɩrɩ. Zwezi mɑ ʋ swɩ̀n bɑ con lɑlɑ, ʋ wʋ́: "Á dɑ̀ŋɑ́ ɑ́ jɩ̀ɑ̀n! Kʋ yɩ ɑ̀ mʋ̀ nə! Á dɑ̀nɑ̀ kɑ́ pɑ fən jɑ ɑbɑ!"
41006051	Kʋ kwɑ nə, ʋ dɑ̀ń zʋɑ nɩ́ɑ́ yuu bori tə wɑ, bɑ səpuni nə, yɑ́ vʋʋ tə ɡɑ zɩɡɩ. Kʋ ɡwɑ́rɩ́ ʋ kɑrbɩɑ tə zənzən.
41006052	Bɑ nə nɩ Zwezi də, ʋ fʋɑ dipɛn tə, bɑ yɑ̀ tə wɑ̀ ʋ dɩ̀ɑ̀n tə də̀ń lwɑrɩ. Bɑ pubʋŋɩ yɑ̀ wɑ̀ yí.
41006053	Zwezi də ʋ kɑrbɩɑ tə ɡɑlɩ mʋnɑɑ tə bɑ zwɛ̀, bɑ cú tɩɑ Zwenezɑrɛtə nɑɡwɑnɑɑ wɑ. Lɑntə nə, bɑ zɩɡɩ bɑ nɩ́ɑ́ yuu bori tə.
41006054	Bɑ nə cúə́, də lɩ̀ɑ̀ tə zəzən bɑ lwɑrɩ Zwezi.
41006055	Bwɑ́lɩ́ tə mɑmɑ lɩ̀ɑ̀ nə nì də, Zwezi wulə lɩ̀ɑ̀ tə yɑ̀ɑ́ nɑn nɑɡwɑnɑɑ tə mɑmɑ, bɑ jɑnɩ yɑyɩŋɑ bɑ jɑ twi bɑ tɩtɑrɑn yuu wɑ.
41006056	Bwɑ́lɩ́ tə mɑmɑ Zwezi nə vəli, kʋ yɩ tɩɑn wooo, tɩfɑrɑn wooo, tɩbii wooo, lɩ̀ɑ̀ yɑ̀ɑ́ jɑ bɑ yɑyɩŋɑ, bɑ vɑ bɑ tún jə́rə́ bwɑ́lɑ́ nə. Bɑ yɑ̀ɑ́ lòrì wɑ́, sə ʋ yɑ́ ʋ pɑ bɑ dwen ʋ ɡɑ̀nʋ̀ nii nə. Lìù tə mɑmɑ yɑ̀ɑ́ nə dwen ʋ ɡɑ̀nʋ̀ tə nii nə, kʋ tíú yɑyɩɡʋ yɑ̀ɑ́ zwɛ̀.
41007001	Fɑrɩzɩɑn-bɑ də Yɩɩ nii yənu tɩ̀ɑ́n duən nə nɑn Zwerizɑlɛmə bɑ bɑ̀. Bɑ twi bɑ kɩkɑrɩ Zwezi.
41007002	Bɑ mɩ̀nɩ̀ də, Zwezi kɑrbɩɑ tə duən yɑ̀ɑ́ də́ wodiu də bɑ jɩdurən. Kʋ də̀ń nə yɩ, bɑ wɑ̀ bɑ jɩ̀ɑ̀n sɩn ndə nətʋ tə nə, kʋ nə mɛ.
41007003	Fɑrɩzɩɑn-bɑ də Zwifə-bɑ tə duən mɛ yɑ̀ twɑ́ yofwɑmɩnɑn tə nə, bɑ nyɩnɑ-bɑ nə yɑ́ bɑ pɑ bɑ. Bɑ yɑ̀ bɑ də́, də bɑ nə wɑ̀ bɑ jɩ̀ɑ̀n sɩn zəni.
41007004	Bɑ nə nɑn jə́rə́ bwɑ́lɩ́ də bɑ bɑ̀, bɑ yɑ̀ɑ́ də́ yɑ́ɑ́ bɑ sɩn bɑ jɩ̀ɑ̀n, bɑ dɑ̀ń ɡɑ də́. Bɑ twɑ́ dí yɑ́ɑ́ nə zənzən, sə bɑ də Yɩɩ yìə̀n mɑ kwɛn duən nə, ndə kɑ sɩn wùrú zwɩɩn, də luɡu zwɩɩn, də nəkəni nə.
41007005	Fɑrɩzɩɑn-bɑ də Yɩɩ nii yənu tɩ̀ɑ́n tə dɑ̀ń mɑ bwe Zwezi, bɑ wʋ́: "Bɛ̀ɛ̀ nə pɩn n kɑrbɩɑ tə bɑ nyɩnɑ-bɑ yofwɑmɩnɑn tə nə twɑ́? Bɑ də́ wodiu də jɩ̀ɑ̀n, tə nə wɑ̀ sɩn".
41007006	Zwezi mɑ le bɑ, ʋ wʋ́: "Yɩɩ nii sʋ̀sʋ̀nʋ̀ Ezɑyi yɑ̀ jə cɩ́ɡɑ́, də ʋ nə dí yɑ́ɑ́ ʋ swɩ̀n ɑ́ mʋ̀ níə́ bələ tɩ̀ɑ́n tə yoo, ndə kʋ yɑ̀ nə pʋ́pʋ́nɩ́ nətən: 'Lɩ̀ɑ̀-bɑ tə yɩ bɑ zìlí ɑ̀ mʋ̀ Yɩɩ də bɑ nii cɩcɩ, yɑ́ bɑ wɑɑ ɡɑ ŋʋ́nɑ́ də nə.
41007007	Bɑ yɩjʋnɩ tə yɩ tʋtʋ, kʋ tə, bɑ nə kɑ̀rɩ̀ bɑ bɩrɩ nə yɩ ləzoni kɑ̀rɑ̀, də bɑ yofwɑmɩnɑn tə yɩrɩ'."
41007008	Zwezi swɩ̀n bɑ con, ʋ wʋ́: "Á yɑ́ Yɩɩ bɩrɑ tə kwɑ, ɑ́ ɡɑ twɑ́ ləzoni yofwɑmɩnɑn nə".
41007009	Zwezi dɑ̀ń ɡɑ súrí lɑ́, ʋ wʋ́: "Á vɩɡɑ Yɩɩ bɩrɑ tə mwɑ́lɩ́ mwɑ́lɩ́, sə ɑ́ ɡɑ twɑ́ ɑ́ tətə yofwɑmɩnɑn nə.
41007010	Yɩɩ nii tə, ʋ nə pɩn Moyizə nə, cɩ́ɡɑ́ swɩ̀n, kʋ wʋ́: 'Zìlí n nuu də n nyɩnɑ! Yɑ́ lìù tə, ʋ nə zɩrɩ ʋ kə ʋ nuu də ʋ nyɩnɑ nə, ʋ mɛ, sə bɑ ɡʋ wɑ́'.
41007011	-
41007012	Yɑ́ ɑ́ mʋ̀ bɩrɩ də, lìù wɑ̀ɑ́ ʋ swɩ̀n ʋ nuu də ʋ nyɩnɑ con, ʋ wʋ́: 'N tori tə, ɑ̀ yɑ̀ nə wɑ́ mɑ sɑn mʋ́ tə yɩ ɑ̀ tún, sə kʋ yɩ joŋi kʋ pɑ Yɩɩ nə'. Kʋ də̀ń nə yɩ 'kɔrəbɑn' də Zwifə-bɑ sʋɡʋ. Yɑ́ ɑ́ dɑ̀ń pɩn cwəŋə lìù nə, sə ʋ dɑ̀n kɑ́ kʋ́ʋ̀ sɑn ʋ nuu də ʋ nyɩnɑ nə.
41007013	Mə ɑ́ yofwɑmɩnɑn tə, ɑ́ nə kɑ̀rɩ̀ lɩ̀ɑ̀ tə nə nə, ɑ́ twɑ́ ɑ́ mɑ lɩ Yɩɩ sʋɡʋ tə nywɑrɩ. Á fwɑ yìə̀n duən zənzən tə nə nyɩn ndə tə nə".
41007014	Zwezi mɑ kʋ́ʋ̀ bon lɩ̀ɑ̀ tə, ʋ swɩ̀n bɑ con, ʋ wʋ́: "Á mɑmɑ cʋɡɑ, ɑ́ ɡɑ nì kʋ tə də̀ń.
41007015	Won tə mɑmɑ nə nɑŋɑ kɑ̀rɑ́ con, kʋ zwɩ ləzwənə wɑ, wɑ̀rɩ̀ wɑ́ kʋ cʋ̀ɡɑ̀. Won tə nə nɑŋɑ ləzwənə wɑɑ, kʋ mʋ̀ won tə nə wɑ̀ɑ́ wɑ́ kʋ cʋ̀ɡɑ̀".
41007016	[Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!]
41007017	Mɑ́ŋɑ́ tə, Zwezi nə nɑn lɩ̀ɑ̀ tə wɑ ʋ zʋ dìə̀, ʋ kɑrbɩɑ tə bwe wɑ́ kʋ zwɑnsɩsɑrɑ təntə də̀ń nə.
41007018	Ʋ dɑ̀ń mɑ swɩ̀n, ʋ wʋ́: "Á də tə yɩ lɩ̀ɑ̀ tə, ɑ́ nə wɑ̀rɩ̀ yoo də̀ń ɑ́ nì? Á bɑ nə̀ń də, won tə nə twɑ́ nii kʋ zʋ lìù wɑɑ wɑ̀rɩ̀ wɑ́ kʋ cʋ̀ɡɑ̀?
41007019	Á yə̀rì də, wodiu tə bɑ ʋ pubʋŋɑ tə wɑ zwɩ. Kʋ yɩ ʋ pùə́ wɑ nə kʋ zwɩ, yɑ́ kʋ kwɑ nə, ʋ yɑ̀ɑ́ twɑ kʋ ʋ dʋɡʋ kɑduəyuu bwɑ́lɩ́ nə". Tə mʋ̀ sʋ̀rɑ̀n tə nə nə Zwezi twɑ́ ʋ mɑ swɩ̀n də, wodiu tə̀lə́, kʋ nə jə durən Yɩɩ yɑ́ɑ́ con.
41007020	Yɑ́ ʋ ɡɑ kʋ́ʋ̀ swɩ̀n, ʋ wʋ́: "Won tə, kʋ nə nɑŋɑ ləzwənə yɩrɑ nə pɩn ʋ bɩcɑn yɩ nəzonu Yɩɩ yɑ́ɑ́ con.
41007021	Lìù wɑɑ con nə pubʋŋɩ kʋkwɩnɑn yɑ̀ɑ́ nɑn, tə pɩn ʋ cwɑ̀rɩ̀, ʋ ŋwɩ̀n, ʋ ɡwɩ,
41007022	ʋ pɩ̀ɑ̀ lɩ̀ɑ̀ kɑnɑ, lɩ̀ɑ̀ duən wiən jə yimən tə pɑ wɑ́, ʋ tʋŋɑ wʋlʋŋʋ, ʋ ɡɩɡɑrɩ lɩ̀ɑ̀, ʋ kʋkʋlɩ Yɩɩ yɩrɩ tə, ʋ yii zwɩ lɩ̀ɑ̀ wiən, ʋ cəɡə lɩ̀ɑ̀, ʋ fwɑ fwiə, ʋ ɡɑ yə̀rì ʋ yɑ́ɑ́.
41007023	Tə mʋ̀ yokʋkwɩnɑn tə mɑmɑ yɩ ləzwənə wɑɑ nə tə nɑŋɑ, yɑ́ tə ɡɑ pɩn ʋ bɩcɑn yɩ nəzonu Yɩɩ yɑ́ɑ́ con".
41007024	Kʋ kwɑ nə, Zwezi kɛ̀ń lɑ́, ʋ vɑ nɑɡwɑnɑɑ don wɑ, Tirə tɩʋ tə nə wulə lɑ́. Ʋ zʋɑ dìə̀ don wɑ, yɑ́ ʋ ɡɑ bɑ pɩ̀ɑ̀, sə lìù lwɑrɩ ʋ nii nə, yɑ́ ʋ dɑ̀ń nə wɑ̀ wɑ̀nɩ́ ʋ cɩ̀, sə bɑ dɑ̀n kɑ́ nì ʋ ŋwɛn.
41007025	Kɑn don yɑ̀ nì Zwezi yoo. Ʋ yɑ̀ jə bʋ̀ɑ́, zini yɑ̀ wulə kʋ bʋ̀ɑ́ təntə yuu wɑ. Ʋ dɑ̀ń mɑ zɑ̀n ʋ bɑ̀ ʋ tʋ Zwezi nɛɛ nə.
41007026	Kɑn tə yɑ̀ yɩ Gərɛkə. Bɑ lʋrɩ wɑ́ Fenisi nɑɡwɑnɑɑ wɑ, Siri nə tɩ lɑ́. Ʋ lòrì Zwezi, sə ʋ dɩŋɩ zini tə ʋ lɩ ʋ bʋ̀ɑ́ tə yuu wɑ.
41007027	Yɑ́ Zwezi swɩ̀n kɑn tə con, ʋ wʋ́: "Də́ yɑ́ɑ́ n yɑ́ n pɑ dìə̀ lɩ̀ɑ̀ də bɑ sú, kɑ tì bìsɩ́nɑ́ wodiu kɑ dɩlɩ kukurbii yɑ́ɑ́, nə bɑ ziən yɩrɩ".
41007028	Ʋ mɑ le wɑ́, ʋ wʋ́: "Kɑrnyɩnɑ, kʋ yɩ cɩ́ɡɑ́! Yɑ́ kukuri tə yɑ̀ɑ́ də́ wodimumunə tə, bìsɩ́nɑ́ tə nə yɑ́ bɑ pɩn tə twɩ tɩɑ nə".
41007029	Zwezi mɑ swɩ̀n ʋ con, ʋ wʋ́: "N nə le nə nətʋ tə yɩrɩ, n wɑ̀ɑ́ n pìí n vìrí, zini tə nɑn n bʋ̀ɑ́ tə yɩrɑ".
41007030	Ʋ pìí ʋ vɑ ʋ sɑ̀ń, ʋ nɑ ʋ bisɩmɑɑ tə də ʋ tə́ɡə́ ɡədoo yuu wɑ. Zini tə ɡɑ nɑn ʋ yɩrɑ.
41007031	Zwezi nɑn nɑɡwɑnɑɑ tə wɑ, Tirə tɩʋ nə wulə lɑ́, ʋ twɑ́ Sidon tɩʋ. Ʋ zɩɡɩ lɑ́ ʋ vɑ ʋ twɑ́ Tɩɑn-Fuɡə nɑɡwɑnɑɑ tə wɑ, ʋ vɑ Gɑlile mʋnɑɑ tə vɑ̀n nə.
41007032	Bɑ jɩn bɛɛ don ʋ zɩɑn nə bwɩn, ʋ ɡɑ bəbe bɑ jɑ vɑ ʋ con. Bɑ lòrì Zwezi, sə ʋ tún ʋ jɩɩn bɛɛ tə yuu wɑ.
41007033	Zwezi mɑ jɑ ʋ cɩcɩ ʋ jɑ nɑn lɩ̀ɑ̀ tə wɑ, ʋ vɑ yɩŋʋnɑ. Ʋ tì ʋ jɩfwɩ ʋ tɩrɩ bɛɛ tə zɩɑn wɑ. Ʋ lɩ mɩmɩɑn, ʋ mɑ dwen bɛɛ tə nəndəli nə.
41007034	Ʋ zɩ̀n ʋ yɑ́ɑ́ yɩɩ nə, ʋ sìí fʋʋn, ʋ ɡɑ swɩ̀n də ʋ lʋʋ sʋɡʋ, ʋ wʋ́: "Efɑtɑ!" - Kʋ də̀ń nə yɩ: 'Súrí n tɩ̀ɑ̀n.'
41007035	Nɑɑ nədʋ də bɛɛ tə zɩɑn tə súrí, ʋ nəndəli kòlù, ʋ ɡɑ swɩ̀n zəni.
41007036	Zwezi mɑ swɩ̀n lɩ̀ɑ̀ tə mɑmɑ con də, bɑ dɑ̀n kɑ́ mɑn kʋ, bɑ bɩrɩ lìù nə. Yɑ́ bɑ tə zəzəɡi kʋ, bɑ pɑ kʋ nɑn kɑ̀rɑ́ wɑ.
41007037	Kʋ dɑ̀ń ɡɑ ɡwɑ́rɩ́ lɩ̀ɑ̀ zəni. Bɑ dɑ̀ń yɑ̀ɑ́ swɩ̀n, bɑ wʋ́: "Won tə mɑmɑ, ʋ nə fwɑ ziən zəni. Ʋ pɩn zɩbʋŋɑ nə̀ń, bərən ɡɑ swɩ̀n".
41008001	Kʋ mɑ́ŋɑ́ tə wɑ, lɩ̀ɑ̀ zənzən yɑ̀ kʋ́ʋ̀ kun duən nə, bɑ yɑ̀ ɡɑ bɑ won mɑmɑ jə, sə bɑ də́. Zwezi dɑ̀ń bon ʋ kɑrbɩɑ tə, ʋ swɩ̀n bɑ con, ʋ wʋ́:
41008002	"Lɑlʋʋ tə yinəɡə jə nə, nə bɑ nə wulə də nə dɩɑn bɑtwɑ nətən, yɑ́ bɑ ɡɑ bɑ won jə, bɑ də́ tə yɩrɩ.
41008003	Aý nə pɩn bɑ vìí də niən, bɑ dɩ̀ɑ̀n wɑ́ zwɛ̀, bɑ nɑn bɑ tʋ cwəŋə yuu, bɑ wɑ lɩ̀ɑ̀ duən nə nɑn yɩŋʋnɑ yɩrɩ".
41008004	Ʋ kɑrbɩɑ tə mɑ le wɑ́, bɑ wʋ́: "Nə wɑ̀rɩ̀ bɑ dipɛn nə pɩn, bɑ də́ bɑ swí, bwɑ́lɩ́ kʋ tə wɑ, won mɑmɑ nə tə̀lə́".
41008005	Zwezi mɑ bwe bɑ, ʋ wʋ́: "Dipɛn bɑɡɑlɩ nə ɑ́ jə?" Bɑ mɑ le, bɑ wʋ́: "Dipɛn bɑrpɛ".
41008006	Ʋ dɑ̀ń mɑ pɑ nii lɑlʋʋ tə nə, sə bɑ jə̀ń tɩɑ. Ʋ dɑ̀ń ɡɑ tì dipɛn bɑrpɛ tə, ʋ kə Yɩɩ lɛ̀ɛ̀, ʋ fʋ fʋ tə, ʋ pɑ ʋ kɑrbɩɑ tə nə, bɑ mɑ tɑrɑ lɩ̀ɑ̀ tə.
41008007	Bɑ yɑ̀ tə jə fəlibii də. Zwezi ken Yɩɩ lɛ̀ɛ̀ fələ tə yɩrɩ, ʋ ɡɑ swɩ̀n ʋ kɑrbɩɑ tə con, sə bɑ tɑ̀rɑ̀ tə bɑ pɑ lɩ̀ɑ̀ tə nə.
41008008	Bɑ lìù mɑmɑ dí ʋ sú. Kɑrbɩɑ tə ɡɑ pɛ̀ tə mumunə, tə nə ɡɑ, bɑ sú tìí bɑrpɛ.
41008009	Yɑ́ bɑ yɑ̀ ɡɑ yí lɩ̀ɑ̀ mʋ̀rʋ̀ bɑnɩɑ. Zwezi dɑ̀ń pɩn bɑ vìí.
41008010	Kʋ kwɑ nə, Zwezi də ʋ kɑrbɩɑ tə zəzən bɑ zʋ nɩ́ɑ́ yuu bori tə, bɑ vɑ Dɑləmɑnʋtɑ nɑɡwɑnɑɑ wɑ.
41008011	Fɑrɩzɩɑn-bɑ tə twi, bɑ wulə bɑ swɩ̀n də Zwezi. Bɑ pɩ̀ɑ̀, sə bɑ jɑ ʋ də̀ń nə. Bɑ lòrì wɑ́, sə ʋ tʋn yomɩlʋ don ʋ mɑ bɩrɩ bɑ də, ʋ dɩ̀ɑ̀n tə yɩ tə nɑn Yɩɩ con.
41008012	Zwezi sìí fʋʋn ʋ kə ʋ wɑɑ, ʋ ɡɑ swɩ̀n, ʋ wʋ́: "Bɛ̀ɛ̀ nə pɩn zə̀n lɩ̀ɑ̀ mɑ pɩ̀ɑ̀, sə ɑ̀ fwɑ Yɩɩ dɩ̀ɑ̀n mɩmɩnʋ ɑ̀ bɩrɩ bɑ? Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Aý bɑ́ fwɑ Yɩɩ dɩ̀ɑ̀n mɩmɩnʋ mɑmɑ ɑ̀ bɩrɩ bɑ".
41008013	Zwezi dɑ̀ń kɛ̀ń ʋ ɡɑ yɑ́ bɑ, ʋ pìí ʋ zʋ nɩ́ɑ́ yuu bori tə wɑ, ʋ vɑ mʋnɑɑ tə vɑ̀n don nə.
41008014	Ʋ kɑrbɩɑ tə yɑ̀ swɛ̀ɛ́, sə bɑ tì wodiu. Bɑ yɑ̀ jə dipɛn nədʋ cɩcɩ nɩ́ɑ́ yuu bori tə wɑ.
41008015	Zwezi dɑ̀ń mɑ swɩ̀n bɑ con, ʋ wʋ́: "Á zurə ɑ́ yɩrɑ, ɑ́ cɩɑ ɑ́ tɩ̀ɑ̀n nə zəni də Fɑrɩzɩɑn-bɑ sɑbwɑrɩ tə. Á cɩɑ ɑ́ tɩ̀ɑ̀n nə də Erodə sɑbwɑrɩ tə".
41008016	Ʋ kɑrbɩɑ tə mɑ swɩ̀n bɑ pwərə wɑ, bɑ wʋ́: "Kʋ yɩ nə nə bɑ dipɛn jə, tə nə pɩn ʋ mɑ swɩ̀n nətʋ".
41008017	Zwezi lwɑrʋ kʋ tə, bɑ nə wʋ́, ʋ dɑ̀ń mɑ bwe bɑ, ʋ wʋ́: "Bɛ̀ɛ̀ nə pɩn ɑ́ mɑ wʋ́: 'Kʋ yɩ nə nə bɑ dipɛn jə tə yɩrɩ nə'? Á tə wɑ̀ lwɑrʋ! Á tə wɑ̀ kʋ də̀ń nì! Á pubʋŋɑ wɑ̀ yí!
41008018	Á jə yɩ́ɑ́, tə bɑ lɑ́ nɑ! Á jə zɩɑn tə bɑ nə̀ń! Á tə wɑ̀ lìí!
41008019	Mɑ́ŋɑ́ tə wɑ, ɑ̀ nə fʋɑ dipɛn bonu tə ɑ̀ pɑ bɑrɑ mʋ̀rʋ̀ bonu tə nə, ɑ́ pɛ̀ tə mumunə ɑ́ sú fɩyɑrɑn bɑɡɑlɩ?" Ʋ kɑrbɩɑ tə le, bɑ wʋ́: "Fɩyɑrɑn fuɡə bələ".
41008020	"Sə mɑ́ŋɑ́ tə wɑ, ɑ̀ nə fʋɑ dipɛn bɑrpɛ tə ɑ̀ pɑ lɩ̀ɑ̀ mʋ̀rʋ̀ bɑnɩɑ tə nə, dipɛn mumunə tìí bɑɡɑlɩ nə ɑ́ tì?" Bɑ le wɑ́, bɑ wʋ́: "Tìí bɑrpɛ".
41008021	Zwezi dɑ̀ń mɑ swɩ̀n bɑ con, ʋ wʋ́: "Yɑ́ ɑ́ ɡɑ tə bɑ nə̀ń?"
41008022	Zwezi də ʋ kɑrbɩɑ tə dɑ̀ń vəli bɑ yí Bɛtəsɑyɩdɑ tɩʋ. Lɑntə nə, lɩ̀ɑ̀ jɩn liliu don, bɑ jɑ bɑ̀ Zwezi con, bɑ lòrì wɑ́, sə ʋ dwen ʋ yɩrɑ, sə ʋ súrí ʋ yɩ́ɑ́ tə.
41008023	Zwezi jɩn liliu tə jɩɩn nə, ʋ vɑn wɑ́ ʋ jɑ nɑn tɩʋ tə kwɑ con. Ʋ dɑ̀ń ɡɑ lɩ mɩmɩɑn mɑncɩn ʋ kə bɛɛ tə yɩ́ɑ́ yuu wɑ. Ʋ tún ʋ jɩ̀ɑ̀n ʋ yuu, ʋ ɡɑ bwe wɑ́, ʋ wʋ́: "N wɑ̀ɑ́ won n nɩ?"
41008024	Liliu tə súrí ʋ yɩ́ɑ́, ʋ ɡɑ le, ʋ wʋ́: "Aý nɑ ləzoni, ɑ̀ nɑ bɑ ndə tɩ̀ɑ́n nə, yɑ́ bɑ ɡɑ vəli".
41008025	Zwezi kʋ́ʋ̀ tún ʋ jɩ̀ɑ̀n bɛɛ tə yɩ́ɑ́ yuu. Liliu tə nə ywɑ̀ń ʋ yɑ́ɑ́ mənə mənə, ʋ yɩ́ɑ́ tə dɑ̀ń nɑ wiən tə mɑmɑ pwənə pwənə. Ʋ nɩ yɑzurə.
41008026	Zwezi dɑ̀ń mɑ swɩ̀n, ʋ wʋ́: "Vəli n sɑ̀ń! Dɑ̀n kɑ́ vɑ tɩʋ tə wɑ!"
41008027	Zwezi də ʋ kɑrbɩɑ dɑ̀ń jɑ bɑ yɑ́ɑ́ bɑ mɑn Filipə Sezɑre tɩɑn tə con. Bɑ nɑn cwəŋə yuu, ʋ mɑ bwe bɑ, ʋ wʋ́: "Bɛ̀ɛ̀ nə lɩ̀ɑ̀ tə swɩ̀n ɑ̀ yuu wɑ?"
41008028	Bɑ mɑ le wɑ́, bɑ wʋ́: "Bɑ duən wʋ́, n yɩ Zwɑn-Bɑtisə. Bɑ duən wʋ́, n yɩ Yɩɩ nii sʋ̀sʋ̀nʋ̀ Eli. Bɑ duən də wʋ́, n yɩ Yɩɩ nii sʋ̀sʋ̀nɑ̀ tə wɑ lìù don".
41008029	Zwezi mɑ kʋ́ʋ̀ bwe bɑ, ʋ wʋ́: "Sə ɑ́ mʋ̀ con nə? Wɑ̀ɑ̀ nə ɑ́ wʋ́, ɑ̀ yɩ?" Piyɛrə mɑ le, ʋ wʋ́: "N yɩ Kərisə".
41008030	Zwezi dɑ̀ń mɑ dù súú bɑ nii nə, sə bɑ dɑ̀n kɑ́ swɩ̀n kʋ lìù mɑmɑ con.
41008031	Kʋ kwɑ nə, Zwezi yɑ̀ wulə ʋ kɑ̀rɩ̀ ʋ kɑrbɩɑ tə, ʋ wʋ́: "Ləzwənə-Biuf1 mɛ, sə ʋ də́ cɑ̀n zənzən. Zwifə-bɑ nəkwɩnɑ, də Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n wɑ́ vɩ wɑ́ bɑ dʋɡʋ. Bɑ wɑ́ ɡʋ wɑ́, kʋ nə yí dɩɑn bɑtwɑ, ʋ wɑ́ pìí ʋ bwin".
41008032	Ʋ yɑ̀ɑ́ mɑŋɑ kʋ, ʋ bɩrɩ bɑ pwənə pwənə. Piyɛrə dɑ̀ń mɑ bon wɑ́ ʋ jɑ nɑn kwɑ con, ʋ wulə ʋ cɑɡɑ ʋ nii nə.
41008033	Yɑ́ Zwezi dɑ̀ń pìí ʋ vəvəri, ʋ ywɑ̀ń ʋ kɑrbɩɑ tə duən tə, ʋ ɡɑ cɑɡɑ Piyɛrə nii nə, ʋ wʋ́: "Jɑ pɩ̀ɑ̀ bwɑ́lɩ́, Sɩtɑnɑ, n nə yɩ n bʋŋɑ ndə ləzoni nə, n bɑ bʋŋɑ ndə Yɩɩ nə tə yɩrɩ".
41008034	Kʋ kwɑ nə, Zwezi bon ʋ kɑrbɩɑ tə də lɩ̀ɑ̀ tə, ʋ kə duən nə, ʋ swɩ̀n bɑ con, ʋ wʋ́: "Lìù tə mɑmɑ nə pɩ̀ɑ̀, sə ʋ bɑ̀ ʋ twɑ́ ɑ̀ nə, kʋ tíú kʋ́ʋ̀ dɑ̀n kɑ́ fwɑ ʋ təntɩɑn puswənə. Kʋ tíú mɛ, sə ʋ sɛ̀ ʋ twɑ́ ʋ də́ cɑ̀n də nə, kʋ jɑ vələ ʋ tɩɑn dɑɡɑrʋ tə yuu wɑ.
41008035	Kʋ yɩ cɩ́ɡɑ́, lìù tə, ʋ nə pɩ̀ɑ̀, sə ʋ jon ʋ mɩɩ tə, ʋ wɑ́ kwɩ̀n kʋ nə. Yɑ́ lìù tə, ʋ nə wɑ́ dʋɡʋ ʋ mɩɩ tə ɑ̀ mʋ̀ yɩrɩ də Yɩɩ sʋywɑ́ŋʋ́ tə swɩʋn yɩrɩ, kʋ tíú wɑ́ jon ʋ mɩɩ.
41008036	Kʋ funə wɑ yə̀n nə kʋ pɑ lìù nə, də ʋ nə nɩ tɩɑ yuu jɩjə tə mɑmɑ, yɑ́ ʋ ɡɑ kwɩ̀n mɩɩ tə nə, kʋ nə bɑ zwɛ̀ Yɩɩ con?
41008037	Won wulə ləzwənə nə wɑ́ pɑ, sə kʋ mɑ yə̀ ʋ mɩɩ tə kʋ jon, nɑɑɑ?
41008038	Zə̀n ləzoni tə yɑ́ɑ́ tə̀lə́ də Yɩɩ, bɑ bɑ Yɩɩ nii zìlí. Yɑ́ lìù dɑ̀ń nə dəri cɑvɩrɑ, sə ʋ bɩrɩ də, ʋ yɑ ɑ̀ mʋ̀ nə tɩ, ʋ ɡɑ dəri cɑvɩrɑ, sə ʋ swɩ̀n ɑ̀ sʋywɑ́ŋʋ́ tə, Ləzwənə-Biuf1 tə bɑ́ sɛ̀ ʋ jon kʋ tíú, mɑ́ŋɑ́ tə, ʋ nə wɑ́ pìí ʋ bɑ̀ də mɑlɩkɛ ʋ nyɩnɑ tə dun tə wɑ".
41009001	Zwezi kʋ́ʋ̀ swɩ̀n bɑ con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lɩ̀ɑ̀ duən, bɑ nə wulə yəbə, bɑ́ tɩ, də bɑ nə wɑ̀ Yɩɩ pɑ̀rɩ̀ tə nɩ də, kʋ bɩ̀ɑ̀n də dɩ̀ɑ̀n".
41009002	Kʋ dɩɑn bɑrdʋ kwɑ nə, Zwezi bon Piyɛrə də Zwɑkə də Zwɑn, ʋ jɑ dɩ̀ pɑɑn nəfɑrʋ yuu, bɑ də wɑ́ cɩcɩ. Bɑ nə dɩ̀ɡɑ̀ bɑ yí lɑ́, ʋ lwɑ̀ń ʋ tɩ̀ɑ̀n bɑ yɩ́ɑ́ yuu wɑ.
41009003	Ʋ ɡɑnɑn tə yɑ̀ cɩcɩlɩ. Tə yɑ̀ pɩ̀rɩ̀ tə doni nətʋ tə, ləzwənə nə wɑ̀ɑ́ kɑ pɩn tə pɩ̀rɩ̀ tɩɑ yuu wɑ.
41009004	Kʋ kwɑ nə, Yɩɩ nii sʋ̀sʋ̀nʋ̀ Eli də Moyizə nɑn ʋ kɑrbɩɑ bɑtwɑ tə nə. Bɑ yɑ̀ wulə bɑ swɩ̀n də Zwezi.
41009005	Piyɛrə dɑ̀ń swɩ̀n Zwezi con, ʋ wʋ́: "Kɑrnyɩnɑ, kʋ ziən də, nə nə wulə yəbə. Nə dɑ̀ń wɑ́ pú ɡɑnsilə bɑtwɑ, n mʋ̀ nədʋ, Moyizə nədʋ, Eli də nədʋ".
41009006	Piyɛrə yɑ̀ yə̀rì kʋ tə də̀ń, ʋ nə swɩ̀n, ʋ də kɑrbɩɑ tə duən yɑ̀ nə zəzəɡə zənzən yɩrɩ.
41009007	Bɑkwɑn don nɑn kʋ pəri Moyizə də Eli yuu nə. Bɑkwɑn tə wɑ Yɩɩ kori swɩ̀n lɑ́, kʋ wʋ́: "Ʋ tə nə yɩ ɑ̀ biswənə, ɑ́ cʋɡɑ ʋ nii sʋɡʋ".
41009008	Nɑɑ nədʋ, də kɑrbɩɑ tə ywɑ̀ń bɑ səpuni nə, yɑ́ bɑ kʋ́ʋ̀ wɑ̀ lìù mɑmɑ nɩ. Zwezi yɑ̀ yɩ ʋ cɩcɩ də bɑ.
41009009	Bɑ nə nɑŋɑ pɑɑn tə yuu bɑ cwi, Zwezi pɩn kɑrbɩɑ tə nii, ʋ wʋ́: "Á dɑ̀nɑ̀ kɑ́ mɑn kʋ tə, ɑ́ nə nɩ tə, ɑ́ bɩrʋ lìù mɑmɑ. Á jɑnɑ kʋ ɑ́ nii nə, kʋ jɑ vələ Ləzwənə-Biuf1 tə kɑ pìí kɑ bwin tɩɡɑ wɑ".
41009010	Bɑ zìlí ʋ nii, yɑ́ bɑ dɑ̀ń yɑ̀ bwe duən, bɑ wʋ́: "Kɑ tɩ kɑ pìí kɑ bwin, tə də̀ń nə yɩ bɛ̀ɛ̀?"
41009011	Kɑrbɩɑ tə dɑ̀ń mɑ bwe Zwezi, bɑ wʋ́: "Bɛ̀ɛ̀ nə pɩn Yɩɩ nii yənu tɩ̀ɑ́n tə mɑ wʋ́, də Yɩɩ nii sʋ̀sʋ̀nʋ̀ Eli nə wɑ́ də́ jonu tə yɑ́ɑ́ ʋ bɑ̀ lʋʋ?"
41009012	Ʋ mɑ le bɑ, ʋ wʋ́: "Eli nə mɛ, sə ʋ də́ yɑ́ɑ́ ʋ bɑ̀ ʋ kwɛn wiən tə mɛ ʋ kə duən nə. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Ləzwənə-Biu wɑ́ də́ cɑ̀n zəni. Lɩ̀ɑ̀ ɡɑ wɑ́ nyɑ́ŋɑ́ wɑ́. Tə də yìə̀n tə wɑ́ tʋn cɩ́ɡɑ́.'
41009013	Yɑ́ ɑ̀ mʋ̀ nə swɩ̀n kʋ ɑ́ con: Eli cɩ́ɡɑ́ nə twi, lɩ̀ɑ̀ duən jɑ wɑ́, bɑ mɑ fwɑ kʋ tə, bɑ nə pɩ̀ɑ̀, ndə kʋ nə pʋ́pʋ́nɩ́ nətʋ tə!"
41009014	Kʋ kwɑ nə, Zwezi də ʋ kɑrbɩɑ bɑtwɑ tə, Piyɛrə də Zwɑkə də Zwɑn pìí bɑ vɑ kɑrbɩɑ tə duən tə con. Mɑ́ŋɑ́ tə, bɑ nə twi bɑ yí, lɩ̀ɑ̀ zənzən yɑ̀ kɩkɑrɩ kɑrbɩɑ tə duən tə. Yɩɩ nii yənu tɩ̀ɑ́n yɑ̀ wulə bɑ tʋ́tʋ̀nɩ́ də kɑrbɩɑ tə.
41009015	Mɑ́ŋɑ́ tə wɑ, lɩ̀ɑ̀ tə nə nɩ Zwezi, bɑ zəzəɡə, yɑ́ bɑ ɡɑ dəri bɑ vɑ, sə bɑ jʋn wɑ́.
41009016	Zwezi bwe bɑ, ʋ wʋ́: "Bɛ̀ɛ̀ nə ɑ́ wulə ɑ́ tʋ́tʋ̀nɩ́ duən pwərə wɑ?"
41009017	Bɛɛ don mɑ le lɩ̀ɑ̀ tə wɑ, ʋ wʋ́: "Kɑrnyɩnɑ, ɑ̀ bìú nə ɑ̀ jɑ bɑ̀ n con. Zini jə wɑ́, kʋ pɑ ʋ nii dəŋə.
41009018	Mɑ́ŋɑ́ tə mɑmɑ, zini tə nə zɑ̀n ʋ nə, kʋ yɑ̀ɑ́ dɩ wɑ́ tɩɑ. Ʋ mɩmɩɑn pɑ̀lɩ̀, ʋ yələ ɡɑ zɑ duən nə, ʋ ɡɑ yɑ̀ɑ́ kʋ. Aý lòrì n kɑrbɩɑ tə, sə bɑ lɩ zini tə ʋ yuu wɑ, bɑ ɡɑ wɑ̀ kʋ dɩ̀ɑ̀n jɩn".
41009019	Zwezi mɑ swɩ̀n kɑrbɩɑ tə con, ʋ wʋ́: "Á mʋ̀ zə̀n lɩ̀ɑ̀-bɑ, ɑ́ tə nə bɑ Yɩɩ nii sɛ̀. Dɩɑn bɑɡɑlɩ nə ɑ̀ tə wɑ́ yɑ̀ də ɑbɑ? Kʋ yɩ ɑ̀ wɑ́ jɑ pɩ́nʋ́ kʋ mɛ nətə də ɑbɑ? Á jɑnɑ wɑ́, ɑ́ jɑ bɑ̀ ɑ̀ con!"
41009020	Bɑ jɩn bìú tə, bɑ pɑ wɑ́. Mɑ́ŋɑ́ tə, zini tə nə nɩ Zwezi, kʋ vuvuɡu bìú tə zəni. Bìú tə tʋɑ tɩɑ ʋ bəbəli, yɑ́ ʋ mɩmɩɑn ɡɑ pɑ̀lɩ̀.
41009021	Zwezi dɑ̀ń mɑ bwe bìú tə nyɩnɑ, ʋ wʋ́: "Kʋ dɩɑn bɑɡɑlɩ nə ʋ yɩ nətən?" Ʋ nyɩnɑ tə mɑ swɩ̀n, ʋ wʋ́: "Kʋ yɩ ʋ bìsɩ́nɩ́ mɑmɑ nə.
41009022	Nɛɛ kɑpʋpʋ, zini tə yɑ̀ɑ́ yiɡu wɑ́, kʋ dɩ mən wɑ, nə ɑ̀ yə̀ə́ nɩ́ɑ́ wɑ, sə kʋ ɡʋ wɑ́. Yɑ́ n nə wɑ̀ɑ́ won n fwɑ, sə n dəri nə yinəɡə, n ɡɑ sɑn nə nə".
41009023	Zwezi mɑ swɩ̀n, ʋ wʋ́: "Bɛ̀ɛ̀ nə pɩn n le də, ɑ̀ nə wɑ̀ɑ́ won ɑ̀ fwɑ? Won mɑmɑ wɑ̀ɑ́ kʋ pɑ lìù tə nə, ʋ nə keni ʋ wɑɑ Yɩɩ nə".
41009024	Nɑɑ nədʋ də bìú tə nyɩnɑ cə̀rí ʋ kə yɩɩ nə, ʋ wʋ́: "Aý ken ɑ̀ wɑɑ Yɩɩ nə, yɑ́ n dɑ̀ń nə sɑn nə, sə ɑ̀ kʋ́ʋ̀ dɑ̀n kɑ́ bɛ̀ɛ́".
41009025	Zwezi nə nɑ də, lɩ̀ɑ̀ dəri bɑ twi bɑ nə tə, ʋ bɑɑ zini tə nii nə, ʋ wʋ́: "Zini tə nə cɩ̀ kʋ pɩn lìù bɑ swɩ̀n də lìù bɑ nə̀ń, ɑ̀ mʋ̀ nə pɩn nii, sə n nɑn bìú tə yɩrɑ. N kʋ́ʋ̀ dɑ̀n kɑ́ pìí n zʋ wɑ́ mɑmɑ!"
41009026	Zini tə mɑ̀ nii, kʋ vuvuɡu bìú tə zənzən, kʋ ɡɑ nɑn. Bìú tə yɑ̀ yɩ ndə ʋ tɩɡɑ, kʋ pɑ, lɩ̀ɑ̀ duən yɑ̀ nə zɩɡɑ lɑ́, yɑ̀ swɩ̀n də, ʋ tɩɡɑ.
41009027	Yɑ́ Zwezi jɩn ʋ jɩɩn nə, ʋ vɑn wɑ́ ʋ zɩ̀n. Bìú tə zɑ̀n ʋ zɩɡɑ yɩɩ nə.
41009028	Zwezi nə vəli sɑ̀ń mɑ́ŋɑ́ tə nə, ʋ də ʋ kɑrbɩɑ tə cɩcɩ nə wulə, bɑ dɑ̀ń bwe wɑ́, bɑ wʋ́: "Bɛ̀ɛ̀ nə pɩn, nə wɑ̀ wɑ̀nɩ́ nə lɩ zini tə?"
41009029	Zwezi mɑ le bɑ, ʋ wʋ́: "Kʋ yɩ yɩjʋnɩ cɩcɩ nə wɑ̀ɑ́ zini kʋ tə yiri kʋ lɩ!"
41009030	Zwezi də ʋ kɑrbɩɑ tə nɑn lɑntə, bɑ twɑ́ Gɑlile nɑɡwɑnɑɑ. Zwezi yɑ̀ bɑ pɩ̀ɑ̀, sə bɑ lwɑrɩ ʋ bwɑ́lɩ́,
41009031	ʋ yɑ̀ nə kɑ̀rɩ̀ ʋ kɑrbɩɑ tə yɩrɩ. Ʋ swɩ̀n bɑ con, ʋ wʋ́: "Lɩ̀ɑ̀ wɑ́ tì Ləzwənə-Biuf1. Ʋ wɑ́ zʋ ləzoni jɩ̀ɑ̀n wɑ. Bɑ wɑ́ ɡʋ wɑ́. Kʋ dɩɑn bɑtwɑ dɩɩn nə, ʋ wɑ́ pìí ʋ bwin".
41009032	Yɑ́ ʋ kɑrbɩɑ tə wɑ̀ sʋɡʋ tə də̀ń nì, bɑ ɡɑ dəri fən, sə bɑ bwe wɑ́.
41009033	Zwezi də ʋ kɑrbɩɑ tə dɑ̀ń yí Kɑpɛrənɑyimə tɩʋ. Mɑ́ŋɑ́ tə, bɑ yɑ̀ nə wulə dìə̀ wɑ, Zwezi bwe ʋ kɑrbɩɑ tə, ʋ wʋ́: "Bɛ̀ɛ̀ də̀ń nə nə ɑ́ tʋ́tʋ̀nɩ́ duən, də nə nə wulə cwəŋə tə yuu wɑ?"
41009034	Bɑ yɑ̀ púə́ bɑ nii, bɑ yɑ̀ nə yɩ bɑ tʋ́tʋ̀nɩ́ duən, sə bɑ lwɑrɩ lìù tə, ʋ nə wɑ́ yɑ̀ bɑ yuu wɑ yɩrɩ.
41009035	Zwezi dɑ̀ń mɑ jə̀ń tɩɑ, ʋ ɡɑ bon ʋ kɑrbɩɑ fuɡə bələ tə, sə bɑ boli ʋ yɩrɑ. Ʋ swɩ̀n bɑ con, ʋ wʋ́: "Lìù tə, ʋ nə pɩ̀ɑ̀, sə ʋ yɑ̀ yuu wɑ, kʋ tíú tə mɛ, sə ʋ yɑ bɑ mɑmɑ wɑ nəmɑɑ. Ʋ ɡɑ mɛ, sə ʋ tʋn ʋ pɑ bɑ mɛ nə".
41009036	Ʋ dɑ̀ń ɡɑ tì bisɩmɑbiə, ʋ zɩɡɩ bɑ yɑ́ɑ́ con. Ʋ kʋkwɑlɩ wɑ́ ʋ kə ʋ nyʋnɩ nə, ʋ ɡɑ swɩ̀n, ʋ wʋ́:
41009037	"Lìù tə, ʋ nə jɩn bisɩmɑbii bɑ tə don zəni ɑ̀ mʋ̀ yɩrɩ, kʋ yɩ ɑ̀ mʋ̀ tətə nə kʋ tíú jɩn zəni. Yɑ́ lìù tə, ʋ nə jɩn nə zəni, kʋ tíú bɩrɩ də, ʋ jɩn lìù tə, ʋ nə tʋn nə, zəni".
41009038	Zwɑn swɩ̀n Zwezi con, ʋ wʋ́: "Kɑrnyɩnɑ, nə nɩ bɛɛ don ʋ jɑ n yɩrɩ tə, ʋ mɑ lɩ zinə, yɑ́ ʋ ɡɑ tə̀lə́ də nəbɑ. Nə yɑ̀ swɩ̀n də, ʋ bɑ cwəŋə jə, sə ʋ fwɑ kʋ, ʋ nə tə̀lə́ də nəbɑ tə yɩrɩ".
41009039	Yɑ́ Zwezi dɑ̀ń le bɑ, ʋ wʋ́: "Á dɑ̀nɑ̀ kɑ́ cɩ̀ ʋ nə, ɑ́ yɑɡɑ wɑ́, sə ʋ fwɑ! Lìù tə, ʋ nə wɑ́ twɑ́ ɑ̀ yɩrɩ tə nə, ʋ mɑ fwɑ yomɩlʋ, ʋ wɑ̀rɩ̀ ɑ̀ yolwɑn ʋ pìí ʋ swɩ̀n sɩ́ʋ́n sɩ́ʋ́n.
41009040	Cɩ́ɡɑ́, lìù tə, ʋ nə bɑ nə nə zɩɡɑ, yɩ nə lìù.
41009041	Lìù nə pɩn ɑbɑ wùrú zʋŋɑ də nɩ́ɑ́, ɑ́ nə yɩ ɑ̀ mʋ̀ Kərisə lɩ̀ɑ̀ yɩrɩ, cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con, kʋ lìù təntə bɑ́ kwɩ̀n ʋ ŋwɩ́rɑ́n nə Yɩɩ con".
41009042	Kʋ kwɑ nə, Zwezi kʋ́ʋ̀ swɩ̀n, ʋ wʋ́: "Lìù tə, ʋ nə pɩn, lɑbwɑnɑ təntə, bɑ nə keni bɑ wɑɑ ɑ̀ nə wuuu, don twɑ́ ʋ nə, ʋ dʋɡʋ Yɩɩ cwəŋə tə, kɑ jɛ́n, kʋ wɑ́ kʋkwɑnɩ kʋ tíú con nə, də bɑ nə vwə kɑpɑn nəfɑrʋ ʋ bɩɑn nə, bɑ jɑ vɑ, bɑ dɩ mʋʋ wɑ.
41009043	Də kʋ nə wɑ́ twɑ́ n jɩɩn nə, n mɑ tʋn cʋnɑ, sə n ɡwəŋə kʋ. N nə zʋɑ mɩɩ tə wɑ, kʋ nə bɑ zwɛ̀ Yɩɩ con, də jɩɩn nədʋ, kʋ kʋkwɑ n nə zʋɑ mən dìə̀ wɑ də jɩ̀ɑ̀n bələ. Tə mən təntə nə bɑ dəŋi.
41009044	Lɑntə, zʋnzʋrɑn wulə, tə nə də́ yɩrɑ, tə ɡɑ bɑ tɩ, yɑ́ mən tə ɡɑ bɑ dəŋi ɑbɑdɑ.
41009045	Də kʋ nə wɑ́ twɑ́ n nɑɑ nə, n mɑ tʋn cʋnɑ, sə n ɡwəŋə kɑ. N nə zʋɑ mɩɩ tə wɑ, kʋ nə bɑ zwɛ̀ Yɩɩ con, də nɑɑ nədʋ, kʋ kʋkwɑ n jə nɛɛ bələ, yɑ́ n ɡɑ zʋ mən dìə̀ wɑ.
41009046	[Lɑntə, zʋnzʋrɑn wulə, tə nə də́ yɩrɑ, tə ɡɑ bɑ tɩ, yɑ́ mən tə ɡɑ bɑ dəŋi ɑbɑdɑ.]
41009047	Də kʋ nə wɑ́ twɑ́ n yii nə, n mɑ tʋn cʋnɑ, sə n lɩ kʋ dʋɡʋ. N nə zʋɑ Yɩɩ pɑ̀rɩ̀ wɑ də yii nədʋ, kʋ kʋkwɑ n nə jə yɩ́ɑ́ bələ, yɑ́ n ɡɑ zʋ mən dìə̀ wɑ.
41009048	Lɑntə, zʋnzʋrɑn wulə, tə nə də́ yɩrɑ, tə ɡɑ bɑ tɩ, yɑ́ mən tə də ɡɑ bɑ dəŋi ɑbɑdɑ.
41009049	Cɑ̀n mən wɑ́ cú lìù mɑmɑ yuu wɑ. Tə wɑ́ kwɛn lìù mɑmɑ tə lɩ cʋnɑ wɑ.
41009050	Nɑkwɑn yɩ won, kʋ nə ziən. Yɑ́ kɑ nyɩŋɑ nə nɑn, ɑ́ kʋ́ʋ̀ wɑ̀rɩ̀ kɑ ɑ́ pɩn kɑ pìí kɑ jɑnɩ nyɩŋɑ. Á yɑnɑ ndə nɑkwɑn nə, ɑ́ ɡɑ yɑ də duən də bɩcɑn sìə́".
41010001	Zwezi nɑn ʋ yɑ́ kʋ bwɑ́lɩ́ tə. Kʋ kwɑ nə, Zwezi vəli Zwide nɑɡwɑnɑɑ wɑ, Zwurədɛn mʋnɑɑ tə vɑ̀n don nə. Lɩ̀ɑ̀ zənzən kʋ́ʋ̀ twi bɑ pú ʋ yuu nə. Ʋ yɑ̀ kɑ̀rɩ̀ bɑ, ndə ʋ yɑ̀ɑ́ nə fwɑ mɑ́ŋɑ́ mɑmɑ nətʋ.
41010002	Fɑrɩzɩɑn-bɑ duən fɑ̀rʋ́ bɑ yí wɑ́, sə bɑ jɑ ʋ də̀ń nə. Bɑ dɑ̀ń bwe wɑ́, bɑ wʋ́: "Zwifə-bɑ Yɩɩ nii yìə̀n tə, ʋ nə pɩn Moyizə nə, yɑ̀ɑ́ pɑ cwəŋə bɛɛ nə, sə ʋ dʋɡʋ ʋ kɑn?"
41010003	Zwezi mɑ pìí ʋ bwe bɑ, ʋ wʋ́: "Kɑ̀rɑ̀ kwɑ̀ nə Moyizə bɩrʋ ɑbɑ?"
41010004	Bɑ mɑ wʋ́: "Moyizə pɩn cwəŋə bɛɛ nə, sə ʋ pʋ́pʋ́nɩ́ kɑ kwɑ kɑsweri sɑɡɩ, ʋ ɡɑ dʋɡʋ ʋ kɑn".
41010005	Zwezi mɑ swɩ̀n, ʋ wʋ́: "Moyizə pʋ́pʋ́nɩ́ kʋ mʋ̀ bɩrɑ tə ʋ pɑ ɑbɑ, ɑ́ zɩbɑniun tə yɩrɩ.
41010006	Yɑ́ kʋ nə zɩɡɩ mɑ́ŋɑ́ tə nə, Yɩɩ nə fwɑ wiən mɛ, Yɩɩ fwɑ ləzwənə, ʋ fwɑ bɛɛ də kɑn.
41010007	Mə nətʋ nə kʋ pʋ́pʋ́nɩ́, kʋ wʋ́: 'Kʋ mʋ̀ yɩrɩ nə, bɛɛ wɑ́ nɑn ʋ yɑ́ ʋ nuu də ʋ nyɩnɑ, ʋ ɡɑ vwɑ ʋ tɩ̀ɑ̀n ʋ kɑn nə.
41010008	Yɑ́ bɑ mɛ bələ wɑ́ jì won nədʋ'." Zwezi swɩ̀n ʋ súrí lɑ́, ʋ wʋ́: "Yɑ́ bɑ kʋ́ʋ̀ bɑ́ yɑ̀ lɩ̀ɑ̀ bələ, bɑ dɑ̀ń wɑ́ yɑ̀ won nədʋ.
41010009	Ləzwənə mɑmɑ kʋ́ʋ̀ wɑ mɛ, sə ʋ pwɛ̀ won tə, Yɩɩ nə vwə duən nə".
41010010	Mɑ́ŋɑ́ tə, bɑ nə zʋɑ dìə̀, ʋ kɑrbɩɑ tə kʋ́ʋ̀ bwe wɑ́ tə mʋ̀ yìə̀n tə yuu wɑ.
41010011	Ʋ swɩ̀n bɑ con, ʋ wʋ́: "Bɛɛ tə, ʋ nə dʋɡʋ ʋ kɑn, ʋ ɡɑ swe ʋ don, kʋ yɩ bɑcwɑn nə ʋ fwɑ də təntən kɑn tə.
41010012	Nətʋ nə, kɑn də kʋ́ʋ̀ nə dʋɡʋ ʋ bɑrɩ, ʋ ɡɑ vɑ ʋ swe bɛɛ don, ʋ də kʋ́ʋ̀ yɩ kɑcwɑn nə ʋ fwɑ".
41010013	Lɩ̀ɑ̀ yɑ̀ jɩn bìsɩ́nɑ́ bɑ jɑ bɑ Zwezi con, sə ʋ dwen bɑ yɩrɑ. Yɑ́ ʋ kɑrbɩɑ tə dɑ̀ń wulə bɑ cɑɡɑ bɑ nii nə.
41010014	Zwezi nə nɩ kʋ, ʋ lɩŋɑ zɑ̀n. Ʋ swɩ̀n ʋ kɑrbɩɑ tə con, ʋ wʋ́: "Á yɑɡɑ bìsɩ́nɑ́ tə, sə bɑ bɑ̀ ɑ̀ con. Á dɑ̀nɑ̀ kɑ́ cɩ̀ bɑ nə. Lɩ̀ɑ̀ tə, bɑ nə yɩ ndə bìsɩ́nɑ́ tə nə, nə wɑ́ yɑ̀ də Yɩɩ ʋ pɑ̀rɩ̀ tə diŋə wɑ.
41010015	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Də lìù nə bɑ sɛ̀, ʋ jì ndə bisɩmɑɑ, ʋ bɑ wɑ̀nɩ́ Yɩɩ pɑ̀rɩ̀ tə wɑ ʋ zʋ ɑbɑdɑ".
41010016	Kʋ kwɑ nə, ʋ kʋkwɑlɩ bìsɩ́nɑ́ tə ʋ kə ʋ nyʋnɩ nə, yɑ́ ʋ tún ʋ jɩ̀ɑ̀n bɑ yuu wɑ. Ʋ lòrì Yɩɩ ʋ pɑ bɑ.
41010017	Zwezi yɑ̀ mɑ vìrí, də bɛɛ don dəri, ʋ yí wɑ́. Ʋ tʋ ʋ nɑdwɑnɑ nii nə Zwezi yɑ́ɑ́ con, yɑ́ ʋ ɡɑ bwe wɑ́, ʋ wʋ́: "Kɑrnyɩnɑ, n yɩ pubwɑnʋ tíú. Bɛ̀ɛ̀ nə ɑ̀ mɛ, sə ɑ̀ fwɑ, sə ɑ̀ mɑ nɑ mɩɩ tə, kʋ nə bɑ zwɛ̀ Yɩɩ con?"
41010018	Zwezi mɑ le wɑ́, ʋ wʋ́: "Bɛ̀ɛ̀ nə pɩn, n mɑ boŋə nə pubwɑnʋ tíú? Lìù tə̀lə́, ʋ nə yɩ pubwɑnʋ tíú, də kʋ nə tɑ̀ Yɩɩ cɩcɩ.
41010019	N yə̀ə́ Yɩɩ nii yìə̀n tə, ʋ nə pɩn Moyizə nə: 'Dɑ̀n kɑ́ ɡʋ lìù! Dɑ̀n kɑ́ cwɑ̀rɩ̀! Dɑ̀n kɑ́ ŋʋ̀! Dɑ̀n kɑ́ kʋnɑ kʋnkʋn n kə lìù nii nə! Dɑ̀n kɑ́ ɡɩɡɑrɩ lɩ̀ɑ̀! Zìlí n nuu də n nyɩnɑ nii!' "
41010020	Bɛɛ tə mɑ le wɑ́, ʋ wʋ́: "Kɑrnyɩnɑ, ɑ̀ zìlí Yɩɩ nii yìə̀n təntə mɛ, də ɑ̀ tə yɩ bisɩmɑɑ".
41010021	Zwezi ywɑ̀ń bɛɛ tə də sonu. Ʋ dɑ̀ń mɑ swɩ̀n ʋ con, ʋ wʋ́: "Won nədʋ nə ɡɑ, sə n fwɑ: Vəli n yə̀ wiən tə mɛ nə wulə n con. N tì tə səbiu tə n pɑ zʋrɑ nə. Yɑ́ n wɑ́ nɑ wiən tə, kwənə nə dɑ́ɑ́ Yɩɩ sɑ̀ń nə. Kʋ kwɑ nə, n dɑ̀ń bɑ̀ n twɑ́ ɑ̀ nə".
41010022	Yɑ́ mɑ́ŋɑ́ tə, bɛɛ tə nə nì sʋ̀rɑ̀n təntə, ʋ yɑ́ɑ́ cʋ̀ɡʋ̀. Ʋ kɛ̀ń ʋ vìí, ʋ yɑ̀ nə yɩ wiən zənzən tíú yɩrɩ.
41010023	Zwezi ywɑ̀ń ʋ kɑrbɩɑ tə, də bɑ nə kəkəli wɑ́, ʋ dɑ̀ń ɡɑ swɩ̀n bɑ con, ʋ wʋ́: "Kʋ bɑ́ yɑ̀ mwɑ́lɩ́ kʋ pɑ jɩjə tɩ̀ɑ́n nə, sə bɑ zʋ Yɩɩ pɑ̀rɩ̀ tə wɑ".
41010024	Sʋ̀rɑ̀n tə ɡwɑ́rɩ́ ʋ kɑrbɩɑ tə zəni. Yɑ́ Zwezi kʋ́ʋ̀ pìí ʋ swɩ̀n bɑ con, ʋ wʋ́: "Aý bɩɑ-bɑ, Yɩɩ pɑ̀rɩ̀ tə wɑ zwɩʋ cɩ́ɡɑ́ tɑ̀ mwɑ́lɩ́.
41010025	Nyʋɡʋmɑ kɑ twɑ́ ɡɑncɩɩn bʋʋ kʋ nɑn yɩ mwɑ́lɩ́, kʋ doni jɩjə tíú nə pɩ̀ɑ̀, sə ʋ zʋ Yɩɩ pɑ̀rɩ̀ tə wɑ".
41010026	Sʋ̀rɑ̀n tə kwɛn tə ɡwɑ́rɩ́ ʋ kɑrbɩɑ tə, bɑ dɑ̀ń ɡɑ swɩ̀n duən nə, bɑ wʋ́: "Kʋ nə yɩ nətʋ, lìù tə̀lə́, Yɩɩ nə wɑ́ wɑ̀nɩ́ ʋ jon kʋ tíú ʋ cʋnɑ wɑ".
41010027	Zwezi ywɑ̀ń bɑ ʋ ɡɑ swɩ̀n, ʋ wʋ́: "Kʋ yɩ won tə, ləzoni nə wɑ̀rɩ̀ bɑ fwɑ, yɑ́ kʋ tɑ̀ Yɩɩ mʋ̀! Yɩɩ mʋ̀ wɑ̀ɑ́ won mɑmɑ ʋ fwɑ".
41010028	Piyɛrə dɑ̀ń mɑ swɩ̀n ʋ con, ʋ wʋ́: "Ywɑ̀ń, nə dʋɡʋ won mɑmɑ, nə ɡɑ twɑ́ n nə".
41010029	Zwezi mɑ le wɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù nə tɑɑ ɑ̀ mʋ̀ də Yɩɩ sʋywɑ́ŋʋ́ tə yɩrɩ, ʋ nɑn ʋ ɡɑ yɑ́ ʋ sɑ̀ń, nə ɑ̀ yə̀ə́ ʋ nubɩɑ, də ʋ nuu, də ʋ nyɩnɑ, də ʋ bɩɑ, də ʋ kɑ́rɩ́.
41010030	Kʋ tíú wɑ́ nɑ sɩ́ʋ́n mɑ́ŋɑ́ kʋ tə wɑ dii, də nubɩɑ, də ninə, də bɩɑ, də kɑ́rɩ́, kʋ nədʋ mɑmɑ nɛɛ bíí. Yɑ́ ʋ ɡɑ wɑ́ də́ cɑ̀n də. Yɑ́ mɑ́ŋɑ́ tə, kʋ nə wulə yɑ́ɑ́ kʋ bɩ̀ɑ̀n, ʋ wɑ́ nɑ mɩɩ, kʋ nə bɑ zwɛ̀ Yɩɩ con.
41010031	Təntən lɩ̀ɑ̀ dɑ́ɑ́, bɑ nə wɑ́ yɑ̀ tɑlɩkwɑ lɩ̀ɑ̀. Yɑ́ tɑlɩkwɑ lɩ̀ɑ̀ də ɡɑ dɑ́ɑ́, bɑ nə wɑ́ yɑ̀ təntən lɩ̀ɑ̀".
41010032	Zwezi də ʋ kɑrbɩɑ tə yɑ̀ wulə cwəŋə yuu bɑ vələ Zwerizɑlɛmə. Zwezi yɑ̀ wulə bɑ yɑ́ɑ́ ʋ vəli. Ʋ kɑrbɩɑ tə pwìí cʋ̀ɡʋ̀, yɑ́ fən ɡɑ zʋ lɩ̀ɑ̀ tə nə twɑ́ bɑ kwɑ. Zwezi kʋ́ʋ̀ bon ʋ kɑrbɩɑ fuɡə bələ tə ʋ kə duən nə. Ʋ mɑn won tə nə wɑ́ yí wɑ́ sɩ́ʋ́n nə, ʋ bɩrɩ bɑ.
41010033	Ʋ swɩ̀n bɑ con, ʋ wʋ́: "Á cʋɡɑ zəni, nə wulə cwəŋə wɑ, nə mɑ vələ Zwerizɑlɛmə. Mə tɩʋ təntə wɑ nə, bɑ wɑ́ jɑ Ləzwənə-Biuf1 tə, bɑ kə Yɩɩ joŋwɑnɑ yun tɩ̀ɑ́n də Yɩɩ nii yənu tɩ̀ɑ́n jɩ̀ɑ̀n wɑ. Bɑ wɑ́ bʋ̀rɩ̀ ʋ bʋ̀rɑ̀, sə bɑ ɡʋ wɑ́. Bɑ wɑ́ kə wɑ́ lɩ̀ɑ̀ tə, bɑ nə yə̀rì Yɩɩ, jɩ̀ɑ̀n wɑ.
41010034	Bɑ wɑ́ mʋn wɑ́, bɑ pi mɩmɩɑn bɑ lwɑ́ ʋ yuu wɑ. Bɑ wɑ́ mɑ̀ wɑ́ ʋ yɩrɑ lɑ́, yɑ́ bɑ ɡɑ ɡʋ wɑ́. Yɑ́ dɩɑn bɑtwɑ nii nə, Yɩɩ wɑ́ pìí ʋ bwin wɑ́, ʋ lɩ tɩɑn wɑ".
41010035	Kʋ kwɑ nə, Zebede bɩɑ tə, Zwɑkə də Zwɑn, twi Zwezi bɩɑn nə, bɑ swɩ̀n ʋ con, bɑ wʋ́: "Kɑrnyɩnɑ, nə pɩ̀ɑ̀, sə n tʋn kʋ tə, nə nə lòrì tə n pɑ nəbɑ".
41010036	Zwezi mɑ bwe bɑ, ʋ wʋ́: "Bɛ̀ɛ̀ nə ɑ́ pɩ̀ɑ̀, sə ɑ̀ tʋn ɑ̀ pɑ ɑbɑ?"
41010037	Bɑ mɑ le, bɑ wʋ́: "Mɑ́ŋɑ́ tə, n nə wɑ́ də́ n pɑ̀rɩ̀ tə, pɑ nə jə̀ń nə boli n yɩrɑ dun ɡwələ yuu, ʋ don n jɩzən nə, ʋ don də n jɩɡwiə nə".
41010038	Zwezi dɑ̀ń mɑ swɩ̀n bɑ con, ʋ wʋ́: "Á yə̀rì kʋ tə, ɑ́ nə lòrì. Á wɑ́ wɑ̀nɩ́ ɑ́ zɩɡɩ ɑ́ də́ cɑ̀n tə, ɑ̀ nə wɑ́ də́ nɑɑɑ? Á ken ɑ́ sírí, sə ɑ́ kə ɑ́ tɩ̀ɑ̀n yɑcɑrɑ tə wɑ, ndə ɑ̀ nə nɑɑɑ?"
41010039	Bɑ dɑ̀ń mɑ le wɑ́, bɑ wʋ́: "Nə wɑ̀ɑ́". Zwezi mɑ swɩ̀n bɑ con, ʋ wʋ́: "Kʋ yɩ cɩ́ɡɑ́, ɑ́ wɑ́ də́ cɑ̀n tə, ɑ̀ nə wɑ́ də́. Á wɑ́ kə ɑ́ tɩ̀ɑ̀n yɑcɑrɑ tə wɑ, tə nə wɑ́ yí nə.
41010040	Yɑ́ kʋ tɑ̀ ɑ̀ mʋ̀ nə mɛ, sə ɑ̀ pɑ nii, də lìù wɑ̀ tə nə wɑ́ jə̀ń ɑ̀ jɩzən nə, nə ɑ̀ yə̀ə́ ɑ̀ jɩɡwiə nə. Yɩɩ nə kwɛn tə mʋ̀ bwɑ́lɑ́ tə, ʋ tún lɩ̀ɑ̀ tə nə, tə nə mɛ də bɑ, kʋ tɑ̀ ɑ̀ mʋ̀".
41010041	Mɑ́ŋɑ́ tə ʋ kɑrbɩɑ fuɡə tə duən nə nì kʋ, bɑ lɩŋɑ zɑ̀n Zwɑkə də Zwɑn yuu.
41010042	Zwezi dɑ̀ń mɑ bon bɑ mɑmɑ ʋ swɩ̀n, ʋ wʋ́: "Á yə̀ə́ də lɩ̀ɑ̀ tə, bɑ nə tì bɑ tɩ̀ɑ̀n ndə pɛ̀ɡɑ́ nə, yɑ̀ɑ́ wʋwɑlɩ bɑ lɩ̀ɑ̀ tə, bɑ nə jə̀ə́ bɑ yuu wɑ, ndə bɑ ywəŋə nə. Yɑ́ lɑdɩrɑ tə yɑ̀ɑ́ pɑ bɑ lwɑrɩ bɑ dɩ̀ɑ̀n nii nə.
41010043	Yɑ́ kʋ mʋ̀ nə wɑ̀ mɛ, sə kʋ fwɑ ɑ́ pwərə wɑ. Á lìù tə, ʋ nə pɩ̀ɑ̀, sə ʋ yɑ̀ ləzwənfɑrʋ, kʋ tíú mɛ, sə ʋ yɑ̀ ɑ́ tʋtʋnbiu.
41010044	Á lìù tə, ʋ nə pɩ̀ɑ̀, sə ʋ yɑ̀ ɑ́ yɑ́ɑ́ tíú, kʋ tíú mɛ, sə ʋ yɑ̀ ɑ́ mɛ yoŋu.
41010045	Ləzwənə-Biuf1 tə nə tɑ̀ ʋ twi, sə ʋ jə̀ń, sə bɑ tʋn bɑ pɑ wɑ́ yɩrɩ. Ʋ yɩ ʋ twi, sə ʋ tʋn ʋ pɑ lɩ̀ɑ̀ nə, sə ʋ pɑ ʋ mɩɩ ndə ŋwɩ́rɑ́n nə, sə ʋ mɑ jon lɩ̀ɑ̀ kɑpʋpʋ bɑ cʋnɑ wɑ".
41010046	Zwezi də ʋ kɑrbɩɑ tə dɑ̀ń vələ bɑ yí Zweriko tɩʋ. Bɑ də lɩ̀ɑ̀ zənzən nə nɑn tɩʋ təntə wɑ, bɑ vələ Zwerizɑlɛmə. Bɑ nə nɑn mɑ́ŋɑ́ tə wɑ, də Time bìú Bɑrətime, liliu don, yɑ̀ jə cwəŋə nii nə ʋ lòrì.
41010047	Ʋ nə nì də, kʋ yɩ Nɑzɑrɛtə Zwezi, ʋ dɑ̀ń wulə ʋ boŋə, ʋ wʋ́: "Zwezi, Dɑvidə nɑ̀ʋ́, dəri ɑ̀ yinəɡə!"
41010048	Lɩ̀ɑ̀ zənzən cɑɡɑ ʋ nii nə, sə bɑ pɑ, ʋ pú ʋ nii. Yɑ́ ʋ dɑ̀ń nə kwɛn ʋ cə̀rí ʋ kəni yɩɩ nə, ʋ wʋ́: "Dɑvidə nɑ̀ʋ́, dəri ɑ̀ yinəɡə!"
41010049	Zwezi mɑ zɩɡɩ ʋ swɩ̀n, ʋ wʋ́: "Á boŋə wɑ́!" Bɑ dɑ̀ń mɑ bon liliu tə, bɑ ɡɑ swɩ̀n ʋ con, bɑ wʋ́: "Pɑ n jɩ̀ɑ̀n jɑ dɩ̀ɑ̀n, zɑ̀n yɩɩ nə, ʋ boŋə mʋ́".
41010050	Liliu tə dʋɡʋ ʋ ɡɑnyɑʋ lɑlɑ, ʋ zɑ̀n ʋ vɑ Zwezi con.
41010051	Zwezi mɑ bwe wɑ́, ʋ wʋ́: "Bɛ̀ɛ̀ nə n pɩ̀ɑ̀, sə ɑ̀ fwɑ ɑ̀ pɑ mʋ́?" Liliu tə mɑ le wɑ́, ʋ wʋ́: "Kɑrnyɩnɑ pɑ, sə ɑ̀ yɩ́ɑ́ tə kʋ́ʋ̀ nɑ".
41010052	Zwezi mɑ swɩ̀n ʋ con, ʋ wʋ́: "N wɑ̀ɑ́ n vìrí! N nɩ yɑzurə, n nə ken n wɑɑ ɑ̀ nə tə yɩrɩ". Nɑɑ nədʋ, də ʋ nɑ lɑ́. Ʋ dɑ̀ń mɑ pú Zwezi kwɑ cwəŋə tə yuu wɑ.
41011001	Zwezi də ʋ kɑrbɩɑ tə vəli bɑ yí Zwerizɑlɛmə. Bɑ twɑ́ Bɛtəfɑzwe də Betɑni tɩɑn tə wɑ oliviye tɩ̀ɑ́n pɑɑn tə səpuni nə bɑ lɛ. Zwezi mɑ tʋn ʋ kɑrbɩɑ bələ. Ʋ swɩ̀n bɑ con, ʋ wʋ́:
41011002	"Á vələ tɩʋ tə nə wulə ɑ́ yɑ́ɑ́. Á nə zəzən ɑ́ yí, ɑ́ wɑ́ nɑ bɩnɑbiə də kɑ vwə. Lìù mɑmɑ tə wɑ̀ kɑ yuu jə̀ń. Á kʋrɑ kɑ ɑ́ jɑ bɑ̀.
41011003	Yɑ́ lìù nə bwe ɑbɑ, ʋ wʋ́: 'Bɛ̀ɛ̀ nə pɩn, ɑ́ mɑ fwɑ kʋ?', sə ɑ́ swɩ̀n ʋ con: 'Yuu-Tiu nə pɩ̀ɑ̀ kɑ'. Á nə swɩ̀n nətʋ, kʋ tíú tə wɑ́ yɑ́ ʋ pɑ ɑ́ jɑ kɑ ɑ́ bɑ̀ yəbə sɩ́ʋ́n sɩ́ʋ́n".
41011004	Bɑ nə vəli bɑ cɩ́ɡɑ́ nɩ bɩnɑbiə kɑ̀rɑ́ wɑ cwəŋə yuu, də kɑ vwə dìə̀ don mimii nə. Bɑ mɑ kʋrʋ kɑ.
41011005	Lɩ̀ɑ̀ tə duən yɑ̀ nə wulə lɑ́ bwe bɑ, bɑ wʋ́: "Bɛ̀ɛ̀ nə ɑ́ wulə ɑ́ fwɑ? Bɛ̀ɛ̀ yɩrɩ nə ɑ́ mɑ kʋ̀rɩ̀ bɩnɑbiə kɑ tə?"
41011006	Kɑrbɩɑ tə mɑ le lɩ̀ɑ̀ tə nətʋ, Zwezi yɑ̀ nə swɩ̀n bɑ con. Lɩ̀ɑ̀ tə mɑ yɑ́ bɑ, bɑ vìí.
41011007	Bɑ jɩn bɩnɑbiə tə bɑ jɑ vɑ, bɑ pɑ Zwezi nə. Bɑ tún bɑ ɡɑnɑn bɩ̀nɑ̀ tə yuu, Zwezi dɩ̀ ʋ jə̀ə́.
41011008	Lɩ̀ɑ̀ zənzən lɑ̀rɩ̀ bɑ ɡɑnɑn cwəŋə tə wɑ. Bɑ duən də lɑ̀rɩ̀ tɩ̀ɑ́n vʋrɑnf1, bɑ nə zɑ bɑ kɑ́rɩ́ wɑ.
41011009	Lɩ̀ɑ̀ tə, bɑ nə wulə Zwezi yɑ́ɑ́ bɑ vəli, də bɑ tə, bɑ nə wulə ʋ kwɑ, cə̀rí bɑ kəni yɩɩ nə, bɑ wʋ́: "Ozɑnɑf1 Yɩɩ sɑ̀ń nə! Yɩɩ wɑ́ fwɑ zəni lìù tə yɩrɑ, ʋ nə bɩ̀ɑ̀n Yuu-Tiu yɩrɩ yuu wɑ!
41011010	Yɩɩ wɑ́ fwɑ zəni pɑ̀rɩ̀ tə yuu wɑ, kʋ nə bɩ̀ɑ̀n! Yɩɩ wɑ́ fwɑ zəni nə nɩbɛɛ pɩ̀ʋ́ Dɑvidə pɑ̀rɩ̀ tə yuu wɑ, kʋ nə kʋ́ʋ̀ pìí kʋ bɩ̀ɑ̀n! Dun mɛ wɑ Yɩɩ sɑ̀ń nə ʋ con".
41011011	Kʋ kwɑ nə, Zwezi zʋɑ Zwerizɑlɛmə wɑ, ʋ vɑ Yɩɩ dìə̀ tə wɑ. Ʋ nə ywɑ̀ń wiən tə mɛ ʋ zwɛ̀, tɩɑ tə yí tə. Ʋ dɑ̀ń nɑn ʋ də ʋ kɑrbɩɑ fuɡə bələ tə vɑ Betɑni.
41011012	Kʋ tɩɑ nə pʋrɩ, Zwezi də ʋ kɑrbɩɑ tə nə nɑŋɑ Betɑni mɑ́ŋɑ́ tə wɑ, niən jɩn Zwezi.
41011013	Ʋ nɩ kɑpɩrʋ don yɩŋʋnɑ, kʋ yɑ̀ nə jə vʋrɑn. Ʋ vəli ʋ ywɑ̀ń, sə ʋ jə́n ʋ wɑ́ nɑ bɩɑ kʋ yuu. Mɑ́ŋɑ́ tə, ʋ nə yí tɩ̀ʋ́ tə yɩrɑ, vʋrɑn cɩcɩ yɑ nə wulə, kɑpɩrɑ bɩʋ mɑ́ŋɑ́ yɑ̀ tə nə wɑ̀ yí yɩrɩ.
41011014	Zwezi dɑ̀ń mɑ swɩ̀n kɑpɩrʋ tə con, ʋ wʋ́: "N kʋ́ʋ̀ bɑ zɩn bɩɑ, sə lìù də́!" Ʋ kɑrbɩɑ tə nì kʋ tə, ʋ nə swɩ̀n.
41011015	Kʋ kwɑ nə, Zwezi də ʋ kɑrbɩɑ tə yí Zwerizɑlɛmə. Zwezi zʋɑ Zwifə-bɑ Yɩɩ dìə̀ dəwoo tə wɑ, ʋ ɡɑ dɩŋɩ lɩ̀ɑ̀ tə mɑmɑ, bɑ nə yoli, də bɑ tə, bɑ nə yə̀, kʋ bwɑ́lɩ́ tə wɑ. Ʋ dɩŋɩ lɩ̀ɑ̀ tə. Ʋ yiɡu bɑ tə nə lɑ́rɩ́ səbɩɑf1 tɑbɩlɑn, də bɑ tə, bɑ nə yoli nɑsɑrɑ ɡunponif1 tə ɡwələ ʋ dɩ tɩɑ.
41011016	Ʋ ɡɑ kʋ́ʋ̀ bɑ yɑ́ ʋ pɩn lìù mɑmɑ zɩŋɑ won ʋ jɑ twɑ́ Yɩɩ dìə̀ tə wɑ ʋ lɛ.
41011017	Kʋ kwɑ nə, Zwezi kɑ̀rɩ̀ bɑ, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Bɑ wɑ́ bon ɑ̀ dìə̀ tə "lʋʋ dwíə́ tə mɑmɑ yɩjʋnɩ dìə̀".' Yɑ́ ɑ́ mʋ̀ jɑnɩ kɑ ɑ́ mɑ fwɑ ŋwɩnɑ yisəɡə bwɑ́lɩ́!"
41011018	Zwezi kɑ̀rɑ̀ tə yɑ̀ zʋɑ lɩ̀ɑ̀ tə zəni. Mɑ́ŋɑ́ tə, Zwifə-bɑ Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n nə nì kʋ mʋ̀ təntə, ʋ fən zʋɑ bɑ. Bɑ dɑ̀ń pɩ̀ɑ̀ nətʋ tə, bɑ nə wɑ́ twɑ́ bɑ mɑ pɑ bɑ ɡʋ Zwezi.
41011019	Dədəni nə yí, Zwezi də ʋ kɑrbɩɑ tə nɑn Zwerizɑlɛmə wɑ.
41011020	Kʋ tɩɑ nə pʋrɩ, jɩjʋ fuən fuən, Zwezi də ʋ kɑrbɩɑ tə nə twɑ́ cwəŋə tə, bɑ nɩ kɑpɩrʋ tə, də kʋ kʋɑ kʋ yí kʋ ŋʋnɑn.
41011021	Piyɛrə mɑ lìí kʋ tə, kʋ nə fwɑ dɩɑn tə nə, ʋ mɑ swɩ̀n Zwezi con, ʋ wʋ́: "Kɑrnyɩnɑ, ywɑ̀ń kɑpɩrʋ tə, n nə zɩrɩ n kə kʋ nə tə kʋɑ".
41011022	Zwezi mɑ swɩ̀n ʋ kɑrbɩɑ tə con, ʋ wʋ́: "Cɩ́ɡɑ́ mɑmɑ, ɑ̀ swɩ̀n kʋ ɑ́ con: Á kənə ɑ́ wɑɑ Yɩɩ nə!
41011023	Lìù wɑ̀ɑ́ pɑɑn con ʋ swɩ̀n, ʋ wʋ́: 'Zɑ̀n lɑ́ n vɑ, n tʋ mʋʋ wɑ'. Də ʋ nə bɑ kʋ bɛ̀ɛ́ ʋ wɑɑ con, də ʋ nə pɩn cɩ́ɡɑ́ də, kʋ tə, ʋ nə swɩ̀n tə mɛ, sə kʋ tʋn, kʋ cɩ́ɡɑ́ wɑ́ tʋn nətʋ.
41011024	Kʋ mʋ̀ yɩrɩ nə, ɑ̀ mɑ swɩ̀n ɑ́ con, ɑ̀ wʋ́: Á nə jʋn Yɩɩ ɑ́ ɡɑ lòrì won ʋ con, ɑ́ kənə ɑ́ wɑɑ də ɑ́ nɩ kʋ won təntə. Á ɡɑ wɑ́ nɑ kʋ won tə.
41011025	Mɑ́ŋɑ́ tə, ɑ́ nə wulə ɑ́ jʋ̀nɩ̀ Yɩɩ, ɑ́ nə jə yoo də lìù, sə ɑ́ kwɛn kʋ, ɑ́ lɩ ɑ́ mʋ̀ də kʋ tíú pwərə wɑ. Á nə fwɑ kʋ nətʋ, ɑ́ nyɩnɑ Yɩɩ tə, ʋ nə wulə Yɩɩ sɑ̀ń nə, də ʋ wɑ́ kwɛn ɑ́ cʋnɑ tə, ʋ lɩ ɑ́ mʋ̀ də ʋ mʋ̀ pwərə wɑ.
41011026	[Yɑ́ ɑ́ dɑ̀ń nə vɩɡɑ, sə ɑ́ kwɛn yoo, ɑ́ lɩ ɑ́ mʋ̀ də lɩ̀ɑ̀ tə pwərə wɑ, ɑ́ nyɩnɑ Yɩɩ tə də, ʋ nə wulə Yɩɩ sɑ̀ń nə, wɑ́ vɩ, sə ʋ kwɛn ɑ́ də cʋnɑ tə, ʋ lɩ ɑ́ mʋ̀ də ʋ mʋ̀ pwərə wɑ".]
41011027	Zwezi də ʋ kɑrbɩɑ tə kʋ́ʋ̀ pìí bɑ vɑ Zwerizɑlɛmə. Zwezi nə wulə Zwifə-bɑ Yɩɩ dìə̀ tə wɑ ʋ vəli, mɑ́ŋɑ́ tə nə, Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n, də Zwifə-bɑ nəkwɩnɑ vəli bɑ yí wɑ́.
41011028	Bɑ bwe wɑ́, bɑ wʋ́: "Dɩ̀ɑ̀n tɑɑ nə, n mɑ fwɑ yìə̀n tə tə? Wɑ̀ɑ̀ nə pɩn mʋ́ cwəŋə, sə n fwɑ tə?"
41011029	Zwezi mɑ le bɑ, ʋ wʋ́: "Aý wɑ́ bwe ɑbɑ yoo nədʋ. Á nə wɑ̀nɩ́ ɑ́ le nə, ɑ̀ də dɑ̀ń wɑ́ le ɑbɑ. Aý wɑ́ mɑn won tə nə pɩn, ɑ̀ mɑ fwɑ yìə̀n təntə.
41011030	Wɑ̀ɑ̀ nə ken dɩ̀ɑ̀n Zwɑn jɩɩn wɑ, sə ʋ lə lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ tə? Kʋ yɩ Yɩɩ, nə ɑ̀ yə̀ə́ ləzoni? Á nə wɑ̀ɑ́, sə ɑ́ le nə!"
41011031	Kʋ pɩn, bɑ dɑ̀ń wulə bɑ tʋ́tʋ̀nɩ́ duən, bɑ ɡɑ swɩ̀n duən con, bɑ wʋ́: "Nə nə le, nə wʋ́: 'Kʋ yɑ Yɩɩ nə ken dɩ̀ɑ̀n Zwɑn jɩɩn wɑ', ʋ wɑ́ bwe nəbɑ, ʋ wʋ́: 'Bɛ̀ɛ̀ dɑ̀ń nə pɩn, ɑ́ mɑ wɑ̀ cɩ́ɡɑ́ ʋ sʋɡʋ tə nə pɩn?'
41011032	Yɑ́ nə mɑ wɑ̀rɩ̀ nə le də, kʋ yɩ ləzoni nə ken dɩ̀ɑ̀n ʋ jɩɩn wɑ". Bɑ swɩ̀n nətʋ, bɑ yɑ̀ nə dəri lɩ̀ɑ̀ tə fən yɩrɩ. Lɩ̀ɑ̀ tə mɑmɑ yɑ̀ yə̀ə́ də, Zwɑn yɩ Yɩɩ nii sʋ̀sʋ̀nʋ̀ cɩ́ɡɑ́ cɩ́ɡɑ́.
41011033	Bɑ dɑ̀ń mɑ le Zwezi, bɑ wʋ́: "Nə yə̀rì". Zwezi də mɑ swɩ̀n bɑ con, ʋ wʋ́: "Aý də bɑ́ swɩ̀n lìù tə, ʋ nə ken dɩ̀ɑ̀n ɑ̀ jɩɩn wɑ, ɑ̀ mɑ fwɑ tə yìə̀n təntə".
41012001	Zwezi mɑ zɑ̀n ʋ swɩ̀n Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə, də bɑ nəkwɩnɑ tə con də zwɑnsɩsɑrɑ kɑ tə, ʋ wʋ́: "Bɛɛ don cwɛn ʋ divɛn tɩ̀ɑ́n kɑ́rɑ́. Ʋ kɩkɑrɩ kɑ də dɑbwɑʋ. Ʋ kʋ̀ ɡwɑ̀lʋ́ kɑpɑtɑʋ wɑ, sə bɑ mɑ kɑŋɩ divɛn tɩ̀ɑ́n bɩɑ tə. Yɑ́ ʋ dɑ̀ń ɡɑ lwɑ̀ vuun, sə bɑ mɑ cɩ̀ kɑ́rɑ́ tə nə. Kʋ kwɑ nə, ʋ tì kɑ́rɑ́ tə ʋ yɑ́ vɑlɑ duən jɩ̀ɑ̀n wɑ, ʋ ɡɑ vɑ cwəŋə.
41012002	Mɑ́ŋɑ́ tə, divɛn tɩ̀ɑ́n bɩɑ tə koru nə yí, ʋ tʋn tʋ̀tʋ̀nʋ̀ don vɑlɑ tə con. Ʋ pɩ̀ɑ̀ ʋ divɛn tɩ̀ɑ́n bɩɑ tə vɑ̀n don.
41012003	Mɑ́ŋɑ́ tə, ʋ nə yí lɑ́, vɑlɑ tə jɩn tʋ̀tʋ̀nʋ̀ tə bɑ mɑ̀, bɑ pɑ ʋ pìí ʋ vìí də ʋ jɩkʋrɩkɛ.
41012004	Kɑ́rɑ́ tə tíú kʋ́ʋ̀ pìí ʋ tʋn tʋ̀tʋ̀nʋ̀ don, bɑ mɑ̀ ʋ yuu bɑ kɑ̀rɩ́, bɑ ɡɑ twɩn wɑ́.
41012005	Kɑ́rɑ́ tə tíú kʋ́ʋ̀ pɩn tʋ̀tʋ̀nʋ̀ don vɑ, bɑ ɡʋɑ ʋ mʋ̀ təntə. Bɑ ɡɑ tʋn kʋ nyɩnyɩɡɑ tʋ̀tʋ̀nɑ̀ zənzən duən yɩrɑ. Bɑ mɑ̀ bɑ duən, bɑ ɡʋ bɑ duən.
41012006	Kʋ dɑ̀ń yɑ̀ ɡɑ bɛɛ nədʋ cɩcɩ kɑ́rɑ́ tíú tə con. Ʋ mʋ̀ bɛɛ tə nə yɩ ʋ biswənə. Ʋ dɑ̀ń mɑ tɑlɩkwɑ ʋ tʋn ʋ bìú tə vɑlɑ tə con. Ʋ dɑ̀ń swɩ̀n ʋ wɑɑ con, ʋ wʋ́: 'Bɑ wɑ́ zìlí ɑ̀ bìú tə!'
41012007	Yɑ́ vɑlɑ tə də swɩ̀n duən con, bɑ wʋ́: 'Á ywɑ̀ŋɑ́, ʋ tə nə wɑ́ bɑ̀ ʋ tɩnɩ bwɑ́lɩ́ tə, ʋ nyɩnɑ tɩɑn kwɑ nə. Nə ɡwɩɑ wɑ́, sə nə dɑ̀ń ɡɑ jɑ kɑ́rɑ́ tə'.
41012008	Bɑ dɑ̀ń mɑ jɑ bìú tə, bɑ ɡʋ wɑ́, bɑ dɩlɩ ʋ tɩɡɩ tə kɑ́rɑ́ tə kwɑ con".
41012009	Zwezi dɑ̀ń mɑ bwe, ʋ wʋ́: "Bɛ̀ɛ̀ nə kɑ́rɑ́ tə tíú dɑ̀ń wɑ́ fwɑ? Kʋ yɩ, ʋ wɑ́ vɑ ʋ kɑ́rɑ́ tə wɑ, ʋ ɡʋ vɑlɑ tə mɑmɑ, ʋ ɡɑ tì kɑ́rɑ́ tə ʋ kə lɩ̀ɑ̀ duən jɩ̀ɑ̀n wɑ.
41012010	Á kɑ̀rɩ̀ Yɩɩ sɑɡɩ tə wɑ, bɑ nə pʋ́pʋ́nɩ́, kʋ wʋ́: 'Kɑpɑn tə, də̀lwə̀rə́ tə yɑ̀ nə vɩɡɑ bɑ dʋɡʋ vɑ̀n nə, kʋ mʋ̀ nə pìí kʋ jì dìə̀ niɡwɑncɩɩn wɑ́rɩ́, kʋ yoo nə cɑ̀.
41012011	Yuu-Tiu nə ken, sə kʋ yɑ nətʋ, yɑ́ kʋ yɩ yozəŋu kʋ pɑ nəbɑ'."
41012012	Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə, də Zwifə-bɑ nəkwɩnɑ tə yɑ̀ yə̀ə́ də, zwɑnsɩsɑrɑ tə yɩ, Zwezi mɑ swɩ̀n bɑ mʋ̀ con. Bɑ dɑ̀ń pɩ̀ɑ̀, sə bɑ jɑ wɑ́. Yɑ́ bɑ dɑ̀ń yɑ̀ nə dəri lɩ̀ɑ̀ tə fən. Bɑ yɑ́ wɑ́, bɑ ɡɑ vìí.
41012013	Zwifə-bɑ Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n, də bɑ nəkwɩnɑ tʋn Fɑrɩzɩɑn-bɑ duən, də Erodə kwɑ lɩ̀ɑ̀ duən Zwezi con, sə bɑ mɑ jɑ ʋ də̀ń nə də bwiə don.
41012014	Bɑ twi bɑ swɩ̀n ʋ con, bɑ wʋ́: "Kɑrnyɩnɑ, nə yə̀ə́ də, n yɩ cɩ́ɡɑ́ tíú. N bɑ lìù yii dəri, n yɑ́ɑ́ nə tə̀lə́ də dun tə ləzwənə nə jə yɩrɩ. Yɑ́ n ɡɑ bɩrɩ Yɩɩ cwəŋə tə də cɩ́ɡɑ́. Swɩ̀n bɩrʋ nəbɑ: Yɩɩ nii pɩn cwəŋə, sə nə ŋwɩ́n, nə ɑ̀ yə̀ə́, sə nə dɑ̀n kɑ́ ŋwɩ́n lɑnpoo, nə pɑ Romə-bɑ pɩ̀ʋ́ nəfɑrʋ tə nə? Kʋ yɩ kɑ́lʋ́, sə nə ŋwɩ́n kʋ mʋ̀ nɑɑɑ, nə ɑ̀ yə̀ə́ kʋ wɑ̀ mɛ?"
41012015	Yɑ́ Zwezi yɑ̀ yə̀ə́ də, bɑ yɩ níə́ bələ tɩ̀ɑ́n. Ʋ mɑ swɩ̀n bɑ con, ʋ wʋ́: "Bɛ̀ɛ̀ nə pɩn ɑ́ mɑ pɩ̀ɑ̀, sə ɑ́ jɑ ɑ̀ də̀ń nə? Á pɩɑn nə cɩnɩɑ səbikʋlʋ nədʋ, sə ɑ̀ jə́n".
41012016	Bɑ mɑ jɑ kʋ don bɑ jɑ bɑ̀, Zwezi dɑ̀ń mɑ bwe bɑ, ʋ wʋ́: "Wɑ̀ɑ̀ yuu də ʋ yɩrɩ nə bɑ pʋ́pʋ́nɩ́ yəbə?" Bɑ mɑ le wɑ́, bɑ wʋ́: "Romə-bɑ pɩ̀ʋ́ nəfɑrʋ tə nə!"
41012017	Zwezi dɑ̀ń mɑ swɩ̀n bɑ con, ʋ wʋ́: "Á ŋwɩ́ɑ́n kʋ tə nə yɩ Romə-bɑ pɩ̀ʋ́ nəfɑrʋ tə nyiən, ɑ́ pɑ wɑ́, sə ɑ́ ɡɑ ŋwɩ́n kʋ tə nə yɩ Yɩɩ nyiən, ɑ́ pɑ Yɩɩ də nə!" Ʋ liu tə, ʋ nə le bɑ tə ɡwɑ́rɩ́ bɑ.
41012018	Sɑdɩsɩɑn-bɑ mʋ̀ bɩrɩ də, tɩɡɑ bɑ́ pìí bɑ bwin bɑ nɑŋɑ. Bɑ wɑ lɩ̀ɑ̀ duən dɑ̀ń twi Zwezi con, bɑ bwe wɑ́, bɑ wʋ́:
41012019	"Kɑrnyɩnɑ, Moyizə pʋ́pʋ́nɩ́ Yɩɩ nii kʋ tə, ʋ pɑ nəbɑ, ʋ wʋ́: 'Bɛɛ nə tɩɡɑ, ʋ yɑ́ ʋ kɑn nə, yɑ́ ʋ də ʋ kɑn tə wɑ̀ bìú lʋrɩ, ʋ nyɑ́nʋ́ mɛ, sə ʋ tì kɑdənu tə. Ʋ lʋrɑ bɩɑ ʋ nə, ʋ mɑ tún dwíí ʋ pɑ ʋ zʋnʋ tə nə tɩɡɑ tə nə'.
41012020	Yɑ́ nubɩɑ bɑrpɛ duən yɑ̀ nə wulə. Nəkwɩɑ tə swe, ʋ tɩ də ʋ tə wɑ̀ bìú lʋrɩ.
41012021	Bələ tíú tə tì kɑdənu tə, ʋ də tɩɡɑ də ʋ bɑ bìú jə. Kʋ tətə nə tʋn bɑtwɑ tíú tə də yɩrɑ, də bɑ duən tə mɛ.
41012022	Kɑdənu tə dí nubɩɑ bɑrpɛ tə mɛ duən kwɑ nə. Yɑ́ ʋ də bɑ lìù mɑmɑ ɡɑ wɑ̀ bìú duən nə lʋrɩ.
41012023	Bɑ mɛ bɑrpɛ tə jɩn wɑ́, bɑ mɑ fwɑ bɑ kɑn. Kʋ mʋ̀ tə yɩrɩ, dɩɩn tə nə tɩɡɑ nə wɑ́ pìí bɑ bwin, wɑ̀ɑ̀ nə wɑ́ tɩnɩ kɑn tə?"
41012024	Zwezi mɑ le bɑ, ʋ wʋ́: "Á dwɑ́ ɑ́ tɩ̀ɑ̀n. Á nə yə̀rì Yɩɩ sɑɡɩ tə, ɑ́ mɑ yə̀rì Yɩɩ dɩ̀ɑ̀n tə də yɩrɩ.
41012025	Mɑ́ŋɑ́ tə tɩɡɑ nə wɑ́ pìí bɑ bwin bɑ nɑn, bɑrɑ də kɑnɑ bɑ́ swe duən. Yɑ́ bɑ dɑ̀ń wɑ́ yɑ̀ ndə mɑlɩkɛ nə Yɩɩ sɑ̀ń wɑ.
41012026	Á wɑ̀ kɑ̀rɩ̀ kʋ tə, Yɩɩ nə swɩ̀n Moyizə sɑɡɩ tə wɑ, tɩɡɑ kɑ pìí kɑ bwin kɑ nɑn tə yuu wɑ, nɑɑɑ? Ʋ swɩ̀n yoo tə, kʋ nə nɑn Moyizə nə tuni tə wɑ. Lɑ́ nə Yɩɩ swɩ̀n Moyizə con, ʋ wʋ́: 'Aý yɩ Yɩɩ tə, Abərɑhɑmə də Yɩzɑkə də Zwɑkɔbə nə jʋ̀nɩ̀'."
41012027	Zwezi mɑ swɩ̀n ʋ súrí lɑ́, ʋ wʋ́: "Kʋ nətʋ bɩrɩ də, Yɩɩ yɩ lɩ̀ɑ̀ tə, bɑ nə wulə mɩɩ wɑ Yɩɩ, ʋ tɑ̀ tɩɡɑ Yɩɩ. Á dwɑ́ ɑ́ tɩ̀ɑ̀n mɩ́ɑ́mɩ́ɑ́n".
41012028	Yɩɩ nii yənu tíú don nì də, Zwezi də Sɑdɩsɩɑn-bɑ wulə bɑ tʋ́tʋ̀nɩ́ duən. Ʋ yəni də, Zwezi le bɑ zəni. Ʋ dɑ̀ń mɑ fɑ̀rʋ́ ʋ yí ʋ yɩrɑ ʋ bwe wɑ́, ʋ wʋ́: "Yɩɩ nii yoo kwɑ̀ nə dwə tə mɑmɑ?"
41012029	Zwezi mɑ le wɑ́, ʋ wʋ́: "Nə̀ń yoo kʋ tə, nə dwə tə mɑmɑ. 'Yɩzərɑyɛlə-bɑ, ɑ́ cʋɡɑ! Yuu-Tiu don tə̀lə́, də kʋ nə tɑ̀ Yɩɩ. Ʋ mʋ̀ nə yɩ nə Yuu-Tiu.
41012030	N mɛ, sə n sóní Yuu-Tiu, ʋ nə yɩ n Yɩɩ də n wɑɑ mɑmɑ. N sóní kʋ tə nə ziən kʋ pɑ Yɩɩ nə. N bʋ́n Yɩɩ yoo mɑ́ŋɑ́ mɑmɑ. N kə n kɑjɑŋɑ mɑmɑ n pɩn Yɩɩ nə.'
41012031	N ɡɑ nə̀ń bələ nii nyiən: 'N mɛ, sə n sóní n yɩrɑ lìù, ndə n nə swə n tətə nətʋ'. Yɩɩ nii yoo don kʋ́ʋ̀ tə̀lə́, kʋ nə dwə tə tə bələ tə".
41012032	Yɩɩ nii yənu tíú tə mɑ swɩ̀n Zwezi con, ʋ wʋ́: "Kɑrnyɩnɑ, kʋ ziən. Kʋ tə, n nə swɩ̀n tə yɩ cɩ́ɡɑ́ cɩcɩ: Yɩɩ yɩ nədʋ, yɑ́ yɩɑ duən tə̀lə́ tə súrí ʋ mʋ̀ nə.
41012033	Ləzwənə mɛ, sə ʋ sóní Yɩɩ də ʋ wɑɑ mɛ. Ʋ mɛ, sə ʋ sóní kʋ tə nə ziən kʋ pɑ Yɩɩ nə. Ʋ mɛ, sə ʋ bʋ́n Yɩɩ nə mɑ́ŋɑ́ mɑmɑ. Ʋ mɛ, sə ʋ kə ʋ kɑjɑŋɑ tə mɑmɑ Yɩɩ nə. Ʋ mɛ, sə ʋ sóní ʋ yɩrɑ lìù ndə ʋ tətə nə. Kʋ mʋ̀ nə kʋkwɑ kɑ ɡʋ vɑ̀nɑ́ kɑ sʋrʋ kɑ pɑ Yɩɩ nə, də kɑ ŋwɑ́n wiən yiri mɑmɑ".
41012034	Zwezi nɩ də, ʋ le də yənu, ʋ dɑ̀ń mɑ swɩ̀n, ʋ wʋ́: "N bɑ ŋʋ́nɑ́ də Yɩɩ pɑ̀rɩ̀ tə". Kʋ kwɑ nə, lìù mɑmɑ wɑɑ dɩ̀ɑ̀n yɑ̀ kʋ́ʋ̀ wɑ̀ yí, sə ʋ kʋ́ʋ̀ bwe Zwezi bwiə don.
41012035	Zwezi nə wulə ʋ kɑ̀rɩ̀ lɩ̀ɑ̀ Zwifə-bɑ Yɩɩ dìə̀ wɑ, ʋ dɑ̀ń bwe bwiə tə tə: "Nətə nə Yɩɩ nii yənu tɩ̀ɑ́n tə wɑ̀ɑ́ bɑ swɩ̀n bɑ wʋ́, Kərisə ʋ nə yɩ jonu tə, Yɩɩ nə kúrí, yɩ Dɑvidə nɑ̀ʋ́?
41012036	Yɩɩ-Siŋu tə cúə́ Dɑvidə tətə yuu wɑ, ʋ ɡɑ swɩ̀n, ʋ wʋ́: 'Yuu-Tiu Yɩɩ swɩ̀n ɑ̀ Yuu-Tiu con, ʋ wʋ́: "Bɑ̀ɑ́ jə̀ń ɑ̀ jɩzənf1 nə, də ɑ̀ mɑ kəni n dʋŋɑ n nɛɛ də̀ń nə, sə n nɩŋɑ bɑ!" '
41012037	Də Dɑvidə tətə nə jɑ Kərisə, ʋ mɑ boŋə 'Yuu-Tiu', ʋ dɑ̀ń wɑ́ twɑ́ nətə, ʋ mɑ kʋ́ʋ̀ yɑ ʋ nɑ̀ʋ́ də?" Lɩ̀ɑ̀ zənzən yɑ̀ cʋɡɑ Zwezi sʋ̀rɑ̀n tə də pupoli.
41012038	Ʋ swɩ̀n bɑ tə con, ʋ nə kɑ̀rɩ̀ tə, ʋ wʋ́: "Á cɩɑ ɑ́ tɩ̀ɑ̀n nə də Yɩɩ nii yənu tɩ̀ɑ́n tə. Bɑ mʋ̀ nə swə, sə bɑ zʋ ɡɑndɑrɑn bɑ jɑ jijiri. Bɑ ɡɑ swə, sə bɑ jʋn bɑ jə́rə́ bwɑ́lɑ́ wɑ.
41012039	Bɑ twɑ́ lɑ́, bɑ kúrí ɡwələ tə, bɑ nə nɑ̀n zəni, Zwifə-bɑ jə́rə́ dii tə wɑ. Bɑ jəni bwɑ́lɑ́ nəzəŋə nə, diŋə nəfɑrɑn wɑ.
41012040	Bɑ vɩrɩ kɑdənə wiən, bɑ ɡɑ fwɑ yɩjʋnɩ bɑ bɑ zwɛ̀, ləzoni yɑ́ɑ́ con, sə bɑ mɑ bɩrɩ də, bɑ yɩ ləzwənzəŋə. Yɩɩ wɑ́ bʋ̀rɩ̀ bɑ bʋ̀rɑ̀, ʋ ɡɑ cʋ̀ɡʋ̀ bɑ mɩ́ɑ́mɩ́ɑ́n".
41012041	Kʋ kwɑ nə, Zwezi jə̀ń Yɩɩ səbiu dɑkɑ yikənə bwɑ́lɩ́ tə bɩɑn nə, Zwifə-bɑ Yɩɩ dìə̀ wɑ. Zwezi yɑ̀ ywɑ̀ŋɑ́ nətʋ tə, lɩ̀ɑ̀ nə kəni səbiu tə. Wiən tɩ̀ɑ́n yɑ̀ pɩn səbiu zənzən.
41012042	Kɑdənu zʋrʋ don twi ʋ tì səbibii bələ ʋ kə lɑ́.
41012043	Zwezi dɑ̀ń mɑ bon ʋ kɑrbɩɑ tə, ʋ swɩ̀n bɑ con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Won tə, kɑn tə nə ken lɑ́ dɑ́ɑ́, kʋ doni lɩ̀ɑ̀ tə mɛ nyiən.
41012044	Bɑ duən tə yɩ səbiu tə nə pɑ̀lɩ́ nə bɑ ken lɑ́. Yɑ́ ʋ mʋ̀ də ʋ zʋrɩ tə mɛ, ʋ ken kʋ tə mɑmɑ, ʋ yɑ̀ nə jə, kʋ tə, ʋ yɑ̀ nə mɑ kʋnɩ ʋ tɩ̀ɑ̀n".
41013001	Zwezi yɑ̀ nə nɑŋɑ Zwifə-bɑ Yɩɩ dìə̀ tə wɑ mɑ́ŋɑ́ tə nə, ʋ kɑrbiu tə don swɩ̀n ʋ con, ʋ wʋ́: "Kɑrnyɩnɑ, ywɑ̀ń Yɩɩ dìə̀ tə! Kʋ lwə̀ zəni! Kʋ ziən yii wɑ! Kʋ lwə̀ də kɑpɑnɑ nəfɑrɑn!"
41013002	Zwezi mɑ le wɑ́, ʋ wʋ́: "Dəfɑrɑn tə tə, n nə nɑ, tə mɛ wɑ́ tʋ tə pú dɩɩn don nə. Kɑpɑn nədʋ tətə bɑ́ pə̀ń kʋ don yuu wɑ. Tə mɑmɑ mɩ́ɑ́mɩ́ɑ́n wɑ́ lwɑ́ tɩɑ".
41013003	Zwezi jə̀ń oliviye tɩ̀ɑ́n pɑɑn tə yuu wɑ. Kʋ pɑɑn tə wulə Zwifə-bɑ Yɩɩ dìə̀ tə yɑ́ɑ́ con. Ʋ kɑrbɩɑ Piyɛrə də Zwɑkə də Zwɑn də Andəre cɩcɩ yɑ̀ nə wulə də wɑ́, bɑ bwe wɑ́, bɑ wʋ́:
41013004	"Mɑn mɑ́ŋɑ́ tə, kʋ nə wɑ́ tʋn n bɩrɩ nəbɑ, də won tə, kʋ nə yɩ mɩmɩnʋ, kʋ nə bɩrɩ mɑ́ŋɑ́ tə, tə wiən təntə mɑmɑ nə wɑ́ bɑ̀".
41013005	Zwezi mɑ le bɑ, ʋ wʋ́: "Á cɩɑ ɑ́ tɩ̀ɑ̀n nə, sə lìù mɑmɑ dɑ̀n kɑ́ ɡɩɡɑrɩ ɑbɑ.
41013006	Lɩ̀ɑ̀ zənzən wɑ́ jɑ ɑ̀ yɩrɩ bɑ bɑ̀. Bɑ lìù mɑmɑ ɡɑ wɑ́ swɩ̀n, ʋ wʋ́: 'Aý mʋ̀ nə yɩ Kərisə!' Yɑ́ bɑ wɑ́ ɡɩɡɑrɩ lɩ̀ɑ̀ zənzən.
41013007	Á nə nì kʋ̀ʋ̀ ŋwɛn də kʋ bwələ, ɑ́ nə nì kʋ̀ʋ̀ ŋwɛn də kʋ ŋʋ́nɑ́, fən dɑ̀n kɑ́ jɑ ɑbɑ. Nətʋ nə kʋ mɛ, sə kʋ tʋn, yɑ́ kʋ ɡɑ tə tɑ̀ lʋʋ zɑŋʋ nə.
41013008	Dwíə́ tə lʋʋ mɑmɑ wɑ wɑ́ tɑ, tə zɩɡɩ duən nə. Yɑ́ pɑyuu wɑ́ tɑ kʋ zɩɡɩ kʋ don pɑyuu nə. Tɩɑ wɑ́ səsəɡi bwɑ́lɑ́ kɑpʋpʋ nə, niən də ɡɑ wɑ́ yɑ̀ lɑ́. Kʋ wɑ́ nyɩn ndə kɑpuə pùə́ yɑ̀ɑ́ nə zɑ̀n kɑ yɩ̀, sə ʋ lʋrɑ.
41013009	Á cɩɑ ɑ́ tɩ̀ɑ̀n nə! Lɩ̀ɑ̀ wɑ́ jɑ ɑbɑ, bɑ mɑ bʋ̀rɩ̀ bʋ̀rɑ̀. Bɑ wɑ́ mɑ̀ ɑbɑ də fɩfɩrɑn Zwifə-bɑ jə́rə́ dii wɑ. Bɑ wɑ́ jɑ ɑbɑ, bɑ jɑ vɑ yɑ́ɑ́ tɩ̀ɑ́n, pɩ̀ʋ́ nəfɑrʋ tə nə lɩ ʋ tún, də pɛ̀ɡɑ́ yɑ́ɑ́ con ɑ̀ mʋ̀ yɩrɩ, sə ɑ́ swɩ̀n kʋ tə, ɑ́ nə yə̀ə́ ɑ́ bɩrɩ bɑ.
41013010	Yɩɩ sʋywɑ́ŋʋ́ tə mɛ, sə kʋ mʋ̀ nə də́ yɑ́ɑ́ kʋ swɩ̀n kʋ bɩrɩ lʋʋ tə mɛ nə, kʋ kwɑ nə, tə yìə̀n tə wɑ́ bɑ̀.
41013011	Yɑ́ mɑ́ŋɑ́ tə nə, bɑ nə wɑ́ jɑ ɑbɑ, sə bɑ mɑ bʋ̀rɩ̀ bʋ̀rɑ̀, kʋ tə bɑ tə, ɑ́ nə wɑ́ swɩ̀n, ɑ́ dɑ̀nɑ̀ kɑ́ də́ yɑ́ɑ́ ɑ́ pɑ, kʋ mʋ̀ yoo jɑ ɑbɑ. Kʋ mɑ́ŋɑ́ tə wɑ, sə ɑ́ swɩ̀n sʋ̀rɑ̀n tə nə wɑ́ bɑ̀ ɑ́ nii wɑ, tə nə bɑ ɑ́ mʋ̀ nɑŋɑ, tə yɩ tə nɑŋɑ Yɩɩ-Siŋu tə yɩrɩ.
41013012	Lɩ̀ɑ̀ wɑ́ jɑ bɑ nubɩɑ bɑ pɑ, sə bɑ ɡʋ, yɑ́ bɩɑ nyɩnɑ-bɑ də wɑ́ tʋn kʋ nyɩnyɩɡɑ də bɑ bɩɑ. Bɩɑ wɑ́ zɑ̀n bɑ zɩɡɩ bɑ nyɩnɑ-bɑ nə, bɑ ɡʋ bɑ.
41013013	Lɩ̀ɑ̀ tə mɑmɑ wɑ́ dʋ́n ɑbɑ, ɑ̀ mʋ̀ yɩrɩ. Yɑ́ lìù tə, ʋ nə wɑ́ jɑ pɩ́nʋ́, ʋ zɩɡɩ ʋ dɩ̀ɑ̀n kʋ yoo tə, kʋ vɑ kʋ zwɛ̀, kʋ tíú wɑ́ nɑ mɩɩ tə, kʋ nə bɑ zwɛ̀ Yɩɩ con.
41013014	Á wɑ́ nɑ wokʋkwɩʋn tə nə cʋ̀ɡɑ̀, də kʋ wulə bwɑ́lɩ́ tə nə, kʋ nə wɑ̀ mɛ. (Sə lìù tə, ʋ nə kɑ̀rɩ̀, zùrì ʋ yɩrɑ!) Kʋ mɑ́ŋɑ́ tə wɑ, sə lɩ̀ɑ̀ tə, bɑ nə wɑ́ yɑ̀ Zwide nɑɡwɑnɑɑ con, dəri bɑ dɩ̀ pɛɛn.
41013015	Lìù tə, ʋ nə wɑ́ yɑ̀ dəyuu wɑ, kʋ́ʋ̀ dɑ̀n kɑ́ cú, ʋ dɑ̀n kɑ́ zʋ ʋ dìə̀, ʋ tì ʋ zɩlɑ.
41013016	Yɑ́ lìù tə də, ʋ nə wɑ́ yɑ̀ kɑ́rɩ́ wɑ, dɑ̀n kɑ́ pìí ʋ vɑ sɑ̀ń ʋ tì ʋ ɡɑ̀nʋ̀ don.
41013017	Kʋ wɑ́ yɑ̀ lɛɛ mɑ́ŋɑ́ təntə wɑ, kʋ pɑ kɑnɑ tə nə, bɑ nə jə pwìí, də bɑ tə nə, bɩɑ nə ŋwɑ̀ bɑ nyʋnɩ nə!
41013018	Á lòrì Yɩɩ, sə tə mʋ̀ cɑ̀n təntə dɑ̀n kɑ́ yí yɩdɩɩn wɑ.
41013019	Kʋ mʋ̀ dɩɑn tə nii nə, cɑ̀n tə wɑ́ doni cɑ̀n tə mɛ nə yɩ lɑ́. Kʋ nə zɩɡɩ mɑ́ŋɑ́ tə, Yɩɩ nə fwɑ lʋʋ, woyiri nətʋ tə wɑ̀ twi, yɑ́ cɑ̀n yiri təntə də kʋ́ʋ̀ bɑ́ bɑ̀ ɑbɑdɑ.
41013020	Yuu-Tiu nə wɑ̀ dɩɑn tə nii lɩ ʋ ɡɑ ɡɑ, lìù mɑmɑ yɑ̀ bɑ́ jon ʋ mɩɩ. Yɑ́ ʋ dɑ̀ń lɩ tə nii ʋ ɡɑ ɡɑ, ʋ lɩ̀ɑ̀ tə, ʋ nə kúrí, sə bɑ yɑ ʋ nyiən tə yɩrɩ.
41013021	Lìù dɑ̀ń nə swɩ̀n ɑ́ con, ʋ wʋ́: 'Á ywɑ̀ŋɑ́, Kərisə wulə yəbə!', nə ɑ̀ yə̀ə́: 'Á ywɑ̀ŋɑ́, ʋ wulə lɑ́ con!' Á dɑ̀nɑ̀ kɑ́ sɛ̀ kʋ tíú nii.
41013022	Kʋnkʋn Kərisə-bɑ də kʋnkʋn nii sʋ̀sʋ̀nɑ̀ wɑ́ bɑ̀. Bɑ wɑ́ tʋn yikunu dɩ̀ɑ̀n mɩmɩnɑn də yomɩlɑn. Də kʋ nə wɑ̀ɑ́, bɑ wɑ́ ɡɩɡɑrɩ lɩ̀ɑ̀ tə tətə, Yɩɩ nə kúrí.
41013023	Á mʋ̀ dɑ̀ń yɑ cɩɑ ɑ́ tɩ̀ɑ̀n nə! Aý dí yɑ́ɑ́ ɑ̀ mɑn tə ɑ̀ bɩrɩ ɑbɑ.
41013024	Kʋ mɑ́ŋɑ́ tə nə, cɑ̀n təntə kwɑ nə, yìə̀n zənzən wɑ́ tʋn: Yɩcɑʋ tə wɑ́ jì yikunu. Cɑ̀nɑ̀ tə kʋ́ʋ̀ bɑ́ jɑ poni.
41013025	Kɑcɩlɑcɛ wɑ́ nɑn lɑnworu wɑ tə tʋ. Yɑ́ dɩ̀ɑ̀n tə, tə nə wulə lɑnworu tə wɑ, də wɑ́ ɡuɡurə.
41013026	Bɑ dɑ̀ń wɑ́ nɑ Ləzwənə-Biuf1 tə bɑkwɑn tə wɑ, də ʋ bɩ̀ɑ̀n də dɩ̀ɑ̀n tə nə dɑ́ɑ́, də dun.
41013027	Ʋ wɑ́ tʋn mɑlɩkɛ lʋʋ sɑpɑrɑ bɑnɩɑ tə nə, lʋʋ yɛɛ tə mɛ nə, sə bɑ kə lɩ̀ɑ̀ tə, Yɩɩ nə kúrí, tə duən nə".
41013028	Zwezi kʋ́ʋ̀ swɩ̀n, ʋ wʋ́: "Á nəŋə yoo tə, ɑ̀ nə pɩ̀ɑ̀, sə ɑ̀ twɑ́ kɑpɩrʋ tə kɑ̀rɑ̀ tə nə, ɑ̀ swɩ̀n: Mɑ́ŋɑ́ tə nə, kʋ nɛɛ tə nə yɩ wobwɑlɑn, yɑ́ kʋ ɡɑ twè vʋrɑn, ɑ́ yə̀ə́ də, sii bwələ.
41013029	Mə kʋ yɩ nətʋ, də ɑ́ nə nɩ tə wiən təntə, ɑ̀ nə swɩ̀n tə yoo, ɑ́ mɛ, sə ɑ́ lwɑrɩ də, Ləzwənə-Biuf1 túrí tə bwələ. Ʋ wulə cwəŋə wɑ, ʋ yí ʋ zwɛ̀.
41013030	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ yoo təntə wɑ́ tʋn, də zə̀n lɩ̀ɑ̀ tə mɑmɑ, bɑ nə wulə tɩɑ yuu wɑ, tə wɑ̀ tɩ bɑ zwɛ̀.
41013031	Lɑnworu də tɩɑ mɛ wɑ́ jɛ́n, yɑ́ ɑ̀ sʋ̀rɑ̀n tə mʋ̀ bɑ́ jɛ́n, ɑbɑdɑ!"
41013032	"Lìù mɑmɑ yə̀rì dɩɩn tə, nə ɑ̀ yə̀ə́ mɑ́ŋɑ́ tə, yìə̀n təntə nə wɑ́ tʋn. Mɑlɩkɛ tə Yɩɩ sɑ̀ń nə, də Yɩɩ-Biuf1 tə tətə yə̀rì kʋ. Aý nyɩnɑ Yɩɩ cɩcɩ nə yə̀ə́.
41013033	Á cɩɑ ɑ́ tɩ̀ɑ̀n nə, ɑ́ dɑ̀nɑ̀ kɑ́ dwɛ̀, ɑ́ nə yə̀rì mɑ́ŋɑ́ tə kʋ nə wɑ́ tʋn yɩrɩ.
41013034	Aý vəru də ɑ̀ kɑ pìí kɑ bɑ̀ wɑ́ yɑ̀ nətʋ: Bɛɛ don vələ cwəŋə. Ʋ nɑn ʋ yɑ́ ʋ sɑ̀ń ʋ pɑ ʋ tʋ̀tʋ̀nɑ̀ nə. Ʋ pɩn bɑ lìù mɑmɑ tʋtʋŋɩ. Yɑ́ ʋ ɡɑ swɩ̀n lìù tə nə cɩ̀ mimii tə nə, sə kʋ tíú súrú ʋ yɩ́ɑ́ zəni.
41013035	-
41013036	Á dɑ̀ń súrə́ ɑ́ yɩ́ɑ́ zəni, ɑ́ nə yə̀rì mɑ́ŋɑ́ tə, dìə̀ tíú nə wɑ́ pìí ʋ bɑ̀ yɩrɩ. Ʋ nə pìí ʋ bɑ̀, ʋ dɩ̀ ɑ́ yuu, ʋ wɑ̀ mɛ, sə ʋ nɑ ɑbɑ, də ɑ́ dwɛ̀. Ʋ túrí tə wɑ̀ɑ́ dədəni kʋ yɑnɩ, nə ɑ̀ yə̀ə́ tɩtɩn kwɩʋn nə, cəbɩɑ kurə mɑ́ŋɑ́ wɑ, nə ɑ̀ yə̀ə́ jɩjʋ nə.
41013037	Kʋ tə ɑ̀ nə swɩ̀n ɑ́ con yəbə, kʋ mʋ̀ nə ɑ̀ swɩ̀n lɩ̀ɑ̀ tə mɛ con: Á súrə́ ɑ́ yɩ́ɑ́!"
41014001	Kʋ ɡɑ dɩɑn bələ, sə Pɑkə cɑ̀nɑ̀ tə də́. Kʋ mɑ́ŋɑ́ tə wɑ nə, Zwifə-bɑ tə yɑ̀ɑ́ də́ dipɛn tə, kʋ nə bɑ sɑbwɑrɩ kəni. Zwifə-bɑ Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n yɑ̀ pɩ̀ɑ̀, sə bɑ tʋn yɩ́ɑ́ swɩɑn, bɑ jɑ Zwezi bɑ ɡʋ.
41014002	Bɑ yɑ̀ swɩ̀n də duən, bɑ wʋ́: "Nə wɑ̀ mɛ, sə nə jɑ wɑ́ cɑ̀nɑ̀ tə mɑ́ŋɑ́ wɑ, sə ɡurəɡurə dɑ̀n kɑ́ zɑ̀n lɑlʋʋ tə tətəŋi wɑ".
41014003	Zwezi yɑ̀ wulə Betɑni nə, Simon tə, ʋ yɑ̀ nə yɩ dɑyɑrʋ, dìə̀ wɑ. Mɑ́ŋɑ́ tə wɑ, ʋ wulə ʋ də́, kɑn don zʋɑ. Ʋ yɑ̀ jə pɩ̀ʋ̀ kɑpɑn kunkoli, bɑ nə boŋə 'ɑlɩbɑtɩrɩ'. Tɩrɑlɩ nʋɡɑ yɑ̀ wulə kʋ wɑ, kʋ yɩ bɑ fwɑ nɑrədə pɑɑ tətə, yɑ́ kʋ kwənə də ɡɑ dɑ́ɑ́. Ʋ lwə kunkoli tə, ʋ tì tɩrɑlɩ nʋɡɑ tə ʋ lwɑ́ Zwezi yuu wɑ.
41014004	Kʋ wɑ̀ ywɑ́nɩ́ yɩ kʋ pɑ lɩ̀ɑ̀ tə duən yɑ̀ nə jə̀ə́ lɑ́, yɑ́ bɑ dɑ̀ń swɩ̀n duən con, bɑ wʋ́: "Tɩrɑlɩ nʋɡɑ kʋ tə kɑ cʋ̀ɡʋ̀ tə bɑ də̀ń jə.
41014005	Bɑ yɑ̀ wɑ̀ɑ́ kʋ bɑ tì bɑ yə̀ cɩnɩɑ səbikʋlɑnf1 biətwɑ, bɑ pɩn səbiu tə zʋrɑ nə". Bɑ lɩŋɑ dɑ̀ń zɑ̀n zəni kɑn tə yuu wɑ.
41014006	Yɑ́ Zwezi swɩ̀n bɑ con, ʋ wʋ́: "Á yɑɡɑ wɑ́ sənbwen. Bɛ̀ɛ̀ yɩrɩ nə ɑ́ mɑ cʋ̀ɡɑ̀ ʋ pùə́ nə? Kʋ tə, ʋ nə fwɑ ʋ pɑ nə, tə ziən.
41014007	Zʋrɑ wulə də ɑbɑ mɑ́ŋɑ́ mɑmɑ. Á wɑ̀ɑ́ bɑ zəni ɑ́ fwɑ mɑ́ŋɑ́ tə, ɑ́ nə swə. Yɑ́ ɑ̀ mʋ̀ ɡɑ bɑ́ yɑ də ɑbɑ mɑ́ŋɑ́ mɑmɑ.
41014008	Ʋ fwɑ ʋ dɩ̀ɑ̀n mɑŋɑ. Ʋ mɑnwɑrɩ ʋ lwə́ tɩrɑlɩ nʋɡɑ ɑ̀ yɩrɑ nə, sə ʋ mɑ kwɛn tə, tə nə wɑ́ zʋ ləbəri wɑ yɩrɩ.
41014009	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Bwɑ́lɩ́ tə mɑmɑ wɑ, bɑ nə wɑ́ swɩ̀n Yɩɩ sʋywɑ́ŋʋ́ tə lʋʋ mɑmɑ wɑ, bɑ wɑ́ mɑn kʋ tə, kɑn wɑ̀ tə nə tʋn, sə bɑ mɑ lìí ʋ nə".
41014010	Yisəkɑriyɔtə Zwidɑsə, Zwezi kɑrbɩɑ fuɡə bələ tə wɑ lìù don, dɑ̀ń vəli ʋ swɩ̀n Zwifə-bɑ Yɩɩ joŋwɑnɑ yun tɩ̀ɑ́n tə con də, ʋ mʋ̀ pɩ̀ɑ̀, sə ʋ kə Zwezi bɑ jɩ̀ɑ̀n wɑ.
41014011	Bɑ nə nì kʋ nətʋ, kʋ poli bɑ pùə́. Bɑ dɑ̀ń ɡɑ swɩ̀n də, bɑ wɑ́ pɑ wɑ́ səbiu. Zwidɑsə dɑ̀ń yɑ̀ wulə ʋ pɩ̀ɑ̀ cwəŋə nəzəŋu, sə ʋ mɑ kə Zwezi bɑ jɩ̀ɑ̀n wɑ.
41014012	Kʋ yɩ cɑ̀nɑ̀ tə təntən dɩɩn tə nə, Zwifə-bɑ nə də́ dipɛn tə, kʋ nə bɑ sɑbwɑrɩ kəni. Kʋ dɩɩn tə nə, bɑ yɑ̀ɑ́ ɡʋ pɑbii, sə bɑ mɑ fwɑ Pɑkə cɑ̀nɑ̀ wodiu. Kʋ mɑ́ŋɑ́ tə wɑ, Zwezi kɑrbɩɑ tə bwe wɑ́, bɑ wʋ́: "Yə̀n nə n pɩ̀ɑ̀, sə nə vɑ nə tɑnɩ Pɑkə cɑ̀nɑ̀ wodiu?"
41014013	Zwezi dɑ̀ń mɑ tʋn ʋ kɑrbɩɑ bələ, ʋ ɡɑ swɩ̀n bɑ con, ʋ wʋ́: "Á vələ Zwerizɑlɛmə wɑ. Á wɑ́ jə́rí bɛɛ də ʋ zɩŋɑ nɩ́ɑ́ kwɑ̀rɑ́, sə ɑ́ pú kʋ bɛɛ tə kwɑ.
41014014	Bwɑ́lɩ́ tə, ʋ nə zʋɑ, sə ɑ́ swɩ̀n dìə̀ tə tíú con, ɑ́ wʋ́: 'Kɑrnyɩnɑ bwe, sə ʋ jə́n dìə̀ tə, ʋ də ʋ kɑrbɩɑ tə nə wɑ́ də́ Pɑkə cɑ̀nɑ̀ wodiu kɑ wɑ̀ tə, wɑ yə̀n?'
41014015	Ʋ dɑ̀ń wɑ́ bɩrɩ ɑbɑ dəyuu dìə̀ nəfɑrʋ don, də bɑ kwɛn kɑ də zɩlɑ, tə nə mɛ. Mə lɑ́ nə ɑ́ wɑ́ tɑnɩ nə cɑ̀nɑ̀ tə wodiu".
41014016	Ʋ kɑrbɩɑ tə vəli tɩʋ tə wɑ, bɑ nɩ tə yìə̀n tə, ndə Zwezi yɑ̀ nə mɑn ʋ bɩrɩ bɑ nətʋ tə. Bɑ dɑ̀ń ɡɑ tɑnɩ Pɑkə cɑ̀nɑ̀ wodiu tə lɑ́ nə.
41014017	Mɑ́ŋɑ́ tə dədəni nə yí, Zwezi twi də ʋ kɑrbɩɑ fuɡə bələ tə.
41014018	Mɑ́ŋɑ́ tə, bɑ nə jə̀ń, bɑ wulə bɑ də́ tə, Zwezi swɩ̀n, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á mʋ̀ lɩ̀ɑ̀ tə, ɑ́ nə wulə ɑ́ də́ də nə, ɑ́ lìù don wɑ́ jɑ nə ʋ pɑ".
41014019	Ʋ kɑrbɩɑ tə mɛ pwìí cʋ̀ɡʋ̀, yɑ́ bɑ dɑ̀ń ɡɑ wulə wɑ́, bɑ bwe duən də̀ń nə, bɑ wʋ́: "Kʋ yɑ ɑ̀ mʋ̀, nɑɑɑ?"
41014020	Zwezi mɑ le bɑ, ʋ wʋ́: "Kʋ yɩ ɑ́ mʋ̀ fuɡə bələ tə wɑ lìù don nə. Kʋ tíú də twɑ́ ʋ kuli ʋ dipɛn tə də nə zʋŋɑ nədʋ tə wɑ.
41014021	Ləzwənə-Biuf1 wɑ́ tɩ, ndə kʋ nə pʋ́pʋ́nɩ́ Yɩɩ sɑɡɩ tə wɑ nətʋ tə. Yɑ́ kʋ dɑ̀ń wɑ́ yɑ̀ cɑ̀n kʋ pɑ lìù təntə nə, ʋ nə wɑ́ jɑ Ləzwənə-Biu tə ʋ pɑ. Bɑ yɑ̀ nə wɑ̀ kʋ bɛɛ tə lʋrɩ, kʋ yɑ̀ kʋkwɑ".
41014022	Mɑ́ŋɑ́ tə wɑ, bɑ nə wulə bɑ də́, Zwezi tì dipɛn, ʋ kə Yɩɩ lɛ̀ɛ̀ kʋ yɩrɩ. Kʋ kwɑ nə, ʋ fʋɑ fʋɑ kʋ, ʋ pɑ ʋ kɑrbɩɑ tə nə, ʋ ɡɑ swɩ̀n bɑ con, ʋ wʋ́: "Á joŋə kʋ tə, kʋ yɩ ɑ̀ yɩrɑ tə nə!"
41014023	Kʋ kwɑ nə, ʋ tì divɛn wùrú zʋŋɑ, ʋ kə Yɩɩ lɛ̀ɛ̀ kɑ yɩrɩ, ʋ ɡɑ tì kɑ ʋ pɑ bɑ. Bɑ mɛ nyʋɑ.
41014024	Zwezi swɩ̀n bɑ con, ʋ wʋ́: "Kʋ tə yɩ ɑ̀ mʋ̀ jɑnɑ nə. Jɑnɑ təntə nə bɩrɩ ɑ́ də Yɩɩ nimɑrʋ tə. Jɑnɑ təntə nə wɑ́ nɑn, lɩ̀ɑ̀ zənzən yɩrɩ.
41014025	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Aý kʋ́ʋ̀ bɑ́ nyʋ divɛn kʋ tə, kʋ jɑ vələ dɩɩn tə, ɑ̀ nə kʋ́ʋ̀ wɑ́ nyʋ kʋ Yɩɩ sɑ̀ń nə".
41014026	Kʋ kwɑ nə, bɑ nun cɑ̀nɑ̀ tə nuŋi, bɑ ɡɑ zɑ̀n bɑ vɑ pɑɑn tə yuu wɑ, bɑ nə boŋə 'oliviye tɩ̀ɑ́n pɑɑn'.
41014027	Zwezi swɩ̀n ʋ kɑrbɩɑ tə con, ʋ wʋ́: "Á mɑmɑ wɑ́ vɩ nə ɑ́ dʋɡʋ. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Aý wɑ́ ɡʋ pɑyɩrʋ tə, pee tə wɑ́ lɑɡɑ duən yɑ́ɑ́ nə'.
41014028	Yɑ́ mɑ́ŋɑ́ tə wɑ, ɑ̀ nə wɑ́ pìí ɑ̀ bwin ɑ̀ nɑn, kʋ kwɑ nə, ɑ̀ wɑ́ vɑ ɑ̀ dɩ̀ɑ̀n ɑbɑ Gɑlile nɑɡwɑnɑɑ wɑ".
41014029	Piyɛrə mɑ swɩ̀n ʋ con, ʋ wʋ́: "Lɩ̀ɑ̀ mɑmɑ nə swə bɑ vɩ mʋ́ bɑ dʋɡʋ, ɑ̀ mʋ̀ bɑ́ mʋ́ vɩ ɑ̀ dʋɡʋ".
41014030	Zwezi mɑ le wɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Zə̀n tɩtɩn kʋ tə tətə mɑmɑ, də cəbɩʋ tə wɑ̀ kwi nɛɛ bələ, n wɑ́ tɛn nɛɛ bɑtwɑ də, n yə̀rì nə".
41014031	Piyɛrə mɑ kwɛn ʋ swɩ̀n ʋ kə yɩɩ nə, ʋ wʋ́: "Aý bɑ́ swɩ̀n mɑmɑ də, ɑ̀ yə̀rì mʋ́, də kʋ nə swə kʋ yɩ, ɑ̀ wɑ́ tɩ də mʋ́". Ʋ kɑrbɩɑ tə duən tə də swɩ̀n kʋ mʋ̀ yoo nədʋ təntə.
41014032	Kʋ kwɑ nə, Zwezi də ʋ kɑrbɩɑ tə dɑ̀ń vəli bɑ yí bwɑ́lɩ́ tə, bɑ nə boŋə 'Zwesemɑne'. Zwezi swɩ̀n ʋ kɑrbɩɑ tə con, ʋ wʋ́: "Á jənə yəbə, də ɑ̀ vələ yɑ́ɑ́, sə ɑ̀ jʋn Yɩɩ".
41014033	Ʋ jɩn Piyɛrə də Zwɑkə də Zwɑn, ʋ jɑ vɑ yɑ́ɑ́. Yɑ́ fən də pucʋnɩ wulə tə zwɩ wɑ́.
41014034	Ʋ dɑ̀ń mɑ swɩ̀n bɑ con, ʋ wʋ́: "Tɩɑn pucʋnɩ súə́ nə. Á jənə yəbə, ɑ́ dɑ̀nɑ̀ kɑ́ dwɛ̀!"
41014035	Ʋ dɑ̀ń mɑ vɑ yɑ́ɑ́ mɑncɩn, ʋ tʋ tɩɑ ʋ yɑ́ɑ́ yuu, ʋ ɡɑ lòrì Yɩɩ, ʋ wʋ́: "Kʋ yɑ̀ nə wɑ̀ɑ́, sə cɑ̀n mɑ́ŋɑ́ kʋ tə vɑ yɩŋʋnɑ kʋ yɑ́ nə".
41014036	Ʋ swɩ̀n, ʋ wʋ́: "Bɑbɑ, ɑ̀ nyɩnɑ, wiən tə mɛ wɑ̀ɑ́ tə tʋŋɑ n con nə. Pɑ, sə yɑcɑrɑ tətə twiən tə yɑ́ nə. Yɑ́ kʋ nə tɑ̀, sə kʋ tʋn, ndə ɑ̀ mʋ̀ nə pɩ̀ɑ̀ nətʋ, kʋ yɩ, sə kʋ tʋn ndə n mʋ̀ nə nə pɩ̀ɑ̀ nətʋ tə".
41014037	Kʋ kwɑ nə, ʋ pìí ʋ bɑ̀ ʋ kɑrbɩɑ bɑtwɑ tə con, də bɑ dwɛ̀. Ʋ mɑ bwe Piyɛrə, ʋ wʋ́: "Simon, n dwɛ̀ nɑɑɑ? N wɑ̀ wɑ̀nɩ́ n súrí n yɩ́ɑ́, n dɩ̀ɑ̀n nə luɡu nədʋ də tətə?
41014038	Á súrə́ ɑ́ yɩ́ɑ́, ɑ́ ɡɑ lòrì Yɩɩ, sə ʋ sɑn ɑbɑ, sə Sɩtɑnɑ dɑ̀n kɑ́ wɑ̀nɩ́ ɑbɑ, ʋ də́də́n, sə ʋ yiɡu, ʋ pɑ ɑ́ tʋn yokʋkwɩʋn. Ləzwənə pubʋŋɑ mʋ̀ yɑ̀ɑ́ pɩ̀ɑ̀, sə kʋ fwɑ zəni, yɑ́ ʋ yɩrɑ ɡɑ bɑ dɩ̀ɑ̀n jə kʋ fwɑ kʋ".
41014039	Ʋ kʋ́ʋ̀ lɛ ʋ vɑ yɩŋʋnɑ, ʋ lòrì Yɩɩ, ʋ tə ɡɑ bwɛ́ tə sʋ̀rɑ̀n təntə tətə.
41014040	Ʋ ɡɑ kʋ́ʋ̀ pìí ʋ bɑ̀ ʋ kɑrbɩɑ tə con. Ʋ kʋ́ʋ̀ yí də bɑ dwɛ̀, bɑ wɑ̀rɩ̀ bɑ yɩ́ɑ́ bɑ súrí dwɩɑn tə yɩrɩ. Bɑ yɑ̀ kʋ́ʋ̀ yə̀rì yoo tə, bɑ nə wɑ́ swɩ̀n ʋ con.
41014041	Ʋ nə pìí ʋ bɑ̀ kʋ bɑtwɑ tə nə, ʋ swɩ̀n bɑ con, ʋ wʋ́: "Á tə yɩ ɑ́ tə́ɡə́ ɑ́ dwɛ̀? Kʋ mɛ nətʋ! Mɑ́ŋɑ́ yí. Á nəŋə, bɑ wɑ́ jɑ Ləzwənə-Biuf1, bɑ kə cʋnɑ lɩ̀ɑ̀ tə jɩ̀ɑ̀n wɑ.
41014042	Á zɑŋɑ yɩɩ nə, nə virə! Á nəŋə, bɛɛ tə nə wɑ́ jɑ nə ʋ pɑ, tə bwələ yəbə".
41014043	Zwezi yɑ̀ tə wulə ʋ swɩ̀n, lɑlɑ də Zwidɑsə yí. Ʋ də yɑ̀ yɩ ʋ kɑrbɩɑ fuɡə bələ tə wɑ lìù don. Lɑlʋʋ yɑ̀ wulə ʋ kwɑ də bɑ jɩ̀ɑ̀n lɑɡʋrɩ sɩ̀ɑ́n də dɑnɡwələn. Bɑ yɩ Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n, də bɑ nəkwɩnɑ tə yɑ̀ nə tʋn bɑ.
41014044	Zwidɑsə, bɛɛ tə nə wɑ́ jɑ Zwezi ʋ pɑ tə, bɩrɩ lɩ̀ɑ̀ tə nətʋ tə, ʋ yɑ̀ nə wɑ́ fwɑ: "Bɛɛ tə, ɑ̀ nə wɑ́ jɑ ɑ̀ kʋkwɑlɩf1 tə, mə ʋ mʋ̀ nə, ɑ́ nə pɩ̀ɑ̀. Á jɑnɑ wɑ́, ɑ́ cɩɑ ʋ nə zəni".
41014045	Mɑ́ŋɑ́ tə Zwidɑsə nə yí, lɑlɑ də ʋ fɑ̀rʋ́ ʋ yí Zwezi yɩrɑ, ʋ ɡɑ swɩ̀n ʋ con, ʋ wʋ́: "Kɑrnyɩnɑ!" Ʋ dɑ̀ń ɡɑ kʋkwɑlɩ wɑ́.
41014046	Bɑ duən tə dɑ̀ń mɑ jɑ Zwezi.
41014047	Yɑ́ kɑrbɩɑ tə yɑ̀ nə wulə lɑ́ tə wɑ lìù don cʋrɩ ʋ lɑɡʋrɩ sɩ̀ʋ́, ʋ mɑ zɑ Yɩɩ joŋwɑnɑ yun tɩ̀ɑ́n nəkwɩɑ tə tʋ̀tʋ̀nʋ̀ zɩɩn ʋ ɡwəŋə.
41014048	Zwezi swɩ̀n bɑ con, ʋ wʋ́: "Á twi də lɑɡʋrɩ sɩ̀ɑ́n də dɑnɡwələn, sə ɑ́ mɑ jɑ nə, ndə ɑ̀ yɩ ŋwɩ̀ɑ̀n tə, ɑ̀ nə ɡwɩ lɩ̀ɑ̀.
41014049	Dɩɩn mɑmɑ, ɑ̀ yɑ̀ wulə də ɑbɑ, ɑ̀ yɑ̀ kɑ̀rɩ̀ lɩ̀ɑ̀ Zwifə-bɑ Yɩɩ dìə̀ tə wɑ, ɑ́ ɡɑ wɑ̀ nə jɩn. Yɑ́ kʋ tə dɑ̀ń tʋn, sə kʋ tə nə pʋ́pʋ́nɩ́ Yɩɩ sɑɡɩ tə wɑ nii mɑ sú".
41014050	Ʋ kɑrbɩɑ tə mɛ dɑ̀ń yɑ́ wɑ́, bɑ ɡɑ dəri.
41014051	Bɑlɑndʋrʋ don yɑ̀ púə́ Zwezi kwɑ. Gɑnyɑʋ cɩcɩ nə ʋ yɑ̀ bɩbɑrɩ. Lɩ̀ɑ̀ tə yɑ̀ pɩ̀ɑ̀, sə bɑ jɑ wɑ́,
41014052	yɑ́ ʋ pɩ̀rʋ́ ʋ jon, ʋ dʋɡʋ ɡɑnyɑʋ tə, ʋ ɡɑ dəri də ʋ yɑswələ.
41014053	Lɩ̀ɑ̀ tə jɩn Zwezi, bɑ jɑ vɑ Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə sɑ̀ń. Yɩɩ joŋwɑnɑ yun tɩ̀ɑ́n tə, də Zwifə-bɑ nəkwɩnɑ tə, də Yɩɩ nii yənu tɩ̀ɑ́n tə yɑ̀ kun kʋ bwɑ́lɩ́ təntə nə.
41014054	Piyɛrə yɑ̀ púə́ Zwezi kwɑ yɩŋʋnɑ. Ʋ zʋɑ Yɩɩ joŋwɑnɑ yun tɩ̀ɑ́n nəkwɩɑ tə dəwoo wɑ. Ʋ jə̀ə́ lɑntə də Yɩɩ dìə̀ lɩ̀ɑ̀ tə nə cɩ̀ kɑ nə, ʋ ywèrì mən.
41014055	Yɩɩ joŋwɑnɑ yun tɩ̀ɑ́n tə, də yun tɩ̀ɑ́n tə duən mɑmɑ, bɑ nə bʋ̀rɩ̀ bʋ̀rɑ̀ tə, yɑ̀ pɩ̀ɑ̀ yoo, sə bɑ kə Zwezi yuu wɑ. Bɑ yɑ̀ pɩ̀ɑ̀, sə bɑ ɡʋ wɑ́, yɑ́ bɑ bɑ yoo mɑmɑ nɑ.
41014056	Lɩ̀ɑ̀ nə dɑ́ɑ́ yɑ̀ kʋnɩ kʋnkʋn bɑ kəni Zwezi nii nə, yɑ́ bɑ níə́ yɑ̀ bɑ duən twɑ́.
41014057	Bɑ duən dɑ̀ń mɑ zɑ̀n bɑ kʋnɑ kʋnkʋn tə tə, bɑ kə ʋ nii nə, bɑ wʋ́:
41014058	"Nə nì də, ʋ swɩ̀n, ʋ wʋ́: 'Aý wɑ́ mɑ̀ Zwifə-bɑ Yɩɩ dìə̀ kɑ tə, lɩ̀ɑ̀ nə lwə̀. Dɩɑn bɑtwɑ nii nə, ɑ̀ wɑ́ lwɑ̀ kɑ don, kɑ nə bɑ́ yɑ̀ ləzoni nə lwə̀'."
41014059	Yɑ́ də kʋ mʋ̀ yoo təntə mɛ, bɑ níə́ yɑ̀ tə bɑ duən twɑ́.
41014060	Yɩɩ joŋwɑnɑ yun tɩ̀ɑ́n nəkwɩɑ tə dɑ̀ń mɑ zɑ̀n lɩ̀ɑ̀ tə mɛ yɑ́ɑ́ nə, ʋ bwe Zwezi, ʋ wʋ́: "N bɑ yoo le, nɑɑɑ? Bɛ̀ɛ̀ nə lɩ̀ɑ̀ bɑ tə swɩ̀n, bɑ kəni n yuu wɑ?"
41014061	Yɑ́ Zwezi púə́ ʋ nii, ʋ ɡɑ bɑ yoo swɩ̀n. Yɩɩ joŋwɑnɑ yun tɩ̀ɑ́n nəkwɩɑ tə kʋ́ʋ̀ bwe wɑ́, ʋ wʋ́: "N yɩ Kərisə tə, ʋ nə yɩ Yɩɩ tə, bɑ nə bwɩ, ʋ nə bìú nɑɑɑ?"
41014062	Zwezi mɑ le, ʋ wʋ́: "Aý mʋ̀ nə yɩ wɑ́. Á ɡɑ wɑ́ nɑ Ləzwənə-Biuf1, də ʋ jə̀ə́ Yɩɩ tə, ʋ nə wulə tə mɛ yuu wɑ, jɩzənf1 nə. Á wɑ́ nɑ wɑ́ də ʋ nɑŋɑ lɑnworu bɑkwɑn tə wɑ, ʋ bɩ̀ɑ̀n".
41014063	Yɩɩ joŋwɑnɑ yun tɩ̀ɑ́n nəkwɩɑ tə dɑ̀ń mɑ cɩrʋ ʋ ɡɑ̀nʋ̀ də lɩŋɑ, ʋ ɡɑ swɩ̀n, ʋ wʋ́: "Nə kʋ́ʋ̀ bɑ lɩ̀ɑ̀ pɩ̀ɑ̀, sə bɑ bɩrɩ nəbɑ yoo don.
41014064	Á nì, ʋ nə swɩ̀n ʋ twɩn Yɩɩ nətʋ. Bɛ̀ɛ̀ nə ɑ́ bʋŋɑ kʋ yuu wɑ?" Bɑ mɛ dɑ̀ń mɑ swɩ̀n də, ʋ mɛ, sə bɑ bʋ̀rɩ̀ ʋ bʋ̀rɑ̀, sə bɑ ɡʋ wɑ́.
41014065	Bɑ duən dɑ̀ń ɡɑ pi mɩmɩɑn bɑ lwɑ́ Zwezi yuu wɑ. Bɑ pú ʋ yɩ́ɑ́ nə, bɑ mɑ̀ wɑ́ də jɩɡunɡulə, yɑ́ bɑ ɡɑ swɩ̀n ʋ con, bɑ wʋ́: "Lwɑrɩ lìù tə nə fwɑ mʋ́ kʋ tə!" Yɩɩ dìə̀ lɩ̀ɑ̀ tə nə cɩ̀ kɑ nə tə jɩn Zwezi, bɑ fɑrʋ ʋ pɩpɑrɑ nə.
41014066	Piyɛrə yɑ̀ tə nə wulə dəwoo tə wɑ, də nə̀ń Yɩɩ joŋwɑnɑ yun tɩ̀ɑ́n nəkwɩɑ tə tʋtʋnbʋɑ nə ʋ yí.
41014067	Ʋ nɩ Piyɛrə, də ʋ wulə ʋ ywèrì mən tə, ʋ ywɑ̀ń wɑ́ zəni, ʋ ɡɑ swɩ̀n ʋ con, ʋ wʋ́: "N mʋ̀, n də yɑ̀ wulə də Nɑzɑrɛtə Zwezi tə".
41014068	Yɑ́ Piyɛrə dɑ̀ń tɛn, ʋ wʋ́: "Aý yə̀rì kʋ tə, n nə wulə n swɩ̀n tə, ɑ̀ bɑ kʋ də̀ń nə̀ń". Ʋ nə zɑ̀n ʋ nɑn dəwoo tə wɑ, ʋ zʋ kwələ wɑ, cəbɩʋ nə kʋ kwi.
41014069	Yɑ́ tʋtʋnbʋɑ tə nə nɩ wɑ́ kʋ́ʋ̀ zɑ̀n ʋ swɩ̀n lɩ̀ɑ̀ tə, yɑ̀ nə wulə lɑ́ tə con, ʋ wʋ́: "Bɛɛ wɑ̀ tə yɩ bɑ wɑ lìù don". Piyɛrə mɑ kʋ́ʋ̀ tɛn kʋ.
41014070	Kʋ fwɑ mɛ̀, də lɩ̀ɑ̀ tə, bɑ nə wulə lɑ́, tə kʋ́ʋ̀ swɩ̀n Piyɛrə con, bɑ wʋ́: "N də cɩ́ɡɑ́ yɩ bɑ wɑ lìù don, n də nə yɩ Gɑlile tíú tə yɩrɩ".
41014071	Piyɛrə dɑ̀ń mɑ dù, ʋ wʋ́: "Sə Yɩɩ cʋ̀ɡʋ̀ nə, də ɑ̀ nə kʋnɩ. Aý dùə̀ də, ɑ̀ yə̀rì bɛɛ tə, ɑ́ nə swɩ̀n ʋ yoo".
41014072	Kʋ mɑ́ŋɑ́ tə nə, də cəbɩʋ tə kʋ́ʋ̀ kwi nɛɛ bələ nii nə. Piyɛrə dɑ̀ń mɑ lìí kʋ tə, Zwezi yɑ̀ nə swɩ̀n ʋ con, ʋ wʋ́: "Də cəbɩʋ tə nə wɑ̀ kwi nɛɛ bələ, n wɑ́ tɛn nɛɛ bɑtwɑ də, n yə̀rì nə". Ʋ dɑ̀ń mɑ wulə ʋ kwi.
41015001	Jɩjʋ fuən fuən, Zwifə-bɑ Yɩɩ joŋwɑnɑ yun tɩ̀ɑ́n, də bɑ nəkwɩnɑ, də Yɩɩ nii yənu tɩ̀ɑ́n, də yun tɩ̀ɑ́n tə duən mɛ, bɑ nə bʋ̀rɩ̀ bʋ̀rɑ̀ tə, kun duən nə, bɑ vʋrʋ, sə bɑ nɑ won tə, bɑ nə wɑ́ mɑ fwɑ Zwezi. Bɑ jɩn wɑ́, bɑ vwɑ bɑ jɑ vɑ bɑ pɑ Pilɑtə nə.
41015002	Pilɑtə dɑ̀ń bwe wɑ́, ʋ wʋ́: "N mʋ̀ nə yɩ Zwifə-bɑ pɩ̀ʋ́ tə?" Zwezi mɑ le wɑ́, ʋ wʋ́: "Mə kʋ yɩ nətʋ, ndə n nə swɩ̀n tə!"
41015003	Yɩɩ joŋwɑnɑ yun tɩ̀ɑ́n yɑ̀ jə yìə̀n, bɑ jɑ zɩɡɑ Zwezi nə.
41015004	Pilɑtə mɑ kʋ́ʋ̀ kwɛn ʋ bwe wɑ́, ʋ wʋ́: "N nə̀ń yìə̀n tə, bɑ nə kəni n yuu wɑ! N bɑ́ sʋɡʋ jə?"
41015005	Yɑ́ Zwezi kʋ́ʋ̀ wɑ̀ yoo mɑmɑ le, kʋ pɑ kʋ ɡwɑ́rɩ́ Pilɑtə.
41015006	Pɑkə cɑ̀nɑ̀ mɑmɑ nə yí, Pilɑtə yɑ̀ɑ́ dʋɡʋ bɑ̀ń dìə̀ lìù don, wɑ̀ tə lɩ̀ɑ̀ tə mɑmɑ nə yɑ̀ɑ́ lòrì, sə ʋ dʋɡʋ.
41015007	Bɛɛ don, bɑ nə boŋə Bɑrɑbɑsə, yɑ̀ wulə bɑ̀ń dìə̀ wɑ. Ʋ yɑ̀ wulə lɑ́ də lɩ̀ɑ̀ duən, ʋ də bɑ nə suɡu lɩ̀ɑ̀, bɑ kə Romə-bɑ yɑ́ɑ́ tɩ̀ɑ́n tə nə, mɑ́ŋɑ́ don wɑ, yɑ́ bɑ ɡɑ ɡʋ lìù yɩrɩ.
41015008	Lɑlʋʋ tə dɑ̀ń mɑ dɩ̀ Pilɑtə con. Bɑ mɑ lòrì wɑ́ kʋ tə, ʋ yɑ̀ɑ́ nə fwɑ ʋ pɑ bɑ Pɑkə cɑ̀nɑ̀ mɑ́ŋɑ́ mɑmɑ wɑ, sə ʋ fwɑ kʋ ʋ pɑ bɑ.
41015009	Pilɑtə mɑ bwe bɑ, ʋ wʋ́: "Á pɩ̀ɑ̀, sə ɑ̀ dʋɡʋ Zwifə-bɑ pɩ̀ʋ́ tə nɑɑɑ?"
41015010	Ʋ yɑ̀ yə̀ə́ Yɩɩ joŋwɑnɑ yun tɩ̀ɑ́n tə nə jɑ Zwezi bɑ bɑ̀ ʋ con tə də̀ń. Bɑ pɩn wɑ́ Zwezi, bɑ yɑ̀ nə jə wʋɡwɩʋ də wɑ́ tə yɩrɩ.
41015011	Yɑ́ Yɩɩ joŋwɑnɑ yun tɩ̀ɑ́n tə suɡu lɑlʋʋ tə, sə bɑ lòrì Pilɑtə, sə ʋ dʋɡʋ Bɑrɑbɑsə mʋ̀ʋ́.
41015012	Pilɑtə mɑ kʋ́ʋ̀ bwe lɩ̀ɑ̀ tə, ʋ wʋ́: "Bɛ̀ɛ̀ nə ɑ́ dɑ̀ń pɩ̀ɑ̀, sə ɑ̀ jɑ ʋ tə, ɑ́ nə mɑ boŋə 'Zwifə-bɑ pɩ̀ʋ́' tə, ɑ̀ mɑ fwɑ?"
41015013	Bɑ mɑ le wɑ́, də bɑ cə̀rí, bɑ wʋ́: "Pɑ, sə bɑ pɑɑ wɑ́ dɑɡɑrʋ yuu wɑ!"
41015014	Pilɑtə mɑ bwe bɑ, ʋ wʋ́: "Bɛ̀ɛ̀ yokʋkwɩʋn nə ʋ fwɑ?" Yɑ́ bɑ kʋ kwɛn bɑ cə̀rí, bɑ kə yɩɩ nə, bɑ wʋ́: "Pɑ, sə bɑ pɑɑ wɑ́ dɑɡɑrʋ yuu wɑ!"
41015015	Pilɑtə yɑ̀ pɩ̀ɑ̀, sə ʋ poli lɑlʋʋ tə pùə́, ʋ dɑ̀ń mɑ zɑ̀n ʋ dʋɡʋ Bɑrɑbɑsə, ʋ pɑ bɑ. Kʋ kwɑ nə, ʋ pɩn bɑ mɑ̀ Zwezi də fɩfɩrɑn, ʋ ɡɑ tì wɑ́ ʋ pɑ, sə bɑ pɑɑ wɑ́ dɑɡɑrʋ yuu wɑ.
41015016	Pɑmɑnɑ tə jɩn Zwezi, bɑ jɑ zʋ yɑ́ɑ́ tíú tə dəwoo wɑ, bʋ̀rɑ̀ dìə̀ tə nə wulə lɑ́. Bɑ dɑ̀ń ɡɑ bon bɑ duən pɑmɑnɑ tə mɛ.
41015017	Bɑ tì ɡɑnsɩɑn mwin, bɑ mɑ zʋ Zwezi, bɑ sʋ cɑsʋrɑn yupuu, bɑ tún ʋ yuu wɑ.
41015018	Bɑ dɑ̀ń ɡɑ wulə bɑ jʋ̀nɩ̀ wɑ́, bɑ wʋ́: "Nə jʋ̀nɩ̀ mʋ́, Zwifə-bɑ pɩ̀ʋ́!"
41015019	Bɑ dɑ̀ń ɡɑ mɑ̀ ʋ yuu nə də mɩʋ. Bɑ pi mɩmɩɑn bɑ lwɑ́ ʋ yuu wɑ. Bɑ dɑ̀ń ɡɑ toli bɑ nɑdwɑnɑ yuu, bɑ kwɛ́ tɩɑ ʋ yɑ́ɑ́ con.
41015020	Bɑ nə mʋn wɑ́ bɑ zwɛ̀, bɑ lɩ ɡɑnsɩɑn mwin tə, bɑ ɡɑ kʋ́ʋ̀ pìí bɑ zʋ wɑ́ ʋ tətə ɡɑnɑn tə. Kʋ kwɑ nə, bɑ jɩn wɑ́ bɑ vɑ, sə bɑ pɑɑ dɑɡɑrʋ yuu wɑ.
41015021	Mɑ́ŋɑ́ tə, Zwezi də pɑmɑnɑ tə nə wulə cwəŋə wɑ, bɑ jə́rí bɛɛ don, bɑ nə boŋə Sirɛnə Simon. Ʋ yɩ Alɛkəzɑndərə də Rifisəf1 nyɩnɑ. Ʋ yɑ̀ yɩ ʋ nɑŋɑ ʋ kɑ́rɑ́ wɑ. Pɑmɑnɑ tə kɑ́lʋ́ bɑ pɑ ʋ zɩn Zwezi dɑɡɑrʋ tə.
41015022	Bɑ jɩn Zwezi bɑ jɑ vɑ bwɑ́lɩ́ don, bɑ nə boŋə 'Goləɡʋtɑ'. Kʋ də̀ń nə yɩ 'yuzʋŋɑ bwɑ́lɩ́'.
41015023	Bɑ yɑ̀ pɩ̀ɑ̀, sə bɑ pɑ wɑ́ divɛn, bɑ nə ɡùlí yɑcɑrɑ tɩ̀ʋ́, bɑ nə boŋə 'mirə' tə wɑ, yɑ́ Zwezi vɩɡɑ.
41015024	Kʋ kwɑ nə, bɑ pɑɑ wɑ́ dɑɡɑrʋ tə yuu wɑ. Bɑ tɑ́ kwɛ́ bɑ mɑ tɑrɑ ʋ ɡɑnɑn, sə bɑ nɑ kʋ tə, bɑ lìù mɑmɑ nə wɑ́ tì.
41015025	Bɑ pɑɑ wɑ́ jɩjʋ luɡu nʋɡʋ mɑ́ŋɑ́ wɑ.
41015026	Dɑʋ tə yuu, bɑ ken pʋ́pʋ́nɑ́ duən lɑ́ nə, tə nə bɩrɩ won tə, kʋ nə pɩn, bɑ mɑ ɡʋ wɑ́. Kʋ pʋ́pʋ́nɩ́, kʋ wʋ́: 'Zwifə-bɑ pɩ̀ʋ́'.
41015027	Bɑ pɑɑ ŋwɩnɑ bələ duən, bɑ nə ɡwɩ lɩ̀ɑ̀, kʋ mɑ́ŋɑ́ tə wɑ kʋ bwɑ́lɩ́ təntə nə də Zwezi. Ʋ don yɩ ʋ jɩzən yuu, ʋ don tə yɩ ʋ jɩɡwiə yuu.
41015028	[Kʋ tʋn nətʋ, sə kʋ tə nə pʋ́pʋ́nɩ́ Yɩɩ sɑɡɩ tə wɑ, nii mɑ sú: "Bɑ ɡɑ̀lɩ̀ wɑ́ bɑ kə yolwɑnfwɑnɑ wɑ".]
41015029	Lɩ̀ɑ̀ tə, bɑ nə twɑ́ lɑ́, bɑ lɛ yɑ̀ɑ́ vuvuɡu bɑ yuu, bɑ ɡɑ twɩn wɑ́: "Həyi! N mʋ̀ lìù tə, n yɑ̀ nə pɩ̀ɑ̀, sə n mɑ̀ Zwifə-bɑ Yɩɩ dìə̀ tə, n ɡɑ lwɑ̀ kɑ don dɩɑn bɑtwɑ nii nə.
41015030	N tətə dɑ̀ń jon n tɩ̀ɑ̀n! Nɑn dɑɡɑrʋ tə yuu n cú".
41015031	Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə də yɑ̀ mʋŋɑ Zwezi, bɑ ɡɑ swɩ̀n duən con, bɑ wʋ́: "Ʋ wɑ̀ɑ́ lɩ̀ɑ̀ duən ʋ joŋə, yɑ́ ʋ wɑ̀rɩ̀ ʋ tətə ʋ joŋə.
41015032	Ʋ mʋ̀ lìù tə, ʋ nə wʋ́, ʋ yɩ Kərisə tə, ʋ nə yɩ Yɩzərɑyɛlə pɩ̀ʋ́, ʋ dɑ̀ń nɑn dɑɡɑrʋ tə yuu ʋ cú sɩ́ʋ́n. Nə nə nɩ kʋ mʋ̀ təntə, nə dɑ̀ń wɑ́ kə nə wɑɑ ʋ nə". Lɩ̀ɑ̀ tə, bɑ yɑ̀ nə pɑɑ Zwezi səpuni nə də yɑ̀ twɩn wɑ́.
41015033	Yikunu púə́ tɩɑ tə mɛ nə, kʋ nə zɩɡɩ yɩcɑʋ luɡu fuɡə bələ mɑ́ŋɑ́, kʋ jɑ vɑ dədəni luɡu bɑtwɑ.
41015034	Yɑ́ luɡu bɑtwɑ mɑ́ŋɑ́ nə yí, Zwezi bubwi ʋ kə yɩɩ nə də ʋ lʋʋ sʋɡʋ, ʋ wʋ́: "Eloyi, Eloyi, lɑmɑ sɑbɑtɑnɩ?" Kʋ də̀ń nə yɩ: "Aý Yɩɩ, ɑ̀ Yɩɩ, bɛ̀ɛ̀ nə pɩn, n mɑ vɩ nə n dʋɡʋ?"
41015035	Lɩ̀ɑ̀ tə duən yɑ̀ nə wulə lɑ́ nì ʋ kori, bɑ ɡɑ swɩ̀n, bɑ wʋ́: "Á cʋɡɑ, ʋ boŋə Yɩɩ nii sʋ̀sʋ̀nʋ̀ Eli".
41015036	Bɑ lìù don dəri ʋ vɑ ʋ tì cɑnfɩnsɩʋ, ʋ lə divɛn nyʋnʋ wɑ. Ʋ tì kʋ ʋ vwɑ mɩʋ nii nə, ʋ lɑ̀rɩ̀ Zwezi nə, sə ʋ nyʋ. Ʋ ɡɑ swɩ̀n, ʋ wʋ́: "Á zɩɡɑ, nə wɑ́ nɑ də, Eli nə wɑ́ bɑ̀ ʋ cú wɑ́ dɑɡɑrʋ tə yuu".
41015037	Yɑ́ Zwezi bubwi ʋ kə yɩɩ nə, ʋ mɩɩ ɡɑ zwɛ̀.
41015038	Zwifə-bɑ Yɩɩ dìə̀ tə wɑ, mimii ɡɑ̀nʋ̀ zɩɡɩ yɩɩ nə, kʋ cɩrɩf1 kʋ cú tɩɑ, kʋ pwɛ̀ bələ.
41015039	Romə-bɑ pɑmɑnɑ bíí yuu tíú yɑ̀ nə zɩɡɑ Zwezi yɑ́ɑ́ con, nɩ nətʋ ʋ nə tɩɡɑ, ʋ swɩ̀n, ʋ wʋ́: "Bɛɛ tə cɩ́ɡɑ́ yɑ̀ yɩ Yɩɩ-Biu!"
41015040	Kɑnɑ duən də yɑ̀ zɩɡɑ yɩŋʋnɑ, bɑ ywɑ̀ŋɑ́. Mɑri Mɑdəlɛnə, də Zwɑkə nəmɑɑ də Zwoze nuu Mɑri, də Sɑlome də yɑ̀ wulə bɑ wɑ.
41015041	Bɑ kɑnɑ təntə yɑ̀ púə́ Zwezi kwɑ, mɑ́ŋɑ́ tə, ʋ yɑ̀ nə wulə Gɑlile nɑɡwɑnɑɑ wɑ, bɑ tʋŋɑ bɑ pɩn wɑ́. Kɑnɑ duən də yɑ̀ wulə lɑ́, bɑ nə twɑ́ ʋ nə bɑ vɑ Zwerizɑlɛmə.
41015042	-
41015043	Dədəni twi kʋ yí, bɑ ɡɑ wulə bɑ kəni Zwifə-bɑ sìə́ dɩɩn tə sírí. Kʋ mɑ́ŋɑ́ tə wɑ, Arimɑte Zwʋzɛfə yí bwɑ́lɩ́ tə wɑ, bɑ nə pɑɑ Zwezi. Zwʋzɛfə yɑ̀ wulə lɩ̀ɑ̀ tə wɑ, bɑ nə bʋ̀rɩ̀ bʋ̀rɑ̀ tə. Ʋ yɑ̀ yɩ lìù tə lɩ̀ɑ̀ mɛ nə zìlí. Ʋ yɑ̀ dɑ̀nɩ̀ Yɩɩ pɑ̀rɩ̀ tə, kʋ nə wɑ́ bɑ̀ wiən tə mɛ yuu wɑ. Zwʋzɛfə wɑ̀ fən dəri, sə ʋ vɑ Pilɑtə con, ʋ lòrì cwəŋə, sə ʋ ɡùrì Zwezi.
41015044	Mɑ́ŋɑ́ tə wɑ, Pilɑtə nə nì də Zwezi mɑnwɑrɩ ʋ tɩ, tə ɡwɑ́rɩ́ wɑ́ zəni. Ʋ dɑ̀ń mɑ tʋn bɑ bon pɑmɑnɑ yuu tíú, sə ʋ bwe wɑ́: "Zwezi cɩ́ɡɑ́ tɩɡɑ kʋ dɩ́ɑ́n nɑɑɑ?"
41015045	Mɑ́ŋɑ́ tə, pɑmɑnɑ yuu tíú tə nə le wɑ́, ʋ dɑ̀ń pɩn cwəŋə Zwʋzɛfə nə, sə ʋ tì Zwezi.
41015046	Zwʋzɛfə vəli ʋ yə̀ ɡɑnpon. Ʋ cú Zwezi dɑɡɑrʋ tə yuu wɑ. Ʋ pəpəni wɑ́ də ɡɑ̀nʋ̀ tə, ʋ jɑ vɑ ʋ tún ləbəri wɑ, bɑ nə kʋɑ pɩ̀ʋ̀ kɑpɑn wɑ. Kʋ kwɑ nə, ʋ yiɡu kɑpɑn nəfɑrʋ, ʋ mɑ sun bʋʋ tə nii nə.
41015047	Mɑri Mɑdəlɛnə, də Zwoze nuu Mɑri yɑ̀ wulə bɑ ywɑ̀ŋɑ́ bwɑ́lɩ́ tə, bɑ nə kəni Zwezi.
41016001	Zwifə-bɑ sìə́ dɩɩn tə nə kɛ̀ń, Mɑri Mɑdəlɛnə, də Zwɑkə nuu Mɑri, də Sɑlome yə̀ tɩrɑlɩ, bɑ jɑ kʋ bɑ vɑ, sə bɑ mɑ tùrì Zwezi yɩrɑ.
41016002	Kʋ dɩɩn tə jɩjʋ fuən fuən, yɩɩ pɩ́ʋ́n mɑ́ŋɑ́ wɑ, bɑ zɑ̀n bɑ vɑ ləbəri tə bwɑ́lɩ́ nə.
41016003	Bɑ yɑ̀ swɩ̀n duən con, bɑ wʋ́: "Wɑ̀ɑ̀ nə wɑ́ bəbəli kɑpɑn, tə nə wulə ləbəri tə nii nə, ʋ pɑ nəbɑ?"
41016004	Yɑ́ mɑ́ŋɑ́ tə, bɑ nə ywɑ̀ń, bɑ nɩ də, bɑ bəbəli kɑpɑn nəfɑrʋ tə bɑ tún səpuni nə.
41016005	Bɑ dɑ̀ń nə zʋɑ ləbəri tə wɑ, bɑ nɩ bɑlɑndʋrʋ don, də ʋ jə jɩzən yuu, ʋ zʋ ɡɑndɑrʋ nəpon. Fən mɑ zʋ bɑ.
41016006	Yɑ́ ʋ dɑ̀ń swɩ̀n bɑ con, ʋ wʋ́: "Á dɑ̀nɑ̀ kɑ́ pɑ fən jɑ ɑbɑ. Nɑzɑrɛtə Zwezi tə, bɑ nə pɑɑ dɑɡɑrʋ yuu nə, ɑ́ pɩ̀ɑ̀? Ʋ pìí ʋ bwin ʋ nɑn tɩɑn wɑ, ʋ kʋ́ʋ̀ tə̀lə́ yəbə. Á ywɑ̀ŋɑ́ bwɑ́lɩ́ tə, bɑ yɑ̀ nə ken wɑ́.
41016007	Á dɑ̀ń vələ ɑ́ swɩ̀n Piyɛrə, də ʋ kɑrbɩɑ tə duən tə con, də ʋ dí yɑ́ɑ́ ʋ vələ, sə ʋ dɑ̀n ɑbɑ Gɑlile nɑɡwɑnɑɑ wɑ. Mə lɑ́ nə, ɑ́ wɑ́ nɑ wɑ́, ndə ʋ yɑ̀ nə swɩ̀n ɑ́ con nətʋ tə".
41016008	Bɑ dɑ̀ń nɑn ləbəri tə wɑ, bɑ dəri bɑ vɑ yɩŋʋnɑ, bɑ yɑ̀ nə yɩ bɑ vɩvɑɡɑ tə yɩrɩ. Fən yɑ̀ jə bɑ. Yɑ́ bɑ ɡɑ wɑ̀ yoo lìù mɑmɑ con swɩ̀n, fən yɑ̀ nə jə bɑ tə yɩrɩ.
41016009	[Zwezi bwin ʋ nɑn Zwifə-bɑ sìə́ dɩɩn tɩkʋnɩ jɩjʋ fuən fuən, ʋ dí yɑ́ɑ́ ʋ bɩrɩ ʋ tɩ̀ɑ̀n Mɑri Mɑdəlɛnə nə. Kʋ mʋ̀ Mɑri tə yɩrɑ nə ʋ yɑ̀ dɩŋɩ zinə bɑrpɛ tə.
41016010	Mɑri jɩn kʋ ŋwɛn tə ʋ vɑ ʋ mɑn ʋ bɩrɩ bɑ tə, bɑ yɑ̀ nə yɩ də Zwezi. Ʋ twi də bɑ yɑ̀ wulə bɑ kwi, bɑ pwìí yɑ̀ nə cʋ̀ɡʋ̀ yɩrɩ.
41016011	Bɑ nə nì də, Zwezi wulə mɩɩ wɑ, yɑ́ də Mɑri nɩ wɑ́, bɑ wɑ̀ kʋ sɛ̀.
41016012	Kʋ kwɑ nə, Zwezi kʋ́ʋ̀ pìí lwɑ̀ń yiri don, ʋ bɩrɩ ʋ tɩ̀ɑ̀n ʋ kɑrbɩɑ tə bələ duən nə. Bɑ yɑ̀ wulə cwəŋə yuu bɑ vəli ɡɑʋ.
41016013	Bɑ mʋ̀ pìí bɑ bɑ̀, bɑ mɑn kʋ, bɑ bɩrʋ bɑ duən tə nə. Bɑ də tə wɑ̀ sɛ̀.
41016014	Kʋ zwɩʋ wɑ, Zwezi pìí ʋ bɩrɩ ʋ tɩ̀ɑ̀n ʋ kɑrbɩɑ fuɡə də nədʋ tə nə, də bɑ wulə bɑ də́. Ʋ cɑɡɑ bɑ nii nə, bɑ nə bɑ Yɩɩ nii sɛ̀, də bɑ zɩbɑniun tə yɩrɩ, bɑ nə vɩɡɑ mɩ́ɑ́mɩ́ɑ́n, sə bɑ sɛ̀ lɩ̀ɑ̀ tə nii, bɑ nə nɩ Zwezi, ʋ bwiun tə kwɑ nə yɩrɩ.
41016015	Ʋ dɑ̀ń mɑ swɩ̀n bɑ con, ʋ wʋ́: "Á vələ lʋʋ tə mɑmɑ wɑ, ɑ́ swɩ̀n Yɩɩ sʋywɑ́ŋʋ́ tə ɑ́ bɩrɩ lɩ̀ɑ̀ mɛ nə.
41016016	Lìù tə nə ken ʋ wɑɑ Yɩɩ nə, yɑ́ bɑ ɡɑ lə kʋ tíú nɩ́ɑ́ wɑ, kʋ twɑ́ də Kərisə yɩrɩ, Yɩɩ wɑ́ jon wɑ́ ʋ cʋnɑ wɑ. Yɑ́ lìù tə, ʋ nə bɑ́ kə ʋ wɑɑ Yɩɩ nə, Yɩɩ wɑ́ bʋ̀rɩ̀ kʋ tíú bʋ̀rɑ̀, ʋ ɡɑ cʋ̀ɡʋ̀ wɑ́.
41016017	Á nəŋə Yɩɩ dɩ̀ɑ̀n mɩmɩnɑn tə, tə nə wɑ́ twɑ́ bɑ tə nə, bɑ nə ken bɑ wɑɑ Yɩɩ nə: Bɑ wɑ́ lɩ zinə lɩ̀ɑ̀ yɩrɑ ɑ̀ yɩrɩ yuu nə. Bɑ wɑ́ swɩ̀n sʋ̀rɑ̀n yiri duən tə, bɑ nə yə̀rì.
41016018	Bɑ nə jɩn dɩŋɑ, nə ɑ̀ yə̀ə́ bɑ nə nyʋɑ fɑnɑn, tə bɑ́ fwɑ bɑ won mɑmɑ. Bɑ wɑ́ tún bɑ jɩ̀ɑ̀n yɑyɩŋɑ yuu wɑ, bɑ yɑyɩrɑn ɡɑ wɑ́ zwɛ̀".
41016019	Yuu-Tiu nə swɩ̀n bɑ con tə kwɑ nə, ʋ dɩ̀ɡɑ̀ yɩɩ. Ʋ jə̀ə́ Yɩɩ jɩzənf1 vɑ̀n nə.
41016020	Ʋ kɑrbɩɑ tə dɑ̀ń zɑ̀n, sə bɑ vɑ bɑ swɩ̀n Yɩɩ sʋywɑ́ŋʋ́ tə bwɑ́lɩ́ mɑmɑ nə. Yuu-Tiu yɑ̀ sɑŋɑ bɑ tʋtʋŋɩ tə wɑ, ʋ ɡɑ twɑ́ Yɩɩ dɩ̀ɑ̀n mɩmɩnɑn nə ʋ bɩrɩ bɑ də, sʋɡʋ tə yɩ cɩ́ɡɑ́.]
42001001	-
42001003	Aý yɑ́ɑ́ tíú Teofilə, yìə̀n tə, tə nə tʋn nə pwərə wɑ, lɩ̀ɑ̀ zənzən də́də́n, sə bɑ pʋ́pʋ́nɩ́ tə, bɑ tún. Bɑ tún yìə̀n təntə, ndə tə tɩ̀ɑ́n tə nə nɩ tə, kʋ mɑ́ŋɑ́ tə wɑ, tə nə tʋn. Kʋ ɡɑ yɑ bɑ yuu zɩlɩ, sə bɑ swɩ̀n Yɩɩ sʋɡʋ tə. Mə kʋ mʋ̀ nə pɩn, kʋ nə yí ɑ̀ də, ɑ̀ də mɑ bwe zəni yìə̀n tə yuu wɑ, tə nə tʋn, kʋ mɑ́ŋɑ́ tə nə. Yɑ́ kʋ yɑ ziən, kʋ pɑ ɑ̀ mʋ̀ nə, sə ɑ̀ pʋ́pʋ́nɩ́ tə ɑ̀ pɑ ɑbɑ, ndə kʋ nə zɩɡɩ nətʋ.
42001004	Aý fwɑ kʋ nətʋ tə, sə n mɑ wɑ̀nɩ́ n lwɑrɩ kɑ̀rɑ̀ tə cɩ́ɡɑ́ tə, n nə nɩ tə.
42001005	Mɑ́ŋɑ́ tə wɑ, Erodə nə yɩ Zwide nɑɡwɑnɑɑ tə wɑ pɩ̀ʋ́, Yɩɩ joŋwɑnʋ don yɑ̀ yɩ lɑ́, bɑ mɑ boŋə Zɑkɑri. Ʋ də yɩ Abɩɑ púlí tə wɑ Yɩɩ joŋwɑnʋ don. Ʋ kɑn yɩrɩ nə Elizɑbɛtə. Ʋ yɑ Arɔn Yɩɩ joŋwɑnʋ nəkwɩɑ dwíí tə wɑ bʋ̀ɑ́.
42001006	Bɑ mɛ bələ yɑ̀ yɩ cɩ́ɡɑ́ tɩ̀ɑ́n Yɩɩ yɑ́ɑ́ con, bɑ ɡɑ zìlí yìə̀n tə mɑmɑ, Yɩɩ nə nə pɩn ʋ nii tə yuu wɑ zəni. Bɑ bɑ yoo jə, bɑ nə wɑ́ cɑɡɑ bɑ nii nə kʋ yɩrɩ.
42001007	Elizɑbɛtə yɑ̀ yɩ kɑdɩŋʋ. Kʋ mʋ̀ nə pɩn, bɑ yɑ̀ bɑ bìú jə, yɑ́ bɑ mɛ bələ tə də ɡɑ kwɩn.
42001008	Dɩɩn don nə, kʋ yɑ̀ twi kʋ yí Zɑkɑri dwíí púlí tə, sə bɑ tʋn Yɩɩ tʋtʋŋɩ tə. Kʋ mʋ̀ nə pɩn, Zɑkɑri yɑ̀ wulə Zwifə-bɑ Yɩɩ dìə̀ tə wɑ, ʋ fwɑ kʋ tʋtʋŋɩ tə,
42001009	ndə kʋ nə yɩ Yɩɩ joŋwɑnɑ tə yofwɑmɩʋ nə. Kʋ tʋɑ Zɑkɑri yuu wɑ, sə ʋ zʋ bwɑ́lɩ́ tə wɑ, kʋ nə yɩ Yɩɩ nyiən nə, ʋ sʋrɩ tɩrɑlɩ ʋ pɑ Yɩɩ nə.
42001010	Mɑ́ŋɑ́ tə wɑ, ʋ nə wulə ʋ sʋrɩ tɩrɑlɩ tə, lɑlʋʋ tə mɑmɑ yɑ̀ zɩɡɑ kɑ̀rɑ́ wɑ, bɑ jʋ̀nɩ̀ Yɩɩ.
42001011	Yuu-Tiu mɑlɩkɑ twi, kɑ nɑn Zɑkɑri nə. Kɑ twi kɑ zɩɡɑ joŋi kúrí tə jɩzən nə.
42001012	Mɑ́ŋɑ́ tə, Zɑkɑri nə nɩ kɑ, ʋ bɩcɑn dɩŋɩ, ʋ ɡɑ zəzəɡə.
42001013	Yɑ́ mɑlɩkɑ tə dɑ̀ń swɩ̀n ʋ con, kɑ wʋ́: "Dɑ̀n kɑ́ pɑ fən jɑ mʋ́, Zɑkɑri. Yɩɩ nì n yɩlori tə: N kɑn Elizɑbɛtə wɑ́ lʋrɩ bibɛɛ ʋ pɑ mʋ́, n ɡɑ wɑ́ kə ʋ yɩrɩ Zwɑn.
42001014	Ʋ wɑ́ yɑ̀ pupwən nəfɑrʋ, ʋ pɑ mʋ́. Yɑ́ lɩ̀ɑ̀ zənzən də ɡɑ wɑ́ jwɛ ʋ lʋrɩ tə yɩrɩ.
42001015	Ʋ wɑ́ yɑ̀ ləzwənfɑrʋ Yuu-Tiu yɑ́ɑ́ nə. Ʋ bɑ́ nyʋ divɛn, nə ɑ̀ yə̀ə́ swɑnɑ yiri mɑmɑ. Ʋ wɑ́ sú də Yɩɩ-Siŋu tə, də ʋ tə wulə ʋ nuu pùə́ wɑ.
42001016	Ʋ wɑ́ vɑn Yɩzərɑyɛlə lɩ̀ɑ̀ zənzən, ʋ jɑ bɑ̀ Yuu-Tiu tə con, ʋ nə yɩ bɑ Yɩɩ.
42001017	Ʋ tətə nə wɑ́ vɑ ʋ tɩ̀ɑ̀n nə, Yɩɩ yɑ́ɑ́ nə, də Yɩɩ-Siŋu dɩ̀ɑ̀n tə, tə nə yɩ də Yɩɩ nii sʋ̀sʋ̀nʋ̀ Eli. Ʋ wɑ́ pɑ nyɩnɑ də bɩɑ kə duən nə. Ʋ wɑ́ jɑ bɑ tə, bɑ nə vɩ nii, ʋ jɑ bɑ̀ cɩ́ɡɑ́ tɩ̀ɑ́n tə, bɑ nə jə wʋbʋŋɑ con. Ʋ wɑ́ tɑnɩ lɩ̀ɑ̀ tə, ʋ pɑ bɑ mɑ dɩ̀ɑ̀n Yuu-Tiu".
42001018	Zɑkɑri dɑ̀ń mɑ swɩ̀n mɑlɩkɑ tə con, ʋ wʋ́: "Aý wɑ́ twɑ́ nətə ɑ̀ mɑ lwɑrɩ də, kʋ yɩ cɩ́ɡɑ́? Aý də ɑ̀ kɑn mɑmɑ nə kwɩn".
42001019	Mɑlɩkɑ tə mɑ le wɑ́, kɑ wʋ́: "Aý yɩrɩ nə yɑ Gɑbəriyɛlə. Aý mʋ̀ nə wulə Yɩɩ yɑ́ɑ́ nə, ɑ̀ tʋŋɑ ɑ̀ pɩn wɑ́. Ʋ tʋn nə, sə ɑ̀ swɩ̀n n con, sə ɑ̀ ɡɑ pɑ mʋ́ sʋywɑ́ŋʋ́ kʋ tə.
42001020	Yɑ́ n wɑ̀ ɑ̀ sʋ̀rɑ̀n tə cɩ́ɡɑ́ pɩn, tə nii ɡɑ wɑ́ sú, də tə mɑ́ŋɑ́ nə yí. Mə kʋ mʋ̀ nə pɩn, nə̀ń n wɑ́ jì bəru, n bɑ́ wɑ̀nɩ́ n swɩ̀n, kʋ jɑ vɑ dɩɩn tə, tə yìə̀n tə nii nə wɑ́ sú".
42001021	Kʋ mɑ́ŋɑ́ təntə wɑ, kʋ ɡwɑ́rɩ́ lɑlʋʋ tə, kʋ yɑ̀ nə dɑ̀nɩ̀ Zɑkɑri kɑ̀rɑ́ wɑ, ʋ dɑ́nʋ́ tə yɩrɩ Yɩɩ dìə̀ tə wɑ.
42001022	Yɑ́ ʋ nə nɑn mɑ́ŋɑ́ tə wɑ, ʋ yɑ̀ kʋ́ʋ̀ wɑ̀rɩ̀ də bɑ ʋ swɩ̀n. Lɩ̀ɑ̀ tə dɑ̀ń mɑ lwɑrɩ də, kʋ yɑ ʋ nɩ won, kʋ nə nɑn Yɩɩ, Yɩɩ dìə̀ tə wɑ. Ʋ jɩ̀ɑ̀n nə, ʋ mɑ swɩ̀n bɑ con, ʋ nii ɡɑ də̀ŋə̀.
42001023	Zɑkɑri dɑ̀ń tʋn Yɩɩ dìə̀ tə wɑ ʋ zwɛ̀, ʋ pìí ʋ vɑ ʋ sɑ̀ń.
42001024	Kʋ nə twi kʋ bɑ̀, kʋ dɑ́nɩ́ kwɑ nə, ʋ kɑn Elizɑbɛtə jɩn pùə́, yɑ́ ʋ dɑ̀ń yɩ dìə̀ wɑ cɑ̀nɩ̀ bonu. Kʋ mɑ́ŋɑ́ tə wɑ, ʋ swɩ̀n ʋ tɩ̀ɑ̀n con, ʋ wʋ́:
42001025	"Nə̀ń kʋ tə, Yuu-Tiu nə pɩ̀ɑ̀, sə ʋ fwɑ ʋ pɑ nə: Sɩ́ʋ́n nə ʋ pɩ̀ɑ̀, sə ʋ lɩ nə, kʋ tə wɑ, kʋ nə yɩ nə kɑnɑ cɑvɩrɑ lɩ̀ɑ̀ yɑ́ɑ́ con".
42001026	Elizɑbɛtə pùə́ tə jɑnʋ cɑ̀nɩ̀ bɑrdʋ mɑ́ŋɑ́ wɑ, Yɩɩ tʋn mɑlɩkɑ Gɑbəriyɛlə Gɑlile nɑɡwɑnɑɑ tɩʋ don nə, bɑ nə boŋə 'Nɑzɑrɛtə'.
42001027	Ʋ tʋn wɑ́ kɑcɩɩn don con, ʋ tə nə yə̀rì bɛɛ, ʋ yɩrɩ nə yɩ Mɑri. Ʋ yɩ Zwʋzɛfə bwɑ̀lʋ́, ʋ nə pɩ̀ɑ̀, sə ʋ swe. Zwʋzɛfə tə nɑn pɩ̀ʋ́ Dɑvidə dwíí tə wɑ.
42001028	Mɑlɩkɑ tə yí, kɑ swɩ̀n Mɑri con, kɑ wʋ́: "Yɑ pupwən wɑ, Yɩɩ fwɑ pubwɑnʋ n yɩrɑ. Yuu-Tiu wulə də mʋ́".
42001029	Tə yìə̀n tə wʋwɑlɩ Mɑri zənzən, ʋ ɡɑ bwe ʋ tɩ̀ɑ̀n yoo tə, kʋ mʋ̀ jʋnʋ təntə nə pɩ̀ɑ̀ kʋ swɩ̀n ʋ con.
42001030	Mɑlɩkɑ tə dɑ̀ń swɩ̀n ʋ con, kɑ wʋ́: "Mɑri, dɑ̀n kɑ́ pɑ fən jɑ mʋ́. Yɩɩ fwɑ pubwɑnʋ n yɩrɑ.
42001031	Nə̀ń n wɑ́ jɑ pùə́, n ɡɑ wɑ́ lʋrɑ bìú, n wɑ́ kə ʋ yɩrɩ Zwezi.
42001032	Ʋ wɑ́ yɑ̀ ləzwənfɑrʋ, bɑ ɡɑ wɑ́ bon wɑ́ 'Yɩɩ tə, ʋ nə wulə tə mɛ yuu wɑ, bìú'. Yuu-Tiu Yɩɩ wɑ́ pɑ ʋ jì pɩ̀ʋ́, ndə ʋ nɩbɛɛ Dɑvidə nə.
42001033	Yɑ́ ʋ ɡɑ wɑ́ tɩnɩ də pɑ̀rɩ̀ Yɩzərɑyɛlə lɩ̀ɑ̀ tə yuu wɑ mɑ́ŋɑ́ mɑmɑ. Ʋ pɑ̀rɩ̀ tə bɑ́ zwɛ̀ də mɑmɑ".
42001034	Mɑri mɑ swɩ̀n mɑlɩkɑ tə con, ʋ wʋ́: "Kʋ nətʋ tə yɑ kʋ wɑ́ zɩɡɩ nətə, sə ɑ̀ nə yə̀rì bɛɛ?"
42001035	Mɑlɩkɑ tə mɑ le Mɑri, kɑ wʋ́: "Yɩɩ-Siŋu tə wɑ́ bɑ̀ n yuu wɑ. Yɑ́ Yɩɩ tə, ʋ nə wulə tə mɛ yuu wɑ, dɩ̀ɑ̀n tə wɑ́ pú n yuu nə, ndə ywɑ́rɩ́ nə. Mə kʋ mʋ̀ nə wɑ́ pɑ bisɩmɑɑ tə, n nə wɑ́ lʋrɑ tə, yɑ Yɩɩ nə tɩ, bɑ ɡɑ wɑ́ bon wɑ́ Yɩɩ-Biu.
42001036	Elizɑbɛtə, ʋ nə yɩ n dwíí tíú, də wɑ́ lʋrɑ bìú tə don, də ʋ kɑzʋnɩ tə mɑmɑ. Bɑ yɑ̀ wʋ́, ʋ wɑ̀rɩ̀ bìú ʋ lʋrɩ, yɑ́ sɩ́ʋ́n nə, ʋ wulə ʋ pùə́ cɑ̀nɩ̀ bɑrdʋ wɑ.
42001037	Won tə̀lə́, Yɩɩ nə wɑ̀rɩ̀ ʋ fwɑ".
42001038	Mɑri dɑ̀ń mɑ swɩ̀n, ʋ wʋ́: "Nə̀ń ɑ̀ yɩ Yuu-Tiu tʋtʋnbʋɑ, sə kʋ fwɑ nətʋ, ndə n nə swɩ̀n kʋ". Mɑlɩkɑ tə dɑ̀ń mɑ kɛ̀ń kɑ yɑ́ wɑ́.
42001039	Kʋ kwɑ nə, Mɑri bɩbɑrɩ, ʋ zɑ̀n ʋ zʋ cwəŋə, ʋ mɑ vələ lɑlɑ tɩʋ don nə, kʋ nə wulə Zwide nɑɡwɑnɑɑ vɑ̀n tə con, kʋ nə jə pɛɛn tə.
42001040	Ʋ vəli ʋ yí, ʋ zʋ Zɑkɑri dìə̀ wɑ, ʋ jʋn ʋ kɑn Elizɑbɛtə.
42001041	Mɑ́ŋɑ́ tə wɑ, Elizɑbɛtə nə nì Mɑri jʋ̀nɑ̀ tə, Elizɑbɛtə bisɩmɑɑ tə luluɡu ʋ pùə́ wɑ. Elizɑbɛtə ɡɑ sú də Yɩɩ-Siŋu tə,
42001042	ʋ bubwi ʋ kə yɩɩ nə, ʋ ɡɑ wʋ́: "Yɩɩ fwɑ zəni n yɩrɑ, n duən kɑnɑ wɑ. Yɩɩ wɑ́ fwɑ zəni n bisɩmɑɑ tə yɩrɑ, n nə wɑ́ lʋrɑ!
42001043	Aý mʋ̀ də nə yɩ wɑ̀ɑ̀, Yuu-Tiu nuu mɑ bɑ̀ ɑ̀ sɑ̀ń?
42001044	Nə̀ń mɑ́ŋɑ́ tə, ɑ̀ nə nì n jʋ̀nɑ̀ tə, ɑ̀ bisɩmɑɑ tə luluɡu də pupwən ɑ̀ pùə́ wɑ.
42001045	N pɩn cɩ́ɡɑ́ kʋ tə, nə Yuu-Tiu nə pɩn, bɑ swɩ̀n n con də, kʋ nii tə wɑ̀ sú. Kʋ mʋ̀ nə pɩn, n yɩ pupwən tíú".
42001046	Mɑri dɑ̀ń mɑ swɩ̀n, ʋ wʋ́: "Aý bwɩ Yuu-Tiu nə.
42001047	Aý pùə́ poli, Yɩɩ nə jon nə ɑ̀ cʋnɑ tə wɑ yɩrɩ.
42001048	Yɩɩ bʋ́n ɑ̀ də nyiən don yoo, ndə ʋ tʋtʋnbʋɑ nə. Cɩ́ɡɑ́, sɩ́ʋ́n dɑ̀ń nə, lʋʋ ləzwənə dwíí mɑmɑ wɑ́ swɩ̀n də, ɑ̀ mʋ̀ yɩ pupwən tíú.
42001049	Yɩɩ tə, ʋ nə wulə tə mɛ yuu wɑ, fwɑ yìə̀n, tə nə ziən zəni, ʋ pɑ nə. Ʋ yɩrɩ ziən, kʋ bɑ don jɑ.
42001050	Ʋ wɑ́ dəri lɩ̀ɑ̀ tə nə zìlí wɑ́ yinəɡə zənzən, mɑ́ŋɑ́ də mɑ́ŋɑ́, kʋ nə bɑ zwɛ̀.
42001051	Ʋ tʋn yìə̀n nəfɑrɑn, ʋ mɑ bɩrɩ ʋ dɩ̀ɑ̀n tə. Ʋ dɩŋɩ ləzoni tə, bɑ nə jə fwiə, bɑ dəri bɑ jɛ́n duən yɑ́ɑ́ nə.
42001052	Ʋ zɩ̀n pɛ̀ɡɑ́ tə nə jə dɩ̀ɑ̀n, bɑ pɑdɑrɑn yuu ʋ dɩ, ʋ ɡɑ zɩ̀n bɑ tə, bɑ nə mun bɑ tɩ̀ɑ̀n, ʋ kə yɩɩ nə.
42001053	Ʋ pɩn wiən zənzən, bɑ tə nə, bɑ nə bɑ jə bɑ də́. Ʋ pɩn, jɩjə tɩ̀ɑ́n pìí bɑ vìí də jɩkʋrɩkɛ.
42001054	Ʋ twi, sə ʋ sɑn Yɩzərɑyɛlə lɩ̀ɑ̀ nə, bɑ nə yɩ ʋ tʋtʋnbɩɑ. Ʋ lìí mɑ́ŋɑ́ mɑmɑ, sə ʋ dəri bɑ yinəɡə zənzən.
42001055	Ʋ kɑ̀n nii nə nɩbɑrɑ-bɑ con də, kʋ wɑ́ yɑ̀ nətʋ mɑ́ŋɑ́ mɑmɑ. Ʋ kɑ̀n kʋ mʋ̀ nii təntə, ʋ pɑ Abərɑhɑmə də ʋ dwíí nə".
42001056	Mɑri fwɑ ndə cɑ̀nɩ̀ bɑtwɑ nə Elizɑbɛtə con. Kʋ kwɑ nə, ʋ mɑ pìí, ʋ vɑ ʋ sɑ̀ń.
42001057	Elizɑbɛtə lʋrʋ mɑ́ŋɑ́ nə yí, ʋ twi ʋ bɑ̀, ʋ lʋrɩ bibɛɛ.
42001058	Elizɑbɛtə yɩrɑ lɩ̀ɑ̀ də ʋ dwíí tɩ̀ɑ́n nì də, Yuu-Tiu dəri ʋ yinəɡə zənzən. Bɑ də pùə́ dɑ̀ń mɑ poli də wɑ́, kʋ yoo tə yɩrɩ.
42001059	Bɑ ɡoŋi bìsɩ̀nɑ́ tə, ʋ dɩɑn nɑnɑ dɩɩn nə. Kʋ mɑ́ŋɑ́ tə wɑ, bɑ yɑ̀ pɩ̀ɑ̀, sə bɑ pɑ wɑ́ ʋ nyɩnɑ Zɑkɑri yɩrɩ.
42001060	Ʋ nuu dɑ̀ń mɑ swɩ̀n, ʋ wʋ́: "Ɔn ɔn! Aý wɑ̀ sɛ̀. Ʋ yɩrɩ wɑ́ yɑ̀ Zwɑn".
42001061	Bɑ mɑ swɩ̀n ʋ con, bɑ wʋ́: "Lìù mɑmɑ tə̀lə́ n dwíí tə wɑ, ʋ nə jə kʋ mʋ̀ yɩrɩ təntə".
42001062	Bɑ dɑ̀ń mɑ bwe ʋ nyɩnɑ də jɩ̀ɑ̀n, sə bɑ jə́n, bɛ̀ɛ̀ yɩrɩ nə ʋ wɑ́ pɑ ʋ bìú tə nə.
42001063	Zɑkɑri mɑ lòrì bɑ, sə bɑ pɑ wɑ́ pʋ́pʋ́nʋ́ dɑborubiə, ʋ dɑ̀ń mɑ pʋ́pʋ́nɩ́ kʋ yuu wɑ, ʋ wʋ́: "Ʋ yɩrɩ nə yɩ Zwɑn". Kʋ ɡwɑ́rɩ́ bɑ mɑmɑ mɩ́ɑ́mɩ́ɑ́n.
42001064	Kʋ mɑ́ŋɑ́ tə wɑ, Zɑkɑri nii kʋ́ʋ̀ pórí, kʋ wɑ̀ɑ́ yìə̀n kʋ́ʋ̀ swɩ̀n. Ʋ súrí ʋ nii ʋ kə yɩɩ nə, ʋ mɑ bwɩ Yɩɩ nə.
42001065	Kʋ dɩ̀ɡɑ̀ lɩ̀ɑ̀ tə mɑmɑ yuu, bɑ nə bwələ lɑ́. Zwide nɑɡwɑnɑɑ pɛɛn yuu lɩ̀ɑ̀ tə mɑmɑ yɑ̀ swɩ̀n tə mʋ̀ yìə̀n təntə yoo.
42001066	Bɑ tə mɛ, bɑ nə nə̀ń tə yìə̀n təntə yɑ̀ dwɩ tə yoo, bɑ ɡɑ bwe bɑ tɩ̀ɑ̀n, bɑ wʋ́: "Kʋ bisɩmɑɑ təntə dɑ̀ń wɑ́ yɑ̀ nətə?" Yɩɩ dɩ̀ɑ̀n tə cɩ́ɡɑ́ yɑ̀ wulə də wɑ́.
42001067	Yɩɩ-Siŋu tə súə́ bisɩmɑɑ tə nyɩnɑ Zɑkɑri, kʋ pɑ ʋ swɩ̀n Yɩɩ nii sʋ̀rɑ̀n tə tə, ʋ wʋ́:
42001068	"Aý wɑ́ bʋ Yɩzərɑyɛlə lɩ̀ɑ̀ Yuu-Tiu Yɩɩ tə nə. Yɩɩ ywɑ̀ń bɑ yuu, ʋ ɡɑ yə̀ bɑ ʋ jon.
42001069	Ʋ tʋn lìù, sə ʋ lɩ nəbɑ nə yoo wɑ mɩ́ɑ́mɩ́ɑ́n. Kʋ mʋ̀ lìù tə, ʋ nə wɑ́ lɩ nəbɑ nə yoo tə wɑ, yɩ ʋ nɑn ʋ tʋ̀tʋ̀nʋ̀ pɩ̀ʋ́ Dɑvidə dwíí tə wɑ,
42001070	ndə ʋ nə twɑ́ ʋ nii sʋ̀sʋ̀nɑ̀ tə nə, ʋ mɑ swɩ̀n, kʋ mɑ́ŋɑ́ nə bɑ yiɡə.
42001071	Ʋ yɑ̀ kɑ̀n nii də, ʋ wɑ́ lɩ nəbɑ nə dʋŋɑ də lɩ̀ɑ̀ tə, bɑ nə culi nəbɑ, jɩɩn wɑ.
42001072	Yɩɩ lìí ʋ nimɑrʋ tə yoo. Ʋ dəri nə nɩbɑrɑ tə yinəɡə zənzən.
42001073	Yɩɩ fwɑ kʋ nətʋ, ʋ yɑ̀ nə dùə̀ də nə nɩbɛɛ Abərɑhɑmə də,
42001074	-
42001075	ʋ wɑ́ jon nəbɑ nə dʋŋɑ tə dɩ̀ɑ̀n jɩɩn yɩrɩ. Kʋ nətʋ nə wɑ́ wɑ̀nɩ́ nə bʋ ʋ nə də zìlə́. Kʋ nətʋ tə, sə nə mɑ wɑ̀nɩ́ nə yɑ̀ lɩ̀ɑ̀ tə, nə nə yɩ Yɩɩ nə tɩ, nə ɡɑ tə yɩ cɩ́ɡɑ́ tɩ̀ɑ́n Yɩɩ yɑ́ɑ́ con, dɩɩn mɑmɑ, nə mɩɩ tə wɑ.
42001076	N mʋ̀ con nə, ɑ̀ bìú, n wɑ́ vɑ Yuu-Tiu yɑ́ɑ́ con nə, sə n mɑ kwɛn ʋ cwəŋə. Kʋ mʋ̀ nə pɩn, bɑ wɑ́ bon mʋ́ Yɩɩ tə, ʋ nə wulə tə mɛ yuu wɑ, nii sʋ̀sʋ̀nʋ̀.
42001077	Yɑ́ n mʋ̀, ɑ̀ bìú, n wɑ́ bɩrɩ Yɩɩ lɩ̀ɑ̀ tə də, Yɩɩ wɑ́ jon bɑ bɑ cʋnɑ wɑ ʋ ɡɑ kwɛn tə, ʋ lɩ ʋ mʋ̀ də bɑ pwərə wɑ.
42001078	Nə Yɩɩ tə swə nəbɑ zənzən, ʋ ɡɑ dəri nə yinəɡə zənzən. Ʋ wɑ́ pɑ poni nɑn yɩɩ, kʋ pɩpɩlɩ nə yuu con ndə yɩcɑʋ nə pɛ́n.
42001079	Poni tə wɑ́ sɑn bɑ tə nə wulə yɩkunu wɑ, də bɑ tə nə wulə tɩɑn fən wɑ. Kʋ mʋ̀ poni tə nə wɑ́ kə nəbɑ cwəŋə tə wɑ, kʋ nə jə bɩcɑn sìə́".
42001080	Bisɩmɑɑ tə bori, yɑ́ ʋ pubʋŋɑ də ɡɑ dɑŋɑ kʋ súrí lɑ́. Ʋ yɩ kɑsɔɔ lɑnworu wɑ, kʋ jɑ vɑ dɩɩn tə, ʋ nə bɩrɩ ʋ tɩ̀ɑ̀n Yɩzərɑyɛlə lɩ̀ɑ̀ tə yɑ́ɑ́ con.
42002001	Kʋ mɑ́ŋɑ́ təntə wɑ, pɑfɑrʋ Oɡisətə pɩn nii, sə bɑ ɡɑ̀lɑ̀ ʋ lʋʋ ləzoni tə mɑmɑ.
42002002	Kʋ mʋ̀ təntən lɑɡɑlɑ tə fwɑ, də Kirinisə nə yɑ Siri nɑɡwɑnɑɑ tə yɑ́ɑ́ tíú, pɩ̀ʋ́ nəfɑrʋ tə nə lɩ ʋ tún.
42002003	Lɩ̀ɑ̀ tə mɑmɑ vəli, bɑ pʋ́pʋ́nɩ́ bɑ tɩ̀ɑ̀n bɑ dəkuu bwɑ́lɩ́ nə.
42002004	-
42002005	Zwʋzɛfə də nɑn Nɑzɑrɛtə nə, kʋ nə wulə Gɑlile nɑɡwɑnɑɑ wɑ, ʋ vɑ Zwide nɑɡwɑnɑɑ tə wɑ, pɩ̀ʋ́ Dɑvidə tɩʋ, bɑ nə boŋə 'Bɛtələhɛmə', ʋ də ʋ bwɑ̀lʋ́ Mɑri. Bɑ vəli lɑ́, Zwʋzɛfə nə yɩ Dɑvidə nɑ̀ʋ́ tə yɩrɩ. Mɑri tə, ʋ nə pɩ̀ɑ̀, sə ʋ swe Zwʋzɛfə nə, tə pùə́ yí. Ʋ də Zwʋzɛfə vəli lɑ́, sə bɑ pʋ́pʋ́nɩ́ bɑ tɩ̀ɑ̀n.
42002006	Mɑ́ŋɑ́ tə wɑ, bɑ nə wulə Bɛtələhɛmə nə, ʋ bìú tə lʋrʋ yí.
42002007	Mɑri lʋrɩ bibɛɛ, ʋ kɑcɑrɩ bìú. Vərə dii tə mɑmɑ yɑ̀ súə́. Kʋ mʋ̀ nə pɩn, Mɑri bɑɑ ʋ bìú də ɡɑnɑn, ʋ ɡɑ tì wɑ́ ʋ tún vɑ̀nɑ́ kurəbori wɑ.
42002008	Kʋ mʋ̀ nɑɡwɑnɑɑ təntə tətə wɑ, pɑyɩrɑ yɑ̀ cɩ̀ bɑ vɑ̀nɑ́ nə tɩtɩn nə, ɡɑʋ wɑ.
42002009	Yuu-Tiu mɑlɩkɑ twi, kɑ nɑn bɑ nə. Yɑ́ Yɩɩ poni tə pɩrɩ bɑ kʋ kɩkɑrɩ, fən ɡɑ zʋ bɑ zənzən.
42002010	Yɑ́ mɑlɩkɑ tə swɩ̀n bɑ con, kɑ wʋ́: "Á dɑ̀nɑ̀ kɑ́ pɑ fən jɑ ɑbɑ. Aý jɑ sʋywɑ́ŋʋ́ ɑ̀ bɑ̀, sə ɑ̀ pɑ ɑbɑ, kʋ nə wɑ́ poli Yɩzərɑyɛlə lɩ̀ɑ̀ mɛ pwìí zənzən:
42002011	Tɩtɩn kʋ tə nə, bɑ lʋrɩ lìù tə, ʋ nə wɑ́ jon ɑbɑ ɑ́ cʋnɑ wɑ, pɩ̀ʋ́ Dɑvidə tɩʋ wɑ. Ʋ mʋ̀ nə yɩ Kərisə, ʋ nə yɩ Yuu-Tiu.
42002012	Á nəŋə nətʋ tə, ɑ́ nə wɑ́ twɑ́, ɑ́ mɑ lwɑrɩ wɑ́: Á wɑ́ nɑ bìsɩ̀nɑ́, bɑ nə bɑɑ wɑ́ də ɡɑnɑn, bɑ tún wɑ́ vɑ̀nɑ́ kurəbori wɑ".
42002013	Nɑɑ nədʋ, mɑlɩkɛ kɑpʋpʋ nɑn Yɩɩ sɑ̀ń, tə bɑ̀ tə súrí kɑ tə nə, tə bwɩ Yɩɩ nə, tə wʋ́:
42002014	"Dun wulə Yɩɩ con, ʋ nə wulə ʋ sɑ̀ń nə, ʋ bɩcɑn sìə́ tə wɑ́ yɑ̀ tɩɑ yuu wɑ ləzoni tə, ʋ mʋ̀ Yɩɩ nə swə, pwərə wɑ".
42002015	Mɑ́ŋɑ́ tə wɑ, mɑlɩkɛ tə nə pìí tə dɩ̀ Yɩɩ sɑ̀ń nə, pɑyɩrɑ tə swɩ̀n duən con, bɑ wʋ́: "Nə dɑ̀ń vələ nə yí Bɛtələhɛmə nə. Kʋ mɛ, sə nə nɑ kʋ tə nə tʋn lɑ́ nə, kʋ tə Yuu-Tiu nə pɩn nə yəni tə".
42002016	Bɑ twi lɑlɑ bɑ yí lɑ́, bɑ nɑ Mɑri də Zwʋzɛfə də bìsɩ̀nɑ́ tə. Bìsɩ̀nɑ́ tə tə́ɡə́ vɑ̀nɑ́ kurəbori tə wɑ.
42002017	Bɑ nə nɩ bìsɩ̀nɑ́ tə, bɑ tún kʋ tə mɑmɑ, mɑlɩkɑ tə nə swɩ̀n bɑ con, kʋ bìsɩ̀nɑ́ tə yuu wɑ.
42002018	Kʋ ɡwɑ́rɩ́ bɑ tə mɑmɑ, bɑ nə nì kʋ tə, pɑyɩrɑ tə nə swɩ̀n bɑ con.
42002019	Ʋ mʋ̀ Mɑri də jɩn tə yìə̀n təntə mɑmɑ ʋ wɑɑ con, ʋ ɡɑ bʋŋɑ tə nə də ʋ wɑɑ mɑmɑ.
42002020	Kʋ kwɑ nə, pɑyɩrɑ tə pìí bɑ vìrí də bɑ bwɩ Yɩɩ nə, bɑ ɡɑ pɩn wɑ́ dun tə tə mɑmɑ yɩrɩ, bɑ nə nì bɑ ɡɑ nɑ. Bɑ bwɩ ʋ nə, yìə̀n tə mɑmɑ nə fwɑ nətʋ, ndə mɑlɩkɑ tə nə swɩ̀n bɑ con, tə yɩrɩ.
42002021	Bìsɩ̀nɑ́ tə lʋrɩ dɩɑn nɑnɑ dɩɩn nə, bɑ ɡoŋi wɑ́, bɑ ɡɑ kə ʋ yɩrɩ Zwezi. Mə kʋ yɩrɩ təntə mɑlɩkɑ tə bɩrɩ də, ʋ nuu tə wɑ̀ ʋ pùə́ jɩn.
42002022	Kʋ kwɑ nə, mɑ́ŋɑ́ yí, sə Mɑri də twɑ́ kʋ tə nə, Yɩɩ nii tə, ʋ nə pɩn Moyizə nə, nə bɩrɩ, sə kʋ fwɑ kɑn nə lʋrɩ kwɑ nə. Zwʋzɛfə də Mɑri dɑ̀ń mɑ tì bisɩmɑɑ tə, bɑ jɑ vɑ Zwerizɑlɛmə nə, sə bɑ pɑ wɑ́ Yuu-Tiu Yɩɩ nə.
42002023	Kʋ yɩ ndə kʋ nə pʋ́pʋ́nɩ́ Yuu-Tiu nii tə wɑ nətʋ, kʋ wʋ́: "Lìù mɑmɑ cɑ́rɩ́ bisɩmɑbɑrɑ yɩ, bɑ wɑ́ tún vɑ̀n nə, sə ʋ yɑ Yɩɩ cɩcɩ nə tɩ".
42002024	Bɑ də fwɑ kʋ joŋi tə, ndə Yuu-Tiu nii tə nə pɩ̀ɑ̀ nətʋ. Kʋ yɩ kʋ fwɑ də ɡunponi bələ, nə ɑ̀ yə̀ə́ nɑsɑrɑ ɡunpobii bələ.
42002025	Bɛɛ don yɑ̀ wulə Zwerizɑlɛmə wɑ, bɑ mɑ boŋə Simeyon. Kʋ bɛɛ təntə yɑ̀ yɩ cɩ́ɡɑ́ tíú Yɩɩ yɑ́ɑ́ con, ʋ twɑ́ Yɩɩ cwəŋə tə zəni, ʋ yɑ̀ ɡɑ dɑ̀nɩ̀ lìù tə, ʋ nə wɑ́ zùrì Yɩzərɑyɛlə lɩ̀ɑ̀ tə bɩcɑnɩ. Yɩɩ-Siŋu tə yɑ̀ wulə də Simeyon.
42002026	Kʋ yɑ̀ pɩn, ʋ yəni də, ʋ bɑ́ tɩ, də ʋ nə wɑ̀ Kərisə nɩ də ʋ yɩ́ɑ́. Kərisə tə, Yuu-Tiu nə kúrú, sə ʋ tʋn.
42002027	Yɩɩ-Siŋu tə nə pɩn, Simeyon lwɑrɩ də, ʋ mɛ, sə ʋ vɑ Zwifə-bɑ Yɩɩ dìə̀ tə wɑ. Mɑ́ŋɑ́ tə, Zwezi nuu də ʋ nyɩnɑ tə nə jɑ bɑ bisɩmɑɑ tə, bɑ jɑ bɑ̀, sə bɑ mɑ fwɑ kʋ tə, Yɩɩ nii tə, ʋ nə pɩn Moyizə nə, nə pɩ̀ɑ̀.
42002028	Simeyon tì wɑ́, ʋ kə ʋ nyʋnɩ nə, ʋ ɡɑ pɑ dun Yɩɩ nə, ʋ wʋ́:
42002029	-
42002030	"Sɩ́ʋ́n nə, kʋ tə Yɩɩ nə swɩ̀n də, kʋ wɑ́ tʋn tə jiɡə: Yuu-Tiu, ɑ̀ nɩ lìù tə, n nə tʋn, sə ʋ jon lɩ̀ɑ̀ bɑ cʋnɑ wɑ, də ɑ̀ tətə yɩ́ɑ́. Kʋ mʋ̀ yɩrɩ nə, n dɑ̀ń wɑ̀ɑ́ n tʋ̀tʋ̀nʋ̀ tə n yɑ́, sə ʋ tɩ də bɩcɑn sìí.
42002031	N tɑnɩ lìù təntə lʋʋ ləzoni mɛ yɩ́ɑ́ yuu.
42002032	Kʋ lìù təntə yɩ ndə poni nə, kʋ nə wɑ́ pɑ lʋʋ dwíə́ tə mɑmɑ yəni mʋ́. Kʋ ɡɑ wɑ́ pɑ dun Yɩzərɑyɛlə lɩ̀ɑ̀ tə nə, bɑ nə yɩ n mʋ̀ lɩ̀ɑ̀".
42002033	Simeyon yìə̀n tə, ʋ nə swɩ̀n Zwezi yuu wɑ, yɑ̀ ɡwɑ́rɩ́ Zwezi nuu də ʋ nyɩnɑ zənzən.
42002034	Simeyon lòrì Yɩɩ, sə ʋ fwɑ zəni Zwezi də ʋ nuu də ʋ nyɩnɑ yuu wɑ. Ʋ swɩ̀n Zwezi nuu Mɑri con, ʋ wʋ́: "Yɩɩ kúrú bisɩmɑɑ kɑ tə, sə ʋ twɑ́ ʋ nə, ʋ mɑ bʋ̀rɩ̀ Yɩzərɑyɛlə lʋʋ lɩ̀ɑ̀ zənzən bʋ̀rɑ̀, ʋ ɡɑ sɛ̀ bɑ duən də zənzən. Ʋ wɑ́ yɑ̀ lìù tə, ʋ nə wɑ́ bɩrɩ də, Yɩɩ tʋŋɑ ʋ pɩn ləzoni nə, yɑ́ bɑ ɡɑ vɩ wɑ́. Bisɩmɑɑ tə wɑ́ pɑ pubʋŋɩ, tə nə wulə wɑɑ, nɑn poni nə.
42002035	Yɑ́ n mʋ̀, bìú tə nuu, n wɑ́ nɑ cɑ̀n. Tə cɑ̀n tə wɑ́ cʋ̀ɡʋ̀ n bɩcɑn mɩ́ɑ́mɩ́ɑ́n, ndə lɑɡʋrɩ sɩ̀ʋ́ nə pórí won nə. Ʋ wɑ́ pɑ lɩ̀ɑ̀ zənzən swɩ̀n kʋ tə, kʋ cɩ́ɡɑ́ nə wulə bɑ wɑɑ".
42002036	Yɩɩ nii sʋsʋnkɑnɑ don, ʋ yɩrɩ nə yɩ Anə, də yɩ Zwifə-bɑ Yɩɩ dìə̀ wɑ. Ʋ yɩ Fɑnʋwɛlə bʋ̀ɑ́, Azɛrə dwíí dəkuu tə wɑ. Ʋ bɩnɑ yɑ̀ dɑ́ɑ́. Ʋ swe ʋ kɑcɩɩn mɑ́ŋɑ́ wɑ, yɑ́ bɩnɑ bɑrpɛ nii nə, ʋ bɑrɩ tə tɩɡɑ ʋ yɑ́ wɑ́.
42002037	Ʋ yɑ̀ kʋ́ʋ̀ bɑ bɑrɩ jə. Ʋ bɩnɑ dɑ̀ń yɑ̀ dɑ́ɑ́, ʋ yɑ̀ jə bɩnɑ sɑpwɩnɩɑ də bɑnɩɑ. Ʋ yɑ̀ɑ́ vɑ ʋ wulə Yɩɩ dìə̀ tə wɑ, tɩtɩn də yɩcɑʋ, ʋ mɑ tʋŋɑ Yɩɩ tʋtʋŋɩ tə. Ʋ vwe ʋ nii, ʋ ɡɑ jʋ̀nɩ̀ Yɩɩ.
42002038	Anə də nə twi, ʋ zʋ Zwifə-bɑ Yɩɩ dìə̀ tə wɑ, də Zwezi də ʋ nuu də ʋ nyɩnɑ wulə lɑ́, ʋ də wulə ʋ pɩn dun Yɩɩ nə. Ʋ dɑ̀ń swɩ̀n bisɩmɑɑ tə yoo lɩ̀ɑ̀ tə mɑmɑ con, bɑ yɑ̀ nə dɑ̀nɩ̀, sə Yɩɩ yə̀ Yɩzərɑyɛlə lɩ̀ɑ̀ ʋ jon.
42002039	Mɑ́ŋɑ́ tə wɑ, Zwezi nuu də ʋ nyɩnɑ tə nə tʋn kʋ tə mɑmɑ, Yuu-Tiu Yɩɩ nii tə nə pɩ̀ɑ̀ tə, bɑ dɑ̀ń pìí, bɑ jɑ wɑ́, bɑ vɑ bɑ tɩʋ Nɑzɑrɛtə, kʋ nə wulə Gɑlile nɑɡwɑnɑɑ tə wɑ.
42002040	Bisɩmɑɑ tə bori, ʋ wʋbʋŋɑ ɡɑ súrí. Ʋ yɑ̀ jə wʋbʋŋɑ zənzən, yɑ́ Yɩɩ ɡɑ fwɑ ʋ pubwɑnʋ tə ʋ yɩrɑ.
42002041	Bɩnɩ mɑmɑ Zwezi nuu də ʋ nyɩnɑ yɑ̀ɑ́ vɑ, bɑ də́ Pɑkə cɑ̀nɑ̀ tə Zwerizɑlɛmə wɑ.
42002042	Mɑ́ŋɑ́ tə wɑ, Zwezi nə jə bɩnɑ fuɡə bələ, ʋ nyɩnɑ-bɑ jɩn wɑ́, bɑ jɑ kə lɑ́, bɑ vɑ cɑ̀nɑ̀ təntə, kʋ nə yɩ bɑ yofwɑmɩʋn.
42002043	Cɑ̀nɑ̀ tə nə zwɛ̀, bɑ pìí bɑ vìí, yɑ́ bɑ bìú Zwezi mʋ̀ mɛ Zwerizɑlɛmə nə, ʋ nyɩnɑ-bɑ yɑ̀ ɡɑ wɑ̀ kʋ lwɑrɩ.
42002044	Bɑ yɑ̀ bʋŋɑ də, Zwezi wulə ʋ twɑduən tə con, cwəŋə tə yuu. Bɑ vəli dɩɩn pɩrɩ, bɑ dɑ̀ń ɡɑ zɩɡɩ lɑ́, bɑ pɩ̀ɑ̀ wɑ́ bɑ nubɩɑ də bɑ dɑbɑrɑ con.
42002045	Yɑ́ bɑ dɑ̀ń bɑ wɑ́ nɑ. Bɑ dɑ̀ń mɑ ɡɑ bɑ pìí bɑ vɑ Zwerizɑlɛmə, sə bɑ pɩ̀ɑ̀ wɑ́ lɑ́.
42002046	Dɩɑn bɑtwɑ nii nə, bɑ nɩ Zwezi Zwifə-bɑ Yɩɩ dìə̀ wɑ, də ʋ jə̀ə́ Zwifə-bɑ Yɩɩ nii yənu tɩ̀ɑ́n tə tətəŋi wɑ. Ʋ wulə ʋ cʋɡɑ bɑ, yɑ́ ʋ ɡɑ bwe bɑ yìə̀n.
42002047	Ʋ yənu tə də yìə̀n tə kɑ le ɡwɑ́rɩ́ bɑ tə mɑmɑ, bɑ yɑ̀ nə cʋɡɑ wɑ́.
42002048	Mɑ́ŋɑ́ tə wɑ, ʋ nuu də ʋ nyɩnɑ tə nə nɩ wɑ́, kʋ yɑ̀ ɡwɑ́rɩ́ bɑ zəni. Ʋ nuu mɑ swɩ̀n ʋ con, ʋ wʋ́: "Aý bìú, bɛ̀ɛ̀ nə pɩn, n mɑ fwɑ nəbɑ nətən? Nə̀ń, n yoo yɑ̀ jɩn ɑ̀ də n nyɩnɑ zəni, nə mɑ twɑ́ lɑ́, nə pɩ̀ɑ̀ mʋ́".
42002049	Ʋ mɑ le, ʋ wʋ́: "Bɛ̀ɛ̀ nə pɩn, ɑ́ pɩ̀ɑ̀ nə? Á mɛ, sə ɑ́ lwɑrɩ də, ɑ̀ mɛ, sə ɑ̀ ywɑ̀ń ɑ̀ nyɩnɑ yìə̀n yuu nə".
42002050	Yɑ́ bɑ wɑ̀ kʋ tə də̀ń nì, ʋ nə pɩ̀ɑ̀, sə ʋ swɩ̀n bɑ con nə.
42002051	Zwezi dɑ̀ń mɑ pìí, ʋ twɑ́ bɑ nə, ʋ vɑ Nɑzɑrɛtə. Ʋ sɛ̀ ʋ nyɩnɑ-bɑ tə nii. Ʋ nuu jɩn tə yìə̀n təntə mɑmɑ ʋ wɑɑ nə, ʋ ɡɑ lìí tə yoo.
42002052	Zwezi bori ʋ kəni lɑ́, ʋ wʋbʋŋɑ də ɡɑ súrí, ʋ dɑ̀ń ɡɑ pɩn pupoli Yɩɩ də ləzoni nə.
42003001	-
42003002	Yɩɩ kori tə twi Zɑkɑri bìú Zwɑn con nə, kɑsɔɔ lɑnworu tə wɑ, pɑfɑrʋ Tibɛrə pɑ̀rɩ̀ tə bɩnɑ fuɡə də bonu mɑ́ŋɑ́ wɑ. Kʋ mɑ́ŋɑ́ təntə wɑ, də Ponsə Pilɑtə nə tɩ Zwide nɑɡwɑnɑɑ, pɩ̀ʋ́ Erodə də mɑ tɩ Gɑlile nɑɡwɑnɑɑ. Yɑ́ Erodə zʋnʋ, pɩ̀ʋ́ Filipə də yɑ̀ tɩ Yitire nɑɡwɑnɑɑ də Tərɑkonitə nɑɡwɑnɑɑ, pɩ̀ʋ́ Lisɑniyɑsə də yɑ̀ tɩ Abilɛnə nɑɡwɑnɑɑ. Anə də Kɑyifə də yɑ̀ yɩ Zwifə-bɑ Yɩɩ joŋwɑnɑ yun tɩ̀ɑ́n nəkwɩnɑ.
42003003	Zwɑn dɑ̀ń zɑ̀n ʋ jijiri Zwurədɛn mʋnɑɑ tə yɩrɑ nɑɡwɑnɑɑ tə mɑmɑ wɑ. Ʋ dɑ̀ń mɑ kɑ̀rɩ̀ Yɩɩ yoo ʋ bɩrɩ lɩ̀ɑ̀ nə, ʋ wʋ́: "Á vəvərə ɑ́ kwɑ ɑ́ mɑ sɑ́ ɑ́ cʋnɑ. Á pɩɑn bɑ lə ɑbɑ nɩ́ɑ́ wɑ, kʋ twɑ́ də Yɩɩ yɩrɩ. Yɑ́ Yɩɩ dɑ̀ń wɑ́ kwɛn ɑ́ cʋnɑ tə, ʋ lɩ ɑ́ mʋ̀ də ʋ mʋ̀ pwərə wɑ.
42003004	Mə nətʋ nə, Yɩɩ nii sʋ̀sʋ̀nʋ̀ Ezɑyi pʋ́pʋ́nɩ́ ʋ sɑɡɩ tə wɑ, ʋ wʋ́: 'Kʋ yɩ bɛɛ don nə bubwi kɑsɔɔ lɑnworu wɑ, ʋ wʋ́: "Á kwɩ̀ɑ́n Yuu-Tiu cwəŋə tə, sə ɑ́ cɛ ʋ cwəmɩnɩ tə, sə tə yɑ mənə mənə.
42003005	Buu ɡwɑ̀lʋ́ mɑmɑ wɑ́ sùń, pɛɛn də dədwələn mɑmɑ wɑ́ cú, tə mɛ də tɩɑ, cwəŋə ɡoɡwələn tə mɑmɑ wɑ́ kwɩ̀ɑ́n, cokʋkwɩnɑn tə mɑmɑ wɑ́ pɑ̀rɩ̀, tə mɛ duən.
42003006	Yɑ́ lɩ̀ɑ̀ mɑmɑ wɑ́ nɑ nətʋ, Yɩɩ nə wɑ́ jon bɑ bɑ cʋnɑ wɑ"'."
42003007	Lɩ̀ɑ̀ kɑpʋpʋ yɑ̀ nə twi Zwɑn con, sə ʋ lə bɑ nɩ́ɑ́ wɑ, kʋ twɑ́ də Yɩɩ yɩrɩ. Ʋ dɑ̀ń yɑ̀ swɩ̀n bɑ con, ʋ wʋ́: "Á mʋ̀ dəkwɑɑ dwíí-bɑ! Wɑ̀ɑ̀ nə bɩrɩ ɑbɑ də, ɑ́ wɑ̀ɑ́ ɑ́ dəri ɑ́ jɛ́n Yɩɩ lɩŋɑ tə yɑ́ɑ́, tə nə bɩ̀ɑ̀n?
42003008	Kʋ nə yɩ nətʋ, sə ɑ́ twɑ́ ɑ́ tʋtʋnɑn nə, ɑ́ mɑ bɩrɩ də, ɑ́ vəvəri ɑ́ kwɑ ɑ́ mɑ sɑ́ ɑ́ cʋnɑ. Á jə cɩ́ɡɑ́, sə ɑ́ swɩ̀n də, Abərɑhɑmə yɩ ɑ́ nɩbɛɛ, yɑ́ kʋ cɩcɩ tə wɑ̀ yí. Aý mʋ̀ nə swɩ̀n kʋ ɑ́ con də, Yɩɩ wɑ̀ɑ́ kɑpɑnɑ tə tə ʋ lwɑ̀nɩ́ ʋ pɩn, tə jì Abərɑhɑmə nɩ̀ɑ́n.
42003009	Nə wɑ̀ɑ́ kʋ nətʋ tə nə tì, nə mɑ mɑŋɑ ndə dèrí nə mɑnwɑrɩ kʋ wulə tɩ̀ɑ́n dəkurən nə. Tɩ̀ʋ́ tə mɑmɑ, kʋ bɩɑ nə bɑ ywɑ́n, bɑ wɑ́ ɡoŋi kʋ, bɑ kə mən nə".
42003010	Lɩ̀ɑ̀ tə dɑ̀ń mɑ bwe wɑ́, bɑ wʋ́: "Bɛ̀ɛ̀ nə, nə dɑ̀ń mɛ, sə nə fwɑ?"
42003011	Ʋ mɑ le bɑ, ʋ wʋ́: "Lìù tə, ʋ nə jə ɡɑnzʋbii bələ, ʋ mɛ, sə ʋ pɑ nədʋ ʋ tə nə, ʋ nə bɑ jə. Yɑ́ ʋ tə də, ʋ nə jə wodiu ʋ də́, ʋ də mɛ, sə ʋ fwɑ nətʋ".
42003012	Lɑnpolɩnɑ də twi, sə ʋ lə bɑ də nɩ́ɑ́ tə wɑ, kʋ twɑ́ də Yɩɩ yɩrɩ tə, bɑ ɡɑ bwe Zwɑn, bɑ wʋ́: "Kɑrnyɩnɑ, nə mɛ, sə nə fwɑ nətə?"
42003013	Ʋ mɑ le bɑ, ʋ wʋ́: "Á dɑ̀nɑ̀ kɑ́ pɑ bɑ ŋwɩ́n, bɑ doni kʋ nii tə, bɑ nə ŋwɩ́n!"
42003014	Pɑmɑnɑ də bwe wɑ́, bɑ wʋ́: "Nə mʋ̀ dɑ̀ń yɩ bɛ̀ɛ̀ nə, nə mɛ, sə nə fwɑ?" Ʋ mɑ le bɑ, ʋ wʋ́: "Á dɑ̀nɑ̀ kɑ́ kɑ́lʋ́ lìù, nə ɑ̀ yə̀ə́ ɑ́ kʋnɑ ɑ́ kə ʋ nii nə, ɑ́ mɑ jon kʋ tíú səbiu də dɩ̀ɑ̀n. Á dɑ̀ń pɩɑn ɑ́ ŋwɩ́rɑ́n tə cɩcɩ nə mɛ ɑbɑ".
42003015	Lɑlʋʋ tə yɑ̀ dɑ̀nɩ̀ də yɑlɑ, yɑ́ bɑ lìù də mɑmɑ yɑ̀ bʋŋɑ, ʋ ɡɑ bwe ʋ tɩ̀ɑ̀n, də kʋ nə tɑ̀ Zwɑn nə yɑ Kərisə.
42003016	Zwɑn dɑ̀ń mɑ swɩ̀n bɑ mɛ con, ʋ wʋ́: "Aý mʋ̀ li ɑbɑ də nɩ́ɑ́, kʋ twɑ́ də Yɩɩ yɩrɩ, yɑ́ lìù don ʋ dɩ̀ɑ̀n nə dɑ́ɑ́, tə doni nə, wɑ́ bɑ̀. Aý jɩɩn mùrì, sə ɑ̀ kʋ̀rʋ̀ ʋ nɛɛ nɑtʋrɑf1. Ʋ wɑ́ lə ɑbɑ Yɩɩ-Siŋu tə wɑ də mən.
42003017	Ʋ jə ʋ wocəri fɩyɑʋ ʋ jɩ̀ɑ̀n wɑ, ʋ kwɛn ʋ cə̀rì ʋ wobɩɑ tə, ʋ pwɛ̀ tə də wopulə tə, ʋ lɩ duən wɑ. Ʋ pɛ̀ wobɩɑ tə, ʋ kə ʋ pulu wɑ, ʋ ɡɑ sʋrɩ wɑsɑnɑn tə mən wɑ, tə nə bɑ də̀ŋə̀".
42003018	Yɑ́ kʋ tə yɑ, Zwɑn twɑ́ kwìə̀ zənzən nə, ʋ mɑ swɩ̀n Yɩɩ sʋywɑ́ŋʋ́ tə lɑlʋʋ tə con nə.
42003019	Kʋ mɑ́ŋɑ́ təntə wɑ, Zwɑn vəli ʋ cɑɡɑ pɩ̀ʋ́ Erodə nii nə, ʋ nə jon ʋ zʋnʋ kɑn Erodɩɑdə, ʋ mɑ fwɑ ʋ kɑn, tə yɩrɩ, kʋ súrí ʋ nə fwɑ yokʋkwɩnɑn duən, də tə nə dɑ́ɑ́, yɩrɩ.
42003020	Erodə dɑ̀ń tə súrí yolwɑn tə don lɑ́, ʋ pɑ, bɑ jɑ Zwɑn, bɑ kə bɑ̀ń dìə̀ wɑ.
42003021	Lɑlʋʋ tə mɑmɑ nɩ́ɑ́ tə liu kwɑ nə, Zwɑn ləɡə Zwezi də nɩ́ɑ́ tə wɑ. Kʋ kwɑ nə, ʋ nə wulə ʋ jʋ̀nɩ̀ Yɩɩ, lɑnworu tə súrí.
42003022	Yɑ́ Yɩɩ-Siŋu tə cúə́ ʋ yuu wɑ, ndə won nə, kʋ nə jɑ yɩrɑ, ndə ɡunpwənə nə. Yɑ́ kori dɑ̀ń ɡɑ nɑn Yɩɩ sɑ̀ń nə, kʋ wʋ́: "N yɩ ɑ̀ biswənə tə, ʋ nə poli ɑ̀ pùə́."
42003023	Zwezi dɩɡɑ ʋ tʋtʋŋɩ tə də̀ń, də ʋ jə ndə bɩnɑ fɩtwɑ nə. Ʋ yɑ̀ yɑ ndə bɑ nə bʋŋɑ tə, Zwʋzɛfə bìú. Zwʋzɛfə tə, ʋ nə yɩ Eli bìú,
42003024	ʋ nə yɩ Mɑtɑtə bìú, ʋ nə yɩ Levi bìú, ʋ nə yɩ Mɛləki bìú, ʋ nə yɩ Yɑnɑyi bìú, ʋ nə yɩ Zwʋzɛfə bìú,
42003025	ʋ nə yɩ Mɑtɑtɩɑsə bìú, ʋ nə yɩ Amosə bìú, ʋ nə yɩ Nɑhumə bìú, ʋ nə yɩ Esəli bìú, ʋ nə yɩ Nɑɡɑyi bìú,
42003026	ʋ nə yɩ Mɑɑtə bìú, ʋ nə yɩ Mɑtɑtɩɑsə bìú, ʋ nə yɩ Səmeyin bìú, ʋ nə yɩ Yoze bìú, ʋ nə yɩ Yodɑ bìú,
42003027	ʋ nə yɩ Yʋɑnɑn bìú, ʋ nə yɩ Rezɑ bìú, ʋ nə yɩ Zorobɑbɛlə bìú, ʋ nə yɩ Swɩɑlətɩɛlə bìú, ʋ nə yɩ Neri bìú,
42003028	ʋ nə yɩ Mɛləki bìú, ʋ nə yɩ Adi bìú, ʋ nə yɩ Kʋzɑmə bìú, ʋ nə yɩ ̌ləmɑdɑmə bìú, ʋ nə yɩ Erə bìú,
42003029	ʋ nə yɩ Zwezi bìú, ʋ nə yɩ Eliezɛrə bìú, ʋ nə yɩ Yorimə bìú, ʋ nə yɩ Mɑtɑtə bìú, ʋ nə yɩ Levi bìú,
42003030	ʋ nə yɩ Simeyon bìú, ʋ nə yɩ Zwidɑ bìú, ʋ nə yɩ Zwʋzɛfə bìú, ʋ nə yɩ Yonɑmə bìú, ʋ nə yɩ Elɩɑkimə bìú,
42003031	ʋ nə yɩ Meleyɑ bìú, ʋ nə yɩ Menɑ bìú, ʋ nə yɩ Mɑtɑtɑ bìú, ʋ nə yɩ Nɑtɑn bìú, ʋ nə yɩ Dɑvidə bìú,
42003032	ʋ nə yɩ Yɩzɑyi bìú, ʋ nə yɩ Obɛdə bìú, ʋ nə yɩ Bozə bìú, ʋ nə yɩ Sɑləmon bìú, ʋ nə yɩ Nɑɑsʋn bìú,
42003033	ʋ nə yɩ Amɩnɑdɑbə bìú, ʋ nə yɩ Adəmin bìú, ʋ nə yɩ Arəni bìú, ʋ nə yɩ Esərʋmə bìú, ʋ nə yɩ Pere bìú, ʋ nə yɩ Zwidɑ bìú,
42003034	ʋ nə yɩ Zwɑkɔbə bìú, ʋ nə yɩ Yɩzɑkə bìú, ʋ nə yɩ Abərɑhɑmə bìú, ʋ nə yɩ Terɑ bìú, ʋ nə yɩ Nɑhɔrə bìú,
42003035	ʋ nə yɩ Səruɡə bìú, ʋ nə yɩ Rehu bìú, ʋ nə yɩ Pelɛɡə bìú, ʋ nə yɩ Ebɛrə bìú, ʋ nə yɩ Swilɑ bìú,
42003036	ʋ nə yɩ Kɑyinɑmə bìú, ʋ nə yɩ Arəfɑkəzɑdə bìú, ʋ nə yɩ Sɛmə bìú, ʋ nə yɩ Nowe bìú, ʋ nə yɩ Lemɛkə bìú,
42003037	ʋ nə yɩ Mɑtɩsɑlɛmə bìú, ʋ nə yɩ Enokə bìú, ʋ nə yɩ Yerɛdə bìú, ʋ nə yɩ Mɑlelɩɛlə bìú, ʋ nə yɩ Kenɑmə bìú,
42003038	ʋ nə yɩ Enosə bìú, ʋ nə yɩ Sɛtə bìú, ʋ nə yɩ Adɑmə bìú, ʋ nə yɩ Yɩɩ bìú.
42004001	Kʋ mɑ́ŋɑ́ tə wɑ, Zwezi nə súə́ də Yɩɩ-Siŋu tə, ʋ nɑn Zwurədɛn mʋnɑɑ tə con nə, də Yɩɩ-Siŋu tə, kʋ nə wulə də wɑ́. Kʋ jɩn wɑ́, kʋ vɑ kɑsɔɔ lɑnworu wɑ.
42004002	Sɩtɑnɑ də́də́n, sə ʋ yiɡu wɑ́, ʋ pɑ ʋ tʋn yokʋkwɩʋn lɑ́ dɩɑn sɑpwilə. Tə dɩɑn təntə mɑmɑ nə, ʋ wɑ̀ wodiu dí. Yɑ́ tə dɑ̀ń nə zwɛ̀ kwɑ nə, niən dɑ̀ń jɩn wɑ́.
42004003	Sɩtɑnɑ dɑ̀ń swɩ̀n ʋ con, ʋ wʋ́: "Də n nə yɑ Yɩɩ-Biu cɩ́ɡɑ́ mɑmɑ, sə n pɑ nii kɑpɑn kʋ tə nə, sə kʋ jì wodiu".
42004004	Zwezi mɑ le wɑ́, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Kʋ tɑ̀ wodiu cɩcɩ nə wɑ̀ɑ́ mɩɩ kʋ pɩn lìù nə!' "
42004005	Sɩtɑnɑ mɑ jɑ wɑ́, ʋ vɑ bɑn ʋ súrí lɑ́, ʋ pɑ ʋ ywɑ̀ń tɩɑ yuu pɑ̀rɩ̀ tə mɑmɑ, nɑɑ nədʋ,
42004006	-
42004007	ʋ ɡɑ swɩ̀n ʋ con, ʋ wʋ́: "Bɑ pɩn nə tə wiən tə mɑmɑ, ɑ̀ ɡɑ wɑ̀ɑ́ tə ɑ̀ pɩn lìù tə nə, ɑ̀ nə pɩ̀ɑ̀. N nə sɛ̀, sə n tʋ ɑ̀ yɑ́ɑ́ con, n pɑ dun nə, ɑ̀ wɑ́ pɑ mʋ́ dɩ̀ɑ̀n tə tə mɑmɑ, də tə pɑ̀rɩ̀ tə dun tə".
42004008	Zwezi mɑ le wɑ́, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Pɑ dun n Yuu-Tiu Yɩɩ tə nə, sə n dɑ̀n kɑ́ tʋn won don, də kʋ nə tɑ̀ kʋ tɑ̀ cɩcɩ, ʋ nə swə'."
42004009	Sɩtɑnɑ mɑ kʋ́ʋ̀ jɑ wɑ́ ʋ vɑ Zwerizɑlɛmə, ʋ tún Zwifə-bɑ Yɩɩ dìə̀ tə yuu wɑ, ʋ ɡɑ swɩ̀n, ʋ wʋ́: "Də n nə yɩ Yɩɩ-Biu cɩ́ɡɑ́ mɑmɑ, sə n zɩɡɩ yəbə, n fɑn n tʋ tɩɑ.
42004010	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Yɩɩ wɑ́ pɑ nii ʋ mɑlɩkɛ nə n yɩrɩ, sə tə cɩ̀ n nə.
42004011	Yɑ́ tə wɑ́ tì mʋ́ tə jɩ̀ɑ̀n wɑ, sə n nɑɑ dɑ̀n kɑ́ mɑ̀ kɑpɑn nə'."
42004012	Zwezi mɑ le wɑ́, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Dɑ̀n kɑ́ də́də́n Yuu-Tiu tə, ʋ nə yɩ n Yɩɩ, sə n yiɡu, kɑ pɑ ʋ tʋn yokʋkwɩʋn!' "
42004013	Ʋ nə də́də́n Zwezi yiɡu yiri mɑmɑ, sə ʋ yiɡu, kʋ pɑ ʋ tʋn yokʋkwɩʋn ʋ zwɛ̀, Sɩtɑnɑ kɛ̀ń ʋ vìí ʋ yɑ́ wɑ́, də kʋ mɑ kʋ́ʋ̀ vəli mɑ́ŋɑ́ don, kʋ nə wɑ́ tʋ kʋ mɛ.
42004014	Zwezi pìí ʋ vɑ Gɑlile nɑɡwɑnɑɑ tə wɑ də Yɩɩ-Siŋu tə dɩ̀ɑ̀n tə. Bɑ dɑ̀ń mɑ zɑ̀n, bɑ swɩ̀n ʋ yoo, kʋ nɑɡwɑnɑɑ təntə mɑmɑ wɑ.
42004015	Ʋ yɑ̀ kɑ̀rɩ̀ Zwifə-bɑ jə́rə́ dii tə wɑ nə, yɑ́ lɩ̀ɑ̀ tə mɛ yɑ̀ wulə bɑ pɩn wɑ́ dun.
42004016	Zwezi vəli Nɑzɑrɛtə. Mə kʋ bwɑ́lɩ́ tə nə nə, ʋ bori. Zwifə-bɑ sìə́ dɩɩn nə, ʋ zʋɑ bɑ jə́rə́ dìə̀ wɑ, ndə kʋ nə yɑ ʋ yofwɑmɩʋn nə. Ʋ zɑ̀n yɩɩ nə, sə ʋ kɑ̀rɩ̀ Yɩɩ sɑɡɩ tə.
42004017	Bɑ dɑ̀ń mɑ tì Yɩɩ nii sʋ̀sʋ̀nʋ̀ Ezɑyi sɑɡɩ tə, bɑ pɑ wɑ́. Ʋ jɑ sɑɡɩ tə ʋ súrí, ʋ dɑ̀ń ɡɑ kɑ̀rɩ̀ bwɑ́lɩ́ tə, kʋ nə pʋ́pʋ́nɩ́, kʋ wʋ́:
42004018	"Yuu-Tiu Yɩɩ-Siŋu tə wulə ɑ̀ yuu wɑ. Kʋ kúrú nə, sə ɑ̀ pɑ sʋywɑ́ŋʋ́ tə zʋrɑ nə. Ʋ tʋn nə, sə ɑ̀ swɩ̀n bɑ̀ń dìə̀ lɩ̀ɑ̀ tə con də, Yɩɩ wɑ́ jon bɑ, sə ɑ̀ ɡɑ swɩ̀n lilirən con, də bɑ wɑ́ nɑ lɑ́, sə ɑ̀ swɩ̀n lɩ̀ɑ̀ tə, bɑ nə wulə cɑ̀n wɑ, də Yɩɩ wɑ́ jon bɑ,
42004019	sə ɑ̀ swɩ̀n mɑ́ŋɑ́ tə, Yuu-Tiu nə kúrí, sə ʋ mɑ fwɑ pubwɑnʋ bɑ yɩrɑ".
42004020	Kʋ kwɑ nə, Zwezi púə́ sɑɡɩ tə, ʋ tì ʋ pɑ jə́rə́ dìə̀ tʋ̀tʋ̀nʋ̀ tə nə, ʋ ɡɑ jə̀ə́. Lɩ̀ɑ̀ tə mɑmɑ, bɑ nə wulə jə́rə́ dìə̀ tə wɑ, zɩ̀n bɑ yɩ́ɑ́, bɑ kə ʋ yuu.
42004021	Ʋ dɑ̀ń mɑ swɩ̀n bɑ con, ʋ wʋ́: "Kʋ tə bɑ tə, Yɩɩ nə swɩ̀n kʋ bwɑ́lɩ́ təntə wɑ, ɑ̀ nə kɑ̀rɩ̀ də ɑ́ nə nì tə, nii dɑ̀ń súə́ zə̀n kʋ tə, mɑ́ŋɑ́ kʋ tə tətə wɑ, ɑ́ nə nì kʋ".
42004022	Bɑ mɑmɑ dɑ̀ń ɡɑ bwɩ Zwezi nə, ʋ pubwɑnʋ sʋ̀rɑ̀n tə yɩrɩ, ʋ nə swɩ̀n, tə yɑ̀ ɡɑ ɡwɑ́rɩ́ bɑ. Bɑ swɩ̀n, bɑ wʋ́: "Kʋ tɑ̀ ʋ mʋ̀ nə yɩ Zwʋzɛfə bìú tə nɑɑɑ?".
42004023	Zwezi mɑ swɩ̀n bɑ con, ʋ wʋ́: "Aý yə̀ə́ də, ɑ́ wɑ́ swɩ̀n zwɑnsɩsɑrɩ kɑ tə ɑ̀ con nə: 'Dɩmʋtʋrʋ, zwɛ̀ n tətə yɑyɩɡʋ tə!' Á tə kʋ́ʋ̀ wɑ́ swɩ̀n ɑ̀ con, ɑ́ wʋ́: 'Nə nì kʋ tə, n nə fwɑ Kɑpɛrənɑyimə tɩʋ tə wɑ. Fwɑ tə mʋ̀ yìə̀n təntə də yəbə n tɩʋ tə wɑ'."
42004024	Ʋ mɑ kʋ́ʋ̀ swɩ̀n ʋ súrí lɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Yɩɩ nii sʋ̀sʋ̀nʋ̀ tə̀lə́, bɑ nə sɛ̀ wɑ́ ʋ təntɩɑn tɩʋ wɑ.
42004025	Aý mʋ̀ nə swɩ̀n kʋ ɑ́ con, kʋ yɩ cɩ́ɡɑ́: Yɩɩ nii sʋ̀sʋ̀nʋ̀ Eli mɑ́ŋɑ́ tə wɑ, dwɑ̀ wɑ̀ nɩ̀, bɩnɑ bɑtwɑ də cɑ̀nɩ̀ bɑrdʋ. Kʋ dɑ̀ń yɑ̀ dɩɡɑ niən nəfɑrʋ Yɩzərɑyɛlə lʋʋ nii tə wɑ. Kʋ mɑ́ŋɑ́ tə wɑ, kɑdənə yɑ̀ dɑ́ɑ́ zənzən lɑ́ nə.
42004026	Yɑ́ Yɩɩ wɑ̀ Eli tʋn bɑ lɑdʋɑ con, də kʋ nə tɑ̀ kɑdənu tə con, ʋ nə wulə Sɑrɛpətɑ tɩʋ wɑ, kʋ nə wulə Sidon nɑɡwɑnɑɑ tə wɑ.
42004027	Yɩɩ nii sʋ̀sʋ̀nʋ̀ Elize mɑ́ŋɑ́ tə wɑ, dɑyɑrɑn də zənzən yɑ̀ wulə Yɩzərɑyɛlə lʋʋ nii tə wɑ. Yɑ́ bɑ wɑ lɑdʋɑ dɑyɑn wɑ́ zwɛ̀, də ʋ jì ləzwənzəŋu, də kʋ nə tɑ̀ Nɑmɑn cɩcɩ, ʋ nə nɑn Siri nɑɡwɑnɑɑ wɑ".
42004028	Lɩ̀ɑ̀ tə mɛ Zwifə-bɑ jə́rə́ dìə̀ tə wɑ nə nì tə yìə̀n təntə tì lɩŋɑ zənzən.
42004029	Bɑ zɑ̀n bɑ vɑn Zwezi, bɑ jɑ nɑn tɩʋ tə wɑ, kʋ yɑ̀ nə lwə̀ pɑɑn don yuu wɑ, sə bɑ lɩ wɑ́ pɑɑn tə yuu, bɑ dɩlɩ tɩɑ.
42004030	Ʋ dɑ̀ń mɑ twɑ́ bɑ tətəŋi wɑ, ʋ nɑn ʋ vìí.
42004031	Zwezi vəli Kɑpɛrənɑyimə tɩʋ Gɑlile nɑɡwɑnɑɑ wɑ. Yɑ́ ʋ dɑ̀ń mɑ wulə bɑ ʋ kɑ̀rɩ̀ Zwifə-bɑ sìə́ dɩɩn nə.
42004032	Ʋ yɑ̀ swɩ̀n də dɩ̀ɑ̀n, kʋ mʋ̀ nə pɩn, kʋ ɡwɑ́rɩ́ lɩ̀ɑ̀ tə zənzən də ʋ kɑ̀rɑ̀ təntə yiri.
42004033	Zwifə-bɑ jə́rə́ dìə̀ tə wɑ, bɛɛ don yɑ̀ wulə lɑ́, zini yɑ̀ nə wʋwɑlɩ wɑ́. Ʋ mɑ̀ nii zənzən, ʋ wʋ́:
42004034	"Aɑ! Bɛ̀ɛ̀ nə n pɩ̀ɑ̀ fwɑ nə yɩrɑ, Nɑzɑrɛtə Zwezi? Nə yə̀ə́ də, kʋ yɑ n twi, sə n cʋ̀ɡʋ̀ nəbɑ. Aý yə̀ə́ zəni lìù tə, n nə yɩ. N yɩ lìù, ʋ nə lɩ ʋ tún Yɩɩ cɩcɩ yɩrɩ".
42004035	Zwezi dɑ̀ń cɑɡɑ zini nii nə, ʋ wʋ́: "Pú n nii, n ɡɑ nɑn n yɑ́ bɛɛ tə!" Zini tə dɩlɩ wɑ́ tɩɑ, lɩ̀ɑ̀ tə mɛ yɑ́ɑ́ nə, kʋ ɡɑ nɑn, kʋ yɑ́ wɑ́, kʋ wɑ̀ wɑ́ lwɑnɩ fwɑ.
42004036	Kʋ dɩ̀ɡɑ̀ bɑ mɑmɑ yuu zənzən, yɑ́ bɑ dɑ̀ń ɡɑ swɩ̀n duən con, bɑ wʋ́: "Bɛ̀ɛ̀ sʋɡʋ nə yɩ kʋ mʋ̀ təntə? Kʋ mʋ̀ bɛɛ təntə yɑ̀ɑ́ bɑɑ də dɩ̀ɑ̀n, ʋ ɡɑ pɩn zinə zìlí ʋ nii wɑ, tə ɡɑ nɑŋɑ də".
42004037	Yɑ́ bɑ dɑ̀ń swɩ̀n Zwezi yoo, bwɑ́lɩ́ mɑmɑ kʋ nɑɡwɑnɑɑ təntə wɑ.
42004038	Zwezi nɑn Zwifə-bɑ jə́rə́ dìə̀ tə wɑ, ʋ vɑ Simon sɑ̀ń. Wɑrɑn yɑ̀ jɑ Simon tɩnkɑn zənzən. Bɑ dɑ̀ń mɑ lòrì wɑ́, sə ʋ pɑ wɑ́ yɑzurə.
42004039	Ʋ mɑ kwɑ́ ʋ yuu con. Yɑ́ ʋ ɡɑ bɑɑ ʋ pɑ nii, sə wɑrɑn tə zwɛ̀. Wɑrɑn tə zwɛ̀ tə yɑ́ wɑ́, yɑ́ ʋ zɑ̀n lɑlɑ, ʋ wulə ʋ tɑnɩ, sə ʋ mɑ lɩ Zwezi vəri.
42004040	Yɩɩ nə zʋɑ kwɑ nə, bɑ jɩn bɑ tə mɑmɑ, yɑyɩrɑn yirə yirə nə jɑ, bɑ jɑ bɑ̀ Zwezi con. Ʋ tún jɩ̀ɑ̀n bɑ lìù mɑmɑ yuu wɑ, ʋ zwɛ̀ bɑ yɑyɩrɑn.
42004041	Zinə də nɑn tə yɑ́ yɑyɩŋɑ zənzən, də tə bubwi, tə wʋ́: "N yɩ Yɩɩ-Biu". Yɑ́ Zwezi dɑ̀ń bɑɑ tə nii nə də sʋ̀rɑ̀n, tə nə dɑ̀. Ʋ pɩ̀ɑ̀, sə ʋ cɩ̀ tə nə, sə tə dɑ̀n kɑ́ swɩ̀n, tə mʋ̀ nə yə̀ə́ də, ʋ yɩ Kərisə tə yɩrɩ.
42004042	Tɩɑ nə twi kɑ pʋrʋ, Zwezi nɑn tɩʋ tə wɑ, ʋ vɑ kwɑ con bwɑ́lɩ́ tə, lìù nə tə̀lə́. Lɑlʋʋ dɑ̀ń twɑ́ lɑ́, bɑ pɩ̀ɑ̀ wɑ́. Mɑ́ŋɑ́ tə, bɑ nə twi, bɑ nɑ wɑ́, bɑ yɑ̀ kʋ́ʋ̀ vəli, sə bɑ cɩ̀ ʋ nə, ʋ dɑ̀n kɑ́ kɛ̀ń ʋ yɑ́ bɑ.
42004043	Yɑ́ Zwezi swɩ̀n bɑ con, ʋ wʋ́: "Aý mɛ, sə ɑ̀ kɑ̀rɩ̀ də ɑ̀ swɩ̀n sʋywɑ́ŋʋ́ tə tɩɑn tə duən də wɑ, ɑ̀ bɩrɩ də, Yɩɩ wɑ́ də́ pɑ̀rɩ̀ bɑ yuu wɑ. Mə kʋ yɩrɩ nə, Yɩɩ tʋn nə".
42004044	Ʋ dɑ̀ń mɑ twɑ́ lɑ́ ʋ kɑ̀rɩ̀ Zwidef1 nɑɡwɑnɑɑ tə wɑ Zwifə-bɑ jə́rə́ dii tə wɑ.
42005001	Dɩɩn don nə, Zwezi yɑ̀ zɩɡɑ Zwenezɑrɛtə mʋnɑɑ tə nii nə, lɑlʋʋ tə ɡɑ kɩkɑrɩ wɑ́. Bɑ yuɡə duən, sə bɑ mɑ cʋɡʋ Yɩɩ sʋywɑ́ŋʋ́ tə.
42005002	Ʋ nɩ nɩ́ɑ́ yuu bwərə bələ bəbəru tə nii nə. Fəlijɑnɑ tə yɑ̀ nɑn bɑ nɩ́ɑ́ yuu bwərə tə wɑ, bɑ cú, sə bɑ sɩn bɑ fələ ɡə̀ɡə̀lə̀n.
42005003	Zwezi dɩ̀ɡɑ̀ nɩ́ɑ́ yuu bori tə don wɑ, kʋ tə nə yɩ Simonf1 nyiən, ʋ ɡɑ lòrì wɑ́, sə bɑ fɑ̀rʋ́ bɑ nɑn bəbəru tə yɩrɑ, bɑ vɑ yɑ́ɑ́ mɑncɩn nɩ́ɑ́ tə wɑ. Mɑ́ŋɑ́ tə wɑ, ʋ nə jə̀ń nɩ́ɑ́ yuu bori tə wɑ ʋ zwɛ̀, ʋ wulə ʋ kɑ̀rɩ̀ lɩ̀ɑ̀ tə.
42005004	Ʋ nə kɑ̀rɩ̀ ʋ zwɛ̀, ʋ swɩ̀n Simon con, ʋ wʋ́: "Vɑn nɩ́ɑ́ yuu bori tə, n jɑ vɑ nɑluŋə bwɑ́lɩ́ nə. Kʋ kwɑ nə, sə ɑ́ dɩlɩ ɑ́ fələ ɡə̀ɡə̀lə̀n tə, sə ɑ́ mɑ ɡwɑ̀n".
42005005	Simon mɑ le wɑ́, ʋ wʋ́: "Kɑrnyɩnɑ, nə tʋn tɩtɩn tə mɑmɑ, nə ɡɑ wɑ̀ won nɩ. Yɑ́ ɑ̀ wɑ́ twɑ́ n nii tə nə, ɑ̀ dɩlɩ fələ ɡə̀ɡə̀lə̀n tə".
42005006	Bɑ dɑ̀ń mɑ dɩlɩ tə, yɑ́ bɑ jɩn fələ zənzən. Kʋ pɑ bɑ ɡə̀ɡə̀lə̀n tə wulə tə kɑ̀rɩ́.
42005007	Bɑ dɑ̀ń mɑ ɡwɛn bɑ twɑduən tə, bɑ nə wulə nɩ́ɑ́ yuu bori tə don wɑ, sə bɑ bɑ̀ bɑ sɑn bɑ. Bɑ nə twi, bɑ kòrí fələ, bɑ sú bɑ nɩ́ɑ́ yuu bwərə tə mɛ bələ. Tə ɡɑ tə pɩ̀ɑ̀, sə tə mʋrɩ nɩ́ɑ́ tə wɑ.
42005008	-
42005009	Mɑ́ŋɑ́ tə wɑ, Simon Piyɛrə nə nɩ də, fələ tə nə dɑ́ɑ́ zənzən nətʋ, bɑ nə jɩn, kʋ dɩ̀ɡɑ̀ ʋ yuu zənzən, də bɑ tə mɛ, bɑ nə yɩn də wɑ́. Ʋ dɑ̀ń tʋɑ ʋ nɑdwɑnɑ nii nə Zwezi yɑ́ɑ́ con, ʋ ɡɑ swɩ̀n, ʋ wʋ́: "Nɑn kwɑ, n ɡɑ yɑ́ nə, Yuu-Tiu, ɑ̀ nə yɑ cʋnɑ lìù yɩrɩ".
42005010	Kʋ yɩn nətʋ də Simon tʋtʋnduən tə, bɑ nə yɩ Zebede bɩɑ, bɑ nə boŋə Zwɑkə də Zwɑn. Yɑ́ Zwezi dɑ̀ń swɩ̀n Simon con, ʋ wʋ́: "Dɑ̀n kɑ́ pɑ fən jɑ mʋ́. Kʋ nə zɩɡɩ sɩ́ʋ́n nə, n wɑ́ pɩ̀ɑ̀ lɩ̀ɑ̀, sə bɑ twɑ́ ɑ̀ mʋ̀ Zwezi nə".
42005011	Bɑ dɑ̀ń mɑ lɩ bɑ nɩ́ɑ́ yuu bwərə tə, bɑ tún bəbəru yuu nə. Kʋ kwɑ nə, bɑ yɑ́ tə mɛ lɑ́, bɑ ɡɑ twɑ́ Zwezi nə.
42005012	Dɩɩn don nə, Zwezi yɑ̀ nə wulə tɩʋ don nə. Də nə̀ń, bɛɛ don, ʋ nə ɡoŋi dɑyɑn, ʋ zwɛ̀ mɩ́ɑ́mɩ́ɑ́n twi ʋ bɑ̀, ʋ tʋ Zwezi yɑ́ɑ́ con, ʋ ɡɑ lòrì wɑ́, ʋ wʋ́: "Yuu-Tiu, də n nə swə, n wɑ̀ɑ́ n pɩn ɑ̀ dɑyɑnf1 tə zwɛ̀, sə ɑ̀ jì ləzwənzəŋu".
42005013	Zwezi mɑ te ʋ jɩɩn ʋ nə, ʋ dwen ʋ yɩrɑ, ʋ ɡɑ wʋ́: "Aý swə, sə n dɑyɑn tə zwɛ̀". Lɑlɑ də dɑyɑn tə zwɛ̀, kɑ ɡɑ yɑ́ wɑ́.
42005014	Zwezi mɑ pɑ nii kʋ tə wɑ́, ʋ wʋ́: "Dɑ̀n kɑ́ swɩ̀n kʋ yoo tə lìù mɑmɑ con. Yɑ́ n dɑ̀ń vəli n bɩrɩ n tɩ̀ɑ̀n n nə nyɩn nətʋ tə Zwifə-bɑ Yɩɩ joŋwɑnʋ tə nə. N ɡɑ fwɑ joŋi tə, ndə Yɩɩ nii tə, ʋ nə pɩn Moyizə nə bɩrɩ Yɩɩ sɑɡɩ tə wɑ, sə bɑ fwɑ dɑyɑrɑn pɑ, də bɑ dɑyɑn tə nə zwɛ̀. Kʋ mʋ̀ nə bɩrɩ wɑ́ də, n dɑyɑn tə cɩ́ɡɑ́ zwɛ̀".
42005015	Də kʋ mɛ, Zwezi yɩrɩ tə ɡɑ tə súə́ tɩɑ mɑmɑ. Lɑlʋʋ twi, bɑ kun ʋ yuu nə, sə bɑ cʋɡʋ wɑ́, bɑ ɡɑ pɑ ʋ zwɛ̀ bɑ yɑyɩrɑn.
42005016	Yɑ́ Zwezi dɑ̀ń yɑ̀ lɩ ʋ tɩ̀ɑ̀n, ʋ jɑ vɑ kɑsɔɔ lɑnworu wɑ, ʋ mɑ jʋ̀nɩ̀ Yɩɩ.
42005017	Dɩɩn don nə, Zwezi yɑ̀ wulə ʋ kɑ̀rɩ̀. Fɑrɩzɩɑn-bɑ də Yɩɩ nii yənu tɩ̀ɑ́n tə yɑ̀ jə̀ə́ ʋ bɩɑn nə. Bɑ yɑ̀ nɑn Gɑlile nɑɡwɑnɑɑ tɩɑn tə mɑmɑ wɑ, də Zwide nɑɡwɑnɑɑ tɩɑn tə mɑmɑ wɑ, də Zwerizɑlɛmə tə wɑ, bɑ bɑ̀. Yuu-Tiu dɩ̀ɑ̀n tə yɑ̀ wulə də Zwezi tə ɡɑ pɩn ʋ zwɛ̀ yɑyɩŋɑ yɑyɩrɑn.
42005018	Bɑrɑ duən zɩn ɡwɑ̀nʋ́ don tɩtɑʋ wɑ, bɑ jɑ bɑ̀ bɑ yí. Bɑ pɩ̀ɑ̀, sə bɑ jɑ wɑ́, bɑ zʋ dìə̀ tə wɑ, bɑ tún Zwezi yɑ́ɑ́ con.
42005019	Yɑ́ bɑ yɑ̀ yə̀rì bwɑ́lɩ́ tə, bɑ nə wɑ́ twɑ́, sə bɑ jɑ wɑ́ bɑ zʋ, lɩ̀ɑ̀ tə dɑ́nɩ́ tə yɩrɩ. Bɑ dɑ̀ń mɑ twɑ́ dəyuu wɑ, bɑ te wɑ́, bɑ ɡɑ dɩ̀ bɑ poru dəyuu tə, bɑ twɑ́ lɑ́ nə, bɑ cú ɡwɑ̀nʋ́ tə lɑlʋʋ tə tətəŋi wɑ Zwezi yɑ́ɑ́ con.
42005020	Zwezi nə nɩ də, bɑ ken bɑ wɑɑ ʋ nə, ʋ dɑ̀ń swɩ̀n yɑyɩŋʋ tə con, ʋ wʋ́: "Aý dɑbɛɛ, ɑ̀ kwɛn n cʋnɑ tə ɑ̀ lɩ n mʋ̀ də Yɩɩ pwərə wɑ".
42005021	Yɩɩ nii yənu tɩ̀ɑ́n tə də Fɑrɩzɩɑn-bɑ tə wulə, bɑ bʋŋɑ bɑ wɑɑ con nə, bɑ wʋ́: "Wɑ̀ɑ̀ nə yɩ kʋ bɛɛ tə, ʋ nə swɩ̀n nətʋ ʋ twɩn Yɩɩ nə? Wɑ̀ɑ̀ nə wɑ̀ɑ́ cʋnɑ ʋ kwɛn ʋ lɩ ʋ mʋ̀ də Yɩɩ pwərə wɑ? Kʋ yɩ Yɩɩ cɩcɩ!"
42005022	Zwezi lwɑrɩ bɑ pubʋŋɩ tə, ʋ ɡɑ swɩ̀n bɑ con, ʋ wʋ́: "Bɛ̀ɛ̀ nə pɩn, ɑ́ mɑ jə pubʋŋɩ tə tə yiri ɑ́ wɑɑ nə?
42005023	Də ɑ̀ nə swɩ̀n, ɑ̀ wʋ́: 'Aý kwɛn n cʋnɑ ɑ̀ lɩ ɑ̀ mʋ̀ də Yɩɩ pwərə wɑ', nə ɑ̀ yə̀ə́, ɑ̀ nə wʋ́: 'Zɑ̀n yɩɩ nə, n vɑ!' - Kʋ kwɑ̀ nə yɩ mwɑ́lɩ́?
42005024	Yɑ́ ɑ̀ dɑ̀ń pɩ̀ɑ̀, sə ɑ́ yəni də, Yɩɩ ken dɩ̀ɑ̀n Ləzwənə-Biuf1 jɩɩn wɑ tɩɑ yuu wɑ, sə ʋ kwɛn cʋnɑ ʋ lɩ ʋ mʋ̀ də Yɩɩ pwərə wɑ". Zwezi dɑ̀ń ɡɑ swɩ̀n sʋ̀rɑ̀n tətə ɡwɑ̀nʋ́ tə con, ʋ wʋ́: "Aý mʋ̀ nə swɩ̀n kʋ n con nə: Zɑ̀n n tì n tɩtɑʋ, n vɑ n sɑ̀ń!"
42005025	Lɑlɑ bɛɛ tə zɑ̀n lɩ̀ɑ̀ tə mɛ yɑ́ɑ́ con, ʋ tì ʋ tɩtɑʋ tə, ʋ yɑ̀ nə tə́ɡə́ kʋ yuu wɑ tə, ʋ jɑ kɛ̀ń ʋ sɑ̀ń, də ʋ bwɩ Yɩɩ nə.
42005026	Kʋ ɡwɑ́rɩ́ bɑ mɑmɑ zənzən. Kʋ də dɩ̀ɡɑ̀ bɑ mɑmɑ yuu wɑ, bɑ dɑ̀ń ɡɑ bwɩ Yɩɩ nə, bɑ wʋ́: "Nə zə̀n nɩ yoɡwɑrɑn nə, tə nə wɑ̀ nɩ ɑbɑdɑ".
42005027	Kʋ kwɑ nə, Zwezi nɑn, ʋ ɡɑ nɑ lɑnpolɩnʋ. Ʋ yɩrɩ nə yɩ Levi, də ʋ jə̀ə́ ʋ joŋə lɑnpoo. Zwezi mɑ swɩ̀n ʋ con, ʋ wʋ́: "Zɑ̀n n bɑ̀, n twɑ́ ɑ̀ nə!"
42005028	Levi mɑ zɑ̀n, ʋ yɑ́ ʋ wiən mɑmɑ, ʋ ɡɑ twɑ́ ʋ nə.
42005029	Kʋ kwɑ nə, Levi bon Zwezi, sə ʋ də́ ʋ dìə̀ wɑ. Lɑnpolɩnɑ zənzən də lɩ̀ɑ̀ duən də twi, yɑ́ yɑ̀ wulə bɑ də́ də bɑ.
42005030	Fɑrɩzɩɑn-bɑ də Yɩɩ nii yənu tɩ̀ɑ́n tə, bɑ nə wulə bɑ vɑ̀n tə yuu tə ŋʋŋwɩn, bɑ ɡɑ swɩ̀n Zwezi kɑrbɩɑ tə con, bɑ wʋ́: "Bɛ̀ɛ̀ nə pɩn, ɑ́ mɑ də́ də ɑ́ nywɩ̀n də lɑnpolɩnɑ-bɑ, də cʋnɑ lɩ̀ɑ̀?"
42005031	Zwezi mɑ le bɑ, ʋ wʋ́: "Lɩ̀ɑ̀ tə, bɑ yɩrɑ nə zurə, bɑ dɩmʋtʋrʋ pɩ̀ɑ̀, kʋ yɑ yɑyɩŋɑ nə pɩ̀ɑ̀ dɩmʋtʋrʋ.
42005032	Aý wɑ̀ twi, sə ɑ̀ bon cɩ́ɡɑ́ tɩ̀ɑ́n. Kʋ yɑ cʋnɑ lɩ̀ɑ̀ tə, ɑ̀ twí, sə ɑ̀ bon, sə bɑ vəvəri bɑ kwɑ, bɑ mɑ sɑ́ bɑ cʋnɑ tə".
42005033	Lɩ̀ɑ̀ duən swɩ̀n Zwezi con, bɑ wʋ́: "Zwɑnf1 kɑrbɩɑ tə mʋ̀ yɑ̀ɑ́ vwə bɑ níə́ nɛɛ kɑpʋpʋ, bɑ jʋ̀nɩ̀ Yɩɩ, ndə Fɑrɩzɩɑn-bɑ fwɑ nətʋ. Yɑ́ n mʋ̀ kɑrbɩɑ tə mʋ̀ ɡɑ də́ də bɑ nywɩ̀n".
42005034	Zwezi mɑ le bɑ, ʋ wʋ́: "Bɛɛ nə pɩ̀ɑ̀ ʋ vwɑ ʋ kɑn fúrú, ʋ dɑbɑrɑ yɑ̀ɑ́ bɑ̀, sə bɑ twɑ́ bɑ də́ fúrú tə diŋə tə. Á bʋŋɑ də, bɑ wɑ́ vwe bɑ níə́, bɑ dɑ̀n kɑ́ də́ wodiu tə, yɑ́ fúrú bɛɛ ɡɑ wulə də bɑ?
42005035	Yɑ́ mɑ́ŋɑ́ dɑ̀ń wɑ́ bɑ̀, fúrú bɛɛ tə nə bɑ́ yɑ lɑ́. Kʋ mʋ̀ mɑ́ŋɑ́ təntə wɑ, bɑ dɑ̀ń wɑ́ vwɑ bɑ níə́".
42005036	Zwezi dɑ̀ń mɑ swɩ̀n zwɑnsɩsɑrɑ bɑ con, ʋ wʋ́: "Lìù tə̀lə́, ʋ nə wɑ́ cɩrʋ ɡɑndʋn, ʋ mɑ pú ɡɑndwɑn. Kʋ nətʋ tə nə fwɑ, ʋ wɑ́ cʋ̀ɡʋ̀ ɡɑndʋn tə, yɑ́ ɡɑntwɑndʋn tə ɡɑ bɑ́ jə̀ń ɡɑndwɑn tə yuu wɑ.
42005037	Yɑ́ lìù mɑmɑ bɑ swɑnɑ, tə nə wulə tə zɑŋɑ, lwɛ́ ʋ kəni purə nədwɑrɑ wɑ. Kʋ nətʋ tə nə fwɑ, tə mʋ̀ swɑnɑ tə wɑ́ pɑ, purə tə pwin. Swɑnɑ tə mɑmɑ wɑ́ lwɑ́ tɩɑ, yɑ́ purə tə wɑ́ vɑ bwɑ̀nɑ́.
42005038	Kʋ mɛ, sə bɑ kə swɑnɑ, tə nə wulə tə zɑŋɑ, purə nədʋrɑ wɑ.
42005039	Yɑ́ lìù tə̀lə́, ʋ nə wɑ́ nyʋ swɑnɑ, tə nə zɑ̀n tə zwɛ̀, ʋ ɡɑ pìí ʋ lòrì swɑnɑ, tə nə wulə tə zɑŋɑ. Cɩ́ɡɑ́, bɑ yɑ̀ɑ́ swɩ̀n, bɑ wʋ́: 'Swɑnɑ tə nə zɑ̀n tə zwɛ̀, tə nə ywɑ́nf1'."
42006001	Zwifə-bɑ sìə́ dɩɩn don nə, Zwezi twɑ́ kɑ́rɩ́ wɑ ʋ kɛ̀ń, ʋ kɑrbɩɑ tə kɛ́n mɩnɑ yun, tə bɑ pʋpwɑɡɑ bɑ jɩ̀ɑ̀n wɑ, bɑ dɩŋɩ.
42006002	Fɑrɩzɩɑn-bɑ tə duən dɑ̀ń mɑ swɩ̀n, bɑ wʋ́: "Bɛ̀ɛ̀ nə pɩn, ɑ́ fwɑ kʋ tə, kʋ nə wɑ̀ mɛ, sə bɑ fwɑ sìə́ dɩɩn nə?"
42006003	Zwezi mɑ le bɑ, ʋ wʋ́: "Á wɑ̀ Yɩɩ sɑɡɩ tə kɑ̀rɩ̀, ɑ́ nɑ kʋ tə, pɩ̀ʋ́ Dɑvidə tətə nə fwɑ dɩɩn don nə, də ʋ kwɑ lɩ̀ɑ̀ tə, də niən nə jɩn bɑ nɑɑɑ?
42006004	Ʋ zʋɑ Yɩɩ dìə̀ tə wɑ, ʋ tì dipɛn tə, kʋ nə wulə lɑ́ nə, ʋ də́ ʋ ɡɑ lɩ ʋ pɑ ʋ lɩ̀ɑ̀ tə nə. Yɑ́ nə Yɩɩ nii tə, ʋ nə pɩn Moyizə nə, yɑ̀ ɡɑ pɑ cwəŋə Yɩɩ joŋwɑnɑ tə cɩcɩ nə, sə bɑ mʋ̀ nə də́ Yɩɩ dìə̀ dipɛn təntə".
42006005	Zwezi tə kʋ́ʋ̀ pìí, ʋ swɩ̀n bɑ con nə, ʋ wʋ́: "Ləzwənə-Biuf1 tə nə tɩ sìə́ dɩɩn tə tətə".
42006006	Zwifə-bɑ sìə́ dɩɩn don nə, Zwezi zʋɑ bɑ jə́rə́ dìə̀ don wɑ, ʋ wulə lɑ́ ʋ kɑ̀rɩ̀. Bɛɛ don yɑ̀ wulə lɑ́, ʋ jɩzən vɑ̀n tə tɩɡɑ.
42006007	Zwifə-bɑ Yɩɩ nii yənu tɩ̀ɑ́n də Fɑrɩzɩɑn-bɑ tə yɑ̀ pɑ̀lɩ̀ Zwezi, bɑ ɡɑ cʋɡɑ ʋ nə, sə bɑ jə́n, də ʋ nə wɑ́ zwɛ̀ lìù yɑyɩɡʋ kʋ sìə́ dɩɩn tə nə. Bɑ fwɑ kʋ nətʋ tə, bɑ yɑ̀ pɩ̀ɑ̀ cwəŋə, sə bɑ twɑ́ kʋ nə, bɑ kʋnɩ bɑ kə ʋ nii nə, bɑ nə zɩɡɑ ʋ nə yɩrɩ.
42006008	Yɑ́ Zwezi yɑ̀ yə̀ə́ bɑ pubʋŋɩ tə zəni. Ʋ dɑ̀ń mɑ swɩ̀n bɛɛ tə con, ʋ jɩɩn tə nə tɩɡɑ, ʋ wʋ́: "Zɑ̀n yɩɩ nə, n zɩɡɩ yəbə lɩ̀ɑ̀ tə mɛ yɑ́ɑ́ con!" Bɛɛ tə mɑ zɑ̀n ʋ zɩɡɩ lɑ́.
42006009	Kʋ kwɑ nə, Zwezi swɩ̀n bɑ con, ʋ wʋ́: "Aý bwe ɑbɑ yoo kʋ tə: Bɛ̀ɛ̀ nə Yɩɩ nii tə swɩ̀n, sə bɑ fwɑ sìə́ dɩɩn nə? Yozəŋu nə ɑ̀ yə̀ə́ yolwɑn? Kʋ mɛ, sə ɑ̀ jon bɛɛ tə mɩɩ, ɑ̀ kə lʋʋ, nə ɑ̀ yə̀ə́, sə ɑ̀ yɑ́ wɑ́, ʋ cʋ̀ɡʋ̀?"
42006010	Ʋ zɩ̀n ʋ yɑ́ɑ́ ʋ ywɑ̀ń bɑ mɛ tə, ʋ ɡɑ swɩ̀n bɛɛ tə con, ʋ wʋ́: "Lɑ̀rɩ́ n jɩɩn tə ɑ̀ con!" Ʋ mɑ fwɑ kʋ, kʋ ɡɑ lwɑ̀ń, kʋ jì jɩɩn nəzəŋu.
42006011	Bɑ nə nɩ kʋ nətʋ tə, lɩŋɑ súə́ Yɩɩ nii yənu tɩ̀ɑ́n tə də Fɑrɩzɩɑn-bɑ, bɑ dɑ̀ń ɡɑ vʋrɩ kʋ tə yuu wɑ, bɑ nə wɑ́ fwɑ Zwezi.
42006012	Kʋ mɑ́ŋɑ́ təntə wɑ, Zwezi dɩ̀ɡɑ̀ pɑɑn yuu wɑ, ʋ jʋn Yɩɩ wuuu tɩtɩn tə mɑmɑ, ʋ wɑ̀ dwɛ̀.
42006013	Tɩɑ nə twi kɑ pʋrɩ, ʋ bon ʋ kɑrbɩɑ tə, ʋ kúrí bɑ wɑ lɩ̀ɑ̀ fuɡə bələ, ʋ kə bɑ yɩrɩ tʋntʋnɑ:
42006014	Simon tə, ʋ nə bon ʋ yɩrɩ don Piyɛrə, də ʋ nubiu Andəre, də Zwɑkə, də Zwɑn, də Filipə, də Bɑrətelemi,
42006015	də Mɑtiə, də Tomɑ, də Aləfe bìú Zwɑkə, də Simon tə, bɑ nə boŋə 'Zelotə',
42006016	də Zwɑkə bìú Zwidə, də Zwidɑsə Yisəkɑriyɔtə, ʋ tə ʋ nə wɑ́ jɑ Zwezi ʋ pɑ ʋ dʋŋɑ nə.
42006017	Zwezi nɑn pɑɑn tə yuu ʋ cú, ʋ də ʋ kɑrbɩɑ fuɡə bələ tə, bɑ ɡɑ vɑ bɑ zɩɡɑ bwɑ́lɩ́ don nə, kʋ nə mɛ duən. Yɑ́ ʋ kɑrbɩɑ zənzən duən də lɩ̀ɑ̀ duən zənzən yɑ̀ wulə lɑ́. Bɑ lɩ̀ɑ̀ təntə yɑ̀ nɑn Zwide nɑɡwɑnɑɑ də Zwerizɑlɛmə tə wɑ də Tirə də Sidon mʋʋ nii tɩɑn tə mɑmɑ. Bɑ yɑ̀ twi, sə bɑ nì ʋ kori, sə bɑ ɡɑ pɑ ʋ zwɛ̀ bɑ yɑyɩrɑn.
42006018	Bɑ tə, zinə nə wʋwɑlɩ, nɩ yɑzurə.
42006019	Dɩ̀ɑ̀n yɑ̀ nɑŋɑ ʋ yɩrɑ, tə zwɛ̀ yɑyɩrɑn. Kʋ mʋ̀ nə pɩn, lɑlʋʋ tə mɑmɑ kəni dɩ̀ɑ̀n, sə bɑ dwen ʋ yɩrɑ.
42006020	Zwezi dɑ̀ń mɑ ywɑ̀ń ʋ kɑrbɩɑ tə, ʋ ɡɑ swɩ̀n, ʋ wʋ́: "Á yɑnɑ pupwən wɑ, ɑ́ mʋ̀, ɑ́ nə yɩ zʋrɑ, Yɩɩ nə tɩ ɑbɑ tə yɩrɩ.
42006021	Á yɑnɑ pupwən wɑ, ɑ́ mʋ̀ niən nə jə sɩ́ʋ́n, ɑ́ nə wɑ́ də́ wodiu ɑ́ sú tə yɩrɩ. Á yɑnɑ pupwən wɑ, ɑ́ mʋ̀ lɩ̀ɑ̀ tə, ɑ́ nə kwi sɩ́ʋ́n, ɑ́ nə wɑ́ mʋn tə yɩrɩ.
42006022	Á yɑnɑ pupwən wɑ, ɑ́ mʋ̀ lɩ̀ɑ̀ tə, ləzoni nə vɩɡɑ bɑ dʋɡʋ, bɑ twɩn ɑbɑ, bɑ swɩ̀n tə tə, tə nə bɑ ywɑ́n bɑ pɩn ɑbɑ, Ləzwənə-Biuf1 tə yɩrɩ.
42006023	Á yɑnɑ pupwən wɑ mɑ́ŋɑ́ tə wɑ, də kʋ nətʋ nə yí, ɑ́ fɑŋɑ də pupwən ŋwɩ́rɑ́n nəfɑrʋ nə dɑ̀nɩ̀ ɑbɑ Yɩɩ sɑ̀ń nə yɩrɩ. Mə nətʋ nə bɑ nɩbɑrɑ bɑ tə wʋwɑlɩ Yɩɩ nii sʋ̀sʋ̀nɑ̀ tə.
42006024	Lɛɛ nə wɑ́ yí ɑ́ mʋ̀, ɑ́ nə yɩ wiən tɩ̀ɑ́n, ɑ́ nə dí yɑ́ɑ́, ɑ́ nɑ ɑ́ pupwən tə yɩrɩ.
42006025	Á yɑnɑ pucʋnɩ wɑ, ɑ́ mʋ̀ tə wodiu nə wɑ̀ mùrì sɩ́ʋ́n nə, niən nə wɑ́ jɑ ɑbɑ yɩrɩ. Á yɑnɑ pucʋnɩ wɑ, ɑ́ mʋ̀, ɑ́ nə mʋŋɑ, ɑ́ nə wɑ́ yɑ̀ luə wɑ, ɑ́ ɡɑ wɑ́ kwi tə yɩrɩ.
42006026	Á yɑnɑ pucʋnɩ wɑ, də lɩ̀ɑ̀ mɑmɑ nə bwɩ ɑ́ nə. Mə kʋ yɑ nətʋ nə bɑ nɩbɑrɑ tə də bɑ kʋnkʋn sʋ̀sʋ̀nɑ̀ tə fwɑ".
42006027	"Aý mʋ̀ nə swɩ̀n kʋ ɑ́ con, ɑ́ mʋ̀ tə bɑ, ɑ́ nə cʋɡɑ nə: Á swənə ɑ́ dʋŋɑ! Á fwɑ zəni bɑ tə yɩrɑ, bɑ nə dʋŋɑ ɑbɑ!
42006028	Á lòrì Yɩɩ, sə ʋ fwɑ zəni bɑ tə yuu wɑ, bɑ nə zɩrɩ bɑ kəni ɑ́ nə! Á lòrì Yɩɩ ɑ́ pɑ lɩ̀ɑ̀ tə nə, bɑ nə wʋwɑlɩ ɑbɑ.
42006029	Də lìù nə mɑ̀ n pɩpɑrɑ nədʋ nə, sə n vəvəri kʋ don tə, sə ʋ mɑ̀. Də lìù nə tì n ɡɑsɔɔ, yɑ́, sə ʋ tì n ɡɑnbiə, də ʋ kə lɑ́.
42006030	Pɑ lìù tə mɑmɑ nə, ʋ nə lòrì won n con. Yɑ́ lìù nə tì kʋ tə, kʋ nə yɑ n mʋ̀ nyiən, dɑ̀n kɑ́ bwe wɑ́ kʋ yoo nə, sə ʋ kwɑn kʋ ʋ pɑ mʋ́.
42006031	Kʋ tə, n də nə pɩ̀ɑ̀, sə bɑ tʋn bɑ pɑ mʋ́, tʋn kʋ, n pɑ bɑ duən tə nə.
42006032	Də ɑ́ nə swə lɩ̀ɑ̀ tə, bɑ nə swə ɑbɑ cɩcɩ, bɛ̀ɛ̀ jwɩɑn dɩɩn won nə, ɑ́ wɑ́ dɩ̀ɑ̀n? Bɑ tə də tətə bɑ nə yɩ cʋnɑ lɩ̀ɑ̀, də swə lɩ̀ɑ̀ tə, bɑ nə swə bɑ!
42006033	Də ɑ́ nə fwɑ zəni bɑ tə cɩcɩ yɩrɑ, bɑ də nə fwɑ ɑ́ bɑ zəni, ɑ́ wɑ́ fwɑ nətʋ, ɑ́ mɑ dɩ̀ɑ̀n jwɩɑn won? Bɑ tə də tətə, bɑ nə yɩ cʋnɑ lɩ̀ɑ̀ də fwɑ nətʋ!
42006034	Yɑ́ də ɑ́ nə jɩŋɩ ɑ́ wiən bɑ tə cɩcɩ, ɑ́ nə yə̀ə́ də, bɑ wɑ́ pìí bɑ pɑ ɑbɑ kʋ tə, bɑ nə jɩŋɩ, ɑ́ dɑ̀ń wɑ́ twɑ́ nətə, ɑ́ mɑ nɑ kʋ jwɩɑn won? Bɑ tə, bɑ nə yɩ cʋnɑ lɩ̀ɑ̀, də yɑ̀ɑ́ jɩŋɩ duən də səbiu, bɑ ɡɑ twi bɑ ŋwɩ́n, ndə nətʋ nə, bɑ nə jɩŋɩ kʋ.
42006035	Kʋ dɑ̀ń nə yɑ ɑ́ mʋ̀: Á swənə ɑ́ dʋŋɑ, ɑ́ fwɑ bɑ zəni! Á jɩŋɑ ɑ́ ɡɑ lɩ yɑlɑ ɑ́ wɑɑ də, bɑ wɑ́ ŋwɩ́n ɑbɑ. Á wɑ́ nɑ ŋwɩ́rɑ́n tə nə dɑ́ɑ́ Yɩɩ con, ɑ́ ɡɑ wɑ́ yɑ̀ Yɩɩ tə, ʋ nə wulə tə mɛ yuu wɑ, bɩɑ, Yɩɩ nə ywɑ́n, ʋ pɑ ləzwən-yə̀rì-jwɩɑn də wʋlʋnyɩnɑ-bɑ nə yɩrɩ.
42006036	Á pɩɑn ɑ́ dəri yinəɡə zənzən, ndə ɑ́ nyɩnɑ Yɩɩ də nə dəri yinəɡə zənzən nətʋ".
42006037	Zwezi kʋ́ʋ̀ swɩ̀n, ʋ wʋ́: "Á dɑ̀nɑ̀ kɑ́ bʋ̀rɩ̀ duən bʋ̀rɑ̀, sə Yɩɩ də dɑ̀n kɑ́ bʋ̀rɩ̀ ɑ́ bʋ̀rɑ̀. Á dɑ̀nɑ̀ kɑ́ kə bɑ duən tə cɑ̀n wɑ, Yɩɩ də bɑ́ kə ɑbɑ cɑ̀n wɑ. Á kwɩ̀ɑ́n bɑ duən tə yìə̀n tə, ɑ́ lɩ ɑ́ mʋ̀ də bɑ pwərə wɑ, Yɩɩ də wɑ́ kwɛn ɑ́ cʋnɑ tə, ʋ lɩ ɑ́ mʋ̀ də wɑ́ pwərə wɑ.
42006038	Á pɩɑn bɑ duən nə, Yɩɩ də wɑ́ pɑ ɑbɑ. Ʋ wɑ́ lwɑ́ ɑ́ ɡɑrwɑ tə wɑ mɑŋʋ tə, kʋ nə ziən, kʋ nə zʋzʋɡʋ, kʋ ɡɑ sú zəni kʋ pɑ̀lɩ́. Yɩɩ wɑ́ ywɑ̀ń ɑ́ mɑŋʋ tə, ɑ́ nə mɑŋɑ ɑ́ pɩn bɑ duən tə nə, ʋ mɑ mɑn ʋ pɑ ɑ́ də nə".
42006039	Zwezi mɑ kʋ́ʋ̀ tì zwɑnsɩsɑrɑ kʋ tə, ʋ sɩsɑrɩ bɑ, ʋ wʋ́: "Liliu wɑ̀rɩ̀ ʋ don liliu ʋ vɑŋɑ, kʋ yɑ kʋnkʋn, nɑɑɑ? Kʋ nə nə yɩn nətʋ, bɑ mɑmɑ wɑ́ tʋ bʋʋ wɑ.
42006040	Kɑrbiu tə̀lə́ ʋ nə dwə ʋ kɑrnyɩnɑ, yɑ́ ʋ dɑ̀ń nə kɑ́lʋ́ ʋ tɩ̀ɑ̀n ʋ kɑ̀rɩ̀ ʋ zwɛ̀, ʋ wɑ́ yɑ̀ ndə ʋ kɑrnyɩnɑ nə.
42006041	Bɛ̀ɛ̀ nə pɩn, n ywɑ̀ŋɑ́ ɡɑbiu tə, kʋ nə wulə n nubiu yii wɑ, yɑ́ n ɡɑ bɑ bɑŋɑ tə nɑ, kɑ nə wulə n tətə yii tə wɑ?
42006042	N wɑ́ twɑ́ nətə, n mɑ swɩ̀n n nubiu con, n wʋ́: 'Aý nubiu, yɑ́, sə ɑ̀ lɩ ɡɑbiu kʋ tə, kʋ nə wulə n yii tə wɑ', n mʋ̀ ɡɑ bɑ bɑŋɑ tə, kɑ nə wulə n tətə yii tə wɑ nɑ? Níə́ bələ tíú, dí yɑ́ɑ́ n lɩ bɑŋɑ tə n yii tə wɑ. Yɑ́ n dɑ̀ń wɑ́ nɑ lɑ́ zəni, sə n mɑ lɩ ɡɑbiu tə, kʋ nə wulə n nubiu tə yii tə wɑ".
42006043	Zwezi kʋ́ʋ̀ swɩ̀n, ʋ wʋ́: "Tɩzəŋu bɑ bìú kʋkwɩʋn zɩŋɑ, yɑ́ tɩkʋkwɩʋn bɑ bìú nəzəŋu zɩŋɑ.
42006044	Tɩ̀ʋ́ mɑmɑ yɩ kʋ bìú nə nə, bɑ yɑ̀ɑ́ mɑ lwɑrɩ kʋ. Bɑ bɑ lwɛ nə ɑ̀ yə̀ə́ kɑcɑn kwe cɑsʋʋ yuu wɑ.
42006045	Ləzwənzəŋu yɑ̀ɑ́ pɩn yozəŋə nɑŋɑ kʋ tə nə súə́ ʋ wɑɑ con. Yɑ́ ləzwənkʋkwɩʋn də yɩ yokʋkwɩnɑn nə, ʋ yɑ̀ɑ́ pɩn tə nɑŋɑ ʋ wɑɑ con. Ləzwənə nii yɩ kʋ tə nə súə́ ʋ wɑɑ nə, kʋ swɩ̀n".
42006046	Zwezi kʋ́ʋ̀ swɩ̀n, ʋ wʋ́: "Á jɑ nə ɑ́ boŋə 'Yuu-Tiu, Yuu-Tiu', ɑ́ ɡɑ bɑ fwɑ kʋ tə, ɑ̀ nə wʋ́.
42006047	Lìù tə mɑmɑ, ʋ nə twi ɑ̀ con, ʋ cʋɡɑ ɑ̀ sʋ̀rɑ̀n tə, yɑ́ ʋ ɡɑ twɑ́ tə nii nə, ɑ̀ wɑ́ bɩrɩ ɑbɑ lìù tə, ʋ də wɑ́ nə nyɩn duən.
42006048	Ʋ yɑ ndə lìù tə nə, ʋ nə wulə ʋ lwè dìə̀. Ʋ kʋɑ tɩɑ tə zənzən, kʋ zʋ, yɑ́ ʋ ɡɑ tún kɑ dəkuu tə kɑpɑtɑʋ yuu wɑ. Dwɑ̀ nɩ́ɑ́ nə twi, nɑvwə tə mɑ̀ dìə̀ tə, yɑ́ kʋ wɑ̀ wɑ̀nɩ́ kʋ ɡùrì kɑ, kɑ nə lwə̀ zəni yɩrɩ.
42006049	Lìù tə, ʋ nə cʋɡʋ, ʋ ɡɑ wɑ̀ kʋ nii nə twɑ́ yɩ ndə bɛɛ nə, ʋ nə tún ʋ dìə̀ dəkuu tɩtɑlʋ yuu wɑ, ʋ ɡɑ wɑ̀ kɑ də̀ń kwɩ̀. Nɑvwə nə twi kʋ mɑ̀ kɑ, kɑ tʋɑ mwɑ́lɩ́ mwɑ́lɩ́, yɑ́ kɑ cʋnɑ bwɑ́lɩ́ yɩn dɑ́nɩ́".
42007001	Mɑ́ŋɑ́ tə wɑ, Zwezi nə swɩ̀n lɑlʋʋ tə con, ʋ zwɛ̀, ʋ kɛ̀ń ʋ vɑ Kɑpɛrənɑyimə.
42007002	Kʋ bwɑ́lɩ́ tə nə, Romə-bɑ pɑmɑnɑ bíí yuu tíú don yɑ̀ jə ʋ tʋtʋnbiu don, ʋ yoo nə cɑ̀ kʋ pɑ wɑ́. Kʋ tʋtʋnbiu təntə yɑ̀ yɩ̀, ʋ pɩ̀ɑ̀, sə ʋ tɩ.
42007003	Mɑ́ŋɑ́ tə wɑ, pɑmɑnɑ bíí yuu tíú tə nə nì Zwezi ŋwɛn, ʋ tʋn Zwifə-bɑ nəkwɩnɑ duən, sə bɑ lòrì wɑ́, sə ʋ bɑ̀ ʋ jon ʋ tʋtʋnbiu tə mɩɩ, ʋ kə lʋʋ wɑ.
42007004	Bɑ twi Zwezi con, bɑ ɡɑ lòrì wɑ́ pwə pwə, bɑ wʋ́: "Kʋ bɛɛ tə mɛ, sə n pɑ wɑ́ n sɑŋʋ.
42007005	Ʋ swə nə lʋʋ lɩ̀ɑ̀ tə, yɑ́ ʋ mʋ̀ nə pɑ, bɑ lwɑ̀ nə jə́rə́ dìə̀ tə".
42007006	Zwezi dɑ̀ń mɑ pú bɑ kwɑ ʋ kɛ̀ń. Ʋ nə bwələ pɑmɑnɑ bíí yuu tíú tə dìə̀ tə, ʋ zwɛ̀, də pɑmɑnɑ bíí yuu tíú tə tʋn ʋ dɑbɑrɑ Zwezi con, bɑ swɩ̀n ʋ con, bɑ wʋ́: "Yuu-Tiu, dɑ̀n kɑ́ wʋwɑlɩ n tɩ̀ɑ̀n n súrí lɑ́, ɑ̀ jɩɩn nə mùrì, sə n zʋ ɑ̀ dìə̀ wɑ yɩrɩ.
42007007	Mə kʋ mʋ̀ nə pɩn, ɑ̀ wɑ̀ nɩ, sə ɑ̀ tətə bɑ̀ n yɑ́ɑ́ con. N dɑ̀ń pɑ nii cɩcɩ, yɑ́ ɑ̀ tʋtʋnbiu tə yɑyɩɡʋ tə wɑ́ zwɛ̀.
42007008	Aý də tətə yɩ lɩ̀ɑ̀ duən nə tɩ nə, ɑ̀ də ɡɑ tɩ pɑmɑnɑ duən. Aý nə swɩ̀n pɑmɑnɑ tə don con, ɑ̀ wʋ́: 'Vəli!' Ʋ wɑ́ vɑ. Aý nə bon wɑ̀ don, ɑ̀ wʋ́: 'Bɑ̀ɑ́!' Ʋ wɑ́ bɑ̀. Yɑ́ ɑ̀ nə swɩ̀n ɑ̀ tʋtʋnbiu con, ɑ̀ wʋ́: 'Fwɑ kʋ tə!' Ʋ wɑ́ fwɑ kʋ".
42007009	Mɑ́ŋɑ́ tə nə, Zwezi nə nì tə sʋ̀rɑ̀n təntə, tə poli ʋ pùə́. Ʋ pìí ʋ vəvəri, ʋ ɡɑ swɩ̀n lɑlʋʋ tə con, bɑ nə twɑ́ ʋ kwɑ, ʋ wʋ́: "Aý mʋ̀ nə swɩ̀n kʋ ɑ́ con: Aý tə wɑ̀ lìù nɩ Yɩzərɑyɛlə lɩ̀ɑ̀ tə wɑ, ʋ nə keni ʋ wɑɑ Yɩɩ nə wuuu, ʋ dwən wɑ̀ tə".
42007010	Lɩ̀ɑ̀ tə, ʋ nə tʋn tə mɑ pìí, bɑ vɑ pɑmɑnɑ bíí yuu tíú tə dìə̀ wɑ, bɑ nɑ tʋtʋnbiu tə, də ʋ jə̀ə́ də yɑzurə.
42007011	Kʋ kwɑ nə, Zwezi vəli tɩʋ don, bɑ nə boŋə 'Nɑyɛn'. Ʋ kɑrbɩɑ tə də lɩ̀ɑ̀ zənzən yɑ̀ twɑ́ də wɑ́.
42007012	Mɑ́ŋɑ́ tə nə, ʋ nə bwələ tɩʋ tə nii, də bɑ jɑ tɩɡɩ don, bɑ vələ ləbərə bwɑ́lɩ́ wɑ. Kʋ tɩɡɩ tə yɩ kɑdənu don bidʋɑ. Tɩʋ tə lɩ̀ɑ̀ yɑ̀ dɑ́ɑ́ zənzən, bɑ nə wulə də kɑn tə.
42007013	Mɑ́ŋɑ́ tə Yuu-Tiu nə nɩ kɑdənu tə, ʋ yinəɡə zʋɑ wɑ́ zəni, ʋ mɑ swɩ̀n ʋ con, ʋ wʋ́: "Dɑ̀n kɑ́ kwi!"
42007014	Ʋ mɑ fɑ̀rʋ́ ʋ yí, ʋ dwen tɩɡɑ tɩtɑʋ tə yɩrɑ, lɩ̀ɑ̀ tə nə zɩŋɑ tɩɡɩ tə, mɑ zɩɡɩ. Zwezi mɑ swɩ̀n, ʋ wʋ́: "Bisɩmɑɑ, ɑ̀ pɩn nii mʋ́, zɑ̀n yɩɩ nə!"
42007015	Tɩɡɩ tə mɑ kwɩ̀ɑ́n ʋ zɑ̀n, ʋ ɡɑ wulə ʋ swɩ̀n. Zwezi mɑ tì wɑ́, ʋ pɑ ʋ nuu nə.
42007016	Kʋ ɡwɑ́rɩ́ lɩ̀ɑ̀ tə mɑmɑ zənzən, bɑ dɑ̀ń ɡɑ bwɩ Yɩɩ nə, bɑ wʋ́: "Yɩɩ nii sʋ̀sʋ̀nʋ̀ nəfɑrʋ twi nə pwərə wɑ! Yɑ́ Yɩɩ twi, sə ʋ sɑn ʋ lɩ̀ɑ̀ nə tə nə".
42007017	Yɑ́ Zwide nɑɡwɑnɑɑ də kʋ tɩbii tə mɑmɑ tə nə kɩkɑrɩ kʋ lɩ̀ɑ̀ nì kʋ tə, Zwezi nə fwɑ.
42007018	Zwɑnf1 kɑrbɩɑ tə swɩ̀n kʋ mɑmɑ ʋ con.
42007019	Zwɑn mɑ bon bɑ wɑ lɩ̀ɑ̀ bələ. Ʋ tʋn Yuu-Tiu con, sə bɑ bwe wɑ́: "N mʋ̀ nə yɩ lìù tə, Yɩɩ nə swɩ̀n də, ʋ wɑ́ bɑ̀, nə ɑ̀ yə̀ə́ nə mɛ, sə nə dɩ̀ɑ̀n ʋ don?"
42007020	Bɑ nə vəli, bɑ yí Zwezi yɩrɑ, mɑ́ŋɑ́ tə nə, bɑ swɩ̀n ʋ con, bɑ wʋ́: "Zwɑn-Bɑtisə tʋn nəbɑ n con nə, sə nə bwe mʋ́, nə jə́n: 'N mʋ̀ nə yɩ lìù tə, Yɩɩ nə swɩ̀n də, ʋ wɑ́ bɑ̀ tə, nə ɑ̀ yə̀ə́ nə mɛ, sə nə dɩ̀ɑ̀n ʋ don?' "
42007021	Kʋ mɑ́ŋɑ́ təntə wɑ, Zwezi zwɛ̀ yɑyɩŋɑ zənzən yɑyɩrɑn də bɑ nɑndɑtɩrɑn. Ʋ lɩ zinə bɑ yuu wɑ, ʋ ɡɑ pɩn lilirən zənzən yɩ́ɑ́ súrí.
42007022	Kʋ kwɑ nə, ʋ dɑ̀ń mɑ le Zwɑn kɑrbɩɑ tə, ʋ wʋ́: "Á vələ ɑ́ mɑn ɑ́ bɩrɩ Zwɑn nə kʋ tə, ɑ́ nə nɩ, ɑ́ ɡɑ nì də ɑ̀ fwɑ: Lilirən yɩ́ɑ́ súrí, ɡwɑ̀nɩ́ vəli, dɑyɑrɑn dɑyɑn zwɛ̀, bɑ ɡɑ jì ləzwənzəŋə, zɩbʋŋɑ zɩɑn súrí, tɩɡɑ bwin bɑ nɑŋɑ. Yɑ́ zʋrɑ də ɡɑ nə̀ń Yɩɩ sʋywɑ́ŋʋ́ tə.
42007023	Pupwən lɩ̀ɑ̀ nə yɩ lɩ̀ɑ̀ tə, bɑ nə bɑ nə vɩ nə, bɑ dʋɡʋ kʋ tə yɩrɩ, ɑ̀ nə fwɑ".
42007024	Mɑ́ŋɑ́ tə wɑ, Zwɑn kɑrbɩɑ tə nə vìí, Zwezi zɑ̀n ʋ wulə ʋ swɩ̀n Zwɑn yoo, ʋ bɩrɩ lɑlʋʋ tə nə, ʋ wʋ́: "Ləzwənyiri nətə nə ɑ́ vəli ɑ́ bɑlɩ kɑsɔɔ lɑnworu tə wɑ? Kʋ tɑ̀ lìù tə, ʋ nə yɩ ndə mɑncɑnɩ nə, vʋʋ nə vuvuɡə.
42007025	Ləzwənyiri nətə nə ɑ́ dɑ̀ń vəli ɑ́ nɑ? Kʋ tɑ̀ bɛɛ, ʋ nə zʋɑ ɡɑnmʋlɑ. Lɩ̀ɑ̀ tə, bɑ nə zwɩ ɡɑnmʋlɑ, bɑ ɡɑ wulə ywɑ́nɩ́ wɑ, tɑ̀ bɑ wulə pɛ̀ɡɑ́ dii wɑ, nɑɑɑ?
42007026	Ləzwənyiri nətə nə ɑ́ dɑ̀ń vəli ɑ́ nɑ? Kʋ tɑ̀ Yɩɩ nii sʋ̀sʋ̀nʋ̀, nɑɑɑ? Awo! Aý mʋ̀ nə swɩ̀n kʋ ɑ́ con, də kʋ lìù təntə dwə Yɩɩ nii sʋ̀sʋ̀nʋ̀ tətə.
42007027	Kʋ lìù tə yoo pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Nə̀ń, ɑ̀ mʋ̀ Yɩɩ nə tʋn ɑ̀ tʋntʋnʋ n yɑ́ɑ́ con, sə ʋ kwɛn n cwəŋə tə, ʋ pɑ mʋ́'."
42007028	Zwezi kʋ́ʋ̀ swɩ̀n ʋ súrí lɑ́, ʋ wʋ́: "Aý mʋ̀ nə swɩ̀n kʋ ɑ́ con: Lʋʋ ləzoni wɑ, bɑ nə tʋrɩ, lìù wɑ̀ lɑ́ yɩn, ʋ nə doni Zwɑn. Yɑ́ lìù tə, ʋ nə yɩ ləzoni tə mɑmɑ nəmɑnbiə Yɩɩ pɑ̀rɩ̀ tə wɑ, tə dwə wɑ́.
42007029	Lɑlʋʋ tə mɛ, də lɑnpolɩnɑ tə yɑ̀ cʋɡɑ wɑ́. Bɑ lwɑrɩ də, Yɩɩ nə yɩ cɩ́ɡɑ́, bɑ ɡɑ pɑ Zwɑn lə bɑ nɩ́ɑ́ tə wɑ, kʋ twɑ́ də Yɩɩ yɩrɩ.
42007030	Yɑ́ Fɑrɩzɩɑn-bɑ tə mʋ̀ də Yɩɩ nii yənu tɩ̀ɑ́n tə mʋ̀ vɩɡɑ kʋ tə, Yɩɩ nə dí yɑ́ɑ́ ʋ tɑnɩ ʋ tún, sə ʋ pɑ bɑ, bɑ ɡɑ vɩ, sə Zwɑn lə bɑ nɩ́ɑ́ tə wɑ, kʋ twɑ́ də Yɩɩ yɩrɩ".
42007031	Zwezi mɑ kʋ́ʋ̀ swɩ̀n, ʋ wʋ́: "Zə̀n ləzoni tə yɩ ɑ̀ wɑ́ tì bɑ, ɑ̀ mɑ mɑn də bɛ̀ɛ̀? Bɑ yɩ ndə wɑ̀ɑ̀ nə?
42007032	Bɑ yɩ ndə bìsɩ́nɑ́ nə, bɑ nə jə̀ə́ yəə kɑnporu wɑ, bɑ nə boŋə duən, bɑ swɩ̀n, bɑ wʋ́: 'Nə wúrú wii nə kə ɑ́ nə, sə ɑ́ sɑ, ɑ́ ɡɑ wɑ̀ sɛ̀. Nə nun pucʋnɩ nuŋi, nə pɑ ɑbɑ, ɑ́ ɡɑ wɑ̀ kwi!' Mə zə̀n lɩ̀ɑ̀ tə də yɩ nətʋ.
42007033	Zwɑn-Bɑtisə nə twi, ʋ mɑ bɑ wodinʋnʋ də́, ʋ ɡɑ bɑ swɑnɑ nywɩ̀n, ɑ́ swɩ̀n, ɑ́ wʋ́: 'Zinə nə jə wɑ́'.
42007034	Kʋ kwɑ nə, Ləzwənə-Biuf1 tə nə twi, ʋ mʋ̀ mɑ də́ wodiu nəzəŋu, ʋ ɡɑ nywɩ̀n swɑnɑ, ɑ́ kʋ́ʋ̀ swɩ̀n, ɑ́ wʋ́: 'Nə̀ń, bɛɛ wɑ̀ tə, ʋ yoyuu nə yɩ kɑ də́, də kɑ nyʋ swɑnɑ kɑ sú. Ʋ yɩ lɑnpolɩnɑ tə də cʋnɑ lɩ̀ɑ̀ tə dɑbɛɛ!' "
42007035	Kʋ twɑ́ də bɑ tə, bɑ nə sɛ̀ wɑ́, Yɩɩ yənu tə mɑ bɩrɩ kʋ tɩ̀ɑ̀n ndə cɩ́ɡɑ́ nə.
42007036	Dɩɩn don nə, Fɑrɩzɩɑn don bon Zwezi, sə ʋ də́ də wɑ́. Zwezi mɑ vɑ kʋ bɛɛ tə bwɑ́lɩ́ nə, bɑ jə̀ə́ wodiu tə yuu wɑ, sə bɑ də́.
42007037	Kɑn don dɑ̀ń yɑ̀ yɩn tɩʋ tə wɑ, ʋ yɑ̀ nə yɩ kɑn tə, ʋ nə yɩ cʋnɑ kɑn. Kɑn təntə nì də, Zwezi jə̀ə́ Fɑrɩzɩɑn tə bwɑ́lɩ́ nə, sə ʋ də́. Ʋ dɑ̀ń mɑ jɑ pɩ̀ʋ̀ kɑpɑn kunkoli, bɑ nə boŋə 'ɑlɩbɑtɩrɩ', ʋ bɑ̀. Kʋ nii yɑ̀ nə súə́ də tɩrɑlɩ nʋɡɑ.
42007038	Ʋ zɩɡɑ Zwezi kwɑ con, ʋ nɛɛf1 con nə. Ʋ wulə ʋ kwi, ʋ ɡɑ lwɛ́ ʋ yinɩɑ ʋ mɑ tɛ Zwezi nɛɛ, ʋ jɑ ʋ yukʋrɑn ʋ mɑ pupuɡu tə mɑmɑ. Kʋ kwɑ nə, ʋ kʋkwɑlɩ Zwezi nɛɛ tə ʋ lwɛ́ tɩrɑlɩ nʋɡɑ tə ʋ nɛɛ tə yuu wɑ.
42007039	Fɑrɩzɩɑn tə, ʋ nə bon Zwezi, nə nɩ kʋ nətʋ, ʋ dɑ̀ń swɩ̀n ʋ tɩ̀ɑ̀n con nə, ʋ wʋ́: "Bɛɛ wɑ̀ tə yɑ̀ nə yɑ Yɩɩ nii sʋ̀sʋ̀nʋ̀, ʋ yɑ̀ wɑ́ yəni kɑn wɑ̀ tə nə dwen ʋ yɩrɑ nə yɑ lìù tə: Kɑn tə yɩ cʋnɑ kɑn".
42007040	Zwezi dɑ̀ń mɑ swɩ̀n Fɑrɩzɩɑn tə con, ʋ wʋ́: "Simon, ɑ̀ jɑ yoo ɑ̀ swɩ̀n n con nə". Simon mɑ le, ʋ wʋ́: "Swɩ̀n, kɑrnyɩnɑ!"
42007041	Ʋ dɑ̀ń mɑ swɩ̀n, ʋ wʋ́: "Lìù don jɩŋɑ yɑ̀ wulə lɩ̀ɑ̀ bələ yuu wɑ, ʋ don yɑ̀ jə cɩnɩɑ səbikʋlɑnf1 biənu, ʋ don də cɩnɩɑ səbikʋlɑn finu.
42007042	Ʋ nɩ də, bɑ lìù mɑmɑ wɑ̀rɩ̀ jɩŋɩ tə ʋ ŋwɩ́n. Ʋ yɑ́ tə, ʋ mɑ cɑ bɑ bələ tə. Bɑ wɑ̀ɑ̀ nə wɑ́ sóní wɑ́, ʋ doni ʋ don, bɑ bələ tə wɑ?"
42007043	Simon mɑ le wɑ́, ʋ wʋ́: "Aý bʋŋɑ də, kʋ wɑ́ yɑ̀ wɑ̀ tə, ʋ jɩŋɩ tə nə dɑ́ɑ́ tə tíú". Zwezi mɑ le wɑ́, ʋ wʋ́: "N jɑ cɩ́ɡɑ́!"
42007044	Ʋ pìí ʋ vəvəri ʋ yɑ́ɑ́ ʋ kə kɑn tə con, ʋ ɡɑ swɩ̀n Simon con, ʋ wʋ́: "N nɑ kɑn wɑ̀ tə? Aý zʋɑ n dìə̀, n ɡɑ wɑ̀ nə ɑ̀ nɛɛ nɩ́ɑ́f1 pɩn. Yɑ́ kʋ kɑn wɑ̀ tə mʋ̀ yɑ ʋ yinɩɑ nə, ʋ mɑ tɛ ɑ̀ nɛɛ, ʋ ɡɑ pupuɡu tə də ʋ yukʋrɑn.
42007045	N wɑ̀ nə jə́rí n kʋkwɑlɩf1 n kə n nyʋnɩ nə. Kʋ kɑn wɑ̀ tə mʋ̀ tə wɑ̀ sìí də ʋ nə kʋkwɑlɩ ɑ̀ nɛɛ tə, ɑ̀ nə zʋɑ tə mɑmɑ.
42007046	N wɑ̀ nʋɡɑ lwɛ́ ɑ̀ yuu wɑ, yɑ́ ʋ mʋ̀ lwɑ́ tɩrɑlɩ nʋɡɑ ɑ̀ nɛɛ yuu wɑ!
42007047	Mə kʋ mʋ̀ nə pɩn, ɑ̀ wʋ́: Ʋ sonu nəfɑrʋ tə, ʋ nə bɩrɩ tə, nə pɩn, də ʋ cʋnɑ tə mɛ, sə tə kwɛn tə nɑn. Yɑ́ lìù tə, bɑ nə wɑ̀ ʋ cʋnɑ kwɛn zənzən bɑ lɩ, ʋ də bɑ́ bɩrɩ sonu zənzən".
42007048	Zwezi dɑ̀ń mɑ swɩ̀n kɑn tə con, ʋ wʋ́: "N cʋnɑ tə kwɛn tə nɑn n mʋ̀ də Yɩɩ pwərə wɑ".
42007049	Bɑ tə, bɑ nə də́ də wɑ́ tə wulə bɑ ŋʋŋwɩn bɑ tɩ̀ɑ̀n con nə, bɑ wʋ́: "Wɑ̀ɑ̀ nə yɩ lìù tə, ʋ wɑ̀ɑ́ ʋ kwɛn lɩ̀ɑ̀ cʋnɑ, ʋ lɩ bɑ mʋ̀ də Yɩɩ pwərə wɑ?"
42007050	Yɑ́ Zwezi dɑ̀ń swɩ̀n kɑn tə con nə, ʋ wʋ́: "N keni n wɑɑ ɑ̀ nə wuuu, kʋ mʋ̀ nə pɩn, Yɩɩ mɑ jon mʋ́ n cʋnɑ wɑ. Ve də bɩcɑn sìə́!"
42008001	Kʋ kwɑ nə, Zwezi vəli ʋ twɑ́ tɩɑn tə də tɩbii tə wɑ, ʋ kɑ̀rɩ̀ də ʋ swɩ̀n sʋywɑ́ŋʋ́ tə, ʋ bɩrɩ də, Yɩɩ də́ pɑ̀rɩ̀ bɑ yuu wɑ. Kɑrbɩɑ fuɡə bələ tə yɑ̀ wulə ʋ kwɑ.
42008002	Kʋ súrí kɑnɑ duən nə, bɑ nə jon bɑ tɩ̀ɑ̀n zinə də yɑyɩrɑn jɩɩn. Kʋ yɩ Mɑri tə, bɑ nə boŋə 'Mɑri Mɑdəlɛnə', Zwezi nə lɩ zinə bɑrpɛ ʋ yuu wɑ,
42008003	də Suzɑ, ʋ nə ywɑ̀ŋɑ́ Erodə tʋtʋnɑn tə yuu, kɑn Zwɑnə, də Sɩzɑnə, də kɑnɑ duən, bɑ nə dɑ́ɑ́. Bɑ mʋ̀ kɑnɑ təntə tì bɑ jɩjə, bɑ mɑ sɑn Zwezi də ʋ kɑrbɩɑ tə nə.
42008004	Lɩ̀ɑ̀ tə nɑŋɑ tɩɑn də tɩɑn, bɑ twi Zwezi con. Lɩ̀ɑ̀ tə nə twi, bɑ kun duən nə bɑ dɑ́ɑ́, mɑ́ŋɑ́ tə wɑ, ʋ tì zwɑnsɩsɑrɑ kʋ tə ʋ sɩsɑrɩ bɑ, ʋ wʋ́:
42008005	"Wodùrú don nə nɑn, sə ʋ dù wodwii. Ʋ dɑ̀ń nə wulə ʋ mɩ́ wodwii tə kɑ́rɑ́ tə wɑ nə, kʋ vɑ̀n don tʋɑ cwəŋə yuu. Bɑ nɩŋɩ kʋ yuu bɑ kɛ̀ń, yɑ́ zənbii dí kʋ.
42008006	Kʋ vɑ̀n don də tʋɑ kɑpɑtɑʋ tɩɑ wɑ. Yɑ́ wobɩɑ tə nə nɑn tə zwɛ̀, tə kʋɑ, zuni nə wɑ̀ tə yí yɩrɩ.
42008007	Wobɩɑ tə vɑ̀n don də tʋɑ cɑsʋrɑn tɩɑ wɑ, tə də cɑsʋrɑn tə mɛ twɑ́ duən, tə boru, yɑ́ cɑsʋrɑn tə dɑ̀ń púə́ wobii tə yuu nə, tə dɑ̀ń ɡɑ sɩ̀nɩ̀ tə tɩ.
42008008	Yɑ́ tə vɑ̀n don də tʋɑ tɩzəŋu wɑ, wobɩɑ tə zɑ̀n tə bori tə kə yun. Kʋ nədʋ mɑmɑ zɩn bɩɑ bíí". Zwezi dɑ̀ń mɑ swɩ̀n ʋ kə yɩɩ nə, ʋ wʋ́: "Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
42008009	Zwezi kɑrbɩɑ tə bwe wɑ́, sə ʋ ɡwin zwɑnsɩsɑrɑ tə də̀ń, ʋ bɩrɩ bɑ.
42008010	Ʋ mɑ le bɑ, ʋ wʋ́: "Á mʋ̀ wɑ̀ɑ́ Yɩɩ pɑ̀rɩ̀ yìə̀n tə, tə nə sə̀ɡə̀ tə də̀ń, ɑ́ nì, ɑ́ pɩn ɑ́ tɩ̀ɑ̀n nə. Lɩ̀ɑ̀ tə duən mʋ̀ con nə, kʋ yɩ zwɑnsɩsɑrɩ nə, ɑ̀ wɑ́ swɩ̀n bɑ con, bɑ yɩ́ɑ́ nə cə̀ lɑ́, bɑ ɡɑ bɑ nɑ, bɑ cʋɡɑ, yɑ́ bɑ ɡɑ bɑ kʋ də̀ń nə̀ń".
42008011	Zwezi dɑ̀ń swɩ̀n, ʋ wʋ́: "Zwɑnsɩsɑrɑ tə də̀ń nə nətən: Wodwii tə yɩ ndə yɑ Yɩɩ sʋɡʋ tə nə.
42008012	Lɩ̀ɑ̀ duən yɩ ndə cwəŋə vɑ̀n nə, wobɩɑ nə twɩ lɑ́: Bɑ nə̀ń, yɑ́ Sɩtɑnɑ yɑ̀ɑ́ bɑ̀, ʋ lɩ sʋɡʋ tə bɑ wɑɑ wɑ, sə ʋ mɑ cɩ̀ bɑ nə, sə bɑ dɑ̀n kɑ́ kə bɑ wɑɑ Yɩɩ nə, sə ʋ ɡɑ jon bɑ bɑ cʋnɑ wɑ.
42008013	Bɑ duən də yɩ ndə kɑpɑtɑʋ tɩɑ nə. Bɑ nə nì Yɩɩ sʋɡʋ tə, bɑ yɑ̀ɑ́ jon kʋ də pupwən. Yɑ́ bɑ bɑ kʋ yɑ́, bɑ pɩn kʋ zwɩ bɑ pubʋŋɑ wɑ. Bɑ yɑ̀ɑ́ ken bɑ wɑɑ Yɩɩ nə, mɑ́ŋɑ́ kukuə wɑ, yɑ́ dədəŋu nə yí bɑ, mɑ́ŋɑ́ don wɑ, bɑ yɑ̀ɑ́ tʋ.
42008014	Wobɩɑ tə nə tʋɑ cɑsʋrɑn tə wɑ, yɩ ndə bɑ tə nə, bɑ nə nə̀ń, yɑ́ bɑ ɡɑ yɑ́ bɑ pɑ twɑrɑ, də kɑ pɩ̀ɑ̀ jɩjə, də lʋʋ wiən fɩrɑ jə bɑ, tə dɑ̀ń ɡɑ pú Yɩɩ sʋɡʋ tə yuu nə bɑ wɑɑ. Sʋɡʋ tə bɑ bɩɑ keni, tə nə wɑ́ wɑ̀nɩ́ tə bɩ.
42008015	Wobɩɑ tə nə tʋɑ tɩzəŋu tə wɑ, yɩ ndə bɑ tə nə, bɑ nə cʋɡɑ Yɩɩ sʋɡʋ tə, bɑ ɡɑ twɑ́ kʋ nə zəni də bɑ cɩ́ɡɑ́ mɑmɑ. Kʋ tɩ̀ɑ́n tə yɑ̀ɑ́ jɑ pɩ́nʋ́ wuuu, bɑ dɑ̀n kɑ́ pìí bɑ kə bɑ kwɑ, bɑ tʋŋɑ zəni, ndə wobɩɑ nə zɩŋɑ bɩɑ nətʋ".
42008016	Zwezi kʋ́ʋ̀ swɩ̀n, ʋ wʋ́: "Lìù tə̀lə́, ʋ nə wɑ́ sʋrʋ cɑ̀nʋ́, ʋ tì ʋ pú ɡɑrwɑ də̀ń nə, nə ɑ̀ yə̀ə́ ʋ tì ʋ tún ɡədoo də̀ń. Kʋ yɩ bɑ yɑ̀ɑ́ tì kʋ bɑ tún cɑnzɩlʋ yuu, sə lɩ̀ɑ̀ tə mɛ nə zwɩ dìə̀ tə wɑ́ nɑ poni.
42008017	Won tə mɑmɑ nə sə̀ɡə̀ wɑ́ nɑ, yɑ́ won tə mɑmɑ yɑ̀ nə wulə yikunu wɑ, wɑ́ nɑn poni nə. Yɑ́ lɩ̀ɑ̀ tə mɑmɑ wɑ́ lwɑrɩ kʋ.
42008018	Á zurə ɑ́ yɩrɑ, də ɑ́ cʋɡʋ tə yiri tə, ɑ́ nə cʋɡɑ: Bɑ wɑ́ pɑ ʋ tə nə, ʋ nə jə bɑ súrí, yɑ́ bɑ wɑ́ jon mɑncɩn tə tətə ʋ tə con, ʋ nə bʋŋɑ də, ʋ jə".
42008019	Zwezi nubɩɑ tə də ʋ nuu twi bɑ nɑ wɑ́, yɑ́ bɑ ɡɑ wɑ̀rɩ̀ ʋ yɩrɑ bɑ yí, lɑlʋʋ tə nə dɑ́ɑ́ tə yɩrɩ.
42008020	Bɑ mɑ swɩ̀n kʋ Zwezi con nə, bɑ wʋ́: "N nuu tə də n nubɩɑ tə zɩɡɑ kɑ̀rɑ́ wɑ, bɑ ɡɑ pɩ̀ɑ̀, sə bɑ nɑ mʋ́".
42008021	Yɑ́ Zwezi dɑ̀ń swɩ̀n bɑ mɛ con, ʋ wʋ́: "Aý nuu də ɑ̀ nubɩɑ nə yɩ bɑ tə nə cʋɡɑ Yɩɩ sʋɡʋ tə, bɑ ɡɑ twɑ́ kʋ nii nə".
42008022	Dɩɩn don nə, Zwezi də ʋ kɑrbɩɑ tə vələ bɑ zʋɑ nɩ́ɑ́ yuu bori wɑ. Ʋ swɩ̀n bɑ con nə, ʋ wʋ́: "Nə vələ mʋnɑɑ tə vɑ̀n tə don nə". Bɑ dɑ̀ń mɑ vìí.
42008023	Mɑ́ŋɑ́ tə, bɑ nə wulə nɩ́ɑ́ tə yuu wɑ, bɑ vəli, Zwezi mʋ̀ tə́ɡə́ ʋ dwɛ̀. Nɑɑ nədʋ, vʋʋ nəfɑrʋ zɑ̀n kʋ fuli mʋnɑɑ tə yuu wɑ. Nɩ́ɑ́ yuu bori tə jɑ kʋ swí. Kʋ dɑ̀ń yɑ̀ ɡɑ yɩ cɑ̀n, kʋ pɑ bɑ pɩ̀ɑ̀ bɑ tɩ.
42008024	Kɑrbɩɑ tə fɑ̀rʋ́ bɑ yí Zwezi yɩrɑ bɑ zɩ̀n wɑ́, bɑ ɡɑ swɩ̀n ʋ con, bɑ wʋ́: "Kɑrnyɩnɑ, kɑrnyɩnɑ! Nə wɑ́ tɩ!" Zwezi mɑ zɑ̀n, ʋ bɑɑ vʋʋ tə də nɑkulə tə nii nə, tə mɑ tʋ. Yɑ́ bwɑ́lɩ́ tə mɛ zùrì, siii.
42008025	Zwezi mɑ swɩ̀n ʋ kɑrbɩɑ tə con, ʋ wʋ́: "Á bɑ ɑ́ wɑɑ keni ɑ̀ nə wuuu, nɑɑɑ?" Yɑ́ fən yɑ̀ jə bɑ, də kʋ dɩ̀ɡɑ̀ bɑ yuu wɑ. Bɑ dɑ̀ń swɩ̀n duən con, bɑ wʋ́: "Bɛɛ wɑ̀ tə tɑ̀ ndə lɩ̀ɑ̀ mɛ nə. Vʋʋ də nɑkulə mɛ zìlí ʋ nii!"
42008026	Bɑ yɩ də nɩ́ɑ́ yuu bori, bɑ vɑ bɑ yí Zwerɑzenɩɑn-bɑ nɑɡwɑnɑɑ wɑ, kʋ nə wulə mʋnɑɑ tə vɑ̀n tə don nə, Gɑlile nɑɡwɑnɑɑ yɑ́ɑ́ nə.
42008027	Zwezi nə cúə́ tɩɑ ʋ zwɛ̀, tɩʋ tə bɛɛ don twi, ʋ jə́rí wɑ́. Zinə yɑ̀ nə vəvəri kʋ bɛɛ təntə yuu. Kʋ nə bɑ yiɡə, kʋ bɛɛ təntə yɑ̀ kʋ́ʋ̀ bɑ ɡɑ̀nʋ̀ zwɩ, ʋ ɡɑ bɑ dìə̀ də zwɩ, ʋ yɑ̀ yɩ ʋ wulə pɩ̀rɑ̀nf1 bʋrɑn wɑ, bɑ nə kʋɑ, bɑ mɑ keni tɩɡɑ.
42008028	Kʋ mɑ́ŋɑ́ təntə, bɛɛ təntə nɩ Zwezi, ʋ mɑ̀ bubwiə, ʋ tʋ ʋ yɑ́ɑ́ con, ʋ ɡɑ zɩ̀n ʋ kori ʋ kə yɩɩ nə, ʋ wʋ́: "Zwezi, Yɩɩ tə, ʋ nə wulə tə mɛ yuu wɑ, bìú, bɛ̀ɛ̀ nə n pɩ̀ɑ̀ ɑ̀ con nə? Aý lòrì mʋ́, dɑ̀n kɑ́ kə nə cɑ̀n wɑ!"
42008029	Ʋ swɩ̀n kʋ nətʋ, Zwezi nə bɑɑ zini tə nii nə, sə kʋ nɑn kʋ yɑ́ wɑ́ yɩrɩ. Kʋ zinə tə yɑ̀ɑ́ dɩ̀ wɑ́ nɛɛ kɑpʋpʋ. Bɑ dɑ̀ń yɑ̀ yɑ̀ɑ́ vwɑ bɛɛ tə jɩ̀ɑ̀n də ʋ nɛɛ də bɑnzɑlɑ də luɡu ŋoni, sə bɑ mɑ wɑ̀nɩ́ bɑ jɑ wɑ́ bɑ tún. Yɑ́ ʋ yɑ̀ɑ́ kɑrʋ bɑnzɑlɑ tə, zinə tə ɡɑ yɑ̀ɑ́ vɑn wɑ́, kʋ jɑ vɑ kɑsɔɔ lɑnworu wɑ.
42008030	Zwezi mɑ bwe kʋ, ʋ wʋ́: "N yɩrɩ nə yɑ bɛ̀ɛ̀?" Kʋ mɑ le wɑ́, kʋ wʋ́: "Aý yɩrɩ nə yɑ 'buruburu'." Kʋ yɩ cɩ́ɡɑ́, zinə zənzən yɑ̀ dɑ́ɑ́ ʋ yuu wɑ.
42008031	Yɑ́ tə zinə təntə yɑ̀ lòrì Zwezi, sə ʋ dɑ̀n kɑ́ dɩŋɑ tə, ʋ kə bʋʋ tə, kʋ də̀ń nə lù zənzən.
42008032	Twərən zənzən yɑ̀ wulə kʋ bwɑ́lɩ́ tə nə, tə pɩ̀ɑ̀ wodiu pɑɑn don yuu wɑ. Zinə tə lòrì Zwezi, sə ʋ pɑ cwəŋə tə, sə tə vɑ tə zʋ twərən tə yɩrɑ. Ʋ mɑ pɑ tə cwəŋə.
42008033	Zinə tə dɑ̀ń mɑ nɑn bɛɛ tə con, tə vɑ tə zʋ twərən tə. Twərən tə mɑmɑ mɑ bəbəri tə cú, tə tʋ mʋnɑɑ tə wɑ, tə ɡʋ tə tɩ̀ɑ̀n.
42008034	Mɑ́ŋɑ́ tə wɑ, lɩ̀ɑ̀ tə, bɑ nə cɩ̀ twərən tə nə, nə nɩ kʋ mʋ̀ təntə kʋ tʋn, bɑ dəri bɑ jɑ kʋ ŋwɛn təntə, bɑ vɑ bɑ swɩ̀n tɩʋ tə də tɩbii tə wɑ.
42008035	Lɩ̀ɑ̀ tə nɑn, sə bɑ jə́n won tə nə fwɑ. Bɑ yí Zwezi nii, bɑ nɩ bɛɛ tə, zinə tə nə nɑn tə yɑ́. Ʋ jə̀ə́ Zwezi səpuni nə, ʋ zʋ ɡɑnɑn, ʋ ɡɑ yə̀ə́ ʋ yɑ́ɑ́ zəni. Fən mɑ zʋ bɑ.
42008036	Bɑ tə, bɑ nə nɩ tə mɛ tə, swɩ̀n bɑ bɩrɩ, kʋ nə fwɑ nətʋ, zinə tə mɑ nɑn bɛɛ tə yuu wɑ.
42008037	Kʋ nɑɡwɑnɑɑ tə lɩ̀ɑ̀ tə mɑmɑ dɑ̀ń mɑ lòrì Zwezi, sə ʋ vìí, fən zʋɑ bɑ zənzən yɩrɩ. Zwezi mɑ zʋ nɩ́ɑ́ yuu bori tə wɑ, sə ʋ vìí.
42008038	Yɑ́ bɛɛ tə, zinə tə nə nɑn tə yɑ́, twi ʋ lòrì Zwezi, sə ʋ yɑ́ ʋ pɑ ʋ twɑ́ ʋ nə. Yɑ́ Zwezi pìí wɑ́, ʋ ɡɑ wʋ́:
42008039	"Pìí, n vɑ n dìə̀, sə n ɡɑ swɩ̀n n bɩrɩ kʋ tə, Yɩɩ nə fwɑ n yɩrɑ". Bɛɛ tə dɑ̀ń mɑ pìí ʋ vɑ, ʋ swɩ̀n tɩʋ tə mɛ wɑ kʋ tə, Zwezi nə fwɑ ʋ pɑ wɑ́.
42008040	Mɑ́ŋɑ́ tə nə, Zwezi nə pìí ʋ nɑŋɑ mʋnɑɑ tə bəbəru tə don nə, ʋ bɩ̀ɑ̀n, lɑlʋʋ tə jə́rí wɑ́, bɑ yɑ̀ dɑ̀nɩ̀ wɑ́ yɩrɩ.
42008041	Kʋ bwɑ́lɩ́ tə nə, bɛɛ don, bɑ nə boŋə Zwɑyirisə, ʋ yɑ̀ nə yɩ Zwifə-bɑ jə́rə́ dìə̀ yuu tíú, twi ʋ bɑ̀ ʋ tʋ Zwezi nɛɛ nə. Ʋ lòrì Zwezi, sə ʋ bɑ̀ ʋ sɑ̀ń nə,
42008042	ʋ yɑ̀ nə jɑ bʋ̀ɑ́ nədʋ, ʋ bɩnɑ nə yí ndə fuɡə bələ nə, ʋ yɑ̀ nə wulə ʋ tɩ yɩrɩ. Zwezi vələ lɑ́ mɑ́ŋɑ́ tə wɑ, lɑlʋʋ tə púə́ ʋ yuu nə, də bɑ nɩŋɩ ʋ nɛɛ nə.
42008043	Yɑ́ kɑn don yɑ̀ wulə bɑ wɑ, ʋ tɑ̀ŋɑ́ nə twi kɑ bɑ zɩɡɑ, kʋ nə yí bɩnɑ fuɡə bələ. Ʋ yɑ̀ cʋ̀ɡʋ̀ ʋ wiən mɑmɑ dɩmʋtʋrɑ con. Yɑ́ lìù mɑmɑ wɑ̀ wɑ̀nɩ́, sə ʋ zwɛ̀ ʋ yɑyɩɡʋ tə.
42008044	Ʋ mɑ twɑ́ Zwezi kwɑ con, ʋ fɑ̀rʋ́ ʋ yí ʋ yɩrɑ, ʋ ɡɑ dwen ʋ ɡɑ̀nʋ̀ nii nə. Nɑɑ nədʋ, də ʋ jɑnɑ tə lwɑɡʋ tə zɩɡɑ.
42008045	Zwezi mɑ bwe, ʋ wʋ́: "Wɑ̀ɑ̀ nə dwen ɑ̀ yɩrɑ?" Bɑ mɑmɑ tə wɑ̀ sɛ̀ də, bɑ fwɑ yoo, Piyɛrə dɑ̀ń mɑ swɩ̀n, ʋ wʋ́: "Kɑrnyɩnɑ, lɑlʋʋ tə nə púə́ n yuu nə, bɑ ɡɑ nɩŋɩ n nɛɛ nə".
42008046	Yɑ́ Zwezi le, ʋ wʋ́: "Aý nɩ də, dɩ̀ɑ̀n nɑn ɑ̀ yɩrɑ. Kʋ mʋ̀ nə pɩn, ɑ̀ yə̀ə́ də, lìù dwen ɑ̀ yɩrɑ".
42008047	Kɑn tə nə nɩ də, bɑ jɩn ʋ də̀ń nə, ʋ twi ʋ bɑ̀ ʋ tʋ Zwezi nɛɛ nə, də ʋ vɩvɑɡɑ. Ʋ dɑ̀ń mɑ tún lɩ̀ɑ̀ tə mɛ yɑ́ɑ́ con won tə, kʋ nə pɩn, ʋ mɑ dwen Zwezi yɩrɑ, də kʋ nə twɑ́ nətʋ, ʋ yɑyɩɡʋ tə mɑ zwɛ̀ nɑɑ nədʋ.
42008048	Zwezi mɑ swɩ̀n ʋ con, ʋ wʋ́: "Aý nɑkʋɑ, n nə keni n wɑɑ ɑ̀ mʋ̀ nə tə yɩrɩ, Yɩɩ jon mʋ́. Vəli də bɩcɑn sìə́!"
42008049	Mɑ́ŋɑ́ tə wɑ, Zwezi nə wulə ʋ swɩ̀n nətʋ, lìù don nɑn jə́rə́ dìə̀ yuu tíú tə sɑ̀ń, ʋ bɑ̀ ʋ swɩ̀n ʋ con, ʋ wʋ́: "N bʋ̀ɑ́ tə mɩɩ zwɛ̀. N kʋ́ʋ̀ dɑ̀n kɑ́ wʋwɑlɩ kɑrnyɩnɑ tʋtʋ".
42008050	Zwezi nə nì kʋ tə, ʋ swɩ̀n jə́rə́ dìə̀ yuu tíú tə con, ʋ wʋ́: "Dɑ̀n kɑ́ pɑ fən jɑ mʋ́! N yɑ kə wɑɑ cɩcɩ ɑ̀ mʋ̀ nə wuuu, yɑ́ ʋ wɑ́ nɑ yɑzurə".
42008051	Mɑ́ŋɑ́ tə wɑ, bɑ nə yí sɑ̀ń, Zwezi wɑ̀ sɛ̀, sə ʋ pɑ lɩ̀ɑ̀ tə mɑmɑ twɑ́ ʋ nə ʋ bɑ́ zʋ, də kʋ nə tɑ̀ Piyɛrə də Zwɑn də Zwɑkə, də bisɩmɑɑ tə nuu də ʋ nyɩnɑ.
42008052	Bɑ mɑmɑ tə kwi, də bɑ zɩrɑ bisɩmɑɑ tə yɩrɩ. Zwezi dɑ̀ń mɑ swɩ̀n, ʋ wʋ́: "Á dɑ̀nɑ̀ kɑ́ kwi. Ʋ wɑ̀ tɩ, kʋ yɩ ʋ dwɛ̀!"
42008053	Bɑ wulə bɑ mʋŋɑ Zwezi, bɑ nə yə̀ə́ də, bʋ̀ɑ́ tə yɩ ʋ tɩɡɑ yɩrɩ.
42008054	Yɑ́ Zwezi jɩn ʋ jɩɩn nə, ʋ ɡɑ swɩ̀n ʋ kə yɩɩ nə, ʋ wʋ́: "Bisɩmɑɑ, zɑ̀n yɩɩ nə!"
42008055	Ʋ pìí ʋ bwin, ʋ ɡɑ zɑ̀n nɑɑ nədʋ. Zwezi mɑ pɑ nii, sə bɑ pɑ wɑ́ wodiu.
42008056	Kʋ dɩ̀ɡɑ̀ ʋ nyɩnɑ-bɑ yuu zənzən, yɑ́ Zwezi swɩ̀n bɑ con də, bɑ dɑ̀n kɑ́ swɩ̀n kʋ tə, kʋ nə tʋn lìù mɑmɑ con.
42009001	Zwezi ken ʋ kɑrbɩɑ fuɡə bələ tə duən nə, ʋ ɡɑ pɑ bɑ nii də dɩ̀ɑ̀n, sə bɑ lɩ zinə lɩ̀ɑ̀ yuu wɑ, sə bɑ ɡɑ zwɛ̀ yɑyɩrɑn.
42009002	Ʋ dɑ̀ń mɑ tʋn bɑ, sə bɑ vɑ bɑ kɑ̀rɩ̀ bɑ bɩrɩ də, Yɩɩ də́ ʋ pɑ̀rɩ̀ tə lɩ̀ɑ̀ yuu wɑ, sə bɑ ɡɑ zwɛ̀ yɑyɩŋɑ yɑyɩrɑn.
42009003	Ʋ swɩ̀n bɑ con nə, ʋ wʋ́: "Á dɑ̀nɑ̀ kɑ́ tì wiən tətə nətən ɑ́ jɑ nɑn cwəŋə. Tə mʋ̀ nə yɩ: Dɑduu, də lɔ̀ɔ̀, də wodiu, də səbiu, də ɡɑnzwɩrɑn bələ.
42009004	Bwɑ́lɩ́ tə mɑmɑ ɑ́ nə zʋrɩ, ɑ́ yɑnɑ kʋ dìə̀ tə wɑ, kʋ jɑ vələ ɑ́ viru.
42009005	Bwɑ́lɩ́ tə mɑmɑ, bɑ nə vɩɡɑ, sə ɑ́ zʋ, sə ɑ́ nɑn, ɑ́ yɑ́ bɑ tɩʋ. Á ɡɑ zwɑrɩf1 ɑ́ nɛɛ purən, sə kʋ yɑ̀ bɑ yuu yoo".
42009006	Kɑrbɩɑ tə mɑ vìí, bɑ vəli tɩɑn tə mɛ pɑ wɑ, bɑ swɩ̀n sʋywɑ́ŋʋ́ tə, bɑ ɡɑ zwɛ̀ yɑyɩŋɑ yɑyɩrɑn.
42009007	-
42009008	Mɑ́ŋɑ́ tə, Erodə, ʋ nə yɩ Gɑlile nɑɡwɑnɑɑ tə yɑ́ɑ́ tíú, nə nì kʋ tə nə wulə kʋ tʋŋɑ, kʋ ɡwɑ́rɩ́ wɑ́ zəni. Lɩ̀ɑ̀ duən yɑ̀ wʋ́: "Zwɑnf1 nə pìí, ʋ bwin ʋ nɑn tɩɑn wɑ". Bɑ duən də wʋ́: "Kʋ yɑ Yɩɩ nii sʋ̀sʋ̀nʋ̀ Eli nə pìí ʋ bɑ̀". Bɑ duən də tə kʋ́ʋ̀ wʋ́: "Fuən Yɩɩ nii sʋ̀sʋ̀nɑ̀ tə don nə pìí ʋ bwin". Kʋ mʋ́ nə pɩn, Erodə yɑ̀ɑ́ kʋ́ʋ̀ yə̀rì kʋ tə, ʋ nə wulə kʋ kwɑ.
42009009	Erodə dɑ̀ń mɑ swɩ̀n, ʋ wʋ́: "Aý pɩn bɑ ɡwəŋə Zwɑn yuu. Wɑ̀ɑ̀ tətə dɑ̀ń nə yɩ bɛɛ təntə ɑ̀ nə nə̀ń ʋ ŋwɛn də bɑ swɩ̀n nətən?" Ʋ dɑ̀ń yɑ̀ ɡɑ pɩ̀ɑ̀, sə ʋ nɑ Zwezi.
42009010	Zwezi tʋntʋnɑ tə pìí bɑ bɑ̀ ʋ con, bɑ mɑn kʋ tə mɑmɑ, bɑ nə fwɑ, bɑ bɩrɩ wɑ́. Ʋ mɑ jɑ bɑ, ʋ də bɑ cɩcɩ mɑ vɑ, bɑ nɑn kwɑ, tɩʋ don nii nə, kʋ yɩrɩ nə yɩ Bɛtəsɑyɩdɑ.
42009011	Yɑ́ lɑlʋʋ tə lwɑrɩ kʋ, bɑ mɑ zɑ̀n bɑ pú ʋ kwɑ. Zwezi mɑ jə́rí bɑ zəni, ʋ swɩ̀n Yɩɩ pɑ̀rɩ̀ tə yoo, ʋ bɩrɩ bɑ. Ʋ zwɛ̀ bɑ tə, bɑ nə pɩ̀ɑ̀ yɑzurə yɑyɩrɑn.
42009012	Yɩɩ nə wulə kʋ zwɩ mɑ́ŋɑ́ tə wɑ, tʋntʋnɑ fuɡə bələ tə fɑ̀rʋ́ bɑ yí Zwezi yɩrɑ, bɑ ɡɑ wʋ́: "Swɩ̀n lɑlʋʋ tə con, sə bɑ vɑ tɩɑn tə də tɩbii tə wɑ, tə nə bwələ tɩɑ lɑ́, bɑ pɩ̀ɑ̀ bɑ nii wodiu, də yipɑɑ bwɑ́lɩ́. Bwɑ́lɩ́ kʋ tə nə nə wulə lɑ́, won mɑmɑ tə̀lə́ wɑ".
42009013	Yɑ́ Zwezi swɩ̀n bɑ con, ʋ wʋ́: "Á tətə pɩɑn bɑ wodiu, sə bɑ də́!" Bɑ mɑ le wɑ́, bɑ wʋ́: "Dipɛn bonu də fələ bələ cɩcɩ nə nə jə. Də nə nə pɩ̀ɑ̀ nə pɑ wodiu lɩ̀ɑ̀ tə mɑmɑ nə, nə tətə nə mɛ, sə nə vɑ nə yə̀ kʋ wodiu tə".
42009014	Bɑrɑ mʋ̀rʋ̀ bonu yɑ̀ nə wulə kʋ bwɑ́lɩ́ təntə nə. Zwezi mɑ swɩ̀n ʋ kɑrbɩɑ tə con, ʋ wʋ́: "Á pɩɑn bɑ jə̀ń ndə finu finu nə púlí mɑmɑ wɑ".
42009015	Kɑrbɩɑ tə twɑ́ ʋ nii nə, bɑ pɑ bɑ mɑmɑ tə jə̀ń tɩɑ.
42009016	Zwezi tì dipɛn bonu tə də fələ bələ tə, ʋ zɩ̀n ʋ yɑ́ɑ́, ʋ kə yɩɩ nə, ʋ ɡɑ kə Yɩɩ lɛ̀ɛ̀. Ʋ fʋ fʋ dipɛn tə, ʋ pɑ kɑrbɩɑ tə nə, sə bɑ mɑ tɑrɑ lɑlʋʋ tə.
42009017	Bɑ mɑmɑ tə dí, bɑ sú, bɑ ɡɑ pɛ̀ dipɛn tə mumunə bɑ sú fɩyɑrɑn fuɡə bələ.
42009018	Dɩɩn don nə, Zwezi nə kwɛn ʋ nɑn kwɑ ʋ jʋ̀nɩ̀ Yɩɩ, ʋ kɑrbɩɑ tə ɡɑ wulə də wɑ́, ʋ bwe bɑ, ʋ wʋ́: "Bɛ̀ɛ̀ nə lɩ̀ɑ̀ tə swɩ̀n ɑ̀ yuu wɑ?"
42009019	Bɑ mɑ le, bɑ wʋ́: "Lɩ̀ɑ̀ duən wʋ́, n yɩ Zwɑn-Bɑtisə, bɑ duən wʋ́, n yɩ Yɩɩ nii sʋ̀sʋ̀nʋ̀ Eli, bɑ duən də ɡɑ kʋ́ʋ̀ wʋ́, kʋ yɩ Yɩɩ nii sʋ̀sʋ̀nʋ̀ tə don nə pìí ʋ bwin ʋ nɑn".
42009020	Zwezi mɑ bwe bɑ, ʋ wʋ́: "Sə ɑ́ mʋ̀ con nə, wɑ̀ɑ̀ nə ɑ́ wʋ́ ɑ̀ yɩ?" Piyɛrə mɑ le, ʋ wʋ́: "N yɩ Kərisə tə, lìù tə, Yɩɩ nə kúrú ʋ tʋn".
42009021	Zwezi mɑ dù súú bɑ nii nə, sə bɑ dɑ̀n kɑ́ swɩ̀n kʋ lìù con.
42009022	Ʋ ɡɑ swɩ̀n ʋ súrí lɑ́, ʋ wʋ́: "Kʋ mɛ sə, Ləzwənə-Biuf1 tə də́ cɑ̀n zənzən. Zwifə-bɑ nəkwɩnɑ tə, də Yɩɩ joŋwɑnɑ yun tɩ̀ɑ́n, də Yɩɩ nii yənu tɩ̀ɑ́n tə wɑ́ vɩ wɑ́, bɑ wɑ́ ɡʋ wɑ́. Yɑ́ dɩɑn bɑtwɑ nii nə, ʋ wɑ́ pìí ʋ bwin ʋ nɑn".
42009023	Ʋ mɑ swɩ̀n bɑ mɑmɑ tə con, kʋ kwɑ nə, ʋ wʋ́: "Lìù tə mɑmɑ nə pɩ̀ɑ̀, sə ʋ bɑ̀ ʋ twɑ́ ɑ̀ nə, kʋ tíú kʋ́ʋ̀ dɑ̀n kɑ́ fwɑ ʋ təntɩɑn puswənə. Ʋ mɛ, sə ʋ sɛ̀ ʋ twɑ́ ʋ də́ cɑ̀n də nə, dɩɩn mɑmɑ, kʋ jɑ vələ ʋ tɩɑn dɑɡɑrʋ tə yuu wɑ.
42009024	Kʋ yɩ cɩ́ɡɑ́, lìù tə, ʋ nə pɩ̀ɑ̀, sə ʋ jon ʋ mɩɩ tə, ʋ wɑ́ kwɩ̀n kʋ nə. Yɑ́ lìù tə, ʋ nə wɑ́ dʋɡʋ ʋ mɩɩ tə ɑ̀ mʋ̀ yɩrɩ, kʋ tíú wɑ́ jon ʋ mɩɩ.
42009025	Kʋ funə wɑ yə̀n nə, kʋ pɑ lìù nə, də ʋ nə nɩ tɩɑ yuu jɩjə tə mɑmɑ, yɑ́ ʋ ɡɑ kwɩ̀n mɩɩ tə nə, kʋ nə bɑ zwɛ̀ Yɩɩ con, nə ɑ̀ yə̀ə́ ʋ nə cʋ̀ɡʋ̀.
42009026	Lìù nə dəri ɑ̀ mʋ̀ də ɑ̀ sʋ̀rɑ̀n tə cɑvɩrɑ, Ləzwənə-Biu tə də wɑ́ dəri n cɑvɩrɑ mɑ́ŋɑ́ tə wɑ, ʋ nə wɑ́ bɑ̀ ʋ dun tə wɑ, də ʋ nyɩnɑ Yɩɩ də ʋ mɑlɩkɛ tə dun tə wɑ.
42009027	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á wɑ lɩ̀ɑ̀, bɑ nə wulə yəbə, mɛ bɑ́ tɩ, də bɑ nə wɑ̀ Yɩɩ pɑ̀rɩ̀ tə nɩ, də kʋ twi".
42009028	Ʋ swɩ̀n nətʋ ndə dɩɑn nɑnɑ kwɑ nə, Zwezi jɩn Piyɛrə də Zwɑn də Zwɑkə, ʋ jɑ dɩ̀ ʋ con pɑɑn don yuu wɑ, sə ʋ jʋn Yɩɩ.
42009029	Mɑ́ŋɑ́ tə nə, ʋ nə jʋ̀nɩ̀ Yɩɩ, ʋ yɑ́ɑ́ lwɑ̀ń. Yɑ́ ʋ ɡɑnɑn jì nəpon tə pɩpɩlɩ.
42009030	Də nə̀ń, lɩ̀ɑ̀ bələ, bɑ wulə bɑ ve də Zwezi. Kʋ yɩ Moyizə də Eli,
42009031	nə nɑn də Yɩɩ dun tə. Bɑ wulə bɑ swɩ̀n də Zwezi, ʋ nə mɛ, sə ʋ tɩ ʋ pìí ʋ nɑn ʋ vɑ Yɩɩ con, kʋ yoo tə nə mɛ, sə kʋ tʋn nətʋ Zwerizɑlɛmə wɑ.
42009032	Piyɛrə də kɑrbɩɑ tə duən yɑ̀ dwɛ̀ tətə, yɑ́ bɑ dɑ̀ń twi bɑ zɑ̀n, bɑ ɡɑ nɑ Zwezi dun tə, də bɑrɑ bələ tə, bɑ nə wulə də wɑ́.
42009033	Bɑ bɑrɑ bələ tə dɑ̀ń nə pìrí, bɑ vìrí mɑ́ŋɑ́ tə wɑ, Piyɛrə swɩ̀n Zwezi con nə, ʋ wʋ́: "Kɑrnyɩnɑ, kʋ ziən də, nə wulə yəbə. Nə wɑ́ pú ɡɑnsilə bɑtwɑ, n mʋ̀ nədʋ, Moyizə nədʋ, Eli də nədʋ". Ʋ yɑ̀ yə̀rì kʋ tə, ʋ nə swɩ̀n.
42009034	Mɑ́ŋɑ́ tə wɑ, bɑ nə wulə bɑ swɩ̀n nətʋ, bɑkwɑn yɩywɑrɑ púə́ bɑ yuu nə. Fən zʋɑ kɑrbɩɑ tə, də bɑ nə nɩ bɑkwɑn tə, kʋ púə́ bɑ yuu nə.
42009035	Kɑrbɩɑ tə nì kori, kʋ nə swɩ̀n bɑkwɑn tə wɑ, kʋ wʋ́: "Wɑ̀ɑ̀ tə yɑ ɑ̀ bìú tə, ɑ̀ nə kúrú. Á cʋɡɑ ʋ kori!"
42009036	Kori tə nə swɩ̀n kʋ zwɛ̀ kwɑ nə, Zwezi cɩcɩ nə bɑ kʋ́ʋ̀ nɑ lɑ́. Kɑrbɩɑ tə púə́ bɑ nii. Kʋ mɑ́ŋɑ́ tə wɑ, bɑ bɑ kʋ tə, bɑ nə nɩ tə, yoo swɩ̀n lìù con.
42009037	Kʋ tɩkʋnɩ nə, bɑ nə nɑn pɑɑn tə yuu bɑ cú mɑ́ŋɑ́ tə, lɑlʋʋ twi bɑ jə́rí Zwezi.
42009038	Bɛɛ don bubwi lɑlʋʋ tə tətəŋi wɑ, ʋ wʋ́: "Kɑrnyɩnɑ, ɑ̀ lòrì mʋ́, sə n ywɑ̀ń ɑ̀ bìú tə con! Ʋ mʋ̀ nə yɩ ɑ̀ bidʋɑ.
42009039	Zini tə yɑ̀ɑ́ jɑ wɑ́, nɑɑ nədʋ kʋ pɑ, ʋ mɑ̀ nii kʋ zʋzʋɡʋ wɑ́ də dɩ̀ɑ̀n, ʋ mɩmɑnpon ɡɑ sùrì. Kʋ yɑ̀ɑ́ wʋwɑlɩ wɑ́, kʋ ɡɑ bɑ nɑŋɑ mwɑ́lɩ́ mwɑ́lɩ́.
42009040	Aý lòrì n kɑrbɩɑ tə, sə bɑ lɩ zini tə ʋ yuu wɑ, yɑ́ bɑ ɡɑ wɑ̀ wɑ̀nɩ́".
42009041	Zwezi dɑ̀ń mɑ le, ʋ wʋ́: "Á mʋ̀ zə̀n lɩ̀ɑ̀-bɑ, ɑ́ tə nə bɑ Yɩɩ nii sɛ̀, ɑ́ ɡɑ fwɑ yotələn! Dɩɑn bɑɡɑlɩ nə ɑ̀ tə wɑ́ yɑ̀ də ɑbɑ, sə ɑ̀ ɡɑ jɑ pɩ́nʋ́ də ɑbɑ? Jɑ n bìú tə n jɑ bɑ̀ yəbə".
42009042	Bìú tə nə fɑ̀rʋ́, sə ʋ boli Zwezi yɩrɑ, mɑ́ŋɑ́ tə, zini tə jɑn wɑ́, kʋ tɑŋʋ tɩɑ, kʋ ɡɑ vʋvʋɡʋ wɑ́ zənzən. Yɑ́ Zwezi dɑ̀ń cɑɡɑ zini tə nii nə, ʋ wʋ́, kʋ nɑn kʋ yɑ́ bìú tə. Ʋ tì wɑ́, ʋ pɑ ʋ nyɩnɑ nə.
42009043	Yɑ́ Yɩɩ dɩ̀ɑ̀n nə dɑ́ɑ́ nə tʋn kʋ mʋ̀ yoo təntə, kʋ dɑ̀ń ɡwɑ́rɩ́ bɑ mɑmɑ zənzən. Ndə yìə̀n tə mɑmɑ Zwezi nə fwɑ, tə nə ɡwɑ́rɩ́ lìù mɑmɑ, ʋ swɩ̀n ʋ kɑrbɩɑ tə con nə, ʋ wʋ́:
42009044	"Á jɑnɑ kʋ tə, ɑ̀ nə wɑ́ swɩ̀n ɑ́ con, sɩ́ʋ́n nə zəni: Bɑ wɑ́ jɑ Ləzwənə-Biuf1 tə, bɑ kə ləzoni jɩ̀ɑ̀n wɑ, sə ʋ də́ cɑ̀n".
42009045	Bɑ wɑ̀ kʋ sʋɡʋ tə də̀ń nì. Kʋ dɑ̀ń yɑ̀ sə̀ɡə̀ bɑ con nə, sə bɑ dɑ̀n kɑ́ wɑ̀nɩ́ kʋ bɑ nì, yɑ́ bɑ yɑ̀ kʋ́ʋ̀ wɑ̀rɩ̀, sə bɑ bwe Zwezi kʋ sʋɡʋ tə də̀ń nə.
42009046	Zwezi kɑrbɩɑ tə dɩɡɑ tʋ́tʋ̀nɩ́, sə bɑ mɑ lwɑrɩ lìù tə, ʋ nə wɑ́ yɑ̀ bɑ yuu wɑ.
42009047	Zwezi lwɑrɩ bɑ pubʋŋɩ tə. Ʋ dɑ̀ń mɑ tì bisɩmɑɑ ʋ kə ʋ yɩrɑ,
42009048	ʋ ɡɑ swɩ̀n, ʋ wʋ́: "Lìù tə, ʋ nə jɩn bisɩmɑbiə wɑ̀ tə zəni ɑ̀ mʋ̀ yɩrɩ, kʋ yɩ ɑ̀ mʋ̀ tətə nə kʋ tíú jɩn zəni. Yɑ́ lìù tə, ʋ nə jɩn nə zəni, kʋ tíú jɩn lìù tə, ʋ nə tʋn nə zəni. Lìù tə, ʋ nə yɑ nəmɑɑ ɑ́ mɑmɑ wɑ, kʋ tíú nə yɑ yuu tíú".
42009049	Zwɑn mɑ swɩ̀n, ʋ wʋ́: "Kɑrnyɩnɑ, nə nɩ bɛɛ don ʋ jɑ n yɩrɩ tə, ʋ mɑ lɩ zinə. Nə yɑ̀ swɩ̀n də, ʋ bɑ cwəŋə jə, sə ʋ fwɑ kʋ, ʋ nə twɑ́ ʋ tɑ̀ nə wɑ lìù tə yɩrɩ".
42009050	Yɑ́ Zwezi le wɑ́, ʋ wʋ́: "Á dɑ̀nɑ̀ kɑ́ cɩ̀ ʋ nə, ɑ́ yɑɡɑ wɑ́, sə ʋ fwɑ! Cɩ́ɡɑ́, lìù tə, ʋ nə bɑ ɑ́ nə zɩɡɑ, yɩ ɑ́ lìù".
42009051	Zwezi kɑ tɩ də ʋ kɑ dɩ̀ yɩɩ nə mɑ́ŋɑ́ nə bwələ, ʋ zɩɡɩ dɩ̀ɑ̀n, kʋ mɑ́ŋɑ́ tə wɑ, sə ʋ vɑ Zwerizɑlɛmə tə wɑ.
42009052	Zwezi dí yɑ́ɑ́ ʋ tʋn lɩ̀ɑ̀ ʋ yɑ́ɑ́ nə. Bɑ dí yɑ́ɑ́ bɑ vu bɑ zʋ Sɑmɑri nɑɡwɑnɑɑ tɩʋ don wɑ, sə bɑ kwɛn bwɑ́lɩ́ lɑ́ bɑ pɑ wɑ́.
42009053	Yɑ́ kʋ tɩʋ tə lɩ̀ɑ̀ vɩɡɑ, sə bɑ sɛ̀ Zwezi, ʋ nə vələ Zwerizɑlɛmə tə con yɩrɩ.
42009054	Mɑ́ŋɑ́ tə nə, Zwɑkə də Zwɑn nə nɩ kʋ nətʋ, bɑ swɩ̀n, bɑ wʋ́: "Yuu-Tiu n pɩ̀ɑ̀, sə nə lòrì mən, sə tə nɑn yɩɩ tə cú, tə dí bɑ nɑɑɑ?"
42009055	Zwezi mɑ pìí ʋ vəvəri ʋ cɑɡɑ bɑ nii nə.
42009056	Bɑ mɑ lɛ bɑ vɑ tɩʋ don nə.
42009057	Bɑ wulə cwəŋə yuu, də bɛɛ don swɩ̀n Zwezi con, ʋ wʋ́: "Aý wɑ́ twɑ́ n nə, bwɑ́lɩ́ mɑmɑ, n nə vələ".
42009058	Zwezi mɑ le wɑ́, ʋ wʋ́: "Ciləcərən jə tə bʋrɑn tə zwɩ, zənbii də mɑ jə tə pwɑlɑn, yɑ́ Ləzwənə-Biuf1 tə mʋ̀ bɑ bwɑ́lɩ́ jɑ, ʋ nə wɑ́ kə ʋ yuu lɑ́".
42009059	Ʋ mɑ swɩ̀n bɛɛ don con, ʋ wʋ́: "Twɑ́ ɑ̀ nə!" Yɑ́ bɛɛ tə swɩ̀n, ʋ wʋ́: "Yuu-Tiu pɑ nə cwəŋə, sə ɑ̀ də́ yɑ́ɑ́ ɑ̀ vɑ ɑ̀ ɡùrì ɑ̀ nyɩnɑ, sə ɑ̀ ɡɑ fwɑ ʋ luə".
42009060	Zwezi mɑ le wɑ́, ʋ wʋ́: "Yɑ́, sə tɩɡɑ tə tɩ̀ɑ́n tə, bɑ nə bɑ mɩɩ tə, kʋ nə bɑ zwɛ̀ Yɩɩ con, ɡùrì bɑ tɩɡɑ. Yɑ́ n mʋ̀ n wɑ́ vɑ n swɩ̀n Yɩɩ pɑ̀rɩ̀ tə yoo n bɩrɩ".
42009061	Bɛɛ don mɑ kʋ́ʋ̀ swɩ̀n, ʋ wʋ́: "Yuu-Tiu, ɑ̀ wɑ́ twɑ́ n nə, yɑ́ n dɑ̀ń nə yɑ́ nə, sə ɑ̀ vɑ ɑ̀ jʋn ɑ̀ dìə̀ lɩ̀ɑ̀".
42009062	Zwezi mɑ le wɑ́, ʋ wʋ́: "Kʋ yɩ ndə lìù tə, ʋ nə wulə ʋ vɑ̀rɩ̀ də nɩɑn vɑrʋ, yɑ́ ʋ ɡɑ pìí ʋ pɑlɩ ʋ kwɑ. Kʋ nətʋ bɩrɩ də, kʋ tíú jə pubʋŋɩ bələ. Ʋ mʋ̀ lìù təntə yiri bɑ wɑ̀nɩ́ Yɩɩ pɑ̀rɩ̀ tə tʋtʋnɑn tə ʋ tʋn".
42010001	Kʋ kwɑ nə, Yuu-Tiu kúrí bɑrɑ duən sɑpwɩtwɑf1 də fuɡə də bələ, ʋ tʋn bələ bələ ʋ yɑ́ɑ́. Ʋ tʋn bɑ tɩɑn tə mɛ wɑ də bwɑ́lɑ́ tə mɛ, ʋ tətə yɑ̀ nə mɛ, sə ʋ vɑ lɑ́.
42010002	Ʋ swɩ̀n bɑ con, ʋ wʋ́: "Kɑ́rɑ́ tə wiən tə bɩɡɑ zənzən, yɑ́ wocərə bɑ dɑ́ɑ́, sə bɑ kə tə dìə̀ wɑ. Á lorə kɑ́rɑ́ tə tíú, sə ʋ tʋn wocərə ʋ súrí lɑ́, sə bɑ kə ʋ wiən tə dìə̀ wɑ.
42010003	Aý tʋŋɑ ɑbɑ cwəŋə yuu, ndə pɑbii nə buyurən tətəŋi wɑ.
42010004	Á dɑ̀nɑ̀ kɑ́ tì səbiu, nə ɑ̀ yə̀ə́ lɔ̀ɔ̀ nə ɑ̀ yə̀ə́ nɑtʋrɑ! Á dɑ̀nɑ̀ kɑ́ zɩɡɩ cwəŋə yuu, ɑ́ jʋn lìù.
42010005	Á nə zʋɑ sɑ̀ń wɑ, sə ɑ́ dí yɑ́ɑ́ ɑ́ swɩ̀n, ɑ́ wʋ́: 'Yɩɩ bɩcɑn sìə́ tə wɑ́ yɑ̀ də ɑbɑ'.
42010006	Də lìù nə wulə sɑ̀ń təntə wɑ, ʋ nə pɩ̀ɑ̀, sə Yɩɩ pɑ bɩcɑn sìə́, ɑ́ bɩcɑn sìə́ sʋɡʋ tə wɑ́ yɑ̀ də kʋ tíú. Kʋ nə tɑ̀ kʋ mʋ̀, sə ɑ́ kwɩ̀n ɑ́ bɩcɑn sìə́ sʋɡʋ tə.
42010007	Sɑ̀ń tə tɩ̀ɑ́n nə sɛ̀ ɑbɑ, ɑ́ yɑnɑ kʋ sɑ̀ń tə wɑ, ɑ́ də́, ɑ́ ɡɑ nyʋ kʋ tə, bɑ nə pɩn ɑbɑ lɑ́, tʋ̀tʋ̀nʋ̀ nə mɛ, sə ʋ də́ ʋ ŋwɩ́rɑ́n tə yɩrɩ. Á dɑ̀nɑ̀ kɑ́ twɑ́ dii wɑ ɑ́ vɑ!
42010008	Á nə zʋɑ tɩʋ wɑ, bɑ ɡɑ sɛ̀ ɑbɑ, sə ɑ́ də́ kʋ tə, bɑ nə pɩn ɑbɑ.
42010009	Á zwɩ̀ɑ́ kʋ tɩʋ tə tɩ̀ɑ́n yɑyɩŋɑ yɑyɩrɑn, ɑ́ ɡɑ swɩ̀n bɑ con də, mɑ́ŋɑ́ bwələ, sə Yɩɩ də́ ʋ pɑ̀rɩ̀ tə lɩ̀ɑ̀ mɑmɑ yuu wɑ.
42010010	Yɑ́ mɑ́ŋɑ́ tə, ɑ́ nə zʋɑ tɩʋ wɑ, bɑ ɡɑ wɑ̀ ɑbɑ sɛ̀, ɑ́ nɑŋɑ coŋi yuu, ɑ́ ɡɑ swɩ̀n:
42010011	'Nə pif1 purən tə nə mɑrʋ nə nɛɛ nə, ɑ́ tɩʋ tə wɑ, nə kəni ɑ́ yuu wɑ. Yɑ́ ɑ́ nə mɛ, sə ɑ́ lwɑrɩ zəni də, mɑ́ŋɑ́ boli, sə Yɩɩ də́ ʋ pɑ̀rɩ̀ tə ɑ́ yuu wɑ'.
42010012	Aý mʋ̀ nə swɩ̀n kʋ ɑ́ con nə də, bʋ̀rɑ̀ tə bʋ̀rʋ̀ dɩɩn nə, Sodɔmə tɩʋ cɑ̀n tə bɑ́ yí kʋ mʋ̀ tɩʋ təntə".
42010013	Zwezi mɑ kʋ́ʋ̀ swɩ̀n, ʋ wʋ́: "Yomɩlɑn tə tə nə fwɑ ɑ́ pwərə wɑ, yiri yɑ̀ nə fwɑ Tirə də Sidon tɩɑn tə wɑ, tə tɩɑn təntə lɩ̀ɑ̀ yɑ̀ wɑ́ zʋ pucʋnɩ ɡɑnɑn, bɑ ɡɑ pɩ̀rɩ̀ bɑ yɩrɑ də tʋ̀nʋ̀. Kʋ nətʋ bɩrɩ də, bɑ vəvəri bɑ kwɑ, bɑ mɑ sɑ́ bɑ cʋnɑ. Kʋ mʋ̀ nə pɩn, cɑ̀n wɑ́ tʋ ɑ́ mʋ̀ Korɑzɩn tɩ̀ɑ́n yuu wɑ! Kʋ mʋ̀ nə pɩn, cɑ̀n wɑ́ tʋ ɑ́ mʋ̀ Bɛtəsɑyɩdɑ tɩ̀ɑ́n yuu wɑ!
42010014	Mə kʋ mʋ̀ nə pɩn, bʋ̀rɑ̀ bʋ̀rʋ̀ dɩɩn nə, Tirə lɩ̀ɑ̀ də Sidon tɩ̀ɑ́n cɑ̀n tə bɑ yí ɑ́ mʋ̀ tɩ̀ɑ́n bələ təntə lɩ̀ɑ̀.
42010015	Sə ɑ́ mʋ̀ Kɑpɛrənɑyimə tɩ̀ɑ́n, ɑ́ bʋŋɑ də, ɑ́ yuu wɑ́ dwen yɩɩ nə, nɑɑɑ? Abɑdɑ! Á wɑ́ cú ɑ́ yí tɩɡɑ bwɑ́lɩ́".
42010016	Ʋ kʋ́ʋ̀ swɩ̀n ʋ kɑrbɩɑ tə con, ʋ wʋ́: "Lìù tə, ʋ nə cʋɡʋ ɑ́ sʋɡʋ, kʋ tíú cʋɡʋ ɑ̀ sʋɡʋ. Lìù tə, ʋ nə vɩɡɑ ɑbɑ, kʋ tíú vɩɡɑ ɑ̀ də. Yɑ́ lìù tə, ʋ nə vɩɡɑ nə, kʋ tíú vɩɡɑ lìù tə, ʋ nə tʋn nə".
42010017	Bɑ kɑrbɩɑ sɑpwɩtwɑf1 də fuɡə də bələ tə, Zwezi nə tʋn tə, pìí bɑ bɑ̀ də bɑ súə́ də pupwən, bɑ ɡɑ swɩ̀n, bɑ wʋ́: "Yuu-Tiu, bɑ zinə də tətə sɛ̀ nə nii, də nə nə twɑ́ n yɩrɩ tə nə, nə mɑ pɩn tə nii".
42010018	Zwezi mɑ le bɑ, ʋ wʋ́: "Aý nɩ Sɩtɑnɑ ʋ tʋɑ tɩɑ, ndə dwɑ̀ pɩpɩlʋ nə.
42010019	Á cʋɡɑ: Aý pɩn ɑbɑ nii, sə ɑ́ vɑ dɩŋɑ də nɩŋɑ yun wɑ, sə ɑ́ ɡɑ tɩtɑɡɑ dʋŋʋ tə də bɑ dɩ̀ɑ̀n tə mɑmɑ. Yɑ́ won tə̀lə́, kʋ nə wɑ́ fwɑ ɑbɑ yoo.
42010020	Á yɑnɑ pupwən wɑ, ɑ́ yɩrɑ nə pʋ́pʋ́nɩ́f1 sɑɡɩ tə wɑ Yɩɩ sɑ̀ń nə yɩrɩ. Á nə dɑ̀nɑ̀ kɑ́ pɑ, ɑ́ pwìí poli, zinə nə sɛ̀ ɑ́ nii yɩrɩ".
42010021	Kʋ mɑ́ŋɑ́ təntə wɑ, Yɩɩ-Siŋu tə pɩn Zwezi sú də pupwən, ʋ ɡɑ swɩ̀n, ʋ wʋ́: "Aý nyɩnɑ tə, n nə tɩ lɑnworu də tɩɑ. Aý kəni n lɛ̀ɛ̀. N bɩrɩ yìə̀n tətə lɩ̀ɑ̀ tə nə, bɑ nə mun bɑ tɩ̀ɑ̀n. Yɑ́ n ɡɑ sə̀ɡə̀ tə bɑ tə nə bʋŋɑ də, bɑ yɩ wʋbʋŋɑ də yənu tɩ̀ɑ́n yɑ́ɑ́ nə. Aý nyɩnɑ, n mʋ̀ cɩ́ɡɑ́ nə swə, sə nətʋ tə tʋn.
42010022	Aý nyɩnɑ Yɩɩ ken wiən tə mɑmɑ ɑ̀ jɩɩn wɑ. Lìù mɑmɑ yə̀rì Yɩɩ-Biu tə, də kʋ nə tɑ̀ ɑ̀ nyɩnɑ Yɩɩ tə. Lìù də mɑmɑ mɑ yə̀rì ɑ̀ nyɩnɑ Yɩɩ tə, də kʋ nə tɑ̀ Yɩɩ-Biu tə, də lìù tə, Yɩɩ-Biu tə nə swə, sə ʋ súrí ʋ yɩ́ɑ́ ʋ bɩrɩ wɑ́".
42010023	Kʋ kwɑ nə, Zwezi pìí ʋ vəvəri ʋ yɑ́ɑ́, ʋ kə ʋ kɑrbɩɑ tə con, ʋ mɑ ɡɑ swɩ̀n bɑ cɩcɩ con nə, ʋ wʋ́: "Á mʋ̀ dɑ̀ń yɩ pupwən lɩ̀ɑ̀, kʋ tə ɑ́ nə nɑ yɩrɩ.
42010024	Aý mʋ̀ nə swɩ̀n kʋ ɑ́ con nə də, Yɩɩ nii sʋ̀sʋ̀nɑ̀, bɑ nə dɑ́ɑ́, də pɛ̀ɡɑ́ sóní, sə bɑ nɑ kʋ tə, ɑ́ nə nɑ, yɑ́ bɑ ɡɑ wɑ̀ kʋ nɩ. Bɑ sóní, sə bɑ nì kʋ tə, ɑ́ nə nə̀ń. Yɑ́ bɑ ɡɑ wɑ̀ kʋ nì".
42010025	Yɩɩ nii yənu tíú don dɑ̀ń mɑ zɑ̀n, ʋ bwe Zwezi yoo don, sə ʋ mɑ jɑ ʋ də̀ń nə, ʋ wʋ́: "Kɑrnyɩnɑ, bɛ̀ɛ̀ nə ɑ̀ mɛ, sə ɑ̀ fwɑ, sə ɑ̀ mɑ nɑ mɩɩ tə, kʋ nə bɑ zwɛ̀ Yɩɩ con?"
42010026	Zwezi mɑ swɩ̀n ʋ con, ʋ wʋ́: "Bɛ̀ɛ̀ nə Yɩɩ swɩ̀n ʋ nii tə wɑ, ʋ nə pɩn Moyizə? N nə̀ń kʋ nətə, də n nə kɑ̀rɩ̀ kʋ?"
42010027	Ʋ mɑ le, ʋ wʋ́: "N mɛ, sə n sóní Yuu-Tiu, ʋ nə yɩ n Yɩɩ, də n wɑɑ mɑmɑ. N sóní kʋ tə nə ziən, kʋ pɑ Yɩɩ nə. N bʋ́n Yɩɩ yoo mɑ́ŋɑ́ mɑmɑ. N kə n kɑjɑŋɑ tə mɑmɑ n pɩn Yɩɩ nə. Yɑ́ n tə mɛ, sə n sóní n yɩrɑ lìù ndə n nə swə n tətə nətʋ".
42010028	Zwezi dɑ̀ń mɑ swɩ̀n ʋ con, ʋ wʋ́: "N le zəni! N nə fwɑ nətʋ, n wɑ́ nɑ mɩɩ tə, kʋ nə bɑ zwɛ̀ Yɩɩ con".
42010029	Yɑ́ Yɩɩ nii yənu tíú tə yɑ̀ tə pɩ̀ɑ̀, sə ʋ pɑ cɩ́ɡɑ́ ʋ tɩ̀ɑ̀n nə. Ʋ dɑ̀ń mɑ bwe Zwezi, ʋ wʋ́: "Wɑ̀ɑ̀ nə yɩ ɑ̀ yɩrɑ lìù?"
42010030	Zwezi mɑ le də zwɑnsɩsɑrɑ, ʋ wʋ́: "Bɛɛ don nɑn Zwerizɑlɛmə, ʋ cwí Zweriko. Mɑ́ŋɑ́ tə wɑ, ʋ nə wulə cwəŋə tə wɑ, ʋ vəli, də nə̀ń, ŋwɩ̀nɑ̀, bɑ nə ɡwɩ lɩ̀ɑ̀ nə, bɑ fɑn, bɑ tʋ ʋ yuu wɑ, bɑ vɩrɑ wɑ́, bɑ lɩ ʋ ɡɑnɑn, bɑ mɑ̀ wɑ́, bɑ ɡɑ kɛ̀ń bɑ yɑ́ wɑ́, ʋ bɛlʋ ʋ tə́ɡə́.
42010031	Kʋ zɑ̀n kʋ tʋ kʋ mɛ, də Zwifə-bɑ Yɩɩ joŋwɑnʋ don də twɑ́ cwəŋə təntə ʋ cwí Zweriko. Mɑ́ŋɑ́ tə wɑ, ʋ nə nɩ bɛɛ tə, ʋ lwə ʋ twɑ́ cwəŋə tə vɑ̀n nə ʋ lɛ ʋ vìí.
42010032	Levitə dwíí tə wɑ lìù don də kʋ́ʋ̀ twí, ʋ bɑ̀ ʋ yí kʋ bwɑ́lɩ́ tə. Ʋ nə nɩ bɛɛ tə ʋ zwɛ̀, ʋ lwə ʋ twɑ́ cwəŋə tə vɑ̀n don, ʋ kɛ̀ń ʋ vìí.
42010033	Yɑ́ Sɑmɑri tə wɑ lìù don, ʋ də nə vələ ʋ cwəŋə, də twɑ́ bwɑ́lɩ́ təntə ʋ lɛ. Ʋ də mɑ vɑ ʋ yí bɛɛ tə, bɑ nə mɑ̀ tə yɩrɑ. Mɑ́ŋɑ́ tə wɑ, ʋ nə nɩ wɑ́ ʋ yinəɡə jɩn wɑ́ zənzən.
42010034	Ʋ kwɛn ʋ fɑ̀rʋ́ ʋ yí lɑ́, ʋ lwɑ́ divɛn də nʋɡɑ ʋ nʋrɑn tə yuu wɑ. Ʋ vwɑ tə də ɡɑntwɑn. Kʋ kwɑ nə, ʋ tì wɑ́, ʋ kə ʋ tətə wodɩʋ yuu wɑ. Ʋ jɑ vu, ʋ tún vərə yipɑɑ bwɑ́lɩ́ nə. Ʋ ywɑ̀ń ʋ yuu nə.
42010035	Kʋ tɩpʋrʋ nə, ʋ lɩ cɩnɩɑ səbikʋlɑnf1 bələ, ʋ pɑ yipɑɑ bwɑ́lɩ́ tə tíú nə, ʋ ɡɑ swɩ̀n, ʋ wʋ́: 'Ywɑ̀ń, bɛɛ wɑ̀ tə yuu nə. Aý nə pìí ɑ̀ bɑ̀ mɑ́ŋɑ́ tə wɑ, ɑ̀ wɑ́ ŋwɩ́n mʋ́ kʋ tə, n nə cʋ̀ɡʋ̀ ʋ yɩrɑ ɑ̀ kwɑ nə'."
42010036	Zwezi mɑ swɩ̀n, ʋ wʋ́: "N mʋ̀ wɑɑ con, sə bɑ bɑtwɑ tə wɑ lɑ́, wɑ̀ɑ̀ nə yɑ bɛɛ tə, ʋ nə tʋɑ ŋʋ̀nɑ̀ tə tətəŋi wɑ, yɩrɑ lìù?"
42010037	Yɩɩ nii yənu tíú tə mɑ le, ʋ wʋ́: "Kʋ yɩ lìù tə, ʋ nə dəri bɛɛ tə yinəɡə zənzən". Zwezi dɑ̀ń mɑ swɩ̀n ʋ con nə, ʋ wʋ́: "Mə n də vəli n tʋn nətʋ!"
42010038	Mɑ́ŋɑ́ tə, Zwezi də ʋ kɑrbɩɑ tə nə pìí bɑ zʋ cwəŋə, bɑ vəli ʋ zʋ tɩʋ don wɑ. Kɑn, ʋ yɩrɩ nə Mɑrətə mɑ jɑ bɑ zəni ʋ sɑ̀ń nə.
42010039	Kɑn tə yɑ̀ jɑ nyɑ́nʋ́, bɑ mɑ boŋə Mɑri. Mɑri mʋ̀ yɑ̀ jə̀ə́ Zwezi nɛɛ nə, ʋ cʋɡɑ kʋ tə, ʋ nə kɑ̀rɩ̀ bɑ.
42010040	Yɑ́ Mɑrətə mʋ̀ yɑ̀ wulə ʋ tʋŋɑ zənzən. Ʋ mɑ nɑn, ʋ ɡɑ swɩ̀n, ʋ wʋ́: "Yuu-Tiu, kʋ bɑ mʋ́ yoo fwɑ də, ɑ̀ nyɑ́nʋ́ tə nə yɑ́ ɑ̀ cɩcɩ ʋ pɑ ɑ̀ tʋŋɑ tʋtʋnɑn tə mɑmɑ? Swɩ̀n ʋ con, sə ʋ zɑ̀n ʋ sɑn nə".
42010041	Yuu-Tiu mɑ le wɑ́, ʋ wʋ́: "Mɑrətə, Mɑrətə, twɑrɑ jɑ mʋ́, n ɡɑ wʋwɑlɩ n tɩ̀ɑ̀n. N wulə yɩɩ nə, n kəkəri wiən nə dɑ́ɑ́ yɩrɑ.
42010042	Yɑ́ won nədʋ nə jə də̀ń. Mɑri mʋ̀ kúrí kʋ tə, kʋ nə ziən, kʋ nə wɑ̀rɩ̀ kʋ joŋə ʋ con".
42011001	Dɩɩn don nə, Zwezi jʋn Yɩɩ bwɑ́lɩ́ don nə. Mɑ́ŋɑ́ tə wɑ, ʋ nə jʋn ʋ zwɛ̀, ʋ kɑrbiu tə don bwe wɑ́, ʋ wʋ́: "Yuu-Tiu, bɩrɩ nəbɑ nə nə wɑ́ jʋn Yɩɩ nətʋ, ndə Zwɑnf1 nə bɩrɩ kʋ ʋ kɑrbɩɑ tə nə nətʋ".
42011002	Zwezi mɑ le bɑ, ʋ wʋ́: "Mɑ́ŋɑ́ tə nə, ɑ́ nə jʋ̀nɩ̀ Yɩɩ, sə ɑ́ swɩ̀n ndə: 'Nə Nyɩnɑ Yɩɩ! N yɩrɩ mɛ də dun! Bɑ̀ɑ́, n də́ n pɑ̀rɩ̀ tə tɩɑ yuu wɑ.
42011003	Pɑ nəbɑ nə nii wodiu tə, kʋ nə mɛ nəbɑ, dɩɩn mɑmɑ.
42011004	Kwɛn nə cʋnɑ n lɩ nə mʋ̀ də n mʋ̀ pwərə wɑ, ndə nə də nə kwɛn lwɑnɩ tə, lɩ̀ɑ̀ nə tʋn nə yɩrɑ, nə lɩ nə mʋ̀ də bɑ pwərə wɑ. N dɑ̀n kɑ́ pɑ yoo yí nəbɑ, kʋ nə wɑ́ yiɡu nəbɑ, kʋ kə yokʋkwɩʋn wɑ'."
42011005	-
42011006	Zwezi kʋ́ʋ̀ swɩ̀n bɑ con nə, ʋ wʋ́: "Də ɑ́ wɑ lìù nə jɑ ʋ dɑbɛɛ, ʋ mɑ zɑ̀n ʋ vɑ ʋ con tɩtɩn kwɩʋn nə, ʋ swɩ̀n ʋ con, ʋ wʋ́: 'Aý dɑbɛɛ don nɑn cwəŋə ʋ bɑ̀, ʋ dɩ̀ ɑ̀ yuu, ɑ̀ ɡɑ bɑ won jɑ ɑ̀ pɩn wɑ́. Kʋ mʋ̀ nə yɩrɩ nə, ɑ̀ dɑbɛɛ, jɩŋɑ nə dipɛn bɑtwɑ!'
42011007	Də ʋ də nə zɩɡɩ ʋ dìə̀ tə wɑ, ʋ le, ʋ wʋ́: 'Yɑ́ nə sənbwen! Mimii tɑŋʋ kʋ zwɛ̀, ɑ̀ də ɑ̀ bɩɑ tə́ɡə́ nə zwɛ̀. Aý kʋ́ʋ̀ wɑ̀rɩ̀ ɑ̀ zɑŋɑ ɑ̀ pɩn mʋ́ dipɛn.'
42011008	Kʋ nətʋ tə! Aý mʋ̀ nə swɩ̀n kʋ ɑ́ con nə də, ʋ wɑ́ zɑ̀n ʋ pɑ tə wɑ́. Kʋ nə tɑ̀ ʋ nə yɩ ʋ dɑbɛɛ tə cɩcɩ yɩrɩ. Kʋ yɩ ʋ nə bɑ vìí, ʋ tə nə wɑ́ zɩŋɩ lɑ́, ʋ mɑ̀ mimii tə nə yɩrɩ. Mə kʋ mʋ̀ yɩrɩ ʋ wɑ́ zɑ̀n, ʋ pɑ wɑ́ kʋ tə mɑmɑ, ʋ nə pɩ̀ɑ̀.
42011009	Aý mʋ̀ ɡɑ nə swɩ̀n ɑ́ con, ɑ̀ wʋ́: Á lorə, yɑ́ bɑ wɑ́ pɑ ɑbɑ! Á pɩ̀ɑ̀, ɑ́ ɡɑ wɑ́ nɑ! Á mɑ̀ mimii nə, yɑ́ bɑ wɑ́ súrí bɑ pɑ ɑ́ zʋ.
42011010	Lìù mɑmɑ nə lòrì, bɑ wɑ́ pɑ wɑ́. Lìù mɑmɑ nə pɩ̀ɑ̀, ʋ wɑ́ nɑ. Yɑ́ bɑ ɡɑ bɑ wɑ́ súrí bɑ pɑ lìù tə nə, ʋ nə mɑ̀ mimii nə.
42011011	Də ɑ́ wɑ lìù nə yɑ nyɩnɑ, ʋ nə wɑ̀ sɛ̀, ʋ pɑ dən ʋ bìú tə nə, də ʋ bìú nə lòrì wɑ́ fəli, nɑɑɑ?
42011012	Nə ɑ̀ yə̀ə́, ʋ wɑ́ pɑ wɑ́ nə̀n, də ʋ nə lòrì wɑ́ cɑcɑlɩ?
42011013	Á mʋ̀ ləzwənwʋlʋnyɩnɑ-bɑ, ɑ́ nə yə̀ə́ kɑ pɑ wozəŋə ɑ́ bɩɑ nə. Kʋ dɑ̀ń wɑ́ yɑ̀ nətə, kʋ pɑ ɑ́ nyɩnɑ Yɩɩ tə nə, ʋ nə wulə Yɩɩ sɑ̀ń nə, də ɑ́ nə lòrì wɑ́ won. Ʋ mʋ̀ dɑ̀ń wɑ́ pɑ ɑbɑ ʋ Siŋu tə".
42011014	Dɩɩn don nə, Zwezi wulə ʋ lɩ zini bɛɛ don yuu wɑ, kʋ nə pɩn bɛɛ tə nii bɑ swɩ̀n. Mɑ́ŋɑ́ tə, zinə tə nə nɑn, bəru tə zɑ̀n, ʋ wulə ʋ swɩ̀n. Kʋ dɑ̀ń ɡwɑ́rɩ́ lɑlʋʋ tə zənzən.
42011015	Bɑ wɑ lɩ̀ɑ̀ swɩ̀n, bɑ wʋ́: "Kʋ yɑ Beləzebilə, zinə tə mɑmɑ pɩ̀ʋ́ tə, nə pɩn wɑ́ dɩ̀ɑ̀n, ʋ mɑ lɩ zinə lɩ̀ɑ̀ yuu wɑ".
42011016	Bɑ duən yɑ̀ pɩ̀ɑ̀ bɑ jɑ ʋ də̀ń nə. Bɑ mɑ wʋ́, ʋ fwɑ yomɩlʋ ʋ bɩrɩ bɑ, sə bɑ mɑ yəni də, ʋ dɩ̀ɑ̀n tə nɑŋɑ Yɩɩ.
42011017	Zwezi yə̀ə́ bɑ pubʋŋɩ tə, ʋ dɑ̀ń mɑ swɩ̀n bɑ con, ʋ wʋ́: "Pɑyuu lɩ̀ɑ̀ nə zɩɡɩ duən nə, kʋ pɑyuu tə wɑ́ cʋ̀ɡʋ̀, kʋ dii wɑ́ tʋ duən yuu nə.
42011018	Də Sɩtɑnɑ nə pwɛ̀ ʋ zɩɡɑ ʋ tətə nə, ʋ pɑyuu tə bɑ́ wɑ̀nɩ́ kʋ yɑ̀ lɑ́. Á wʋ́ Beləzebilə nə pɩn nə dɩ̀ɑ̀n, ɑ̀ mɑ lɩ zinə tə.
42011019	Kʋ nə yɩ Beləzebilə nə pɩn nə dɩ̀ɑ̀n tə, kʋ mʋ̀ nə pɩn, ɑ̀ wɑ̀ɑ́ zinə ɑ̀ lɩ lɩ̀ɑ̀ yuu wɑ. Sə ɑ́ bɩɑ tə də yɩ wɑ̀ɑ̀ dɩ̀ɑ̀n nə, bɑ mɑ lɩ zinə tə? Mə kʋ mʋ̀ nə pɩn, ɑ́ bɩɑ tə tətə nə wɑ́ bʋ̀rɩ̀ ɑ́ bʋ̀rɑ̀.
42011020	Cɩ́ɡɑ́, kʋ yɩ də Yɩɩ dɩ̀ɑ̀n nə, ɑ̀ mɑ lɩ zini tə, kʋ nətʋ tə bɩrɩ də, Yɩɩ də́ ʋ pɑ̀rɩ̀ lɩ̀ɑ̀ yuu wɑ ɑ́ tətəŋi wɑ.
42011021	Lɑdɩɑ nə cɩ̀ ʋ sɑ̀ń nə də ʋ kwɑtɑrɑ wiən, ʋ jɩjə wiən tə́ɡə́ tə bwɑ́lɩ́ nə, fən ɡɑ tə̀lə́.
42011022	Kʋ wɑ̀ɑ́ kʋ yí də lìù don, ʋ də nə kʋ́ʋ̀ yɩ lɑdɩɑ, ʋ doni twi. Kʋ tíú wɑ́ jɑ dìə̀ tə tíú də dɩ̀ɑ̀n, ʋ jon ʋ kwɑtɑrɑ wiən tə, ʋ yɑ̀ nə jə tə dɩ̀ɑ̀n. Yɑ́ ʋ dɑ̀ń wɑ́ wɑ̀nɩ́ ʋ pɛ̀ ʋ wiən tə ʋ tɑ̀rɩ̀.
42011023	Lìù tə, ʋ nə tə̀lə́ ɑ̀ kwɑ, zɩɡɑ ɑ̀ nə. Yɑ́ lìù tə, ʋ nə bɑ nə sɑŋɑ, ʋ keni duən nə, kʋ tíú yɩ ʋ lɑ̀ɡɑ̀".
42011024	Zwezi kʋ́ʋ̀ swɩ̀n, ʋ wʋ́: "Mɑ́ŋɑ́ tə wɑ, zini nə nɑn kʋ yɑ́ lìù, kʋ yɑ̀ɑ́ jijiri kɑsɔɔ lɑnworu wɑ, kʋ mɑ pɩ̀ɑ̀ bwɑ́lɩ́, sə kʋ kə kʋ yuu lɑ́. Kʋ nə wɑ̀ yizwɩɑ bwɑ́lɩ́ nɩ, kʋ yɑ̀ɑ́ swɩ̀n, kʋ wʋ́: 'Aý wɑ́ pìí, ɑ̀ vɑ ɑ̀ dìə̀ tə wɑ, ɑ̀ nə nɑn, ɑ̀ yɑ́.'
42011025	Kʋ pìí kʋ bɩ̀ɑ̀n, də dìə̀ tə zwɑrɩ, kʋ kwɛn zəni zəni kʋ tún lɑ́.
42011026	Kʋ dɑ̀ń wɑ́ vɑ, kʋ jɑ zinə bɑrpɛ duən, tə wɑɑ nə lɩŋɑ tə doni kʋ, kʋ súrí kʋ tɩ̀ɑ̀n nə, kʋ jɑ bɑ̀ kʋ tíú tə nə. Tə dɑ̀ń wɑ́ zʋ tə jə̀ə́, yɑ́ ʋ mʋ̀ lìù təntə dí yɑ́ɑ́ wɑ́ kʋkwɑnɩ ʋ sɩ́ʋ́n".
42011027	Zwezi swɩ̀n nətʋ, ʋ vɑ ʋ zwɛ̀, mɑ́ŋɑ́ tə wɑ, kɑn don swɩ̀n ʋ con lɩ̀ɑ̀ tə tətəŋi wɑ, ʋ wʋ́: "Pupwən wulə kɑn tə nə, ʋ nə lʋrɩ mʋ́, n nə ŋwɑ̀ ʋ yɩlɩ!"
42011028	Yɑ́ Zwezi dɑ̀ń le, ʋ wʋ́: "Pupwən wɑ bɑ tə nə, bɑ nə cʋɡɑ Yɩɩ sʋɡʋ tə, bɑ ɡɑ sɛ̀ kʋ nii!"
42011029	Lɑlʋʋ tə nə púə́ Zwezi yuu nə, mɑ́ŋɑ́ tə wɑ, ʋ zɑ̀n ʋ swɩ̀n, ʋ wʋ́: "Á mʋ̀ zə̀n lɩ̀ɑ̀ bɑ tə ɑ́ nə yɩ lɑkʋkwɩnɑn, ɑ́ lòrì Yɩɩ dɩ̀ɑ̀n mɩmɩnʋ. Yɑ́ ɑ́ bɑ́ nɑ mɩmɩnʋ nədʋ də tətə, də kʋ nə tɑ̀ mɩmɩnʋ tə, Yɩɩ nə twɑ́ də ʋ nii sʋ̀sʋ̀nʋ̀ Zwʋnɑsə ʋ bɩrɩ.
42011030	Kʋ tə Zwʋnɑsə nə fwɑ, kʋ yɩ mɩmɩnʋ kʋ pɑ lɩ̀ɑ̀ nə, bɑ nə wulə Ninivəf1 tə wɑ. Mə nətʋ nə Ləzwənə-Biuf1 tə də wɑ́ yɑ̀ mɩmɩnʋ, ʋ pɑ zə̀n lɩ̀ɑ̀ tə nə.
42011031	Bʋ̀rɩ̀ tə bʋ̀rʋ̀ dɩɩn nə, Etiyopi pɑkɑn tə wɑ́ zɑ̀n ʋ zɩɡɩ zə̀n lɩ̀ɑ̀ bɑ tə nə. Ʋ wɑ́ bʋ̀rɩ̀ ɑ́ bʋ̀rɑ̀, sə bɑ cʋ̀ɡʋ̀ ɑbɑ, ʋ mʋ̀ nə nɑn bwɑ́lɩ́ kʋ nə ŋʋ́nɑ́ ʋ bɑ̀, sə ʋ cʋɡʋ pɩ̀ʋ́ Sɑlʋmʋn yənu sʋ̀rɑ̀n tə yɩrɩ. Yɑ́ lìù ɡɑ wulə yəbə, ʋ nə dwə Sɑlʋmʋn!
42011032	Bʋ̀rɑ̀ tə bʋ̀rʋ̀ dɩɩn nə, Ninivə tɩ̀ɑ́n wɑ́ zɑ̀n bɑ zɩɡɩ zə̀n lɩ̀ɑ̀ bɑ tə nə. Bɑ wɑ́ bʋ̀rɩ̀ ɑ́ bʋ̀rɑ̀, sə bɑ cʋ̀ɡʋ̀ ɑbɑ, bɑ mʋ̀ nə sɛ̀ bɑ vəvəri bɑ kwɑ, bɑ mɑ sɑ́ bɑ cʋnɑ, Zwʋnɑsə nə swɩ̀n Yɩɩ sʋɡʋ tə bɑ con nə yɩrɩ. Yɑ́ lìù ɡɑ wulə yəbə, ʋ nə dwə Zwʋnɑsə!"
42011033	Zwezi kʋ́ʋ̀ swɩ̀n, ʋ wʋ́: "Ləzwənə bɑ́ sɛ̀ ʋ sʋrʋ cɑ̀nʋ́ ʋ tì ʋ sə̀ɡə̀, nə ɑ̀ yə̀ə́ ʋ tì ʋ pú ɡɑrwɑ də̀ń. Də kʋ nə tɑ̀, sə ʋ tì ʋ tún cɑnzɩlʋ yuu, sə bɑ tə, bɑ nə zwɩ, sə bɑ nɑ poni.
42011034	Ləzwənə yɩ́ɑ́ tə yɑ ndə n yɩrɑ tə cɑ̀nʋ́ nə. Də n yɩ́ɑ́ tə nə zurə, n yɩrɑ tə mɑmɑ yɑ̀ɑ́ pɩ̀rɩ̀ də poni. Yɑ́ də n yɩ́ɑ́ tə nə bɑ ziən, n yɩrɑ tə mɑmɑ yɑ yikunu wɑ.
42011035	N dɑ̀ń nə zùrì n yɩrɑ, sə poni tə nə wulə n yɩrɑ tə dɑ̀n kɑ́ jì yikunu.
42011036	Də n yɩrɑ tə mɑmɑ nə wulə poni wɑ, n bwɑ́lɩ́ ɡɑ wɑ̀ ɡɛ, kʋ nə wulə yikunu wɑ kʋ mɑmɑ pɩɑn wɑ́ yɑ̀ poni wɑ, ndə cɑ̀nʋ́ nə pɩ̀rɩ̀ mʋ́ də kʋ poni mɛ pɩɑn".
42011037	Zwezi nə swɩ̀n ʋ zwɛ̀, mɑ́ŋɑ́ tə nə, Fɑrɩzɩɑn don bon wɑ́, sə ʋ də́ ʋ bwɑ́lɩ́ nə. Zwezi mɑ zʋ ʋ jə̀ə́, sə ʋ də́.
42011038	Kʋ ɡwɑ́rɩ́ Fɑrɩzɩɑn tə də, ʋ nə nɩ Zwezi, ʋ də́ ʋ ɡɑ wɑ̀ ʋ jɩ̀ɑ̀nf1 sɩ̀n.
42011039	Yuu-Tiu dɑ̀ń mɑ swɩ̀n ʋ con, ʋ wʋ́: "Nə̀ń, ɑ́ nə yɑ nətʋ ɑ́ mʋ̀ Fɑrɩzɩɑn-bɑ tə. Á yɑ̀ɑ́ sɩn wùrú zʋŋɑ tə də zʋŋɑ tə kwɑ, yɑ́ ɑ́ wɑɑ con súə́ də ŋwɩ̀rɑ̀n pubʋŋɩ də wʋlʋŋʋ.
42011040	Á mʋ̀ ləyiɡi-bɑ! Yɩɩ tə, ʋ nə fwɑ kwɑ tə, ʋ mʋ̀ nə fwɑ wɑɑ tə də.
42011041	Á pɩɑn zʋrɑ nə mʋ̀, kʋ tə nə wulə ɑ́ wùrú zʋŋɩ wɑ də ɑ́ zʋŋɩ wɑ. Kʋ mɑ́ŋɑ́ təntə wɑ, ɑ́ bɩcɑnɩ yɩ nəpon Yɩɩ yɑ́ɑ́ con.
42011042	Cɑ̀n wulə də ɑbɑ, ɑ́ mʋ̀ Fɑrɩzɩɑn-bɑ! Á pɩn wiən tə, ɑ́ nə nɩ fuɡə nii nyiən, də dɑvʋrɑn yiri tətə mɑmɑ fuɡə nii nyiən. Yɑ́ ɑ́ ɡɑ bɑ cɩ́ɡɑ́ də sonu nə keni ndə Yɩɩ nə pɩ̀ɑ̀ nətʋ. Kʋ ɡɑ yɑ mə kʋ mʋ̀ nə ɑ́ mɛ, sə ɑ́ fwɑ, ɑ́ yɑ̀ wɑ̀ mɛ, sə ɑ́ dʋɡʋ kʋ kwɑ.
42011043	Cɑ̀n wulə də ɑbɑ Fɑrɩzɩɑn-bɑ! Á swə, sə ɑ́ jə̀ń yɑ́ɑ́ ɡwələ yuu Zwifə-bɑ jə́rə́ dìə̀ wɑ, ɑ́ ɡɑ swə, sə bɑ jʋn ɑbɑ, bɑ zìlí bɑ jə́rə́ bwɑ́lɑ́ wɑ.
42011044	Cɑ̀n wulə də ɑbɑ! Á yɑ ndə ləbərə nə, bɑ nə bɑ nɑ, bɑ nə yə̀rì bɑ ɡɑ vəli tə yuu".
42011045	Yɩɩ nii yənu tíú tə don mɑ swɩ̀n ʋ con, ʋ wʋ́: "Kɑrnyɩnɑ, n nə swɩ̀n nətʋ, kʋ yɑ nə də nə n twɩn!"
42011046	Zwezi mɑ le, ʋ wʋ́: "Cɑ̀n wulə ɑ́ də Yɩɩ nii yənu tɩ̀ɑ́n tə yuu wɑ, ɑ́ nə zɩŋɑ lɩ̀ɑ̀ də zɩlɑ, tə nə wɑ̀rɩ̀ tə zɩŋɑ, yɑ́ ɑ́ tətə bɑ tə yɩrɑ jɑnɩ də ɑ́ jɩfʋɑ nədʋ tətə yɩrɩ.
42011047	Cɑ̀n wulə də ɑbɑ, ɑ́ nə wulə ɑ́ lwè ləbərə nəzəŋə, ɑ́ pɩn Yɩɩ nii sʋ̀sʋ̀nɑ̀ tə nə. Bɑ mʋ̀ Yɩɩ nii sʋ̀sʋ̀nɑ̀ təntə yɩ ɑ́ nɩbɑrɑ bɑ nə ɡʋɑ!
42011048	Á twɑ́ nətʋ ɑ́ mɑ bɩrɩ də, ɑ́ də swə kʋ tə, ɑ́ nɩbɑrɑ-bɑ tə nə fwɑ tə, də pupwən. Bɑ ɡʋɑ Yɩɩ nii sʋ̀sʋ̀nɑ̀ tə, yɑ́ ɑ́ də wulə ɑ́ lwè bɑ ləbərə.
42011049	Mə kʋ mʋ̀ nə pɩn, Yɩɩ mɑ twɑ́ ʋ wʋbʋŋɑ tə nə, ʋ mɑ swɩ̀n, ʋ wʋ́: 'Aý wɑ́ tʋn Yɩɩ nii sʋ̀sʋ̀nɑ̀ də Yɩɩ tʋntʋnɑ bɑ nə. Bɑ wɑ́ ɡʋ bɑ wɑ lɩ̀ɑ̀ duən, bɑ ɡɑ wɑ́ wʋwɑlɩ bɑ duən də.'
42011050	Kʋ mʋ̀ tə yɩrɩ nə, bɑ wɑ́ bʋ̀rɩ̀ zə̀n lɩ̀ɑ̀ bʋ̀rɑ̀ Yɩɩ nii sʋ̀sʋ̀nɑ̀ tə mɛ ɡʋrɩ tə də̀ń nə bɑ nə ɡʋɑ, də jɩjʋ mɑmɑ.
42011051	Kʋ nə zɩɡɩ Abɛlə ɡʋrɩ nə, kʋ jɑ vɑ Zɑkɑri ɡʋrɩ tə nə, bɑ nə ɡʋɑ Yɩɩ dəyɑɑ tə də joŋi kurə tə pwərə wɑ. Cɩ́ɡɑ́, ɑ̀ mʋ̀ nə swɩ̀n kʋ ɑ́ con nə: Bɑ wɑ́ bʋ̀rɩ̀ zə̀n lɩ̀ɑ̀ bʋ̀rɑ̀ tə mʋ̀ lɑɡʋrɩ təntə mɛ yɩrɩ!
42011052	Cɑ̀n wulə də ɑbɑ, Yɩɩ nii yənu tɩ̀ɑ́n tə. Á lɩ borbiu tə, kʋ nə wɑ̀ɑ́ kʋ pɩn cwəŋə ɑbɑ, sə ɑ́ mɑ súrí yənu mimii. Á tətə bɑ zwɩ, ɑ́ ɡɑ kʋ cɩ̀ɡɑ̀ lɩ̀ɑ̀ tə nə, bɑ nə pɩ̀ɑ̀, sə bɑ zʋ".
42011053	Mɑ́ŋɑ́ tə nə, Zwezi nə vìí kʋ bwɑ́lɩ́ tə nə, Yɩɩ nii yənu tɩ̀ɑ́n tə də Fɑrɩzɩɑn-bɑ tə lɩŋɑ yɩn tə zɑ̀n Zwezi yuu wɑ. Bɑ dɑ̀ń zɑ̀n, bɑ bwe wɑ́ bwiə mɑmɑ yoyirə yirə yuu wɑ,
42011054	sə bɑ mɑ kə cɩ́ɡɑ́, bɑ twɑ́ ʋ nii sʋ̀rɑ̀n nə, bɑ mɑ jɑ wɑ́.
42012001	Lɩ̀ɑ̀ tə twi, kʋ mɑ́ŋɑ́ təntə wɑ, bɑ tʋ duən nə mʋ̀rʋ̀ də mʋrɑn, bɑ ɡɑ bɑ vəli duən nɛɛ yun wɑ. Zwezi mɑ dí yɑ́ɑ́, ʋ swɩ̀n ʋ kɑrbɩɑ tə con, ʋ wʋ́: "Á cɩɑ ɑ́ tɩ̀ɑ̀n nə də Fɑrɩzɩɑn-bɑ níə́ bələ tə nə, kʋ nə yɩ ndə sɑbwɑrɩ nə, kʋ nə yɑ̀ɑ́ ŋʋ̀nɩ̀.
42012002	Kʋ tə mɑmɑ, kʋ nə sə̀ɡə̀, wɑ́ nɑn poni nə. Yɑ́ kʋ tə mɑmɑ, kʋ nə yɩ dìə̀ yoo, wɑ́ nɑn kɑ̀rɑ́.
42012003	Mə kʋ mʋ̀ nə pɩn, kʋ tə mɛ, ɑ́ nə wɑ́ swɩ̀n yikunu wɑ, wɑ́ zəzəɡi yɩcɑʋ wɑ. Yɑ́ kʋ tə ɑ́ nə wɑ́ sʋsʋnɩ lìù zɩɩn nə dìə̀ wɑ, kʋ nə sùń, wɑ́ cə̀rí dəyun wɑ".
42012004	Zwezi kʋ́ʋ̀ swɩ̀n, ʋ wʋ̀: "Aý swɩ̀n kʋ ɑ́ con, ɑ̀ dɑbɑrɑ-bɑ: Á dɑ̀nɑ̀ kɑ́ dəri lɩ̀ɑ̀ tə, bɑ nə ɡwɩ yɩrɑ, yɑ́ bɑ ɡɑ wɑ̀rɩ̀ won don kʋ kwɑ nə, bɑ fwɑ bɑ súrí lɑ́.
42012005	Aý wɑ́ bɩrɩ ɑbɑ lìù tə, ɑ́ nə mɛ, sə ɑ́ dəri. Á dərə lìùf1 tə, ʋ nə wɑ̀ɑ́ ɑbɑ, ʋ dɩlɩ mən dìə̀ wɑ, də ʋ nə ɡwɑ ɑbɑ kwɑ nə. Cɩ́ɡɑ́, ɑ̀ swɩ̀n kʋ ɑ́ con, mə ʋ mʋ̀ nə ɑ́ mɛ, sə ɑ́ dəri!
42012006	Bɑ bɑ zənbii bonu yoli səbilurən bələ, nɑɑɑ? Yɑ́ Yɩɩ ɡɑ bɑ kɑ nədʋ nə swɛ̀ɛ́.
42012007	Yɑ́ Yɩɩ ɡɑ̀lɩ̀ ɑ́ yukʋrɑn tə mɑmɑ ɑ́ yuu wɑ. Á dɑ̀nɑ̀ kɑ́ pɑ fən jɑ ɑbɑ. Á kʋkwɑ zənbii tə nə dɑ́ɑ́!"
42012008	Zwezi kʋ́ʋ̀ swɩ̀n, ʋ wʋ́: "Aý mʋ̀ nə swɩ̀n kʋ ɑ́ con nə: Də lìù nə swɩ̀n lɩ̀ɑ̀ yɑ́ɑ́ con nə, də ʋ yə̀ə́ ɑ̀ mʋ̀ Zwezi, Ləzwənə-Biuf1 tə də wɑ́ bɩrɩ Yɩɩ mɑlɩkɛ tə yɑ́ɑ́ con də, ʋ yɩ ʋ mʋ̀ cɩ́ɡɑ́ nə tɩ wɑ́.
42012009	Yɑ́ lìù tə, ʋ nə wɑ́ bɩrɩ də, ʋ yə̀rì nə, lɩ̀ɑ̀ yɑ́ɑ́ con, Ləzwənə-Biu tə də wɑ́ bɩrɩ Yɩɩ mɑlɩkɛ tə yɑ́ɑ́ con, də ʋ yə̀rì wɑ́.
42012010	Lìù tə mɛ, ʋ nə wɑ́ swɩ̀n sʋɡʋ, ʋ zɩɡɩ Ləzwənə-Biu tə nə kʋ tíú wɑ̀ɑ́ ʋ cʋnɑ kwɩʋn ʋ nɩ. Yɑ́ lìù tə, ʋ nə wɑ́ twɩn Yɩɩ-Siŋu tə, kʋ tíú wɑ̀rɩ̀ ʋ cʋnɑ kwɩʋn ʋ nɩ, ɑbɑdɑ.
42012011	Bɑ wɑ́ jɑ ɑbɑ bɑ vɑ Zwifə-bɑ jə́rə́ dii wɑ, nə ɑ̀ yə̀ə́ tɩʋ tɩ̀ɑ́n yɑ́ɑ́ con nə, sə bɑ bʋ̀rɩ̀ ɑ́ bʋ̀rɑ̀. Kʋ mɑ́ŋɑ́ tə wɑ, ɑ́ dɑ̀nɑ̀ kɑ́ pɑ kʋ tə, ɑ́ nə wɑ́ fwɑ, sə ɑ́ mɑ jon ɑ́ tɩ̀ɑ̀n, nə ɑ̀ yə̀ə́ kʋ tə, ɑ́ nə wɑ́ swɩ̀n, yoo jɑ ɑbɑ.
42012012	Yɩɩ-Siŋu tə wɑ́ kɑ̀rɩ̀ ɑbɑ, kʋ mɑ́ŋɑ́ təntə wɑ, kʋ tə ɑ́ nə mɛ, sə ɑ́ swɩ̀n".
42012013	Lɑlʋʋ tə wɑ, lìù don wulə ʋ swɩ̀n Zwezi con, ʋ wʋ́: "Kɑrnyɩnɑ, swɩ̀n ɑ̀ nubiu con, sə ʋ tɑ̀rɑ̀ də nə, wiən tə nə nyɩnɑ nə yɑ́ də nəbɑ".
42012014	Zwezi le wɑ́, ʋ wʋ́: "Aý dɑbɛɛ, wɑ̀ɑ̀ nə tún nə, sə ɑ̀ bʋ̀rɩ̀ ɑ́ wiən bʋ̀rɑ̀, nə ɑ̀ yə̀ə́, sə ɑ̀ tɑ̀rɑ̀ ɑ́ wiən?"
42012015	Ʋ mɑ pìí ʋ swɩ̀n bɑ mɛ con nə, ʋ wʋ́: "Á zurə ɑ́ yɩrɑ, ɑ́ cɩɑ ɑ́ tɩ̀ɑ̀n nə zəni də lɩ̀ɑ̀ duən wiən kɑ jɑ yimən tə pɑ ɑbɑ. Ləzwənə mɩɩ cɩ́ɡɑ́ tɑ̀ kʋ wulə ʋ wojɑn wɑ, də ʋ nə swə ʋ yɑ́ jɩjə tíú nəfɑrʋ də".
42012016	Ʋ dɑ̀ń mɑ sɩsɑrɩ zwɑnsɩsɑrɑ kʋ tə bɑ con, ʋ wʋ́: "Bɛɛ don kɑ́rɩ́ wodirən bɩɡɑ zəni.
42012017	Ʋ dɑ̀ń mɑ dʋ̀ ʋ ɡɑ swɩ̀n ʋ tɩ̀ɑ̀n con, ʋ wʋ́: 'Aý wɑ́ fwɑ nətə? Aý bɑ bwɑ́lɩ́ jə, ɑ̀ keni ɑ̀ wodirən tə mɛ lɑ́'.
42012018	Ʋ mɑ ɡɑ ʋ swɩ̀n ʋ tɩ̀ɑ̀n con, ʋ wʋ́: 'Nə̀ń, kʋ tə ɑ̀ nə wɑ́ fwɑ: Aý wɑ́ mɑ̀ ɑ̀ təkələ tə, ɑ̀ pìí ɑ̀ lwɑ̀ nəfɑrɑn, ɑ̀ pɛ̀ ɑ̀ mɩbɩɑ tə mɑmɑ, də ɑ̀ wiən tə duən ɑ̀ kə tə wɑ.
42012019	Kʋ kwɑ nə, ɑ̀ dɑ̀ń wɑ́ swɩ̀n ɑ̀ tɩ̀ɑ̀n con, ɑ̀ wʋ́: Bìú, n jə wiən zənzən, n də́ kʋ nə jɑ vələ bɩnɑ də bɩnɑ, n dɑ̀ń wɑ́ piən, n sìí n nyʋ, n də́ cɑ̀nɑ̀!'
42012020	Yɑ́ Yɩɩ swɩ̀n ʋ con, ʋ wʋ́: 'Bɛɛ ləyəru! Tɩtɩn kʋ tə tətə nə, n mɩɩ wɑ́ zwɛ̀! Yɑ́ wiən tə mɑmɑ nə kwɛn n tún n tɩ̀ɑ̀n nə wɑ́ jì lìù don nyiən!' "
42012021	Zwezi mɑ súrí lɑ́, ʋ wʋ́: "Mə kʋ wɑ́ yɑ̀ nətʋ kʋ pɑ lìù tə nə, ʋ nə pɛ̀ wiən tə, tə kwənə nə dɑ́ɑ́, ʋ pɩn ʋ tɩ̀ɑ̀n nə, yɑ́ ʋ ɡɑ bɑ won jɑ Yɩɩ yɑ́ɑ́ con nə".
42012022	Kʋ kwɑ nə, Zwezi swɩ̀n ʋ kɑrbɩɑ tə con, ʋ wʋ́: "Nə̀ń, won tə nə pɩn ɑ̀ swɩ̀n ɑ́ con nə, ɑ̀ wʋ́: Á dɑ̀nɑ̀ kɑ́ pɑ ɑ́ mɩɩ twɑrɑ jɑ ɑbɑ, də kʋ tə, ɑ́ nə wɑ́ də́, nə ɑ̀ yə̀ə́ də kʋ tə, ɑ́ nə wɑ́ zʋ ɑ́ yɩrɑ nə.
42012023	Á mɩɩ tə jə funə, kʋ doni wodiu. Yɑ́ ɑ́ yɩrɑ tə də jə funə, kʋ doni ɡɑ̀nʋ̀.
42012024	Á ywɑ̀ŋɑ́ bɑtɩɛnkɑnɑnf1. Tə bɑ dwì, tə mɑ bɑ ce, tə bɑ pɛ̀ tə kəni təkələ wɑ. Yɑ́ Yɩɩ ɡɑ pɩn tə tə nii wodiu! Á kʋkwɑ zənbii tə mɑmɑ zənzən!
42012025	Á wɑ twɑrɑ tə, ʋ nə jə, wɑ̀ɑ́ ʋ mɩɩ tə kʋ təni mɑncɩn tətə?
42012026	Də ɑ́ nə wɑ̀rɩ̀ kʋ tə nə mun tətə ɑ́ fwɑ, bɛ̀ɛ̀ dɑ̀ń nə pɩn yoo don twɑrɑ jə ɑbɑ?
42012027	Á ywɑ̀ŋɑ́ ɑ́ jə́n kɑ́rɩ́ ɡɑpunə nə nɑŋɑ nətʋ, tə bɑ tʋŋɑ tə mɑ bɑ ɡɑ̀nʋ̀ də swɩ. Aý mʋ̀ nə swɩ̀n kʋ ɑ́ con nə də, pɩ̀ʋ́ Sɑlʋmʋn tətə də ʋ jɩjə tə mɑmɑ, ʋ wɑ̀ ɡɑ̀nʋ̀ zwɩ, kʋ nə ziən kʋ doni ɡɑpunə təntə nədʋ də.
42012028	Yɑ́ Yɩɩ dɑ̀ń nə ywɑ̀ŋɑ́ tə mʋ̀ kɑ́rɩ́ wɑ ɡɑrɑn tətə yuu, tə nə yɩ tʋtʋ, də ɑ́ mʋ̀, ɑ́ nə jə funə zənzən ɑ́ doni tə, ʋ wɑ́ ywɑ̀ń ɑ́ yuu nətə? Tə mʋ̀ ɡɑrɑn wulə kɑ́rɩ́ wɑ zə̀n tə nə, wɑ́ kʋ̀, bɑ dɩ mən nə jwɩɑn nə, Yɩɩ dɑ̀ń wɑ́ zʋ ɑbɑ də ɡɑnɑn nətə! Á wɑ̀ ɑ́ wɑɑ ken ɑ̀ nə wuuu!
42012029	Á dɑ̀nɑ̀ kɑ́ ɡʋ ɑ́ tɩ̀ɑ̀n ɑ́ pɩ̀ɑ̀ mɑ́ŋɑ́ mɑmɑ kʋ tə, ɑ́ nə wɑ́ də́, də kʋ tə, ɑ́ nə wɑ́ nyʋ.
42012030	Kʋ yɑ lɩ̀ɑ̀ tə, lʋʋ nə tɩ bɑ, bɑ nə yə̀rì Yɩɩ tə, nə ɡwɩ bɑ tɩ̀ɑ̀n bɑ pɩ̀ɑ̀ tə mʋ̀ təntə mɑ́ŋɑ́ mɑmɑ. Yɑ́ ɑ́ mʋ̀ ɑ́ jɑ nyɩnɑ Yɩɩ, ʋ nə yə̀ə́ kʋ tə nə mɛ ɑbɑ.
42012031	Á təntən ɑ́ kə ɑ́ yɑ́ɑ́ lɑ́, ɑ́ pɩ̀ɑ̀ Yɩɩ pɑ̀rɩ̀ tə, yɑ́ kʋ kwɑ nə, Yɩɩ wɑ́ pɑ ɑbɑ tə tə mɑmɑ, tə nə mùrì ɑbɑ".
42012032	Zwezi kʋ́ʋ̀ swɩ̀n, ʋ wʋ́: "Dɑ̀n kɑ́ pɑ fən jɑ mʋ́, pulibiə, kʋ nə ywɑ́n də ɑ́ nyɩnɑ tə yɩrɩ, sə ʋ pɑ ɑ́ twɑ́ ɑ́ də́ ʋ pɑ̀rɩ̀ tə.
42012033	Á yəɡə ɑ́ wiən, ɑ́ ɡɑ pɑ tə səbiu tə, ɑ́ nə nɩ, zʋrɑ nə! Á tíə́ səbɩɑ lwɑrɑn tə, tə nə bɑ cʋ̀ɡɑ̀. Á pɩ̀ɑ̀ Yɩɩ sɑ̀ń wozəŋə tə mʋ̀ wiən tə, tə nə wɑ̀rɩ̀ tə jɛ́n, ɑbɑdɑ. Tə wiən təntə ŋʋ̀nɑ̀ nə wɑ̀rɩ̀ tə bɑ yí, zʋnzʋrɑn də ɡɑ wɑ̀rɩ̀ tə cʋ̀ɡɑ̀.
42012034	Bwɑ́lɩ́ tə nə, ɑ́ wiən tə, tə kwənə nə dɑ́ɑ́, nə wulə lɑ́, mə lɑ́ nə ɑ́ wɑɑ tə də wulə".
42012035	Zwezi kʋ́ʋ̀ swɩ̀n, ʋ wʋ́: "Á vwiə ɑ́ tɑ̀ŋɑ́ də voru, sə ɑ́ sʋrʋ ɑ́ cɑnɑn, ɑ́ jɑ!
42012036	Á yɑnɑ ndə lɩ̀ɑ̀ tə nə, bɑ nə dɑ̀nɩ̀ bɑ yuu tíú, ʋ nɑŋɑ fúrú vwiu cɑ̀nɑ̀ ʋ pìí ʋ bɩ̀ɑ̀n, ʋ nə mɑ̀, sə bɑ súrú bɑ pɑ, ʋ zʋ.
42012037	Pupwən wɑ́ yɑ̀ də tʋ̀tʋ̀nʋ̀ tə yuu tíú nə wɑ́ bɑ̀, ʋ nɑ də, bɑ nəŋə! Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Ʋ wɑ́ vwɑ ʋ tɑ̀ŋɑ́ ʋ pɑ, bɑ jə̀ń wodiu yuu wɑ. Yɑ́ ʋ ɡɑ twɑ́ bɑ lɑdʋɑ lɑdʋɑ nii nə, ʋ pɑ bɑ, bɑ də́.
42012038	Ʋ nə twi tɩtɩn kwɩʋn nə, nə ɑ̀ yə̀ə́ tɩbɩnɑkʋnʋ wɑ, yɑ́ ʋ ɡɑ nɑ də, bɑ nəŋə, bɑ wɑ́ yɑ̀ pupwən wɑ!
42012039	Aý wɑ́ tì, ɑ̀ mɑ mɑn kʋ tə: Də dìə̀ tíú yɑ̀ nə yə̀ə́ mɑ́ŋɑ́ tə, ŋwɩ̀ɑ̀n yɑ̀ɑ́ nə wɑ́ bɑ̀, ʋ yɑ̀ɑ́ bɑ́ yɑ́ wɑ́, ʋ pɑ ʋ zʋ dìə̀ tə wɑ.
42012040	Á kənə ɑ́ sírí, ɑ́ də nyiən nə. Ləzwənə-Biuf1 tə wɑ́ bɑ̀, mɑ́ŋɑ́ tə nə, ɑ́ nə bɑ bʋŋɑ".
42012041	Piyɛrə dɑ̀ń mɑ swɩ̀n, ʋ wʋ́: "Yuu-Tiu, zwɑnsɩsɑrɑ tə yɩ nə cɩcɩ nyiən mʋ̀ nɑɑɑ, kʋ yɩ lɩ̀ɑ̀ mɑmɑ nyiən?"
42012042	Yuu-Tiu mɑ le, ʋ wʋ́: "Wɑ̀ɑ̀ dɑ̀ń nə yɩ kʋ mʋ̀ tʋ̀tʋ̀nʋ̀ yuu tíú təntə, ʋ nə jə pùə́ nədʋ, ʋ ɡɑ jə wʋbʋŋɑ. Ʋ nə wɑ́ yɑ̀ tʋ̀tʋ̀nɑ̀ tə duən tə yuu wɑ, sə ʋ pɑ bɑ wodiu, mɑ́ŋɑ́ tə nə, kʋ nə mɛ.
42012043	Kʋ tʋ̀tʋ̀nʋ̀ təntə wɑ́ yɑ̀ pupwən wɑ, də yuu tíú tə kɑ pìí kɑ bɑ̀ dìə̀ wɑ nə, ʋ nə yí wɑ́ də ʋ wulə kʋ tʋtʋŋɩ tə wɑ.
42012044	Aý mʋ̀ nə swɩ̀n kʋ ɑ́ con, cɩ́ɡɑ́ mɑmɑ: Yuu tíú tə wɑ́ pɑ wɑ́, ʋ wiən tə mɑmɑ yuu ywɑ̀ŋʋ́.
42012045	Yɑ́ də kʋ mʋ̀ tʋ̀tʋ̀nʋ̀ təntə, nə swɩ̀n ʋ təntɩɑn con nə, ʋ wʋ́: 'Aý yuu tíú tə dɑ́nɩ́, ʋ bɑ twi.' Ʋ dɑ̀ń zɑ̀n ʋ tʋ ʋ tʋtʋnduən tə yuu wɑ, ʋ mɑ̀ bɑ, ʋ ɡɑ zʋ diŋu də sɑnyʋrɑ wɑ, sə ʋ bʋbʋnɩ.
42012046	Kʋ mʋ̀ tə wɑ nə, yuu tíú tə dɑ̀ń wɑ́ bɑ̀ dɩɩn don nə, ʋ dɩ̀ tʋ̀tʋ̀nʋ̀ tə yuu wɑ, mɑ́ŋɑ́ tə wɑ, ʋ nə bɑ wɑ́ dɑ̀nɩ̀. Ʋ dɑ̀ń wɑ́ kə kʋ tʋ̀tʋ̀nʋ̀ təntə cɑ̀n wɑ zənzən, kʋ jɑ vəli ʋ tɩɑn. Ʋ ɡɑ wɑ́ pɑ bɑ kə ʋ mʋ̀ də lɩ̀ɑ̀ tə, bɑ nə yə̀rì Yɩɩ bwɑ́lɩ́ nədʋ.
42012047	Tʋ̀tʋ̀nʋ̀ tə, ʋ nə yə̀ə́ kʋ tə, ʋ yuu tíú nə pɩ̀ɑ̀, yɑ́ ʋ ɡɑ bɑ ʋ sírí keni, ʋ ɡɑ bɑ kʋ tə fwɑ ʋ yuu tíú nə pɩ̀ɑ̀, ʋ wɑ́ nɑ kɑfɩʋ yɩ́ɑ́ zənzən.
42012048	Kʋ ɡɑ nə yɑ tʋ̀tʋ̀nʋ̀ tə, ʋ nə yə̀rì kʋ tə, ʋ yuu tíú nə pɩ̀ɑ̀ nə tʋn, yìə̀n tə nə mɛ, sə bɑ mɑ̀ wɑ tə yɩrɑ bɑ wɑ́ mɑ̀ kɑfɩʋ yɩ́ɑ́ mɑncɩn. Lìù tə nə, bɑ nə pɩn zənzən, bɑ wɑ́ jon kʋ tíú con nə zənzən. Lìù tə con nə, bɑ nə tún zənzən, bɑ wɑ́ bwe kʋ tíú con nə, bɑ jon bɑ pɑ̀lɩ́ lɑ́".
42012049	Zwezi kʋ́ʋ̀ swɩ̀n, ʋ wʋ́: "Aý yɩ ɑ̀ twi, sə ɑ̀ kə mən tɩɑ yuu wɑ. Yɑ́ ɑ̀ swə zənzən, sə tə mɑnwɑrɩ tə sʋrʋ!
42012050	Aý mɛ, sə bɑ kə nə cɑ̀n wɑ, ndə bɑ nə ləɡə lìù nɩ́ɑ́ wɑ. Yɑ́ ɑ̀ wulə pucʋnɩ zənzən wɑ, kʋ jɑ vələ mɑ́ŋɑ́ tə, kʋ nii nə wɑ́ sú!
42012051	Á bʋŋɑ də ɑ̀ twi, sə ɑ̀ kə bɩcɑn sìə́ tɩɑ yuu wɑ, yɑ́ kʋ tɑ̀ nətʋ. Aý mʋ̀ nə swɩ̀n kʋ ɑ́ con də, kʋ yɩ pwɩɑ, ɑ̀ wɑ́ kə tɩɑ yuu wɑ.
42012052	Kʋ nə zɩɡɩ sɩ́ʋ́n, lɩ̀ɑ̀ nə yɩ bonu dìə̀ wɑ bɑ wɑ́ pwɛ̀, bɑtwɑ zɩɡɩ bələ nə, bələ zɩɡɩ bɑtwɑ nə.
42012053	Nyɩnɑ wɑ́ zɩɡɩ bìú nə, bìú wɑ́ zɩɡɩ nyɩnɑ nə. Nuu wɑ́ zɩɡɩ bʋ̀ɑ́ nə, bʋ̀ɑ́ də ɡɑ wɑ́ zɩɡɩ nuu nə. Bɑrɩ nuu wɑ́ zɩɡɩ ʋ bikɩnɩ nə, bikɩnɩ də wɑ́ zɩɡɩ ʋ bɑrɩ nuu nə".
42012054	Zwezi kʋ́ʋ̀ swɩ̀n lɑlʋʋ tə con nə, ʋ wʋ́: "Mɑ́ŋɑ́ tə wɑ, ɑ́ nə nɩ bɑkwɑn, də kʋ zɑŋɑ yɩɩ yizwɩɑ con, də ɑ́ swɩ̀n, lɑlɑ, ɑ́ wʋ́: 'Dwɑ̀f1 wɑ́ nɑ̀'. Yɑ́ mə kʋ mʋ̀ nə yɑ̀ɑ́ tʋn.
42012055	Yɑ́ də ɑ́ nə nɩ vʋʋ kʋ fuli, kʋ nɑŋɑ jɩzən vɑ̀n yuu, ɑ́ yɑ̀ɑ́ swɩ̀n, ɑ́ wʋ́: 'Tɩɑ tə wɑ́ cɛn'. Yɑ́ mə kʋ mʋ̀ nə yɑ̀ɑ́ tʋn.
42012056	Níə́ bələ tɩ̀ɑ́n-bɑ! Á wɑ̀ɑ́ lʋʋ yuu də lɑnworu mɩmɩnɑn tətə mʋ̀ də̀ń ɑ́ lwɑrɩ. Kʋ dɑ̀ń yɑ nətə, ɑ́ mɑ wɑ̀rɩ̀ sɩ́ʋ́n mɑ́ŋɑ́ tə mʋ̀ yɑ́ɑ́ ɑ́ lwɑrɩ?"
42012057	Zwezi kʋ́ʋ̀ swɩ̀n ʋ súrí lɑ́, ʋ wʋ́: "Bɛ̀ɛ̀ nə pɩn, ɑ́ bɑ nɑ ɑ́ tɩ̀ɑ̀n con nə, ɑ́ tə mɛ, sə ɑ́ tʋn nətʋ tə?
42012058	Á nəŋə kʋ nyɩnyɩɡɑ: Kə cɩ́ɡɑ́, sə n də n jɑrɩ don kə duən nə, də ɑ́ tə nə wulə cwəŋə wɑ. Kʋ nə tɑ̀ kʋ mʋ̀, kʋ wɑ̀ɑ́ kʋ pɩn, ʋ kəni mʋ́ lìù tə nə bʋ̀rɩ̀ bʋ̀rɑ̀ tə jɩɩn wɑ. Sə kʋ dɑ̀n kɑ́ yɑ̀ tɑlɩkwɑ kʋ pɑ mʋ́, də bɑ nə wɑ́ kə mʋ́ bɑ̀ń dìə̀ nəcɩrʋ jɩɩn wɑ, sə bɑ dɩlɩ mʋ́ bɑ̀ń dìə̀ wɑ.
42012059	Kʋ yɑ cɩ́ɡɑ́ mɑmɑ nə, ɑ̀ swɩ̀n n con: N bɑ́ nɑn kɑ bɑ̀ń dìə̀ təntə wɑ, də n wɑ̀ kʋ jɩŋɩ təntə tɑlɩkwɑ tɑnyɑ tə ŋwɩ́n".
42013001	Kʋ mɑ́ŋɑ́ təntə wɑ, lɩ̀ɑ̀ duən twi, bɑ swɩ̀n Zwezi con Gɑlile nɑɡwɑnɑɑ lɩ̀ɑ̀ tə yoo, Pilɑtə nə pɩn bɑ ɡʋ. Mɑ́ŋɑ́ tə wɑ, bɑ nə wulə bɑ ɡwɩ vɑ̀nɑ́ bɑ mɑ fwɑ jwəŋə, bɑ pɩn Yɩɩ nə, bɑ ɡʋɑ bɑ də. Ʋ ɡuli bɑ jɑnɑ də vɑ̀nɑ́ tə jɑnɑ duən wɑ.
42013002	Zwezi mɑ le bɑ, ʋ wʋ́: "Á bʋŋɑ də, bɑ mʋ̀ Gɑlile tɩ̀ɑ́n təntə, bɑ nə ɡʋɑ nə, yɑ̀ lɩ̀ɑ̀, bɑ nə yɩ cʋnɑ lɩ̀ɑ̀, bɑ dwən Gɑlile tɩ̀ɑ́n tə duən tə, kʋ yoo təntə nə yí bɑ tə yɩrɩ, nɑɑɑ?
42013003	Aý mʋ̀ nə swɩ̀n kʋ ɑ́ con də, ɑ́ nə wɑ̀ vəvəri ɑ́ kwɑ, ɑ́ mɑ sɑ́ ɑ́ cʋnɑ, ɑ́ də mɑmɑ wɑ́ tɩ ndə bɑ nə.
42013004	Silowe bə́rə́ nɑɑ tə bɑ nə lwə̀, bɑ jɑ dɩ̀ bɑn bɑn tə tʋɑ, kʋ mɑ̀ lɩ̀ɑ̀ fuɡə nɑnɑ kʋ ɡʋ. Á bʋŋɑ də, bɑ mʋ̀ nə cʋ̀ɡʋ̀, bɑ dwən Zwerizɑlɛmə tɩ̀ɑ́n tə duən tə, nɑɑɑ?
42013005	Aý mʋ̀ nə swɩ̀n də ɑbɑ, nətʋ dɩ̀ɑ́n. Yɑ́ də ɑ́ nə wɑ̀ vəvəri ɑ́ kwɑ, ɑ́ mɑ sɑ́ ɑ́ cʋnɑ, ɑ́ mɑmɑ wɑ́ tɩ ndə bɑ nə".
42013006	Kʋ kwɑ nə, Zwezi mɑ swɩ̀n zwɑnsɩsɑrɑ kʋ tə bɑ con nə, ʋ wʋ́: "Bɛɛ yɑ̀ jə kɑpɩrʋ, kʋ nə wulə ʋ kɑ́rɑ́ wɑ. Ʋ twi, sə ʋ kwɑ kɑpɩrɑ, yɑ́ ʋ ɡɑ wɑ̀ won mɑmɑ nɩ.
42013007	Ʋ dɑ̀ń mɑ swɩ̀n kɑ́rɑ́ tə vɑlɑ tə con nə, ʋ wʋ́: 'Nə̀ń, bɩnɑ bɑtwɑ nə ɑ̀ yɑ̀ɑ́ bɑ̀, ɑ̀ pɩ̀ɑ̀ kɑpɩrɑ kɑpɩrʋ tə yuu wɑ, ɑ̀ ɡɑ bɑ won mɑmɑ nɑ. Gwəŋə kʋ! Kʋ jon bwɑ́lɩ́ tə tʋtʋ'.
42013008	Yɑ́ kɑ́rɑ́ tə vɑlʋ tə le wɑ́, ʋ wʋ́: 'Yuu tíú yɑ́ kʋ də̀də̀n kʋ tə, də ɑ̀ wɑ́ kʋ̀ kʋ də̀ń tə mɑmɑ, ɑ̀ kɩkɑrɩ ɑ̀ kə bɩbɑnɑ.
42013009	Nətʋ dɩɩn don, kʋ wɑ́ zɩn bɩɑ bɩnɩ don nə. Kʋ nə tɑ̀ nətʋ, sə n dɑ̀ń pɑ bɑ ɡwəŋə kʋ'."
42013010	Zwifə-bɑ sìə́ dɩɩn nə, Zwezi wulə ʋ kɑ̀rɩ̀ bɑ jə́rə́ dìə̀ don wɑ.
42013011	Kɑyɑyɩŋʋ don də yɑ̀ wulə lɑ́ nə. Kʋ nə jə bɩnɑ fuɡə də nɑnɑ, zini yɑ̀ jɩn wɑ́ kʋ ɡori, kʋ pɑ ʋ yɑ̀ kʋ́ʋ̀ wɑ̀rɩ̀ ʋ kwɑ̀nɩ́ mɩ́ɑ́mɩ́ɑ́n.
42013012	Mɑ́ŋɑ́ tə nə, Zwezi nə nɩ kɑn tə, ʋ bon wɑ́, ʋ ɡɑ swɩ̀n, ʋ wʋ́: "N jon n tɩ̀ɑ̀n n yɑyɩɡʋ tə jɩɩn".
42013013	Ʋ tún ʋ jɩ̀ɑ̀n ʋ yuu wɑ, yɑ́ lɑlɑ ʋ kwɩ̀ɑ́n, ʋ ɡɑ wulə ʋ bwɩ Yɩɩ nə.
42013014	Yɑ́ jə́rə́ dìə̀ yuu tíú tə lɩŋɑ zɑ̀n, də Zwezi nə zwɛ̀ kʋ mʋ̀ kɑn təntə yɑyɩɡʋ tə sìə́ dɩɩn nə. Ʋ dɑ̀ń mɑ swɩ̀n lɑlʋʋ tə con, ʋ wʋ́: "Dɩɑn bɑrdʋ wulə ɑ́ nə mɛ, sə ɑ́ tʋn, ɑ́ bɩ̀ɑ̀n tə mʋ̀ dɩɑn təntə nə, ɑ́ pɑ bɑ zwɛ̀ ɑ́ yɑyɩrɑn tə, ɑ́ ɡɑ yɑ́ sìə́ dɩɩn tə!" Yuu-Tiu mɑ le wɑ́, ʋ wʋ́:
42013015	"Níə́ bələ tɩ̀ɑ́n-bɑ! Sìə́ dɩɩn nə, ɑ́ bɑ yɑ̀ɑ́ kʋ̀rɩ̀ ɑ́ nɑʋ, nə ɑ̀ yə̀ə́ ɑ́ bɩ̀nɑ̀, ɑ́ pɑ kʋ nyʋ nɩ́ɑ́.
42013016	Sə kʋ mʋ̀ kɑn wɑ̀ tə, ʋ nə yɩ Abərɑhɑmə nɑ̀ʋ́ Sɩtɑnɑ nə vwə, bɩnɑ fuɡə də nɑnɑ, kʋ yɑ̀ mɛ, sə ɑ̀ kʋ̀rɩ̀ wɑ́ ʋ ŋwɑnɩ tə wɑ, sìə́ dɩɩn nə".
42013017	Zwezi liu tə ken ʋ dʋŋɑ tə mɑmɑ də cɑvɩrɑ, yɑ́ lɑlʋʋ tə mɛ pùə́ poli Zwezi tʋtʋnzəŋə tə mɛ yuu wɑ, ʋ nə tʋŋɑ.
42013018	Zwezi mɑ swɩ̀n, ʋ wʋ́: "Yɩɩ pɑ̀rɩ̀ tə də bɛ̀ɛ̀ nə nyɩn? Bɛ̀ɛ̀ nə ɑ̀ wɑ̀ɑ́ kʋ ɑ̀ mɑ mɑŋɑ?
42013019	Kʋ yɩ ndə wobiu nəmɑnbiə nə. Bɛɛ don dɑ̀ń tì kʋ, ʋ dù ʋ dəŋə vɑrɑ wɑ. Kʋ mɑ pɛ́n kʋ fwɑ tɩ̀ʋ́, zənbii də ɡɑ bɑ̀, tə fwɑ tə pwɑlɑn kʋ nɛɛ wɑ".
42013020	Zwezi mɑ kʋ́ʋ̀ swɩ̀n, ʋ wʋ́: "Bɛ̀ɛ̀ nə ɑ̀ wɑ̀ɑ́ Yɩɩ pɑ̀rɩ̀ tə, ɑ̀ mɑ mɑŋɑ?
42013021	Kʋ yɩ ndə sɑbwɑrɩ nə, kɑn don nə tì mun zʋŋɑ yiə bɑtwɑ, ʋ kə kʋ wɑ. Tə mɑmɑ dɑ̀ń ɡɑ zɑ̀n tə fʋlɩ".
42013022	Zwezi twɑ́ tɩɑn də tɩbii wɑ, ʋ kɑ̀rɩ̀ ʋ ɡɑ vələ Zwerizɑlɛmə.
42013023	Lìù don mɑ bwe wɑ́, ʋ wʋ́: "Yuu-Tiu, lɩ̀ɑ̀ mɑncɩn nə wɑ́ jon bɑ tɩ̀ɑ̀n, sə bɑ jɑ mɩɩ tə, kʋ nə bɑ zwɛ̀ Yɩɩ con?" Zwezi mɑ le bɑ, ʋ wʋ́:
42013024	"Á kənə dɩ̀ɑ̀n, sə ɑ́ twɑ́ mimii pɩpɩɑn tə, ɑ́ mɑ zʋ. Aý mʋ̀ nə swɩ̀n kʋ ɑ́ con nə, lɩ̀ɑ̀ zənzən wɑ́ pɩ̀ɑ̀, sə bɑ zʋ bɑ ɡɑ bɑ́ wɑ̀nɩ́.
42013025	Mɑ́ŋɑ́ tə nə, dìə̀ tíú nə wɑ́ zɑ̀n, ʋ swɑɡɑ ʋ mimii, ɑ́ wɑ́ ɡɑ kɑ̀rɑ́ wɑ. Á wɑ́ mɑ̀ mimii nə, ɑ́ ɡɑ swɩ̀n, ɑ́ wʋ́: 'Yuu-Tiu, súrú n pɑ nə zʋ!' Ʋ wɑ́ le ɑbɑ, ʋ wʋ́: 'Aý yə̀rì bwɑ́lɩ́ tə, ɑ́ nə nɑn!'
42013026	Á dɑ̀ń wɑ́ swɩ̀n ʋ con, ɑ́ wʋ́: 'Nə dí, nə ɡɑ nyʋ də mʋ́. N kɑ̀rɩ̀ nə tɩʋ coŋi wɑ'.
42013027	Ʋ tə kʋ́ʋ̀ wɑ́ swɩ̀n ɑ́ con nə, ʋ wʋ́: 'Aý yə̀rì bwɑ́lɩ́ tə, ɑ́ nə nɑn. Á fɑ̀rɑ́ ɑ́ nɑn kwɑ ɑ̀ bɩɑn nə, ɑ́ mʋ̀ mɑmɑ, ɑ́ nə tʋn yokʋkwɩnɑn'.
42013028	Á vələ bwɑ́lɩ́ tə nə, ɑ́ nə wɑ́ bubwi, ɑ́ ɡɑ dɩŋɑ ɑ́ jɩfwɩ ɑ́ fɩfɑɡɑ, mɑ́ŋɑ́ tə, ɑ́ nə wɑ́ nɑ ɑ́ nɩbɑrɑ Abərɑhɑmə də Yɩzɑkə də Zwɑkɔbə də Yɩɩ nii sʋ̀sʋ̀nɑ̀ tə mɑmɑ Yɩɩ pɑ̀rɩ̀ tə wɑ. Yɑ́ bɑ ɡɑ wɑ́ dɩlɩ ɑ́ mʋ̀ bə́rə́ kwɑ!
42013029	Lɩ̀ɑ̀ wɑ́ nɑn sɑpɑrɑn bɑnɩɑ tə mɛ, bɑ bɑ̀ bɑ fwɑ diŋə Yɩɩ pɑ̀rɩ̀ tə wɑ.
42013030	Kʋ mʋ̀ nə pɩn, lɩ̀ɑ̀ tə duən, bɑ nə yɑ tɑlɩkwɑ lɩ̀ɑ̀ sɩ́ʋ́n tə, dɑ̀ń wɑ́ yɑ̀ təntən lɩ̀ɑ̀. Yɑ́ bɑ tə, bɑ nə yɑ təntən lɩ̀ɑ̀ sɩ́ʋ́n tə, wɑ́ yɑ̀ tɑlɩkwɑ lɩ̀ɑ̀".
42013031	Kʋ mɑ́ŋɑ́ təntən wɑ, Fɑrɩzɩɑn-bɑ wɑ lɩ̀ɑ̀ duən twi, bɑ yí Zwezi yɩrɑ, bɑ ɡɑ wʋ́: "Nɑn yəbə, n vɑ bwɑ́lɩ́ don, Erodə nə pɩ̀ɑ̀, sə ʋ pɑ, bɑ ɡʋ mʋ́ yɩrɩ".
42013032	Zwezi mɑ le bɑ, ʋ wʋ́: "Á vələ ɑ́ swɩ̀n kʋ mʋ̀ bɛɛ təntə, ʋ nə jɑ yɩpʋrɩ ndə zwəŋə də, ɑ̀ lɩ zinə, ɑ̀ ɡɑ zwɛ̀ yɑyɩrɑn, zə̀n də jwɩɑn. Yɑ́ dɩɑn bɑtwɑ nii nə, ɑ̀ wɑ́ zwɛ̀ ɑ̀ tʋtʋŋɩ.
42013033	Yɑ́ kʋ mɛ, sə ɑ̀ lɛ ɑ̀ vɑ ɑ̀ cwəŋə tə zə̀n də jwɩɑn də kɑɑn, kʋ nə wɑ̀ mɛ, sə bɑ ɡʋ Yɩɩ nii sʋ̀sʋ̀nʋ̀ bwɑ́lɩ́ don nə, də kʋ nə tɑ̀ Zwerizɑlɛmə nə yɩrɩ.
42013034	Zwerizɑlɛmə tɩ̀ɑ́n-bɑ, Zwerizɑlɛmə tɩ̀ɑ́n-bɑ, ɑ́ mʋ̀ lɩ̀ɑ̀ tə, ɑ́ nə ɡwɩ Yɩɩ nii sʋ̀sʋ̀nɑ̀ tə, ɑ́ ɡɑ dɩlɩ bɑ tə, Yɩɩ nə tʋn ɑ́ con, də kɑpɑnɑ! Nɛɛ bɑɡɑlɩ nə, ɑ̀ sóní, sə ɑ̀ kə ɑbɑ ɑ̀ səpuni nə, ndə cə̀rú nə yɑ̀ɑ́ kə kʋ cəbii kʋ vɑ̀nɑ̀ də̀ń nə, yɑ́ ɑ́ ɡɑ wɑ̀ kʋ sɛ̀!
42013035	Á nəŋə, Yɩɩ wɑ́ dʋɡʋ ʋ dìə̀ tə, kɑ nə wulə ɑ́ con, mɩ́ɑ́mɩ́ɑ́n. Yɑ́ də kʋ mɑmɑ, ɑ̀ mʋ̀ nə swɩ̀n kʋ ɑ́ con: Á kʋ́ʋ̀ bɑ́ nɑ nə, kʋ jɑ vələ, ɑ́ nə wɑ́ swɩ̀n, ɑ́ wʋ́: 'Yɩɩ wɑ́ fwɑ zəni lìù tə yɩrɑ, ʋ nə bɩ̀ɑ̀n Yuu-Tiu yɩrɩ yuu wɑ!' "
42014001	Zwifə-bɑ sìə́ dɩɩn don nə, Zwezi vəli Fɑrɩzɩɑn-bɑ yuu tíú don sɑ̀ń, sə ʋ də́ wodiu. Yɑ́ bɑ yɩ́ɑ́ ɡɑ wulə ʋ yuu wɑ.
42014002	Bɛɛ don, yɑyɩɡʋ nə yɑ̀ɑ́ fʋlɩ wɑ́, zɩɡɑ Zwezi yɑ́ɑ́ con nə.
42014003	Zwezi mɑ bwe Yɩɩ nii yənu tɩ̀ɑ́n tə də Fɑrɩzɩɑn-bɑ, ʋ wʋ́: "Nə Yɩɩ nii tə, ʋ nə pɩn Moyizə nə, pɩn cwəŋə, nə ɑ̀ yə̀ə́ kʋ wɑ̀ pɩn cwəŋə, sə bɑ zwɛ̀ yɑyɩɡʋ nə sìə́ dɩɩn nə?"
42014004	Yɑ́ bɑ tɑŋɩ bɑ nii. Zwezi dɑ̀ń mɑ jə wɑ́ ʋ zwɛ̀ ʋ yɑyɩɡʋ tə, ʋ ɡɑ pɑ ʋ vìí.
42014005	Ʋ dɑ̀ń swɩ̀n bɑ con nə, ʋ wʋ́: "Á lìù bìú, nə ɑ̀ yə̀ə́ ʋ nɑʋ nə, tʋɑ vəli wɑ sìə́ dɩɩn nə, kʋ tíú yɑ̀ɑ́ lɩ kʋ lɑlɑ. Nə ɑ̀ yə̀ə́, kʋ tɑ̀ nətʋ?"
42014006	Bɑ wɑ̀ wɑ̀nɩ́ wɑ́ bɑ le kʋ yoo tə yuu wɑ.
42014007	Zwezi nɩ nətʋ lɩ̀ɑ̀ tə, bɑ nə twi diŋə tə nə, kúrí bwɑ́lɑ́ bɑ jəni. Ʋ dɑ̀ń mɑ sɩsɑrɩ zwɑnsɩsɑrɑ kʋ tə, ʋ mɑ swɩ̀n bɑ mɑmɑ tə con, ʋ wʋ́:
42014008	"Də lìù nə bon mʋ́ ʋ fúrú vwiu cɑ̀nɑ̀ wɑ, dɑ̀n kɑ́ vɑ n jə̀ń ləzwənfɑrɑn yijɑɑ nə. Bɑ wɑ̀ɑ́ ləzwənfɑrʋ don bɑ boŋə, ʋ nə dwən mʋ́.
42014009	Yɑ́ dìə̀ tə tíú, ʋ nə bon ɑ́ mɛ bələ tə, wɑ̀ɑ́ ʋ twi, ʋ swɩ̀n n con, ʋ wʋ́: 'Zɑ̀n n yɑ́ bwɑ́lɩ́ tə, n pɑ kʋ tíú nə'. Kʋ mɑ́ŋɑ́ tə wɑ, kʋ wɑ́ yɑ̀ kɑŋʋ kʋ pɑ mʋ́, sə n zɑ̀n də cɑvɩrɑ, n vɑ n jə̀ń kwɑ con nə.
42014010	Kʋ mʋ̀ tə yɩrɩ nə, bɑ nə bon mʋ́ diŋə, sə n vɑ jə̀ń kwɑ con, sə mɑ́ŋɑ́ tə wɑ, lìù tə, ʋ nə bon mʋ́, nə wɑ́ bɑ̀, sə ʋ swɩ̀n n con nə, ʋ wʋ́: 'Aý dɑbɛɛ, bɑ̀ɑ́, dɩ̀ yuu con bwɑ́lɩ́ nəzəŋu nə!' Kʋ mʋ̀ tə kwɑ nə, kʋ wɑ́ yɑ̀ dun kʋ pɑ mʋ́ lɩ̀ɑ̀ tə mɛ yɑ́ɑ́ con, n də bɑ nə də́.
42014011	Lìù tə mɑmɑ, ʋ nə wɑ́ zɩ̀n ʋ tɩ̀ɑ̀n yɩɩ nə, ʋ wɑ́ cú. Yɑ́ lìù tə, ʋ nə wɑ́ mun ʋ tɩ̀ɑ̀n, yuu wɑ́ kə yɩɩ nə".
42014012	Zwezi dɑ̀ń ɡɑ swɩ̀n lìù tə con, ʋ nə bon wɑ́ diŋə tə, ʋ wʋ́: "Mɑ́ŋɑ́ tə, n nə bon diŋə, kʋ nə swə kʋ yɩ yɩcɑʋ, nə ɑ̀ yə̀ə́ dədəni, dɑ̀n kɑ́ bon n dɑbɑrɑ, nə ɑ̀ yə̀ə́ n nubɩɑ, nə ɑ̀ yə̀ə́ n dìə̀ lɩ̀ɑ̀, nə ɑ̀ yə̀ə́ n səpuni jɩjə lɩ̀ɑ̀. Də n nə bon bɑ, bɑ də wɑ́ wɑ̀nɩ́ mʋ́ bɑ bon. Yɑ́ bɑ wɑ́ twɑ́ nətʋ, bɑ mɑ ŋwɩ́n mʋ́.
42014013	Yɑ́ n dɑ̀ń nə fwɑ cɑ̀nɑ̀ wodiu, sə n bon zʋrɑ, də ləzwənkɩkɑrɑn, də ɡwɑnɑn, də lilirən.
42014014	N pùə́ wɑ́ poli, bɑ nə bɑ́ wɑ̀nɩ́ tə bɑ ŋwɩ́n yɩrɩ. Yɩɩ nə wɑ́ ŋwɩ́n mʋ́ mɑ́ŋɑ́ tə wɑ, bɑ tə, bɑ nə yɩ cɩ́ɡɑ́ tɩ̀ɑ́n tə nə wɑ́ bwin bɑ nɑn".
42014015	Tə yìə̀n təntə kwɑ nə, lìù tə, bɑ nə bon tə wɑ lìù don swɩ̀n Zwezi con, ʋ wʋ́: "Pupwən wulə də lìù tə, ʋ nə wɑ́ də́ wodirən cɑ̀nɑ̀ Yɩɩ pɑ̀rɩ̀ tə wɑ!"
42014016	Zwezi sɩsɑrɩ zwɑnsɩsɑrɑ kʋ tə, ʋ swɩ̀n ʋ con, ʋ wʋ́: "Bɛɛ don ken diŋə nəfɑrʋ, ʋ ɡɑ bon lɩ̀ɑ̀ zənzən.
42014017	Wodiu tə diŋə mɑ́ŋɑ́ wɑ, ʋ tʋn ʋ tʋ̀tʋ̀nʋ̀, sə ʋ swɩ̀n lɩ̀ɑ̀ tə con, ʋ nə bon tə, ʋ wʋ́: 'Á bɩ̀ɑ̀n sɩ́ʋ́n, wiən tə mɛ sírí ken'.
42014018	Yɑ́ bɑ lɑdʋɑ mɑmɑ lwɑ̀ń ʋ nii də, ʋ bɑ́ bɑ̀ bɛɛ tə con nə. Təntən bɛɛ tə swɩ̀n tʋ̀tʋ̀nʋ̀ tə con, ʋ wʋ́: 'Aý nɩ kɑ́rɑ́ yɑ́ kʋ mɛ, sə ɑ̀ vɑ ɑ̀ nɑ kɑ. Aý lòrì mʋ́, sə n yɑ́ nə, ɑ̀ bɑ wɑ̀nɩ́'.
42014019	Ʋ don də swɩ̀n ʋ con, ʋ wʋ́: 'Aý yə̀ nɩɑn fuɡə, ɑ̀ ɡɑ vələ, sə ɑ̀ də́də́n tə. Aý lòrì mʋ́, sə n yɑ́ nə, ɑ̀ bɑ wɑ̀nɩ́'.
42014020	Ʋ don də kʋ́ʋ̀ mɑ swɩ̀n, ʋ wʋ́: 'Aý dɑ̀ń nə swe sɩ́ʋ́n. Kʋ mʋ̀ nə pɩn, ɑ̀ wɑ̀rɩ̀ lɑ́ ɑ̀ vəli'.
42014021	Tʋ̀tʋ̀nʋ̀ tə mɑ pìí ʋ vɑ ʋ yuu tíú tə con, ʋ pɑ wɑ́ bɑ nə le nətʋ. Dìə̀ tíú tə lɩŋɑ zɑ̀n, ʋ ɡɑ swɩ̀n ʋ tʋ̀tʋ̀nʋ̀ tə con, ʋ wʋ́: 'Vəli lɑlɑ tɩʋ tə cwəŋə yuu, də kɑnporu wɑ, sə n jɑ zʋrɑ də ləzwənkɩkɑrɑn, də lilirən, də ɡwɑnɑn, n jɑ bɑ̀'.
42014022	Kʋ nə kɛ̀ń mɑncɩn, tʋ̀tʋ̀nʋ̀ tə twi, ʋ swɩ̀n, ʋ wʋ́: 'Yuu tíú, nə twɑ́ n nii tə nə, yɑ́ bwɑ́lɩ́ tə ɡɑ lɑ́'.
42014023	Yuu tíú tə mɑ kʋ́ʋ̀ swɩ̀n ʋ tʋ̀tʋ̀nʋ̀ tə con, ʋ wʋ́: 'Vəli ɡɑʋ coŋi yuu dɑbwɑrɑn yɩrɑ nə, sə n kɑ́lɩ́ lɩ̀ɑ̀ tə, sə bɑ zʋ, sə ɑ̀ dìə̀ tə sú.
42014024	Aý mʋ̀ nə swɩ̀n kʋ ɑ́ con: Lɩ̀ɑ̀ tə, bɑ nə dí yɑ́ɑ́, bɑ bon tə nədʋɑ də bɑ́ də́ ɑ̀ wodiu tə!' "
42014025	Lɑlʋʋ púə́ Zwezi kwɑ cwəŋə yuu. Ʋ mɑ pìí ʋ vəvəri, ʋ swɩ̀n bɑ con, ʋ wʋ́:
42014026	"Lìù tə, ʋ nə twi ɑ̀ con, kʋ tíú mɛ, sə ʋ lɩ ʋ nuu, də ʋ nyɩnɑ, də ʋ kɑn, də ʋ bìsɩ́nɑ́, də ʋ nubɩɑ, də ʋ nɑkwɑnɑ, də ʋ tə təntɩɑn mɩɩ tə sonu yoo ʋ wɑɑ. Kʋ nə tɑ̀ nətʋ, ʋ bɑ́ yɑ̀ ɑ̀ kɑrbiu.
42014027	Lìù tə, ʋ nə pɩ̀ɑ̀, sə ʋ yɑ ɑ̀ kɑrbiu, kʋ tíú mɛ, sə ʋ sɛ̀ ʋ də́ cɑ̀n də nə. Kʋ cɑ̀n təntə yɩn də ʋ nə tɩɡɑ dɑɡɑrʋ yuu wɑ.
42014028	Də ɑ́ lìù nə pɩ̀ɑ̀, sə ʋ lwɑ̀ bə́rə́ nɑɑ, kʋ dɩ̀ bɑn bɑn, kʋ tíú mɛ, sə ʋ jə̀ń tɩɑ ʋ dí yɑ́ɑ́, ʋ pɩ̀ɑ̀ dìə̀ tə səbiu nii, sə ʋ ɡɑ jə́n, də ʋ nə jɑ səbiu kʋ yí, sə ʋ mɑ lwɑ̀ kɑ ʋ zwɛ̀.
42014029	Kʋ nə tɑ̀ kʋ mʋ̀, ʋ nə dɩɡɑ kɑ də̀ń, ʋ ɡɑ wɑ̀ zwɛ̀. Bɑ dɑ̀ń tə mɛ, bɑ nə wɑ́ nɑ kʋ nətʋ, wɑ́ mʋn kʋ tíú,
42014030	də bɑ swɩ̀n, bɑ wʋ́: 'Bɛɛ wɑ̀ tə dɩɡɑ ʋ dìə̀ də̀ń, ʋ ɡɑ wɑ̀ zwɛ̀'."
42014031	Zwezi kʋ́ʋ̀ swɩ̀n, ʋ wʋ́: "Pɩ̀ʋ́ don nə pɩ̀ɑ̀, sə ʋ vɑ ʋ tɑ ʋ don pɩ̀ʋ́. Ʋ dɑ̀ń dí yɑ́ɑ́ ʋ jə̀ń, ʋ bʋ́n ʋ jə́n, də ʋ nə wɑ̀ɑ́ pɑmɑnɑ mʋ̀rʋ̀ fuɡə, ʋ mɑ tɛ ʋ dʋŋʋ tə pɑmɑnɑ mʋ̀rʋ̀ sɑpʋɑ.
42014032	Ʋ nɩ də, ʋ wɑ̀rɩ̀, ʋ wɑ́ tʋn lɩ̀ɑ̀, sə bɑ pɑ kori pɩ̀ʋ́ tə don tə nə də, ʋ tə bɑ bwələ, sə sìə́ yɑ bɑ pwərə wɑ".
42014033	Zwezi mɑ kʋ́ʋ̀ swɩ̀n, ʋ wʋ́: "Kʋ nətʋ tə nə, ɑ́ lìù mɑmɑ wɑ̀rɩ̀ ɑ̀ kɑrbiu ʋ yɑnɩ, də kʋ tíú nə wɑ̀ vɩ ʋ wiən tə mɛ, ʋ nə jə".
42014034	"Nɑkwɑn yɑ won, kʋ nə ziən. Yɑ́ kɑ nyɩŋɑ nə nɑn, bɑ kʋ́ʋ̀ wɑ̀rɩ̀ kɑ bɑ pɩn kɑ pìí kɑ jɑnɩ nyɩŋɑ.
42014035	Kɑ kʋ́ʋ̀ bɑ ziən, kɑ pɑ tɩɑ də nə, kɑ mɑ kʋ́ʋ̀ wɑ̀rɩ̀ kɑ́rɑ́ wɑ kɑ kəni, sə kɑ́rɑ́ tə wiən bɩ zəni. Kɑ dɑ̀ń yɑ bɑ wɑ́ dʋɡʋ kɑ̀rɑ́ wɑ. Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ cʋɡʋ zəni!"
42015001	Lɑnpolɩnɑ tə, də lɩ̀ɑ̀ tə duən tə, bɑ nə yɩ cʋnɑ lɩ̀ɑ̀, tə mɑmɑ fɑ̀rʋ́ bɑ yí Zwezi yɩrɑ, sə bɑ cʋɡʋ ʋ sʋɡʋ.
42015002	Fɑrɩzɩɑn-bɑ də Zwifə-bɑ Yɩɩ nii yənu tɩ̀ɑ́n tə ŋʋŋwɩn, bɑ wʋ́: "Bɛɛ wɑ̀ tə də cʋnɑ lɩ̀ɑ̀ sɛ̀ bɑ wulə duən nə, ʋ ɡɑ də́ də bɑ".
42015003	Zwezi dɑ̀ń mɑ sɩsɑrɩ zwɑnsɩsɑrɑ kʋ tə, ʋ mɑ sɩsɑrɩ bɑ, ʋ wʋ́:
42015004	"Bɛ̀ɛ̀ nə ɑ́ bʋŋɑ yoo kʋ tə yuu wɑ? Bɛɛ nə jə pee bíí, yɑ́ tə wɑ nədʋ ɡɑ jɛ́n. Ʋ wɑ́ yɑ́ tə sɑpwɩnɩɑ də fuɡə də nʋɡʋ tə duən tə ɡɑʋ tə wɑ. Ʋ dɑ̀ń ɡɑ vɑ ʋ pɩ̀ɑ̀ kɑ tə, kɑ nə jɛ́n tə, wuuu ʋ vɑ ʋ nɑ kɑ.
42015005	Ʋ dɑ̀ń nə nɩ kɑ, ʋ pùə́ poli, ʋ tì kɑ ʋ kə ʋ pɑrɑ wɑ, ʋ jɑ vɑ ʋ sɑ̀ń nə.
42015006	Mɑ́ŋɑ́ tə wɑ, ʋ nə yí ʋ sɑ̀ń nə, ʋ wɑ́ bon ʋ dɑbɑrɑ də ʋ yɩrɑ lɩ̀ɑ̀, ʋ swɩ̀n, ʋ wʋ́: 'Á fwɑ pupwən, ndə ɑ̀ mʋ̀ nə, ɑ̀ nə nɩ ɑ̀ piə tə, kɑ nə yɑ̀ jɛ́n tə yɩrɩ'.
42015007	Mə nətʋ nə, ɑ̀ swɩ̀n ɑ́ con nə, də pupwən wɑ́ yɑ̀ Yɩɩ sɑ̀ń nə, də cʋnɑ lìù nədʋ nə nə vəvəri ʋ kwɑ, ʋ mɑ sɑ́ ʋ cʋnɑ tə. Kʋ dwən lɩ̀ɑ̀ sɑpwɩnɩɑ də fuɡə də nʋɡʋ, bɑ nə bʋŋɑ, də bɑ yɩ cɩ́ɡɑ́ tɩ̀ɑ́n, bɑ nə bɑ bʋŋɑ də bɑ mɛ, sə bɑ vəvəri bɑ kwɑ, bɑ mɑ sɑ́ bɑ cʋnɑ tə".
42015008	Zwezi kʋ́ʋ̀ swɩ̀n, ʋ wʋ́: "Kɑn nə jɑ cɩnɩɑ səbikʋlɑnf1 fuɡə, nədʋ ɡɑ jɛ́n yoo. Ʋ dɑ̀ń sʋrʋ cɑ̀nʋ́, ʋ zwɑrʋ dìə̀ tə, ʋ ɡɑ pɩ̀ɑ̀ kʋ zəni, ʋ nɑ.
42015009	Ʋ nə twi, ʋ bɑ̀ ʋ nɑ kʋ, ʋ bon ʋ budonən, də ʋ yɩrɑ lɩ̀ɑ̀, ʋ ɡɑ swɩ̀n, ʋ wʋ́: 'Á yɑnɑ pupwən wɑ də nə, ɑ̀ nə nɩ ɑ̀ səbikʋlʋ tə, kʋ nə jɛ́n tə yɩrɩ!'.
42015010	Mə kʋ nətʋ tə nə, ɑ̀ swɩ̀n ɑ́ con nə, də Yɩɩ mɑlɩkɛ yɑ̀ɑ́ nɑ pupwən zənzən Yɩɩ sɑ̀ń nə, də cʋnɑ lìù nədʋ nə vəvəri ʋ kwɑ, ʋ mɑ sɑ́ ʋ cʋnɑ".
42015011	Zwezi mɑ kʋ́ʋ̀ swɩ̀n, ʋ wʋ́: "Bɛɛ don jə bɩɑ bələ.
42015012	Bɑ wɑ nəmɑɑ tíú tə swɩ̀n ʋ nyɩnɑ tə con, ʋ wʋ́: 'Aý nyɩnɑ, pɑ nə n jɩjə tori tə, ɑ̀ nə mɛ, sə ɑ̀ nɑ'. Ʋ nyɩnɑ tə mɑ tɑ̀rɑ̀ ʋ jɩjə wiən tə ʋ pɑ ʋ bɩɑ bələ tə nə.
42015013	Kʋ nə fwɑ dɩɑn bələ, bɑ nəmɑɑ tíú tə yə̀ ʋ tori tə, ʋ də́ ʋ ɡɑ nɑn, ʋ vɑ lʋʋ, kʋ nə ŋʋ́nɑ́. Kʋ mʋ̀ bwɑ́lɩ́ tə wɑ nə, ʋ cʋ̀ɡʋ̀ ʋ jɩjə tə mɑmɑ mɩɩ kʋkwɩʋn tə wɑ, ʋ nə tì ʋ tɩ̀ɑ̀n ʋ kə.
42015014	Mɑ́ŋɑ́ tə wɑ, ʋ nə cʋ̀ɡʋ̀ ʋ jɩjə tə mɛ ʋ zwɛ̀, niən nəfɑrʋ twi, tə tʋ lʋʋ təntə wɑ, yɑ́ ʋ dɑ̀ń kʋ́ʋ̀ bɑ won mɑmɑ jə.
42015015	Ʋ dɑ̀ń mɑ vɑ, ʋ pɩ̀ɑ̀ tʋtʋŋɩ tɩʋ tə lìù don con. Kʋ tíú mɑ tì wɑ́, ʋ pɑ ʋ vɑ ʋ kɑ́rɩ́ wɑ, ʋ pɑ ʋ cɩ̀ ʋ twərənf1 nə.
42015016	Ʋ yɑ̀ swə, sə ʋ twɑ́ ʋ də́ twərən tə wodirən tə, yɑ́ lìù mɑmɑ ɡɑ bɑ tə wɑ́ pɩn.
42015017	Ʋ dɑ̀ń mɑ jə̀ń ʋ bʋ́n ʋ cɑ̀n tə yuu wɑ, ʋ ɡɑ swɩ̀n ʋ tɩ̀ɑ̀n con nə, ʋ wʋ́: 'Aý nyɩnɑ tʋ̀tʋ̀nɑ̀ tə mɑmɑ də́ wodirən bɑ ɡɛ, yɑ́ ɑ̀ ɡɑ tɩ də niən yəbə!
42015018	Aý wɑ́ pìí ɑ̀ vɑ ɑ̀ nyɩnɑ tə con, ɑ̀ ɡɑ wɑ́ swɩ̀n ʋ con, ɑ̀ wʋ́: Aý nyɩnɑ, ɑ̀ cʋ̀ɡʋ̀ Yɩɩ nə, ɑ̀ mɑ cʋ̀ɡʋ̀ n də nə.
42015019	Aý kʋ́ʋ̀ wɑ̀ mɛ, sə n ywɑ̀ń nə ndə n bìú nə. N dɑ̀ń tì nə, n mɑ fwɑ ndə n tʋ̀tʋ̀nʋ̀ tə don nə.'
42015020	Ʋ dɑ̀ń mɑ tʋ cwəŋə wɑ, ʋ pìí ʋ bɩ̀ɑ̀n ʋ nyɩnɑ tə con. Də ʋ tə nə ŋʋ́nɑ́ də bɑ dìə̀, ʋ nyɩnɑ nɩ wɑ́, ʋ yinəɡə ɡɑ tì wɑ́. Ʋ dəri ʋ vɑ ʋ jə́rí wɑ́, ʋ pùrì wɑ́ ʋ kə ʋ nə, ʋ ɡɑ kʋkwɑlɩ wɑ́.
42015021	Bìú tə dɑ̀ń mɑ swɩ̀n ʋ con nə, ʋ wʋ́: 'Aý nyɩnɑ, ɑ̀ cʋ̀ɡʋ̀ Yɩɩ nə, ɑ̀ mɑ cʋ̀ɡʋ̀ n də nə. Aý kʋ́ʋ̀ wɑ̀ mɛ, sə n jɑ nə n bon n bìú'.
42015022	Yɑ́ ʋ nyɩnɑ tə swɩ̀n ʋ tʋ̀tʋ̀nɑ̀ con, ʋ wʋ́: 'Á jɑnɑ ɡɑ̀nʋ̀ tə kʋ zəni, nə dwən tə duən tə mɑmɑ, ɑ́ jɑ bɑ̀ lɑlɑ, ɑ́ mɑ zʋ wɑ́. Á kənə jɩfɩlɩf1 ʋ jɩfʋɑ nə də nɑtʋrɑ ʋ nɛɛ nə.
42015023	Á jɑnɑ nɑpwɑlɑ tə, nə nə kʋnɩ, kʋ tún nʋɡɑ tə, ɑ́ jɑ bɑ̀ ɑ́ ɡʋ. Nə fwɑ pupwən diŋə.
42015024	Aý bìú tə, ɑ́ nə nɑ, yɑ̀ tɩɡɑ, yɑ́ ʋ dɑ̀ń pìí ʋ bwin ʋ nɑn tɩɑn wɑ, ʋ yɑ̀ jɛ́n, yɑ́ ɑ̀ pìí ɑ̀ nɑ wɑ́'. Bɑ dɑ̀ń mɑ wulə bɑ fwɑ pupwən diŋə.
42015025	Kʋ mɑ́ŋɑ́ təntə wɑ, də kʋ bɛɛ tə bìú nəkwɩɑ tə wulə kɑ́rɩ́ wɑ. Mɑ́ŋɑ́ tə, ʋ nə pìí, ʋ bɑ̀ ʋ bwələ sɑ̀ń, ʋ nì ɡwɑrɑn kori, bɑ ɡɑ sɛ.
42015026	Mɑ́ŋɑ́ tə, ʋ yí sɑ̀ń, ʋ bon ʋ nyɩnɑ tə tʋtʋnbiu tə don ʋ bwe, sə ʋ nɑ kʋ tə nə fwɑ tə də̀ń.
42015027	Tʋtʋnbiu tə mɑ le wɑ́, ʋ wʋ́: 'N nyɑ́nʋ́ tə nə pìí ʋ bɑ̀. N nyɩnɑ mɑ pɑ, bɑ ɡʋ nɑpwɑlɑ tə, nə nə kʋnɩ kɑ jɩɡɩ tə, ʋ nə pìí ʋ nɑ ʋ bìú tə də ʋ yɩrɑ zurə yɩrɩ'.
42015028	Bìú nəkwɩɑ tə lɩŋɑ mɑ zɑ̀n, ʋ ɡɑ vɩ, sə ʋ zʋ dìə̀ tə wɑ. Ʋ nyɩnɑ mɑ nɑn, sə ʋ jɑ wɑ́, ʋ jɑ zʋ.
42015029	Yɑ́ bìú tə le ʋ nyɩnɑ, ʋ wʋ́: 'Aý nyɩnɑ, cʋɡʋ yəbə! Bɩnɑ kɑpʋpʋ nə, ɑ̀ tʋŋɑ ɑ̀ pɩn mʋ́. Yɑ́ ɑ̀ ɡɑ wɑ̀ n nii vɩ yoo nədʋ wɑ. Yɑ́ n ɡɑ wɑ̀ nə bʋnɑ tətə də pɩn, sə ɑ̀ mɑ fwɑ pupwən diŋə, sə ɑ̀ də ɑ̀ dɑbɑrɑ də́.
42015030	Yɑ́ mɑ́ŋɑ́ tə, n bìú wɑ̀ tə nə pìí ʋ bɑ̀, ʋ mʋ̀ tə, ʋ nə dí n jɩjə tə mɑmɑ ʋ zwɛ̀ də kɑcwɑrɑ, mə ʋ mʋ̀ tə nə nə n pɑ, bɑ ɡʋ nɑpwɑlɑ tə, kɑ nə jɑ nʋɡɑ tə bɑ pɑ!'
42015031	Ʋ nyɩnɑ tə mɑ swɩ̀n, ʋ wʋ́: 'Aý bìú, n wulə mɑ́ŋɑ́ mɑmɑ də nə. Yɑ́ kʋ tə mɑmɑ ɑ̀ nə jɑ yɩ n mʋ̀ nyiən.
42015032	Yɑ́ nə mɛ, sə nə fwɑ pupwən diŋə. N nyɑ́nʋ́ tə, n nə nɑ tə, yɑ̀ tɩɡɑ. Yɑ́ ʋ mɑ pìí ʋ bwin ʋ nɑn tɩɑn wɑ. Ʋ yɑ̀ jɛ́n, yɑ́ ɑ̀ ɡɑ pìí ɑ̀ nɑ wɑ́!' "
42016001	Zwezi swɩ̀n ʋ kɑrbɩɑ tə con, ʋ wʋ́: "Jɩjə tíú don nə wulə ʋ yɑ̀ jə lìù, ʋ nə ywɑ̀ŋɑ́ ʋ tʋtʋnɑn yuu. Bɑ mɑ bɑ̀ bɑ swɩ̀n ʋ con də, lìù tə, ʋ nə ywɑ̀ŋɑ́ ʋ tʋtʋnɑn yuu, tə ɡɩɡɩrɩ ʋ wiən tə.
42016002	Yuu tíú tə mɑ bon wɑ́, ʋ ɡɑ swɩ̀n, ʋ wʋ́: 'Bɛ̀ɛ̀ nə, ɑ̀ nə̀ń n yuu wɑ? Bɩrɩ nə, n nə tʋn n tʋtʋŋɩ tə nətʋ, n nə kʋ́ʋ̀ wɑ̀rɩ̀ ɑ̀ tʋtʋnɑn tə yuu n ywɑ̀ŋɑ́ tə yɩrɩ'.
42016003	Bɛɛ tə mɑ swɩ̀n ʋ tɩ̀ɑ̀n con, ʋ wʋ́: 'Aý yuu tíú tə wɑ́ dɩŋɩ nə ɑ̀ tʋtʋŋɩ tə wɑ. Aý dɑ̀ń wɑ́ fwɑ nətə? Aý bɑ dɩ̀ɑ̀n jə, sə ɑ̀ mɑ vɑrɑ ɑ̀ də́, cɑvɩrɑ ɡɑ wɑ́ jɑ nə, sə ɑ̀ lòrì, ɑ̀ də́.
42016004	Aý yə̀ə́ kʋ tə, ɑ̀ nə wɑ́ fwɑ. Mɑ́ŋɑ́ tə nə, ɑ̀ nə wɑ́ kwɩ̀n ɑ̀ bwɑ́lɩ́ tə nə, sə lɩ̀ɑ̀ wɑ́ jɑ nə, bɑ kə bɑ dìə̀ wɑ'.
42016005	Ʋ dɑ̀ń mɑ pɑ, ʋ yuu tíú jɩjɩŋɑ tə mɑmɑ bɑ̀ nədʋ nədʋ. Ʋ mɑ swɩ̀n təntən tíú tə con, ʋ wʋ́: 'Bɑɡɑlɩ nə wulə n mʋ̀ də ɑ̀ yuu tíú tə pwərə wɑ?'
42016006	Ʋ mɑ le wɑ́, ʋ wʋ́: 'Nʋɡɑ bɑrikiə bíí'. Bɛɛ tə mɑ swɩ̀n, ʋ wʋ́: 'Nə̀ń n jɩŋɩ sɑɡɩ tə nə, jə̀ń tɩɑ lɑlɑ, n pʋ́pʋ́nɩ́ bɑrikiə finu'.
42016007	Ʋ mɑ kʋ́ʋ̀ swɩ̀n ʋ don də con, ʋ wʋ́: 'Sə n mʋ̀, bɑɡɑlɩ nə wulə n yuu wɑ?' Ʋ də mɑ le, ʋ wʋ́: 'Mɩnɑ ɡɑnlwɑrɑn biənu'. Bɛɛ tə mɑ swɩ̀n ʋ con, ʋ wʋ́: 'Nə̀ń, n jɩŋɩ sɑɡɩ tə, pʋ́pʋ́nɩ́ biənɩɑ.'
42016008	Kʋ mʋ̀ lìù təntə, ʋ nə ywɑ̀ŋɑ́ tʋtʋnɑn tə yuu, ʋ nə yɩ ʋ nə tʋŋɑ kʋnkʋn yìə̀n tə, yuu tíú tə bʋ̀ɑ̀ ʋ nə, ʋ nə fwɑ kʋ swɩɑn təntə yɩrɩ. Kʋ yɩ cɩ́ɡɑ́, lɩ̀ɑ̀ tə, bɑ nə yɩ lʋʋ kʋ tə nə tɩ bɑ, yə̀ə́ swɩɑn bɑ doni lɩ̀ɑ̀ tə, bɑ nə yɑ poni lɩ̀ɑ̀".
42016009	Zwezi mɑ súrí lɑ́, ʋ wʋ́: "Yɑ́ ɑ̀ mʋ̀ nə swɩ̀n ɑ́ con, ɑ̀ wʋ́: Á jɑnɑ lʋʋ jɩjə kɑ tə, ɑ́ mɑ pɩ̀ɑ̀ dɑbɑrɑ. Mɑ́ŋɑ́ tə wɑ, ɑ́ wiən tə nə twí tə zwɛ̀, sə bɑ wɑ̀nɩ́ bɑ sɛ̀ ɑbɑ dii tə wɑ, tə nə bɑ́ cʋ̀ɡɑ̀.
42016010	Lìù tə, ʋ nə yɩ pùə́ nədʋ tíú yobii wɑ, ʋ wɑ́ yɑ̀ pùə́ nədʋ tíú yofɑrɑn tə də wɑ. Lìù tə, ʋ nə tʋŋɑ kʋnkʋn yìə̀n yobii wɑ, ʋ wɑ́ tʋn kʋnkʋn yìə̀n yofɑrɑn tə də wɑ.
42016011	Də ɑ́ nə wɑ̀ pùə́ nədʋ tɩ̀ɑ́n yɩn ɑ́ kʋnkʋn yìə̀n tətə, kɑ jɑ tʋn wɑɑ nə, wɑ̀ɑ̀ nə wɑ́ pɑ ɑbɑ cɩ́ɡɑ́ cɩ́ɡɑ́ wozəŋə tə, nɑɑɑ?
42016012	Də ɑ́ nə wɑ̀ pùə́ nədʋ tɩ̀ɑ́n yɩn də lìù don jɩjə wiən, wɑ̀ɑ̀ nə wɑ́ pɑ ɑbɑ jɩjə wiən tə, tə nə yɩ ɑ́ təntɩɑn nyiən?
42016013	Tʋtʋnbiu tə̀lə́, ʋ nə wɑ̀ɑ́ ʋ tʋŋɑ, ʋ pɩn yun tɩ̀ɑ́n bələ nə. Ʋ nə fwɑ kʋ, ʋ wɑ́ sóní ʋ don, ʋ ɡɑ dʋ́n ʋ don. Ʋ wɑ́ sɛ̀ ʋ don nii, ʋ ɡɑ vɩ ʋ don nii. Á wɑ̀rɩ̀ ɑ́ twɑ́ duən ɑ́ tʋŋɑ ɑ́ pɩn Yɩɩ, də tɩɑ yuu jɩjə nə".
42016014	Fɑrɩzɩɑn-bɑ tə, bɑ nə swə səbiu tə, cʋɡʋ Zwezi sʋ̀rɑ̀n tə, bɑ ɡɑ zɑ̀n bɑ wulə bɑ mʋŋɑ wɑ́.
42016015	Zwezi mɑ swɩ̀n bɑ con, ʋ wʋ́: "Á yɩ lɩ̀ɑ̀ tə, ɑ́ nə bɩrɩ ɑ́ tɩ̀ɑ̀n də, ɑ́ yɩ cɩ́ɡɑ́ tɩ̀ɑ́n ləzoni yɑ́ɑ́ con, yɑ́ Yɩɩ yə̀ə́ ɑ́ bɩcɑn tə wɑɑ tə. Kʋ tə kʋ nə jə funə ləzoni yɑ́ɑ́ con nə, yɑ wopʋ̀pʋ̀nʋ̀ Yɩɩ yɑ́ɑ́ con nə.
42016016	Kʋ jɩjʋ nə, kʋ yɑ̀ yɩ Yɩɩ nii tə, ʋ nə pɩn Moyizə nə sɑɡɑ tə, də Yɩɩ nii sʋ̀sʋ̀nɑ̀ sɑɡɑ tə yɑ̀ nə tʋŋɑ. Kʋ twi kʋ zɩɡɩ Zwɑnf1 nə. Kʋ kwɑ nə, bɑ swɩ̀n sʋywɑ́ŋʋ́, bɑ wʋ́, Yɩɩ wɑ́ də́ ʋ pɑ̀rɩ̀ tə, yɑ́ lìù də mɑmɑ yɑ ʋ kəni dɩ̀ɑ̀n, sə Yɩɩ də́ pɑ̀rɩ̀ ʋ yuu wɑ.
42016017	Lɑnworu tə də tɩɑ wɑ̀ɑ́ tə jɛ́n mwɑ́lɩ́ mwɑ́lɩ́, yɑ́ won ɡɑ wɑ̀rɩ̀ Yɩɩ nii tə mɑncɩn də kʋ cʋ̀ɡɑ̀.
42016018	Lìù tə mɑmɑ, ʋ nə dʋɡʋ ʋ kɑn, ʋ ɡɑ swe ʋ don, ʋ fwɑ bɑcwɑn. Yɑ́ lìù tə, ʋ nə swe kɑn tə, ʋ bɑrɩ nə dʋɡʋ, ʋ də fwɑ bɑcwɑn".
42016019	Zwezi mɑ sɩsɑrɩ, ʋ wʋ́: "Jɩjə tíú don nə yɩn lɑ́, ʋ nə zwɩ ɡɑnsɩɑn mwin, də ɡɑnkɩkɑlɑn nəpon tə dɩɩn mɑmɑ. Ʋ yɑ̀ wulə ywɑ́nɩ́ wɑ, ʋ ɡɑ də́ kʋ tə, kʋ nə ziən.
42016020	Lɑlɑŋʋ don də yɩn lɑ́, bɑ nə boŋə Lɑzɑrə, ʋ yɩrɑ nə súə́ də nʋrɑn. Ʋ yɑ̀ tə́ɡə́ jɩjə tíú tə dìə̀ mimii nə.
42016021	Ʋ yɑ̀ɑ́ pɩ̀ɑ̀, sə ʋ də́ womunə tə, tə nə nɑŋɑ wodiu tɑbɩlʋ tə yuu nə, tə twɩ. Kʋ nə dwən nətʋ, kukuri twi, tə dɑ̀lɩ̀ ʋ yɩrɑ nʋrɑn tə.
42016022	Dɩɩn don nə, zʋrʋ tə twi ʋ tɩ, yɑ́ mɑlɩkɛ tì wɑ́, tə jɑ vɑ Yɩɩ sɑ̀ń, Abərɑhɑmə səpuni nə. Jɩjə tíú tə də twi ʋ tɩ, bɑ mɑ ɡùrì wɑ́.
42016023	Jɩjə tíú tə wulə, ʋ də́ cɑ̀n zənzən tɩɡɑ bwɑ́lɩ́ tə nə. Ʋ zɩ̀n ʋ yɑ́ɑ́ ʋ kə yɩɩ, ʋ ɡɑ nɑ Lɑzɑrə, ʋ jə̀ə́ yɩŋʋnɩ Abərɑhɑmə səpuni nə.
42016024	Ʋ dɑ̀ń mɑ mɑ̀ nii, ʋ wʋ́: 'Aý nyɩnɑ Abərɑhɑmə dəri ɑ̀ yinəɡə, ɑ̀ nə də́ cɑ̀n zənzən mən tətə wɑ yɩrɩ. Tʋn Lɑzɑrə, sə ʋ kə ʋ jɩfʋɑ nii nɩ́ɑ́ wɑ, ʋ mɑ zùrì ɑ̀ nəndəli'.
42016025	Yɑ́ Abərɑhɑmə dɑ̀ń swɩ̀n, ʋ wʋ́: 'Aý bìú, lìí n tɩ̀ɑ̀n də, n nɩ wiən zənzən n tɩɑ yuu yɑnʋ tə wɑ. Yɑ́ Lɑzɑrə mʋ̀ yɑ lìù tə, ʋ nə dí cɑ̀n də cɑ̀n ʋ mɩɩ tə wɑ. Sɩ́ʋ́n nə, ʋ bɩcɑn dɑ̀ń zùrì, n mʋ̀ ɡɑ wulə cɑ̀n wɑ.
42016026	Kʋ tə nə dwən tətə, woru nəfɑrʋ wulə nə də ɑbɑ pwərə wɑ. Yɑ́ lɩ̀ɑ̀ tə, bɑ nə pɩ̀ɑ̀, sə bɑ zɩɡɩ ɑ́ con, bɑ bɑ̀ nə con kʋ wɑ̀rɩ̀. Nə də ɡɑ wɑ̀rɩ̀ ɑ́ con nə vəli'.
42016027	Jɩjə tíú tə mɑ swɩ̀n, ʋ wʋ́: 'Aý lòrì mʋ́, ɑ̀ nyɩnɑ, sə n tʋn Lɑzɑrə ɑ̀ nyɩnɑ dìə̀ wɑ nə.
42016028	Aý jɑ nubɩɑ bonu lɑ́ nə. Tʋn Lɑzɑrə, sə ʋ vɑ ʋ swɩ̀n bɑ con, sə bɑ də dɑ̀n kɑ́ bɑ̀ cɑ̀n bwɑ́lɩ́ kʋ tə nə'.
42016029	Abərɑhɑmə mɑ le, ʋ wʋ́: 'N nubɩɑ tə jə Yɩɩ nii tə, ʋ nə pɩn Moyizə nə sɑɡɑ tə, də Yɩɩ nii sʋ̀sʋ̀nɑ̀ sɑɡɑ tə. Bɑ mɛ, sə bɑ twɑ́ sʋɡʋ tə nii nə, kʋ nə pʋ́pʋ́nɩ́ sɑɡɑ tə wɑ'.
42016030	Jɩjə tíú tə swɩ̀n, ʋ wʋ́: 'Kʋ cɩcɩ wɑ̀ yí, ɑ̀ nyɩnɑ Abərɑhɑmə. Lìù dɑ̀ń nə pìí ʋ nɑn tɩɡɑ con nə, ʋ vɑ ʋ yí bɑ, bɑ wɑ́ vəvəri bɑ kwɑ, bɑ mɑ sɑ́ bɑ cʋnɑ'.
42016031	Yɑ́ Abərɑhɑmə tə swɩ̀n ʋ con, ʋ wʋ́: 'Də bɑ nə bɑ́ sɛ̀ Yɩɩ nii tə, ʋ nə pɩn Moyizə nə sɑɡɑ tə nii, də Yɩɩ nii sʋ̀sʋ̀nɑ̀ sɑɡɑ tə nii, bɑ bɑ́ sɛ̀ lìù don də nii, də kʋ tíú nə swə, sə ʋ nɑn tɩɡɑ wɑ də'."
42017001	Zwezi swɩ̀n ʋ kɑrbɩɑ tə con nə, ʋ wʋ́: "Yìə̀n wɑ́ yɑ̀ lɑ́, tə nə wɑ́ pɑ lɩ̀ɑ̀ dʋɡʋ Yɩɩ cwəŋə tə kɑ jɛ́n. Yɑ́ lɛɛ wulə də lìù tə, ʋ nə pɩn ləzoni fwɑ cʋnɑ!
42017002	Kʋ wɑ́ kʋkwɑnɩ kʋ tíú con nə, də bɑ nə vwə kɑpɑn nəfɑrʋ ʋ bɩɑn nə, bɑ dɩ mʋʋ nɩ́ɑ́ wɑ, də ʋ nə pɑ bɑ lɑbwɑnɑ tʋn cʋnɑ.
42017003	Á cɩɑ ɑ́ tɩ̀ɑ̀n nə zəni! Də lìù tə, ʋ yɩ n nubiu Kərisə yɩrɩ, nə fwɑ cʋnɑ, swɩ̀n ʋ con də n yɑŋwɩɑn mɑmɑ. Yɑ́ də ʋ nə vəvəri ʋ kwɑ, ʋ mɑ sɑ́ ʋ cʋnɑ tə, sə n kwɛn tə n lɩ n də wɑ́ pwərə wɑ.
42017004	Də n nubiu nə cʋ̀ɡʋ̀ n nə, nɛɛ bɑrpɛ də dɩɩn nədʋ wɑ, yɑ́ də kʋ nɛɛ təntə mɑmɑ, ʋ yɑ̀ɑ́ bɑ̀ ʋ swɩ̀n n con də, ʋ pɩ̀ɑ̀, sə ʋ vəvəri ʋ kwɑ, ʋ mɑ sɑ́ ʋ cʋnɑ tə, sə n də kwɛn tə n lɩ ʋ pwərə wɑ".
42017005	Tʋntʋnɑ tə swɩ̀n Yuu-Tiu con, bɑ wʋ́: "Pɑ nə wɑɑ tə, nə nə kəni n nə súrí wuuu!"
42017006	Ʋ mɑ le, ʋ wʋ́: "Də ɑ́ nə keni ɑ́ wɑɑ Yɩɩ nə mɑncɩn tətə, yɑ́ kʋ ɡɑ yɩ ndə wobiu nəmɑnbiə nə, ɑ́ wɑ̀ɑ́ tɩ̀ʋ́ nəfɑrʋ con, ɑ́ swɩ̀n: 'Gʋ n zɑ̀n n vɑ n cwɛn mʋʋ tə wɑ!' Yɑ́ kʋ wɑ́ sɛ̀ ɑ́ nii".
42017007	Zwezi kʋ́ʋ̀ mɑ swɩ̀n, ʋ wʋ́: "Á wɑ lìù mɑmɑ bɑ́ sɛ̀, ʋ fwɑ yoo kʋ tə: Lìù nə jə tʋtʋnbiu, ʋ nə vəli kɑ́rɑ́ ʋ vɑ̀rɩ̀, nə ɑ̀ yə̀ə́ ʋ cɩ̀ vɑ̀nɑ́ nə, də ʋ nə pìí ʋ bɩ̀ɑ̀n, kʋ tíú tə bɑ́ swɩ̀n ʋ con də, ʋ bɑ̀ lɑlɑ, sə ʋ də́.
42017008	Ʋ wɑ́ swɩ̀n tʋtʋnbiu tə con nə, ʋ wʋ́: 'Kwɛn wodiu, n kə duən nə, zʋ n tʋtʋnɡɑnɑn, n tì ɑ̀ wodiu, n tún n pɑ nə, ɑ̀ də́ ɑ̀ ɡɑ nywɩ̀n. Kʋ kwɑ nə, sə n də dɑ̀ń də́, n ɡɑ nyʋ'.
42017009	Tʋtʋnbiu tə bɑ́ jɑ jʋ̀nɑ̀ ʋ nə, ʋ nə tʋn kʋ tʋtʋŋɩ tə, ʋ pɑ wɑ́ tə yɩrɩ?
42017010	Mə kʋ yɑ̀ nətʋ, kʋ pɑ ɑ́ də nə: Mɑ́ŋɑ́ tə nə, ɑ́ nə wɑ́ fwɑ kʋ tə mɑmɑ, bɑ nə yɑ̀ bɩrɩ ɑbɑ, ɑ́ swɩ̀ɑ́n, ɑ́ wʋ́: 'Nə yɑ tʋtʋnbɩɑ, kʋ yɑ nə tʋtʋŋɩ, nə nə tʋn mʋ̀ʋ́'."
42017011	Zwezi twɑ́ Sɑmɑri də Gɑlile nɑɡwɑnɛɛ sʋswɩɑn tə wɑ, ʋ kɛ̀ń, ʋ mɑ vəli Zwerizɑlɛmə.
42017012	Ʋ nə vəli ʋ zʋ tɩʋ don wɑ nə, ʋ nə zwɩ, də dɑyɑrɑnf1 fuɡə nə tə bɩ̀ɑ̀n, sə tə jə́rí wɑ́. Bɑ twi, bɑ zɩɡɑ yɩŋʋnɑ, bɑ ɡɑ bubwi, bɑ wʋ́:
42017013	"Kɑrnyɩnɑ Zwezi, dəri nə yinəɡə!"
42017014	Zwezi nɩ bɑ, ʋ ɡɑ swɩ̀n bɑ con, ʋ wʋ́: "Á vələ ɑ́ bɩrɩ ɑ́ tɩ̀ɑ̀n Zwifə-bɑ Yɩɩ joŋwɑnɑ tə nə!" Mɑ́ŋɑ́ tə wɑ, bɑ nə pìí bɑ vələ lɑ́ nə, bɑ dɑyɑn tə zwɛ̀, bɑ ɡɑ jì ləzwənzəŋə.
42017015	Bɑ wɑ lìù don nə nɩ də, ʋ yɩrɑ tə zùrì, ʋ pìí ʋ nɛɛ tə nə, ʋ bɩ̀ɑ̀n, ʋ ɡɑ zɩ̀n ʋ kori, ʋ kə yɩɩ nə, ʋ bwɩ Yɩɩ nə.
42017016	Ʋ twi ʋ bɑ̀, ʋ tʋ Zwezi nɛɛ nə, ʋ ɡɑ kə ʋ lɛ̀ɛ̀. Kʋ mʋ̀ bɛɛ təntə yɑ̀ yɩ Sɑmɑri tíú.
42017017	Zwezi dɑ̀ń mɑ swɩ̀n, ʋ wʋ́: "Bɑ mɑmɑ fuɡə tə nɩ yɑzurə. Kʋ tɑ̀ cɩ́ɡɑ́ nɑɑɑ? Sə bɑ nʋɡʋ tə duən tə wɑ yə̀n?
42017018	Bɑ lìù mɑmɑ wɑ̀ bʋ́n, sə ʋ pìí ʋ bɑ̀ ʋ kə Yɩɩ lɛ̀ɛ̀, kʋ nə tɑ̀ də vee wɑ̀ tə?"
42017019	Zwezi dɑ̀ń mɑ swɩ̀n ʋ con, ʋ wʋ́: "Zɑ̀n, n vɑ! N nə keni n wɑɑ ɑ̀ mʋ̀ nə wuuu tə yɩrɩ, Yɩɩ jon mʋ́".
42017020	Dɩɩn don nə, Fɑrɩzɩɑn-bɑ tə twi, bɑ bwe Zwezi, bɑ wʋ́: "Mɑ́ŋɑ́ kwɑ nə, Yɩɩ wɑ́ zɩɡɩ ʋ də́ pɑ̀rɩ̀ tə?" Ʋ mɑ le bɑ, ʋ wʋ́: "Yɩɩ pɑ̀rɩ̀ tə yɩ kʋ yɑ̀ɑ́ bɑ̀ kʋ pɑ, bɑ wɑ̀nɩ́ bɑ nɑ kʋ.
42017021	Bɑ bɑ́ swɩ̀n, bɑ wʋ́: 'Á nəŋə, kʋ wulə yəbə!' Nə ɑ̀ yə̀ə́: 'Kʋ wulə lɑ́ con!' Yɩɩ wulə ʋ də́ ʋ pɑ̀rɩ̀ tə ɑ́ tətəŋi wɑ".
42017022	Ʋ dɑ̀ń mɑ swɩ̀n ʋ kɑrbɩɑ tə con, ʋ wʋ́: "Mɑ́ŋɑ́ don wɑ́ bɑ̀, ɑ́ nə wɑ́ pɩ̀ɑ̀, sə ɑ́ nɑ Ləzwənə-Biuf1 dɩɑn tə tə wɑ dɩɩn nədʋ cɩcɩ, yɑ́ ɑ́ bɑ́ wɑ̀nɩ́ kʋ ɑ́ nɑ.
42017023	Bɑ wɑ́ swɩ̀n ɑ́ con, bɑ wʋ́: 'Á ywɑ̀ŋɑ́ yəbə!' Nə ɑ̀ yə̀ə́: 'Á ywɑ̀ŋɑ́ lɑ́ con!' Yɑ́ ɑ́ dɑ̀nɑ̀ kɑ́ vɑ lɑ́, ɑ́ dɑ̀nɑ̀ kɑ́ dəri ɑ́ vɑ lɑ́ nə.
42017024	Ndə dwɑ̀ pɩpɩlʋ nə yɑ̀ɑ́ pɩpɩlɩ lɑnworu tə wɑ, kʋ zɩɡɩ kʋ də̀ń nə, kʋ pɩ̀rʋ̀ kʋ jɑ vɑ kʋ yuu nə, mə nətʋ tə Ləzwənə-Biu tə wɑ́ yɑ̀ ʋ dɩɩn tə nə, ʋ nə wɑ́ pìí ʋ bɑ̀.
42017025	Yɑ́ kʋ dɑ̀ń mɛ, sə ʋ də́ cɑ̀n zənzən, sə zə̀n lɩ̀ɑ̀ ɡɑ vɩ wɑ́.
42017026	Mɑ́ŋɑ́ tə, Ləzwənə-Biu tə nə wɑ́ pìí ʋ bɑ̀, yìə̀n tə wɑ́ yɑ̀ ndə tə nə yɩn nətʋ Nowef1 mɑ́ŋɑ́ tə wɑ.
42017027	Kʋ mɑ́ŋɑ́ tə wɑ, lɩ̀ɑ̀ tə yɑ̀ də́, bɑ nywɩ̀n, bɑ swe duən nə, də bɑ swe bɑ bwɩ̀ɩ́ lɩ̀ɑ̀ yuu wɑ, kʋ jɑ vɑ dɩɩn tə, Nowe nə zʋɑ nɩ́ɑ́ yuu bori nəfɑrʋ tə wɑ. Dwɑ̀ nəfɑrʋ tə dɑ̀ń twi, kʋ ɡʋ bɑ mɑmɑ.
42017028	Kʋ wɑ́ yɑ̀ ndə lɩ̀ɑ̀ tə, bɑ nə yɩ lɑ́ Lɔtəf1 mɑ́ŋɑ́ tə wɑ. Lɩ̀ɑ̀ tə yɑ̀ɑ́ də́, bɑ nywɩ̀n, bɑ yə̀ bɑ ɡɑ yoli, bɑ dwì, bɑ ɡɑ lwè dii.
42017029	Yɑ́ mɑ́ŋɑ́ tə, Lɔtə nə nɑn Sodɔmə tɩʋ wɑ, mən də jirəbuu dwɑ̀ twi tə nɑ̀, tə ɡʋ bɑ mɑmɑ.
42017030	Mə kʋ wɑ́ yɑ̀ nətʋ, mɑ́ŋɑ́ tə, Ləzwənə-Biu tə nə wɑ́ bɑ̀.
42017031	Kʋ mɑ́ŋɑ́ tə nə, lìù tə, ʋ nə wɑ́ yɑ̀ dəyuu wɑ, kʋ́ʋ̀ wɑ̀ mɛ, sə ʋ cú, ʋ zʋ dìə̀ wɑ, ʋ tì ʋ zɩlɑ tə nə wulə lɑ́. Mə kʋ wɑ́ yɑ̀ nətʋ, kʋ pɑ lìù tə nə, ʋ nə wɑ́ yɑ̀ kɑ́rɑ́ wɑ, ʋ kʋ́ʋ̀ wɑ̀ mɛ, sə ʋ pìí ʋ bɑ̀ sɑ̀ń.
42017032	Á lie ɑ́ tɩ̀ɑ̀n Lɔtə kɑn tə yoo!
42017033	Lìù tə, ʋ nə wɑ́ pɩ̀ɑ̀ ʋ tɩ̀ɑ̀n nə, sə ʋ jon ʋ mɩɩ tə, ʋ wɑ́ kwɩ̀n kʋ nə. Yɑ́ lìù tə, ʋ nə wɑ́ kwɩ̀n ʋ mɩɩ tə nə, wɑ́ nɑ mɩɩ, kʋ nə bɑ zwɛ̀ Yɩɩ con.
42017034	Aý mʋ̀ nə swɩ̀n kʋ ɑ́ con, ɑ̀ wʋ́: Kʋ tɩtɩn təntə nə, lɩ̀ɑ̀ bələ wɑ́ piən ɡədoo yuu. Yɩɩ wɑ́ tì ʋ don, ʋ ɡɑ yɑ́ ʋ don lɑ́.
42017035	Kɑnɑ bələ wɑ́ ɡɑ̀ mun duən nə nʋŋʋ yuu wɑ. Yɩɩ wɑ́ tì ʋ don, ʋ ɡɑ yɑ́ ʋ don lɑ́.
42017036	[Bɑrɑ bələ wɑ́ yɑ̀ kɑ́rɑ́ wɑ, Yɩɩ wɑ́ tì ʋ don, ʋ ɡɑ yɑ́ ʋ don lɑ́.]"
42017037	Kɑrbɩɑ tə mɑ bwe wɑ́, bɑ wʋ́: "Yuu-Tiu yə̀n nə nə, kʋ mʋ̀ təntə wɑ́ fwɑ?" Ʋ mɑ le, ʋ wʋ́: "Bwɑ́lɩ́ tə nə, wotɩɡʋ nə wulə, dilən də yɑ̀ɑ́ kun duən nə lɑ́".
42018001	Zwezi kʋ́ʋ̀ sɩsɑrɩ zwɑnsɩsɑrɑ kʋ tə. Ʋ bɩrɩ ʋ kɑrbɩɑ tə nə, sə bɑ mɑ lwɑrɩ də, bɑ jɩ̀ɑ̀n mɛ, sə tə dɑ̀n mɑ́ŋɑ́ mɑmɑ yɩjʋnɩ wɑ.
42018002	Ʋ mɑ swɩ̀n, ʋ wʋ́: "Lìù don nə wulə, ʋ nə bʋ̀rɩ̀ bʋ̀rɑ̀ tɩʋ don nə. Ʋ bɑ Yɩɩ zìlí, ʋ ɡɑ bɑ ləzwənə tì, ʋ mɑ fwɑ won tətə.
42018003	Kʋ mʋ̀ tɩʋ təntə wɑ, kɑdənu don də wulə lɑ́ nə, ʋ twi, mɑ́ŋɑ́ mɑmɑ, ʋ yí wɑ́, sə ʋ bʋ̀rɩ̀ ʋ bʋ̀rɑ̀. Ʋ yɑ̀ɑ́ swɩ̀n bɛɛ tə con nə, ʋ wʋ́: 'Bʋ̀rɩ̀ ɑ̀ də ɑ̀ jɑrɩ don tə bʋ̀rɑ̀ tə!'
42018004	Lìù nə bʋ̀rɩ̀ bʋ̀rɑ̀ tə vɩɡɑ kʋ nɛɛ kɑpʋpʋ. Kʋ kwɑ nə, ʋ mɑ bɑ̀ ʋ swɩ̀n ʋ tɩ̀ɑ̀n con nə, ʋ wʋ́: 'Aý cɩ́ɡɑ́ bɑ Yɩɩ zìlí, ɑ̀ ɡɑ bɑ ləzwənə tì, ɑ̀ mɑ fwɑ won tətə.
42018005	Yɑ́ kɑdənu wɑ̀ tə nə wʋwɑlɩ nə tə yɩrɩ, ɑ̀ wɑ́ bʋ̀rɩ̀ ʋ bʋ̀rɑ̀ tə. Kʋ nə tɑ̀ kʋ mʋ̀, ʋ wɑ́ bɑ̀ mɑ́ŋɑ́ mɑmɑ, ʋ jɑ ɑ̀ bɩɑn nə'."
42018006	Kʋ kwɑ nə, Yuu-Tiu tə mɑ swɩ̀n, ʋ wʋ́: "Á cʋɡɑ kʋ tə, lìù wʋlʋnyɩn tə nə bʋ̀rɩ̀ bʋ̀rɑ̀ nə swɩ̀n!
42018007	Mə Yɩɩ wɑ́ twɑ́ nətʋ, ʋ mɑ pɑ cɩ́ɡɑ́ tə, ɑ́ nə lòrì ʋ con tɩtɩn də yɩcɑʋ. Ʋ bɑ́ dɩ́ɑ́n, ʋ mɑ sɑn bɑ.
42018008	Aý mʋ̀ nə swɩ̀n kʋ ɑ́ con nə də, ʋ wɑ́ pɑ bɑ cɩ́ɡɑ́ tə, bɑ nə pɩ̀ɑ̀ tə lɑlɑ. Yɑ́ mɑ́ŋɑ́ tə, Ləzwənə-Biuf1 tə nə wɑ́ bɑ̀, ʋ wɑ́ nɑ lɩ̀ɑ̀, bɑ nə keni bɑ wɑɑ Yɩɩ nə lɩ̀ɑ̀ tə wɑ, bɑ nə wulə tɩɑ yuu nɑɑɑ?"
42018009	Zwezi sɩsɑrɩ zwɑnsɩsɑrɑ kʋ tə, ʋ pɑ lɩ̀ɑ̀ tə nə, bɑ nə bʋŋɑ də, bɑ yɩ cɩ́ɡɑ́ tíú Yɩɩ yɑ́ɑ́ nə, bɑ ɡɑ bɑ bɑ duən tə jələ.
42018010	Ʋ swɩ̀n, ʋ wʋ́: "Bɑrɑ bələ vələ Zwifə-bɑ Yɩɩ dìə̀ wɑ, sə bɑ jʋn Yɩɩ. Ʋ don yɩ Fɑrɩzɩɑn, ʋ don mɑ yɩ lɑnpolɩnʋ.
42018011	Fɑrɩzɩɑn tə zɩɡɑ ʋ cɩcɩ, ʋ ɡɑ jʋ̀nɩ̀ Yɩɩ, ʋ wʋ́: 'Yɩɩ, ɑ̀ keni n lɛ̀ɛ̀, ɑ̀ nə tɑ̀ ndə ləzoni tə duən nə, bɑ nə yɩ lɩ̀ɑ̀ tə, bɑ nə vɩrɩ lɩ̀ɑ̀ wiən də dɩ̀ɑ̀n, də lɩ̀ɑ̀, bɑ nə tʋŋɑ kʋnkʋn yoo, də lɩ̀ɑ̀, bɑ ɡɑ cwɑ̀rɩ̀ tə yɩrɩ. Aý keni n lɛ̀ɛ̀, ɑ̀ nə tɑ̀ ndə lɑnpolɩnʋ ʋ tə nə yɩrɩ.
42018012	Aý vwe ɑ̀ nii nɛɛ bələ dɩɑn bɑrpɛ wɑ. Yɑ́ ɑ̀ ɡɑ pɩn mʋ́ won mɑmɑ, ɑ̀ nə nɩ fuɡə nii nyiən'.
42018013	Lɑnpolɩnʋ tə mʋ̀ ɡɑ zɩɡɑ dìə̀ tə vɑ̀n don nə. Ʋ wɑ̀rɩ̀ ʋ yɑ́ɑ́ tətə ʋ zɩ̀n, ʋ keni yɩɩ nə. Yɑ́ ʋ dɑ̀ń yɩ ʋ wulə ʋ zɛ ʋ jɩ̀ɑ̀n, ʋ ɡɑ swɩ̀n, ʋ wʋ́: 'Yɩɩ dəri ɑ̀ yinəɡə ɑ̀ yɩ cʋnɑ lìù!' "
42018014	Zwezi mɑ kʋ́ʋ̀ swɩ̀n, ʋ wʋ́: "Aý mʋ̀ nə swɩ̀n kʋ ɑ́ con də, kʋ mʋ̀ bɛɛ təntə nɩ cɩ́ɡɑ́ Yɩɩ yɑ́ɑ́ con, ʋ jɑ pìí ʋ vɑ ʋ dìə̀. Yɑ́ kʋ nə tɑ̀ Fɑrɩzɩɑn tə mʋ̀. Lìù tə mɑmɑ, ʋ nə wɑ́ zɩ̀n ʋ tɩ̀ɑ̀n kʋ tíú wɑ́ cú. Yɑ́ lìù tə, kʋ tíú nə wɑ́ kə ʋ tɩ̀ɑ̀n tɩɑ, Yɩɩ wɑ́ zɩ̀n kʋ tíú yɩɩ nə".
42018015	Lɩ̀ɑ̀ yɑ̀ jɩn bìsɩ́nɑ́ bɑ bɑ̀ Zwezi con, sə ʋ dwen bɑ yɩrɑ. Zwezi kɑrbɩɑ tə nə nɩ kʋ nətʋ, bɑ dɑ̀ń wulə bɑ cɑɡɑ bɑ nii nə.
42018016	Yɑ́ Zwezi pɩn bɑ jɑ bìsɩ́nɑ́ tə, bɑ fɑ̀rʋ́ bɑ yí lɑ́, ʋ ɡɑ swɩ̀n, ʋ wʋ́: "Á yɑ́ɡɑ́ bìsɩ́nɑ́ tə, sə bɑ bɑ̀ ɑ̀ con nə! Á dɑ̀nɑ̀ kɑ́ cɩ̀ bɑ nə! Yɩɩ pɑ̀rɩ̀ tə nə yɩ bɑ tə, bɑ nə yɩ ndə bɑ nə nyiən.
42018017	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Də lìù nə bɑ́ sɛ̀, ʋ jì ndə bisɩmɑɑ, ʋ bɑ wɑ̀nɩ́ Yɩɩ pɑ̀rɩ̀ tə wɑ ʋ zʋ".
42018018	Zwifə-bɑ yuu tíú don lòrì Zwezi, ʋ wʋ́: "Kɑrnyɩnɑ n yɩ pubwɑnʋ tíú. Bɛ̀ɛ̀ nə ɑ̀ mɛ, sə ɑ̀ fwɑ, sə ɑ̀ mɑ nɑ mɩɩ tə, kʋ nə bɑ zwɛ̀ Yɩɩ con?"
42018019	Zwezi mɑ le wɑ́, ʋ wʋ́: "Bɛ̀ɛ̀ nə pɩn, n mɑ boŋə pubwɑnʋ tíú? Lìù tə̀lə́, ʋ nə yɩ pubwɑnʋ tíú, də kʋ nə tɑ̀ Yɩɩ cɩcɩ.
42018020	N yə̀ə́ Yɩɩ nii yìə̀n tə, ʋ nə pɩn Moyizə: 'Dɑ̀n kɑ́ cwɑ̀rɩ̀! Dɑ̀n kɑ́ ɡʋ! Dɑ̀n kɑ́ ŋʋ! Dɑ̀n kɑ́ kʋnɑ kʋnkʋn, n kə lìù nii nə! Zìlí n nuu də n nyɩnɑ nii!' "
42018021	Bɛɛ tə le, ʋ wʋ́: "Aý twɑ́ tə mʋ̀ Yii nii yìə̀n təntə mɑmɑ nii nə, də ɑ̀ tə yɑ bisɩmɑɑ".
42018022	Zwezi nə nì kʋ mʋ̀ təntə nətʋ, ʋ swɩ̀n ʋ con, ʋ wʋ́: "Won nədʋ tə nə ɡɑ, sə n fwɑ: Yə̀ tə tə mɛ, n nə jə, n ɡɑ tɑ̀rɑ̀ səbiu tə n pɑ zʋrɑ nə. Yɑ́ n wɑ́ nɑ wiən tə, kwənə nə dɑ́ɑ́, Yɩɩ sɑ̀ń nə. Kʋ kwɑ nə, n dɑ̀ń bɑ̀, n twɑ́ ɑ̀ nə".
42018023	Yɑ́ mɑ́ŋɑ́ tə wɑ, bɛɛ tə nə nì tə sʋ̀rɑ̀n təntə, ʋ pùə́ cʋ̀ɡʋ̀ mɩ́ɑ́mɩ́ɑ́n, ʋ yɑ̀ nə yɩ jɩjə nəfɑrʋ tíú yɩrɩ.
42018024	Zwezi nə nɑ də, ʋ pùə́ cʋ̀ɡʋ̀ tə, ʋ swɩ̀n, ʋ wʋ́: "Kʋ cɑ̀ zəni, kʋ pɑ jɩjə tɩ̀ɑ́n nə, sə bɑ zʋ Yɩɩ pɑ̀rɩ̀ tə wɑ.
42018025	Nyʋɡʋmɑ kɑ twɑ́ ɡɑncɩɩn bʋʋ kʋ nɑn, yɩ mwɑ́lɩ́, kʋ doni jɩjə tíú nə pɩ̀ɑ̀, sə ʋ zʋ Yɩɩ pɑ̀rɩ̀ tə wɑ".
42018026	Lɩ̀ɑ̀ tə, bɑ nə cʋɡɑ Zwezi tə, swɩ̀n, bɑ wʋ́: "Kʋ nə yɩ nətʋ, wɑ̀ɑ̀ nə wɑ́ nɑ mɩɩ tə, kʋ nə bɑ zwɛ̀ Yɩɩ con?"
42018027	Zwezi mɑ le, ʋ wʋ́: "Won tə, ləzoni nə wɑ̀rɩ̀ bɑ fwɑ, Yɩɩ mʋ̀ wɑ̀ɑ́ kʋ ʋ fwɑ".
42018028	Piyɛrə dɑ̀ń mɑ swɩ̀n, ʋ wʋ́: "Ywɑ̀ń, nə dʋɡʋ nə wiən mɛ, nə ɡɑ twɑ́ n nə".
42018029	Zwezi mɑ swɩ̀n bɑ con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù nə tɑɑ Yɩɩ pɑ̀rɩ̀ tə yɩrɩ, ʋ nɑn ʋ ɡɑ yɑ́ ʋ sɑ̀ń, nə ɑ̀ yə̀ə́ ʋ kɑn, də ʋ nubɩɑ, də ʋ nuu, də ʋ nyɩnɑ, də ʋ bɩɑ,
42018030	kʋ tíú wɑ́ nɑ ʋ doni kʋ tə, ʋ nə dʋɡʋ tɩɑ yuu wɑ yəbə. Yɑ́ mɑ́ŋɑ́ kʋ tə wɑ, də mɑ́ŋɑ́ tə mɛ, kʋ nə bɩ̀ɑ̀n, ʋ wɑ́ nɑ mɩɩ tə, kʋ nə bɑ zwɛ̀ Yɩɩ con".
42018031	Zwezi jɩn ʋ kɑrbɩɑ fuɡə bələ tə, ʋ kə ʋ con, ʋ ɡɑ swɩ̀n bɑ con, ʋ wʋ́: "Á cʋɡɑ zəni, nə wulə cwəŋə wɑ, nə vələ Zwerizɑlɛmə, yɑ́ mə lɑ́ nə, Yɩɩ nii sʋ̀sʋ̀nɑ̀ tə níə́ sʋ̀rɑ̀n tə mɑmɑ, bɑ nə swɩ̀n Ləzwənə-Biuf1 tə yuu wɑ́, nii wɑ́ sú.
42018032	Bɑ wɑ́ jɑ wɑ́, bɑ pɑ lɩ̀ɑ̀ tə nə, bɑ nə bɑ nə yə̀rì Yɩɩ. Bɑ wɑ́ mʋn wɑ́, bɑ twɩn wɑ́, bɑ pi mɩmɩɑn, bɑ kə ʋ yuu wɑ.
42018033	Bɑ wɑ́ mɑ̀ wɑ́, ʋ yɩrɑ lɑ́, bɑ ɡɑ ɡʋ wɑ́. Yɑ́ dɩɑn bɑtwɑ nii nə, Yɩɩ wɑ́ pìí ʋ bwin wɑ́, ʋ lɩ tɩɑn wɑ".
42018034	Kɑrbɩɑ tə wɑ̀ kʋ də̀ń nì mɑncɩn də. Tə sʋ̀rɑ̀n təntə də̀ń yɑ̀ sə̀ɡə̀. Yɑ́ bɑ yɑ̀ ɡɑ yə̀rì yoo tə, Zwezi nə swɩ̀n.
42018035	Dɩɩn don nə, Zwezi bwələ tɩʋ, bɑ nə boŋə 'Zweriko'. Liliu don yɑ̀ jə̀ə́ cwəŋə yuu, ʋ lòrì.
42018036	Ʋ nì də, lɑlʋʋ tə nə lɛ tə, ʋ mɑ bwe, ʋ wʋ́: "Bɛ̀ɛ̀ nə?"
42018037	Bɑ mɑ swɩ̀n ʋ con də, kʋ yɩ Zwezi, ʋ nə yɩ Nɑzɑrɛtə tíú tə nə twɑ́ lɑ́ nə ʋ lɛ.
42018038	Ʋ dɑ̀ń mɑ bubwi, ʋ kə ʋ nə, ʋ wʋ́: "Pɩ̀ʋ́ Dɑvidə nɑ̀ʋ́, Zwezi, dəri ɑ̀ yinəɡə!"
42018039	Bɑ tə, bɑ nə wulə yɑ́ɑ́ nə, bɑ vəli tə cɑɡɑ ʋ nii nə, bɑ wʋ́, ʋ pú ʋ nii lɑ́. Yɑ́ ʋ tə kwɛn ʋ bubwi zənzən, ʋ wʋ́: "Dɑvidə nɑ̀ʋ́ dəri ɑ̀ yinəɡə!"
42018040	Zwezi mɑ zɩɡɩ, ʋ ɡɑ pɑ, bɑ jɑ wɑ́ bɑ bɑ̀ ʋ con. Mɑ́ŋɑ́ tə nə, bɑ nə jɩn wɑ́, bɑ yí lɑ́, Zwezi bwe wɑ́, ʋ wʋ́:
42018041	"Bɛ̀ɛ̀ nə n pɩ̀ɑ̀, sə ɑ̀ fwɑ ɑ̀ pɑ mʋ́?" Ʋ mɑ le, ʋ wʋ́: "Yuu-Tiu pɑ, sə ɑ̀ kʋ́ʋ̀ nɑ".
42018042	Zwezi mɑ swɩ̀n ʋ con, ʋ wʋ́: "N kəni n wɑɑ ɑ̀ mʋ̀ nə. Kʋ mʋ̀ yɩrɩ nə, sə n yɩ́ɑ́ tə pìí tə nɑ lɑ́. Yɩɩ jon mʋ́".
42018043	Nɑɑ nədʋ, də ʋ nɑ lɑ́, ʋ ɡɑ twɑ́ Zwezi kwɑ, də ʋ bwɩ Yɩɩ nə. Lɩ̀ɑ̀ tə mɑmɑ nɩ kʋ nətʋ. Yɑ́ bɑ dɑ̀ń ɡɑ wulə bɑ bwɩ Yɩɩ nə.
42019001	Zwezi yɑ̀ twɑ́ Zweriko tɩʋ wɑ, ʋ lɛ.
42019002	Bɛɛ don yɑ̀ wulə lɑ́, bɑ nə boŋə Zɑswe. Ʋ yɑ̀ yɩ lɑnpolɩnʋ yuu tíú, ʋ ɡɑ yɩ jɩjə tíú.
42019003	Ʋ yɑ̀ pɩ̀ɑ̀, sə ʋ nɑ lìù tə, ʋ nə yɩ Zwezi. Yɑ́ ʋ nə yɩ ləzwənkukuə, tə pɩn ʋ wɑ̀rɩ̀ Zwezi ʋ nɩ, lɑlʋʋ tə yɑ̀ nə púə́ ʋ yuu nə yɩrɩ.
42019004	Zɑswe dɑ̀ń mɑ dəri, ʋ vɑ yɑ́ɑ́ cwəŋə tə yuu, Zwezi nə wɑ́ twɑ́. Ʋ dɩ̀ tɩ̀ʋ́ yuu, sə ʋ mɑ wɑ̀nɩ́ ʋ nɑ Zwezi, ʋ nə wɑ́ lɛ.
42019005	Zwezi nə twi, ʋ yí kʋ bwɑ́lɩ́ təntə, ʋ zɩ̀n ʋ yɑ́ɑ́ yɩɩ nə, ʋ ɡɑ swɩ̀n Zɑswe con, ʋ wʋ́: "Zɑswe, cú tɩɑ lɑlɑ! Kʋ mɛ, sə ɑ̀ zə̀n zʋrʋ n dìə̀ wɑ".
42019006	Zɑswe dɑ̀ń pìí lɑlɑ, ʋ cú tɩɑ, ʋ ɡɑ jɑ Zwezi ʋ zʋ ʋ dìə̀ də pupwən.
42019007	Lɩ̀ɑ̀ tə mɑmɑ nə nɩ kʋ nətʋ, bɑ ŋʋŋwɩn, bɑ ɡɑ swɩ̀n, bɑ wʋ́: "Bɛɛ wɑ̀ tə zɑ̀n ʋ vɑ ʋ zʋrʋ cʋnɑ lìù wɑ̀ tə dìə̀ wɑ".
42019008	Zɑswe dɑ̀ń mɑ fɑ̀rʋ́ ʋ yí Yuu-Tiu yɩrɑ, ʋ ɡɑ swɩ̀n, ʋ wʋ́: "Yuu-Tiu nə̀ń, ɑ̀ wɑ́ pɑ ɑ̀ jɩjə tə fɑn zʋrɑ nə. Aý nə ɡɩɡɩrɩ lìù, ɑ̀ jon ʋ won, ɑ̀ wɑ́ pìí ɑ̀ pɑ kʋ tíú tə, kʋ won tə nɛɛ bɑnɩɑ".
42019009	Zwezi mɑ swɩ̀n Zɑswe con, ʋ wʋ́: "Zə̀n kʋ tə, Yɩɩ jon lɩ̀ɑ̀ tə, bɑ nə wulə dìə̀ təntə wɑ, bɑ cʋnɑ wɑ. Zɑswe də bɩrɩ də, ʋ yɩ Abərɑhɑmə nɑ̀ʋ́ cɩ́ɡɑ́.
42019010	Ləzwənə-Biuf1 tə yɩ ʋ twi, sə ʋ pɩ̀ɑ̀, ʋ ɡɑ jon lɩ̀ɑ̀ tə, bɑ nə jɛ́n bɑ cʋnɑ wɑ".
42019011	Bɑ nə wulə, bɑ cʋɡɑ tə yìə̀n təntə, Zwezi kʋ́ʋ̀ sɩsɑrɩ zwɑnsɩsɑrɑ, ʋ súrí lɑ́. Ʋ bɩrʋ lɩ̀ɑ̀ tə, bɑ nə bʋŋɑ də, ʋ nə bwələ Zwerizɑlɛmə, ʋ nə yí lɑ́ nə ʋ zwɛ̀, Yɩɩ wɑ́ də́ ʋ pɑ̀rɩ̀ tə sɩ́ʋ́n sɩ́ʋ́n.
42019012	Ʋ dɑ̀ń swɩ̀n, ʋ wʋ́: "Pɑbiu don nə vəli lʋʋ nii, kʋ nə ŋʋ́nɑ́, sə bɑ pɑ wɑ́ pɑ̀rɩ̀, sə ʋ ɡɑ pìí ʋ bɑ̀.
42019013	Sə ʋ ɡɑ zɩɡɩ lɑ́ nə, ʋ vìí ʋ pɩn, ʋ tʋ̀tʋ̀nɑ̀ tə wɑ lɩ̀ɑ̀ fuɡə bɑ̀ ʋ yɑ́ɑ́ nə. Ʋ tì sɩ́ɑ́n səbikʋlʋf1 nədʋ nədʋ, ʋ pɑ bɑ, ʋ ɡɑ swɩ̀n bɑ con, ʋ wʋ́: 'Á ywələ də səbiu kʋ tə, də ɑ̀ mɑ pìí ɑ̀ bɩ̀ɑ̀n'.
42019014	Yɑ́ ʋ lʋʋ nii lɩ̀ɑ̀ tə bɑ wɑ́ swə. Bɑ dɑ̀ń mɑ twɑ́ ʋ də̀ń wɑ, bɑ tʋn lɩ̀ɑ̀, bɑ wʋ́: 'Nə bɑ bɛɛ wɑ̀ tə pɩ̀ɑ̀, sə ʋ yɑ̀ nə pɩ̀ʋ́'.
42019015	Ʋ pìí ʋ nɑn kʋ lʋʋ tə, ʋ bɑ̀ ʋ pɑ̀rɩ̀ tə pɩ́rɩ́ kwɑ nə. Ʋ pɑ bɑ bon tʋ̀tʋ̀nɑ̀ tə, ʋ nə pɩn səbiu tə, sə ʋ jə́n kʋ tə, bɑ nə nɩ.
42019016	Təntən lìù tə fɑ̀rʋ́ ʋ yí, ʋ ɡɑ wʋ́: 'Yuu tíú, ɑ̀ nɩ sɩ́ɑ́n səbikʋlɑn fuɡə nywɑrɩ də sɩ́ɑ́n səbikʋlʋ nədʋ tə, n nə pɩn nə'.
42019017	Yuu tíú tə mɑ swɩ̀n ʋ con, ʋ wʋ́: 'N yɩ tʋtʋnzəŋu, n ɡɑ sɛ̀ ɑ̀ nii də pùə́ nədʋ. N tʋn zəni wiən tə wɑ, tə nə bɑ funə jə zənzən. Kʋ mʋ̀ tə yɩrɩ, ɑ̀ pɩn mʋ́ cwəŋə, sə n də́ pɑ̀rɩ̀ ɑ̀ tɩɑn fuɡə yuu wɑ'.
42019018	Bələ nii lìù tə də fɑ̀rʋ́ ʋ yí lɑ́ nə, ʋ ɡɑ wʋ́: 'Yuu tíú, ɑ̀ nɩ sɩ́ɑ́n səbikʋlɑn bonu nywɑrɩ, ɑ̀ súrí kʋ tə nə, n nə pɩn nə tə'.
42019019	Yuu tíú tə mɑ kʋ́ʋ̀ swɩ̀n ʋ də con, ʋ wʋ́: 'N mʋ̀, ɑ̀ pɩn n də cwəŋə, sə n də́ pɑ̀rɩ̀ ɑ̀ tɩɑn bonu yuu wɑ'.
42019020	Tʋ̀tʋ̀nɑ̀ tə wɑ lìù don mʋ̀ fɑ̀rʋ́ ʋ yí, ʋ ɡɑ wʋ́: 'Yuu tíú nə̀ń, n sɩ́ɑ́n səbikʋlʋ tə nə. Aý tì kʋ ɑ̀ jɑ vɑ, ɑ̀ pəpəni ɑ̀ sə̀ɡə̀ ɡɑ̀nʋ̀ nii nə.
42019021	N fən yɑ̀ jə nə, n nə yɩ lìù tə, n yoo nə dɑ̀ tə yɩrɩ. N yɩ lìù tə, n nə tì kʋ tə, n nə wɑ̀ tún, n ɡɑ ce kʋ tə, n nə wɑ̀ dwì'. Ʋ yuu tíú tə mɑ le wɑ́, ʋ wʋ́:
42019022	'N yɩ tʋtʋnkʋkwɩʋn. Aý wɑ́ twɑ́ n nii sʋ̀rɑ̀n tə nə, ɑ̀ mɑ bʋ̀rɩ̀ n bʋ̀rɑ̀. N n yə̀ə́ də, ɑ̀ yɩ lìù tə, ɑ̀ yoo nə dɑ̀, də ɑ̀ tì kʋ tə, ɑ̀ nə wɑ̀ tún, ɑ̀ ɡɑ ce kʋ tə, ɑ̀ nə wɑ̀ dwì.
42019023	Bɛ̀ɛ̀ dɑ̀ń nə pɩn, n wɑ̀ ɑ̀ səbiu tə jɩŋɩ, n pɑ bɑywələ nə? Aý nə twi nətən, ɑ̀ yɑ̀ wɑ́ jon kʋ də kʋ yuu nywɑrɩ'.
42019024	Ʋ dɑ̀ń mɑ swɩ̀n lɩ̀ɑ̀ tə con, bɑ nə wulə lɑ́, ʋ wʋ́: 'Á joŋə sɩ́ɑ́n səbikʋlʋ nədʋ tə ʋ con, ɑ́ pɑ lìù tə nə jə sɩ́ɑ́n səbikʋlɑn fuɡə tə nə'.
42019025	Bɑ dɑ̀ń mɑ swɩ̀n ʋ con, bɑ wʋ́: 'Yuu tíú, sə ʋ nə də́ yɑ́ɑ́ ʋ jə sɩ́ɑ́n səbikʋlɑn fuɡə!'
42019026	'Aý mʋ̀ nə swɩ̀n kʋ ɑ́ con: Bɑ wɑ́ pɑ lìù tə nə, ʋ nə jə. Yɑ́ lìù tə, ʋ nə bɑ jə, bɑ wɑ́ jon mɑncɩn tə, də ʋ nə jə.
42019027	Á mʋ̀, ɑ́ jɑnɑ ɑ̀ dʋŋɑ tə, bɑ nə bɑ pɩ̀ɑ̀, sə ɑ̀ də́ pɑ̀rɩ̀ bɑ yuu wɑ, ɑ́ jɑ bɑ̀ yəbə. Á ɡwɩɑ bɑ ɑ̀ yɩ́ɑ́ yuu!' "
42019028	Zwezi nə swɩ̀n nətʋ kwɑ nə, ʋ zɑ̀n ʋ wulə lɩ̀ɑ̀ tə yɑ́ɑ́, ʋ vələ Zwerizɑlɛmə.
42019029	Ʋ nə bwələ Bɛtəfɑzwe də Betɑni tɩɑn də pɑɑn tə nii nə, bɑ nə boŋə 'oliviye tɩ̀ɑ́n pɑɑn' tə, ʋ lɩ ʋ kɑrbɩɑ tə wɑ lɩ̀ɑ̀ bələ, ʋ tʋn yɑ́ɑ́,
42019030	ʋ ɡɑ swɩ̀n, ʋ wʋ́: "Á vələ tɩʋ tə nə wulə yɑ́ɑ́. Á nə vəli, ɑ́ yí lɑ́, ɑ́ wɑ́ nɑ bɩnɑbiə. Bɩ̀nɑ̀ təntə, kɑ nə vwə lɑ́, lìù tə wɑ̀ kɑ yuu jə̀ń. Á kʋ̀rɑ̀ kɑ ɑ́ jɑ bɑ̀ yəbə.
42019031	Lìù nə bwe ɑbɑ, ʋ wʋ́: 'Bɛ̀ɛ̀ nə, ɑ́ pɩ̀ɑ̀, sə ɑ́ jɑ kɑ ɑ́ mɑ fwɑ?' Á swɩ̀ɑ́n kʋ tíú tə con də, kʋ yɑ Yuu-Tiu nə pɩ̀ɑ̀ kɑ".
42019032	Kɑrbɩɑ tə vəli, bɑ nɑ bɩ̀nɑ̀ tə ndə Zwezi nə swɩ̀n nətʋ.
42019033	Bɑ nə wulə bɑ kʋ̀rɩ̀ bɩ̀nɑ̀ tə, kɑ tɩ̀ɑ́n bwe bɑ, ʋ wʋ́: "Bɛ̀ɛ̀ nə pɩn, ɑ́ kʋ̀rɩ̀ bɩnɑbiə kɑ tə?"
42019034	Bɑ mɑ le, bɑ wʋ́: "Kʋ yɩ Yuu-Tiu nə pɩ̀ɑ̀ kɑ".
42019035	Bɑ dɑ̀ń mɑ jɑ bɩnɑbiə tə, bɑ vɑ Zwezi con. Bɑ lɩ bɑ ɡɑnɑn, bɑ tún kɑ tɑ̀ŋɑ́ wɑ. Bɑ dɑ̀ń pɑ Zwezi dɩ̀ ʋ jə̀ə́ tə yuu wɑ.
42019036	Bɩnɑbiə tə nə zɑ̀n də Zwezi kɑ vìrí, mɑ́ŋɑ́ tə wɑ, lɩ̀ɑ̀ tə lɑ̀rɩ̀ bɑ ɡɑnɑn cwəŋəf1 tə wɑ.
42019037	Zwezi nɑn oliviye tɩ̀ɑ́n pɑɑn tə yuu ʋ zìní ʋ cú, ʋ bɑ ʋ bwələ Zwerizɑlɛmə nə. Kʋ mɑ́ŋɑ́ tə wɑ, ʋ kɑrbɩɑ tə yɑ̀ dɑ́ɑ́ zənzən, bɑ ɡɑ sú də pupwən zənzən, bɑ zɩ̀n bɑ kwərə, bɑ mɑ bwɩ Yɩɩ nə yomɩlɑn tə mɑmɑ yɩrɩ, bɑ nə nɩ.
42019038	Bɑ yɑ̀ bwɩ Yɩɩ nə, bɑ wʋ́: "Yɩɩ wɑ́ fwɑ zəni pɩ̀ʋ́ tə yɩrɑ, ʋ nə bɩ̀ɑ̀n ʋ mʋ̀ Yuu-Tiu yɩrɩ yuu wɑ! Bɩcɑn sìə́ də dun wulə lìù tə con, ʋ nə wulə Yɩɩ sɑ̀ń nə!"
42019039	Fɑrɩzɩɑn-bɑ wɑ lɩ̀ɑ̀ duən, bɑ də yɑ̀ nə wulə kʋ lɑlʋʋ tə wɑ, swɩ̀n Zwezi con, bɑ wʋ́: "Kɑrnyɩnɑ, swɩ̀n n kɑrbɩɑ tə con, sə bɑ pú bɑ nii".
42019040	Zwezi mɑ le bɑ, ʋ wʋ́: "Aý mʋ̀ nə swɩ̀n kʋ ɑ́ con: Də bɑ nə swə bɑ pú bɑ nii, kʋ bɑ kwɛ̀, kɑpɑnɑ tə nə wɑ́ fwɑ kʋ zuzuɡu təntə".
42019041	Mɑ́ŋɑ́ tə nə, Zwezi nə bwələ Zwerizɑlɛmə tə, ʋ nə nɩ kʋ ʋ zwɛ̀, ʋ kwi kʋ lɩ̀ɑ̀ tə yɩrɩ, ʋ ɡɑ swɩ̀n, ʋ wʋ́:
42019042	"Á mʋ̀ Zwerizɑlɛmə tɩ̀ɑ́n, ɑ́ yɑ̀ wɑ̀ɑ́ zə̀n dɩɩn kʋ tə yəni, ɑ́ mɑ lwɑrɩ yìə̀n tə, ɑ́ nə wɑ́ twɑ́ tə nə, ɑ́ mɑ nɑ bɩcɑn sìə́! Yɑ́ sɩ́ʋ́n nə, tə yìə̀n təntə sə̀ɡə̀ ɑ́ yɑ́ɑ́ nə. Á yɩ́ɑ́ wɑ̀rɩ̀ tə tə nɩ!
42019043	Dɩɑn wɑ́ bɑ̀, tə tʋ ɑ́ yun wɑ, n dʋŋɑ wɑ́ kʋ̀ bʋrɑn bɑ kɩkɑrɩ ɑbɑ, bɑ wɑ́ kəkəli ɑbɑ bɑ kə tətəŋi wɑ, bɑ ɡɑ pú ɑ́ yun nə tɩɑ mɑmɑ.
42019044	Bɑ wɑ́ cʋ̀ɡʋ̀ ɑbɑ mɩ́ɑ́mɩ́ɑ́n, bɑ ɡɑ pupuɡu Zwerizɑlɛmə tə, də lɩ̀ɑ̀ tə mɑmɑ, bɑ nə wulə kʋ wɑ. Bɑ bɑ́ yɑ́ kɑpɑn nədʋ, kʋ pə̀ń kʋ don yuu wɑ, ɑ́ tɩʋ tə wɑ. Tə yìə̀n tə mɛ wɑ́ yí, ɑ́ nə wɑ̀ lwɑrɩ mɑ́ŋɑ́ tə, Yɩɩ nə twi, sə ʋ sɑn ɑbɑ tə yɩrɩ!"
42019045	Zwezi zʋɑ Zwifə-bɑ Yɩɩ dìə̀ dəwoo tə wɑ, ʋ dɩŋɩ bɑywələ lɑ́ nə,
42019046	ʋ ɡɑ swɩ̀n bɑ con, ʋ wʋ́: "Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Aý dìə̀ tə mɛ, sə kɑ yɑ̀ yɩjʋnɩ dìə̀'. Yɑ́ ɑ́ mʋ̀ jɑnɩ kɑ, ɑ́ mɑ fwɑ ŋwɩnɑ yisəɡə bwɑ́lɩ́".
42019047	Zwezi yɑ̀ kɑ̀rɩ̀ dɩɩn mɑmɑ Yɩɩ dìə̀ tə wɑ. Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə, də lɩ̀ɑ̀ tə, bɑ nə yɩ lɑlʋʋ tə yɑ́ɑ́ tɩ̀ɑ́n tə, yɑ̀ pɩ̀ɑ̀ cwəŋə, sə bɑ pɑ bɑ ɡʋ Zwezi.
42019048	Yɑ́ bɑ yɑ̀ yə̀rì kʋ tə, bɑ nə wɑ́ fwɑ, lɑlʋʋ tə lɩ̀ɑ̀ tə mɑmɑ nə yɑ̀ fin bɑ yɩ́ɑ́ bɑ kəni ʋ sʋ̀rɑ̀n tə con yɩrɩ.
42020001	Dɩɩn don nə, Zwezi yɑ̀ wulə ʋ kɑ̀rɩ̀ Yɩɩ sʋywɑ́ŋʋ́ tə, ʋ bɩrɩ lɩ̀ɑ̀ nə, Zwifə-bɑ Yɩɩ dìə̀ tə wɑ. Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə, də bɑ nəkwɩnɑ tə twi bɑ yí wɑ́.
42020002	Bɑ dɑ̀ń swɩ̀n ʋ con, bɑ wʋ́: "Bɩrɩ nəbɑ lìù tə nə ken dɩ̀ɑ̀n n jɩɩn wɑ, n mɑ fwɑ yìə̀n tə tə, nə ɑ̀ yə̀ə́ wɑ̀ɑ̀ nə ken dɩ̀ɑ̀n təntə n jɩɩn wɑ?"
42020003	Zwezi mɑ le bɑ, ʋ wʋ́: "Aý də wɑ́ bwe ɑbɑ yoo.
42020004	Á swɩ̀n, ɑ́ bɩrɩ nə: Wɑ̀ɑ̀ nə ken dɩ̀ɑ̀n Zwɑnf1 jɩɩn wɑ, sə ʋ lə lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ tə? Kʋ yɑ Yɩɩ, nə ɑ̀ yə̀ə́ ləzoni?"
42020005	Kʋ pɩn bɑ dɑ̀ń wulə bɑ tʋ́tʋ̀nɩ́ duən, bɑ ɡɑ swɩ̀n duən con, bɑ wʋ́: "Nə nə le, nə wʋ́: 'Kʋ yɑ Yɩɩ nə ken dɩ̀ɑ̀n Zwɑn jɩɩn wɑ', ʋ wɑ́ bwe nəbɑ, ʋ wʋ́: 'Bɛ̀ɛ̀ nə pɩn, ɑ́ wɑ̀ cɩ́ɡɑ́ ʋ sʋɡʋ tə nə pɩn?'
42020006	Yɑ́ nə nə swɩ̀n, nə wʋ́: 'Kʋ yɩ ləzoni nə ken dɩ̀ɑ̀n ʋ jɩɩn wɑ', lɩ̀ɑ̀ tə mɑmɑ wɑ́ dɩlɩ nəbɑ də kɑpɑnɑ bɑ ɡʋ, lɩ̀ɑ̀ tə yə̀ə́ zəni bɑ wɑɑ con də, Zwɑn yɩ Yɩɩ nii sʋ̀sʋ̀nʋ̀ tə yɩrɩ".
42020007	Mə kʋ mʋ̀ nə pɩn, bɑ le, bɑ wʋ́, bɑ yə̀rì lìù tə nə ken dɩ̀ɑ̀n Zwɑn jɩɩn wɑ.
42020008	Zwezi də mɑ le bɑ, ʋ wʋ́: "Aý də bɑ́ swɩ̀n lìù tə, ʋ nə ken dɩ̀ɑ̀n ɑ̀ jɩɩn wɑ, ɑ̀ mɑ fwɑ tə yìə̀n təntə".
42020009	Kʋ kwɑ nə, Zwezi wulə ʋ sɩsɑrɩ zwɑnsɩsɑrɑ lɑlʋʋ tə con, ʋ wʋ́: "Bɛɛ don cwɛ́n divɛn tɩ̀ɑ́n kɑ́rɑ́. Ʋ tì kɑ ʋ yɑ́ də tʋtʋnvɑlɑ duən, sə bɑ ywɑ̀ń kɑ yuu, sə ʋ ɡɑ ŋwɩ́n bɑ də tɩ̀ɑ́n tə bɩɑ vɑ̀n don. Kʋ bɛɛ tə dɑ̀ń ɡɑ vɑ lʋʋ nii don wɑ, sə ʋ dɑ̀nɩ̀ lɑ́.
42020010	Tɩ̀ɑ́n tə bɩɑ tə bɩɡɑ mɑ́ŋɑ́ tə, ʋ tʋn ʋ tʋ̀tʋ̀nʋ̀ don tʋtʋnvɑlɑ tə con, sə bɑ pɑ wɑ́ ʋ kɑ́rɑ́ tɩ̀ɑ́n bɩɑ tə tori. Yɑ́ kɑ́rɑ́ tə tʋ̀tʋ̀nɑ̀ tə mɑ̀ tʋ̀tʋ̀nʋ̀ tə bɑ dɩŋɑ, bɑ dʋɡʋ bɑ pɑ ʋ pìí ʋ vìí də jɩkʋrɩkɛ.
42020011	Kɑ́rɑ́ tə tíú tə kʋ́ʋ̀ pìí ʋ tʋn ʋ tʋ̀tʋ̀nʋ̀ don. Yɑ́ kɑ́rɑ́ tə tʋtʋnvɑlɑ tə kʋ́ʋ̀ mɑ̀ ʋ də bɑ twɩn wɑ́, bɑ ɡɑ dɩŋɑ wɑ́ ʋ vìí tʋtʋ.
42020012	Ʋ tə kʋ́ʋ̀ pìí ʋ tʋn tʋ̀tʋ̀nʋ̀ bɑtwɑ nii nyiən. Bɑ mɑ̀ ʋ mʋ̀ tə, də bɑ pɩrɑ wɑ́, bɑ ɡɑ dɩŋɑ wɑ́, bɑ pɑ ʋ vìí.
42020013	Kɑ́rɑ́ tə tíú dɑ̀ń mɑ bwe ʋ tɩ̀ɑ̀n won tə, ʋ nə kʋ́ʋ̀ wɑ́ fwɑ. Ʋ dɑ̀ń mɑ bʋ́n ʋ wɑɑ con, ʋ wʋ́: 'Aý wɑ́ tʋn ɑ̀ biswənə tə lɑ́ nə, dɩɩn don, bɑ wɑ́ zìlí ɑ̀ bìú tə mʋ̀'.
42020014	Yɑ́ mɑ́ŋɑ́ tə, kɑ́rɑ́ tə tʋtʋnvɑlɑ tə nə nɩ bìú tə, də ʋ bɩ̀ɑ̀n, bɑ swɩ̀n duən con nə, bɑ wʋ́: 'Á nəŋə, lìù tə nə wɑ́ tɩnɩ kɑ́rɑ́ tə. Nə ɡwɩɑ wɑ́, sə kɑ́rɑ́ tə yɑ̀ nə mʋ̀ nyiən'.
42020015	Bɑ mɑ jɑ wɑ́, bɑ dɩlɩ kɑ́rɑ́ tə kwɑ, bɑ ɡɑ ɡʋ wɑ́". Zwezi dɑ̀ń mɑ bwe, ʋ wʋ́: "Bɛ̀ɛ̀ nə kɑ́rɑ́ tə tíú dɑ̀ń wɑ́ mɑ fwɑ bɑ tʋtʋnvɑlɑ təntə?
42020016	Kʋ yɩ ʋ wɑ́ vɑ ʋ kɑ́rɑ́ tə wɑ, ʋ ɡʋ tʋtʋnvɑlɑ tə mɑmɑ, ʋ ɡɑ tì kɑ́rɑ́ tə, ʋ kə lɩ̀ɑ̀ duən jɩ̀ɑ̀n wɑ". Mɑ́ŋɑ́ tə, lɩ̀ɑ̀ tə nə nì tə sʋ̀rɑ̀n təntə, bɑ le, bɑ wʋ́: "Sə kʋ nətʋ tə dɑ̀n kɑ́ yí, ɑbɑdɑ".
42020017	Yɑ́ Zwezi ywɑ̀ń bɑ yɛ́ɛ́ wɑ, ʋ ɡɑ swɩ̀n, ʋ wʋ́: "Á wɑ̀rɩ̀ sʋɡʋ kʋ tə nə pʋ́pʋ́nɩ́ Yɩɩ sɑɡɩ tə də̀ń ɑ́ nì. 'Kɑpɑn tə, də̀lwə̀rə́ tə yɑ̀ nə vɩɡɑ bɑ dʋɡʋ vɑ̀n nə, kʋ mʋ̀ nə pìí kʋ jì dìə̀ niɡwɑncɩɩn wɑ́rɩ́, kʋ yoo nə cɑ̀'.
42020018	Lìù tə mɑmɑ, ʋ nə wɑ́ tʋ kʋ yuu wɑ, ʋ wɑ́ nyʋnyʋɡʋ ʋ tɩ̀ɑ̀n kʋ nə. Yɑ́ kʋ kɑpɑn tə nə kʋ́ʋ̀ tʋɑ lìù yuu wɑ, də kʋ wɑ́ tɩtɑɡɑ wɑ́!"
42020019	Kʋ mɑ́ŋɑ́ təntə wɑ, Zwifə-bɑ Yɩɩ joŋwɑnɑ yun tɩɑn tə, də Yɩɩ nii yənu tɩ̀ɑ́n tə yɑ̀ pɩ̀ɑ̀, sə bɑ jɑ Zwezi, bɑ yɑ̀ yə̀ə́ də, zwɑnsɩsɑrɑ tə yɩ ʋ mɑ swɩ̀n bɑ mʋ̀ con yɩrɩ. Bɑ yɑ̀ pɩ̀ɑ̀, bɑ fwɑ kʋ nətʋ tə, yɑ́ lɑlʋʋ tə fən yɑ̀ ɡɑ jə bɑ.
42020020	Zwifə-bɑ Yɩɩ nii yənu tɩ̀ɑ́n tə də Yɩɩ joŋwɑnɑ yun tɩɑn dɑ̀ń yɑ̀ wulə bɑ mɩnɩ Zwezi. Bɑ twɑ́ tɩɑ bɑ yə̀ lɩ̀ɑ̀, bɑ tʋn ʋ nə. Bɑ lɩ̀ɑ̀ tə tì bɑ tɩ̀ɑ̀n bɑ fwɑ ndə ləzwənzəŋə nə. Bɑ pɩ̀ɑ̀ bɑ twɑ́ bwiə nə, bɑ mɑ jɑ Zwezi, bɑ kə lɩ̀ɑ̀ tə jɩɩn, bɑ nə bʋ̀rɩ̀ bʋ̀rʋ̀, sə bɑ pɑ wɑ́ yɑ́ɑ́ tíú tə, pɩ̀ʋ́ nəfɑrʋ tə nə lɩ ʋ tún.
42020021	Bɑ lɩ̀ɑ̀ tə bwe Zwezi, bɑ swɩ̀n, bɑ wʋ́: "Kɑrnyɩnɑ, nə yə̀ə́ də, sʋɡʋ tə, kʋ nə nɑŋɑ n nii, də kɑ̀rɑ̀ tə, n nə kɑ̀rɩ̀, tə yɩ cɩ́ɡɑ́. N bɑ ləzwənə yii dəri, n yɑ́ɑ́ nə tə̀lə́ də dun tə, ləzoni nə jə yɩrɩ. Yɑ́ n ɡɑ bɩrɩ Yɩɩ cwəŋə də cɩ́ɡɑ́.
42020022	Yɩɩ nii pɩn cwəŋə, sə nə ŋwɩ́n, nə ɑ̀ yə̀ə́, sə nə dɑ̀n kɑ́ ŋwɩ́n lɑnpoo, nə pɑ Romə-bɑ pɩ̀ʋ́ nəfɑrʋ tə nə?"
42020023	Yɑ́ Zwezi yɑ̀ lwɑrɩ bɑ swɩɑn tə, ʋ mɑ swɩ̀n bɑ con, ʋ wʋ́:
42020024	"Á pɩɑn nə cɩnɩɑ səbikʋlʋf1 yəbə! Wɑ̀ɑ̀ yuu də ʋ yɩrɩ nə bɑ pʋ́pʋ́nɩ́ yəbə?" Bɑ mɑ le, bɑ wʋ́: "Romə-bɑ pɩ̀ʋ́ nəfɑrʋ tə nə".
42020025	Ʋ dɑ̀ń mɑ swɩ̀n bɑ con, ʋ wʋ́: "Mə ɑ́ ŋwɩ́ɑ́n kʋ tə nə yɩ Romə-bɑ pɩ̀ʋ́ nəfɑrʋ tə nyiən, ɑ́ pɑ wɑ́, sə ɑ́ ɡɑ ŋwɩ́n kʋ tə nə yɩ Yɩɩ nyiən, ɑ́ pɑ Yɩɩ də nə!"
42020026	Bɑ kʋ́ʋ̀ wɑ̀ wɑ̀nɩ́ yoo bɑ pìí bɑ swɩ̀n, ʋ con. Lɑlʋʋ tə yɑ́ɑ́ nə, bɑ púə́ bɑ nii, kʋ nə dɩ̀ɡɑ̀ bɑ yun wɑ yɩrɩ.
42020027	Sɑdɩsɩɑn-bɑ wɑ lɩ̀ɑ̀ duən twi Zwezi con. Mə bɑ mʋ̀ nə wʋ́ lìù bɑ tɩ, ʋ pìí ʋ bwin ʋ nɑŋɑ tə. Bɑ twi bɑ bwe wɑ́, bɑ wʋ́:
42020028	"Kɑrnyɩnɑ, kʋ pʋ́pʋ́nɩ́ Yɩɩ nii nə, ʋ nə pɩn Moyizə nə kɑ tə ʋ pɑ nəbɑ, ʋ wʋ́: 'Bɛɛ nə tɩɡɑ, ʋ yɑ́ ʋ kɑn nə, yɑ́ ʋ də ʋ kɑn tə wɑ̀ bìú lʋrɩ, ʋ nyɑ́nʋ́ mɛ, sə ʋ tì kɑdənu tə. Ʋ lʋrɑ bɩɑ ʋ nə, ʋ mɑ tún dwíí ʋ pɑ ʋ zʋnʋ tə nə tɩɡɑ tə nə'.
42020029	Yɑ́ nubɩɑ bɑrpɛ duən yɑ̀ nə wulə. Bɑ nəkwɩɑ tíú tə mɑ swe kɑn, ʋ tɩ ʋ yɑ́ wɑ́, də ʋ wɑ̀ bìú ʋ nə lʋrɩ.
42020030	Bələ tíú tə də tì kɑn tə ʋ tɩ, də ʋ də wɑ̀ bɑ bìú duən nə jə.
42020031	Bɑtwɑ nii nyiən tə də tì kɑn tə ʋ tɩ, də ʋ də wɑ̀ bɑ bìú jə. Kʋ nətʋ tə fwɑ bɑ nubɩɑ bɑrpɛ tə mɛ yɩrɑ. Bɑ mɑmɑ tɩɡɑ də bɑ lìù nədʋ bɑ bìú jə də kɑdənu tə.
42020032	Kʋ kwɑ nə, kɑn tə də twi ʋ bɑ̀ ʋ tɩ.
42020033	Mɑ́ŋɑ́ tə wɑ, tɩɡɑ nə wɑ́ bwin bɑ nɑn, bɑ nubɩɑ bɑrpɛ tə wɑ̀ɑ̀ dɑ̀ń nə wɑ́ jɑ kɑn tə, ʋ mɑ fwɑ ʋ kɑn? Bɑ mɑmɑ bɑrpɛ tə yəni kɑn tə, ndə bɑ kɑn nə lʋʋ wɑ".
42020034	Zwezi mɑ le bɑ, ʋ wʋ́: "Bɑrɑ tə də kɑnɑ tə nə wulə zə̀n tə, bɑ swe duən.
42020035	Yɑ́ lɩ̀ɑ̀ tə nə kúrí, sə bɑ yɑ̀ də Yɩɩ sɑ̀ń nə, bɑ kɑ bwin tə kwɑ nə kʋ́ʋ̀ bɑ́ swe duən.
42020036	Bɑ kʋ́ʋ̀ bɑ́ tɩ. Bɑ wɑ́ yɑ̀ ndə mɑlɩkɛ nə. Bɑ wɑ́ yɑ̀ Yɩɩ bɩɑ. Ʋ lɩ bɑ tɩɑn wɑ, ʋ kə mɩɩ wɑ́.
42020037	Yɩɩ dí yɑ́ɑ́, ʋ bɩrɩ Moyizə nə də, tɩɡɑ wɑ̀ɑ́ bɑ bwin bɑ nɑŋɑ mɑ́ŋɑ́ tə wɑ, ʋ nə swɩ̀n ʋ con kɑsɔɔ lɑnworu tə wɑ. Moyizə bon Yɩɩ tə, ʋ nə yɩ ləzoni Yuu-Tiu Yɩɩ tə, nə nɩbɑrɑ Abərɑhɑmə də Yɩzɑkə də Zwɑkɔbə nə jʋ̀nɩ̀.
42020038	Kʋ nətʋ bɩrɩ də, Yɩɩ yɩ lɩ̀ɑ̀ tə, bɑ nə wulə mɩɩ wɑ, Yɩɩ, ʋ tɑ̀ tɩɡɑ Yɩɩ. Lɩ̀ɑ̀ tə mɑmɑ, bɑ nə wulə də Yɩɩ, nə yɩ lɩ̀ɑ̀ tə, bɑ nə wulə mɩɩ wɑ ʋ yɑ́ɑ́ con yɩrɩ".
42020039	Yɩɩ nii yənu tɩ̀ɑ́n tə wɑ lɩ̀ɑ̀ duən mɑ swɩ̀n, bɑ wʋ́: "Kɑrnyɩnɑ, n le zəni!"
42020040	Lɩ̀ɑ̀ tə dɑ̀ń ɡɑ pú bɑ nii, fən jə bɑ, sə bɑ kʋ́ʋ̀ bwe Zwezi yìə̀n duən.
42020041	Zwezi mɑ swɩ̀n bɑ con, ʋ wʋ́: "Kʋ yɩ kʋ wɑ́ twɑ́ nətə, lɩ̀ɑ̀ tə mɑ swɩ̀n də, Kərisə yɩ pɩ̀ʋ́ Dɑvidə nɑ̀ʋ́ cɩcɩ, nɑɑɑ?
42020042	Pɩ̀ʋ́ Dɑvidə tətə pʋ́pʋ́nɩ́ ʋ ɡwɑrɑn sɑɡɩ tə wɑ, ʋ wʋ́: 'Yuu-Tiu swɩ̀n ɑ̀ Yuu-Tiu con, ʋ wʋ́: "Bɑ̀ɑ́ jə̀ń ɑ̀ jɩzənf1 nə,
42020043	də ɑ̀ mɑ kəni n dʋŋɑ n nɛɛ də̀ń nə, sə n nɩŋɑ bɑ!" '
42020044	Də Dɑvidə nə boŋə Kərisə ʋ 'Yuu-Tiu', kʋ dɑ̀ń wɑ́ twɑ́ nətʋ, kʋ pɑ Dɑvidə yuu tíú pìí ʋ yɑ̀ ʋ nɑ̀ʋ́?"
42020045	Lɩ̀ɑ̀ tə mɑmɑ nə wulə bɑ cʋɡɑ Zwezi, mɑ́ŋɑ́ tə wɑ, ʋ swɩ̀n ʋ kɑrbɩɑ tə con, ʋ wʋ́:
42020046	"Á cɩɑ ɑ́ tɩ̀ɑ̀n nə də Yɩɩ nii yənu tɩ̀ɑ́n tə. Bɑ mʋ̀ nə swə, sə bɑ zʋ ɡɑndɑrɑn, bɑ ɡɑ jijiri, bɑ ɡɑ swə, sə bɑ jʋn bɑ jə́rə́ bwɑ́lɑ́ wɑ. Bɑ twɑ́ lɑ́, bɑ kúrí ɡwələ tə, bɑ nə nɑn zəni Zwifə-bɑ jə́rə́ dii tə wɑ. Bɑ jəni bwɑ́lɑ́ nəzəŋə nə, diŋə nəfɑrɑn wɑ.
42020047	Bɑ vɩrɩ kɑdənə wiən, bɑ ɡɑ fwɑ yɩjʋnɩ, bɑ bɑ zwɛ̀, ləzoni yɑ́ɑ́ con, sə bɑ mɑ bɩrɩ də, bɑ yɩ ləzwənzəŋə. Yɩɩ wɑ́ bʋ̀rɩ̀ bɑ bʋ̀rɑ̀, ʋ ɡɑ cʋ̀ɡɑ̀ bɑ mɩ́ɑ́mɩ́ɑ́n".
42021001	Zwezi nə wulə ʋ ywɑ̀ŋɑ́ mɑ́ŋɑ́ tə wɑ, ʋ nɩ jɩjə tɩ̀ɑ́n də, bɑ wulə bɑ dɩ səbiu Zwifə-bɑ Yɩɩ dìə̀ səbiu dɑkɑ tə wɑ.
42021002	Ʋ nɩ kɑdənu don, ʋ nə yɩ zʋrʋ. Ʋ ken səbibii bələ dɑkɑ tə wɑ.
42021003	Kʋ kwɑ nə, ʋ pìí ʋ swɩ̀n, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kɑdənzʋrʋ təntə ken səbiu, ʋ doni bɑ duən tə mɑmɑ.
42021004	Bɑ duən tə yɩ səbiu, tə nə bʋ́rɩ́ nə, bɑ tì bɑ pɑ. Ʋ mʋ̀ yɩ kʋ tə nə ɡɑ ʋ jɩɩn də̀ń nə nə, sə ʋ mɑ yə̀ ʋ də́, ʋ tì ʋ pɑ".
42021005	Lɩ̀ɑ̀ duən yɑ̀ wulə bɑ swɩ̀n Zwifə-bɑ Yɩɩ dìə̀ tə yoo, bɑ wʋ́: "Kʋ cɩ́ɡɑ́ ziən zəni, də kʋ kɑpɑnɑ nəzəŋə, bɑ nə sɑrɩ, də wiən duən, bɑ nə pɩn Yɩɩ nə, tə nə ken, sə tə mɑ nɑ̀n kʋ".
42021006	Zwezi mɑ le bɑ, ʋ wʋ́: "Á ywɑ̀ŋɑ́ tə wiən tə mɑmɑ. Mɑ́ŋɑ́ don wɑ́ bɑ̀, kɑpɑn nədʋ tətə bɑ́ pə̀ń kʋ don yuu wɑ. Tə mɑmɑ mɩ́ɑ́mɩ́ɑ́n wɑ́ lwɑ́ tɩɑ".
42021007	Lɩ̀ɑ̀ tə bwe Zwezi, bɑ wʋ́: "Kɑrnyɩnɑ, mɑ́ŋɑ́ kɑ wɑ nə, kʋ wɑ́ tʋn? Bɛ̀ɛ̀ won nə wɑ́ yɑ̀ mɩmɩnʋ, kʋ nə bɩrɩ mɑ́ŋɑ́ tə, tə wiən təntə nə wɑ́ bɑ̀?"
42021008	Zwezi swɩ̀n, ʋ wʋ́: "Á cɩɑ ɑ́ tɩ̀ɑ̀n nə, ɑ́ dɑ̀nɑ̀ kɑ́ pɑ bɑ ɡɩɡɑrɩ ɑbɑ. Lɩ̀ɑ̀ zənzən wɑ́ jɑ ɑ̀ yɩrɩ, bɑ bɑ̀. Bɑ lìù mɑmɑ ɡɑ wɑ́ swɩ̀n, ʋ wʋ́: 'Aý mʋ̀ nə yɩ Kərisə', yɑ́ 'Wiən tə mɛ yíɡúrə́ mɑ́ŋɑ́ yí'. Á dɑ̀nɑ̀ kɑ́ twɑ́ bɑ kwɑ.
42021009	Á wɑ́ nì də, lʋʋ ləzoni duən zɑ̀n, bɑ wulə bɑ tɛ duən. Lɩ̀ɑ̀ duən wɑ́ zɑ̀n, bɑ vɩ bɑ yun tɩ̀ɑ́n nii. Á dɑ̀nɑ̀ kɑ́ pɑ fən jɑ ɑbɑ. Tə yìə̀n təntə mɛ, sə tə tʋn. Yɑ́ kʋ tɑ̀ lʋʋ zɑŋʋ mɑ́ŋɑ́ nə yí sɩ́ʋ́n sɩ́ʋ́n nətʋ".
42021010	Zwezi dɑ̀ń mɑ swɩ̀n, ʋ wʋ́: "Dwíə́ tə lʋʋ mɑmɑ wɑ wɑ́ tɑ, tə zɩɡɩ duən nə. Yɑ́ pɑyuu wɑ́ tɑ, kʋ zɩɡɩ kʋ don pɑyuu nə.
42021011	Tɩɑ wɑ́ səsəɡi zənzən. Kʋ súrí niən də yɑyɩpwɑrɑn nə. Yɑ́ bwɑ́lɑ́ kɑpʋpʋ nə, wiən wɑ́ bɑ̀ tə, nə wɑ́ kə fən lɩ̀ɑ̀ wɑɑ, tə duən də ɡɑ wɑ́ nɑn lɑnworu wɑ.
42021012	Də tə yìə̀n təntə tə wɑ́ yí, bɑ wɑ́ jɑ ɑbɑ, bɑ wʋwɑlɩ bɑ jɑ ɑbɑ. Bɑ vɑ Zwifə-bɑ jə́rə́ dii lɩ̀ɑ̀ tə, bɑ nə bʋ̀rɩ̀ bʋ̀rɑ̀ yɑ́ɑ́ con, sə bɑ bʋ̀rɩ̀ ɑ́ bʋ̀rɑ̀, bɑ ɡɑ kə ɑbɑ bɑ̀ń dìə̀ wɑ. Á nə sɛ̀ ɑ̀ nii tə yɩrɩ, bɑ wɑ́ jɑ ɑbɑ, bɑ vɑ pɛ̀ɡɑ́ də yɑ́ɑ́ tɩ̀ɑ́n, pɩ̀ʋ́ nəfɑrʋ tə nə lɩ ʋ tún, yɑ́ɑ́ con.
42021013	Kʋ mʋ̀ wʋwɑlɑ təntə, nə wɑ́ pɑ ɑbɑ cwəŋə, sə ɑ́ mɑ swɩ̀n kʋ tə, ɑ́ nə yə̀ə́ ɑ̀ yuu wɑ.
42021014	Kʋ mʋ̀ nə pɩn, ɑ́ wɑ̀ mɛ, sə ɑ́ də́ yɑ́ɑ́ ɑ́ pɑ kʋ tə, ɑ́ nə wɑ́ swɩ̀n, ɑ́ mɑ jon ɑ́ tɩ̀ɑ̀n, tə yoo jɑ ɑbɑ.
42021015	Aý mʋ̀ tətə nə wɑ́ kə yənu sʋ̀rɑ̀n ɑ́ nii wɑ. Kʋ pɑ bɑ tə, bɑ nə swɩ̀n, bɑ zɩɡɑ ɑ́ nə, bɑ́ wɑ̀nɩ́ bɑ jɑ nii, bɑ mɑ tʋ́tʋ̀nɩ́ ɑ́ nii wɑ.
42021016	Á ninə-bɑ, də ɑ́ nyɩnɑ-bɑ, də ɑ́ nubɩɑ, də ɑ́ dɑbɑrɑ tətə nə wɑ́ jɑ ɑbɑ, bɑ pɑ lɩ̀ɑ̀ tə nə, bɑ nə bʋ̀rɩ̀ bʋ̀rɑ̀. Lɩ̀ɑ̀ duən wɑ́ tɩ ɑ́ wɑɑ.
42021017	Lɩ̀ɑ̀ tə mɑmɑ wɑ́ dʋ́n ɑbɑ ɑ̀ mʋ̀ yɩrɩ.
42021018	Yɑ́ won mɑmɑ bɑ́ fwɑ ɑbɑ, ɑbɑdɑ. Á yukʋʋ nədʋ tətə bɑ́ jɛ́n.
42021019	Kʋ wɑ́ twɑ́ ɑ́ pɩ́nʋ́ nə, ɑ́ mɑ nɑ mɩɩ tə, kʋ nə bɑ zwɛ̀ Yɩɩ con".
42021020	Zwezi kʋ́ʋ̀ mɑ swɩ̀n, ʋ wʋ́: "Á nə wɑ́ nɑ də, pɑmɑnɑ kɩkɑrɩ Zwerizɑlɛmə, sə bɑ tɑ kʋ, mɑ́ŋɑ́ tə, ɑ́ mɛ, sə ɑ́ yəni də, kʋ cʋnɑ mɑ́ŋɑ́ bwələ.
42021021	Kʋ mɑ́ŋɑ́ tə wɑ, sə bɑ lɩ̀ɑ̀ tə, bɑ nə wɑ́ yɑ̀ Zwide nɑɡwɑnɑɑ con, dəri bɑ dɩ̀ pɛɛn. Bɑ tə, bɑ nə wɑ́ yɑ̀ Zwerizɑlɛmə wɑ nə, mɛ, sə bɑ dəri bɑ nɑn, bɑ yɑ́ tɩʋ tə. Bɑ tə, bɑ nə wɑ́ yɑ̀ tɩbii tə wɑ kʋ́ʋ̀ dɑ̀n kɑ́ pìí bɑ zʋ Zwerizɑlɛmə wɑ nə.
42021022	Tə dɩɑn təntə nə, Yɩɩ wɑ́ fwìn ʋ lɩŋɑ kʋ mɑ́ŋɑ́ təntə wɑ. Yɑ́ kʋ wɑ́ twɑ́ nətʋ, kʋ pɑ yìə̀n tə mɛ, Yɩɩ nii sʋ̀sʋ̀nɑ̀ tə nə pʋ́pʋ́nɩ́ tə nii mɑ sú.
42021023	Kʋ wɑ́ yɑ̀ lɛɛ mɑ́ŋɑ́ təntə wɑ, kɑnɑ tə nə, bɑ nə jə pwìí, də bɑ tə nə, bɩɑ nə ŋwɑ̀ bɑ nyʋnɩ nə. Kʋ lʋʋ təntə lɩ̀ɑ̀ wɑ́ də́ cɑ̀n zənzən, Yɩɩ lɩŋɑ ɡɑ wɑ́ zɑ̀n bɑ yuu wɑ.
42021024	Kʋ lʋʋ tə lɩ̀ɑ̀ dʋŋɑ wɑ́ ɡʋ bɑ duən də lɑɡʋrɩ sɩ̀ʋ́, bɑ ɡɑ jɑ bɑ duən bɑ fwɑ bɑ̀ń dìə̀ lɩ̀ɑ̀ lʋʋ níə́ kɑpʋpʋ wɑ. Lɩ̀ɑ̀ tə nə bɑ Zwifə-bɑ wɑ́ mɑ̀ Zwerizɑlɛmə tɩ̀ɑ́n, bɑ pú duən yuu bɑ nɩŋɩ bɑ kɛ̀ń. Bɑ wɑ́ fwɑ kʋ, kʋ jɑ vələ mɑ́ŋɑ́ tə, bɑ dɩ̀ɑ̀n nə wɑ́ bɑ̀ tə zwɛ̀".
42021025	Zwezi kʋ́ʋ̀ mɑ swɩ̀n, ʋ wʋ́: "Yìə̀n wɑ́ tʋn yɩcɑʋ tə nə pɛ́n tə wɑɑ. Tə wɑ́ tʋn cɑ̀nɑ̀ tə də kɑcɩlɑcɛ tə wɑ. Fən zənzən wɑ́ zʋ lɩ̀ɑ̀ tə nə wulə tɩɑ yuu wɑ, vʋʋ tə də mʋʋ nɑkulə tə zuzuɡu nəfɑrʋ tə yɩrɩ.
42021026	Kʋ tə nə bɩ̀ɑ̀n tɩɑ yuu wɑ tə, fən wɑ́ ɡʋ lɩ̀ɑ̀, bɑ nə wɑ́ bʋ́n kʋ yoo. Dɩ̀ɑ̀n tə nə wulə lɑnworu tə wɑ wɑ́ ɡuɡurə.
42021027	Kʋ kwɑ nə, bɑ dɑ̀ń wɑ́ nɑ Ləzwənə-Biuf1 tə bɑkwɑn tə wɑ, də ʋ bɩ̀ɑ̀n də dɩ̀ɑ̀n də dun tə nə dɑ́ɑ́.
42021028	Mɑ́ŋɑ́ tə, tə yìə̀n təntə nə wɑ́ wulə tə tʋŋɑ, ɑ́ zɩɑn ɑ́ yun yɩɩ nə, ɑ́ kwɛn ɑ́ tɩ̀ɑ̀n ɑ́ zɩɡɩ mənə mənə, ɑ́ ɡɑ ywɑ̀ń. Yɩɩ wɑ́ jon ɑbɑ ɑ́ jɩɩn wɑ, sɩ́ʋ́n sɩ́ʋ́n".
42021029	Kʋ kwɑ nə, Zwezi swɩ̀n, ʋ wʋ́: "Á ywɑ̀ŋɑ́ kɑpɩrʋ də tɩ̀ɑ́n tə duən:
42021030	Mɑ́ŋɑ́ tə, ɑ́ nə nɩ tə zɩɑn tə də, tə wulə tə twe, lìù nə bɑ́ swɩ̀n ɑ́ con də, wocəri mɑ́ŋɑ́ bwələ.
42021031	Mə kʋ yɩ nətʋ, də ɑ́ nə nɩ tə yìə̀n tə, tə twi tə tʋn ɑ́ lwɑrɑ də, Yɩɩ pɑ̀rɩ̀ diŋə tə bwələ.
42021032	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ yoo təntə wɑ́ tʋn, də zə̀n lɩ̀ɑ̀ tə mɑmɑ, bɑ nə wulə tɩɑ yuu wɑ, tə wɑ̀ tɩ bɑ zwɛ̀.
42021033	Lɑnworu də tɩɑ wɑ́ jɛ́n, yɑ́ ɑ̀ sʋ̀rɑ̀n tə mʋ̀ bɑ́ jɛ́n, ɑbɑdɑ!"
42021034	Zwezi kʋ́ʋ̀ mɑ swɩ̀n, ʋ wʋ́: "Á cɩɑ ɑ́ tɩ̀ɑ̀n nə, ɑ́ dɑ̀nɑ̀ kɑ́ pɑ swɑnyʋɑ də wiən tə, ɑ́ nə pɩ̀ɑ̀, sə ɑ́ mɑ yɑ̀ lʋʋ wɑ twɑrɑ jon ɑ́ pubʋŋɩ tə. Kʋ nə tɑ̀ nətʋ, kʋ dɩɩn tə wɑ́ dɩ̀ ɑ́ yuu wɑ nɑɑ nədʋ.
42021035	Kʋ dɩɩn tə nə, kʋ wɑ́ yɑ̀ ndə wɑyɑ nə, kʋ nə jɑnɩ ɡɑnɑŋɑ, kʋ pɑ lɩ̀ɑ̀ tə mɑmɑ nə, bɑ nə wulə tɩɑ kɑ tə mɑmɑ yuu wɑ.
42021036	Á dɑ̀nɑ̀ kɑ́ dwɛ̀, ɑ́ jʋ̀nɑ̀ Yɩɩ mɑ́ŋɑ́ mɑmɑ, sə ɑ́ mɑ wɑ̀nɩ́ ɑ́ jɑ dɩ̀ɑ̀n ɑ́ jon ɑ́ tɩ̀ɑ̀n kʋ tə jɩɩn wɑ, kʋ nə wɑ́ bɑ̀. Nətʋ nə ɑ́ wɑ́ wɑ̀nɩ́ ɑ́ zɩɡɩ Ləzwənə-Biuf1 tə yɑ́ɑ́ nə".
42021037	Yɩcɑʋ wɑ, Zwezi yɑ̀ kɑ̀rɩ̀ Zwifə-bɑ Yɩɩ dìə̀ tə wɑ. Tɩtɩn nə ʋ yɑ̀ nɑn, ʋ vɑ ʋ pʋrɩ tɩɑ oliviye tɩ̀ɑ́n pɑɑn tə yuu wɑ.
42021038	Jɩjʋ fuən fuən lɑlʋʋ tə mɑmɑ yɑ̀ dəri, bɑ vɑ ʋ con, Yɩɩ dìə̀ tə wɑ, bɑ cʋɡɑ wɑ́.
42022001	Cɑ̀nɑ̀ tə Zwifə-bɑ nə də́ dipɛn tə, kʋ nə bɑ sɑbwɑrɩ kəni tə, bɑ nə boŋə 'Pɑkə' cɑ̀nɑ̀ tə, mɑ́ŋɑ́ yí kʋ zwɛ̀.
42022002	Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə, yɑ̀ pɩ̀ɑ̀ cwəŋə, sə bɑ mɑ ɡʋ Zwezi, yɑ́ bɑ yɑ̀ dəri lɩ̀ɑ̀ tə fən.
42022003	Sɩtɑnɑ dɑ̀ń mɑ jɑ Zwidɑsə, Zwezi kɑrbɩɑ fuɡə bələ tə wɑ lìù don, bɑ nə boŋə 'Yisəkɑriyɔtə', ʋ zʋ.
42022004	Zwidɑsə vəli, ʋ vʋrʋ də Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ dìə̀ lɩ̀ɑ̀ tə nə cɩ̀ kɑ nə tə yun tɩ̀ɑ́n tə, ʋ bɩrɩ bɑ nətʋ tə, ʋ nə wɑ́ twɑ́ tə, ʋ mɑ kə wɑ́ bɑ jɩ̀ɑ̀n wɑ.
42022005	Bɑ lɩ̀ɑ̀ tə pwìí poli zəni. Bɑ dɑ̀ń kɑ̀n nii də, bɑ wɑ́ pɑ wɑ́ səbiu.
42022006	Zwidɑsə də bɑ ken duən yuu, ʋ dɑ̀ń ɡɑ pɩ̀ɑ̀ cwəŋə nəzəŋu tə, ʋ nə wɑ́ twɑ́ ʋ mɑ kə wɑ́ bɑ jɩ̀ɑ̀n wɑ.
42022007	Dɩɑn tə, bɑ nə yɑ̀ɑ́ də́ dipɛn tə, kʋ nə bɑ sɑbwɑrɩ kəni, tə twi tə yí. Kʋ təntən dɩɩn tə nə nə, bɑ mɛ, sə bɑ ɡʋ pɑbii, bɑ mɑ fwɑ Pɑkə cɑ̀nɑ̀ tə wodiu.
42022008	Zwezi dɑ̀ń mɑ tʋn Piyɛrə də Zwɑn, ʋ swɩ̀n bɑ con, ʋ wʋ́: "Á vələ, ɑ́ tɑnɩ wodiu tə, ɑ́ pɑ nəbɑ, sə nə də́".
42022009	Bɑ mɑ bwe wɑ́, bɑ wʋ́: "Yə̀n nə n pɩ̀ɑ̀, sə nə tɑnɩ kʋ mʋ̀ wodiu təntə?"
42022010	Zwezi swɩ̀n bɑ con nə, ʋ wʋ́: "Á cʋɡɑ zəni! Mɑ́ŋɑ́ tə wɑ, ɑ́ nə wɑ́ zʋ tɩʋ tə wɑ, ɑ́ wɑ́ jə́rí bɛɛ don, ʋ nə zɩŋɑ nɩ́ɑ́ kwɑ̀rɑ́. Á wɑ́ pú kʋ bɛɛ tə nə, ɑ́ zʋ sɑ̀ń tə wɑ, ʋ nə zwɩ.
42022011	Á ɡɑ swɩ̀n dìə̀ tə tíú con, ʋ wʋ́: 'Kɑrnyɩnɑ bwe, sə ʋ jə́n dìə̀ tə, ʋ də ʋ kɑrbɩɑ tə nə wɑ́ də́ Pɑkə cɑ̀nɑ̀ wodiu kɑ wɑ̀ tə, wɑ yə̀n?'
42022012	Ʋ dɑ̀ń wɑ́ bɩrɩ ɑbɑ dəyuu dìə̀ nəfɑrʋ don, də kʋ wɑ zɩlɑ. Mə lɑ́ nə, ɑ́ wɑ́ tɑnɩ Pɑkə cɑ̀nɑ̀ wodiu tə".
42022013	Ʋ kɑrbɩɑ tə dɑ̀ń mɑ vɑ, bɑ nɑ tə yìə̀n tə mɑmɑ, ndə Zwezi nə mɑn, ʋ bɩrɩ bɑ nətʋ. Bɑ dɑ̀ń ɡɑ kə Pɑkə cɑ̀nɑ̀ wodiu tə sírí lɑ́ nə.
42022014	Cɑ̀nɑ̀ tə wodiu diŋə mɑ́ŋɑ́ yí, Zwezi də ʋ tʋntʋnɑ tə dɑ̀ń twi bɑ jə̀ń duən nə, sə bɑ wulə bɑ də́.
42022015	Ʋ swɩ̀n bɑ con, ʋ wʋ́: "Aý sóní zəni, sə nə mɑmɑ tə kə duən nə, nə də́ Pɑkə cɑ̀nɑ̀ wodiu kʋ tə, də ɑ̀ cɑ̀n mɑ́ŋɑ́ tə wɑ̀ yí.
42022016	Yɑ́ ɑ̀ mʋ̀ nə swɩ̀n kʋ ɑ́ con: Aý kʋ́ʋ̀ bɑ́ pìí ɑ̀ də́ kʋ tə, kʋ jɑ vələ mɑ́ŋɑ́ tə, bɑ nə wɑ́ nì kʋ cɑ̀nɑ̀ təntə də̀ń, Yɩɩ pɑ̀rɩ̀ tə wɑ".
42022017	Ʋ dɑ̀ń mɑ tì wùrú zʋŋɑ tə, ʋ kə ʋ con, ʋ ɡɑ kə Yɩɩ lɛ̀ɛ̀. Kʋ kwɑ nə, ʋ swɩ̀n, ʋ wʋ́: "Á joŋə ɑ́ nyʋ, ɑ́ tɑ̀rɑ̀ duən!
42022018	Aý mʋ̀ nə swɩ̀n kʋ ɑ́ con: Aý kʋ́ʋ̀ bɑ́ nyʋ divɛn də ɑbɑ, kʋ nə zɩɡɩ sɩ́ʋ́n, kʋ jɑ vələ mɑ́ŋɑ́ tə, Yɩɩ nə wɑ́ də́ ʋ pɑ̀rɩ̀ tə".
42022019	Kʋ kwɑ nə, ʋ tì dipɛn tə, ʋ kə Yɩɩ lɛ̀ɛ̀ kʋ yɩrɩ. Kʋ kwɑ nə, ʋ fʋɑ fʋɑ kʋ, ʋ pɑ bɑ, ʋ ɡɑ swɩ̀n bɑ con, ʋ wʋ́: "Kʋ yɩ ɑ̀ yɩrɑ tə nə, kʋ nə pɩn ɑbɑ. Á dɑ̀ń fwɑ kʋ nətʋ tə, ɑ́ mɑ lìí ɑ̀ yoo".
42022020	Bɑ nə dí bɑ zwɛ̀, mɑ́ŋɑ́ tə wɑ, Zwezi kʋ́ʋ̀ tì divɛn wùrú zʋŋɑ wɑ, ʋ fwɑ nətʋ, də ʋ pɑ bɑ, ʋ ɡɑ swɩ̀n, ʋ wʋ́: "Divɛn kʋ tə wùrú zʋŋɑ kɑ tə wɑ nə yɩ ɑ̀ jɑnɑ tə, tə nə yɩ Yɩɩ nimɑrʋ dʋ̀n tə, tə nə wɑ́ nɑn ɑ́ yɩrɩ".
42022021	Zwezi kʋ́ʋ̀ swɩ̀n, ʋ wʋ́: "Á ywɑ̀ŋɑ́, lìù tə, ʋ nə wɑ́ jɑ nə, ʋ pɑ tə, wulə də nə, wodiu kʋ tə yuu wɑ.
42022022	Ləzwənə-Biuf1 tə mɛ, sə ʋ vìí, ndə kʋ nə mɛ nətʋ, yɑ́ kʋ wɑ́ yɑ̀ cɑ̀n kʋ pɑ lìù tə nə, ʋ nə wɑ́ jɑ wɑ́, ʋ pɑ".
42022023	Bɑ dɑ̀ń mɑ wulə bɑ bwe duən, sə bɑ jə́n, wɑ̀ɑ̀ nə wɑ́ fwɑ kʋ yoo təntə bɑ wɑ.
42022024	Zwezi kɑrbɩɑ tʋ́tʋ̀nɩ́ duən, sə bɑ jə́n, bɑ wɑ nə mɛ, sə ʋ jə̀ń bɑ mɑmɑ yuu wɑ. Kʋ mʋ̀ nə pɩn, tʋ́tʋ̀nɑ́ dɑ̀ń twi, tə tʋ bɑ tətəŋi wɑ.
42022025	Zwezi swɩ̀n bɑ con, ʋ wʋ́: "Pɛ̀ɡɑ́ də́ dɩ̀ɑ̀n bɑ lʋʋ dwíə́ tə mɑmɑ yuu wɑ. Yɑ́ bɑ boŋə lʋʋ pɑbɩɑ mʋ̀ 'lɩ̀ɑ̀ tə, bɑ nə fwɑ zəni'.
42022026	Yɑ́ kʋ wɑ̀ mɛ, sə kʋ yɑ nətʋ ɑ́ mʋ̀ con. Lìù tə, ʋ nə yɩ ləzwənfɑrʋ ɑ́ wɑ, mɛ, sə ʋ yɑ ndə bisɩmɑbiə nə. Yɑ́ lìù tə, ʋ nə tɩ ɑbɑ, mɛ, sə ʋ yɑ ndə lìù tə nə, ʋ nə tʋŋɑ ʋ pɩn ɑbɑ.
42022027	Lìù tə, bɑ nə tuŋə wodiu, bɑ pɩn, ʋ də́, də ʋ tə, ʋ mʋ̀ nə nə tuŋə kʋ, bɑ wɑ̀ɑ̀ nə dwə ʋ don? Kʋ tɑ̀ lìù tə, ʋ nə də́ tə, nɑɑɑ? Á wɑ nə, ɑ̀ mʋ̀ Zwezi, ɑ̀ yɩ ndə lìù tə nə, ʋ nə tʋŋɑ, ʋ pɩn ɑbɑ.
42022028	Á yɩ lɩ̀ɑ̀ tə, ɑ́ nə yɩ də nə, dɩɩn mɑmɑ ɑ̀ cɑ̀n tə də mɑ́ŋɑ́ tə wɑ, yìə̀n nə yuɡu nə, sə tə pɑ ɑ̀ tʋn yokʋkwɩʋn.
42022029	Aý swə, sə ɑ́ də də́ kʋ pɑ̀rɩ̀ təntə, ndə ɑ̀ nyɩnɑ nə pɩn, sə ɑ̀ də də́ kʋ nətʋ.
42022030	Á wɑ́ də́ cɑ̀nɑ̀ də nə, ɑ̀ pɑ̀rɩ̀ dìə̀ tə wɑ. Á wɑ́ jə̀ń pɑdɑrɑn yun ɑ́ bʋ̀rɩ̀ Yɩzərɑyɛlə dwíə́ dəkurən fuɡə bələ tə bʋ̀rɑ̀".
42022031	Zwezi swɩ̀n Simon Piyɛrə con, ʋ wʋ́: "Simon, Simon, cʋɡʋ! Sɩtɑnɑ lòrì cwəŋə, sə ʋ zɩzɑɡɑ ɑbɑ, ndə bɑ nə zɩzɑɡɑ wobɩɑ, sə bɑ lɩ tə də tə wopulə duən wɑ.
42022032	Yɑ́ ɑ̀ dɑ̀ń jʋn Yɩɩ ɑ̀ pɑ mʋ́, sə n wɑɑ tə, n nə ken Yɩɩ nə tə, dɑ̀n kɑ́ jɛ́n. Mɑ́ŋɑ́ tə wɑ, n nə wɑ́ pìí n bɑ̀ ɑ̀ con, sə n dɑ̀n n nubɩɑ jɩ̀ɑ̀n".
42022033	Simon Piyɛrə le wɑ́, ʋ wʋ́: "Yuu-Tiu, ɑ̀ ken ɑ̀ sírí, sə ɑ̀ zʋ bɑ̀ń dìə̀ də mʋ́, sə ɑ̀ tɩ də mʋ́".
42022034	Zwezi mɑ le wɑ́, ʋ wʋ́: "Piyɛrə, ɑ̀ mʋ̀ nə swɩ̀n kʋ n con: N wɑ́ tɛn də, n yə̀rì nə zə̀n, nɛɛ bɑtwɑ, də cəbɩʋ tə wɑ̀ kwi".
42022035	Zwezi swɩ̀n bɑ con, ʋ wʋ́: "Də ɑ̀ yɑ̀ nə tʋn ɑbɑ, ɑ̀ ɡɑ swɩ̀n də, ɑ́ dɑ̀nɑ̀ kɑ́ tì səbiu, nə ɑ̀ yə̀ə́ lɔ̀ɔ̀, nə ɑ̀ yə̀ə́ nɑtʋrɑ, bɛ̀ɛ̀ yɑ̀ nə mùrì ɑbɑ?" Bɑ mɑ le wɑ́, bɑ wʋ́: "Won mɑmɑ wɑ̀ nəbɑ mùrì".
42022036	Zwezi mɑ kʋ́ʋ̀ le, ʋ wʋ́: "Sɩ́ʋ́n nə, sə lìù tə, ʋ nə jə səbiu, sə ʋ tì, sə lìù tə, ʋ nə jə lɔ̀ɔ̀, sə ʋ tì, sə lìù tə, ʋ nə bɑ lɑɡʋrɩ sɩ̀ʋ́ jə, sə kʋ tíú yə̀ ʋ ɡɑndɑrʋ, ʋ də́ yɑ́ɑ́, ʋ mɑ yə̀ lɑɡʋrɩ sɩ̀ʋ́.
42022037	Aý mʋ̀ nə swɩ̀n kʋ ɑ́ con: Kʋ mɛ, sə kʋ pʋ́pʋ́nɩ́ Yɩɩ sɑɡɩ tə wɑ nii mɑ sú, tə tʋn ɑ̀ yɩrɑ: 'Bɑ ɡɑ̀lɩ̀ wɑ́, bɑ mɑ cen yolwɑnfwɑnɑ nii nə'. Cɩ́ɡɑ́, kʋ tə nə pʋ́pʋ́nɩ́ ɑ̀ yuu wɑ, tə bɩ̀ɑ̀n, sə kʋ jì".
42022038	Kɑrbɩɑ tə le, bɑ wʋ́: "Yuu-Tiu, nə̀ń lɑɡʋrɩ sɩ̀ɑ́n bələ". Zwezi mɑ le bɑ, ʋ wʋ́: "Kʋ mɛ nətʋ".
42022039	Kʋ kwɑ nə, Zwezi nɑn, ndə ʋ dɩɑn mɛ nə fwɑ nətʋ tə, ʋ vɑ oliviye tɩ̀ɑ́n pɑɑn tə yuu wɑ. Ʋ kɑrbɩɑ tə ɡɑ púə́ ʋ kwɑ.
42022040	Mɑ́ŋɑ́ tə wɑ, ʋ nə vəli, ʋ yí kʋ bwɑ́lɩ́ təntə, ʋ swɩ̀n bɑ con, ʋ wʋ́: "Á lòrì Yɩɩ, sə ʋ sɑn ɑbɑ, sə Sɩtɑnɑ dɑ̀n kɑ́ wɑ̀nɩ́ ɑbɑ, ʋ də́də́n, sə ʋ yiɡu, ʋ pɑ ɑ́ tʋn yokʋkwɩʋn".
42022041	Ʋ dɑ̀ń ɡɑ fɑ̀rʋ́ ʋ nɑn kwɑ, ʋ vɑ yɑ́ɑ́ mɑncɩn, ndə lìù kɑ dɩlɩ kɑpɑn, kʋ vɑ kʋ tʋ bwɑ́lɩ́ nə, ʋ tʋ ʋ nɑdwɑnɑ yuu, ʋ ɡɑ lòrì Yɩɩ.
42022042	Ʋ dɑ̀ń swɩ̀n, ʋ wʋ́: "Aý nyɩnɑ, də n nə pɩ̀ɑ̀ kʋ, pɑ, sə yɑcɑrɑ tətə twiən tə yɑ́ nə. Yɑ́ ɑ̀ pɩ̀ɑ̀, sə n mʋ̀ puswənə nə tʋn, sə ɑ̀ mʋ̀ nyiən tə ɡɑ kwɛ̀".
42022043	Mɑlɩkɑ dɑ̀ń mɑ zɑ̀n Yɩɩ sɑ̀ń nə, kɑ bɑ̀ kɑ nɑn Zwezi nə, kɑ cú kɑ dɑ̀n ʋ jɩ̀ɑ̀n.
42022044	Zwezi pùə́ cʋ̀ɡʋ̀ zənzən. Kʋ mʋ̀ nə pɩn, ʋ lòrì Yɩɩ də dɩ̀ɑ̀n zənzən. Ʋ tɩlʋŋʋ pɑlɩ ndə jɑnɑ nə, kʋ loni, kʋ twɩ tɩɑ.
42022045	Ʋ nə lòrì Yɩɩ ʋ zwɛ̀, ʋ zɑ̀n ʋ pìí ʋ bɑ̀ ʋ kɑrbɩɑ tə con. Yɑ́ ʋ twi, də bɑ pwìí cʋ̀ɡʋ̀. Kʋ mʋ̀ nə pɩn, bɑ tə́ɡə́ bɑ dwɛ̀.
42022046	Ʋ swɩ̀n bɑ con, ʋ wʋ́: "Bɛ̀ɛ̀ nə pɩn, ɑ́ dwɛ̀? Á zɑŋɑ, ɑ́ ɡɑ lòrì Yɩɩ, sə Sɩtɑnɑ dɑ̀n kɑ́ wɑ̀nɩ́ ɑbɑ ʋ də́də́n, sə ʋ yiɡu, sə ʋ pɑ, ɑ́ tʋn yokʋkwɩʋn".
42022047	Zwezi nə wulə ʋ swɩ̀n, mɑ́ŋɑ́ tə wɑ, də nə̀ń lɩ̀ɑ̀ nə bɑ bɩ̀ɑ̀n. Lìù tə, bɑ nə boŋə Zwidɑsə, ʋ də nə yɩ Zwezi kɑrbɩɑ fuɡə bələ tə wɑ, lìù don, yɑ̀ nə wulə bɑ yɑ́ɑ́, ʋ vəli. Ʋ fɑ̀rʋ́ ʋ yí Zwezi yɩrɑ, sə ʋ kʋkwɑlɩf1 wɑ́.
42022048	Zwezi dɑ̀ń mɑ swɩ̀n, ʋ wʋ́: "Mə kʋ wɑ́ twɑ́ kʋkwɑlʋ nə, n mɑ jɑ Ləzwənə-Biuf1 n pɑ!"
42022049	Lɩ̀ɑ̀ tə nə wulə də Zwezi tə, nə nɑ yoo tə, kʋ nə bɩ̀ɑ̀n, bɑ swɩ̀n, bɑ wʋ́: "Yuu-Tiu, nə wɑ́ zɑ də lɑɡʋrɩ sɩ̀ɑ́n, nɑɑɑ?"
42022050	Bɑ wɑ lìù don mɑ cʋ̀rɩ́ lɑɡʋrɩ sɩ̀ʋ́, ʋ mɑ zɑ Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tʋ̀tʋ̀nʋ̀ jɩzən zɩɩn, ʋ ɡwəŋə.
42022051	Zwezi dɑ̀ń mɑ swɩ̀n, ʋ wʋ́: "Á yɑ́ɡɑ́, kʋ mɛ nətʋ!" Ʋ mɑ dwen bɛɛ tə zɩɩn tə nə, ʋ ɡɑ zùrì kʋ.
42022052	Kʋ kwɑ nə, Zwezi swɩ̀n Yɩɩ joŋwɑnɑ yun tɩ̀ɑ́n tə, də Yɩɩ dìə̀ lɩ̀ɑ̀ tə nə cɩ̀ kɑ nə tə yun tɩ̀ɑ́n tə, də Zwifə-bɑ nəkwɩnɑ tə con, bɑ nə twi, sə bɑ jɑ wɑ́ tə, ʋ wʋ́: "Á twi də lɑɡʋrɩ sɩ̀ɑ́n də dɑnɡwələn, sə ɑ́ mɑ jɑ ɑ̀ nə, ndə ɑ̀ yɩ ŋwɩ̀ɑ̀n tə, ɑ̀ nə ɡwɩ lɩ̀ɑ̀.
42022053	Aý yɑ̀ wulə də ɑbɑ dɩɩn mɑmɑ, Zwifə-bɑ Yɩɩ dìə̀ tə wɑ, ɑ́ ɡɑ wɑ̀ nə jɩn. Yɑ́ mɑ́ŋɑ́ kʋ tə yɩ ɑ́ mʋ̀, də lìù tə, ʋ nə yɩ yikunu pɩ̀ʋ́ tə nyiən".
42022054	Bɑ nə jɩn Zwezi, bɑ jɑ wɑ́, bɑ vɑ Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə dìə̀ wɑ. Piyɛrə púə́ bɑ kwɑ yɩŋʋnɑ.
42022055	Bɑ ken mən, bɑ jə̀ə́ tə yɑ́ɑ́, Yɩɩ joŋwɑnɑ yun tɩ̀ɑ́n nəkwɩɑ tə kɑ̀rɑ́ tətəŋi wɑ. Piyɛrə də twɑ́ ʋ jə̀ə́ bɑ tətəŋi wɑ lɑ́.
42022056	Tʋtʋnbʋɑ don nə nɩ wɑ́, mən tə yɑ́ɑ́ nə, ʋ ywɑ̀ń wɑ́ zən, ʋ ɡɑ swɩ̀n, ʋ wʋ́: "Bɛɛ wɑ̀ tə də yɩn də Zwezi!"
42022057	Yɑ́ Piyɛrə tɛn, ʋ wʋ́: "Aý nɑkʋɑ, ɑ̀ yə̀rì wɑ́!"
42022058	Kʋ nə fwɑ mɑncɩn, bɛɛ don də nə kʋ́ʋ̀ ʋ nɩ wɑ́, ʋ swɩ̀n, ʋ wʋ́: "N də wulə bɑ lɩ̀ɑ̀ tə wɑ". Piyɛrə mɑ le bɛɛ tə, ʋ wʋ́: "Aý twɑ́ ɑ̀ tə̀lə́ bɑ wɑ!"
42022059	Kʋ nə lɛ ndə luɡu nədʋ nə, lìù don də tə zɩɡɩ dɩ̀ɑ̀n, ʋ wʋ́: "Cɩ́ɡɑ́ mɑmɑ, bɛɛ wɑ̀ tə də yɩ Gɑlile tíú. Ʋ də yɩn də Zwezi".
42022060	Piyɛrə le, ʋ wʋ́: "Aý dɑbɛɛ, ɑ̀ yə̀rì kʋ tə, n nə swɩ̀n!" Kʋ mɑ́ŋɑ́ tə wɑ, ʋ nə wulə ʋ swɩ̀n, də cəbɩʋ kwi.
42022061	Yuu-Tiu pìí ʋ vəvəri, ʋ ywɑ̀ń Piyɛrə. Piyɛrə dɑ̀ń lìí kʋ tə, Yuu-Tiu nə swɩ̀n ʋ con nə, ʋ wʋ́: "Zə̀n, də cəbɩʋ tə nə wɑ̀ kwi, n wɑ́ tɛn nɛɛ bɑtwɑ də, n yə̀rì nə".
42022062	Piyɛrə dɑ̀ń nɑn, ʋ ɡɑ kwi yinənkurə.
42022063	Bɑrɑ tə nə jə Zwezi tə wulə bɑ mʋŋɑ wɑ́ də bɑ mɑ̀.
42022064	Bɑ yɑ̀ɑ́ pú ʋ yɩ́ɑ́ nə, bɑ ɡɑ bwe wɑ́, bɑ wʋ́: "Lwɑrɩ lìù tə, ʋ nə mɑ̀ mʋ́!"
42022065	Bɑ swɩ̀n sʋ̀rɑ̀n duən, tə nə twɩn Yɩɩ, bɑ pɑ wɑ́.
42022066	Tɩɑ nə twi kɑ pʋrɩ, mɑ́ŋɑ́ tə wɑ, Zwifə-bɑ nəkwɩnɑ, də Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə twi, bɑ kun duən nə, bɑ ɡɑ pɑ bɑ jɑ Zwezi, bɑ jɑ bɑ̀ bɑ yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə yɑ́ɑ́ con.
42022067	Bɑ swɩ̀n, bɑ wʋ́: "Swɩ̀n nə con də, n nə yɩ Kərisə". Zwezi mɑ le bɑ, ʋ wʋ́: "Aý nə swɩ̀n kʋ ɑ́ con, ɑ́ bɑ́ pɑ kʋ cɩ́ɡɑ́.
42022068	Aý mɑ nə bwe ɑbɑ bwiə nədʋ, ɑ́ bɑ́ le nə.
42022069	Kʋ nə zɩɡɩ sɩ́ʋ́n, Ləzwənə-Biuf1 tə wɑ́ jə̀ń Yɩɩ tə, ʋ nə wulə tə mɛ yuu wɑ, jɩzənf1 vɑ̀n nə".
42022070	Bɑ mɑmɑ tə dɑ̀ń mɑ swɩ̀n, bɑ wʋ́: "Kʋ mʋ̀ yɩrɩ nə, n yɩ Yɩɩ-Biu?" Zwezi mɑ le bɑ, ʋ wʋ́: "Aý yɩ wɑ́, ndə ɑ́ nə swɩ̀n nətʋ".
42022071	Bɑ dɑ̀ń mɑ swɩ̀n, bɑ wʋ́: "Nə kʋ́ʋ̀ bɑ lɩ̀ɑ̀ pɩ̀ɑ̀, sə bɑ bɩrɩ nəbɑ yoo don. Nə tətə nì kʋ ʋ nii wɑ".
42023001	Zwifə-bɑ nəkwɩnɑ, də Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə mɑmɑ ken duən, bɑ zɑ̀n bɑ jɑ Zwezi, bɑ jɑ vɑ Pilɑtə yɑ́ɑ́ con.
42023002	Bɑ swɩ̀n bɑ zɩɡɩ Zwezi nə, bɑ wʋ́: "Nə nɩ bɛɛ wɑ̀ tə, də ʋ suɡə nə lʋʋ dwíí tə, ʋ kəni Romə-bɑ nə. Ʋ cɩ̀, sə bɑ dɑ̀n kɑ́ ŋwɩ́n lɑnpoo, bɑ pɑ Romə-bɑ pɩ̀ʋ́ nəfɑrʋ tə nə, ʋ ɡɑ wʋ́, ʋ mʋ̀ nə yɩ Kərisə, kʋ də̀ń nə yɩ pɩ̀ʋ́".
42023003	Pilɑtə dɑ̀ń mɑ wulə wɑ́ ʋ bwe, ʋ wʋ́: "N mʋ̀ nə yɩ Zwifə-bɑ pɩ̀ʋ́ tə?" Zwezi mɑ le wɑ́, ʋ wʋ́: "Mə kʋ yɩ nətʋ, ndə n nə swɩ̀n tə".
42023004	Pilɑtə mɑ swɩ̀n Yɩɩ joŋwɑnɑ yun tɩ̀ɑ́n tə, də lɑlʋʋ tə con, ʋ wʋ́: "Aý bɑ yolwɑn nɑ bɛɛ wɑ̀ tə yuu wɑ".
42023005	Yɑ́ bɑ tə zɩɡɩ dɩ̀ɑ̀n kʋ yuu wɑ, bɑ swɩ̀n, bɑ wʋ́: "Ʋ kɑ̀rɑ̀ tə, ʋ nə kɑ̀rɩ̀ Zwide nɑɡwɑnɑɑ tə mɑmɑ wɑ, suɡə lɩ̀ɑ̀ tə, kɑ kəni Romə-bɑ nə, kʋ nə zɩɡɩ Gɑlile nɑɡwɑnɑɑ, kʋ jɑ bɑ kʋ nɑn yəbə".
42023006	Mɑ́ŋɑ́ tə wɑ, Pilɑtə nə nì tə yìə̀n təntə, ʋ bwe, sə ʋ lwɑrɩ, də Zwezi nə yɩ Gɑlile tíú.
42023007	-
42023008	Ʋ nə twi, ʋ nì də, kʋ yɩ nətʋ, ʋ lwɑrɩ də, ʋ nɑn pɩ̀ʋ́ Erodə pɑyuu tə wɑ. Kʋ dɩɑn dɑ́ɑ́, Erodə nə nì də, bɑ swɩ̀n Zwezi yoo. Ʋ pɩ̀ɑ̀, sə ʋ nɑ Zwezi, ʋ də yɑ̀ bʋŋɑ də, Zwezi wɑ́ fwɑ yomɩlʋ don, ʋ bɩrɩ wɑ́. Erodə də yɑ̀ twi kʋ mɑ́ŋɑ́ tə wɑ, Zwerizɑlɛmə wɑ. Kʋ mʋ̀ nə pɩn, Pilɑtə pɑ, bɑ jɑ Zwezi, bɑ vɑ, bɑ pɑ Erodə nə. Mɑ́ŋɑ́ tə wɑ, ʋ nə nɩ Zwezi, ʋ pùə́ poli zənzən.
42023009	Pɩ̀ʋ́ Erodə bwe Zwezi bwiə kɑpʋpʋ, yɑ́ Zwezi ɡɑ wɑ̀ wɑ́ le.
42023010	Zwifə-bɑ Yɩɩ joŋwɑnɑ yun tɩ̀ɑ́n tə, də Yɩɩ nii yənu tɩ̀ɑ́n tə də yɑ̀ zɩɡɑ lɑ́, bɑ swɩ̀n sʋlwɑnɑ bɑ zɩɡɑ Zwezi nə.
42023011	Erodə də ʋ pɑmɑnɑ tə wulə bɑ mʋŋɑ wɑ́. Bɑ nə mʋn wɑ́, bɑ zwɛ̀, bɑ tì ɡɑnmʋlɩ, bɑ mɑ zʋ wɑ́, bɑ ɡɑ pɑ bɑ pìí bɑ jɑ wɑ́, bɑ vɑ Pilɑtə con.
42023012	Kʋ dɩɩn tə nə, pɩ̀ʋ́ Erodə də Pilɑtə pìí bɑ jì dɑbɑrɑ, ndə kʋ tɑ̀ bɑ mʋ̀ yɑ̀ nə dʋŋɑ duən fuən.
42023013	Pilɑtə ken Zwifə-bɑ Yɩɩ joŋwɑnɑ yun tɩ̀ɑ́n, də Zwifə-bɑ yun tɩ̀ɑ́n tə, də lɑlʋʋ tə duən nə,
42023014	ʋ ɡɑ swɩ̀n bɑ con, ʋ wʋ́: "Á jɩn bɛɛ wɑ̀ tə, ɑ́ jɑ bɑ̀, ɑ́ ɡɑ ɑ́ wʋ́, ʋ suɡə lɩ̀ɑ̀, ʋ kəni Romə-bɑ nə. Aý mʋ̀ nə bwe wɑ́ ɑ́ yɑ́ɑ́ con, ɑ̀ mʋ̀ wɑ̀ yolwɑn nədʋ nɩ, tə mʋ̀ yìə̀n təntə wɑ, ɑ́ nə swɩ̀n ɑ́ zɩɡɩ ʋ nə.
42023015	Pɩ̀ʋ́ Erodə də wɑ̀ yoo nɩ ʋ yuu wɑ. Kʋ mʋ̀ nə pɩn, ʋ pɑ bɑ pìí bɑ jɑ wɑ́, bɑ bɑ̀ nə con. Bɛɛ wɑ̀ tə wɑ̀ yoo fwɑ, kʋ nə mɛ, sə bɑ ɡʋ wɑ́, kʋ yɩrɩ nə.
42023016	Aý dɑ̀ń wɑ́ pɑ, bɑ mɑ̀ wɑ́, bɑ ɡɑ tì wɑ́ bɑ dʋɡʋ".
42023017	[Kʋ yɑ̀ yɩ kɑ́lʋ́, Pɑkə cɑ̀nɑ̀ mɑmɑ nə yí, sə bɑ dʋɡʋ bɑ̀ń dìə̀ lìù nədʋ.]
42023018	Bɑ mɑmɑ tə twɑ́ duən, bɑ bubwi, bɑ wʋ́: "Pɑ, bɑ ɡʋ wɑ̀ tə, sə bɑ ɡɑ dʋɡʋ Bɑrɑbɑsə!"
42023019	Kʋ Bɑrɑbɑsə təntə zɑ̀n ʋ suɡu Zwerizɑlɛmə tɩ̀ɑ́n, ʋ kəni Romə-bɑ nə, mɑ́ŋɑ́ don wɑ. Kʋ tə súrí lɑɡʋrɩ don nə, ʋ nə fwɑ. Kʋ mʋ̀ nə pɩn, bɑ yɑ̀ jɩn wɑ́, bɑ kə bɑ̀ń dìə̀.
42023020	Pilɑtə nə pɩ̀ɑ̀, sə ʋ dʋɡʋ Zwezi tə, ʋ dɑ̀ń pìí ʋ kʋ́ʋ̀ tì sʋɡʋ, sə ʋ swɩ̀n lɩ̀ɑ̀ tə con.
42023021	Lɩ̀ɑ̀ tə dɑ̀ń cə̀rí, bɑ wʋ́: "Pɑ, sə bɑ pɑɑ wɑ́ dɑɡɑrʋ yuu wɑ! Pɑ, sə bɑ pɑɑ wɑ́ dɑɡɑrʋ yuu wɑ!"
42023022	Pilɑtə kʋ́ʋ̀ bwe, ʋ swɩ̀n bɑ con, nɛɛ bɑtwɑ nii nə, ʋ wʋ́: "Bɛ̀ɛ̀ yokʋkwɩʋn nə, ʋ fwɑ? Aý mʋ̀ wɑ̀ yoo nɩ ʋ yuu wɑ, kʋ nə mɛ, sə bɑ ɡʋ wɑ́ kʋ yɩrɩ. Aý dɑ̀ń wɑ́ pɑ, bɑ mɑ̀ wɑ́, ɑ̀ ɡɑ tì wɑ́ bɑ dʋɡʋ".
42023023	Yɑ́ lɩ̀ɑ̀ tə dɑ̀ń tə bubwi, bɑ kəni yɩɩ nə, bɑ wʋ́, ʋ pɑ, sə bɑ pɑɑ Zwezi dɑɡɑrʋ tə yuu wɑ. Bɑ bubwiə tə kɑ́lɩ́ Pilɑtə.
42023024	Pilɑtə mɑ sɛ̀, sə ʋ fwɑ kʋ tə, bɑ nə pɩ̀ɑ̀.
42023025	Ʋ mɑ tì Zwezi, ʋ pɑ bɑ, sə bɑ mɑ fwɑ kʋ tə, bɑ nə pɩ̀ɑ̀. Ʋ dɑ̀ń ɡɑ dʋɡʋ bɛɛ tə, bɑ nə lòrì. Ʋ mʋ̀ lìù tə, ʋ nə suɡə lɩ̀ɑ̀ duən ʋ kəni Romə-bɑ nə, ʋ ɡɑ fwɑ lɑɡʋrɩ də. Kʋ mʋ̀ nə pɩn, bɑ mɑ kə wɑ́ bɑ̀ń dìə̀.
42023026	Pɑmɑnɑ tə nə jɑ Zwezi, bɑ vəli mɑ́ŋɑ́ tə wɑ, bɑ jə́rí bɛɛ don, bɑ nə boŋə 'Simon, Sirɛnə tíú', də ʋ nɑŋɑ ɡɑʋ ʋ bɩ̀ɑ̀n. Bɑ jɩn kʋ bɛɛ tə, bɑ jon Zwezi dɑɡɑrʋ tə, bɑ mɑ zɩn wɑ́, ʋ jɑ pìí ʋ wulə Zwezi kwɑ.
42023027	Lɩ̀ɑ̀ zənzən púə́ Zwezi kwɑ, də kɑnɑ bɑ nə wori, bɑ ɡɑ zɑlɩ bɑ jɩ̀ɑ̀n.
42023028	Zwezi mɑ pìí ʋ vəvəri, ʋ swɩ̀n bɑ con, ʋ wʋ́: "Zwerizɑlɛmə tɩ̀ɑ́n kɑnɑ-bɑ, ɑ́ dɑ̀nɑ̀ kɑ́ kwi ɑ́ pɑ ɑ̀ mʋ̀ nə! Á kwíə́ ɑ́ pɑ ɑ́ mʋ̀ də ɑ́ bɩɑ nə!
42023029	Mɑ́ŋɑ́ don wɑ́ bɑ̀, bɑ nə wɑ́ swɩ̀n, bɑ wʋ́: 'Pupwən wulə də kɑnɑ tə, bɑ nə wɑ̀rɩ̀ bìú bɑ lʋrɩ. Pupwən wulə də bɑ tə, bɑ nə wɑ̀ lʋrɩ də mɑmɑ. Pupwən wulə də bɑ tə, bìú wɑ̀ bɑ nyʋnɩ nə nyʋɑ'.
42023030	Kʋ mɑ́ŋɑ́ tə wɑ, lɩ̀ɑ̀ wɑ́ lòrì pɛɛn, sə tə tʋ bɑ yuu nə, də bɑ lòrì dədwələn, sə tə də pú bɑ yuu nə.
42023031	Də bɑ nə fwɑ ɑ̀ mʋ̀, ɑ̀ nə yɩ ndə dɑlɩʋ nə nətʋ, bɑ wɑ́ fwɑ ɑ́ mʋ̀, Zwerizɑlɛmə tɩ̀ɑ́n, ɑ́ nə yɩ ndə dɑkʋrɑn nə, bɑ dwen nətʋ".
42023032	Pɑmɑnɑ tə nə jə Zwezi, bɑ vələ, sə bɑ ɡʋ, mɑ́ŋɑ́ tə wɑ, bɑ jɩn yolwɑnfwɑnɑ bələ, də bɑ kə lɑ́, bɑ súrí Zwezi nə, sə bɑ ɡʋ də wɑ́.
42023033	Pɑmɑnɑ tə nə vəli, bɑ yí bwɑ́lɩ́ tə, bɑ nə boŋə 'yuzʋŋɑ bwɑ́lɩ́' tə, mɑ́ŋɑ́ tə, bɑ pɑɑ Zwezi dɑɡɑrʋ tə yuu lɑ́ nə. Bɑ pɑɑ yolwɑnfwɑnɑ bələ tə də dɑɡɑrɑn bələ duən yuu, ʋ don ʋ jɩzən yuu, ʋ don tə də ʋ jɩɡwiə yuu.
42023034	Zwezi dɑ̀ń mɑ swɩ̀n, ʋ wʋ́: "Aý nyɩnɑ, bɑ yə̀rì kʋ tə, bɑ nə fwɑ. Kʋ mʋ̀ yɩrɩ nə, kwɛn bɑ cʋnɑ tə, n lɩ n mʋ̀ də bɑ mʋ̀ pwərə wɑ". Bɑ tɑ́ kwɛ́, bɑ mɑ tɑ̀rɑ̀ ʋ ɡɑnɑn.
42023035	Lɩ̀ɑ̀ zɩɡɑ lɑ́, bɑ ywɑ̀ŋɑ́ kʋ tə nə fwɑ. Zwifə-bɑ yun tɩ̀ɑ́n tə mʋ̀ wulə bɑ mʋŋɑ wɑ́, bɑ ɡɑ swɩ̀n, bɑ wʋ́: "Ʋ jon lɩ̀ɑ̀ duən, ʋ nə yɩ Kərisə tə, Yɩɩ nə kúrí, sə ʋ jon ʋ tətə".
42023036	Pɑmɑnɑ tə də wulə bɑ mʋŋɑ wɑ́, bɑ fɑ̀rʋ́ bɑ yí ʋ yɩrɑ, bɑ lɑ̀rɩ̀ divɛn nyʋnʋ ʋ nə,
42023037	bɑ ɡɑ swɩ̀n, bɑ wʋ́: "N cɩ́ɡɑ́ nə yɩ Zwifə-bɑ pɩ̀ʋ́, sə n tətə dɑ̀ń jon n tɩ̀ɑ̀n!"
42023038	Bɑ ken pʋ́pʋ́nɑ́ duən ʋ yuu con nə, bɑ wʋ́: "Ʋ tə nə yɩ Zwifə-bɑ pɩ̀ʋ́".
42023039	Yolwɑnfwɑnʋ tə don, bɑ nə pɑɑ dɑɡɑrʋ tə yuu, də wulə ʋ twɩn wɑ́, ʋ wʋ́: "N nə yɩ Kərisə, jon n tətə tɩ̀ɑ̀n, sə n ɡɑ jon nəbɑ, n kə lɑ́!"
42023040	Ʋ don tə dɑ̀ń cɑɡɑ ʋ nii nə, ʋ ɡɑ swɩ̀n, ʋ wʋ́: "N mʋ̀, n bɑ Yɩɩ fən dəri, n mʋ̀ lìù tə, n mʋ̀ də ʋ mʋ̀ mɛ, nə wulə tə cɑ̀n tətə wɑ?
42023041	Kʋ yɩ kʋ twɑ́, nə mʋ̀ tʋtʋnɛɛ nə. Kʋ mʋ̀ nə pɩn, nə mʋ̀ bələ tə mɛ, sə nə də́ cɑ̀n tə tə. Yɑ́ ʋ mʋ̀ wɑ̀ won mɑmɑ fwɑ, kʋ nə lwɑrɑ".
42023042	Kʋ kwɑ nə, ʋ swɩ̀n Zwezi con, ʋ wʋ́: "Lìí ɑ̀ yoo, mɑ́ŋɑ́ tə wɑ, n nə wɑ́ də́ n pɑ̀rɩ̀ tə".
42023043	Zwezi mɑ le wɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Zə̀n, n wɑ́ yɑ̀ də nə Yɩɩ sɑ̀ń nə".
42023044	-
42023045	Kʋ nə zɩɡɩ luɡu fuɡə bələ mɑ́ŋɑ́ wɑ, yɩcɑʋ tə kʋ́ʋ̀ bɑ poni jə, yikunu ɡɑ púə́ tɩɑ tə mɑmɑ nə, kʋ jɑ vɑ dədəni luɡu bɑtwɑ. Zwifə-bɑ Yɩɩ dìə̀ mimii ɡɑ̀nʋ̀ tə cɩrɩf1 bələ.
42023046	Zwezi bubwi ʋ kə yɩɩ nə, ʋ ɡɑ swɩ̀n, ʋ wʋ́: "Aý nyɩnɑ, ɑ̀ ken ɑ̀ mɩɩ tə n jɩɩn wɑ". Ʋ nə swɩ̀n tə sʋ̀rɑ̀n tə kwɑ nə, nə ʋ mɩɩ zwɛ̀.
42023047	Romə-bɑ pɑmɑnɑ bíí yuu tíú tə nə nɩ kʋ tə nə tʋn, ʋ pɩn dun Yɩɩ nə, ʋ ɡɑ swɩ̀n, ʋ wʋ́: "Cɩ́ɡɑ́ mɑmɑ, bɛɛ wɑ̀ tə yɑ̀ yɩ cɩ́ɡɑ́ tíú".
42023048	Lɑlʋʋ tə mɑmɑ nə twi, bɑ nɑ yoo tə nə tʋn, pìí bɑ vìrí, də bɑ zɑlɩ bɑ jɩ̀ɑ̀n nə də pucʋnɩ.
42023049	Bɑ tə mɑmɑ nə yə̀ə́ Zwezi, də kɑnɑ tə nə kwé wɑ́ bɑ nɑn Gɑlile nɑɡwɑnɑɑ, də yɑ̀ zɩɡɑ yɩŋʋnɑ, bɑ ɡɑ ywɑ̀ŋɑ́ won tə nə tʋŋɑ.
42023050	-
42023051	Bɛɛ don yɑ̀ wulə lɩ̀ɑ̀ tə nə bʋ̀rɩ̀ bʋ̀rɑ̀ tə wɑ, ʋ yɩrɩ nə Zwʋzɛfə. Ʋ nɑn Zwifə-bɑ tɩʋ don, bɑ nə boŋə 'Arimɑte'. Ʋ yɩ cɩ́ɡɑ́ tíú, ʋ ɡɑ jə bɩcɑbwɑnʋ də. Ʋ yɑ̀ yɩ lìù tə, ʋ nə dɑ̀nɩ̀, sə Yɩɩ də́ ʋ pɑ̀rɩ̀ tə. Ʋ mʋ̀ bɛɛ təntə wɑ̀ sɛ̀, ʋ twɑ́ ʋ duən tə nə bʋ̀rɩ̀ bʋ̀rɑ̀ tə bɑ yofwɑnɛɛ tə wɑ.
42023052	Ʋ vəli ʋ yí Pilɑtə, ʋ ɡɑ lòrì cwəŋə, sə ʋ ɡùrì Zwezi.
42023053	Ʋ lɩ wɑ́ dɑɡɑrʋ tə yuu, ʋ kə tɩɑ, ʋ pəpəni kʋ, ʋ kə ɡɑnpon wɑ. Ʋ dɑ̀ń jɑ wɑ́ vɑ, ʋ tún ləbəri wɑ, bɑ nə kʋɑ pɩ̀ʋ̀ kɑpɑn wɑ, bɑ nə tə wɑ̀ lìù lɑ́ ken.
42023054	Zwifə-bɑ sìə́ dɩɩn tə yɑ̀ bwələ. Kʋ mʋ̀ nə pɩn, lɩ̀ɑ̀ tə mɑmɑ wulə bɑ kəni bɑ sírí.
42023055	Kɑnɑ tə nə nɑn Gɑlile nɑɡwɑnɑɑ, bɑ twɑ́ Zwezi kwɑ, bɑ bɑ̀ tə kwé Zwʋzɛfə, bɑ vɑ bɑ nɑ ləbəri tə, də nətʋ tə, bɑ nə ken Zwezi bʋʋ tə wɑ.
42023056	Bɑ nə pìí, bɑ vìí, bɑ tɑnɩ tɩrɑlɩ də tɩrɑlɩ nʋɡɑ, bɑ kə duən nə. Bɑ sìí, kʋ kwɑ nə, ndə Yɩɩ nii yìə̀n tə, ʋ nə pɩn Moyizə nə, nə bɩrɩ, sə kʋ fwɑ nətʋ tə sìə́ dɩɩn nə.
42024001	Zwifə-bɑ sìə́ dɩɩn tə tɩkʋnɩ nə, kɑnɑ tə zɑ̀n jɩjʋ fuən fuən, bɑ zɩn tɩrɑlɩ tə, bɑ nə kwɛn, bɑ jɑ vɑ ləbəri tə nii nə.
42024002	Bɑ nə vəli bɑ yí lɑ́ nə, bɑ nɩ də, kɑpɑn tə bəbəli, kʋ nɑn ləbəri tə nii nə.
42024003	Bɑ dɑ̀ń zʋɑ bɑ yí lɑ́, bɑ ɡɑ nɑ də, Yuu-Tiu Zwezi tɩɡɩ tə tə̀lə́ lɑ́ nə.
42024004	Bɑ nə yɑ̀ yə̀rì kʋ tə, bɑ nə wɑ́ swɩ̀n kʋ yuu wɑ, də nə̀ń lɩ̀ɑ̀ bələ, bɑ nə zʋɑ ɡɑnpwənə, tə nə cɩcɩlɩ, bɑ twi, bɑ nɑn bɑ nə.
42024005	Fən dɑ̀ń nə zʋɑ bɑ, yɑ́ bɑ kə bɑ yɑ́ɑ́ tɩɑ. Lɩ̀ɑ̀ tə dɑ̀ń swɩ̀n bɑ con, bɑ wʋ́: "Bɛ̀ɛ̀ nə pɩn, ɑ́ pɩ̀ɑ̀ lìù tə, ʋ nə wulə mɩɩ wɑ, tɩɡɑ wɑ?
42024006	Ʋ tə̀lə́ yəbə. Ʋ pìí ʋ bwin ʋ nɑn tɩɑn wɑ. Á pirə ɑ́ lìí ɑ́ tɩ̀ɑ̀n nətʋ tə, ʋ nə swɩ̀n ɑ́ con, də ʋ tə wulə Gɑlile nɑɡwɑnɑɑ wɑ.
42024007	Ʋ swɩ̀n, ʋ wʋ́ də, kʋ mɛ, sə bɑ jɑ Ləzwənə-Biuf1 tə, bɑ pɑ lɩ̀ɑ̀ tə nə, bɑ nə yɩ cʋnɑ lɩ̀ɑ̀, sə bɑ pɑɑ wɑ́ dɑɡɑrʋ yuu, sə ʋ ɡɑ pìí ʋ bwin ʋ nɑn dɩɑn bɑtwɑ nii nə".
42024008	Bɑ dɑ̀ń mɑ pìí bɑ lìí Zwezi sʋ̀rɑ̀n tə yoo.
42024009	Bɑ nɑn ləbəri tə wɑ, bɑ pìí bɑ jɑ tə yìə̀n təntə mɑmɑ, bɑ vɑ bɑ swɩ̀n Zwezi tʋntʋnɑ fuɡə nədʋ tə də lɩ̀ɑ̀ tə duən tə mɑmɑ con.
42024010	Bɑ mʋ̀ kɑnɑ təntə, bɑ nə swɩ̀n tə yìə̀n tə tʋntʋnɑ tə con nə yɩ: Mɑri Mɑdəlɛnə, Zwɑnə, Zwɑkə nuu Mɑri, də bɑ duən tə nə yɩn də bɑ.
42024011	Yɑ́ tʋntʋnɑ tə bʋ́n də, kɑnɑ tə sʋ̀rɑ̀n tə yɩ yomɑnɑn. Kʋ pɑ, bɑ wɑ̀ tə cɩ́ɡɑ́ nə pɩn.
42024012	Yɑ́ Piyɛrə də kʋ́ʋ̀ zɑ̀n ʋ dəri, ʋ vɑ ləbəri tə nii nə. Ʋ nə kwɑ́ tɩɑ ʋ ywɑ̀ń, ʋ nɩ ɡɑnɑn tə, bɑ nə mɑ pəpəni Zwezi tə, də tə cɩcɩ nə tə́ɡə́ tɩɑ. Kʋ yoo tə nə tʋn tə ɡwɑ́rɩ́ wɑ́. Ʋ mɑ pìí ʋ vɑ sɑ̀ń.
42024013	Kʋ dɩɩn tə tətə nə, Zwezi kɑrbɩɑ bələ yɑ̀ vələ tɩʋ don, bɑ mɑ boŋə 'Emɑyisə'. Kʋ tɩʋ tə də Zwerizɑlɛmə yí kilomɛtərə fuɡə nədʋ.
42024014	Bɑ yɑ̀ wulə bɑ swɩ̀n yìə̀n tə mɑmɑ nə tʋn tə yoo.
42024015	Bɑ nə wulə bɑ swɩ̀n tə yìə̀n təntə, mɑ́ŋɑ́ tə wɑ, Zwezi twi, ʋ də bɑ kə duən, bɑ vəli cwəŋə tə yuu wɑ.
42024016	Bɑ nɩ wɑ́, yɑ́ won yɑ̀ cɩ̀ɡɑ̀, kʋ pɑ bɑ wɑ̀ wɑ́ lwɑrɩ.
42024017	Ʋ swɩ̀n bɑ con, ʋ wʋ́: "Bɛ̀ɛ̀ yuu wɑ nə, ɑ́ ve də ɑ́ vəli?" Bɑ cwən bɑ zɩɡɩ, bɑ yɛ́ɛ́ ɡɑ ŋwɩ̀ń.
42024018	Bɑ wɑ lìù don, bɑ nə boŋə Kəleyopɑsə, mɑ le wɑ́, ʋ wʋ́: "N mʋ̀ cɩcɩ nə yɩ vee, n nə wulə Zwerizɑlɛmə wɑ, n nə yə̀rì yìə̀n tə, tə nə tʋn lɑ́, dɩɑn tətə nii nə?"
42024019	Ʋ mɑ le bɑ, ʋ wʋ́: "Bɛ̀ɛ̀ yìə̀n nə?" Bɑ mɑ le wɑ́, bɑ wʋ́: "Yoo tə nə yí Nɑzɑrɛtə Zwezi, ʋ nə yɩ Yɩɩ nii sʋ̀sʋ̀nʋ̀, ʋ nə jɩn dɩ̀ɑ̀n Yɩɩ də Yɩzərɑyɛlə lɩ̀ɑ̀ tə mɑmɑ yɑ́ɑ́ con, ʋ tʋtʋnɑn də ʋ nii sʋ̀rɑ̀n wɑ nə.
42024020	Nətʋ tə nə Yɩɩ joŋwɑnɑ yun tɩ̀ɑ́n, də lɩ̀ɑ̀ tə nə bʋ̀rɩ̀ bʋ̀rɑ̀ yɑ́ɑ́ tɩ̀ɑ́n tə nə jɩn wɑ́ bɑ pɑ, bɑ bʋ̀rɩ̀ ʋ ɡʋrɩ bʋ̀rɑ̀, bɑ ɡɑ pɑ, bɑ pɑɑ wɑ́ dɑɡɑrʋ yuu wɑ.
42024021	Yɑ́ nə də yɑ̀ ɡɑ jə yɑlɑ də, ʋ mʋ̀ yɑ̀ nə wɑ́ jon Yɩzərɑyɛlə lʋʋ lɩ̀ɑ̀. Yɑ́ də kʋ mɑmɑ, zə̀n kʋ tə dɩɑn bɑtwɑ nə tə yìə̀n tə nə tʋn.
42024022	Kʋ nə dwən nətʋ, nə púlí tə wɑ kɑnɑ duən ɡwɑ́rɩ́ nəbɑ zənzən. Kɑnɑ təntə vəli, kʋ jɩjʋ tə fuən fuən ləbəri tə nii nə,
42024023	bɑ ɡɑ nɑ də, Zwezi tɩɡɩ tə tə̀lə́ lɑ́ nə. Bɑ pìí bɑ bɑ̀, bɑ wʋ́, mɑlɩkɛ nɑn bɑ nə, tə ɡɑ swɩ̀n bɑ con, tə wʋ́, Zwezi wulə ʋ mɩɩ wɑ.
42024024	Nə wɑ lɩ̀ɑ̀ duən, bɑ nə yɩn də nəbɑ, vəli ləbəri tə nii, bɑ ɡɑ nɑ tə yìə̀n tə, ndə kɑnɑ tə nə swɩ̀n nətʋ tə, yɑ́ bɑ wɑ̀ Zwezi nɩ".
42024025	Zwezi mɑ swɩ̀n bɑ con, ʋ wʋ́: "Á mʋ̀ lɩ̀ɑ̀ tə, ɑ́ nə bɑ yuu jə, ɑ́ ɡɑ wɑ̀ cɩ́ɡɑ́ pɩn lɑlɑ Yɩɩ nii sʋ̀sʋ̀nɑ̀ tə sʋ̀rɑ̀n tə mɑmɑ nə:
42024026	Kərisə tə, Yɩɩ nə tʋn tə, yɑ̀ mɛ, sə ʋ də́ cɑ̀n nətʋ, sə ʋ mɑ zʋ ʋ dun tə wɑ".
42024027	Ʋ dɑ̀ń mɑ twɑ́ Moyizə, də Yɩɩ nii sʋ̀sʋ̀nɑ̀ tə duən tə nii sʋ̀rɑ̀n tə nə, ʋ mɑn yoo tə mɑmɑ Yɩɩ sɑɡɩ tə nə swɩ̀n ʋ yuu wɑ.
42024028	Mɑ́ŋɑ́ tə, bɑ nə vəli, bɑ bwələ tɩʋ tə, Zwezi fwɑ, ndə ʋ lɛ ʋ vələ yɑ́ɑ́ con.
42024029	Bɑ dɑ̀ń mɑ kɑ́lɩ́ wɑ́, bɑ swɩ̀n ʋ con, bɑ wʋ́: "Zɩɡɩ də nəbɑ, yɩɩ tʋɑ, tɩɑ yí kʋ zwɛ̀". Ʋ mɑ zʋ, ʋ zʋrɩ bɑ con.
42024030	Bɑ nə wulə bɑ də́ mɑ́ŋɑ́ tə wɑ, ʋ tì dipɛn tə, ʋ kə Yɩɩ lɛ̀ɛ̀, ʋ ɡɑ fʋ kʋ, ʋ pɑ bɑ.
42024031	Bɑ yɩ́ɑ́ súrú ʋ yuu wɑ, bɑ nə lwɑrʋ wɑ́ bɑ zwɛ̀, ʋ jɛ́n bɑ yɑ́ɑ́ con.
42024032	Bɑ dɑ̀ń mɑ swɩ̀n duən nə, bɑ wʋ́: "Ʋ nə swɩ̀n də nəbɑ, ʋ ɡùlí yìə̀n tə də̀ń, tə nə pʋ́pʋ́nɩ́ Yɩɩ sɑɡɩ tə wɑ, ʋ bɩrɩ nəbɑ cwəŋə tə yuu, yɑ́ bɑ nə bɩcɑn nə də́ nə?".
42024033	Bɑ bɩbɑrɩ bɑ zɑ̀n lɑlɑ, bɑ pìí bɑ vɑ Zwerizɑlɛmə. Bɑ vəli bɑ nɑ kɑrbɩɑ fuɡə nədʋ tə, də bɑ twɑ́ duən tə, bɑ kun duən nə.
42024034	Kɑrbɩɑ fuɡə də nədʋ dɑ̀ń mɑ swɩ̀n bɑ con, bɑ wʋ́: "Yuu-Tiu cɩ́ɡɑ́ mɑmɑ pìí ʋ bwin, ʋ nɑn tɩɑn wɑ, ʋ bɩrɩ ʋ tɩ̀ɑ̀n Simonf1 nə".
42024035	Bɑ lɩ̀ɑ̀ bələ tə dɑ̀ń mɑ mɑn kʋ tə nə yí bɑ cwəŋə tə yuu wɑ, bɑ bɩrɩ bɑ. Bɑ twi, bɑ mɑn də, bɑ lwɑrʋ də, kʋ yɩ ʋ mʋ̀, mɑ́ŋɑ́ tə wɑ, ʋ nə wulə ʋ fwɩ dipɛn tə.
42024036	Bɑ nə wulə bɑ swɩ̀n mɑ́ŋɑ́ tə wɑ, Zwezi tətə twi, ʋ bɑ̀, ʋ nɑn bɑ tətəŋi wɑ, ʋ ɡɑ jʋn bɑ, ʋ wʋ́: "Bɩcɑn sìə́ wɑ́ yɑ̀ də ɑbɑ!"
42024037	Bɑ zəzəɡə, fən ɡɑ zʋ bɑ zənzən, bɑ bʋŋɑ də, kʋ yɩ ciru nə nɑn bɑ nə.
42024038	Zwezi mɑ swɩ̀n bɑ con, ʋ wʋ́: "Bɛ̀ɛ̀ nə pɩn, kʋ mɑ ɡwɑ́rɩ́ ɑbɑ, yɑ́ pubʋnyirə tə tə də ɡɑ wulə də ɑbɑ?
42024039	Á ywɑ̀ŋɑ́ ɑ̀ jɩ̀ɑ̀n də ɑ̀ nɛɛ. Kʋ cɩ́ɡɑ́ yɩ ɑ̀ mʋ̀! Á dwiən ɑ̀ yɩrɑ, ɑ́ ɡɑ nɑ! Ciru bɑ yɑtɑnɑ də kurən jə, ndə ɑ̀ nə jə tə, ɑ̀ zɩɡɑ nətən".
42024040	Ʋ nə wulə ʋ swɩ̀n kʋ nətʋ, ʋ bɩrɩ bɑ ʋ jɩ̀ɑ̀n də ʋ nɛɛ.
42024041	Pupwən zʋɑ bɑ, bɑ ɡɑ tə wɑ̀ cɩ́ɡɑ́ pɩn, bɑ zwɛ̀, kʋ nə ɡwɑ́rɩ́ bɑ tə yɩrɩ. Zwezi bwe bɑ, ʋ wʋ́: "Á bɑ won jə yəbə, bɑ nə də́, nɑɑɑ?"
42024042	Bɑ mɑ pɑ wɑ́ fəli kɩkɑʋ, kʋ nə wùə̀.
42024043	Ʋ jon kʋ, ʋ də́ bɑ mɑmɑ tə yɩ́ɑ́ wɑ.
42024044	Zwezi swɩ̀n ʋ tʋntʋnɑ tə con, ʋ wʋ́: "Mə kʋ nə, ɑ̀ nə swɩ̀n ɑ́ con, də ɑ̀ nə yɩn də ɑbɑ. Aý swɩ̀n də yìə̀n tə mɑmɑ, bɑ nə pʋ́pʋ́nɩ́ Yɩɩ nii tə wɑ, ʋ nə pɩn Moyizə nə, də Yɩɩ nii sʋ̀sʋ̀nɑ̀ sɑɡɑ tə wɑ, də ɡwɑrɑn sɑɡɑ wɑ, ɑ̀ yuu wɑ mɛ, sə tə nii sú".
42024045	Ʋ súrí bɑ yɩ́ɑ́, sə bɑ nì yìə̀n tə də̀ń, tə nə pʋ́pʋ́nɩ́ Yɩɩ sɑɡɩ tə wɑ.
42024046	Ʋ swɩ̀n bɑ con, ʋ wʋ́: "Kʋ pʋ́pʋ́nɩ́ sɑɡɑ təntə wɑ, kʋ wʋ́ də, Kərisə mɛ, sə ʋ dí cɑ̀n, ʋ tɩ, ʋ ɡɑ pìí ʋ bwin ʋ nɑn tɩɑn wɑ, dɩɑn bɑtwɑ nii nə.
42024047	Kʋ mɛ, sə bɑ zɩɡɩ Zwerizɑlɛmə nə, bɑ swɩ̀n ʋ yɩrɩ yuu wɑ sʋywɑ́ŋʋ́ tə, bɑ pɑ lʋʋ dwíə́ tə mɑmɑ nə. Bɑ bon bɑ, sə bɑ vəvəri bɑ kwɑ, sə bɑ mɑ sɑ́ bɑ cʋnɑ, sə Yɩɩ ɡɑ kwɛn tə ʋ lɩ ʋ mʋ̀ də bɑ pwərə wɑ.
42024048	Á yɩ lɩ̀ɑ̀ tə, ɑ́ nə wɑ̀ɑ́ ɑ́ bɩrɩ, də ɑ́ nɩ yìə̀n təntə.
42024049	Kʋ tə, ɑ̀ nyɩnɑ nə kɑ̀n nii də ɑ̀ wɑ́ pɑ ɑbɑ tə, kʋ wɑ́ bɑ̀ ɑ́ yuu wɑ. Yɑ́ ɑ́ nə mɛ, sə ɑ́ yɑ̀ tɩʋ tə wɑ, kʋ jɑ vələ, ɑ́ nə wɑ́ sú də dɩ̀ɑ̀n tə, tə nə wɑ́ nɑn Yɩɩ nə, tə bɑ̀".
42024050	Zwezi jɩn bɑ, ʋ jɑ vɑ Betɑni tɩʋ con, ʋ zɩ̀n ʋ jɩ̀ɑ̀n, ʋ lòrì Yɩɩ, sə ʋ fwɑ zəni bɑ yuu wɑ.
42024051	Mɑ́ŋɑ́ tə, ʋ nə wulə ʋ fwɑ zəni bɑ yuu wɑ, ʋ zɑ̀n ʋ pwɛ̀ də bɑ, ʋ ɡɑ zɑ̀n ʋ dɩ̀ yɩɩ.
42024052	Bɑ də tʋɑ bɑ nɑdwɑnɑ yuu, bɑ ɡɑ bʋ ʋ nə. Yɑ́ kʋ kwɑ nə, bɑ pìí bɑ vɑ Zwerizɑlɛmə də pupwən.
42024053	Dɩɩn mɑmɑ bɑ yɑ̀ɑ́ vɑ Zwifə-bɑ Yɩɩ dìə̀ tə wɑ, bɑ bwɩ Yɩɩ nə.
43001001	Yɩɩ sʋɡʋ tə yɑ̀ nə wulə, də lʋʋ tə wɑ̀ fwɑ. Sʋɡʋ tə wulə də Yɩɩ. Yɑ́ kʋ mʋ̀ sʋɡʋ tə yɑ̀ nə yɩ Yɩɩ.
43001002	Də lʋʋ tə wɑ̀ fwɑ, kʋ mʋ̀ yɑ̀ nə wulə də Yɩɩ.
43001003	Yɩɩ twɑ́ də kʋ mʋ̀ sʋɡʋ tə, ʋ mɑ fwɑ won mɑmɑ. Won mɑmɑ tə̀lə́, kʋ nə tɑ̀ kʋ mʋ̀ sʋɡʋ təntə, nə Yɩɩ mɑ fwɑ kʋ.
43001004	Mə kʋ mʋ̀ sʋɡʋ təntə nə pɩn mɩɩ ləzoni nə. Yɑ́ kʋ mʋ̀ nə pɩn poni ləzoni nə.
43001005	Poni yɑ̀ɑ́ pɩpɩlɩ yikunu wɑ. Yɑ́ yikunu tə wɑ̀ poni yɑ́ɑ́ nə cɩ̀.
43001006	Yɩɩ nə tʋn bɛɛ don, ʋ yɩrɩ nə yɩ Zwɑnf1.
43001007	Ʋ mʋ̀ nə yə̀ə́ poni tə. Ʋ dɑ̀ń twi, sə ʋ bɩrɩ poni nə yɩ nətʋ, sə lɩ̀ɑ̀ tə mɑmɑ twɑ́ ʋ nii sʋ̀rɑ̀n tə nə, bɑ kə bɑ wɑɑ lìù tə nə, ʋ nə yɩ poni.
43001008	Zwɑn tətə yɑ̀ nə tɑ̀ poni tə. Ʋ yɩ ʋ twi, sə ʋ bɩrɩ poni nə yɩ nətʋ.
43001009	Sʋɡʋ təntə nə yɩ cɩ́ɡɑ́ cɩ́ɡɑ́ poni. Kʋ mʋ̀ nə twi lʋʋ wɑ, kʋ pɩrʋ ləzoni mɑmɑ.
43001010	Kʋ mʋ̀ Yɩɩ sʋɡʋ təntə yɑ̀ nə wulə lʋʋ tə wɑ. Yɩɩ twɑ́ sʋɡʋ tə nə, ʋ mɑ fwɑ lʋʋ. Yɑ́ lɩ̀ɑ̀ tə lʋʋ nə tɩ bɑ ɡɑ wɑ̀ kʋ lwɑrɩ.
43001011	Kʋ sʋɡʋ təntə twi kʋ dwíí tɩ̀ɑ́n con, bɑ lʋʋ nii wɑ, yɑ́ bɑ ɡɑ wɑ̀ kʋ sɛ̀.
43001012	Lɩ̀ɑ̀ tə mɑmɑ, bɑ nə sɛ̀ kʋ, yɑ́ bɑ kə bɑ wɑɑ kʋ nə, kʋ pɩn cwəŋə bɑ mʋ̀ lɩ̀ɑ̀ təntə nə, sə bɑ jì Yɩɩ bɩɑ.
43001013	Bɑ nə yɑ Yɩɩ bɩɑ, kʋ tɑ̀ kʋ twɑ́ də ləzoni lʋrɩ, nə ɑ̀ yə̀ə́ ləzwənə fɩrɑ nə. Kʋ yɩ kʋ twɑ́ də Yɩɩ fɩrɑ, bɑ mɑ yɩ ʋ bɩɑ.
43001014	Kʋ mʋ̀ Yɩɩ sʋɡʋ təntə jiɡə ləzwənə. Lìù təntə yɩn nə tətəŋi wɑ. Nə nɩ ʋ dun tə. Dun təntə yɩ ʋ nyɩnɑ Yɩɩ nə pɩn wɑ́. Kʋ yɩ bidʋɑ kələn tə dun nə. Ʋ súə́ də pubwɑnʋ də cɩ́ɡɑ́.
43001015	Zwɑn swɩ̀n ʋ yoo, ʋ bɩrɩ ʋ bubwi, ʋ wʋ́: "Mə ʋ mʋ̀ yoo nə ɑ̀ swɩ̀n də, lìù don wulə ɑ̀ kwɑ ʋ bɩ̀ɑ̀n. Ʋ mʋ̀ nə dwə nə. Ʋ yɑ̀ dí yɑ́ɑ́ ʋ wulə, də ɑ̀ tə tə̀lə́.
43001016	Nə mɑmɑ nɩ nə tori ʋ jɩjə tə wɑ. Nə nɩ tə pubwɑnʋ nəfɑrʋ tə wɑ. Nə nɩ tə, tə pú duən kwɑ, wuuu.
43001017	Yɩɩ twɑ́ də Moyizə, ʋ mɑ pɑ nəbɑ ʋ nii tə. Yɑ́ ʋ kʋ́ʋ̀ twɑ́ də Zwezi-Kərisə, ʋ mɑ fwɑ ʋ pubwɑnʋ tə nə yɩrɑ, ʋ ɡɑ pɑ nəbɑ ʋ cɩ́ɡɑ́ tə.
43001018	Lìù tə wɑ̀ Yɩɩ nɩ mɑmɑ. Bidʋɑ kələn tə nə pɩn, bɑ lwɑrɩ Yɩɩ. Ʋ mʋ̀ də Yɩɩ nə yɩ nədʋ, ʋ ɡɑ wulə ʋ nyɩnɑ Yɩɩ səpuni nə".
43001019	Zwifə-bɑ yun tɩ̀ɑ́n nə zɩɡɩ Zwerizɑlɛmə nə, bɑ tʋn Yɩɩ joŋwɑnɑ tə, də Levi dwíí tə wɑ lɩ̀ɑ̀ duən Zwɑn con. Bɑ dɑ̀ń vəli bɑ yí wɑ́, bɑ bwe wɑ́, bɑ wʋ́: "N mʋ̀ nə yɩ wɑ̀ɑ̀?" Nə̀ń, kʋ tə, Zwɑn nə swɩ̀n ʋ bɩrɩ, kʋ mɑ́ŋɑ́ tə wɑ.
43001020	Zwɑn swɩ̀n kʋ cɩ́ɡɑ́ tə, ʋ bɩrɩ bɑ, ʋ wʋ́: "Aý mʋ̀ nə tɑ̀ Kərisə!"
43001021	Bɑ tə mɑ bwe wɑ́, bɑ wʋ́: "N mʋ̀ dɑ̀ń nə yɩ wɑ̀ɑ̀? N yɩ Yɩɩ nii sʋ̀sʋ̀nʋ̀ Eli nɑɑɑ?" Ʋ mɑ le bɑ, ʋ wʋ́: "Aý mʋ̀ nə tɑ̀ Eli!" Bɑ tə mɑ bwe wɑ́, bɑ wʋ́: "N yɩ Yɩɩ nii sʋ̀sʋ̀nɑ̀ tə nɑɑɑ?" Ʋ mɑ kʋ́ʋ̀ le, ʋ wʋ́: "Aý mʋ̀ nə tɑ̀ Yɩɩ nii sʋ̀sʋ̀nɑ̀ tə!"
43001022	Bɑ dɑ̀ń mɑ swɩ̀n ʋ con, bɑ wʋ́: "N mʋ̀ dɑ̀ń nə yɩ wɑ̀ɑ̀? Nə pɩ̀ɑ̀ kori, sə nə jɑ pìí nə vɑ nə pɑ lɩ̀ɑ̀ tə nə, bɑ nə tʋn nəbɑ. Bɛ̀ɛ̀ nə n tətə bʋŋɑ də, n yɩ?"
43001023	Zwɑn-Bɑtisə mɑ le, ʋ wʋ́: "Aý yɩ bɛɛ tə, Yɩɩ nii sʋ̀sʋ̀nʋ̀ Ezɑyi nə swɩ̀n ʋ yoo də, ʋ bubwi kɑsɔɔ lɑnworu wɑ, ʋ wʋ́: 'Á kwɩɑn Yuu-Tiu cwəŋə tə, ɑ́ pɑ kɑ yɑ mənə mənə'."
43001024	Lɩ̀ɑ̀ tə, bɑ yɑ̀ nə tʋn Zwɑn-Bɑtisə con, bɑ duən yɑ̀ yɩ Fɑrɩzɩɑn-bɑ.
43001025	Bɑ mɑ bwe wɑ́, bɑ wʋ́: "N mʋ̀ nə nə tɑ̀ Kərisə, n mɑ kʋ́ʋ̀ tɑ̀ Eli, n mɑ kʋ́ʋ̀ tɑ̀ Yɩɩ nii sʋ̀sʋ̀nʋ̀ tə, bɛ̀ɛ̀ nə pɩn, n dɑ̀ń mɑ li lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ?"
43001026	Zwɑn-Bɑtisə mɑ le bɑ, ʋ wʋ́: "Aý mʋ̀ yɩ ɑ̀ li lɩ̀ɑ̀ tə nɩ́ɑ́ wɑ. Yɑ́ ɑ́ tətəŋi wɑ lìù wulə lɑ́, ɑ́ nə yə̀rì wɑ́.
43001027	Ʋ mʋ̀ nə wɑ́ pú ɑ̀ kwɑ ʋ bɑ̀. Aý jɩɩn mùrì, sə ɑ̀ kʋ̀rɩ̀f1 ʋ nɛɛ nɑtʋrɑ tətə".
43001028	Yoo kʋ tə mɑmɑ yɑ̀ yɩ Betɑni nə, nə kʋ tʋn, Zwurədɛn mʋnɑɑ tə bɩbɩn tə don nə, Zwɑn yɑ̀ nə li lɩ̀ɑ̀ tə nɩ́ɑ́ tə wɑ.
43001029	Kʋ tɩpʋrɩ nə, Zwɑn-Bɑtisə nɑ Zwezi də, ʋ mɑ bɩ̀ɑ̀n ʋ con. Ʋ mɑ swɩ̀n Zwezi yoo lɩ̀ɑ̀ tə con, ʋ wʋ́: "Á nəŋə, Yɩɩ pɑbiə tə, kɑ nə lɩ lɩ̀ɑ̀ mɑmɑ cʋnɑ.
43001030	Mə ʋ mʋ̀ yoo nə ɑ̀ swɩ̀n də, ʋ yɩ bɛɛ tə, ʋ nə wɑ́ pú ɑ̀ kwɑ ʋ bɑ̀. Ʋ mʋ̀ nə dwə nə. Ʋ yɑ̀ dí yɑ́ɑ́ ʋ wulə, də ɑ̀ tə tə̀lə́.
43001031	Aý mʋ̀ yɑ̀ yə̀rì wɑ́. Aý mʋ̀ yɩ ɑ̀ twi, sə ɑ̀ lə lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ. Aý twi, sə ɑ̀ pɑ Yɩzərɑyɛlə lɩ̀ɑ̀ lwɑrɩ wɑ́".
43001032	-
43001033	Zwɑn kʋ́ʋ̀ swɩ̀n yoo kʋ tə, ʋ bɩrɩ, ʋ wʋ́: "Aý mʋ̀ yɑ̀ yə̀rì wɑ́. Yɑ́ Yɩɩ tʋn nə, sə ɑ̀ bɑ̀ ɑ̀ lə lɩ̀ɑ̀ nɩ́ɑ́ wɑ. Ʋ tʋn nə, ʋ ɡɑ swɩ̀n də, ɑ̀ wɑ́ nɑ Yɩɩ-Siŋu tə, kʋ cúə́ lìù yuu wɑ. Mə kʋ tíú nə li lɩ̀ɑ̀ Yɩɩ-Siŋu tə wɑ. Aý dɑ̀ń nɩ Yɩɩ-Siŋu tə, kʋ nɑn yɩɩ nə, ndə ɡunpwənə nə, kʋ cú kʋ jə̀ə́ Zwezi yuu wɑ.
43001034	Yɑ́ ɑ̀ nɩ kʋ, ɑ̀ swɩ̀n ɑ̀ bɩrɩ də, ʋ mʋ̀ nə yɑ Yɩɩ-Biu tə".
43001035	Kʋ tɩpʋrɩ nə, Zwɑn kʋ́ʋ̀ pìí ʋ bɑ̀ lɑ́, ʋ mʋ̀ də ʋ kɑrbɩɑ bələ.
43001036	Ʋ nɩ Zwezi, də ʋ mɑ kɛ̀ń, ʋ mɑ swɩ̀n ʋ yoo, ʋ wʋ́: "Á nəŋə, Yɩɩ pɑbiə tə nə!"
43001037	Zwɑn kɑrbɩɑ bələ tə nì kʋ sʋɡʋ təntə. Bɑ dɑ̀ń púə́ Zwezi kwɑ.
43001038	Zwezi vəvəri ʋ ywɑ̀ń, də kʋ yɩ ʋ mʋ̀ kwɑ nə bɑ púə́. Ʋ mɑ bwe bɑ, ʋ wʋ́: "Bɛ̀ɛ̀ nə ɑ́ pɩ̀ɑ̀?" Bɑ mɑ le wɑ́, bɑ wʋ́: "Rɑbi, (kʋ də̀ń nə yɩ kɑrnyɩnɑ), n yɩ n zʋrɩ yə̀n nə?"
43001039	Zwezi mɑ le bɑ, ʋ wʋ́: "Á bɩ̀ɑ̀n, yɑ́ ɑ́ wɑ́ nɑ!" Bɑ dɑ̀ń vəli, bɑ nɑ bwɑ́lɩ́ tə, Zwezi yɑ̀ nə wulə. Bɑ də wɑ́ yɩn duən nə kʋ dɩɩn tə nə. Kʋ yɑ̀ yɩ ndə dədəni nii luɡu bɑnɩɑ nə.
43001040	Kɑrbɩɑ bələ tə, bɑ nə nì Zwɑn sʋ̀rɑ̀n tə, bɑ ɡɑ pìí bɑ twɑ́ Zwezi nə tə, lìù don yɩrɩ nə yɩ Andəre. Ʋ yɩ Simon Piyɛrə nyɑ́nʋ́.
43001041	Andəre dɑ̀ń dí yɑ́ɑ́, ʋ vɑ ʋ yí ʋ tətə zʋnʋ Simon, ʋ swɩ̀n ʋ con, ʋ wʋ́: "Nə mʋ̀ nɩ lìù tə, ʋ nə yɩ Mesi tə". Mesi də̀ń yɩ Kərisə.
43001042	Andəre dɑ̀ń mɑ jɑ Simon, ʋ vɑ Zwezi con. Zwezi mɑ ywɑ̀ń Simon, ʋ ɡɑ swɩ̀n, ʋ wʋ́: "N mʋ̀ nə yɩ Zwʋnɑsə bìú Simon. Bɑ wɑ́ bon mʋ́ Sefɑsə, kʋ mʋ̀ də̀ń nə yɩ 'kɑpɑn'."
43001043	Kʋ tɩpʋrɩ nə, Zwezi yɑ̀ pɩ̀ɑ̀, sə ʋ vɑ Gɑlile nɑɡwɑnɑɑ wɑ. Ʋ dɑ̀ń mɑ vɑ ʋ jə́rí Filipə. Zwezi swɩ̀n Filipə con, ʋ wʋ́: "Twɑ́ ɑ̀ nə!"
43001044	Filipə yɑ̀ yɩ Bɛtəsɑyɩdɑ tíú. Andəre də Piyɛrə də nɑn kʋ mʋ̀ tɩʋ təntə.
43001045	Filipə də vəli ʋ jə́rí Nɑtɑnɑyɛlə. Ʋ mɑ swɩ̀n Nɑtɑnɑyɛlə con, ʋ wʋ́: "Nə nɩ Zwezi. Ʋ yɩ Nɑzɑrɛtə tíú, ʋ ɡɑ yɩ Zwʋzɛfə bìú. Mə ʋ yoo nə swɩ̀n Yɩɩ nii sɑɡɩ tə wɑ, ʋ nə pɩn Moyizə nə, də Yɩɩ nii sʋ̀sʋ̀nɑ̀ sɑɡɑ tə wɑ".
43001046	Nɑtɑnɑyɛlə mɑ swɩ̀n Filipə con, ʋ wʋ́: "Wozəŋu wɑ̀ɑ́ Nɑzɑrɛtə nə kʋ nɑŋɑ nɑɑɑ?"
43001047	Filipə mɑ le wɑ́, ʋ wʋ́: "Bɑ̀ɑ́, yɑ́ n wɑ́ nɑ!" Zwezi nɑ Nɑtɑnɑyɛlə, də ʋ mɑ bɩ̀ɑ̀n ʋ con, ʋ mɑ swɩ̀n ʋ yoo, ʋ wʋ́: "Á nəŋə, lìù tə, ʋ nə yɩ Yɩzərɑyɛlə lìù cɩ́ɡɑ́ cɩ́ɡɑ́. Ʋ bɑ lɩ̀ɑ̀ ɡɩɡɩrɩ".
43001048	Nɑtɑnɑyɛlə mɑ bwe Zwezi, ʋ wʋ́: "N yə̀ə́ nə yə̀n nə?" Zwezi mɑ le wɑ́, ʋ wʋ́: "Aý nɩ mʋ́, də n yɑ̀ tə wulə kɑpɩrʋ tə də̀ń, də Filipə tə wɑ̀ mʋ́ bon".
43001049	Nɑtɑnɑyɛlə dɑ̀ń mɑ pìí, ʋ wʋ́: "Rɑbi, n mʋ̀ nə yɩ Yɩɩ-Biu tə! N mʋ̀ nə ɡɑ yɩ Yɩzərɑyɛlə lɩ̀ɑ̀ pɩ̀ʋ́!"
43001050	Zwezi mɑ swɩ̀n ʋ con, ʋ wʋ́: "Aý nə swɩ̀n də, ɑ̀ yɑ̀ nɩ mʋ́ kɑpɩrʋ tə də̀ń nə, tə dɑ̀ń nə pɩn, n kə n wɑɑ ɑ̀ nə. N tə wɑ́ nɑ yofɑrɑn, tə nə dwə tətə".
43001051	Zwezi mɑ swɩ̀n, ʋ súrí lɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á wɑ́ nɑ lɑnworu də kʋ súrí. Yɑ́ Yɩɩ mɑlɩkɛ dɩ̀ də tə cwi Ləzwənə-Biuf1 tə yuu con".
43002001	Dɩɑn bələ kwɑ nə, bɑ vwə fúrú Kɑ́nɑ́ nə, Gɑlile nɑɡwɑnɑɑ tə wɑ. Zwezi nuu də yɩn lɑ́.
43002002	Bɑ bon Zwezi də ʋ kɑrbɩɑ tə də, bɑ nə wɑ̀ɑ́, sə bɑ bɑ̀, kʋ fúrú tə wɑ.
43002003	Mɑ́ŋɑ́ don wɑ, divɛn tə, bɑ nə nywɩ̀n cɑ̀nɑ̀ tə wɑ, twi tə zwɛ̀. Zwezi nuu tə dɑ̀ń swɩ̀n ʋ con, ʋ wʋ́: "Bɑ kʋ́ʋ̀ bɑ divɛn jə".
43002004	Zwezi mɑ le ʋ nuu tə, ʋ wʋ́: "Kɑn, bɛ̀ɛ̀ n pɩ̀ɑ̀ də nə? Aý tʋtʋnɑn mɑ́ŋɑ́ tə wɑ̀ yí!"
43002005	Ʋ nuu tə mɑ swɩ̀n tʋtʋnbɩɑ tə con, ʋ wʋ́: "Á fwɑ kʋ tə mɑmɑ, ʋ nə wɑ́ swɩ̀n ɑ́ con".
43002006	Sɑwurən bɑrdʋ, bɑ nə fwɑ də kɑpɑnɑ, yɑ̀ zɩɡɑ kʋ bwɑ́lɩ́ tə wɑ. Kʋ nədʋ mɑmɑ yɑ zwɩ litərə sɑpwɩtwɑ, nə ɑ̀ yə̀ə́ bíí. Zwifə-bɑ yɑ̀ kəni nɩ́ɑ́ tə wɑ, bɑ mɑ sɩn bɑ tɩ̀ɑ̀n, ndə kʋ nə yɩ bɑ yofwɑmɩʋn, bɑ fwɑ nətʋ.
43002007	Zwezi mɑ swɩ̀n bɑ con, ʋ wʋ́: "Á kənə nɩ́ɑ́ ɑ́ sú sɑwurən tə tə!" Tʋ̀tʋ̀nɑ̀ tə mɑ kə nɩ́ɑ́ bɑ sú tə nii.
43002008	Zwezi dɑ̀ń mɑ swɩ̀n bɑ con, ʋ wʋ́: "Á dɑ̀ń kwɑŋɑ, ɑ́ jɑ vɑ ɑ́ pɑ lìù tə nə, ʋ nə ywɑ̀ŋɑ́ wodirən tə yuu". Bɑ mɑ kwɑ́n tə, bɑ jɑ vɑ, bɑ pɑ kʋ tíú nə.
43002009	Lìù tə, ʋ nə ywɑ̀ŋɑ́ wodirən tə yuu, jon nɩ́ɑ́ təntə, tə nə jiɡə divɛn tə, ʋ nyʋ mɑncɩn. Ʋ yɑ̀ yə̀rì divɛn təntə mʋ̀ nə nɑn lɑ́ bwɑ́lɩ́. Yɑ́ tʋ̀tʋ̀nɑ̀ tə, bɑ nə kwɑ́n nɩ́ɑ́ tə mʋ̀ yɑ̀ yə̀ə́. Lìù tə, ʋ nə ywɑ̀ŋɑ́ wodirən tə yuu, dɑ̀ń mɑ bon kɑnbɑrɩ tə,
43002010	ʋ swɩ̀n ʋ con, ʋ wʋ́: "Lɩ̀ɑ̀ tə mɑmɑ yɑ̀ɑ́ dí yɑ́ɑ́, bɑ pɑ divɛn tə, kʋ nə ywɑ́n zənzən. Yɑ́ mɑ́ŋɑ́ tə wɑ, lɩ̀ɑ̀ tə nə nyʋɑ bɑ sú, kʋ kwɑ nə, bɑ dɑ̀ń yɑ̀ɑ́ pɑ bɑ divɛn tə, kʋ nə bɑ ywɑ́n zənzən. N mʋ̀ yɑ́ divɛn tə, kʋ nə ywɑ́n, kʋ bɑ̀ kʋ yí sɩ́ʋ́n".
43002011	Mə Zwezi dɩɡɑ ʋ Yɩɩ dɩ̀ɑ̀n mɩmɩnɑn tə də̀ń nətʋ. Kʋ yoo təntə tʋn Kɑ́nɑ́ nə, Gɑlile nɑɡwɑnɑɑ tə wɑ. Kʋ twɑ́ nətʋ, Zwezi mɑ bɩrɩ ʋ dun tə. Yɑ́ ʋ kɑrbɩɑ tə ken bɑ wɑɑ ʋ nə.
43002012	Kʋ mʋ̀ təntə kwɑ nə, ʋ mʋ̀ də ʋ nuu, də ʋ nyɑ́nɑ́ tə, də ʋ kɑrbɩɑ tə vəli Kɑpɛrənɑyimə. Bɑ wɑ̀ kʋ tɩʋ təntə wɑ yɩn bɑ dɑ́nɩ́, bɑ fwɑ dɩɑn bɑɡɑlɩ cɩcɩ kʋ wɑ.
43002013	Zwifə-bɑ Pɑkə cɑ̀nɑ̀ tə yɑ̀ bwələ. Zwezi mɑ zɑ̀n, ʋ vɑ Zwerizɑlɛmə.
43002014	Ʋ nə yí lɑ́, ʋ vəli Zwifə-bɑ Yɩɩ dìə̀ dəwoo tə wɑ. Ʋ dɑ̀ń nɩ bɑywələ lɑ́, də bɑ wulə bɑ yoli nɩɑn, də pee də nɑsɑrɑ ɡunponif1. Ʋ nɑ lɩ̀ɑ̀ duən də, bɑ nə tún bɑ tɑbɩlɑn, bɑ mɑ lɑ́rɩ́ səbɩɑ.
43002015	Zwezi mɑ zɑ̀n ʋ jɑ ŋoni, ʋ mɑ fwɑ fɩfɩʋ, ʋ mɑ dɩŋɩ bɑ mʋ̀ də bɑ nɩɑn tə, də bɑ pee tə mɑmɑ, ʋ lɩ Yɩɩ dìə̀ dəwoo tə wɑ. Ʋ yiɡu səbilɑrɑ tə səbɩɑ tə, ʋ lwɑ́ tɩɑ. Ʋ yiɡu bɑ tɑbɩlɑn tə, ʋ vəvəri ʋ pú tɩɑ.
43002016	Zwezi dɑ̀ń mɑ swɩ̀n lɩ̀ɑ̀ tə, bɑ nə yoli nɑsɑrɑ ɡunponi tə con, ʋ wʋ́: "Á lɩɑ tə mʋ̀ wiən təntə yəbə! Á dɑ̀nɑ̀ kɑ́ tì ɑ̀ nyɩnɑ Yɩɩ dìə̀ tə, ɑ́ mɑ fwɑ yolu dìə̀!"
43002017	Zwezi nə fwɑ nətʋ, ʋ kɑrbɩɑ tə lìí bɑ tɩ̀ɑ̀n, də kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Sonu tə, ɑ̀ nə jə ɑ̀ pɑ n dìə̀ tə nə, yɩ ndə mən nə, tə də́ ɑ̀ bɩcɑn wɑ".
43002018	Zwifə-bɑ yun tɩ̀ɑ́n dɑ̀ń mɑ bwe Zwezi, bɑ wʋ́: "Bɛ̀ɛ̀ Yɩɩ dɩ̀ɑ̀n mɩmɩnʋ nə, n wɑ́ fwɑ n bɩrɩ nəbɑ, sə nə mɑ lwɑrɩ də, n jə cwəŋə, sə n fwɑ yoo kʋ tə yiri?"
43002019	Zwezi mɑ le bɑ, ʋ wʋ́: "Á cʋ̀ɡɑ́ Yɩɩ dìə̀ kɑ tə. Yɑ́ ɑ̀ wɑ́ pìí ɑ̀ lwɑ̀ kɑ, dɩɑn bɑtwɑ nii nə".
43002020	Zwifə-bɑ yun tɩ̀ɑ́n mɑ swɩ̀n, bɑ wʋ́: "Bɑ fwɑ bɩnɑ sɑpwilə də bɑrdʋ, sə bɑ mɑ lwɑ̀ Yɩɩ dìə̀ kɑ tə, bɑ pɑ, kɑ zwɛ̀. Yɑ́ n mʋ̀ dɑ̀ń wʋ́, n wɑ́ lwɑ̀ kɑ dɩɑn bɑtwɑ nii nə?"
43002021	Zwezi yɑ̀ nə swɩ̀n, də Yɩɩ dìə̀ tə, kʋ yɑ̀ yɩ ʋ tətə yɩrɑ tə yoo nə, ʋ swɩ̀n.
43002022	Kʋ mʋ̀ nə pɩn, ʋ kɑrbɩɑ tə lìí bɑ tɩ̀ɑ̀n, də ʋ yɑ̀ swɩ̀n kʋ yoo təntə, ʋ nə pìí ʋ bwin ʋ nɑn tɩɑn wɑ, kwɑ nə. Yɑ́ bɑ dɑ̀ń pɩn cɩ́ɡɑ́ kʋ tə nə pʋ́pʋ́nɩ́ Yɩɩ sɑɡɩ tə wɑ, də sʋɡʋ tə nə, Zwezi nə swɩ̀n.
43002023	Pɑkə cɑ̀nɑ̀ tə mɑ́ŋɑ́ wɑ, Zwezi yɑ̀ wulə Zwerizɑlɛmə nə. Lɩ̀ɑ̀ zənzən ken bɑ wɑɑ ʋ nə, Yɩɩ dɩ̀ɑ̀n mɩmɩnɑn tə yɩrɩ, bɑ nə nɩ də, ʋ fwɑ.
43002024	Yɑ́ Zwezi bɩcɑn yɑ̀ wɑ̀ sɩn bɑ yuu wɑ. Ʋ yɑ̀ yə̀ə́ kʋ tə, bɑ mɑmɑ nə yɩ.
43002025	Zwezi yɑ̀ tɑ̀ lìù tə, bɑ nə mɛ, sə bɑ swɩ̀n kʋ tə lìù nə yɩ, bɑ bɩrɩ wɑ́. Ʋ tətə yə̀ə́ kʋ tə, kʋ nə wulə ləzwənə bɩcɑn wɑ.
43003001	Bɛɛ don yɑ̀ wulə Fɑrɩzɩɑn-bɑ wɑ, ʋ yɩ Zwifə-bɑ pɩ̀ʋ́, ʋ yɩrɩ nə yɩ Nikodɛmə.
43003002	Dɩɩn don nə, ʋ zɑ̀n ʋ vɑ Zwezi con tɩtɩn nə, ʋ swɩ̀n ʋ con, ʋ wʋ́: "Kɑrnyɩnɑ, nə yə̀ə́ də, n yɩ lìù tə, Yɩɩ nə tʋn, sə n kɑ̀rɩ̀ nəbɑ. Kʋ mʋ̀ nə pɩn, n mɑ fwɑ Yɩɩ dɩ̀ɑ̀n mɩmɩnɑn tə, lìù mɑmɑ nə wɑ̀rɩ̀ ʋ fwɑ, də Yɩɩ nə tə̀lə́ də kʋ tíú".
43003003	Zwezi mɑ le wɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Lìù nə wɑ̀ ʋ tɩ̀ɑ̀n lʋrɩ lʋrdʋn, ʋ wɑ̀rɩ̀ Yɩɩ pɑ̀rɩ̀ tə wɑ lìù ʋ yɑnɩ".
43003004	Nikodɛmə mɑ swɩ̀n Zwezi con, ʋ wʋ́: "Nətə nə lìù wɑ́ lʋrɩ ʋ tɩ̀ɑ̀n lʋrdʋn, də ʋ nə yɩ nəkwɩɑ? Ʋ kʋ́ʋ̀ wɑ̀ɑ́ ʋ pìí ʋ zwɩ ʋ nuu pùə́ wɑ, sə ʋ lʋrɩ wɑ́, nɑɑɑ?"
43003005	Zwezi mɑ le wɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Də lìù nə wɑ̀ twɑ́ də nɩ́ɑ́, də Yɩɩ-Siŋu tə, ʋ mɑ lʋrɩ ʋ tɩ̀ɑ̀n, ʋ wɑ̀rɩ̀ Yɩɩ pɑ̀rɩ̀ tə wɑ, ʋ zwɩ.
43003006	Lɩ̀ɑ̀ tə, bɑ nə yɩ bɛɛ də kɑn nə lʋrɩ, bɑ yɩ ləzwənə dwíí nə tɩ bɑ. Yɑ́ lɩ̀ɑ̀ tə, bɑ nə yɩ Yɩɩ-Siŋu tə nə lʋrɩ, bɑ də yɩ Yɩɩ-Siŋu tə nə tɩ bɑ.
43003007	Dɑ̀n kɑ́ pɑ kʋ dɩ̀ n yuu, də ɑ̀ nə swɩ̀n n con, ɑ̀ wʋ́: Á mɛ, sə ɑ́ lʋrɩ ɑ́ tɩ̀ɑ̀n lʋrdʋn.
43003008	Vʋʋ yɩ kʋ fuli bwɑ́lɩ́ tə nə, kʋ nə swə. N yɑ̀ɑ́ nə̀ń kʋ zəzuɡu, n ɡɑ yə̀rì bwɑ́lɩ́ tə, kʋ nə nɑŋɑ, nə ɑ̀ yə̀ə́ bwɑ́lɩ́ tə, kʋ nə vələ. Mə kʋ yɩ nətʋ də lìù tə mɑmɑ, Yɩɩ-Siŋu tə nə lʋrɩ".
43003009	Nikodɛmə dɑ̀ń mɑ bwe Zwezi, ʋ wʋ́: "Nətə nə kʋ nətʋ tə wɑ̀ɑ́ kʋ tʋŋɑ?"
43003010	Zwezi mɑ le wɑ́, ʋ wʋ́: "N yɩ kɑrnyɩnɑ, n yɩrɩ nə nɑn Yɩzərɑyɛlə wɑ. N ɡɑ yə̀rì yìə̀n tə tə?
43003011	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Nə yɑ̀ɑ́ swɩ̀n kʋ tə, nə nə yə̀ə́. Nə ɡɑ swɩ̀n nə bɩrɩ ɑbɑ kʋ tə, nə nə nɩ. Yɑ́ ɑ́ bɑ nə sʋɡʋ joŋə.
43003012	Á bɑ cɩ́ɡɑ́ pɩn ɑ̀ sʋ̀rɑ̀n tə nə, də ɑ̀ nə swɩ̀n tɩɑ kɑ tə yuu yìə̀n tə yoo ɑ́ con. Nətə nə ɑ́ dɑ̀ń wɑ́ pɑ cɩ́ɡɑ́ ɑ̀ sʋ̀rɑ̀n tə nə, də ɑ̀ nə wɑ́ swɩ̀n Yɩɩ sɑ̀ń yìə̀n tə yoo ɑ́ con?
43003013	Lìù mɑmɑ tə wɑ̀ Yɩɩ sɑ̀ń nə dɩ̀, də kʋ tɑ̀ Ləzwənə-Biuf1 tə, ʋ nə nɑn Yɩɩ sɑ̀ń, ʋ cú.
43003014	Moyizə fwɑ dənf1, ʋ kə yɩɩ nə dɑʋ yuu wɑ, ʋ zɩɡɩ lɩ̀ɑ̀ tə mɑmɑ yɑ́ɑ́ con. Mə nətʋ tətə nə bɑ mɛ, sə bɑ zɩ̀n Ləzwənə-Biuf1 tə də bɑ kə yɩɩ nə lɩ̀ɑ̀ mɑmɑ yɑ́ɑ́ con.
43003015	Yɑ́ lìù tə mɑmɑ, ʋ dɑ̀ń nə ken ʋ wɑɑ ʋ nə, ʋ wɑ́ nɑ mɩɩ tə, kʋ nə bɑ zwɛ̀ Yɩɩ con.
43003016	Cɩ́ɡɑ́, Yɩɩ sóní lɩ̀ɑ̀ mɑmɑ zənzən. Kʋ mʋ̀ nə pɩn, ʋ pɑ ʋ bidʋɑ kələn tə, sə lìù tə mɑmɑ, ʋ nə ken ʋ wɑɑ ʋ nə, ʋ kʋ́ʋ̀ dɑ̀n kɑ́ jɛ́n mɑmɑ. Yɑ́ ʋ wɑ́ nɑ mɩɩ tə, kʋ nə bɑ zwɛ̀ Yɩɩ con.
43003017	Yɩɩ mʋ̀ yɑ̀ wɑ̀ ʋ bìú tə tʋn lʋʋ wɑ, sə ʋ bʋ̀rɩ̀ lɩ̀ɑ̀ bʋ̀rɑ̀. Yɩɩ tʋn wɑ́, sə ʋ jon lɩ̀ɑ̀ bɑ cʋnɑ tə wɑ.
43003018	Lìù tə, ʋ nə keni ʋ wɑɑ ʋ nə wuuu, bɑ kʋ́ʋ̀ bɑ́ bʋ̀rɩ̀ kʋ tíú bʋ̀rɑ̀. Yɑ́ lìù tə, ʋ nə bɑ ʋ wɑɑ keni ʋ nə, kʋ tíú bʋ̀rɑ̀ dí yɑ́ɑ́ kɑ bʋ̀rɩ̀, ʋ nə bɑ ʋ wɑɑ keni Yɩɩ bidʋɑ kələn tə nə yɩrɩ.
43003019	Á nəŋə, nətʋ tə ɡʋrɩ bʋ̀rɑ̀ tə nə wɑ́ twɑ́, kʋ mɑ bɑ̀. Poni twi lʋʋ wɑ, yɑ́ ləzoni ɡɑ sóní yikunu, bɑ doni poni tə, bɑ nə tʋŋɑ yolwɑnɑ tə yɩrɩ.
43003020	Lìù tə mɑmɑ, ʋ nə tʋŋɑ yolwɑnɑ, ʋ culi poni, ʋ ɡɑ bɑ poni wɑ nɑŋɑ. Fən jɑ wɑ́, də dɩɩn don ʋ tʋtʋnkʋkwɩnɑn tə nə wɑ́ nɑn poni tə nə yɩrɩ.
43003021	Yɑ́ lìù tə, ʋ nə twɑ́ cɩ́ɡɑ́ cwəŋə, ʋ yɑ̀ɑ́ bɑ̀ poni wɑ, sə ʋ tʋtʋnɛɛ tə nɑn poni tə wɑ, sə lɩ̀ɑ̀ mɑmɑ nɑ, də ʋ tʋtʋŋɩ mɑmɑ twɑ́ Yɩɩ fɩrɑ nə".
43003022	Kʋ mʋ̀ təntə kwɑ nə, Zwezi kɑrbɩɑ tə kwé wɑ́, bɑ vɑ Zwide nɑɡwɑnɑɑ wɑ. Ʋ mʋ̀ də bɑ dɑ̀ń yɑ̀ wulə lɑ́, ʋ ɡɑ li lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ.
43003023	Zwɑnf1 də yɑ̀ wulə Enon nə, kʋ nə bwələ də Sɑlimə. Nɩ́ɑ́ yɑ̀ dɑ́ɑ́ kʋ bwɑ́lɩ́ tə wɑ. Ʋ dɑ̀ń li lɩ̀ɑ̀ nɩ́ɑ́ wɑ. Yɑ́ lɩ̀ɑ̀ dɑ̀ń yɑ̀ twi ʋ con, sə ʋ lə bɑ nɩ́ɑ́ tə wɑ.
43003024	Kʋ mɑ́ŋɑ́ tə wɑ, də bɑ tə wɑ̀ Zwɑn ken bɑ̀ń dìə̀ wɑ.
43003025	Zwɑn kɑrbɩɑ tə, də Zwifə-bɑ yuu tíú don, zɩ̀n tʋ́tʋ̀nɑ́ bɑ pwərə wɑ. Bɑ tʋ́tʋ̀nɑ́ tə yɩ nətʋ lìù nə wɑ́ sɩn ʋ tɩ̀ɑ̀n də nɩ́ɑ́, ndə bɑ nə mɛ, sə bɑ fwɑ nətʋ, bɑ mɑ zìlí Zwifə-bɑ yofwɑmɩʋn tə.
43003026	Zwɑn kɑrbɩɑ tə zɑ̀n bɑ vɑ bɑ yí wɑ́, bɑ swɩ̀n ʋ con, bɑ wʋ́: "Kɑrnyɩnɑ, lìù don yɑ̀ yɩn də mʋ́, Zwurədɛn mʋnɑɑ tə kwɑ con. N swɩ̀n ʋ yoo n bɩrɩ nəbɑ. Nə̀ń, ʋ də wulə ʋ li lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ. Yɑ́ lɩ̀ɑ̀ tə mɑmɑ vələ ʋ mʋ̀ con".
43003027	Zwɑn mɑ le, ʋ wʋ́: "Ləzwənə mɑmɑ wɑ̀rɩ̀ won ʋ nɩ, də kʋ nə tɑ̀ kʋ tə, Yɩɩ nə ken kʋ dɩ̀ɑ̀n ʋ jɩɩn wɑ.
43003028	Á tətə yə̀ə́, də ɑ̀ swɩ̀n ɑ̀ bɩrɩ də, ɑ̀ mʋ̀ nə tɑ̀ Kərisə tə. Aý yɩ Yɩɩ nə tʋn nə, sə ɑ̀ yɑ Kərisə yɑ́ɑ́, ɑ̀ bɑ̀.
43003029	Kʋ yɩ ndə lìù nə, ʋ nə jə ʋ kɑn, ʋ nə pɩ̀ɑ̀, sə ʋ swe. Kɑnbɑrɩ nə tɩ ʋ kɑn. Yɑ́ kɑnbɑrɩ tə dɑbɛɛ tə, ʋ nə jə̀ń ʋ səpuni nə, ʋ yɑ̀ɑ́ cʋɡɑ kɑnbɑrɩ tə sʋɡʋ. Ʋ pùə́ yɑ poli kɑnbɑrɩ tə sʋ̀rɑ̀n tə yɩrɩ. Mə ɑ̀ pupoli tə dɑ́ɑ́ zənzən nətʋ.
43003030	Kʋ mʋ̀ tə yɩrɩ, Zwezi dun mɛ, sə tə súrí, wuuu, sə ɑ̀ mʋ̀ dun ɡɑ mun".
43003031	"Lìù tə nə nɑn Yɩɩ, wulə lɩ̀ɑ̀ tə mɑmɑ yuu wɑ. Lìù tə, ʋ nə yɩ tɩrɑn nə fwɑ, ʋ yɩ tɩɑ tə nə tɩ. Yɑ́ ʋ yɑ̀ɑ́ swɩ̀n ndə lìù tə nə, ʋ nə yɩ tɩɑ nyiən. Lìù tə, ʋ nɑn Yɩɩ sɑ̀ń, ʋ wulə lɩ̀ɑ̀ tə mɑmɑ yuu wɑ.
43003032	Lìù təntə yɑ̀ɑ́ swɩ̀n kʋ tə bɑ tə, ʋ nə nɩ də ʋ nə nì, ʋ bɩrɩ. Yɑ́ lìù mɑmɑ ɡɑ bɑ ʋ sʋɡʋ tə joŋə.
43003033	Lìù tə, ʋ nə sɛ̀ ʋ sʋɡʋ, kʋ tíú bɩrɩ də, Yɩɩ yɑ cɩ́ɡɑ́.
43003034	Lìù tə, Yɩɩ nə tʋn, ʋ yɑ̀ɑ́ swɩ̀n Yɩɩ sʋ̀rɑ̀n tə. Yɑ́ Yɩɩ yɑ̀ɑ́ pɑ wɑ́ ʋ mʋ̀ Yɩɩ-Siŋu tə zənzən.
43003035	Nə nyɩnɑ Yɩɩ swə ʋ bìú tə. Yɑ́ ʋ ken won mɑmɑ ʋ jɩɩn wɑ.
43003036	Lìù tə, ʋ nə keni ʋ wɑɑ Yɩɩ-Biu tə nə wuuu, ʋ jə mɩɩ tə, kʋ bɑ zwɛ̀ Yɩɩ con. Yɑ́ lìù tə, ʋ nə wɑ̀ Yɩɩ-Biu tə nii zìlí, ʋ bɑ́ nɑ mɩɩ. Yɑ́ Yɩɩ lɩŋɑ tə zɑŋɑ ʋ yuu wɑ, mɑ́ŋɑ́ mɑmɑ".
43004001	-
43004003	Fɑrɩzɩɑn-bɑ nì də, Zwezi nɑ kɑrbɩɑ, ʋ doni Zwɑn. Ʋ ɡɑ li lɩ̀ɑ̀ də nɩ́ɑ́ wɑ, kʋ twɑ́ də Yɩɩ yɩrɩ, ʋ doni wɑ́. Kʋ cɩ́ɡɑ́ yɑ̀ tɑ̀ Zwezi tətə nə li lɩ̀ɑ̀ tə nɩ́ɑ́ wɑ. Kʋ yɑ̀ yɩ ʋ kɑrbɩɑ tə. Yuu-Tiu nə lwɑrɩ kʋ, ʋ dɑ̀ń zɑ̀n ʋ nɑn Zwide nɑɡwɑnɑɑ tə wɑ, ʋ vɑ Gɑlile nɑɡwɑnɑɑ wɑ.
43004004	Yɑ́ Zwezi nə pɩ̀ɑ̀, sə ʋ vɑ Gɑlile nɑɡwɑnɑɑ tə wɑ, kʋ yɑ̀ mɛ, sə ʋ twɑ́ Sɑmɑri nɑɡwɑnɑɑ wɑ ʋ lɛ.
43004005	Ʋ dɑ̀ń vəli ʋ yí Sɑmɑri nɑɡwɑnɑɑ tə tɩʋ don, bɑ nə boŋə 'Sikɑrə'. Kʋ tɩʋ təntə yɑ̀ bwələ də Zwɑkɔbə kɑ́rɑ́ tə, ʋ nə pɩn ʋ bìú Zwʋzɛfə nə.
43004006	Zwɑkɔbə vɩlɩ yɑ̀ wulə kɑ́rɑ́ təntə wɑ. Zwezi vəli ʋ ɡwɑ̀rɩ̀. Ʋ dɑ̀ń twi ʋ jə̀ə́ vɩlɩ tə nii nə. Kʋ mɑ́ŋɑ́ təntə yɑ̀ yɩ ndə yɩcɑʋ luɡu fuɡə bələ nə.
43004007	-
43004008	Zwezi kɑrbɩɑ tə mʋ̀ yɑ̀ vəli tɩfɑrʋ tə wɑ, sə bɑ yə̀ wodiu. Sɑmɑri tɩ̀ɑ́n kɑn don twi, sə ʋ tɑn nɩ́ɑ́ vɩlɩ tə wɑ. Zwezi mɑ swɩ̀n ʋ con, ʋ wʋ́: "Aý lòrì nɩ́ɑ́, sə ɑ̀ nyʋ!"
43004009	Kɑn tə mɑ le wɑ́, ʋ wʋ́: "Aý mʋ̀ yɩ Sɑmɑri tɩ̀ɑ́n kɑn. Yɑ́ n mʋ̀ ɡɑ yɩ Zwifə. Bɛ̀ɛ̀ nə pɩn, n mɑ lòrì nɩ́ɑ́ ɑ̀ con, sə n nyʋ?" Zwifə-bɑ də Sɑmɑri tɩ̀ɑ́n yofwɑmɩnɑn yɑ̀ tɑ̀ nədʋ. Kʋ mʋ̀ nə pɩn, ʋ swɩ̀n nətʋ.
43004010	Zwezi mɑ pìí ʋ le kɑn tə, ʋ wʋ́: "N yə̀rì won tə, kʋ nə yɩ Yɩɩ tɑrpɩʋn tə. Yɑ́ n yə̀rì lìù tə, ʋ nə lòrì, sə n pɑ wɑ́ nɩ́ɑ́, sə ʋ nyʋ. N yɑ̀ nə yə̀ə́ kʋ tíú, n mʋ̀ yɑ̀ nə wɑ́ lòrì nɩ́ɑ́ ʋ con, sə n nyʋ. Yɑ́ ʋ wɑ́ pɑ mʋ́ nɩ́ɑ́, tə nə pɩn mɩɩ".
43004011	Kɑn tə mɑ kʋ́ʋ̀ swɩ̀n Zwezi con, ʋ wʋ́: "Yuu-Tiu, n dɑ̀ń nə bɑ won jə, kʋ nə wɑ̀ɑ́ nɩ́ɑ́ kʋ tɑŋɑ. Yɑ́ vɩlɩ tə də də̀ń mɑ lù. N dɑ̀ń wɑ́ nɑ nɩ́ɑ́ təntə yə̀n, tə nə pɩn mɩɩ?
43004012	Vɩlɩ kʋ tə, yɩ nə nɩbɛɛ Zwɑkɔbə nə pɩn nəbɑ. Ʋ tətə Zwɑkɔbə, də ʋ bɩɑ, də vɑ̀nɑ́ tə mɑmɑ, nyʋɑ kʋ nɩ́ɑ́. N bʋŋɑ də, n mʋ̀ nə dwə wɑ́, nɑɑɑ?"
43004013	Zwezi mɑ kʋ́ʋ̀ le kɑn tə, ʋ wʋ́: "Lìù mɑmɑ nə nyʋɑ vɩlɩ kʋ tə nɩ́ɑ́ tə, nɑnyʋnɩ tə wɑ́ pìí kʋ jɑ wɑ́.
43004014	Yɑ́ lìù nə nyʋɑ nɩ́ɑ́ tə, ɑ̀ nə wɑ́ pɑ wɑ́, nɑnyʋnɩ kʋ́ʋ̀ bɑ pìí kʋ jɑ kʋ tíú mɑmɑ. Yɑ́ nɩ́ɑ́ tə, ɑ̀ nə wɑ́ pɑ kʋ tíú nə, nɩ́ɑ́ təntə wɑ́ jì nɑbuliyii ʋ wɑɑ, tə dəri wuuu, tə pɩn wɑ́ mɩɩ tə, kʋ nə bɑ zwɛ̀ Yɩɩ con".
43004015	Kɑn tə mɑ kʋ́ʋ̀ lòrì Zwezi, ʋ wʋ́: "Yuu-Tiu, pɑ nə nɩ́ɑ́ təntə, sə nɑnyʋnɩ kʋ́ʋ̀ dɑ̀n kɑ́ pìí kʋ jɑ nə. Sə ɑ̀ kʋ́ʋ̀ dɑ̀n kɑ́ pìí ɑ̀ bɑ̀, ɑ̀ tɑn nɩ́ɑ́ yəbə".
43004016	Zwezi mɑ swɩ̀n kɑn tə con, ʋ wʋ́: "Vəli, n bon n bɑrɩ, sə ɑ́ bɑ̀ yəbə!"
43004017	Kɑn tə le Zwezi, ʋ wʋ́: "Aý bɑ bɑrɩ jə!" Zwezi mɑ kʋ́ʋ̀ swɩ̀n kɑn tə con, ʋ wʋ́: "N jə cɩ́ɡɑ́, sə n swɩ̀n də, n bɑ bɑrɩ jə.
43004018	N jɩn bɑrɑ bonu. Yɑ́ n bɑrɩ tə, n nə jə sɩ́ʋ́n nə, ʋ də tɑ̀ n bɑrɩ. N swɩ̀n cɩ́ɡɑ́ ɑ̀ con!"
43004019	Kɑn tə dɑ̀ń mɑ swɩ̀n Zwezi con, ʋ wʋ́: "Yuu-Tiu, ɑ̀ nɑ də, n yɩ Yɩɩ nii sʋ̀sʋ̀nʋ̀.
43004020	Nə nɩbɑrɑ Sɑmɑri tɩ̀ɑ́n yɑ̀ pɩn dun Yɩɩ nə pɑɑn kɑ tə yuu wɑ. Yɑ́ ɑ́ mʋ̀ Zwifə-bɑ mʋ̀ bɩrɩ də, bwɑ́lɩ́ tə, bɑ nə mɛ, sə bɑ pɑ dun Yɩɩ nə, yɩ kʋ wulə Zwerizɑlɛmə wɑ".
43004021	Zwezi mɑ swɩ̀n ʋ con, ʋ wʋ́: "Kɑn, pɑ cɩ́ɡɑ́ ɑ̀ sʋɡʋ tə nə. Mɑ́ŋɑ́ bɩ̀ɑ̀n, kʋ mɑ́ŋɑ́ təntə nə twi, lɩ̀ɑ̀ kʋ́ʋ̀ bɑ vɑ pɑɑn kɑ tə yuu wɑ, sə bɑ pɑ dun Yɩɩ nə. Kʋ mɑ bɑ yɑ Zwerizɑlɛmə wɑ, nə ɑ́ wɑ́ pɑ dun nyɩnɑ Yɩɩ nə.
43004022	Á mʋ̀ Sɑmɑri tɩ̀ɑ́n, ɑ́ yə̀rì lìù tə, ɑ́ nə pɩn dun wɑ́. Nə mʋ̀ Zwifə-bɑ, nə yə̀ə́ lìù tə, nə nə pɩn dun wɑ́. Lwɑrɩ də, Yɩɩ nə twɑ́ Zwifə-bɑ, ʋ mɑ joŋə ləzoni bɑ cʋnɑ wɑ.
43004023	Mɑ́ŋɑ́ bɩ̀ɑ̀n. Yɑ́ kʋ mɑ́ŋɑ́ tətə yí sɩ́ʋ́n. Yɑ́ cɩ́ɡɑ́ cɩ́ɡɑ́ lɩ̀ɑ̀ tə, bɑ nə pɩn dun Yɩɩ nə tə, dɑ̀ń wɑ́ twɑ́ Yɩɩ-Siŋu tə də cɩ́ɡɑ́ nə, bɑ mɑ pɑ dun nyɩnɑ Yɩɩ nə. Mə bɑ mʋ̀ Yɩɩ jʋ̀nɑ̀ təntə yiri nə, nyɩnɑ Yɩɩ pɩ̀ɑ̀.
43004024	Yɩɩ yɩ Siŋu. Yɑ́ lɩ̀ɑ̀ tə, bɑ nə pɩn wɑ́ dun mɛ, sə bɑ pɩn wɑ́ dun, də Yɩɩ-Siŋu tə sɑŋʋ, də cɩ́ɡɑ́ mɑmɑ".
43004025	Kɑn tə mɑ swɩ̀n Zwezi con, ʋ wʋ́: "Aý yə̀ə́ də Mesi tə, bɑ nə boŋə Kərisə, wɑ́ bɑ̀. Ʋ nə twi, ʋ wɑ́ swɩ̀n tə mɑmɑ yɑ́ɑ́, ʋ bɩrɩ nəbɑ".
43004026	Zwezi mɑ swɩ̀n kɑn tə con, ʋ wʋ́: "Aý mʋ̀ nə yɩ kʋ lìù təntə tətə! Aý mʋ̀, ɑ̀ nə swɩ̀n n con".
43004027	Mɑ́ŋɑ́ don wɑ, Zwezi kɑrbɩɑ tə dɑ̀ń pìí bɑ bɑ̀. Kʋ dɩ̀ɡɑ̀ bɑ yuu də, kʋ tə nə pɩn Zwezi swɩ̀n də kɑn tə. Bɑ lìù mɑmɑ də wɑ̀ Zwezi bwe, ʋ wʋ́: "Bɛ̀ɛ̀ nə n pɩ̀ɑ̀ kɑn tə con?" Nə ɑ̀ yə̀ə́: "Bɛ̀ɛ̀ yoo nə n swɩ̀n kɑn tə con?"
43004028	Kɑn tə dɑ̀ń yɑ́ ʋ kwɑ̀rɑ́ tə, ʋ ɡɑ vɑ tɩfɑrʋ tə wɑ, ʋ swɩ̀n lɩ̀ɑ̀ tə con, ʋ wʋ́:
43004029	"Á bɩ̀ɑ̀n, ɑ́ nə̀ń bɛɛ, ʋ nə swɩ̀n won tə mɑmɑ, ɑ̀ nə fwɑ. Dɩɩn don, kʋ wɑ́ yɑ Kərisə nə".
43004030	Sɑmɑri tɩ̀ɑ́n dɑ̀ń nɑn bɑ tɩʋ tə wɑ, bɑ bɑ̀ Zwezi con.
43004031	Kʋ twi kʋ yí mɑ́ŋɑ́ don wɑ, Zwezi kɑrbɩɑ tə yɑ̀ wulə bɑ lòrì wɑ́, bɑ wʋ́: "Kɑrnyɩnɑ, yɑ́, sə n də́ wodiu!"
43004032	Zwezi mɑ swɩ̀n bɑ con, ʋ wʋ́: "Aý jə wodiu, ɑ̀ nə də́. Yɑ́ ɑ́ ɡɑ yə̀rì kʋ wodiu təntə".
43004033	Ʋ kɑrbɩɑ tə dɑ̀ń swɩ̀n duən con, bɑ wʋ́: "Mə kʋ nə yɩ lìù nə jɑ wodiu, ʋ bɑ̀ ʋ pɑ wɑ́, sə ʋ də́, nɑɑɑ?"
43004034	Zwezi mɑ swɩ̀n bɑ con, ʋ wʋ́: "Aý wodiu nə yɩ, sə ɑ̀ fwɑ kʋ tə nə yɩ lìù tə, ʋ nə tʋn nə, tə fɩrɑ. Aý mɛ, sə ɑ̀ tʋn ʋ tʋtʋnɑn tə, ɑ̀ pɑ tə nii sú.
43004035	Á tətə swɩ̀n də, kʋ ɡɑ cɑ̀nɩ̀ bɑnɩɑ, sə bɑ zɑ wiən. Aý mʋ̀ swɩ̀n kʋ ɑ́ con, ɑ́ zɩɑn ɑ́ yɩ́ɑ́ ɑ́ kə yɩɩ nə, ɑ́ ɡɑ jə́n kɑ́rɩ́ tə nə pɩ̀rɩ̀ nətʋ, tə pɩ̀ɑ̀ zɑɡʋ.
43004036	Lìù tə, ʋ nə zɑ tə, ʋ də́ yɑ́ɑ́ ʋ nɑ ʋ ŋwɩ́rɑ́n. Yɑ́ ʋ ɡɑ kəni wobɩɑ tə duən nə. Wobɩɑ tə, ʋ nə kəni duən yɩ lɩ̀ɑ̀ tə, Yɩɩ nə vɑn bɑ, ʋ jon, sə bɑ nɑ mɩɩ, kʋ nə bɑ zwɛ̀ ʋ con. Kʋ mʋ̀ nə wɑ́ pɑ wodùrú tə, də lìù tə nə zɑ mɛ wɑ́ yɑ̀ pupwən wɑ.
43004037	Kʋ mʋ̀ yɩrɩ nə, yoo kʋ tə, bɑ nə swɩ̀n tə, yɩ cɩ́ɡɑ́: 'Lìù yɑ̀ɑ́ dù, ʋ don ɡɑ zɑ'.
43004038	Aý tʋn ɑbɑ, ɑ̀ pɑ ɑ́ vɑ ɑ́ zɑ kɑ́rɑ́ wiən, ɑ́ ɡɑ wɑ̀ kɑ wɑ tʋn mɑmɑ. Lɩ̀ɑ̀ duən nə dí yɑ́ɑ́ bɑ tʋn kɑ wɑ. Á mʋ̀ yɩ tori nə, ɑ́ tì tʋtʋŋɩ tə nywɑrɩ wɑ".
43004039	Kɑn tə bɩrɩ də, Zwezi swɩ̀n ʋ con, won tə mɑmɑ, ʋ nə fwɑ. Kʋ mʋ̀ nə pɩn, Sɑmɑri tɩ̀ɑ́n zənzən nɑn tɩʋ tə wɑ, bɑ bɑ̀, bɑ kə bɑ wɑɑ Zwezi nə.
43004040	Bɑ tə twi Zwezi con, bɑ lòrì wɑ́, sə ʋ yɑ də bɑ. Yɑ́ Zwezi fwɑ dɩɑn bələ bɑ con.
43004041	Lɩ̀ɑ̀ duən zənzən tə ken bɑ wɑɑ Zwezi nə, sʋ̀rɑ̀n tə yɩrɩ, ʋ mʋ̀ Zwezi tətə nə swɩ̀n bɑ con.
43004042	Bɑ dɑ̀ń mɑ swɩ̀n kɑn tə con, bɑ wʋ́: "Kʋ kʋ́ʋ̀ tɑ̀ n sʋ̀rɑ̀n tə nə pɩn, nə kə nə wɑɑ ʋ nə. Nə tətə dɑ̀ń nì ʋ sʋ̀rɑ̀n tə. Kʋ mʋ̀ nə pɩn, nə yə̀ə́ cɩ́ɡɑ́ mɑmɑ də, ʋ joŋə lɩ̀ɑ̀ mɑmɑ bɑ cʋnɑ wɑ".
43004043	Zwezi fwɑ dɩɑn bələ kʋ bwɑ́lɩ́ təntə wɑ. Kʋ kwɑ nə, ʋ zɑ̀n ʋ lɛ ʋ vɑ Gɑlile nɑɡwɑnɑɑ.
43004044	Zwezi tətə nə swɩ̀n də, Yɩɩ nii sʋ̀sʋ̀nʋ̀ bɑ zìlə́ nɩ ʋ tətə nyɩnɑ tɩʋ wɑ.
43004045	Yɑ́ Zwezi nə yí Gɑlile, Gɑlile tɩ̀ɑ́n tə sɛ̀, bɑ jon wɑ́, bɑ də yɑ̀ nə vəli Zwerizɑlɛmə Pɑkə cɑ̀nɑ̀ tə, bɑ ɡɑ nɑ kʋ tə mɑmɑ, ʋ nə tʋn kʋ cɑ̀nɑ̀ tə wɑ yɩrɩ.
43004046	Zwezi kʋ́ʋ̀ pìí ʋ vɑ Kɑ́nɑ́, kʋ nə wulə Gɑlile nɑɡwɑnɑɑ tə wɑ. Mə kʋ mʋ̀ tɩʋ təntə wɑ nə, ʋ lwɑ̀ń nɩ́ɑ́ tə, ʋ pɑ tə jì divɛn. Pɩ̀ʋ́ don kwɑ lìù yɑ̀ wulə Kɑpɛrənɑyimə nə, ʋ bìú yɑ̀ nə yɩ̀.
43004047	Ʋ yɑ̀ nì də, Zwezi nɑn Zwide nɑɡwɑnɑɑ tə wɑ, ʋ bɑ̀ Gɑlile. Ʋ dɑ̀ń twi ʋ yí Zwezi yɩrɑ, ʋ ɡɑ lòrì wɑ́, ʋ wʋ́: "Aý lòrì mʋ́, sə n bɑ̀ Kɑpɛrənɑyimə, n zwɛ̀ yɑyɩɡʋ tə, kʋ nə pɩ̀ɑ̀, kʋ ɡʋ ɑ̀ bìú tə".
43004048	Zwezi mɑ swɩ̀n ʋ con, ʋ wʋ́: "Mɑ́ŋɑ́ mɑmɑ, ɑ́ nə wɑ̀ Yɩɩ dɩ̀ɑ̀n mɩmɩnɑn də yomɩlɑn nɩ, ɑ́ bɑ sɛ̀, ɑ́ kəni ɑ́ wɑɑ ɑ̀ nə".
43004049	Pɩ̀ʋ́ kwɑ lìù tə mɑ swɩ̀n Zwezi con, ʋ wʋ́: "Yuu-Tiu, bɑ̀ ɑ̀ sɑ̀ń, də ɑ̀ bìú tə tə wɑ̀ tɩ".
43004050	Zwezi mɑ kʋ́ʋ̀ pìí ʋ le wɑ́, ʋ wʋ́: "Vəli n sɑ̀ń, n bìú tə wulə ʋ mɩɩ nə!" Bɛɛ tə pɩn cɩ́ɡɑ́ Zwezi sʋɡʋ tə nə. Yɑ́ ʋ dɑ̀ń ɡɑ lɛ, ʋ vìrí.
43004051	Mɑ́ŋɑ́ tə, ʋ nə tə wulə cwəŋə wɑ, ʋ mɑ vəli ʋ sɑ̀ń, də ʋ tʋtʋnbɩɑ nə bɑ twi, bɑ jə́rí wɑ́ cwəŋə tə wɑ, bɑ swɩ̀n ʋ con, bɑ wʋ́: "N bìú tə nɩ yɑzurə, ʋ wulə ʋ mɩɩ nə".
43004052	Ʋ mɑ bwe bɑ, sə ʋ jə́n mɑ́ŋɑ́ kɑ wɑ nə, ʋ nɩ yɑzurə. Ʋ tʋtʋnbɩɑ tə mɑ swɩ̀n ʋ con, bɑ wʋ́: "Dɩɑn dɩɩn tə dədəni nii luɡu nədʋ mɑ́ŋɑ́ wɑ nə, yɑlɩŋɑ tə dʋɡʋ wɑ́".
43004053	Bìú tə nyɩnɑ tə dɑ̀ń lwɑrɩ də, kʋ yɑ mɑ́ŋɑ́ tə tətə wɑ, Zwezi nə swɩ̀n ʋ con də, ʋ bìú tə nɩ yɑzurə, ʋ wulə ʋ mɩɩ nə. Kʋ dɑ̀ń pɩn ʋ mʋ̀ də ʋ dìə̀ lɩ̀ɑ̀ mɑmɑ kə bɑ wɑɑ Zwezi nə.
43004054	Kʋ mʋ̀ Yɩɩ dɩ̀ɑ̀n mɩmɩnʋ təntə, nə yɩ bələ nii nyiən, Zwezi nə fwɑ, də ʋ nə nɑn Zwide ʋ vɑ Gɑlile.
43005001	Kʋ kwɑ nə, Zwifə-bɑ dí cɑ̀nɑ̀ don. Zwezi dɑ̀ń mɑ zɑ̀n ʋ vɑ Zwerizɑlɛmə.
43005002	Zwerizɑlɛmə wɑ, cɑ̀rʋ́ yɑ̀ wulə mimii don nii nə, bɑ nə boŋə kʋ mimii təntə 'pɑbii mimii'. Ebərə-bɑ sʋɡʋ wɑ, bɑ yɑ̀ jə cɑ̀rʋ́ təntə, bɑ boŋə 'Bɛtɛsədɑ'. Cɑ̀rʋ́ təntə yɑ̀ jə nɑpɑkʋlɑn bonu.
43005003	Yɑyɩŋɑ kɑpʋpʋ, də lilirən, də ɡwɑnɑn, də kwɑnɑn yɑ̀ nə tə́ɡə́ nɑpɑkʋlɑn təntə wɑ. [Bɑ yɑ̀ tə́ɡə́ lɑ́, bɑ dɑ̀nɩ̀ də, cɑ̀rʋ́ tə nɩ́ɑ́ tə dwɑnɩ.
43005004	Mɑ́ŋɑ́ don wɑ, mɑlɩkɑ yɑ̀ɑ́ cú, kɑ dwɑnɩ nɩ́ɑ́ tə. Lìù tə, ʋ nə dí yɑ́ɑ́, ʋ zʋ nɩ́ɑ́ tə wɑ, də tə nə dwɑn tə zwɛ̀, kʋ tíú yɑ̀ɑ́ nɑ yɑzurə. Də ʋ yɑyɩɡʋ tə nə swə, kʋ yɑ nətʋ mɑmɑ.]
43005005	Bɛɛ don də yɑ̀ tə́ɡə́ lɑ́ də ʋ yɑyɩɡʋ, kʋ nə jə bɩnɑ fɩtwɑ də nɑnɑ.
43005006	Zwezi yɑ̀ dí yɑ́ɑ́ ʋ yə̀ə́ də, kʋ bɛɛ təntə nə yɩ̀ kʋ dɑ́nɩ́. Zwezi nə nɩ bɛɛ tə ʋ tə́ɡə́, ʋ bwe wɑ́, ʋ wʋ́: "N pɩ̀ɑ̀, sə n nɑ yɑzurə, nɑɑɑ?"
43005007	Yɑyɩŋʋ tə mɑ le wɑ́, ʋ wʋ́: "Yuu-Tiu, ɑ̀ bɑ lìù jə, sə ʋ jɑ nə ʋ kə nɩ́ɑ́ tə wɑ, mɑ́ŋɑ́ tə wɑ, tə nə dwɑnɩ. Tə nə wulə tə dwɑnɩ, ɑ̀ nə pɩ̀ɑ̀, sə ɑ̀ yí lɑ́ nə, də lìù don dí yɑ́ɑ́, ʋ zʋ, də ɑ̀ tə wɑ̀ yí".
43005008	Zwezi mɑ swɩ̀n ʋ con, ʋ wʋ́: "Zɑ̀n yɩɩ nə, n tì n sɑrɑ tə, n vìí!"
43005009	Nɑɑ nədʋ, də bɛɛ tə yɑyɩɡʋ tə zwɛ̀, ʋ zɑ̀n, ʋ tì ʋ sɑrɑ tə, ʋ vìrí. Kʋ mʋ̀ yoo təntə yɩ, kʋ tʋn Zwifə-bɑ sìə́ dɩɩn nə.
43005010	Kʋ mʋ̀ nə pɩn, Zwifə-bɑ yun tɩ̀ɑ́n tə dɑ̀ń mɑ swɩ̀n bɛɛ tə, ʋ nə nɩ yɑzurə tə con, bɑ wʋ́: "Zə̀n dɩɩn tə yɩ sìə́ dɩɩn. Kʋ culə, sə n zɩn n sɑrɑ tə!"
43005011	Bɛɛ tə mɑ pìí ʋ le bɑ, ʋ wʋ́: "Lìù tə, ʋ nə zwɛ̀ ɑ̀ yɑyɩɡʋ tə, swɩ̀n ɑ̀ con, də ɑ̀ zɑ̀n, ɑ̀ tì ɑ̀ sɑrɑ tə, ɑ̀ ɡɑ vìí".
43005012	Zwifə-bɑ yun tɩ̀ɑ́n tə dɑ̀ń mɑ bwe wɑ́, bɑ wʋ́: "Wɑ̀ɑ̀ nə yɩ kʋ lìù təntə, ʋ nə swɩ̀n n con də, n zɑ̀n, n tì n sɑrɑ tə, n ɡɑ vìí?"
43005013	Yɑ́ bɛɛ tə, ʋ yɑyɩɡʋ tə nə zwɛ̀ tə, də yɑ̀ yə̀rì kʋ lìù tə, ʋ nə zwɛ̀ kʋ. Zwezi yɑ̀ lɛ ʋ vìí lɑlʋʋ tə yɩrɩ, bɑ yɑ̀ nə wulə kʋ bwɑ́lɩ́ tə wɑ.
43005014	Kʋ kwɑ nə, Zwezi pìí ʋ nɑ bɛɛ təntə Zwifə-bɑ Yɩɩ dìə̀ tə wɑ, ʋ mɑ swɩ̀n ʋ con, ʋ wʋ́: "Cʋɡʋ zəni, sɩ́ʋ́n nə n nɩ yɑzurə, n kʋ́ʋ̀ dɑ̀n kɑ́ pìí n tʋn cʋnɑ, sə yoo don, kʋ nə dwə kʋ tə, kʋ́ʋ̀ dɑ̀n kɑ́ pìí, kʋ yí mʋ́".
43005015	Bɛɛ tə dɑ̀ń vəli, ʋ swɩ̀n Zwifə-bɑ yun tɩ̀ɑ́n tə con də, kʋ yɑ Zwezi nə zwɛ̀ ʋ yɑyɩɡʋ tə.
43005016	Kʋ mʋ̀ yɩrɩ nə, Zwifə-bɑ yun tɩ̀ɑ́n dɑ̀ń zɑ̀n, bɑ zɩɡɑ Zwezi nə, kʋ nə yɩ bɑ sìə́ dɩɩn tə nə, ʋ fwɑ kʋ yoo təntə yɩrɩ.
43005017	Zwezi mɑ le bɑ, ʋ wʋ́: "Aý nyɩnɑ Yɩɩ yɩ ʋ tʋŋɑ wuuu, də sɩ́ʋ́n mɑmɑ, ɑ̀ də yɩ ɑ̀ tʋŋɑ".
43005018	Zwezi sʋɡʋ təntə kʋ́ʋ̀ súrí lɑ́, kʋ pɑ Zwifə-bɑ yun tɩ̀ɑ́n tə dɑ̀ń kwɛn, bɑ pɩ̀ɑ̀ cwəŋə, sə bɑ ɡʋ wɑ́. Kʋ tɑ̀ ʋ nə cʋ̀ɡʋ̀ bɑ sìə́ dɩɩn tə cɩcɩ nə pɩn, bɑ pɩ̀ɑ̀, bɑ ɡʋ wɑ́. Kʋ yɩ ʋ nə kʋ́ʋ̀ swɩ̀n də, Yɩɩ nə yɑ ʋ nyɩlʋrɑ tə yɩrɩ. Kʋ nətʋ pɩ̀ɑ̀ kʋ bɩrɩ də, ʋ jə ʋ tɩ̀ɑ̀n, ʋ mɑ mɑn də Yɩɩ.
43005019	Zwezi dɑ̀ń pìí ʋ swɩ̀n Zwifə-bɑ yun tɩ̀ɑ́n tə con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Yɩɩ-Biu tə wɑ̀rɩ̀ won mɑmɑ ʋ fwɑ ʋ tɩ̀ɑ̀n nə. Kʋ tə, Yɩɩ-Biu tə nə nɑ, də ʋ nyɩnɑ Yɩɩ fwɑ, ʋ də yɑ̀ɑ́ fwɑ kʋ.
43005020	Yɩɩ swə ʋ bìú tə. Yɑ́ ʋ dɑ̀ń yɑ̀ɑ́ bɩrɩ wɑ́ kʋ tə mɑmɑ, ʋ mʋ̀ Yɩɩ tətə nə fwɑ. Ʋ wɑ́ bɩrɩ tʋtʋnɑn, tə nə dwə tə tə, ʋ bìú tə nə, sə kʋ mɑ ɡwɑ́rɩ́ ɑbɑ.
43005021	Kʋ yɩ cɩ́ɡɑ́, ɑ̀ nyɩnɑ Yɩɩ yɑ̀ɑ́ bwin tɩɡɑ, ʋ pɑ bɑ mɩɩ. Kʋ mʋ̀ nə pɩn, Yɩɩ-Biu tə də pɩn mɩɩ lɩ̀ɑ̀ tə nə, ʋ nə pɩ̀ɑ̀.
43005022	Kʋ tə súrí lɑ́, ɑ̀ nyɩnɑ Yɩɩ bɑ lìù mɑmɑ bʋ̀rɑ̀ bʋ̀rɩ̀. Ʋ yɑ́ bʋ̀rɑ̀ tə mɑmɑ ʋ bìú tə jɩɩn wɑ.
43005023	Ʋ fwɑ kʋ nətʋ, sə lɩ̀ɑ̀ tə mɑmɑ pɑ dun ʋ bìú tə nə, ndə bɑ nə pɩn dun nyɩnɑ Yɩɩ nə. Nyɩnɑ Yɩɩ nə tʋn bìú tə. Lìù tə, ʋ nə bɑ dun bìú tə nə pɩn, kʋ tíú bɑ dun pɩn nyɩnɑ tə də nə.
43005024	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə, ʋ nə cʋɡɑ ɑ̀ sʋ̀rɑ̀n tə, ʋ ɡɑ kəni ʋ wɑɑ lìù tə nə, ʋ nə tʋn nə wuuu, kʋ tíú jə mɩɩ tə, kʋ nə bɑ zwɛ̀ Yɩɩ con. Yɑ́ Yɩɩ bʋ̀rɑ̀ tə, kʋ bɑ də́ wɑ́. Ʋ yɩ ʋ twɑ́ də tɩɑn, ʋ mɑ nɑ mɩɩ Yɩɩ con.
43005025	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Mɑ́ŋɑ́ bɩ̀ɑ̀n, yɑ́ kʋ mɑ́ŋɑ́ təntə yí sɩ́ʋ́n tətə. Tɩɡɑ tə də wɑ́ nì Yɩɩ-Biu tə kori. Yɑ́ bɑ tə, bɑ nə nì ʋ kori tə, bɑ ɡɑ sɛ̀ ʋ kori tə, bɑ wɑ́ nɑ mɩɩ tə, kʋ nə bɑ zwɛ̀ Yɩɩ con.
43005026	Ndə nətʋ nyɩnɑ Yɩɩ nə jə mɩɩ ʋ tətə jɩ̀ɑ̀n wɑ, mə nətʋ nə ʋ pɩn ʋ bìú tə də jə mɩɩ ʋ jɩ̀ɑ̀n wɑ.
43005027	Yɩɩ ken dɩ̀ɑ̀n ʋ bìú tə jɩɩn wɑ, sə ʋ bʋ̀rɩ̀ lɩ̀ɑ̀ bʋ̀rɑ̀, ʋ nə yɑ Ləzwənə-Biuf1 tə yɩrɩ.
43005028	Mɑ́ŋɑ́ don bɩ̀ɑ̀n, ɑ́ dɑ̀nɑ̀ kɑ́ pɑ yìə̀n tə tə dɩ̀ ɑ́ yuu. Kʋ mɑ́ŋɑ́ tə wɑ, lɩ̀ɑ̀ tə mɑmɑ, bɑ nə wulə ləbərə wɑ, wɑ́ nì Ləzwənə-Biu tə kori.
43005029	Lɩ̀ɑ̀ tə nə tʋn zəni wɑ́ bwin bɑ nɑn, bɑ yɑ mɩɩ wɑ, kʋ nə bɑ zwɛ̀ Yɩɩ con. Bɑ tə də, bɑ nə tʋn lwɑnɩ, wɑ́ bwin bɑ nɑn, sə Yɩɩ bʋ̀rɩ̀ bɑ bʋ̀rɑ̀".
43005030	Kʋ kwɑ nə, Zwezi kʋ́ʋ̀ swɩ̀n, ʋ wʋ́: "Aý mʋ̀ wɑ̀rɩ̀ won mɑmɑ ɑ̀ fwɑ ɑ̀ tɩ̀ɑ̀n nə, də kʋ nə tɑ̀ kʋ tə, Yɩɩ nə bɩrɩ nə, sə ɑ̀ bʋ̀rɩ̀ kʋ bʋ̀rɑ̀. Yɑ́ ɑ̀ bʋ̀rɑ̀ tə də ɡɑ yɩ cɩ́ɡɑ́ cɩcɩ. Aý pɩ̀ɑ̀, sə ɑ̀ fwɑ lìù tə, ʋ nə tʋn nə tə fɩrɑ. Aý bɑ pɩ̀ɑ̀, sə ɑ̀ fwɑ ɑ̀ tətə fɩrɑ.
43005031	Də ɑ̀ tətə nə swɩ̀n ɑ̀ tɩ̀ɑ̀n yoo, kʋ sʋɡʋ tə bɑ́ lɑ́ nə də́.
43005032	Kʋ yɩ lìù don nə swɩ̀n ɑ̀ yoo ʋ bɩrɩ. Aý ɡɑ yə̀ə́ də, kʋ tə, ʋ nə swɩ̀n ɑ̀ yuu wɑ, yɩ cɩ́ɡɑ́.
43005033	Á tʋn lɩ̀ɑ̀ Zwɑnf1 con, ʋ də swɩ̀n cɩ́ɡɑ́ tə, ʋ bɩrɩ.
43005034	Aý mʋ̀ tɑ̀ ləzwənə nə mɛ, sə bɑ swɩ̀n ɑ̀ yoo. Aý swɩ̀n yoo kʋ tə, sə kʋ jon ɑbɑ ɑ́ cʋnɑ wɑ.
43005035	Zwɑn yɩ ndə cɑ̀nʋ́ nə, kʋ poni nə pɩ̀rɩ̀ ɑbɑ. Kʋ mʋ̀ nə pɩn, ɑ́ sɛ̀, ɑ́ poli ɑ́ pùə́ də wɑ́, mɑ́ŋɑ́ mɑncɩn wɑ.
43005036	Kʋ tə Zwɑn nə swɩ̀n ɑ̀ yuu wɑ, yoo wulə kʋ nə dwə kʋ. Aý nyɩnɑ Yɩɩ pɩn nə tʋtʋnɑn, sə ɑ̀ tʋn. Tə tʋtʋnɑn tə, ɑ̀ nə tʋŋɑ nə bɩrɩ də, kʋ yɑ nyɩnɑ Yɩɩ nə tʋn nə.
43005037	Nyɩnɑ Yɩɩ tə, ʋ nə tʋn nə, yə̀ə́ kʋ tə, ɑ̀ nə yɩ. Á tə wɑ̀ ʋ kori nì, mɑmɑ. Á ɡɑ tə wɑ̀ ʋ yɑ́ɑ́ nɩ ɑ́ yii wɑ.
43005038	Lìù tə, Yɩɩ nə tʋn, ɑ́ wɑ̀ ɑ́ wɑɑ ken kʋ tíú nə. Kʋ mʋ̀ nə pɩn, ɑ́ bɑ ʋ sʋɡʋ tə sɛ̀.
43005039	Á kɑ̀rɩ̀ kʋ tə nə pʋ́pʋ́nɩ́ Yɩɩ sɑɡɩ tə wɑ, ɑ́ mɑ pɩ̀ɑ̀ mɩɩ tə, kʋ nə bɑ zwɛ̀ Yɩɩ con. Kʋ Yɩɩ sɑɡɩ təntə nə bɩrɩ kʋ tə, ɑ̀ nə yɩ.
43005040	Yɑ́ ɑ́ bɑ pɩ̀ɑ̀, sə ɑ́ bɑ̀ ɑ̀ con, sə ɑ́ nɑ mɩɩ tə, kʋ nə bɑ zwɛ̀ Yɩɩ con.
43005041	Aý mʋ̀ bɑ pɩ̀ɑ̀, sə ləzoni nə pɑ dun nə.
43005042	Aý yə̀ə́ ɑbɑ də, ɑ́ bɑ Yɩɩ sonu tə jə.
43005043	Aý mʋ̀ twi lʋʋ wɑ ɑ̀ nyɩnɑ Yɩɩ yuu yɩrɩ, yɑ́ ɑ́ wɑ̀ nə sɛ̀. Yɑ́ lìù don nə twi lʋʋ wɑ ʋ tətə yuu yɩrɩ, ɑ́ wɑ́ sɛ̀ kʋ tíú.
43005044	Á dun yɩ ɑ́ tətə nə pɩn duən nə, ɑ́ ɡɑ kʋ́ʋ̀ bɑ dun tə, Yɩɩ cɩcɩ nə wɑ́ pɑ ɑbɑ, pɩ̀ɑ̀. Kʋ mʋ̀ nə pɩn, ɑ́ kʋ́ʋ̀ bɑ ɑ́ wɑɑ kəni Yɩɩ nə.
43005045	Á dɑ̀nɑ̀ kɑ́ bʋ́n də, ɑ̀ mʋ̀ nə wɑ́ kə tɑlɩ ɑ́ yuu wɑ, ɑ̀ nyɩnɑ Yɩɩ yɑ́ɑ́ con. Á jɑ yɑlɑ Moyizə nə. Ʋ mʋ̀ Moyizə nə wɑ́ kə tɑlɩ ɑ́ yuu wɑ.
43005046	Kʋ yɩ ɑ̀ mʋ̀ yoo Moyizə pʋ́pʋ́nɩ́. Á yɑ̀ nə kəni ɑ́ wɑɑ Moyizə nə, ɑ́ yɑ̀ wɑ́ kə ɑ́ wɑɑ ɑ̀ də nə wuuu.
43005047	Á wɑ̀ cɩ́ɡɑ́ pɩn kʋ tə, Moyizə nə pʋ́pʋ́nɩ́ tə nə. Kʋ mʋ̀ nə pɩn, ɑ́ bɑ́ cɩ́ɡɑ́ ɑ̀ də sʋɡʋ tə nə pɩn".
43006001	Kʋ kwɑ nə, Zwezi zɑ̀n, ʋ vɑ Gɑlile mʋnɑɑ tə vɑ̀n tə don nə. Mʋnɑɑ təntə yɩrɩ don yɑ̀ nə yɩ 'Tiberiyɑdə mʋnɑɑ'.
43006002	Lɑlʋʋ tə nɩ Yɩɩ dɩ̀ɑ̀n mɩmɩnɑn tə, Zwezi nə fwɑ. Ʋ yɑ̀ɑ́ zwɛ̀ yɑyɩŋɑ tə yɑyɩrɑn. Kʋ mʋ̀ nə pɩn, lɩ̀ɑ̀ zənzən yɑ̀ púə́ ʋ kwɑ.
43006003	Zwezi də ʋ kɑrbɩɑ tə dɩ̀ɡɑ̀, bɑ jə̀ə́ pɑɑn yuu wɑ.
43006004	Kʋ mɑ́ŋɑ́ tə wɑ, də Zwifə-bɑ cɑ̀nɑ̀ tə, bɑ nə boŋə 'Pɑkə' tə bwələ.
43006005	Zwezi zɩ̀n ʋ yɑ́ɑ́, sə ʋ ywɑ̀ń, də nə̀ń lɑlʋʋ nə, kʋ bɩ̀ɑ̀n ʋ con. Ʋ mɑ swɩ̀n Filipə con, ʋ wʋ́: "Nə wɑ́ nɑ dipɛn yə̀n, nə yə̀, nə pɑ lɩ̀ɑ̀ bɑ tə mɛ də́?"
43006006	Zwezi nə swɩ̀n kʋ nətʋ Filipə con, kʋ ɡɑ yɩ, sə ʋ mɑ jɑ Filipə də̀ń nə, ʋ tətə yɑ̀ yə̀ə́ kʋ tə, ʋ nə wɑ́ fwɑ.
43006007	Filipə mɑ le wɑ́, ʋ wʋ́: "Nə nə yə̀ dipɛn cɩnɩɑ səbikʋlɑnf1 biələ (200) də tətə, bɑ lìù mɑmɑ wɑ̀rɩ̀ dipɛn kuku ʋ nɩ".
43006008	Zwezi kɑrbiu tə don, bɑ nə boŋə Andəre, ʋ nə yɩ Simon Piyɛrə nubiu, dɑ̀ń mɑ le Zwezi, ʋ wʋ́:
43006009	"Dipɛn bonu, bɑ nə fwɑ də ɔrəzəf1 mun, də fələ bələ nə wulə bisɩmɑbɑrɑ don con yəbə. Kʋ bɩrɩ də, tə yɩ ndə tʋtʋ nə, lɩ̀ɑ̀ zənzən bɑ tə yɑ́ɑ́ con".
43006010	Gɑʋ yɑ̀ dɑ́ɑ́ kʋ bwɑ́lɩ́ təntə wɑ. Zwezi mɑ swɩ̀n bɑ con, ʋ wʋ́: "Á pɩɑn lɩ̀ɑ̀ tə mɑmɑ jə̀ń tɩɑ". Bɑrɑ tə yí ndə mʋ̀rʋ̀ bonu (5,000) nə, bɑ nə mɛ tɩɑ bɑ jə̀ə́.
43006011	Zwezi tì dipɛn tə, ʋ ɡɑ kə Yɩɩ lɛ̀ɛ̀. Ʋ nə kən Yɩɩ lɛ̀ɛ̀ ʋ zwɛ̀, ʋ tɑ̀rɩ̀ bɑ də tə, ʋ ɡɑ tɑ̀rɩ̀ fələ tə, də ʋ pɑ bɑ. Bɑ lìù tə mɑmɑ, ʋ nə jə̀ń tɩɑ, ʋ nɩ tori, ndə ʋ nə pɩ̀ɑ̀ nətʋ.
43006012	Mɑ́ŋɑ́ tə wɑ, bɑ mɑmɑ nə dí bɑ sú, Zwezi swɩ̀n ʋ kɑrbɩɑ tə con, ʋ wʋ́: "Á pɛ̀ɡɑ̀ dipɛn mumunə tə, tə nə ɡɑ́ tə, sə tə won mɑmɑ dɑ̀n kɑ́ jɛ́n".
43006013	Zwezi kɑrbɩɑ tə pɛ̀ dipɛn mumunə tə. Tə súə́ fɩyɑrɑn fuɡə bələ. Kʋ ɡɑ yɩ dipɛn bonu tə, lɩ̀ɑ̀ tə nə dí, bɑ ɡɑ́.
43006014	Lɩ̀ɑ̀ tə nə nɩ Yɩɩ dɩ̀ɑ̀n mɩmɩnʋ təntə, Zwezi nə fwɑ, bɑ swɩ̀n, bɑ wʋ́: "Cɩ́ɡɑ́ mɑmɑ, bɛɛ wɑ̀ tə nə yɩ Yɩɩ nii sʋ̀sʋ̀nʋ̀ tə, ʋ nə mɛ, sə ʋ bɑ̀ lʋʋ wɑ".
43006015	Zwezi lwɑrɩ də, bɑ wɑ́ bɑ̀, bɑ jɑ wɑ́ dɩ̀ɑ̀n yuu wɑ, sə bɑ mɑ fwɑ bɑ pɩ̀ʋ́. Ʋ kʋ́ʋ̀ zɑ̀n ʋ kwɛn ʋ fɑ̀rɩ́, ʋ vɑ pɑɑn tə yuu, ʋ cɩcɩ.
43006016	Kʋ dədəni nii nə, Zwezi kɑrbɩɑ tə vəli, bɑ nɑn mʋnɑɑ tə nə.
43006017	Bɑ zʋɑ nɩ́ɑ́ yuu bori wɑ, sə bɑ bɛn, bɑ vɑ Kɑpɛrənɑyimə. Kʋ tɩʋ tə wulə mʋnɑɑ tə kwɑ. Tɩɑ yɑ̀ bəbəri kɑ zwɛ̀, də Zwezi tə wɑ̀ bɑ con vəli, ʋ yí.
43006018	Vʋʋ dɑ̀ń nyɩ́ kʋ zɑ̀n, kʋ fuli də dɩ̀ɑ̀n. Mʋʋ tə nɩ́ɑ́ dɑ̀ń ɡɑ zɑŋɑ yɩɩ nə.
43006019	Zwezi kɑrbɩɑ tə ye nɩ́ɑ́ tə, kʋ yí ndə kilomɛtərə bonu, nə ɑ̀ yə̀ə́ bɑrdʋ. Kʋ mɑ́ŋɑ́ tə wɑ, bɑ dɑ̀ń nɩ Zwezi, də ʋ vəli nɩ́ɑ́ tə yuu wɑ, ʋ mɑ bɩ̀ɑ̀n bɑ nɩ́ɑ́ yuu bori tə con. Fən dɑ̀ń yɑ̀ zʋɑ bɑ.
43006020	Zwezi swɩ̀n bɑ con, ʋ wʋ́: "Kʋ yɑ ɑ̀ mʋ̀ nə, ɑ́ dɑ̀nɑ̀ kɑ́ pɑ fən jɑ ɑbɑ!"
43006021	Bɑ yɑ̀ pɩ̀ɑ̀ bɑ tì wɑ́, bɑ kə nɩ́ɑ́ yuu bori tə wɑ. Kʋ mɑ́ŋɑ́ tə wɑ, də nɩ́ɑ́ yuu bori tə dwen bəbəru tə yɩrɑ, bwɑ́lɩ́ tə nə, bɑ yɑ̀ nə vəli tə.
43006022	Kʋ tɩpʋrɩ nə, lɑlʋʋ, kʋ yɑ̀ nə wulə bəbəru tə don tə nə, lwɑrɩ də nɩ́ɑ́ yuu bori nədʋ nə wulə lɑ́. Bɑ lwɑrɩ də, Zwezi wɑ̀ ʋ kɑrbɩɑ tə nɩ́ɑ́ yuu bori tə wɑ zwɩ, kʋ yɩ bɑ cɩcɩ nə vìí.
43006023	Nɩ́ɑ́ yuu bwərə duən nɑn Tiberiyɑdə, tə bɑ̀ tə yí bwɑ́lɩ́ tə nə, bɑ nə dí dipɛn tə, Yuu-Tiu Zwezi nə kən Yɩɩ lɛ̀ɛ̀.
43006024	Lɑlʋʋ tə lwɑrɩ də, Zwezi də ʋ kɑrbɩɑ tə tə̀lə́ lɑ́, bɑ dɑ̀ń zʋɑ nɩ́ɑ́ yuu bwərə təntə wɑ, bɑ vəli Kɑpɛrənɑyimə, sə bɑ pɩ̀ɑ̀ Zwezi.
43006025	Lɑlʋʋ tə vəli, kʋ nɑ Zwezi mʋnɑɑ tə bəbəru tə don nə. Bɑ mɑ bwe wɑ́, bɑ wʋ́: "Kɑrnyɩnɑ dədwə nə n twi yəbə?"
43006026	Zwezi le bɑ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ tɑ̀ ɑ́ nə nɩ Yɩɩ dɩ̀ɑ̀n mɩmɩnɑn tə, nə pɩn ɑ́ twɑ́ lɑ́ ɑ́ pɩ̀ɑ̀ nə. Kʋ yɑ dipɛn tə, ɑ́ nə dí ɑ́ sú, tə nə pɩn, ɑ́ twɑ́ lɑ́ ɑ́ pɩ̀ɑ̀ nə.
43006027	Á dɑ̀nɑ̀ kɑ́ tʋn wodiu cɩcɩ yɩrɩ, kʋ nə wɑ̀ɑ́ kʋ cʋ̀ɡɑ̀. Á tʋŋɑ wodiu tə yɩrɩ, kʋ nə wulə wuuu, kʋ ɡɑ pɩn mɩɩ tə, kʋ nə bɑ zwɛ̀ Yɩɩ con. Ləzwənə-Biuf1 tə nə wɑ́ pɑ ɑbɑ kʋ wodiu təntə. Aý nyɩnɑ Yɩɩ pɩn ʋ nii tə nə, sə ɑ̀ tʋn ɑ̀ pɑ wɑ́".
43006028	Bɑ mɑ bwe Zwezi, bɑ wʋ́: "Bɛ̀ɛ̀ nə nə mɛ, sə nə fwɑ, sə nə mɑ tʋn tʋtʋnɑn tə, Yɩɩ nə swə?"
43006029	Zwezi le bɑ, ʋ wʋ́: "Won tə, kʋ nə yɑ Yɩɩ tʋtʋŋɩ tə, ʋ nə swə, kʋ mʋ̀ nə yɩ, sə ɑ́ kə ɑ́ wɑɑ lìù tə nə, ʋ mʋ̀ Yɩɩ nə tʋn".
43006030	Bɑ dɑ̀ń swɩ̀n ʋ con, bɑ wʋ́: "Bɛ̀ɛ̀ Yɩɩ dɩ̀ɑ̀n mɩmɩnɑn nə, n wɑ́ fwɑ, n bɩrɩ nəbɑ, sə kʋ pɑ, nə kə nə wɑɑ n nə? Bɛ̀ɛ̀ tʋtʋŋɩ nə n wɑ́ tʋn?
43006031	Kʋ mɑ́ŋɑ́ bɑ yiɡə, nə nɩbɑrɑ-bɑ tə yɩn kɑsɔɔ lɑnworu tə wɑ. Kʋ bwɑ́lɩ́ təntə wɑ, bɑ dí wodiu, bɑ nə boŋə 'mɑnəf1'. Kʋ tʋn, ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Yɩɩ pɩn, wodiu nɑn Yɩɩ sɑ̀ń nə, kʋ bɑ̀, kʋ pɑ bɑ, bɑ də́'."
43006032	Zwezi mɑ le bɑ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Kʋ tɑ̀ Moyizə nə pɩn ɑbɑ dipɛn tə, kʋ nə nɑn Yɩɩ sɑ̀ń tə. Kʋ yɑ ɑ̀ nyɩnɑ Yɩɩ nə pɩn ɑbɑ cɩ́ɡɑ́ cɩ́ɡɑ́ dipɛn tə, kʋ nə nɑn Yɩɩ sɑ̀ń kʋ bɑ̀.
43006033	Dipɛn tə, Yɩɩ nə pɩn, kʋ mʋ̀ nə yɩ lìù tə, ʋ nə nɑn Yɩɩ sɑ̀ń ʋ cú. Ʋ mʋ̀ nə pɩn mɩɩ ləzoni nə".
43006034	Lɩ̀ɑ̀ dɑ̀ń swɩ̀n Zwezi con, bɑ wʋ́: "Yuu-Tiu, pɑ nəbɑ wodiu təntə dɩɩn mɑmɑ!"
43006035	Zwezi dɑ̀ń mɑ swɩ̀n ʋ bɩrɩ bɑ, ʋ wʋ́: "Aý mʋ̀ nə yɩ wodiu tə, kʋ nə pɩn mɩɩ, kʋ nə bɑ zwɛ̀ Yɩɩ con. Lìù tə, ʋ nə twi ɑ̀ con, niən kʋ́ʋ̀ bɑ́ jɑ kʋ tíú mɩ́ɑ́mɩ́ɑ́n. Lìù tə, ʋ də nə ken ʋ wɑɑ ɑ̀ nə, nɑnyʋnɩ kʋ́ʋ̀ bɑ́ jɑ kʋ tíú mɩ́ɑ́mɩ́ɑ́n.
43006036	Aý dɑ̀ń swɩ̀n kʋ ɑ́ con, ɑ́ nɩ nə də, yɑ́ ɑ́ tə bɑ ɑ́ wɑɑ kəni ɑ̀ nə.
43006037	Lɩ̀ɑ̀ tə mɑmɑ, ɑ̀ nyɩnɑ Yɩɩ nə pɩn nə, wɑ́ bɑ̀ ɑ̀ con. Yɑ́ lìù tə, ʋ nə twi ɑ̀ con, ɑ̀ bɑ́ vɑ̀rɩ̀ kʋ tíú ɑ̀ dʋɡʋ, ɑbɑdɑ.
43006038	Kʋ tɑ̀ ɑ̀ nɑn Yɩɩ ɑ̀ cú, sə ɑ̀ tʋn ɑ̀ tətə fɩrɑ. Kʋ yɩ, sə ɑ̀ tʋn lìù tə, ʋ nə tʋn nə, fɩrɑ.
43006039	Á dɑ̀ń nəŋə, kʋ tə nə yɩ lìù tə, ʋ nə tʋn nə tə, fɩrɑ. Ʋ bɑ pɩ̀ɑ̀, sə lɩ̀ɑ̀ tə mɑmɑ, ʋ nə pɩn nə, tə lɑdʋɑ tətə jɛ́n. Kʋ yɑ ʋ pɩ̀ɑ̀, sə ɑ̀ bwin bɑ mɑmɑ, ɑ̀ zɩ̀n tɩɑn wɑ, ɑ̀ kə mɩɩ tə wɑ, kʋ nə bɑ zwɛ̀ ʋ con, lʋʋ zɑŋʋ mɑ́ŋɑ́ nə.
43006040	Aý nyɩnɑ Yɩɩ fɩrɑ nə yɑ kʋ tə nətən. Ʋ pɩ̀ɑ̀, sə lìù tə mɑmɑ, ʋ nə nɩ Yɩɩ-Biu tə, ʋ ɡɑ kə ʋ wɑɑ ʋ nə, sə kʋ tíú nɑ mɩɩ tə, kʋ nə bɑ zwɛ̀ ʋ con. Yɑ́ ɑ̀ wɑ́ bwin wɑ́, ɑ̀ zɩ̀n tɩɑn wɑ, ɑ̀ kə mɩɩ tə wɑ, kʋ nə bɑ zwɛ̀ Yɩɩ con, lʋʋ zɑŋʋ mɑ́ŋɑ́ nə".
43006041	Zwifə-bɑ yun tɩ̀ɑ́n ŋʋŋwɩn Zwezi yoo duən con, də ʋ nə swɩ̀n, ʋ wʋ́: "Aý mʋ̀ yɩ wodiu, kʋ nɑn Yɩɩ sɑ̀ń kʋ cú".
43006042	Bɑ dɑ̀ń swɩ̀n, bɑ wʋ́: "Kʋ tɑ̀ Zwezi, ʋ nə yɩ Zwʋzɛfə bìú tə, nɑɑɑ? Nə yə̀ə́ ʋ nuu də ʋ nyɩnɑ. Bɛ̀ɛ̀ nə pɩn, ʋ mɑ kʋ́ʋ̀ pìí ʋ swɩ̀n də, ʋ yɩ ʋ nɑn Yɩɩ sɑ̀ń, ʋ bɑ̀?"
43006043	Zwezi mɑ le bɑ, ʋ wʋ́: "Á dɑ̀nɑ̀ kɑ́ ŋʋŋwɩn duən con!
43006044	Lìù mɑmɑ wɑ̀rɩ̀ ɑ̀ con ʋ twi, də ɑ̀ nyɩnɑ Yɩɩ tə, ʋ nə tʋn nə tə, nə wɑ̀ kʋ tíú vɑn, ʋ pɑ nə, sə ɑ̀ bwin wɑ́ ɑ̀ zɩ̀n tɩɑn wɑ, lʋʋ zɑŋʋ mɑ́ŋɑ́ nə.
43006045	Kʋ pʋ́pʋ́nɩ́ Yɩɩ nii sʋ̀sʋ̀nʋ̀ sɑɡɑ tə wɑ, kʋ wʋ́: 'Yɩɩ nə wɑ́ kɑ̀rɩ̀ bɑ mɑmɑ'. Lìù tə mɑmɑ, ʋ nə cʋɡʋ ɑ̀ nyɩnɑ Yɩɩ sʋɡʋ tə, ʋ ɡɑ sɛ̀ ʋ kɑ̀rɑ̀ tə, ʋ wɑ́ bɑ̀ ɑ̀ con.
43006046	Kʋ nətʋ bɑ pɩ̀ɑ̀ kʋ bɩrɩ də, lìù don nɩ ɑ̀ nyɩnɑ Yɩɩ. Kʋ yɩ lìù tə, ʋ nə nɑn Yɩɩ con, ʋ mʋ̀ nə nɩ ɑ̀ nyɩnɑ Yɩɩ.
43006047	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə, ʋ nə ken ʋ wɑɑ ɑ̀ mʋ̀ nə, ʋ jə mɩɩ tə, kʋ nə bɑ zwɛ̀ Yɩɩ con.
43006048	Aý mʋ̀ nə yɩ wodiu tə, kʋ nə pɩn mɩɩ ləzwənə nə.
43006049	Á nɩbɑrɑ-bɑ tə dí wodiu tə, bɑ nə boŋə 'mɑnə', kɑsɔɔ lɑnworu tə wɑ, yɑ́ bɑ tɩɡɑ.
43006050	Yɑ́ wodiu tə, kʋ nə nɑn Yɩɩ sɑ̀ń, kʋ cú tə, kʋ mʋ̀ yɑ yiri don. Lìù tə, ʋ nə dí kʋ, ʋ kʋ́ʋ̀ bɑ́ tɩ.
43006051	Aý mʋ̀ yɩ wodiu tə, kʋ nə pɩn mɩɩ, kʋ nə nɑn Yɩɩ sɑ̀ń kʋ cú. Lìù tə, ʋ nə dí kʋ wodiu təntə, ʋ wɑ́ yɑ̀ mɩɩ wɑ, kʋ nə bɑ zwɛ̀ Yɩɩ con, ɑbɑdɑ. Aý yɩrɑ tə nə yɩ wodiu təntə, ɑ̀ nə wɑ́ pɑ, sə ləzoni nɑ mɩɩ tə, kʋ nə bɑ zwɛ̀ Yɩɩ con".
43006052	Zwifə-bɑ yun tɩ̀ɑ́n tʋ́tʋ̀nɩ́ duən, kʋ yoo təntə yɩrɩ, bɑ swɩ̀n, bɑ wʋ́: "Kʋ wɑ́ twɑ́ nətə, sə bɛɛ wɑ̀ tə mɑ pɑ nəbɑ ʋ yɩrɑ tə, nə də́?"
43006053	Zwezi dɑ̀ń mɑ swɩ̀n bɑ con, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Də ɑ́ nə wɑ̀ Ləzwənə-Biuf1 tə yɩrɑ tə dí, ɑ́ nə wɑ̀ ɑ̀ jɑnɑ tə nywɩ̀n, ɑ́ bɑ mɩɩ tə, kʋ nə bɑ zwɛ̀ Yɩɩ con, tə jə ɑ́ tɩ̀ɑ̀n nə.
43006054	Lìù tə, ʋ nə dí ɑ̀ yɩrɑ tə, ʋ nə nyʋɑ ɑ̀ jɑnɑ tə, ʋ jə mɩɩ tə, kʋ nə bɑ zwɛ̀ Yɩɩ con. Yɑ́ ɑ̀ wɑ́ bwin wɑ́ ɑ̀ zɩ̀n tɩɑn wɑ, ɑ́ kə mɩɩ wɑ, kʋ nə bɑ zwɛ̀, lʋʋ zɑŋʋ mɑ́ŋɑ́ nə.
43006055	Aý yɩrɑ tə yɩ cɩ́ɡɑ́ cɩ́ɡɑ́ wodiu. Yɑ́ ɑ̀ jɑnɑ tə də yɩ cɩ́ɡɑ́ cɩ́ɡɑ́ nɑnywɩɑ.
43006056	Lìù tə, ʋ nə dí ɑ̀ yɩrɑ tə, ʋ ɡɑ nyʋ ɑ̀ jɑnɑ tə, kʋ tíú wulə də nə, ɑ̀ də ɡɑ wulə də wɑ́.
43006057	Aý nyɩnɑ Yɩɩ nə tʋn nə. Ʋ mʋ̀ nə jə mɩɩ. Kʋ mʋ̀ nə pɩn, ɑ̀ twɑ́ də wɑ́, ɑ̀ də mɑ jə mɩɩ. Yɑ́ lìù tə, ʋ nə dí nə, ʋ də wɑ́ twɑ́ nə ʋ jə mɩɩ, kʋ nə bɑ zwɛ̀ Yɩɩ con.
43006058	Nə̀ń, wodiu təntə, kʋ nə nɑn Yɩɩ sɑ̀ń kʋ cú, tə də̀ń nə. Kʋ wodiu təntə bɑ yɩ ndə wodiu tə, ɑ̀ nɩbɑrɑ-bɑ nə dí, yɑ́ bɑ tə ɡɑ tɩ tə. Lìù tə, ʋ nə dí wodiu təntə, ʋ wɑ́ yɑ̀ mɩɩ wɑ, kʋ nə bɑ zwɛ̀ Yɩɩ con, ɑbɑdɑ".
43006059	Zwezi swɩ̀n sʋ̀rɑ̀n təntə, mɑ́ŋɑ́ tə wɑ, ʋ nə wulə Kɑpɛrənɑyimə nə, Zwifə-bɑ jə́rə́ dìə̀ tə wɑ, ʋ kɑ̀rɩ̀.
43006060	Zwezi kɑrbɩɑ tə cʋɡʋ ʋ sʋ̀rɑ̀n tə, bɑ zwɛ̀. Kʋ kwɑ nə, bɑ zʋnɩ swɩ̀n, bɑ wʋ́: "Kɑ̀rɑ̀ kɑ tə dɑ̀ kɑ lɛ, lìù mɑmɑ wɑ̀rɩ̀ kɑ tə n sɛ̀".
43006061	Zwezi yɑ̀ yə̀ə́ ʋ wɑɑ con də, ʋ kɑrbɩɑ tə ŋʋŋwɩn yoo təntə yɩrɑ. Ʋ dɑ̀ń mɑ swɩ̀n bɑ con, ʋ wʋ́: "Kʋ yoo təntə ɡwɑ̀rɩ̀ ɑ́ vɑ̀nɑ̀, nɑɑɑ?
43006062	Sə ɑ́ dɑ̀ń nə nɩ Ləzwənə-Biuf1 tə, də ʋ mɑ dɩ̀ bwɑ́lɩ́ tə nə, ʋ yɑ nə wulə, kʋ wɑ́ yɑ̀ nətə kʋ pɑ ɑbɑ?
43006063	Kʋ yɑ Yɩɩ-Siŋu tə nə pɩn mɩɩ ləzwənə nə. Ləzwənə dɩ̀ɑ̀n mʋ̀ yɑ tʋtʋ. Sʋ̀rɑ̀n tə, ɑ̀ nə swɩ̀n ɑ́ con, tə mʋ̀ nə yɩ Yɩɩ-Siŋu tə, tə mʋ̀ ɡɑ nə yɩ mɩɩ tə.
43006064	Lɩ̀ɑ̀ duən wulə ɑ́ tətəŋi wɑ, bɑ nə bɑ bɑ wɑɑ kəni ɑ̀ nə". Zwezi yɑ̀ dí yɑ́ɑ́, ʋ yə̀ə́ lɩ̀ɑ̀ tə, bɑ nə wɑ̀ bɑ wɑɑ ken ʋ nə. Ʋ yɑ̀ dí yɑ́ɑ́, ʋ yə̀ə́ lìù tə, ʋ nə wɑ́ jɑ ʋ mʋ̀, ʋ pɑ.
43006065	Ʋ tə bwɛ́ ʋ swɩ̀n, ʋ wʋ́: "Mə kʋ mʋ̀ nə pɩn, ɑ̀ mɑ swɩ̀n ɑ́ con də, lìù mɑmɑ wɑ̀rɩ̀ ɑ̀ con ʋ twi, də ɑ̀ nyɩnɑ Yɩɩ nə wɑ̀ cwəŋə pɩn kʋ tíú nə".
43006066	Kʋ nə mɛ, kʋ mɑ́ŋɑ́ təntə wɑ, ʋ kɑrbɩɑ tə zʋnɩ pìí bɑ yɑ́ wɑ́, bɑ kʋ́ʋ̀ bɑ ʋ nə twɑ́.
43006067	Zwezi mɑ swɩ̀n kɑrbɩɑ fuɡə bələ tə con, ʋ wʋ́: "Á mʋ̀ bɑ pɩ̀ɑ̀, sə ɑ́ vìí nɑɑɑ?"
43006068	Simon Piyɛrə mɑ le wɑ́, ʋ wʋ́: "Yuu-Tiu, wɑ̀ɑ̀ con nə, nə wɑ́ pìí nə vɑ? N mʋ̀ nə jə sʋ̀rɑ̀n tə, tə nə pɩn mɩɩ, kʋ nə bɑ zwɛ̀ Yɩɩ con.
43006069	Yɑ́ nə mʋ̀ ken nə wɑɑ n nə, nə ɡɑ yə̀ə́ də, n mʋ̀ nə yɩ lìù tə, n nə yɩ Yɩɩ nə tɩ".
43006070	Zwezi le bɑ, ʋ wʋ́: "Kʋ tɑ̀ ɑ̀ mʋ̀ nə kúrí ɑ́ mʋ̀ lɩ̀ɑ̀ fuɡə bələ tə mɛ, nɑɑɑ? Kʋ yɑ nətʋ, yɑ́ ɑ́ wɑ lìù don yɩ Sɩtɑnɑ".
43006071	Kʋ yɑ̀ yɩ Zwidɑsə Yisəkɑriyɔtə, ʋ nə yɩ Simon bìú tə, yoo nə, Zwezi yɑ̀ swɩ̀n nətʋ. Kɑrbɩɑ fuɡə bələ tə wɑ, mə ʋ mʋ̀ Zwidɑsə tə, nə wɑ́ jɑ Zwezi, ʋ pɑ.
43007001	Kʋ mʋ̀ təntə kwɑ nə, Zwezi yɑ̀ɑ́ jijiri Gɑlile nɑɡwɑnɑɑ tə wɑ. Zwifə-bɑ yun tɩ̀ɑ́n pɩ̀ɑ̀ wɑ́, sə bɑ ɡʋ. Kʋ mʋ̀ nə pɩn, ʋ yɑ̀ kʋ́ʋ̀ bɑ pɩ̀ɑ̀, sə ʋ jijirə Zwide nɑɡwɑnɑɑ tə wɑ.
43007002	Kʋ mɑ́ŋɑ́ tə wɑ, də Zwifə-bɑ cɑ̀nɑ̀ tə, bɑ nə boŋə 'silə cɑ̀nɑ̀f1', tə bwələ.
43007003	Zwezi nyɑ́nɑ́ tə dɑ̀ń mɑ swɩ̀n ʋ con, bɑ wʋ́: "Nɑn yəbə! N vɑ Zwide, sə n kɑrbɩɑ tə wɑ̀nɩ́ bɑ nɑ yìə̀n tə, n nə tʋŋɑ.
43007004	Lìù tə, ʋ nə pɩ̀ɑ̀, sə bɑ lwɑrɩ kʋ tə, ʋ nə yɩ, ʋ bɑ ʋ yìə̀n sə̀ɡə̀ ʋ fwɑ. Yìə̀n tə tə, n nə tʋŋɑ nətən, n dɑ̀ń tʋn tə, sə lɩ̀ɑ̀ mɛ nɑ mʋ́".
43007005	Ʋ nyɑ́nɑ́ tə sʋɡʋ təntə bɩrɩ də, bɑ wɑ̀ bɑ wɑɑ ʋ nə ken.
43007006	Zwezi mɑ swɩ̀n bɑ con, ʋ wʋ́: "Aý mʋ̀ mɑ́ŋɑ́ tə wɑ̀ yí. Á mʋ̀ con nə, mɑ́ŋɑ́ mɑmɑ ziən, kɑ pɑ ɑbɑ.
43007007	Lɩ̀ɑ̀ tə, bɑ nə yɩ lʋʋ nə tɩ, wɑ̀rɩ̀ ɑ́ mʋ̀ bɑ dʋŋɑ. Aý mʋ̀ swɩ̀n də, bɑ tʋtʋnɛɛ tə bɑ ziən. Kʋ mʋ̀ nə pɩn, bɑ dʋŋɑ nə.
43007008	Á mʋ̀ vəli cɑ̀nɑ̀ tə! Aý mʋ̀ tə bɑ cɑ̀nɑ̀ təntə vəli sɩ́ʋ́n, ɑ̀ mɑ́ŋɑ́ tə wɑ̀ yí".
43007009	Ʋ swɩ̀n sʋ̀rɑ̀n təntə bɑ con. Yɑ́ ʋ pìí ʋ wulə Gɑlile nə.
43007010	Zwezi nyɑ́nɑ́ tə vəli cɑ̀nɑ̀ tə. Kʋ kwɑ nə, ʋ də tətə zɑ̀n ʋ vɑ lɑ́. Ʋ nə vəli tə, ʋ sə̀ɡə̀ ʋ tɩ̀ɑ̀n. Ʋ wɑ̀ ʋ tɩ̀ɑ̀n bɩrɩ.
43007011	Zwifə-bɑ yun tɩ̀ɑ́n yɑ̀ twɑ́ lɑ́, bɑ pɩ̀ɑ̀ Zwezi cɑ̀nɑ̀ tə wɑ, də bɑ bwe, bɑ wʋ́: "Ʋ wɑ yə̀n nə?"
43007012	Lɑlʋʋ tə sʋsʋnɩ duən nə zənzən bɑ tətəŋi wɑ, ʋ yuu wɑ. Bɑ duən swɩ̀n, bɑ wʋ́: "Ʋ yɩ bɛɛ tə, ʋ nə tʋŋɑ zəni". Bɑ duən də kʋ́ʋ̀ wʋ́: "Ɔn ɔn! Kʋnkʋn nə! Ʋ mʋ̀ nə pɩn lɑlʋʋ tə ɡuɡurə".
43007013	Fən yɑ̀ jə lɩ̀ɑ̀ tə, Zwifə-bɑ yun tɩ̀ɑ́n tə yɩrɩ. Kʋ mʋ̀ nə pɩn, bɑ lìù də mɑmɑ yɑ̀ bɑ Zwezi yoo swɩ̀n nəpon nəpon ʋ nii wɑ.
43007014	Mɑ́ŋɑ́ tə, cɑ̀nɑ̀ tə nə zʋɑ kɑ tətəŋi wɑ, Zwezi zɑ̀n ʋ vɑ Zwifə-bɑ Yɩɩ dìə̀ tə wɑ. Ʋ wulə ʋ kɑ̀rɩ̀ lɩ̀ɑ̀ tə.
43007015	Kʋ ɡwɑ́rɩ́ Zwifə-bɑ yun tɩ̀ɑ́n tə, bɑ ɡɑ swɩ̀n, bɑ wʋ́: "Bɛɛ ʋ tə wɑ̀ kɑ̀rɩ̀. Kʋ dɑ̀ń nə fwɑ nətə, ʋ mɑ yə̀ə́ Yɩɩ sɑɡɩ tə zəni zəni?"
43007016	Zwezi le bɑ, ʋ wʋ́: "Kɑ̀rɑ̀ tə ɑ̀ nə kɑ̀rɩ̀, kʋ tɑ̀ kʋ nɑn ɑ̀ tətə. Kʋ yɩ kʋ nɑn Yɩɩ tə, ʋ nə tʋn nə.
43007017	Lìù tə, ʋ nə sɛ̀, sə ʋ tʋn Yɩɩ fɩrɑ, kʋ tíú wɑ́ lwɑrɩ, ɑ̀ kɑ̀rɑ̀ kʋ tə nə nɑn Yɩɩ, nə ɑ̀ yə̀ə́ də kʋ nə yɩ ɑ̀ tətə sʋ̀rɑ̀n.
43007018	Lìù tə, ʋ sʋ̀rɑ̀n nə nɑŋɑ ʋ tətə, kʋ yɩ ʋ pɩ̀ɑ̀, sə ʋ pɑ dun ʋ tətə nə. Yɑ́ lìù tə, ʋ nə pɩ̀ɑ̀, sə ʋ pɑ dun lìù don nə, kʋ tíú nə tʋn wɑ́, ʋ yɑ̀ɑ́ swɩ̀n cɩ́ɡɑ́. Yɑ́ kʋnkʋn yoo tə̀lə́ də wɑ́.
43007019	Moyizə nə pɩn ɑbɑ Yɩɩ nii tə. Yɑ́ ɑ́ lìù mɑmɑ bɑ kʋ nii zìlí. Bɛ̀ɛ̀ dɑ̀ń nə pɩn, ɑ́ pɩ̀ɑ̀, sə ɑ́ ɡʋ nə?"
43007020	Lɑlʋʋ tə le wɑ́, kʋ wʋ́: "N yɩ zinə nə jə mʋ́! Wɑ̀ɑ̀ nə pɩ̀ɑ̀, sə ʋ ɡʋ mʋ́?"
43007021	Zwezi kʋ́ʋ̀ le bɑ, ʋ wʋ́: "Aý tʋn yoo nədʋ, kʋ ɡɑ ɡwɑ́rɩ́ ɑ́ mɑmɑ.
43007022	Moyizə pɩn ɑbɑ nii, sə ɑ́ ɡwəŋə bɛɛ. Ʋ pɩn kʋ nii təntə, kʋ ɡɑ tɑ̀ ʋ mʋ̀ nə dɩɡɑ kɑ ɡwəŋə tə də̀ń. Kʋ yɩ kʋ nɑn də ɑ́ nɩbɑrɑ-bɑ. Yɑ́ ɑ́ ɡwəŋə bɛɛ Zwifə-bɑ sìə́ dɩɩn tə də tətə nə.
43007023	Á ɡwəŋə lìù sìə́ dɩɩn tə nə, sə ɑ́ dɑ̀nɑ̀ kɑ́ cʋ̀ɡʋ̀ Yɩɩ nii tə, ʋ nə pɩn Moyizə nə. Bɛ̀ɛ̀ nə pɩn, ɑ́ lɩŋɑ zɑŋɑ ɑ̀ yuu wɑ, də ɑ̀ nə pɩn ləzwənpɩrɩ nə yɑzurə sìə́ dɩɩn nə?
43007024	Á dɑ̀nɑ̀ kɑ́ ywɑ̀ń də yɩ́ɑ́, ɑ́ mɑ bʋ̀rɩ̀ bʋ̀rɑ̀. Á nə wɑ́ bʋ̀rɩ̀ bʋ̀rɑ̀, sə ɑ́ pɑ kʋ twɑ́ də cɩ́ɡɑ́".
43007025	Zwerizɑlɛmə tɩ̀ɑ́n duən swɩ̀n, bɑ wʋ́: "Kʋ tɑ̀ bɛɛ wɑ̀ tə nə, bɑ pɩ̀ɑ̀, sə bɑ ɡʋ tə, nɑɑɑ?
43007026	Nə̀ń, ʋ nə ʋ zɩɡɑ ʋ swɩ̀n ʋ fɩrɑ lɩ̀ɑ̀ tə mɑmɑ yɑ́ɑ́ con, bɑ ɡɑ bɑ yoo mɑmɑ ʋ con swɩ̀n. Yɑ́ nə yun tɩ̀ɑ́n tə lwɑrɩ də, ʋ mʋ̀ nə yɩ lìù tə, ʋ nə yɩ Kərisə tə cɩ́ɡɑ́ mɑmɑ, nɑɑɑ?
43007027	Lìù tə, ʋ nə yɩ Kərisə, wɑ́ bɑ̀. Ʋ nə twi, lìù mɑmɑ bɑ́ yəni bwɑ́lɩ́ tə, ʋ nə nɑn. Yɑ́ kʋ nə yɩ bɛɛ wɑ̀ tə mʋ̀, nə yə̀ə́ bwɑ́lɩ́ tə, ʋ nə nɑn".
43007028	Mɑ́ŋɑ́ tə wɑ, Zwezi nə wulə ʋ kɑ̀rɩ̀ Zwifə-bɑ Yɩɩ dìə̀ tə wɑ, ʋ swɩ̀n ʋ kə yɩɩ nə, ʋ wʋ́: "Á bʋŋɑ də, ɑ́ yə̀ə́ nə? Á yə̀ə́ ɑ̀ nə nɑn lɑ́, cɩ́ɡɑ́ mɑmɑ, nɑɑɑ? Aý tətə nə wɑ̀ lʋʋ twi ɑ̀ tɩ̀ɑ̀n nə, kʋ yɑ lìù nə tʋn nə. Á yə̀rì lìù tə, ʋ nə tʋn nə. Kʋ lìù təntə nə yɩ cɩ́ɡɑ́ tíú.
43007029	Mə ʋ mʋ̀ con nə, ɑ̀ nɑn. Ʋ mʋ̀ nə tʋn nə. Kʋ mʋ̀ nə pɩn, ɑ̀ mʋ̀ yə̀ə́ wɑ́".
43007030	Zwezi nə swɩ̀n kʋ nətʋ tə, bɑ dɑ̀ń pɩ̀ɑ̀, sə bɑ jɑ wɑ́. Yɑ́ bɑ lìù mɑmɑ jɩ̀ɑ̀n wɑ̀ ʋ yɩrɑ dwən. Mɑ́ŋɑ́ tə wɑ̀ yí, sə bɑ jɑ wɑ́.
43007031	Lɑlʋʋ tə wɑ, lɩ̀ɑ̀ zənzən ken bɑ wɑɑ ʋ nə, bɑ ɡɑ swɩ̀n, bɑ wʋ́: "Kərisə tə nə twi lʋʋ wɑ, ʋ wɑ́ fwɑ Yɩɩ dɩ̀ɑ̀n mɩmɩnɑn, ʋ doni tətə bɛɛ wɑ̀ tə nə fwɑ, nɑɑɑ?"
43007032	Fɑrɩzɩɑn-bɑ nì kʋ tə, lɩ̀ɑ̀ tə nə ŋʋŋwɩn bɑ tətəŋi wɑ, Zwezi yɩrɩ. Bɑ mʋ̀, də Yɩɩ joŋwɑnɑ yun tɩ̀ɑ́n tə dɑ̀ń tʋn Yɩɩ dìə̀ lɩ̀ɑ̀ tə nə cɩ̀ kɑ nə tə, sə bɑ jɑ wɑ́.
43007033	Zwezi swɩ̀n bɑ con, ʋ wʋ́: "Aý tə wulə də ɑbɑ, mɑ́ŋɑ́ mɑncɩn wɑ. Kʋ kwɑ nə, ɑ̀ wɑ́ pìí ɑ̀ vɑ lìù tə con, ʋ nə tʋn nə.
43007034	Bwɑ́lɩ́ tə, ɑ̀ nə vəli, ɑ́ wɑ̀rɩ̀ lɑ́ ɑ́ twi. Kʋ mʋ̀ nə pɩn, ɑ́ wɑ́ pɩ̀ɑ̀ nə. Yɑ́ ɑ́ bɑ́ nɑ nə".
43007035	Zwifə-bɑ yun tɩ̀ɑ́n dɑ̀ń bwe duən, bɑ wʋ́: "Yə̀n nə, ʋ wɑ́ vɑ, sə nə bɑ wɑ́ nɩ? Kʋ yɩ ʋ pɩ̀ɑ̀, sə ʋ vɑ Zwifə-bɑ con, bɑ nə wulə Gərɛkə-bɑ tɩ̀ɑ́n tə wɑ, nɑɑɑ? Kʋ dɑ̀ń nə yɑ, ʋ pɩ̀ɑ̀ ʋ kɑ̀rɩ̀ Gərɛkə-bɑ, nɑɑɑ?
43007036	Sʋɡʋ təntə də̀ń nə yɩ bɛ̀ɛ̀? Ʋ swɩ̀n də, nə wɑ́ pɩ̀ɑ̀ wɑ́, yɑ́ nə bɑ́ nɑ wɑ́. Ʋ tə swɩ̀n də, bwɑ́lɩ́ tə, ʋ nə vəli, nə wɑ̀rɩ̀ lɑ́, nə vəli".
43007037	Cɑ̀nɑ̀ tə tɑlɩkwɑ dɩɩn tə yɩn dɩɩn nəfɑrʋ. Zwezi dɑ̀ń zɑ̀n ʋ zɩɡɑ yɩɩ nə, ʋ swɩ̀n, ʋ wʋ́: "Də nɑnyʋnɩ nə jə lìù, sə ʋ bɑ̀ ɑ̀ con, ʋ nyʋ nɩ́ɑ́.
43007038	Lìù tə, ʋ nə keni ʋ wɑɑ ɑ̀ nə wuuu, nɩ́ɑ́ wɑ́ nɑn ʋ con tə dəri. Nɩ́ɑ́ təntə pɩn mɩɩ. Mə nətʋ nə, kʋ pʋ́pʋ́nɩ́ Yɩɩ sɑɡɩ tə wɑ".
43007039	Zwezi nə swɩ̀n nətʋ tə, kʋ yɑ Yɩɩ-Siŋu tə yoo nə, ʋ swɩ̀n. Kʋ mʋ̀ Siŋu təntə nə Yɩɩ nə wɑ́ pɑ lɩ̀ɑ̀ tə nə, bɑ nə keni bɑ wɑɑ ʋ nə wuuu. Zwezi yɑ̀ tə wɑ̀ ʋ dun tə wɑ pìí ʋ dɩ̀. Kʋ mʋ̀ nə pɩn, ʋ yɑ̀ tə wɑ̀ pɩn, Yɩɩ-Siŋu tə bɑ̀ lʋʋ wɑ.
43007040	Lɑlʋʋ tə wɑ lɩ̀ɑ̀ duən nə nì tə sʋ̀rɑ̀n təntə, bɑ swɩ̀n, bɑ wʋ́: "Bɛɛ wɑ̀ tə cɩ́ɡɑ́ yɑ Yɩɩ nii sʋ̀sʋ̀nʋ̀ tə!"
43007041	Bɑ duən də swɩ̀n, bɑ wʋ́: "Ʋ mʋ̀ nə yɩ Kərisə!" Bɑ duən də tə kʋ́ʋ̀ swɩ̀n, bɑ wʋ́: "Kərisə tə mɛ, sə ʋ nɑn Gɑlile nɑɡwɑnɑɑ wɑ?"
43007042	Kərisə wɑ́ nɑn pɩ̀ʋ́ Dɑvidə dwíí tə wɑ. Yɑ́ kʋ wɑ́ yɑ̀ Bɛtələhɛmə nə. Mə Bɛtələhɛmə tɩʋ təntə wɑ nə Dɑvidə nɑn. Kʋ pʋ́pʋ́nɩ́ Yɩɩ sɑɡɩ tə wɑ nətʋ.
43007043	Kʋ mʋ̀ nə pɩn, lɩ̀ɑ̀ tə dɑ̀ń mɑ pwɛ̀ duən wɑ, Zwezi yɩrɩ.
43007044	Lɑlʋʋ tə wɑ lɩ̀ɑ̀ duən yɑ̀ pɩ̀ɑ̀, sə bɑ jɑ wɑ́. Yɑ́ bɑ lìù mɑmɑ jɩ̀ɑ̀n wɑ̀ ʋ yɩrɑ dwən.
43007045	Lɩ̀ɑ̀ tə, bɑ nə tʋn, sə bɑ jɑ Zwezi, dɑ̀ń mɑ pìí bɑ vɑ Zwifə-bɑ Yɩɩ joŋwɑnɑ yun tɩ̀ɑ́n tə, də Fɑrɩzɩɑn-bɑ con. Bɑ bwe, bɑ wʋ́: "Bɛ̀ɛ̀ nə pɩn, ɑ́ mɑ wɑ̀ Zwezi jɩn, ɑ́ jɑ ɑ́ bɑ̀?"
43007046	Lɩ̀ɑ̀ təntə mɑ le bɑ, bɑ wʋ́: "Lìù mɑmɑ tə wɑ̀ sʋɡʋ swɩ̀n, ndə bɛɛ təntə nə".
43007047	Fɑrɩzɩɑn-bɑ mɑ pìí bɑ bwe bɑ, bɑ wʋ́: "Yɑ́ ɑ́ mʋ̀ tətə wɑ̀ ɑ́ tɩ̀ɑ̀n dʋɡʋ, ɑ́ pɑ ʋ ɡɩɡɑrɩ ɑbɑ?
43007048	Lìù wulə yun tɩ̀ɑ́n tə, də Fɑrɩzɩɑn-bɑ wɑ, ʋ nə ken ʋ wɑɑ Zwezi nə, nɑɑɑ?
43007049	Lɑlʋʋ təntə, kʋ nə yə̀rì Yɩɩ nii tə, ʋ nə pɩn Moyizə nə, wɑ́ cʋ̀ɡʋ̀".
43007050	Fɑrɩzɩɑn-bɑ wɑ lìù don, də yɑ yɩn lɑ́, ʋ yɩrɩ nə Nikodɛmə. Ʋ mʋ̀ nə dí yɑ́ɑ́ ʋ vɑ Zwezi con, mɑ́ŋɑ́ don wɑ. Ʋ zɑ̀n ʋ swɩ̀n bɑ duən tə con, ʋ wʋ́:
43007051	"Kʋ nə twɑ́ də Yɩɩ nii tə, ʋ nə pɩn Moyizə nə, nə wɑ̀rɩ̀ lìù bʋ̀rɑ̀ nə bʋ̀rɩ̀, də ʋ nə wɑ̀ ʋ nii tún, ʋ bɩrɩ nəbɑ, sə nə cʋɡʋ ʋ sʋɡʋ, nə lwɑrɩ kʋ tə, ʋ nə fwɑ".
43007052	Bɑ mɑ le Nikodɛmə, bɑ wʋ́: "N də tətə yɩ Gɑlile tíú, nɑɑɑ? Vəli, n kɑ̀rɩ̀ kʋ tə, kʋ nə pʋ́pʋ́nɩ́ Yɩɩ sɑɡɩ tə wɑ. N wɑ́ nɑ də, Yɩɩ nii sʋ̀sʋ̀nʋ̀ nədʋ mɑmɑ tə wɑ̀ Gɑlile nɑn!"
43007053	[Kʋ kwɑ nə, bɑ lìù də mɑmɑ zɑ̀n, ʋ vɑ ʋ sɑ̀ń.
43008001	Yɑ́ Zwezi vəli oliviye tɩ̀ɑ́n pɑɑn tə yuu.
43008002	Kʋ tɩpʋrɩ jɩjʋ tətə nə, Zwezi kʋ́ʋ̀ pìí ʋ vɑ Zwifə-bɑ Yɩɩ dìə̀ tə wɑ. Lɑlʋʋ tə mɑmɑ twi ʋ con. Yɑ́ ʋ dɑ̀ń ɡɑ jə̀ə́ tɩɑ, ʋ kɑ̀rɩ̀ bɑ.
43008003	Kʋ mɑ́ŋɑ́ tə wɑ, Yɩɩ nii yənu tɩ̀ɑ́n tə, də Fɑrɩzɩɑn-bɑ jɩn kɑn don, bɑ jɑ bɑ̀. Bɑ zɩɡɩ kɑn tə lɩ̀ɑ̀ tə mɑmɑ yɑ́ɑ́ con. Kɑn təntə yɑ̀ yɩ bɑ dɩ̀ɡɑ̀ ʋ yuu, də ʋ wulə ʋ cwɑ̀rɩ̀.
43008004	Yɑ́ bɑ swɩ̀n Zwezi con, bɑ wʋ́: "Kɑrnyɩnɑ, kɑn wɑ̀ tə yɩ, bɑ zɑ̀n bɑ jɑ nəpon nəpon də, ʋ wulə ʋ cwɑ̀rɩ̀.
43008005	Moyizə pɩn nəbɑ nii Yɩɩ nii sɑɡɩ tə wɑ, sə nə dɩlɩ kɑyirə təntə də kɑpɑnɑ nə ɡʋ. N mʋ̀ dɑ̀ń wʋ́ bɛ̀ɛ̀?"
43008006	Bɑ yɑ̀ swɩ̀n kʋ nətʋ tə, sə bɑ mɑ jɑ Zwezi də̀ń nə, sə bɑ dɑ̀ń twɑ́ kʋ nə, bɑ kə yoo ʋ nii nə. Zwezi kwɑ́ tɩɑ, ʋ jɑ ʋ jɩfʋɑ, ʋ mɑ pʋ́pʋ́nɩ́ tɩɑ.
43008007	Bɑ dɑ̀ń nə tə zɩɡɑ lɑ́, bɑ bwe wɑ́, ʋ kwɩ̀ɑ́n yɩɩ nə, ʋ swɩ̀n bɑ con, ʋ wʋ́: "Á wɑ lìù tə, ʋ tə nə wɑ̀ cʋnɑ fwɑ, sə ʋ dí yɑ́ɑ́, ʋ tì kɑpɑn, ʋ mɑ dɩlɩ kɑn tə".
43008008	Yɑ́ ʋ kʋ́ʋ̀ pìí ʋ kwɑ́, ʋ wulə ʋ pʋ́pʋ́nɩ́ tɩɑ.
43008009	Mɑ́ŋɑ́ tə, bɑ nə nì kʋ nətʋ tə, kʋ zɩɡɩ bɑ nəkwɩɑ tíú tə nə, bɑ nɑn nədʋ nədʋ, bɑ vɑ bɑ zwɛ̀. Yɑ́ kʋ ɡɑ Zwezi cɩcɩ də kɑn tə, ʋ nə zɩɡɑ ʋ yɑ́ɑ́ con.
43008010	Zwezi dɑ̀ń mɑ kwɩ̀ɑ́n yɩɩ nə, ʋ swɩ̀n ʋ con, ʋ wʋ́: "Kɑn, lɩ̀ɑ̀ tə, bɑ nə pɩ̀ɑ̀, bɑ kə yoo n yuu wɑ, tə wɑ yə̀n nə? Bɑ lìù mɑmɑ wɑ̀ mʋ́ yoo fwɑ, sə kʋ cʋ̀ɡʋ̀ mʋ́, nɑɑɑ?"
43008011	Kɑn tə mɑ le Zwezi, ʋ wʋ́: "Yuu-Tiu, lìù mɑmɑ tə̀lə́". Zwezi mɑ swɩ̀n ʋ con, ʋ wʋ́: "Aý də nə bɑ́ fwɑ mʋ́ yoo, sə ɑ̀ cʋ̀ɡʋ̀ mʋ́. Vəli, n dɑ̀ń nə kʋ́ʋ̀ dɑ̀n kɑ́ pìí n tʋn cʋnɑ, mɩ́ɑ́mɩ́ɑ́n".]
43008012	Zwezi dɑ̀ń kʋ́ʋ̀ pìí, ʋ swɩ̀n lɩ̀ɑ̀ tə con, ʋ wʋ́: "Aý mʋ̀ nə yɩ ləzoni poni. Lìù tə, ʋ nə twɑ́ də nə, kʋ tíú bɑ́ vɑ yikunu wɑ, ɑbɑdɑ. Yɑ́ ʋ wɑ́ nɑ poni tə, kʋ nə pɩn mɩɩ tə, kʋ nə bɑ zwɛ̀ Yɩɩ con".
43008013	Kʋ yuu wɑ, Fɑrɩzɩɑn-bɑ swɩ̀n ʋ con, bɑ wʋ́: "N tətə nə swɩ̀n n tətə yoo. Kʋ mʋ̀ nə pɩn, n sʋɡʋ tə bɑ də̀ń jə".
43008014	Zwezi mɑ le bɑ, ʋ wʋ́: "Də ɑ̀ nə swə ɑ̀ swɩ̀n ɑ̀ tətə yoo, kʋ yɩ cɩ́ɡɑ́. Aý mʋ̀ yə̀ə́ bwɑ́lɩ́ tə, ɑ̀ nə nɑn lɑ́ ɑ̀ bɑ̀, ɑ̀ ɡɑ yə̀ə́ ɑ̀ tə vəli lɑ́. Á mʋ̀ yə̀rì bwɑ́lɩ́ tə, ɑ̀ nə nɑn lɑ́, ɑ́ mɑ kʋ́ʋ̀ yə̀rì bwɑ́lɩ́ tə, ɑ̀ nə vəli.
43008015	Á mʋ̀ yɑ̀ɑ́ twɑ́ də ləzoni yənu nə, ɑ́ mɑ bʋ̀rɩ̀ lɩ̀ɑ̀ bʋ̀rɑ̀. Aý mʋ̀ bɑ lìù mɑmɑ bʋ̀rɑ̀ bʋ̀rɩ̀.
43008016	Yɑ́ ɑ̀ mʋ̀ nə wɑ́ bʋ̀rɩ̀ lìù bʋ̀rɑ̀ də, kʋ yɑ̀ɑ́ yɑ kʋ cɩ́ɡɑ́ wɑ. Kʋ tɑ̀ ɑ̀ cɩcɩ. Aý nyɩnɑ Yɩɩ tə, ʋ nə tʋn nə, ʋ yɑ̀ɑ́ wulə də nə.
43008017	Kʋ pʋ́pʋ́nɩ́ Yɩɩ nii sɑɡɩ tə wɑ, ʋ nə pɩn Moyizə nə ʋ pɑ ɑbɑ, də lɩ̀ɑ̀ bələ nə swɩ̀n yoo nədʋ, kʋ yoo tə yɩ cɩ́ɡɑ́.
43008018	Aý mʋ̀ swɩ̀n ɑ̀ tətə yoo, yɑ́ ɑ̀ nyɩnɑ tə, ʋ nə tʋn nə, ʋ də swɩ̀n kʋ yoo təntə".
43008019	Bɑ dɑ̀ń mɑ swɩ̀n ʋ con, bɑ wʋ́: "N nyɩnɑ tə wɑ yə̀n nə?" Zwezi le bɑ, ʋ wʋ́: "Á yə̀rì ɑ̀ tətə, ɑ́ mɑ yə̀rì ɑ̀ nyɩnɑ tə də. Də ɑ́ nə yə̀ə́ nə, ɑ́ wɑ́ yəni ɑ̀ nyɩnɑ tə də".
43008020	Zwezi yɑ̀ wulə Zwifə-bɑ Yɩɩ dìə̀ tə wɑ, səbɩɑ tə nə kəni lɑ́ bwɑ́lɩ́ nə, ʋ kɑ̀rɩ̀ lɩ̀ɑ̀ tə. Mə kʋ bwɑ́lɩ́ tə wɑ, ʋ swɩ̀n sʋ̀rɑ̀n təntə. Kʋ mɑ́ŋɑ́ təntə wɑ, də ʋ jɑnʋ mɑ́ŋɑ́ tə wɑ̀ yí. Kʋ mʋ̀ nə pɩn, lìù mɑmɑ wɑ̀ wɑ́ jɩn.
43008021	Zwezi kʋ́ʋ̀ pìí ʋ swɩ̀n lɩ̀ɑ̀ con, ʋ wʋ́: "Aý mʋ̀ wɑ́ vìí, ɑ́ wɑ́ pɩ̀ɑ̀ nə, ɑ́ ɡɑ. Yɑ́ ɑ́ wɑ́ tɩ ɑ́ cʋnɑ tə wɑ. Á wɑ̀rɩ̀ bwɑ́lɩ́ tə, ɑ̀ nə vələ, ɑ́ vəli".
43008022	Zwifə-bɑ yun tɩ̀ɑ́n dɑ̀ń swɩ̀n duən con, bɑ wʋ́: "Ʋ nə swɩ̀n də, nə wɑ̀rɩ̀ bwɑ́lɩ́ tə, ʋ nə vələ tə, nə vəli, kʋ bɑ́ yɑ ʋ pɩ̀ɑ̀, ʋ ɡʋ ʋ tɩ̀ɑ̀n?"
43008023	Zwezi le bɑ, ʋ wʋ́: "Á dəkuu yɩ kʋ wulə tɩɑ kɑ tə yuu, ɑ̀ mʋ̀ dəkuu ɡɑ yɩ kʋ nɑn Yɩɩ. Á mʋ̀ sɑ̀ń nə yɩ lʋʋ kʋ tə, ɑ̀ mʋ̀ tɑ̀ lʋʋ kʋ tə lìù.
43008024	Kʋ mʋ̀ nə pɩn, ɑ̀ mɑ swɩ̀n ɑ́ con də, ɑ́ wɑ́ tɩ ɑ́ cʋnɑ tə wɑ. Á nə wɑ̀ cɩ́ɡɑ́ pɩn də, ɑ̀ mʋ̀ nə yɩ lìù tə, ʋ nə wulə mɑ́ŋɑ́ mɑmɑ, wuuu, ɑ́ wɑ́ tɩ ɑ́ cʋnɑ tə wɑ".
43008025	Bɑ mɑ bwe wɑ́, bɑ wʋ́: "N mʋ̀ nə yɩ wɑ̀ɑ̀?" Zwezi le bɑ, ʋ wʋ́: "Aý dí yɑ́ɑ́ ɑ̀ swɩ̀n ɑ́ con kʋ jɩjʋ tə mɑmɑ.
43008026	Á yuu yìə̀n dɑ́ɑ́ zənzən, ɑ̀ nə mɛ, sə ɑ̀ swɩ̀n tə yoo ɑ́ con. Lìù tə, ʋ nə tʋn nə, yɩ cɩ́ɡɑ́ tíú. Yɑ́ kʋ tə, ʋ nə bɩrɩ nə, kʋ mʋ̀ nə, ɑ̀ də swɩ̀n lɩ̀ɑ̀ con, bɑ nə yɩ lʋʋ nə tɩ".
43008027	Bɑ yɑ̀ wɑ̀ lwɑrɩ də, kʋ yɑ nyɩnɑ Yɩɩ yoo nə, ʋ swɩ̀n.
43008028	Zwezi dɑ̀ń mɑ swɩ̀n bɑ con, ʋ wʋ́: "Mɑ́ŋɑ́ tə, ɑ́ nə wɑ́ zɩ̀n Ləzwənə-Biuf1 tə, ɑ́ kə yɩɩ nə, kʋ mɑ́ŋɑ́ tə wɑ, ɑ́ dɑ̀ń wɑ́ lwɑrɩ də, ɑ̀ mʋ̀ nə yɩ lìù tə, ɑ̀ nə wulə mɑ́ŋɑ́ mɑmɑ, wuuu. Á wɑ́ lwɑrɩ də, ɑ̀ bɑ won mɑmɑ fwɑ ɑ̀ tɩ̀ɑ̀n nə. Yɑ́ ɑ̀ sʋ̀rɑ̀n tə yɩ kʋ tə ɑ̀ nyɩnɑ Yɩɩ nə kɑ̀rɩ̀ nə, ɑ̀ swɩ̀n ɑ̀ bɩrɩ lɩ̀ɑ̀ tə.
43008029	Mɑ́ŋɑ́ mɑmɑ, ɑ̀ fwɑ kʋ tə, lìù tə, ʋ nə tʋn nə, nə swə. Kʋ mʋ̀ nə pɩn, ʋ wulə də nə. Ʋ wɑ̀ nə yɑ́ ɑ̀ cɩcɩ".
43008030	Mɑ́ŋɑ́ tə wɑ, Zwezi swɩ̀n kʋ nətʋ tə, lɩ̀ɑ̀ zənzən ken bɑ wɑɑ ʋ nə.
43008031	Zwezi swɩ̀n Zwifə-bɑ con, bɑ nə keni bɑ wɑɑ ʋ nə, ʋ wʋ́: "Á nə jon ɑ̀ sʋ̀rɑ̀n tə, ɑ́ zìlí tə nii, də ɑ́ cɩ́ɡɑ́ yɩ ɑ̀ kɑrbɩɑ.
43008032	Kʋ nətʋ nə wɑ́ pɑ ɑ́ lwɑrɩ cɩ́ɡɑ́ tə. Yɑ́ cɩ́ɡɑ́ tə nə wɑ́ jon ɑbɑ ɑ́ cʋnɑ tə wɑ, sə ɑ́ tɩnɩ ɑ́ tɩ̀ɑ̀n".
43008033	Zwifə-bɑ tə mɑ pìí bɑ le Zwezi, bɑ wʋ́: "Nə mʋ̀ yɩ bɑ lʋrɩ nəbɑ Abərɑhɑmə dwíí tə wɑ. Nə mʋ̀ wɑ̀ lìù yoŋu yɩn mɩ́ɑ́mɩ́ɑ́n. Kʋ fwɑ nətə, n mɑ wʋ́: 'Á dɑ̀ń wɑ́ tɩnɩ ɑ́ tɩ̀ɑ̀n?' "
43008034	Zwezi mɑ le bɑ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə mɑmɑ, ʋ nə tʋŋɑ cʋnɑ, ʋ yɩ cʋnɑ yoŋu.
43008035	Yɑ́ yoŋu tɑ̀ ʋ wulə sɑ̀ń wɑ, mɑ́ŋɑ́ mɑmɑ. Sɑ̀ń tə bìú nə wulə sɑ̀ń tə wɑ, mɑ́ŋɑ́ mɑmɑ wuuu.
43008036	Də Yɩɩ-Biu tə dɑ̀ń nə jon ɑbɑ ɑ́ cʋnɑ wɑ, ɑ́ wɑ́ tɩnɩ ɑ́ tɩ̀ɑ̀n, cɩ́ɡɑ́ cɩ́ɡɑ́.
43008037	Aý yə̀ə́ də, bɑ lʋrɩ ɑbɑ Abərɑhɑmə dwíí tə wɑ. Á bɑ ɑ̀ sʋ̀rɑ̀n tə joŋə. Kʋ mʋ̀ nə pɩn, ɑ́ pɩ̀ɑ̀, sə ɑ́ ɡʋ nə.
43008038	Kʋ tə, ɑ̀ nyɩnɑ nə pɩn ɑ̀ nɑ, kʋ mʋ̀ nə ɑ̀ swɩ̀n ɑ́ con. Á də yɩ kʋ tə, ɑ́ də nyɩnɑ tə nə bɩrɩ ɑbɑ, nə ɑ́ cʋɡɑ, nə ɑ́ tʋŋɑ".
43008039	Bɑ kʋ́ʋ̀ pìí bɑ le wɑ́, bɑ wʋ́: "Nə nyɩnɑ nə yɩ Abərɑhɑmə!" Zwezi mɑ swɩ̀n bɑ con, ʋ wʋ́: "Də ɑ́ cɩ́ɡɑ́ nə nɑn Abərɑhɑmə dwíí tə wɑ, ɑ́ mɛ, sə ɑ́ fwɑ kʋ tə Abərɑhɑmə nə fwɑ.
43008040	Á nə pɩ̀ɑ̀, sə ɑ́ ɡʋ nə, ɑ̀ mʋ̀ lìù tə, ɑ̀ nə swɩ̀n cɩ́ɡɑ́ tə, Yɩɩ nə bɩrɩ nə ɑ́ con, Abərɑhɑmə wɑ̀ kʋ nyɩn don fwɑ.
43008041	Kʋ yɩ ɑ́ nyɩnɑ tə tʋtʋnɑn nə, ɑ́ tʋŋɑ". Bɑ mɑ kʋ́ʋ̀ swɩ̀n ʋ con, bɑ wʋ́: "Nə tɑ̀ bɩɑ tə, bɑ nə lʋrɩ yirə duən nə. Nə nyɩnɑ yɩ nədʋ, kʋ mʋ̀ nə yɩ Yɩɩ".
43008042	Zwezi le bɑ, ʋ wʋ́: "Də Yɩɩ cɩ́ɡɑ́ yɑ̀ nə yɩ ɑ́ nyɩnɑ, ɑ́ yɑ̀ wɑ́ sóní nə. Kʋ yɑ Yɩɩ con nə, ɑ̀ nɑn ɑ̀ bɑ̀. Kʋ tɑ̀ ɑ̀ tətə nə twi ɑ̀ tɩ̀ɑ̀n nə, kʋ yɑ ʋ mʋ̀ nə tʋn nə.
43008043	Bɛ̀ɛ̀ nə pɩn, ɑ́ bɑ ɑ̀ sʋɡʋ tə də̀ń nə̀ń? Kʋ yɩ ɑ́ nə bɑ pɩ̀ɑ̀, sə ɑ́ sɛ̀ ɑ̀ sʋ̀rɑ̀n tə.
43008044	Á nyɩnɑ nə yɩ Sɩtɑnɑ. Kʋ mʋ̀ nə pɩn, ɑ́ pɩ̀ɑ̀ ɑ́ tʋn ɑ́ nyɩnɑ təntə fɩrɑ yìə̀n. Kʋ jɩjʋ mɑmɑ, ʋ yɩn lɑɡʋrʋ. Ʋ wɑ̀ cɩ́ɡɑ́ swənə mɑmɑ. Yɩɩ cɩ́ɡɑ́ ɡɑ tə̀lə́ ʋ con. Mɑ́ŋɑ́ tə, ʋ nə kʋnɩ kʋnkʋn tə, ʋ sʋ̀rɑ̀n yɑ̀ɑ́ yɩ, ndə ʋ tətə nə yɩ nətʋ. Ʋ yɩ kʋnkʋnʋ tə, ʋ nə yɑ kʋnkʋnɑ nyɩnɑ.
43008045	Aý mʋ̀ yɩ, ɑ̀ nə swɩ̀n cɩ́ɡɑ́ tə nə pɩn, ɑ́ bɑ nə cɩ́ɡɑ́ pɩn.
43008046	Á wɑ lɑ́, wɑ̀ɑ̀ nə wɑ̀ɑ́ ʋ bɩrɩ də, ɑ̀ tʋn cʋnɑ? Də kʋ nə yɩ cɩ́ɡɑ́ nə ɑ̀ swɩ̀n, bɛ̀ɛ̀ nə pɩn, ɑ́ mɑ bɑ nə cɩ́ɡɑ́ pɩn?
43008047	Lìù tə, ʋ nə yɑ Yɩɩ nyiən, ʋ yɑ̀ɑ́ cʋɡʋ Yɩɩ sʋ̀rɑ̀n tə. Á tɑ̀ Yɩɩ nyiən. Kʋ mʋ̀ nə pɩn, ɑ́ bɑ Yɩɩ sʋ̀rɑ̀n tə cʋɡɑ".
43008048	Zwifə-bɑ yun tɩ̀ɑ́n tə dɑ̀ń mɑ swɩ̀n Zwezi con, bɑ wʋ́: "Nə bɑ cɩ́ɡɑ́ jə, sə nə swɩ̀n də, n yɩ Sɑmɑri tíú, yɑ́ zinə də wulə n yuu wɑ, nɑɑɑ?"
43008049	Zwezi le bɑ, ʋ wʋ́: "Zinə tə̀lə́ ɑ̀ yuu wɑ. Kʋ yɩ ɑ̀ mʋ̀ bwɩ ɑ̀ nyɩnɑ Yɩɩ nə. Yɑ́ ɑ́ mʋ̀ wulə ɑ́ muŋə nə.
43008050	Aý mʋ̀ bɑ ɑ̀ dun pɩ̀ɑ̀. Lìù nədʋɑ nə wulə, ʋ nə pɩ̀ɑ̀ dun tə, sə ʋ pɑ nə. Ʋ mʋ̀ ɡɑ nə bʋ̀rɩ̀ lɩ̀ɑ̀ bʋ̀rɑ̀.
43008051	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə, ʋ nə zìlí ɑ̀ sʋ̀rɑ̀n tə nii, ʋ bɑ́ tɩ ɑbɑdɑ".
43008052	Zwifə-bɑ yun tɩ̀ɑ́n mɑ swɩ̀n ʋ con, bɑ wʋ́: "Sɩ́ʋ́n nə, nə dɑ̀ń nə yə̀ə́ də, n yɩ zinə nə wulə n yuu wɑ. Abərɑhɑmə tɩɡɑ, Yɩɩ nii sʋ̀sʋ̀nɑ̀ tə də tɩɡɑ. Yɑ́ n mʋ̀ swɩ̀n də, lìù nə zìlí n sʋ̀rɑ̀n tə nii, ʋ bɑ́ tɩ ɑbɑdɑ.
43008053	N dwə nə nɩbɛɛ Abərɑhɑmə, ʋ nə tɩɡɑ, nɑɑɑ? Yɩɩ nii sʋ̀sʋ̀nɑ̀ tə də tɩɡɑ. N mʋ̀ bʋŋɑ də n yɩ wɑ̀ɑ̀?"
43008054	Zwezi le bɑ, ʋ wʋ́: "Kʋ nə yɩ ɑ̀ tətə nə pɩn dun ɑ̀ tɩ̀ɑ̀n nə, tə dun tə yɩ tʋtʋ. Kʋ yɩ ɑ̀ nyɩnɑ Yɩɩ tə nə pɩn dun nə. Ʋ mʋ̀ lìù tə, ɑ́ nə swɩ̀n də, ʋ yɩ ɑ́ Yɩɩ tə.
43008055	Á mʋ̀ yə̀rì wɑ́, ɑ̀ mʋ̀ ɡɑ yə̀ə́ wɑ́. Də ɑ̀ nə swɩ̀n də, ɑ̀ yə̀rì wɑ́, ɑ̀ yɑ kʋnkʋnʋ ndə ɑ́ nə. Aý yə̀ə́ wɑ́, ɑ̀ ɡɑ jə ʋ sʋɡʋ tə.
43008056	Á nɩbɛɛ Abərɑhɑmə pùə́ poli də, ʋ nə bʋ́n də, ʋ wɑ́ nɑ ɑ̀ túrí dɩɩn tə. Ʋ nɩ kʋ dɩɩn tə, yɑ́ ʋ yɩn pupwən wɑ".
43008057	Zwifə-bɑ yun tɩ̀ɑ́n swɩ̀n ʋ con, bɑ wʋ́: "N tə nə bɑ bɩnɑ finu jə, yɑ́ n nɩ Abərɑhɑmə, nɑɑɑ?"
43008058	Zwezi le bɑ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Aý mʋ̀ yɑ̀ wulə, də bɑ tə wɑ̀ Abərɑhɑmə lʋrɩ".
43008059	Kʋ mʋ̀ sʋɡʋ təntə yuu wɑ, bɑ pɛ̀ kɑpɑnɑ, sə bɑ mɑ dɩlɩ wɑ́. Kʋ mʋ̀ nə pɩn, Zwezi sə̀ɡə̀, ʋ nɑn Zwifə-bɑ Yɩɩ dìə̀ tə wɑ.
43009001	Dɩɩn don nə, Zwezi tì cwəŋə don, ʋ lɛ. Ʋ nə mɑ lɛ, mɑ́ŋɑ́ tə wɑ, ʋ nɩ bɛɛ don. Bɑ lʋrɩ wɑ́ liliu.
43009002	Zwezi kɑrbɩɑ tə mɑ bwe wɑ́, bɑ wʋ́: "Kɑrnyɩnɑ, bɑ lʋrɩ bɛɛ tə liliu. Wɑ̀ɑ̀ nə tʋn cʋnɑ? Kʋ yɩ ʋ mʋ̀, nə ɑ̀ yə̀ə́ ʋ nyɩnɑ-bɑ nə tʋn cʋnɑ, kʋ mɑ pɑ ʋ yɩ liliu?"
43009003	Zwezi le bɑ, ʋ wʋ́: "Kʋ tɑ̀ ʋ mʋ̀ nə tʋn cʋnɑ, nə ɑ̀ yə̀ə́ ʋ nyɩnɑ-bɑ nə tʋn cʋnɑ. Kʋ yɩ kʋ yí nətʋ, sə Yɩɩ tʋtʋnɑn tə twɑ́ ʋ nə, tə bɩrɩ tə tɩ̀ɑ̀n.
43009004	Aý mɛ, sə ɑ̀ tʋn Yɩɩ tʋtʋnɑn tə, də tɩɑ tə wɑ̀ yí. Ʋ mʋ̀ Yɩɩ nə tʋn nə. Tɩɑ nə twi kɑ yí, lìù mɑmɑ kʋ́ʋ̀ bɑ́ wɑ̀nɩ́ ʋ tʋn.
43009005	Mɑ́ŋɑ́ tə wɑ, ɑ̀ nə tə wulə lʋʋ wɑ, ɑ̀ yɩ ləzwənə poni".
43009006	Zwezi nə swɩ̀n tə sʋ̀rɑ̀n təntə kwɑ nə, ʋ pi mɩmɩɑn tɩɑ, ʋ mɑ bu tɩrɑn mɑncɩn. Ʋ ɡɑ fwɑ tɩrɑn təntə, ʋ mɑ tɑ̀ liliu tə yɩ́ɑ́ nə.
43009007	Yɑ́ ʋ ɡɑ swɩ̀n ʋ con, ʋ wʋ́: "Vəli cɑ̀rʋ́ tə wɑ, bɑ nə boŋə 'Silowe', n kwɑ́n nɩ́ɑ́, n mɑ puli n yɑ́ɑ́ tə". Silowe tə də̀ń nə yɩ 'lìù, bɑ nə tʋn'. Liliu tə vəli, ʋ puli ʋ yɑ́ɑ́ tə. Ʋ pìí ʋ bɩ̀ɑ̀n, mɑ́ŋɑ́ tə, ʋ yɩ́ɑ́ tə pórí tə nɑ lɑ́ zəni.
43009008	Ʋ jə̀ń duən, də bɑ tə, bɑ nə dí yɑ́ɑ́, bɑ nɑ wɑ́ də, ʋ lòrì tə, dɑ̀ń mɑ swɩ̀n, bɑ wʋ́: "Kʋ tɑ̀ bɛɛ wɑ̀ tə, yɑ̀ nə jə̀ə́ tɩɑ, ʋ lòrì tə, nɑɑɑ?"
43009009	Bɑ duən swɩ̀n, bɑ wʋ́: "Mə ʋ nə". Bɑ duən də swɩ̀n, bɑ wʋ́: "Kʋ tɑ̀ ʋ mʋ̀. Kʋ yɩ ʋ nyɩnyɩɡɑ". Bɛɛ tə tətə dɑ̀ń mɑ swɩ̀n, ʋ wʋ́: "Kʋ cɩ́ɡɑ́ yɑ ɑ̀ mʋ̀!"
43009010	Bɑ dɑ̀ń mɑ bwe wɑ́, bɑ wʋ́: "Nətə nə kʋ twɑ́, n yɩ́ɑ́ tə mɑ pori?"
43009011	Ʋ mɑ le bɑ, ʋ wʋ́: "Bɛɛ tə, bɑ nə boŋə Zwezi tə, nə fwɑ tɩrɑn, ʋ mɑ tɑ̀ ɑ̀ yɩ́ɑ́ tə nə, ʋ ɡɑ swɩ̀n ɑ̀ con, sə ɑ̀ vɑ ɑ̀ puli ɑ̀ yɑ́ɑ́ tə cɑ̀rʋ́ tə wɑ, bɑ nə boŋə 'Silowe'. Aý mɑ vɑ lɑ́, ɑ̀ nə puli ɑ̀ yɩ́ɑ́ tə ɑ̀ zwɛ̀, kwɑ nə, ɑ̀ yɩ́ɑ́ tə nɑ lɑ́".
43009012	Bɑ tə mɑ bwe wɑ́, bɑ wʋ́: "Bɛɛ təntə wulə yə̀n nə?" Ʋ mɑ le bɑ, ʋ wʋ́: "Aý yə̀rì ʋ bwɑ́lɩ́".
43009013	Bɑ dɑ̀ń mɑ jɑ bɛɛ tə, ʋ yɩ́ɑ́ tə nə pori tə, bɑ jɑ vɑ Fɑrɩzɩɑn-bɑ con.
43009014	Dɩɩn təntə yɩn Zwifə-bɑ sìə́ dɩɩn, yɑ́ Zwezi ɡɑ fwɑ tɩrɑn, ʋ mɑ pori bɛɛ tə yɩ́ɑ́.
43009015	Kʋ mʋ̀ nə pɩn, Fɑrɩzɩɑn-bɑ də kʋ́ʋ̀ bwe bɛɛ tə, bɑ wʋ́: "Kʋ fwɑ nətə, n yɩ́ɑ́ tə mɑ pori?" Ʋ le bɑ, ʋ wʋ́: "Zwezi fwɑ tɩrɑn mɑncɩn, ʋ kə ɑ̀ yɩ́ɑ́ tə nə. Aý vəli ɑ̀ puli ɑ̀ yɑ́ɑ́ tə. Mə kʋ nə, ɑ̀ nɑ lɑ́".
43009016	Kʋ yoo təntə yuu wɑ, Fɑrɩzɩɑn-bɑ wɑ lɩ̀ɑ̀ swɩ̀n, bɑ wʋ́: "Kʋ bɛɛ təntə wɑ̀ Yɩɩ nɑn. Kʋ mʋ̀ nə pɩn, ʋ bɑ sìə́ dɩɩn tə nii zìlí". Bɑ duən də kʋ́ʋ̀ swɩ̀n, bɑ wʋ́: "Nətə nə cʋnɑ lìù wɑ́ twɑ́, ʋ mɑ fwɑ Yɩɩ dɩ̀ɑ̀n mɩmɩnʋ tətə yiri?" Kʋ nətʋ tə pɩn bɑ pwɛ̀ duən wɑ.
43009017	Bɑ kʋ́ʋ̀ bwe bɛɛ tə, ʋ yɑ̀ nə yɩ liliu tə, bɑ wʋ́: "N mʋ̀ con, n bʋŋɑ də bɛɛ təntə, ʋ nə pori n yɩ́ɑ́ tə, yɩ wɑ̀ɑ̀?" Bɛɛ tə mɑ le bɑ, ʋ wʋ́: "Ʋ yɩ Yɩɩ nii sʋ̀sʋ̀nʋ̀".
43009018	Zwifə-bɑ yun tɩ̀ɑ́n tə wɑ̀ cɩ́ɡɑ́ pɩn də, ʋ tətə yɑ̀ yɩn liliu, yɑ́ ʋ yɩ́ɑ́ tə ɡɑ pori. Kʋ mʋ̀ nə pɩn, bɑ mɑ bon ʋ nuu də ʋ nyɩnɑ.
43009019	Bɑ nə twi bɑ yí lɑ́, bɑ bwe bɑ, bɑ wʋ́: "Bɛɛ wɑ̀ tə cɩ́ɡɑ́ yɑ ɑ́ mʋ̀ bìú, nɑɑɑ? Cɩ́ɡɑ́ mɑmɑ, ɑ́ wʋ́ ʋ yɩ bɑ lʋrɩ wɑ́ liliu? Kʋ dɑ̀ń fwɑ nətə, ʋ mɑ nɑ lɑ́?"
43009020	Ʋ nuu də ʋ nyɩnɑ tə mɑ le, bɑ wʋ́: "Nə yə̀ə́ də, ʋ yɑ nə mʋ̀ bìú, yɑ́ ʋ ɡɑ yɩ bɑ lʋrɩ wɑ́ liliu.
43009021	Kʋ nə fwɑ nətʋ, ʋ dɑ̀ń mɑ nɑ lɑ́ sɩ́ʋ́n nə, nə yə̀rì kʋ mʋ̀. Nə mɑ kʋ́ʋ̀ yə̀rì lìù tə də, ʋ nə pori ʋ yɩ́ɑ́ tə. Á bwiə ʋ tətə, ʋ də yɩ nəkwɩɑ, ʋ wɑ̀ɑ́ ʋ tətə yoo ʋ swɩ̀n".
43009022	Zwifə-bɑ yun tɩ̀ɑ́n fən yɑ̀ jə ʋ nuu də ʋ nyɩnɑ tə. Kʋ mʋ̀ nə pɩn, bɑ swɩ̀n kʋ nətʋ tə. Zwifə-bɑ yun tɩ̀ɑ́n yɑ̀ ken nii nədʋ, sə bɑ dɩŋɩ lìù tə mɑmɑ, ʋ nə wɑ́ swɩ̀n də, Zwezi nə yɩ Kərisə, bɑ lɩ bɑ jə́rə́ dìə̀ tə wɑ.
43009023	Kʋ mʋ̀ nə pɩn, ʋ nuu də ʋ nyɩnɑ tə mɑ swɩ̀n də, ʋ də yɩ nəkwɩɑ, bɑ bwiə ʋ tətə.
43009024	Fɑrɩzɩɑn-bɑ kʋ́ʋ̀ bon liliu tə, ʋ yɩ́ɑ́ tə nə pori tə, nɛɛ bələ nii nə, bɑ swɩ̀n ʋ con, bɑ wʋ́: "Swɩ̀n cɩ́ɡɑ́ Yɩɩ yɑ́ɑ́ con. Nə mʋ̀ yə̀ə́ də, bɛɛ wɑ̀ tə yɩ cʋnʋ".
43009025	Ʋ le bɑ, ʋ wʋ́: "Də ʋ nə yɩ cʋnʋ, ɑ̀ mʋ̀ yə̀rì kʋ. Yoo nədʋ nə, ɑ̀ yə̀ə́. Aý yɑ̀ yɩ liliu, yɑ́ sɩ́ʋ́n nə ɑ̀ yɩ́ɑ́ dɑ̀ń nɑ lɑ́".
43009026	Bɑ mɑ swɩ̀n ʋ con, bɑ wʋ́: "Nətə nə, ʋ fwɑ mʋ́? Kʋ yɩ ʋ fwɑ nətə, ʋ mɑ pori n yɩ́ɑ́ tə?"
43009027	Bɛɛ tə kʋ́ʋ̀ le bɑ, ʋ wʋ́: "Aý dí yɑ́ɑ́ ɑ̀ swɩ̀n kʋ, ɑ̀ bɩrɩ ɑbɑ, yɑ́ ɑ́ wɑ̀ kʋ cʋɡʋ. Bɛ̀ɛ̀ nə pɩn, ɑ́ pɩ̀ɑ̀, sə ɑ̀ kʋ́ʋ̀ pìí ɑ̀ bwɛ́ kʋ? Kʋ yɩ ɑ́ də tətə pɩ̀ɑ̀, sə ɑ́ jì ʋ kɑrbɩɑ, nɑɑɑ?"
43009028	Bɑ dɑ̀ń twɩn wɑ́, bɑ ɡɑ swɩ̀n, bɑ wʋ́: "Kʋ yɩ n mʋ̀ nə yɑ ʋ kɑrbiu, nə mʋ̀ yɩ Moyizə kɑrbɩɑ.
43009029	Nə yə̀ə́ də, Yɩɩ swɩ̀n Moyizə con. Ʋ tə bɑ tə mʋ̀, nə yə̀rì bwɑ́lɩ́ tə, ʋ nə nɑn".
43009030	Bɛɛ tə mɑ le bɑ, ʋ wʋ́: "Mə kʋ yoo təntə nə ɡwɑ́rɩ́ nə də, ɑ́ nə yə̀rì ʋ nə nɑn lɑ́, yɑ́ ʋ ɡɑ pori ɑ̀ mʋ̀ yɩ́ɑ́.
43009031	Nə yə̀ə́ də, Yɩɩ bɑ cʋnʋ yɩjʋnɩ le. Kʋ yɑ lìù tə, ʋ nə zìlí Yɩɩ nii, ʋ ɡɑ tʋŋɑ Yɩɩ fɩrɑ nə, Yɩɩ yɑ̀ɑ́ cʋɡʋ.
43009032	Nə tə wɑ̀ nì mɑmɑ ɑbɑdɑ də, lìù pori liliu yɩ́ɑ́, bɑ nə lʋrɩ wɑ́, də ʋ yɩ nətʋ.
43009033	Də bɛɛ təntə yɑ̀ nə wɑ̀ Yɩɩ nɑn, ʋ yɑ̀ wɑ̀rɩ̀ won mɑmɑ, ʋ tʋŋɑ".
43009034	Bɑ mɑ le wɑ́, bɑ wʋ́: "N tətə mɑmɑ yɩ bɑ lʋrɩ mʋ́ cʋnɑ wɑ, n ɡɑ pɩ̀ɑ̀, sə n kɑ̀rɩ̀ nəbɑ!" Bɑ dɑ̀ń mɑ dɩŋɩ wɑ́, bɑ lɩ bɑ jə́rə́ dìə̀ tə wɑ.
43009035	Zwezi dɑ̀ń nì də, Fɑrɩzɩɑn-bɑ dɩŋɩ bɛɛ tə, ʋ yɑ̀ nə yɩ liliu tə, bɑ lɩ bɑ jə́rə́ dìə̀ tə wɑ. Zwezi mɑ jəri bɛɛ tə, ʋ bwe wɑ́, ʋ wʋ́: "N ken n wɑɑ Ləzwənə-Biuf1 tə nə, nɑɑɑ?"
43009036	Bɛɛ tə le Zwezi, ʋ wʋ́: "Kʋ mʋ̀ nə yɩ wɑ̀ɑ̀, Yuu-Tiu? Aý swə, sə ɑ̀ kə ɑ̀ wɑɑ ʋ nə".
43009037	Zwezi mɑ swɩ̀n ʋ con, ʋ wʋ́: "N yɩ́ɑ́ cə kʋ tíú yuu wɑ. Mə ʋ mʋ̀ nə wulə ʋ swɩ̀n n con, sɩ́ʋ́n nə!"
43009038	Bɛɛ tə dɑ̀ń mɑ swɩ̀n, ʋ wʋ́: "Yuu-Tiu, ɑ̀ ken ɑ̀ wɑɑ n nə". Yɑ́ ʋ ɡɑ tʋ ʋ nɑdwɑnɑ yuu, ʋ bʋ Zwezi nə.
43009039	Zwezi dɑ̀ń mɑ swɩ̀n, ʋ wʋ́: "Aý twi lʋʋ kʋ tə wɑ, sə ɑ̀ bʋ̀rɩ̀ lɩ̀ɑ̀ bʋ̀rɑ̀. Aý pɑ lilirən yɩ́ɑ́ pori, ɑ̀ ɡɑ pɑ lɩ̀ɑ̀ tə, bɑ yɩ́ɑ́ nə nɑ lɑ́, lwɑ̀ń bɑ jì lilirən".
43009040	Fɑrɩzɩɑn-bɑ lɩ̀ɑ̀ duən yɑ̀ wulə kʋ bwɑ́lɩ́ tə wɑ. Bɑ nə nì tə sʋ̀rɑ̀n təntə, bɑ bwe Zwezi, bɑ wʋ́: "Nə də yɩ lilirən, nɑɑɑ?"
43009041	Zwezi le bɑ, ʋ wʋ́: "Á yɑ̀ nə yɑ lilirən, ɑ́ yɑ̀ bɑ cʋnɑ jə. Á dɑ̀ń nə swɩ̀n də, ɑ́ nɑ lɑ́. Kʋ mʋ̀ nə pɩn, ɑ́ cʋnɑ tə wulə wuuu".
43010001	-
43010002	Zwezi kɑ̀rɩ̀ lɩ̀ɑ̀ tə də zwɑnsɩsɑrɩ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə, ʋ nə twɑ́ mimii, ʋ mɑ zwɩ pɑtuu wɑ, kʋ tíú nə yɩ pɑyɩrʋ tə. Yɑ́ lìù tə, ʋ nə bɑ pɑtuu mimii twɑ́, ʋ mɑ zwɩ, ʋ ɡɑ twɑ́ kʋ bwɑ́lɩ́ don, ʋ mɑ zwɩ, kʋ tíú yɩ ŋwɩ̀ɑ̀n, ʋ ɡɑ yɩ lɑɡʋrʋ.
43010003	Lìù tə, ʋ nə cɩ̀ pɑtuu tə nii nə, ʋ yɑ̀ɑ́ súrí kʋ mimii, ʋ pɑ pɑyɩrʋ tə nə. Yɑ́ pee tə ɡɑ cʋɡɑ tə pɑyɩrʋ tə kori. Ʋ yɑ̀ɑ́ bon ʋ piə mɑmɑ də kɑ yɩrɩ, ʋ mɑ lɩ tə pɑtuu tə wɑ.
43010004	Ʋ nə lɩ pee tə mɑmɑ, ʋ zwɛ̀, ʋ dɑ̀ń yɑ̀ɑ́ yɑ tə yɑ́ɑ́, pee tə ɡɑ pú ʋ kwɑ. Kʋ nətʋ bɩrɩ də, tə yə̀ə́ ʋ kori swɩ́ɑ́n.
43010005	Pee tə bɑ́ sɛ̀, tə pwí lìù don kwɑ. Tə yə̀rì ʋ kori swɩ́ɑ́n. Kʋ mʋ̀ nə pɩn, tə nə nɩ lìù don, tə wɑ́ dəri, tə jɛ́n ʋ yɑ́ɑ́ nə".
43010006	Zwezi kɑ̀rɩ̀ lɩ̀ɑ̀ tə də zwɑnsɩsɑrɑ tə, bɑ ɡɑ wɑ̀ yoo tə, ʋ nə pɩ̀ɑ̀, sə ʋ swɩ̀n bɑ con, tə də̀ń nì.
43010007	Zwezi kʋ́ʋ̀ swɩ̀n, ʋ súrí lɑ́, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Aý mʋ̀ nə yɩ pɑtuu tə mimii.
43010008	Lɩ̀ɑ̀ tə mɑmɑ, bɑ nə dí ɑ̀ yɑ́ɑ́, bɑ bɑ̀ tə yɩ ŋwɩnɑ də lɑɡʋrɑ. Yɑ́ pee tə wɑ̀ bɑ cʋɡʋ.
43010009	Aý mʋ̀ nə yɩ ndə mimii nə. Lìù tə, ʋ nə twɑ́ də nə, ʋ mɑ zʋ Yɩɩ wɑ́ jon kʋ tíú. Ʋ wɑ̀ɑ́ ʋ zwɩ də ʋ nɑŋɑ ndə pee tə nə, ʋ ɡɑ wɑ́ nɑ ʋ nii wodiu də.
43010010	Ŋwɩ̀ɑ̀n mʋ̀ yɩ ʋ yɑ̀ɑ́ bɑ̀, sə ʋ ŋʋ, sə ʋ ɡʋ, sə ʋ cʋ̀ɡʋ̀. Aý mʋ̀ yɩ ɑ̀ twi, sə ɑ̀ tɩ, sə lɩ̀ɑ̀ tə mɑ nɑ mɩɩ, sə bɑ nɑ mɩɩ, kʋ nə ywɑ́n cɩ́ɡɑ́ cɩ́ɡɑ́.
43010011	Aý mʋ̀ nə yɩ pɑyɩrʋ nəzəŋu. Pɑyɩrʋ nəzəŋu yɑ̀ɑ́ jɑ ʋ mɩɩ, ʋ mɑ lɑ́rɩ́ ʋ pee yuu nə.
43010012	Yɑ́ lìù tə, ʋ nə cɩ̀ pee nə, sə bɑ ŋwɩ́n wɑ́, kʋ tíú mʋ̀ yɩ səbiu tə nə, ʋ ywɑ̀ŋɑ́. Yɑ́ pee tə tɑ̀ ʋ mʋ̀ nyiən. Kʋ mʋ̀ nə pɩn, ʋ nə nɩ buyuru, də nyɑnkwɑn kʋ bɩ̀ɑ̀n, ʋ yɑ̀ɑ́ dʋɡʋ pee tə, ʋ ɡɑ dəri ʋ jɛ́n. Buyuru tə dɑ̀ń yɑ̀ɑ́ tʋ pee tə wɑ, kʋ jɑ tə, kʋ lɑɡɑ tə duən yɑ́ɑ́ nə.
43010013	Kʋ nətʋ dɑ̀ń bɩrɩ də, ʋ yɩ ʋ tʋŋɑ səbiu yɩrɩ, pee tə yoo bɑ wɑ́ jə.
43010014	Aý mʋ̀ nə yɩ pɑyɩrʋ nəzəŋu tə. Aý yə̀ə́ ɑ̀ pee tə, ɑ̀ pee tə də ɡɑ yə̀ə́ nə.
43010015	Mə nətʋ nə, ɑ̀ mʋ̀ də ɑ̀ nyɩnɑ Yɩɩ tə yə̀ə́ duən. Ʋ yə̀ə́ nə ɑ̀ də ɡɑ yə̀ə́ wɑ́. Aý jɑ ɑ̀ mɩɩ, ɑ̀ mɑ lɑ́rɩ́ ɑ̀ pee yuu nə.
43010016	Aý tə jə pee duən, tə nə tə̀lə́ pɑtuu kʋ tə wɑ. Aý mɛ, sə ɑ̀ pɩ̀ɑ̀ tə pee təntə, də ɑ̀ jɑ bɑ̀. Pee tə mɑmɑ dɑ̀ń wɑ́ nì ɑ̀ kori. Kʋ dɑ̀ń wɑ́ yɑ̀ pɑtuu nədʋ, yɑ́ pɑyɩrʋ tə də wɑ́ yɑ̀ nədʋ.
43010017	Aý pɩn ɑ̀ mɩɩ tə, sə ɑ̀ kʋ́ʋ̀ pìí ɑ̀ jon. Kʋ mʋ̀ nə pɩn, ɑ̀ nyɩnɑ Yɩɩ swə nə.
43010018	Lìù mɑmɑ wɑ̀rɩ̀ ɑ̀ mɩɩ tə, ʋ lɩ ʋ tɩ̀ɑ̀n nə. Aý mʋ̀ tətə nə jɑ cwəŋə, sə ɑ̀ pɑ ɑ̀ mɩɩ tə, ɑ̀ mʋ̀ nə mɑ jɑ cwəŋə də, sə ɑ̀ pìí ɑ̀ jon ɑ̀ mɩɩ tə. Aý nyɩnɑ Yɩɩ nə pɩn nə kʋ nii təntə".
43010019	Zwezi sʋ̀rɑ̀n təntə kʋ pɩn, Zwifə-bɑ yun tɩ̀ɑ́n tə kʋ́ʋ̀ pìí bɑ pwɛ̀ duən wɑ.
43010020	Bɑ wɑ lɩ̀ɑ̀ zənzən yɑ̀ swɩ̀n, bɑ wʋ́: "Zini nə wulə ʋ yuu wɑ, ʋ ɡɑ nyɑ̀ŋɑ̀. Á dɑ̀nɑ̀ kɑ́ cʋɡʋ ʋ sʋ̀rɑ̀n tə!"
43010021	Bɑ duən də swɩ̀n, bɑ wʋ́: "Zini nə wulə lìù yuu wɑ, ʋ wɑ̀rɩ̀ sʋ̀rɑ̀n tətə ʋ swɩ̀n. Lìù tə zini nə jə, ʋ wɑ̀rɩ̀ lìù yɩ́ɑ́ ʋ pórí".
43010022	Bɑ yɑ̀ wulə bɑ də́ cɑ̀nɑ̀ don, kɑ nə yɩ Zwifə-bɑ Yɩɩ dìə̀ tə nii súrú bɩnɩ cɑ̀nɑ̀, Zwerizɑlɛmə nə. Kʋ mɑ́ŋɑ́ tə yɑ̀ yɩ wɑrɑn mɑ́ŋɑ́.
43010023	Zwezi vəli Yɩɩ dìə̀ tə wɑ. Ʋ jijiri bwɑ́lɩ́ tə nə, bɑ nə boŋə 'Sɑlʋmʋn nɑpɑkʋlʋ'.
43010024	Zwifə-bɑ yun tɩ̀ɑ́n kɩkɑrɩ wɑ́, bɑ ɡɑ swɩ̀n ʋ con, bɑ wʋ́: "N pɩ̀ɑ̀, sə nə bɛ̀ɛ́ n yoo nə wɑɑ con, wuuu, kʋ jə vələ dɩɩn don? Swɩ̀n kʋ nə con nəpon nəpon də, n cɩ́ɡɑ́ nə yɩ Kərisə".
43010025	Zwezi mɑ le bɑ, ʋ wʋ́: "Aý dí yɑ́ɑ́ ɑ̀ swɩ̀n kʋ ɑ́ con, yɑ́ ɑ́ wɑ̀ cɩ́ɡɑ́ pɩn ɑ̀ sʋɡʋ tə nə. Yìə̀n tə, ɑ̀ nyɩnɑ Yɩɩ nə pɩn nii, ɑ̀ mɑ fwɑ, tə mʋ̀ nə bɩrɩ lìù tə, ɑ̀ nə yɑ.
43010026	Á twɑ́ ɑ́ tə̀lə́ ɑ̀ pee tə wɑ. Kʋ mʋ̀ nə pɩn, ɑ́ wɑ̀ cɩ́ɡɑ́ pɩn ɑ̀ sʋɡʋ tə nə.
43010027	Aý mʋ̀ pee tə cʋɡɑ ɑ̀ kori. Aý də yə̀ə́ tə swɩ́ɑ́n, yɑ́ tə ɡɑ pwí ɑ̀ kwɑ.
43010028	Aý pɩn tə mɩɩ tə, kʋ nə bɑ zwɛ̀ Yɩɩ con. Tə kʋ́ʋ̀ bɑ́ jɛ́n, ɑbɑdɑ. Yɑ́ lìù də mɑmɑ kʋ́ʋ̀ wɑ̀rɩ̀ tə, ʋ lɩ ɑ̀ jɩ̀ɑ̀n wɑ.
43010029	Aý nyɩnɑ Yɩɩ dɩ̀ɑ̀n tə dwə won mɑmɑ. Ʋ mʋ̀ nə pɩn pee tə nə. Yɑ́ lìù mɑmɑ kʋ́ʋ̀ wɑ̀rɩ̀ tə, ʋ lɩ ʋ mʋ̀ nyɩnɑ Yɩɩ jɩ̀ɑ̀n wɑ.
43010030	Aý mʋ̀ də ɑ̀ nyɩnɑ Yɩɩ yɑ nədʋ".
43010031	Zwifə-bɑ yun tɩ̀ɑ́n kʋ́ʋ̀ pɛ̀ kɑpɑnɑ, sə bɑ mɑ dɩlɩ Zwezi, bɑ ɡʋ.
43010032	Zwezi mɑ bwɛ́, ʋ swɩ̀n bɑ con, ʋ wʋ́: "Aý nyɩnɑ Yɩɩ dɩ̀ɑ̀n tə pɩn, ɑ̀ tʋn tʋtʋnzəŋə zənzən, ɑ́ yɩ́ɑ́ yuu wɑ. Kʋ kɑ tətə yɩrɩ nə, ɑ́ pɩ̀ɑ̀, sə ɑ́ dɩlɩ nə, ɑ́ ɡʋ?"
43010033	Zwifə-bɑ yun tɩ̀ɑ́n le wɑ́, bɑ wʋ́: "Kʋ tɑ̀ nə pɩ̀ɑ̀ nə dɩlɩ mʋ̀, nə ɡʋ, n nə tʋn tʋtʋnzəŋu yɩrɩ. N swɩ̀n n twɩn Yɩɩ. N də yɑ ləzwənə, n ɡɑ pɩ̀ɑ̀, n jɑ n tɩ̀ɑ̀n, n mɑ fwɑ Yɩɩ".
43010034	Zwezi le bɑ, ʋ wʋ́: "Kʋ pʋ́pʋ́nɩ́ ɑ́ sɑɡɩ tə wɑ də, Yɩɩ swɩ̀n də, ɑ́ yɩ yɩɑ.
43010035	Kʋ mʋ̀ sɑɡɩ təntə wɑ, Yɩɩ swɩ̀n ləzoni con, ʋ ɡɑ jɑ bɑ, ʋ boŋə 'yɩɑ'. Nə ɡɑ yə̀ə́ də, nə wɑ̀rɩ̀ kʋ tə, Yɩɩ nə swɩ̀n ʋ sɑɡɩ tə wɑ nə, nə pɩn kʋ jɛ́n lɑ́.
43010036	Aý mʋ̀ yɑ nyɩnɑ Yɩɩ nə kúrí nə, ʋ kə vɑ̀n nə, ʋ tʋn lʋʋ kʋ tə wɑ. Yɑ́ ɑ̀ dɑ̀ń swɩ̀n də, ɑ̀ yɩ Yɩɩ-Biu. Á dɑ̀ń fwɑ nətə, ɑ́ mɑ wʋ́, də ɑ̀ twɩn Yɩɩ?
43010037	Də ɑ̀ nə bɑ́ ɑ̀ nyɩnɑ Yɩɩ tʋtʋnɑn tə tʋŋɑ, ɑ́ dɑ̀nɑ̀ kɑ́ pɑ nə cɩ́ɡɑ́!
43010038	Yɑ́ ɑ̀ dɑ̀ń nə tʋŋɑ ɑ̀ nyɩnɑ Yɩɩ tʋtʋnɑn tə, ɑ́ mɛ, sə ɑ́ pɑ nə cɩ́ɡɑ́. Á nə bɑ pɩ̀ɑ̀, sə ɑ́ pɑ nə cɩ́ɡɑ́, kʋ mɛ, sə ɑ́ tɑ̀ tʋtʋŋɩ tə yɩrɩ, ɑ́ pɑ nə cɩ́ɡɑ́. Kʋ nətʋ wɑ́ pɑ ɑ́ lwɑrɩ də, ɑ̀ nyɩnɑ Yɩɩ wulə də nə, ɑ̀ də ɡɑ wulə də ɑ̀ nyɩnɑ Yɩɩ".
43010039	Bɑ kʋ́ʋ̀ zɑ̀n, bɑ pɩ̀ɑ̀, bɑ jɑ Zwezi. Ʋ mɑ jɛ́n bɑ yɩ́ɑ́ yuu.
43010040	Zwezi kʋ́ʋ̀ pìí, ʋ vɑ Zwurədɛn mʋnɑɑ tə nii nə, bwɑ́lɩ́ tə, Zwɑnf1 nə dí yɑ́ɑ́, ʋ lə lɩ̀ɑ̀ tə nɩ́ɑ́ wɑ. Ʋ vəli ʋ wulə kʋ bwɑ́lɩ́ təntə nə.
43010041	Lɩ̀ɑ̀ zənzən twi ʋ con, bɑ swɩ̀n, bɑ wʋ́: "Zwɑn mʋ̀ wɑ̀ Yɩɩ dɩ̀ɑ̀n mɩmɩnʋ mɑmɑ fwɑ. Yɑ́ yìə̀n tə mɑmɑ, ʋ nə swɩ̀n bɛɛ wɑ̀ tə yuu wɑ, tə yɑ cɩ́ɡɑ́".
43010042	Kʋ bwɑ́lɩ́ təntə nə, lɩ̀ɑ̀ zənzən ken bɑ wɑɑ Zwezi nə.
43011001	-
43011002	Betɑni tɩ̀ɑ́n bɛɛ don, bɑ nə boŋə Lɑzɑrə, tʋɑ yɑyɩɡʋ. Mə kʋ tɩʋ təntə wɑ nə, Mɑri, də ʋ zʋnʋ Mɑrətə də yɑ̀ wulə. Mɑri yɑ̀ nə yɩ kɑn tə, ʋ nə lwə́ tɩrɑlɩ Zwezi nɛɛ nə, ʋ ɡɑ jɑ ʋ yukʋrɑn, ʋ mɑ pupuɡu tə. Ʋ mʋ̀ nɑbʋɑ yɑ̀ nə yɩ Lɑzɑrə tə.
43011003	Lɑzɑrə nɑkwɑnɑ tə dɑ̀ń mɑ tʋn lìù, sə ʋ swɩ̀n Zwezi con, ʋ wʋ́: "Yuu-Tiu, nə̀ń, n dɑbɑswənə tə tʋɑ yɑyɩɡʋ".
43011004	Zwezi nə nì kʋ yoo təntə, ʋ swɩ̀n, ʋ wʋ́: "Lɑzɑrə yɑyɩɡʋ tə bɑ́ ɡʋ wɑ́. Yɑyɩɡʋ təntə yɑ Yɩɩ nə pɩ̀ɑ̀, ʋ twɑ́ kʋ nə, ʋ mɑ bɩrɩ ʋ dun tə, sə ʋ pɑ, Yɩɩ-Biuf1 tə nɑ dun".
43011005	Yɑ́ Zwezi yɑ̀ swə Mɑrətə, də ʋ nyɑ́nʋ́ Mɑri, də Lɑzɑrə.
43011006	Zwezi nə nì də, Lɑzɑrə yɩ̀ tə, ʋ tə fwɑ dɩɑn bələ bwɑ́lɩ́ təntə wɑ, ʋ yɑ̀ nə wulə.
43011007	Kʋ kwɑ nə, ʋ swɩ̀n ʋ kɑrbɩɑ tə con, ʋ wʋ́: "Nə pirə, nə vɑ Zwide nɑɡwɑnɑɑ tə wɑ".
43011008	Ʋ kɑrbɩɑ tə mɑ le wɑ́, bɑ wʋ́: "Kɑrnyɩnɑ, kʋ yɩ nətə? Zwifə-bɑ yun tɩ̀ɑ́n pɩ̀ɑ̀, bɑ dɩlɩ mʋ́ də kɑpɑnɑ, bɑ ɡʋ lɑ́ nə. Kʋ tə wɑ̀ dɩ̀ɑ́n, yɑ́ n ɡɑ tə pɩ̀ɑ̀, sə n pìí n vɑ lɑ́?"
43011009	Zwezi le bɑ, ʋ wʋ́: "Dɩɩn wɑ, luɡu fuɡə bələ nə wulə lɑ́. Lìù nə vəli yɩcɑʋ wɑ, ʋ bɑ ʋ nɑɑ mɑ̀ won nə. Lʋʋ kʋ tə yɩcɑʋ tə dɑ̀ń nə pɩn ʋ yɩ́ɑ́ nɑ lɑ́.
43011010	Yɑ́ lìù nə kʋ́ʋ̀ ʋ lwɑ̀ń, ʋ vəli tɩtɩn nə, ʋ yɩ́ɑ́ nə bɑ poni nɑ tə, ʋ yɑ̀ɑ́ mɑ̀ ʋ nɑɑ won nə".
43011011	Zwezi nə swɩ̀n sʋ̀rɑ̀n təntə kwɑ nə, ʋ swɩ̀n bɑ con, ʋ wʋ́: "Nə dɑbɛɛ Lɑzɑrə yɩ ʋ dwɛ̀, yɑ́ ɑ̀ mɛ, sə ɑ̀ vɑ ɑ̀ zɩ̀n wɑ́".
43011012	Ʋ kɑrbɩɑ tə mɑ le wɑ́, bɑ wʋ́: "Yuu-Tiu, də kʋ nə yɩ ʋ dwɛ̀, ʋ yɑyɩɡʋ tə wɑ́ zwɛ̀".
43011013	Zwezi yɑ̀ pɩ̀ɑ̀, sə ʋ swɩ̀n də, Lɑzɑrə yɩ ʋ tɩɡɑ. Yɑ́ ʋ kɑrbɩɑ tə mʋ̀ yɑ̀ bʋŋɑ də, kʋ cɩ́ɡɑ́ yɩ ʋ dwɛ̀.
43011014	Zwezi dɑ̀ń mɑ swɩ̀n kʋ nəpon tə bɑ con, ʋ wʋ́: "Lɑzɑrə yɩ ʋ tɩɡɑ.
43011015	Aý jə pupwən də, ɑ́ tətə nə yə̀ə́ də, ɑ̀ wɑ̀ lɑ́ vəli tə yɩrɩ. Kʋ mʋ̀ nə wɑ́ pɑ, ɑ́ kə ɑ́ wɑɑ ɑ̀ nə. Nə dɑ̀ń vələ ʋ con".
43011016	Tomɑ tə, bɑ yɑ̀ nə boŋə 'yɩyɔɔ', ʋ dɑ̀ń mɑ swɩ̀n ʋ kɑrbiduən tə con, ʋ wʋ́: "Nə də vələ, nə twɑ́ kɑrnyɩnɑ nə, nə tɩ".
43011017	Mɑ́ŋɑ́ tə, Zwezi nə vəli ʋ yí lɑ́, ʋ nɩ də, bɑ nə ɡùrì Lɑzɑrə, kʋ jə dɩɑn bɑnɩɑ.
43011018	Betɑni yɑ̀ bwələ Zwerizɑlɛmə, ndə kilomɛtərə bɑtwɑ nə.
43011019	Yɑ́ Zwifə-bɑ tə yɑ̀ dɑ́ɑ́, bɑ nə twi Mɑrətə də Mɑri con, sə bɑ kə bɑ pupuə bɑ nɑbʋɑ tə tɩɑn tə yɩrɩ.
43011020	Mɑrətə dɑ̀ń nə nì də, Zwezi bɩ̀ɑ̀n, ʋ nɑn ʋ vɑ, sə ʋ jə́rí wɑ́. Mɑri mʋ̀ pìí sɑ̀ń nə, ʋ jə̀ə́ bɑ dìə̀.
43011021	Mɑrətə nə jə́rí Zwezi, ʋ swɩ̀n ʋ con, ʋ wʋ́: "Yuu-Tiu, də n yɑ̀ nə yɩn yəbə, ɑ̀ nɑbʋɑ tə yɑ̀ bɑ tɩ.
43011022	Yɑ́ də kʋ mɛ, ɑ̀ yə̀ə́ də, mɑ́ŋɑ́ kʋ tə də tətə wɑ, won tə mɑmɑ, n nə lòrì Yɩɩ con, Yɩɩ wɑ́ pɑ kʋ mʋ́".
43011023	Zwezi mɑ swɩ̀n ʋ con, ʋ wʋ́: "N nɑbʋɑ tə wɑ́ pìí ʋ bwin, ʋ nɑn tɩɑn wɑ".
43011024	Mɑrətə le Zwezi, ʋ wʋ́: "Aý yə̀ə́ də, Yɩɩ wɑ́ bwin wɑ́, ʋ lɩ tɩɑn wɑ. Kʋ yoo tə wɑ́ tʋn, mɑ́ŋɑ́ tə wɑ, Yɩɩ nə wɑ́ bwin tɩɡɑ tə, ʋ lɩ tɩɑn wɑ, lʋʋ zɑŋʋ mɑ́ŋɑ́ nə".
43011025	Zwezi mɑ swɩ̀n ʋ con, ʋ wʋ́: "Aý mʋ̀ nə yɩ kɑ bwin tɩɡɑ, ɑ̀ mʋ̀ ɡɑ nə yɩ mɩɩ tíú. Lìù tə, ʋ nə keni ʋ wɑɑ ɑ̀ nə wuuu, ʋ wɑ́ yɑ̀ mɩɩ wɑ, də ʋ nə swə, ʋ tɩ də.
43011026	Yɑ́ lìù tə də, ʋ nə wulə mɩɩ wɑ, ʋ ɡɑ kə ʋ wɑɑ ɑ̀ nə, ʋ mʋ̀ kʋ́ʋ̀ bɑ́ tɩ, ɑbɑdɑ. N pɩn cɩ́ɡɑ́ kʋ yoo təntə nə, nɑɑɑ?"
43011027	Mɑrətə le Zwezi, ʋ wʋ́: "Awo, Yuu-Tiu, ɑ̀ pɩn cɩ́ɡɑ́ yoo təntə nə də, n yɩ Kərisə, n ɡɑ yɩ Yɩɩ-Biu. N mʋ̀ nə yɑ lìù tə, ʋ nə mɛ, sə ʋ bɑ̀ lʋʋ wɑ".
43011028	Mɑrətə nə swɩ̀n kʋ nətʋ tə kwɑ nə, ʋ pìí ʋ vìí. Ʋ dɑ̀ń vəli, ʋ bon ʋ nyɑ́nʋ́ Mɑri, ʋ sə̀ɡə̀, ʋ swɩ̀n ʋ con, ʋ wʋ́: "Kɑrnyɩnɑ twi yəbə, yɑ́ ʋ boŋə mʋ́".
43011029	Mɑri nə nì tə sʋ̀rɑ̀n təntə, ʋ nyɩ́ ʋ zɑ̀n lɑlɑ, ʋ mɑ vələ Zwezi con.
43011030	Zwezi yɑ̀ tə wulə bwɑ́lɩ́ tə nə, Mɑrətə nə jə́rí wɑ́. Ʋ yɑ̀ tə wɑ̀ Betɑni tɩʋ tə wɑ zwɩ.
43011031	Zwifə-bɑ yɑ̀ twi dìə̀ tə wɑ, sə bɑ kə Mɑri pupwən. Bɑ dɑ̀ń nɩ wɑ́ də, ʋ zɑ̀n lɑlɑ, ʋ nɑŋɑ kɑ̀rɑ́ wɑ. Bɑ də mɑ zɑ̀n, bɑ pú ʋ kwɑ. Bɑ yɑ̀ bʋŋɑ də, kʋ yɩ ʋ vəli ləbəri tə yuu, sə ʋ kwi.
43011032	Ʋ vəli ʋ yí bwɑ́lɩ́ tə, Zwezi nə wulə lɑ́. Mɑ́ŋɑ́ tə, ʋ nə nɩ wɑ́, ʋ tʋɑ Zwezi nɛɛ də̀ń, ʋ ɡɑ swɩ̀n ʋ con, ʋ wʋ́: "Yuu-Tiu, də n yɑ̀ nə yɩn yəbə, ɑ̀ nɑbʋɑ tə yɑ̀ bɑ tɩ".
43011033	Zwezi dɑ̀ń nɩ də, Mɑri yɩ ʋ kwi, yɑ́ Zwifə-bɑ tə, bɑ nə wulə ʋ kwɑ, də ɡɑ kwi. Kʋ vuvuɡu ʋ bɩcɑn, yɑ́ pucʋnɩ ɡɑ zʋ wɑ́.
43011034	Ʋ dɑ̀ń mɑ bwe bɑ, ʋ wʋ́: "Yə̀n nə nə, ɑ́ ɡùrì wɑ́?" Bɑ le wɑ́, bɑ wʋ́: "Yuu-Tiu bɑ̀ɑ́, n wɑ́ nɑ kʋ bwɑ́lɩ́".
43011035	Zwezi dɑ̀ń wulə ʋ kwi.
43011036	Zwifə-bɑ dɑ̀ń mɑ swɩ̀n, bɑ wʋ́: "Á nɩ nətʋ tə, ʋ yɑ̀ nə swə Lɑzɑrə".
43011037	Bɑ wɑ lɩ̀ɑ̀ duən də kʋ́ʋ̀ swɩ̀n, bɑ wʋ́: "Ʋ mʋ̀ lìù tə, ʋ nə pórí liliu tə yɩ́ɑ́ tə, ʋ yɑ̀ kʋ́ʋ̀ wɑ̀rɩ̀ ʋ fwɑ, sə bɛɛ wɑ̀ tə dɑ̀n kɑ́ tɩ, nɑɑɑ?"
43011038	Kʋ kʋ́ʋ̀ vuvuɡu Zwezi bɩcɑn, yɑ́ ʋ dɑ̀ń ɡɑ vələ ləbəri tə nii nə. Ləbəri tə yɑ̀ yɩ bɑ kʋɑ pɑɑn wɑ. Yɑ́ kɑpɑn dɑ̀ń yɑ̀ sun kʋ mimii nə.
43011039	Zwezi swɩ̀n, ʋ wʋ́: "Á surə kɑpɑn tə!" Tɩɡɩ tə nɑkʋɑ Mɑrətə mɑ swɩ̀n Zwezi con, ʋ wʋ́: "Yuu-Tiu, ʋ dɑ̀ń lwɑ́ sɩ́ʋ́n nə. Kʋ dɩɑn bɑnɩɑ nə zə̀n, bɑ nə ɡùrì wɑ́".
43011040	Zwezi le wɑ́, ʋ wʋ́: "Aý wɑ̀ n con swɩ̀n də, n nə keni n wɑɑ ɑ̀ nə, n wɑ́ nɑ Yɩɩ dun tə".
43011041	Bɑ dɑ̀ń mɑ súrí kɑpɑn tə. Zwezi zɩ̀n ʋ yɩ́ɑ́ ʋ kə yɩɩ nə, ʋ ɡɑ swɩ̀n, ʋ wʋ́: "Aý nyɩnɑ, ɑ̀ kəni n lɛ̀ɛ̀, n nə le nə tə yɩrɩ.
43011042	Aý mʋ̀ yə̀ə́ də, n le nə dɩɩn mɑmɑ. Kʋ dɑ̀ń yɩ lɑlʋʋ tə yɩrɩ, kʋ nə wulə yəbə nə, ɑ̀ swɩ̀n kʋ. Aý pɩ̀ɑ̀, sə bɑ pɑ cɩ́ɡɑ́ də, kʋ yɩ n mʋ̀ nə tʋn nə".
43011043	Ʋ nə swɩ̀n kʋ nətʋ tə kwɑ nə, ʋ swɩ̀n də dɩ̀ɑ̀n, ʋ kə yɩɩ nə, ʋ wʋ́: "Lɑzɑrə, nɑn yəbə!"
43011044	Tɩɡɩ tə nɑn ləbəri tə wɑ, ʋ jɩ̀ɑ̀n də ʋ nɛɛ ɡɑ vwə də ɡɑntwɛn. Yɑ́ ɡɑ̀nʋ̀ də ɡɑ pú ʋ yɑ́ɑ́ nə. Zwezi mɑ swɩ̀n lɩ̀ɑ̀ tə con, ʋ wʋ́: "Á kʋrɑ tə, sə ʋ vìí".
43011045	Zwifə-bɑ wɑ lɩ̀ɑ̀ zənzən, bɑ yɑ̀ nə twi Mɑri con, nɩ kʋ tə Zwezi nə fwɑ, bɑ ɡɑ kə bɑ wɑɑ ʋ nə.
43011046	Yɑ́ bɑ wɑ lɩ̀ɑ̀ duən vəli, bɑ mɑn kʋ tə, Zwezi nə fwɑ tə, bɑ bɩrɩ Fɑrɩzɩɑn-bɑ.
43011047	Fɑrɩzɩɑn-bɑ də Yɩɩ joŋwɑnɑ yun tɩ̀ɑ́n tə dɑ̀ń bon Zwifə-bɑ yun tɩ̀ɑ́n duən, bɑ nə bʋ̀rɩ̀ bʋ̀rɑ̀ tə, bɑ kun duən nə, bɑ ɡɑ swɩ̀n, bɑ wʋ́: "Bɛɛ tə tʋŋɑ Yɩɩ dɩ̀ɑ̀n mɩmɩnɑn zənzən. Bɛ̀ɛ̀ won nə, nə wɑ́ fwɑ ʋ yɩrɑ?
43011048	Də nə nə yɑ́ wɑ́, sə ʋ tʋn tə, lɩ̀ɑ̀ tə mɑmɑ wɑ́ kə bɑ wɑɑ ʋ nə. Yɑ́ Romə-bɑ lɩ̀ɑ̀ wɑ́ bɑ̀, bɑ lɩ nəbɑ, bɑ ɡɑ cʋ̀ɡʋ̀ nə Zwifə-bə Yɩɩ dìə̀ tə, də nə dwíí tɩ̀ɑ́n tə nə lʋʋ tə mɑmɑ wɑ".
43011049	Lìù don yɩn bɑ wɑ, ʋ nə yɩ Yɩɩ joŋwɑnɑ yun tɩ̀ɑ́n nəkwɩɑ, kʋ bɩnɩ təntə nə, ʋ yɩrɩ nə Kɑyifə. Ʋ swɩ̀n bɑ con, ʋ wʋ́: "Á bɑ yoo mɑmɑ də̀ń nə̀ń.
43011050	Á bʋŋɑ zəni, sə ɑ́ yəni də, bɛɛ nədʋɑ nə tɩɡɑ nə dwíí tɩ̀ɑ́n tə yɩrɩ, kʋ kʋkwɑ kʋ pɑ ɑbɑ, kʋ doni, bɑ nə wɑ́ cʋ̀ɡʋ̀ nə dwíí tə mɑmɑ".
43011051	Sʋ̀rɑ̀n təntə yɑ̀ tɑ̀ ʋ tətə fɩrɑ sʋ̀rɑ̀n. Kʋ yɩ ʋ yɑ̀ nə yɩ Yɩɩ joŋwɑnɑ yun tɩ̀ɑ́n nəkwɩɑ kʋ bɩnɩ təntə nə yɩrɩ. Kʋ mʋ̀ nə pɩn, Yɩɩ twɑ́ də wɑ́, ʋ mɑ swɩ̀n ʋ nii sʋɡʋ də, Zwezi mɛ, sə ʋ tɩ Zwifə-bɑ dwíí tə yɩrɩ.
43011052	Kʋ nətʋ tə yɑ̀ tɑ̀ bɑ cɩcɩ dwíí tə yɩrɩ nə, ʋ wɑ́ tɩ. Kʋ yɩ, sə ʋ pìí ʋ vɑn Yɩɩ bɩɑ tə, bɑ nə lɑɡɑ duən yɑ́ɑ́ nə, ʋ jɑ bɑ̀, ʋ kə duən nə, ʋ pɑ bɑ jì dwíí nədʋ.
43011053	Kʋ nə zɩɡɩ kʋ dɩɩn təntə nə, Zwifə-bɑ yun tɩ̀ɑ́n tə ken bɑ nii nədʋ, sə bɑ ɡʋ Zwezi.
43011054	Kʋ mʋ̀ nə pɩn, Zwezi yɑ̀ kʋ́ʋ̀ bɑ́ jijiri, ʋ vəli Zwifə-bɑ pwərə wɑ. Ʋ nɑn kʋ bwɑ́lɩ́ təntə wɑ, ʋ zʋ nɑɡwɑnɑɑ don wɑ, kʋ nə bwələ də kɑsɔɔ lɑnworu. Ʋ mʋ̀ də ʋ kɑrbɩɑ tə yɑ̀ yɩn nɑɡwɑnɑɑ təntə tɩʋ don nə, bɑ nə boŋə 'Efərɑyimə'.
43011055	Zwifə-bɑ Pɑkə cɑ̀nɑ̀ tə yɑ̀ bwələ. Lɩ̀ɑ̀ zənzən dɑ̀ń nɑn nɑɡwɑnɑɑ təntə wɑ, bɑ vɑ Zwerizɑlɛmə də cɑ̀nɑ̀ tə tə wɑ̀ yí, sə bɑ kwɛn bɑ yìə̀n bɑ mʋ̀ də Yɩɩ pwərə wɑ.
43011056	Lɩ̀ɑ̀ dɑ̀ń yɑ̀ twɑ́ lɑ́, bɑ pɩ̀ɑ̀ Zwezi Zwifə-bɑ Yɩɩ dìə̀ tə wɑ, də bɑ bwe duən, bɑ wʋ́: "Bɛ̀ɛ̀ nə, ɑ́ bʋŋɑ ʋ yoo wɑ? Á yə̀rì də, ʋ nə wɑ́ bɑ̀ cɑ̀nɑ̀ tə, nɑɑɑ?"
43011057	Yɩɩ joŋwɑnɑ yun tɩ̀ɑ́n tə, də Fɑrɩzɩɑn-bɑ yɑ̀ pɩn nii kʋ tə də, lìù tə mɑmɑ, ʋ nə yə̀ə́ Zwezi bwɑ́lɩ́, sə ʋ swɩ̀n kʋ ʋ bɩrɩ, ʋ pɑ bɑ yəni, sə bɑ vɑ, bɑ jɑ wɑ́.
43012001	Zwezi vəli Betɑni, də Pɑkə cɑ̀nɑ̀ tə ɡɑ dɩɑn bɑrdʋ, sə kɑ yí. Mə Lɑzɑrə tə, ʋ nə tɩɡɑ, Zwezi mɑ bwin wɑ́ tə, yɑ̀ wulə kʋ tɩʋ təntə nə.
43012002	Bɑ fwɑ wodiu, bɑ pɑ Zwezi nə. Mɑrətə yɑ̀ nə wulə, ʋ tɑ̀rɩ̀ wodiu tə. Lɑzɑrə də yɩn lɩ̀ɑ̀ tə wɑ, bɑ mʋ̀ də Zwezi nə jə̀ə́, bɑ də́.
43012003	Mɑri dɑ̀ń tì tɩrɑlɩ nʋɡɑ litərə fɑn, kʋ kwənə nə dɑ́ɑ́. Kʋ yɩ bɑ fwɑ kʋ də nɑrədə pɑɑ tətə. Ʋ twɛ kʋ Zwezi nɛɛ nə, yɑ́ ʋ ɡɑ jɑ ʋ yukʋrɑn, ʋ mɑ pupuɡu ʋ nɛɛ nə. Dìə̀ tə mɑmɑ nii súə́ də tɩrɑlɩ nʋɡɑ tə lwɑ́n tə.
43012004	Kɑrbiu don yɩn kɑrbɩɑ tə wɑ, bɑ nə boŋə Yisəkɑriyɔtə Zwidɑsə. Mə ʋ mʋ̀ kɑrbiu təntə, nə wɑ́ jɑ Zwezi, ʋ pɑ dʋŋɑ nə. Ʋ zɑ̀n ʋ swɩ̀n, ʋ wʋ́:
43012005	"Kʋ yɑ nətə, n mɑ wɑ̀ tɩrɑlɩ nʋɡɑ kʋ tə yoli səbikʋlɑnf1 biətwɑ, sə n pɑ zʋrɑ nə?"
43012006	Yɑ́ ʋ nə swɩ̀n kʋ nətʋ tə, kʋ tɑ̀ zʋrɑ yoo cɩ́ɡɑ́ nə jə wɑ́. Kʋ yɩ ʋ yɑ ŋwɩ̀ɑ̀n. Ʋ yɑ̀ nə jə bɑ səbɩɑ lɔ̀ɔ̀ tə, ʋ yɑ̀ɑ́ ŋwɩ̀n səbiu tə, bɑ nə kəni kʋ wɑ.
43012007	Zwezi dɑ̀ń mɑ swɩ̀n Zwidɑsə con, ʋ wʋ́: "Yɑ́ wɑ́ sənbwen! Tɩrɑlɩ nʋɡɑ kʋ tə yɩ, ʋ lwə́ ɑ̀ nə, sə kʋ mɑ kwɛn nə dɩɩn tə nə, bɑ nə wɑ́ kə nə ləbəri wɑ.
43012008	Zʋrɑ wulə də ɑbɑ mɑ́ŋɑ́ mɑmɑ. Yɑ́ ɑ̀ mʋ̀ ɡɑ bɑ́ yɑ də ɑbɑ mɑ́ŋɑ́ mɑmɑ".
43012009	Zwifə-bɑ lɑlʋʋ nì də, Zwezi wulə Betɑni nə. Bɑ dɑ̀ń vəli, bɑ yí lɑ́, bɑ pɩ̀ɑ̀ Zwezi. Kʋ kʋ́ʋ̀ tɑ̀ Zwezi cɩcɩ nə, bɑ pɩ̀ɑ̀, sə bɑ nɑ, kʋ dɑ̀ń yɩ də Lɑzɑrə tə, Zwezi nə bwin ʋ zɩ̀n tɩɑn wɑ, nə bɑ pɩ̀ɑ̀, sə bɑ nɑ.
43012010	-
43012011	Zwifə-bɑ lɩ̀ɑ̀ zənzən yɑ̀ nɑŋɑ bɑ wɑ, bɑ kəni bɑ wɑɑ Zwezi nə, ʋ nə bwin Lɑzɑrə ʋ zɩn tɩɑn tə wɑ yɩrɩ. Kʋ mʋ̀ nə pɩn, Yɩɩ joŋwɑnɑ yun tɩ̀ɑ́n tə yɑ̀ pɩn nii, sə bɑ ɡʋ Lɑzɑrə də.
43012012	Kʋ tɩpʋrɩ nə, lɑlʋʋ tə, kʋ nə twi Pɑkə cɑ̀nɑ̀ tə, nì də, Zwezi wulə cwəŋə wɑ, ʋ mɑ bɩ̀ɑ̀n Zwerizɑlɛmə.
43012013	Bɑ zɑf1 kʋrɑ nɛɛ bɑ jɑ nɑn, sə bɑ jə́rí wɑ́, də bɑ bubwi, bɑ wʋ́: "Ozɑnɑ! Sə dun tə mɛ yɑ lìù tə yuu wɑ, ʋ nə bɩ̀ɑ̀n Yuu-Tiu yɩrɩ tə yuu nə. Ʋ mʋ̀ lìù təntə nə yɩ Yɩzərɑyɛlə pɩ̀ʋ́".
43012014	Zwezi nɩ bɩnɑbiə, ʋ dɩ̀ ʋ jə̀ə́ kɑ yuu. Kʋ yoo təntə pʋ́pʋ́nɩ́ Yɩɩ sɑɡɩ tə wɑ, kʋ wʋ́:
43012015	"Siyonf1 tɩ̀ɑ́n-bɑ, ɑ́ dɑ̀nɑ̀ kɑ́ pɑ fən jɑ ɑbɑ. Á nəŋə, ɑ́ pɩ̀ʋ́ tə bɩ̀ɑ̀n. Ʋ yɩ ʋ jə̀ə́ bɩnɑbiə yuu wɑ".
43012016	Kʋ mɑ́ŋɑ́ təntə wɑ, Zwezi kɑrbɩɑ tə yɑ̀ wɑ̀ yìə̀n təntə də̀ń lwɑrɩ. Zwezi nə bwin, ʋ nɑn tɩɑn wɑ, ʋ nɑ dun Yɩɩ con, kʋ mʋ̀ təntə kwɑ nə, bɑ dɑ̀ń lìí bɑ tɩ̀ɑ̀n də, kʋ yɩ ʋ mʋ̀ yoo yɑ̀ nə pʋ́pʋ́nɩ́, Yɩɩ sɑɡɩ tə wɑ. Yɑ́ ʋ mʋ̀ dɑ̀ń yɩ ʋ tʋn tə, sə sʋ̀rɑ̀n təntə nii sú.
43012017	Lɑlʋʋ, bɑ nə yɩn də Zwezi, mɑ́ŋɑ́ tə wɑ, ʋ nə bon Lɑzɑrə ləbəri tə wɑ, ʋ bwin ʋ lɩ tɩɑn wɑ, yɑ̀ wulə bɑ swɩ̀n kʋ yoo təntə, bɑ bɩrɩ lɩ̀ɑ̀ nə.
43012018	Zwezi nə tʋn Yɩɩ dɩ̀ɑ̀n mɩmɩnʋ təntə. Kʋ mʋ̀ nə pɩn, lɩ̀ɑ̀ tə, bɑ nə nì kʋ, mɑ bɑ̀, sə bɑ jə́rí wɑ́.
43012019	Fɑrɩzɩɑn-bɑ dɑ̀ń mɑ swɩ̀n duən con, bɑ wʋ́: "Á tətə nɑ də, ɑ́ wɑ̀rɩ̀ won mɑmɑ ɑ́ fwɑ. Á nəŋə, lɑlʋʋ tə mɑmɑ púə́ ʋ kwɑ".
43012020	Gərɛkə-bɑ lɩ̀ɑ̀ yɑ̀ twɑ́, bɑ wulə lɩ̀ɑ̀ tə wɑ, bɑ nə twi Zwerizɑlɛmə, sə bɑ bʋ Yɩɩ nə Pɑkə cɑ̀nɑ̀ tə wɑ.
43012021	Bɑ vəli bɑ yí Filipə con, ʋ mʋ̀ nə nɑn Bɛtəsɑyɩdɑ. Kʋ tɩʋ tə nə wulə Gɑlile nɑɡwɑnɑɑ tə wɑ. Bɑ lòrì wɑ́, bɑ wʋ́: "Yuu tíú, nə pɩ̀ɑ̀, sə nə nɑ Zwezi!"
43012022	Filipə də mɑ vɑ, ʋ swɩ̀n kʋ Andəre con. Bɑ lɩ̀ɑ̀ bələ tə mɛ dɑ̀ń vəli, bɑ swɩ̀n kʋ Zwezi con.
43012023	Zwezi mɑ le bɑ, ʋ wʋ́: "Mɑ́ŋɑ́ dɑ̀ń yí, sə Ləzwənə-Biuf1 tə nɑ dun.
43012024	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Mɩbiu nə wɑ̀ tɩɑ də̀ń zwɩ, sə kʋ pʋ, kʋ wɑ́ yɑ̀ mɩbiu nədʋ cɩcɩ, wuuu. Yɑ́ kʋ nə pʋɑ, kʋ kwɑ nə, kʋ yɑ̀ɑ́ fwɑ bɩɑ zənzən.
43012025	Lìù tə, ʋ nə swə ʋ mɩɩ, ʋ wɑ́ kwɩ̀n kʋ nə. Yɑ́ lìù tə, ʋ tətə mɩɩ tə yoo nə bɑ wɑ́ jɑ, lʋʋ kʋ tə wɑ, ʋ bɑ kwɩ̀n ʋ mɩɩ tə nə. Ʋ wɑ́ yɑ̀ mɩɩ tə wɑ, kʋ nə bɑ zwɛ̀ Yɩɩ con.
43012026	Lìù tə, ʋ nə pɩ̀ɑ̀, sə ʋ tʋn ʋ pɑ nə, sə ʋ pú ɑ̀ kwɑ. Kʋ nətʋ tə dɑ̀ń wɑ́ pɑ bwɑ́lɩ́ tə, ɑ̀ nə wulə, ɑ̀ tʋ̀tʋ̀nʋ̀ tə də wɑ́ yɑ̀ lɑ́. Lìù tə, ʋ nə tʋŋɑ ʋ pɩn nə, ɑ̀ nyɩnɑ Yɩɩ wɑ́ pɑ kʋ tíú nɑ dun".
43012027	Zwezi kʋ́ʋ̀ súrí lɑ́, ʋ wʋ́: "Sɩ́ʋ́n nə, ɑ̀ bɩcɑn yɩ ɡurəɡurə. Aý dɑ̀ń nə kʋ́ʋ̀ wɑ́ swɩ̀n bɛ̀ɛ̀? Aý kʋ́ʋ̀ wɑ̀rɩ̀ ɑ̀ nyɩnɑ Yɩɩ ɑ̀ lòrì, sə ʋ vɑn nə ʋ lɩ cɑ̀n tətə wɑ. Kʋ yɩ mɑ́ŋɑ́ kɑ tə cɑ̀n tə nə, ɑ̀ twi, sə ɑ̀ də́.
43012028	Aý dɑ̀ń wɑ́ lòrì ɑ̀ nyɩnɑ Yɩɩ, sə ʋ pɑ ʋ yɩrɩ tə nɑ dun". Kori dɑ̀ń mɑ swɩ̀n yɩɩ nə, kʋ wʋ́: "Aý dí yɑ́ɑ́ ɑ̀ bɩrɩ ɑ̀ dun tə, ɑ̀ tə wɑ́ kwɛn ɑ̀ bɩrɩ tə".
43012029	Lɑlʋʋ tə kʋ nə yɩn lɑ́, nì kori təntə, bɑ dɑ̀ń swɩ̀n, bɑ wʋ́: "Kʋ yɩ dwɑ̀ nə bɑɑ". Bɑ duən də swɩ̀n, bɑ wʋ́: "Kʋ yɩ mɑlɩkɑ nə swɩ̀n ʋ con".
43012030	Zwezi dɑ̀ń mɑ swɩ̀n, ʋ bɩrɩ bɑ, ʋ wʋ́: "Kʋ tɑ̀ ɑ̀ mʋ̀ yɩrɩ nə, kori tə swɩ̀n. Kʋ yɩ ɑ́ mʋ̀ yɩrɩ nə, kʋ swɩ̀n.
43012031	Sɩ́ʋ́n nə, mɑ́ŋɑ́ yí, sə Yɩɩ bʋ̀rɩ̀ ləzoni bʋ̀rɑ̀. Mɑ́ŋɑ́ yí, sə Yɩɩ dɩŋɩ lʋʋ kʋ tə pɩ̀ʋ́f1 tə.
43012032	Yɑ́ kʋ nə yɩ ɑ̀ mʋ̀, mɑ́ŋɑ́ tə wɑ, bɑ nə wɑ́ zɩ̀n nə yɩɩ nə, ɑ̀ wɑ́ vɑn ləzoni mɑmɑ, ɑ̀ kə ɑ̀ con".
43012033	Ʋ yɑ̀ swɩ̀n kʋ nətʋ tə, sə ʋ mɑ bɩrɩ ʋ tɩɑn tə yiri, ʋ nə wɑ́ yɑ̀ nətʋ.
43012034	Lɑlʋʋ tə mɑ le wɑ́, kʋ wʋ́: "Yɩɩ sɑɡɩ tə bɩrɩ nəbɑ də, Kərisə tə, ʋ mɛ, sə ʋ yɑ lɑ́ mɑ́ŋɑ́ mɑmɑ, wuuu, kʋ nə bɑ zwɛ̀. Bɛ̀ɛ̀ nə pɩn, n dɑ̀ń mɑ swɩ̀n, də kʋ mɛ, sə bɑ zɩ̀n Ləzwənə-Biu tə, bɑ kə yɩɩ nə? Ləzwənə-Biu təntə nə yɩ wɑ̀ɑ̀?"
43012035	Zwezi mɑ le bɑ, ʋ wʋ́: "Poni tə wulə ɑ́ tətəŋi wɑ, mɑ́ŋɑ́ mɑncɩn wɑ. Á vələ poni tə wɑ, mɑ́ŋɑ́ tə wɑ, kʋ nə tə wulə də ɑbɑ, sə yikunu dɑ̀n kɑ́ bɑ̀ tə dɩ̀ ɑ́ yuu. Lìù tə, ʋ nə vələ yikunu wɑ, ʋ yə̀rì bwɑ́lɩ́ tə, ʋ nə vələ.
43012036	Mɑ́ŋɑ́ kʋ tə wɑ, poni tə nə tə wulə də ɑbɑ, ɑ́ mɛ, sə ɑ́ sɛ̀ poni tə, sə kʋ pɑ ɑ́ wɑ̀nɩ́ ɑ́ yɑ poni lɩ̀ɑ̀". Zwezi nə swɩ̀n sʋ̀rɑ̀n təntə kwɑ nə, ʋ nɑn ʋ yɑ́ bɑ, ʋ vɑ ʋ sə̀ɡə̀ ʋ tɩ̀ɑ̀n bwɑ́lɩ́ don nə.
43012037	Zwezi fwɑ Yɩɩ dɩ̀ɑ̀n mɩmɩnɑn zənzən Zwifə-bɑ yɩ́ɑ́ yuu. Yɑ́ də kʋ mɑmɑ bɑ tə vɩɡɑ, sə bɑ kə bɑ wɑɑ ʋ nə.
43012038	Kʋ yɩn nətʋ, sə kʋ pɑ Yɩɩ nii sʋ̀sʋ̀nʋ̀ Ezɑyi sʋɡʋ tə nii mɑ sú. Ʋ yɑ̀ swɩ̀n, ʋ wʋ́: "Yuu-Tiu, wɑ̀ɑ̀ nə pɩn cɩ́ɡɑ́ nə sʋɡʋ tə nə, nə swɩ̀n nə bɩrɩ? Yuu-Tiu dɩ̀ɑ̀n tə yɩ ʋ bɩrɩ tə wɑ̀ɑ̀ nə?"
43012039	Zwifə-bɑ yɑ̀ wɑ̀rɩ̀ cɩ́ɡɑ́ bɑ pɩn Yuu-Tiu sʋɡʋ tə nə. Ezɑyi swɩ̀n kʋ yoo təntə, ʋ wʋ́:
43012040	"Yɩɩ púə́ bɑ yɩ́ɑ́ nə, ʋ ɡɑ pɑ bɑ pubʋŋɑ jɛ́n. Kʋ mʋ̀ nə pɩn, bɑ yɩ́ɑ́ kʋ́ʋ̀ bɑ nɑ. Bɑ pubʋŋɑ də wɑ̀rɩ̀ yoo də̀ń kʋ lwɑrɩ. Yɑ́ bɑ wɑ̀rɩ̀, bɑ lwɑnɩ pubʋŋɩ bɑ twi Yɩɩ con, sə ʋ jon bɑ bɑ yɑyɩrɑn tə wɑ".
43012041	Ezɑyi dí yɑ́ɑ́, ʋ nɑ Zwezi dun tə. Yɑ́ kʋ dɑ̀ń yɩ ʋ mʋ̀ Zwezi yoo nə, ʋ swɩ̀n.
43012042	Də kʋ nətʋ mɛ, Zwifə-bɑ yun tɩ̀ɑ́n tə wɑ lɩ̀ɑ̀ zənzən ken bɑ wɑɑ Zwezi nə. Yɑ́ Fɑrɩzɩɑn-bɑ tə yɩrɩ nə, bɑ yɑ̀ bɑ kʋ swɩ̀n bɑ nii wɑ, sə bɑ dɑ̀ń kɑ dɩŋɩ bɑ jə́rə́ dìə̀ tə wɑ.
43012043	Kʋ bɩrɩ də, bɑ yɑ̀ swə ləzoni dun, bɑ doni Yɩɩ dun.
43012044	Zwezi bubwi, ʋ wʋ́: "Lìù tə, ʋ nə keni ʋ wɑɑ ɑ̀ nə, kʋ tɑ̀ ɑ̀ mʋ̀ cɩcɩ nə, ʋ keni ʋ wɑɑ tə. Kʋ yɩ lìù tə, ʋ nə tʋn nə tə nə, ʋ keni ʋ wɑɑ tə wuuu.
43012045	Lìù tə, ʋ nə nɩ nə, ʋ nɩ lìù tə də, ʋ nə tʋn nə.
43012046	Aý mʋ̀ twi lʋʋ kʋ tə wɑ, sə ɑ̀ yɑ poni ɑ̀ pɑ ləzoni nə. Lìù tə mɑmɑ, ʋ nə keni ʋ wɑɑ ɑ̀ nə, ʋ dɑ̀n kɑ́ mɛ́ yikunu wɑ.
43012047	Də lìù nə nì ɑ̀ sʋ̀rɑ̀n tə, yɑ́ ʋ ɡɑ bɑ tə nii nə twɑ́, kʋ tɑ̀ ɑ̀ mʋ̀ nə bʋ̀rɩ̀ ʋ bʋ̀rɑ̀, sə ɑ̀ cʋ̀ɡʋ̀ wɑ́. Aý mʋ̀ tɑ̀ ɑ̀ twi, sə ɑ̀ bʋ̀rɩ̀ lɩ̀ɑ̀ tə, lʋʋ nə tɩ, bɑ bʋ̀rɑ̀. Kʋ yɑ ɑ̀ twi, sə ɑ̀ jon lɩ̀ɑ̀ bɑ cʋnɑ wɑ.
43012048	Lìù tə, ʋ nə vɩɡɑ nə, ʋ ɡɑ wɑ̀ ɑ̀ sʋ̀rɑ̀n tə sɛ̀, kʋ mʋ̀ yoo təntə nə wɑ́ bʋ̀rɩ̀ kʋ tíú bʋ̀rɑ̀. Sʋ̀rɑ̀n tə, ɑ̀ nə swɩ̀n tə, nə wɑ́ bʋ̀rɩ̀ ʋ bʋ̀rɑ̀ lʋʋ zɑŋʋ mɑ́ŋɑ́ wɑ.
43012049	Aý nyɩnɑ Yɩɩ nə tʋn nə. Ʋ mʋ̀ nə ken sʋ̀rɑ̀n tə, ɑ̀ nə wɑ́ swɩ̀n, də tətə ɑ̀ nə wɑ́ kɑ̀rɩ̀ ɑ̀ bɩrɩ, ɑ̀ nii wɑ. Kʋ mʋ̀ nə pɩn, ɑ̀ sʋ̀rɑ̀n tə tɑ̀ ɑ̀ tətə fɩrɑ sʋ̀rɑ̀n.
43012050	Yɑ́ ɑ̀ yə̀ə́ də, ɑ̀ nyɩnɑ Yɩɩ nii tə, ʋ nə pɩn nə, nə pɩn mɩɩ tə, kʋ nə bɑ zwɛ̀ ʋ con. Kʋ mʋ̀ nə pɩn, kʋ tə ɑ̀ nə swɩ̀n, kʋ yɩ ɑ̀ swɩ̀n ndə nətʋ tə nə, ɑ̀ nyɩnɑ Yɩɩ nə pɩn nii, sə ɑ̀ swɩ̀n kʋ".
43013001	Də tɩɑ tə nə wɑ̀ pʋrɩ, sə bɑ də́ Pɑkə cɑ̀nɑ̀ tə, Zwezi yɑ̀ dí yɑ́ɑ́ ʋ yə̀ə́ də, ʋ mɑ́ŋɑ́ yí. Ʋ yɑ̀ yə̀ə́ də, ʋ mɛ, sə ʋ yɑ́ lʋʋ kʋ tə, sə ʋ pìí ʋ vɑ ʋ nyɩnɑ Yɩɩ con. Zwezi yɑ̀ sóní ʋ kwɑ lɩ̀ɑ̀ tə, bɑ nə wulə lʋʋ kʋ tə wɑ, yɑ́ ʋ tə sóní bɑ zənzən, ʋ jɑ lɛ.
43013002	Zwezi də ʋ kɑrbɩɑ tə yɑ̀ jə̀ə́ duən nə, bɑ də́ wodiu. Sɩtɑnɑ mʋ̀ yɑ̀ dí yɑ́ɑ́, ʋ kə pubʋŋɑ Zwidɑsə Yisəkɑriyɔtə bɩcɑn wɑ, ʋ nə yɩ Simon bìú, sə ʋ pɑ Zwezi dʋŋɑ jɑ wɑ́.
43013003	Zwezi yɑ̀ yə̀ə́ də, ʋ yɩ ʋ nɑn ʋ nyɩnɑ Yɩɩ con. Yɑ́ ʋ yɩ ʋ pìí ʋ vəli ʋ nyɩnɑ Yɩɩ con. Ʋ yə̀ə́ də, ʋ nyɩnɑ Yɩɩ ken wiən tə mɛ dɩ̀ɑ̀n ʋ jɩɩn wɑ.
43013004	Ʋ dɑ̀ń nyɩ́ ʋ zɑ̀n wodiu tə yuu, ʋ kʋ̀rɩ̀ ɡɑ̀nʋ̀ tə, ʋ nə zʋɑ yuu wɑ, ʋ tún. Kʋ kwɑ nə, ʋ tì pʋ̀pɔ̀̀, ʋ vwɑ ʋ tɑ̀ŋɑ́ nə.
43013005	Kʋ kwɑ nə, ʋ dɑ̀ń twɛ nɩ́ɑ́ ʋ kə tɑsɑʋ wɑ, ʋ ɡɑ wulə ʋ sɩn ʋ kɑrbɩɑ tə nɛɛ. Yɑ́ ʋ jɑ pʋ̀pɔ̀̀ tə, kʋ nə vwə ʋ tɑ̀ŋɑ́ nə, ʋ mɑ pupuɡə tə.
43013006	Ʋ dɑ̀ń mɑ sɩn bɑ nɛɛ tə, ʋ vɑ ʋ yí Simon Piyɛrə. Simon Piyɛrə mɑ swɩ̀n ʋ con, ʋ wʋ́: "N mʋ̀ Yuu-Tiu, n bɑ́ sɩn ɑ̀ mʋ̀ nɛɛ tə!"
43013007	Zwezi mɑ le wɑ́, ʋ wʋ́: "Sɩ́ʋ́n nə n tə yə̀rì kʋ tə, ɑ̀ nə fwɑ tə də̀ń. Yɑ́ n wɑ́ nì kʋ də̀ń, mɑ́ŋɑ́ don wɑ".
43013008	Piyɛrə mɑ swɩ̀n ʋ con, ʋ wʋ́: "Abɑdɑ! N bɑ́ sɩn ɑ̀ mʋ̀ nɛɛ, mɑmɑ!" Zwezi le wɑ́, ʋ wʋ́: "Də ɑ̀ nə wɑ̀ n nɛɛ tə sɩn, n bɑ́ jɑ tori ɑ̀ con".
43013009	Simon Piyɛrə mɑ swɩ̀n ʋ con, ʋ wʋ́: "Yuu-Tiu, kʋ kʋ́ʋ̀ tɑ̀ ɑ̀ nɛɛ cɩcɩ nə, n wɑ́ sɩn, n dɑ̀ń sɩn ɑ̀ jɩ̀ɑ̀n tə, də ɑ̀ yuu tə mɛ".
43013010	Zwezi le wɑ́, ʋ wʋ́: "Lìù tə, ʋ nə swɛ nɩ́ɑ́, ʋ kʋ́ʋ̀ bɑ pɩ̀ɑ̀, sə bɑ swɛ ʋ yɩrɑ tə mɑmɑ, də kʋ nə tɑ̀, ʋ nɛɛ kɑ sɩn. Ʋ yɩrɑ tə mɑmɑ ziən. Ʋ bɩcɑn yɩ nəpon Yɩɩ yɑ́ɑ́ con. Á bɩcɑn yɩ nəpon. Yɑ́ kʋ dɑ̀ń nə tɑ̀ ɑ́ mɑmɑ".
43013011	Ʋ yɑ̀ yə̀ə́ lìù tə, ʋ nə wɑ́ jɑ wɑ́, ʋ pɑ. Kʋ mʋ̀ nə pɩn, ʋ mɑ swɩ̀n də, kʋ tɑ̀ bɑ mɑmɑ bɩcɑn nə yɑ nəpon Yɩɩ yɑ́ɑ́ con.
43013012	Mɑ́ŋɑ́ tə wɑ, Zwezi nə sɩn bɑ nɛɛ tə, ʋ zwɛ̀, ʋ tì ʋ ɡɑnɑn tə, ʋ zʋ, ʋ ɡɑ pìí ʋ vɑ ʋ jə̀ə́ ʋ bwɑ́lɩ́ nə wodiu tə bɩɑn nə. Ʋ dɑ̀ń ɡɑ swɩ̀n bɑ con, ʋ wʋ́: "Á yə̀ə́ kʋ tə, ɑ̀ nə fwɑ ɑbɑ, tə də̀ń, nɑɑɑ?
43013013	Á boŋə nə, ɑ́ wʋ́: 'kɑrnyɩnɑ', nə ɑ̀ yə̀ə́ 'Yuu-Tiu'. Kʋ yɩ cɩ́ɡɑ́ nə, ɑ́ swɩ̀n. Aý yɩ kɑrnyɩnɑ, ɑ̀ ɡɑ yɩ Yuu-Tiu.
43013014	Də ɑ̀ mʋ̀ lìù tə, ɑ̀ nə yɩ Yuu-Tiu, ɑ̀ nə yɩ kɑrnyɩnɑ, ɑ̀ dɑ̀ń nə sɩn ɑ́ nɛɛ, ɑ́ də tətə dɑ̀ń mɛ, sə ɑ́ sɩn duən nɛɛ.
43013015	Kʋ tə ɑ̀ nə fwɑ tə, ɑ̀ fwɑ kʋ, sə kʋ yɑ nyɩnyɩɡɑ, kʋ pɑ ɑbɑ, sə ɑ́ də fwɑ kʋ duən yɩrɑ, ndə ɑ̀ nə fwɑ kʋ ɑ́ yɩrɑ nətʋ.
43013016	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Tʋtʋnbiu bɑ ʋ yuu tíú dwə. Tʋntʋnʋ tə, bɑ nə tʋn, də mɑ bɑ lìù tə, ʋ nə tʋn wɑ́, dwə.
43013017	Sɩ́ʋ́n nə, ɑ́ dɑ̀ń yə̀ə́ kʋ yoo təntə mɑmɑ. Á fwɑ kʋ tə, ɑ̀ nə swɩ̀n ɑ́ con, yɑ́ ɑ́ wɑ́ yɑ̀ pupwən wɑ".
43013018	"Kʋ tɑ̀ ɑ́ mɑmɑ yoo nə ɑ̀ swɩ̀n, ɑ̀ yə̀ə́ lɩ̀ɑ̀ tə, ɑ̀ nə kúrí. Kʋ tə nə pʋ́pʋ́nɩ́ Yɩɩ sɑɡɩ tə wɑ, nii mɛ, sə kʋ sú. Kʋ swɩ̀n, kʋ wʋ́: 'Lìù tə, ɑ̀ mʋ̀ də wɑ nə wulə, nə də́ wodiu tə duən nə, kʋ tíú vəvəri ʋ zɩɡɑ ɑ̀ nə'.
43013019	Aý swɩ̀n kʋ yoo təntə ɑ́ con də, kʋ mɑ́ŋɑ́ tə wɑ̀ yí. Aý pɩ̀ɑ̀, kʋ nə yí, mɑ́ŋɑ́ tə wɑ, sə ɑ́ pɑ cɩ́ɡɑ́ də, ɑ̀ mʋ̀ nə yɩ lìù tə, ɑ̀ nə wulə, wuuu.
43013020	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə, ʋ nə sɛ̀ lìù tə, ɑ̀ nə tʋn, kʋ tíú sɛ̀ ɑ̀ tətə. Yɑ́ lìù nə sɛ̀ nə, kʋ tíú sɛ̀ lìùf1 tə, ʋ nə tʋn nə".
43013021	Zwezi nə swɩ̀n tə sʋ̀rɑ̀n təntə kwɑ nə, ʋ bɩcɑn ɡuɡurə, ʋ ɡɑ swɩ̀n yoo kʋ tə, ʋ bɩrɩ bɑ, ʋ wʋ́: "Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á wɑ lìù don wɑ́ jɑ nə, ʋ pɑ".
43013022	Kɑrbɩɑ tə jə̀ə́, bɑ ywɑ̀ń duən yɛɛ wɑ, də bɑ bwe bɑ tɩ̀ɑ̀n, sə bɑ jə́n, kʋ yɩ wɑ̀ɑ̀ yoo nə Zwezi swɩ̀n.
43013023	Kɑrbɩɑ tə wɑ kɑrbiuf1 tə, Zwezi yɑ̀ nə swə tə, yɑ̀ nə jə̀ə́ ʋ dɑ̀ Zwezi nə.
43013024	Simon Piyɛrə dɑ̀ń mɑ ɡwɛn wɑ́, sə ʋ bwe Zwezi ʋ jə́n kʋ yɩ wɑ̀ɑ̀ nə, ʋ swɩ̀n.
43013025	Kɑrbiu təntə mɑ ɡuni ʋ kə Zwezi con, ʋ ɡɑ bwe wɑ́, ʋ wʋ́: "Yuu-Tiu, kʋ tíú nə yɩ wɑ̀ɑ̀?"
43013026	Zwezi le, ʋ wʋ́: "Kʋ tíú nə yɩ lìù tə, ɑ̀ nə wɑ́ kuli dipɛn kɩkɑʋ zʋŋɑ tə wɑ, ɑ̀ lɩ ɑ̀ pɑ wɑ́". Zwezi dɑ̀ń mɑ tì dipɛn, ʋ kuli zʋŋɑ tə wɑ, ʋ lɩ ʋ pɑ Zwidɑsə Yisəkɑriyɔtə nə, ʋ nə yɩ Simon bìú.
43013027	Mɑ́ŋɑ́ tə, Zwidɑsə nə jon dipɛn kɩkɑʋ tə, də Sɩtɑnɑ zʋɑ ʋ bɩcɑn wɑ. Zwezi mɑ swɩ̀n ʋ con, ʋ wʋ́: "Kʋ tə, n nə pɩ̀ɑ̀, sə n fwɑ tə, fwɑ kʋ lɑlɑ!"
43013028	Lɩ̀ɑ̀ tə, bɑ yɑ̀ nə jə̀ə́ wodiu tə bɩɑn nə lɑdʋɑ tətə yɑ̀ wɑ̀ kʋ tə, Zwezi nə swɩ̀n ʋ con, tə də̀ń lwɑrɩ.
43013029	Kʋ yɩ cɩ́ɡɑ́, Zwidɑsə yɑ̀ nə jə bɑ səbiu lɔ̀ɔ̀ tə. Kʋ mʋ̀ nə pɩn, bɑ wɑ lɩ̀ɑ̀ duən bʋŋɑ də, kʋ yɩ ndə Zwezi tʋn wɑ́, sə ʋ vɑ ʋ yə̀ cɑ̀nɑ̀ tə zɩlɑ, nə ɑ̀ yə̀ə́, sə ʋ pɑ won zʋrɑ tə nə.
43013030	Zwidɑsə nə jon dipɛn kɩkɑʋ tə, mə ʋ kɑ nɑn də nə. Kʋ mɑ́ŋɑ́ tə wɑ, də tɩɑ yí.
43013031	Zwidɑsə nə nɑn tə, kwɑ nə, Zwezi swɩ̀n, ʋ wʋ́: "Sɩ́ʋ́n nə, Ləzwənə-Biuf1 tə dɑ̀ń wɑ́ nɑ dun. Yɑ́ Yɩɩ wɑ́ twɑ́ wɑ́, ʋ bɩrɩ ʋ dun tə.
43013032	Yɩɩ twɑ́ də wɑ́, ʋ bɩrɩ ʋ dun tə, yɑ́ ʋ wɑ́ pɑ ʋ nɑ dun tə, tə nə wulə ʋ mʋ̀ Yɩɩ con. Ʋ wɑ́ pɑ ɑ̀ nɑ tə dun təntə, sɩ́ʋ́n sɩ́ʋ́n.
43013033	Aý bɩɑ-bɑ, ɑ̀ dɑ̀ń yɩ ɑ̀ wulə də ɑbɑ mɑ́ŋɑ́ mɑncɩn wɑ. Kʋ kwɑ nə, ɑ́ wɑ́ pɩ̀ɑ̀ nə. Sɩ́ʋ́n nə, ɑ̀ dɑ̀ń swɩ̀n ɑ́ də con, ndə ɑ̀ nə swɩ̀n Zwifə-bɑ con də, bwɑ́lɩ́ tə, ɑ̀ nə vəli, ɑ́ wɑ̀rɩ̀ lɑ́, ɑ́ vəli.
43013034	Aý pɩn ɑbɑ nii yìə̀n nədʋn: Á swənə duən. Kʋ mɛ, sə ɑ́ sóní duən, ndə ɑ̀ nə sóní ɑbɑ nətʋ.
43013035	Də ɑ́ nə swə duən, mə kʋ wɑ́ twɑ́ nətʋ, lɩ̀ɑ̀ mɑmɑ mɑ lwɑrɩ də, ɑ́ yɑ ɑ̀ mʋ̀ kɑrbɩɑ".
43013036	Kʋ kwɑ nə, Simon Piyɛrə bwe Zwezi, ʋ wʋ́: "Yuu-Tiu, yə̀n nə n vələ?" Zwezi mɑ le wɑ́, ʋ wʋ́: "Bwɑ́lɩ́ tə, ɑ̀ nə vələ, n wɑ̀rɩ̀ ɑ̀ nə n twɑ́, n vəli lɑ́ sɩ́ʋ́n. Mɑ́ŋɑ́ don wɑ nə, n wɑ́ twɑ́ ɑ̀ nə n vɑ".
43013037	Piyɛrə mɑ swɩ̀n, ʋ wʋ́: "Yuu-Tiu, bɛ̀ɛ̀ nə pɩn, ɑ̀ mɑ wɑ̀rɩ̀ n nə ɑ̀ twɑ́, ɑ̀ vəli lɑ́, sɩ́ʋ́n? Aý ken ɑ̀ sírí, sə ɑ̀ tɩ n yɩrɩ".
43013038	Zwezi le wɑ́, ʋ wʋ́: "N ken n sírí cɩ́ɡɑ́ mɑmɑ, sə n tɩ ɑ̀ yɩrɩ? Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: N wɑ́ swɩ̀n də, n yə̀rì nə, nɛɛ bɑtwɑ, də cəbɩʋ tə wɑ̀ kwi".
43014001	Zwezi swɩ̀n ʋ kɑrbɩɑ tə con, ʋ wʋ́: "Á dɑ̀nɑ̀ kɑ́ pɑ ɑ́ bɩcɑn ɡuɡurə. Á kənə ɑ́ wɑɑ Yɩɩ nə, sə ɑ́ kə ɑ́ wɑɑ ɑ̀ də nə.
43014002	Dii dɑ́ɑ́ ɑ̀ nyɩnɑ Yɩɩ sɑ̀ń tə wɑ, ɑ́ nə wɑ̀ɑ́ tə wɑ ɑ́ yɑnɩ. Də dìə̀ yɑ̀ nə tə̀lə́ lɑ́, ɑ̀ yɑ̀ wɑ́ swɩ̀n kʋ ɑ́ con. Aý dɑ̀ń vəli, sə ɑ̀ kwɛn dìə̀ tə, ɑ́ nə wɑ́ yɑ̀ lɑ́, ɑ̀ tún ɑ́ nə.
43014003	Yɑ́ mɑ́ŋɑ́ tə wɑ, ɑ̀ nə vəli, ɑ̀ kwɛn ɑ́ bwɑ́lɩ́, ɑ̀ zwɛ̀, ɑ̀ wɑ́ pìí ɑ̀ bɑ̀ ɑ̀ tì ɑbɑ, ɑ̀ jɑ vɑ ɑ̀ con. Kʋ nətʋ tə dɑ̀ń wɑ́ pɑ ɑ́ də yɑ bwɑ́lɩ́ tə wɑ, ɑ̀ nə wulə.
43014004	Á yə̀ə́ cwəŋə tə, kɑ nə vəli bwɑ́lɩ́ tə, ɑ̀ nə vələ".
43014005	Tomɑ mɑ swɩ̀n ʋ con, ʋ wʋ́: "Yuu-Tiu, nə dɑ̀ń nə yə̀rì bwɑ́lɩ́ tə, n nə vələ tətə. Nə wɑ́ fwɑ nətə, nə mɑ lwɑrɩ kʋ cwəŋə?"
43014006	Zwezi le wɑ́, ʋ wʋ́: "Aý mʋ̀ nə yɩ cwəŋə, ɑ̀ mʋ̀ nə yɩ cɩ́ɡɑ́ tíú, ɑ̀ mʋ̀ nə yɩ mɩɩ. Lìù mɑmɑ wɑ̀rɩ̀ nyɩnɑ Yɩɩ con, ʋ vəli, də ʋ nə wɑ̀ ɑ̀ nə twɑ́.
43014007	Də ɑ́ nə yə̀ə́ nə, ɑ́ yə̀ə́ ɑ̀ nyɩnɑ Yɩɩ də. Yɑ́ sɩ́ʋ́n tətə, ɑ́ yə̀ə́ wɑ́, ɑ́ nɩ wɑ́".
43014008	Filipə mɑ swɩ̀n Zwezi con, ʋ wʋ́: "Yuu-Tiu, bɩrɩ nəbɑ n nyɩnɑ Yɩɩ tə, kʋ cɩcɩ mɛ nəbɑ".
43014009	Zwezi mɑ swɩ̀n Filipə con, ʋ wʋ́: "Filipə, ɑ̀ wulə də ɑbɑ, kʋ dɩɑn kʋ mɛ nətən, yɑ́ n tə yə̀rì nə, nɑɑɑ? Lìù tə, ʋ nə nɩ nə, ʋ nɩ ɑ̀ nyɩnɑ Yɩɩ. Bɛ̀ɛ̀ nə pɩn, n mɑ swɩ̀n də, ɑ̀ bɩrɩ ɑbɑ ɑ̀ nyɩnɑ Yɩɩ?
43014010	N wɑ̀ cɩ́ɡɑ́ pɩn də, ɑ̀ yɑ ɑ̀ wulə də ɑ̀ nyɩnɑ Yɩɩ, yɑ́ ɑ̀ nyɩnɑ Yɩɩ də ɡɑ wulə də nə, nɑɑɑ? Sʋ̀rɑ̀n tə, ɑ̀ nə swɩ̀n ɑ́ con, kʋ tɑ̀ ɑ̀ tətə pubʋŋɑ sʋ̀rɑ̀n. Aý nyɩnɑ Yɩɩ tə, ʋ nə wulə də nə, ʋ mʋ̀ nə tʋŋɑ ʋ tətə tʋtʋnɑn.
43014011	Á mɛ, sə ɑ́ pɑ cɩ́ɡɑ́ də, ɑ̀ nə swɩ̀n, ɑ̀ wʋ́, ɑ̀ wulə də ɑ̀ nyɩnɑ Yɩɩ, yɑ́ ɑ̀ nyɩnɑ Yɩɩ də wulə də nə. Kʋ nə kʋ́ʋ̀ tɑ̀ nətʋ, ɑ́ mɛ, sə ɑ́ pɑ nə cɩ́ɡɑ́, tʋtʋnɑn tə yɩrɩ, ɑ̀ nə tʋŋɑ.
43014012	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Lìù tə, ʋ nə keni ʋ wɑɑ ɑ̀ nə, ʋ də wɑ́ fwɑ tʋtʋnɑn tə, ɑ̀ nə fwɑ. Ʋ wɑ́ fwɑ tʋtʋnɑn, tə nə dwə tə. Aý mʋ̀ dɑ̀ń vəli ɑ̀ nyɩnɑ Yɩɩ con.
43014013	Yɑ́ won tə mɑmɑ, ɑ́ nə wɑ́ twɑ́ də ɑ̀ yɩrɩ tə, ɑ́ lòrì, ɑ̀ wɑ́ tʋn kʋ, sə ɑ̀ nyɩnɑ Yɩɩ wɑ̀nɩ́ ʋ nɑ dun, ɑ̀ mʋ̀ bìú tə yɩrɩ.
43014014	Á nə twɑ́ də ɑ̀ yɩrɩ tə, ɑ́ mɑ lòrì won mɑmɑ, ɑ̀ wɑ́ tʋn kʋ".
43014015	Zwezi kʋ́ʋ̀ swɩ̀n, ʋ súrí, ʋ wʋ́: "Də ɑ́ nə swə nə, ɑ́ wɑ́ zìlí ɑ̀ nii yìə̀n tə.
43014016	Aý wɑ́ lòrì ɑ̀ nyɩnɑ Yɩɩ, sə ʋ pɑ lìù tə, ʋ nə wɑ́ sɑn ɑbɑ, bɑ̀, ʋ yɑ də ɑbɑ, mɑ́ŋɑ́ mɑmɑ, wuuu.
43014017	Kʋ mʋ̀ nə yɩ Yɩɩ-Siŋu tə, kʋ nə bɩrɩ ʋ cɩ́ɡɑ́ tə. Lɩ̀ɑ̀ tə, bɑ nə yɩ lʋʋ nə tɩ bɑ, bɑ wɑ̀rɩ̀ kʋ bɑ nɩ, bɑ mɑ wɑ̀rɩ̀ kʋ bɑ lwɑ̀rɩ̀. Kʋ mʋ̀ nə pɩn, bɑ wɑ̀rɩ̀ kʋ bɑ sɛ̀. Kʋ wulə də ɑ́ mʋ̀, yɑ́ kʋ wɑ́ yɑ̀ də ɑbɑ. Kʋ mʋ̀ nə pɩn, ɑ́ mʋ̀ yə̀ə́ kʋ.
43014018	Aý bɑ́ yɑ́ ɑbɑ ndə bitɑrɑn nə, ɑ̀ wɑ́ pìí ɑ̀ bɑ̀ ɑ́ con.
43014019	Mɑ́ŋɑ́ mɑncɩn wɑ, lɩ̀ɑ̀ tə, bɑ nə yɩ lʋʋ nə tɩ bɑ, bɑ kʋ́ʋ̀ wɑ̀rɩ̀ nə bɑ nɩ. Aý wulə mɩɩ wɑ, yɑ́ ɑ́ də wɑ́ yɑ̀ mɩɩ wɑ. Kʋ mʋ̀ nə pɩn, ɑ́ mʋ̀ wɑ́ nɑ nə.
43014020	Kʋ dɩɩn tə nə, ɑ́ wɑ́ lwɑ̀rɩ̀ də, ɑ̀ mʋ̀ wulə də ɑ̀ nyɩnɑ Yɩɩ. Á mʋ̀ wɑ́ yɑ̀ də nə, ɑ̀ də ɡɑ wɑ́ yɑ̀ də ɑbɑ.
43014021	Lìù tə, ʋ nə tún ɑ̀ nii yìə̀n tə ʋ bɩcɑn wɑ, ʋ ɡɑ zìlí tə nii, kʋ tíú swə nə, cɩ́ɡɑ́ cɩ́ɡɑ́. Aý nyɩnɑ Yɩɩ wɑ́ sóní lìù tə, ʋ nə swə nə. Aý də wɑ́ sóní wɑ́, yɑ́ ɑ̀ wɑ́ bɩrɩ ɑ̀ tɩ̀ɑ̀n wɑ́".
43014022	Ʋ kɑrbiu tə don, bɑ nə boŋə Zwidə, kʋ nə tɑ̀ Zwidɑsə Yisəkɑriyɔtə, mɑ bwe wɑ́, ʋ wʋ́: "Yuu-Tiu, bɛ̀ɛ̀ nə pɩn, n mɑ pɩ̀ɑ̀, sə n bɩrɩ n tɩ̀ɑ̀n nəbɑ, yɑ́ n ɡɑ bɑ́ bɩrɩ n tɩ̀ɑ̀n lɩ̀ɑ̀ tə nə, bɑ nə yɩ lʋʋ nə tɩ?"
43014023	Zwezi le wɑ́, ʋ wʋ́: "Lìù tə, ʋ nə swə nə, ʋ wɑ́ zìlí ɑ̀ sʋɡʋ tə nii. Yɑ́ ɑ̀ nyɩnɑ Yɩɩ wɑ́ sóní wɑ́. Aý mʋ̀ də ɑ̀ nyɩnɑ Yɩɩ mɛ dɑ̀ń wɑ́ bɑ̀ ʋ con, nə yɑ də wɑ́.
43014024	Lìù tə, ʋ nə bɑ nə swə, ʋ bɑ ɑ̀ sʋ̀rɑ̀n tə nii zìlí. Kʋ tə ɑ́ nə nə̀ń də, ɑ̀ swɩ̀n nətən, kʋ tɑ̀ ɑ̀ tətə sʋɡʋ. Kʋ yɩ kʋ nɑn ɑ̀ nyɩnɑ Yɩɩ con, ʋ nə tʋn nə.
43014025	Aý swɩ̀n kʋ yoo təntə ɑ́ con də, ɑ̀ tə wulə də ɑbɑ.
43014026	Lìù tə, ʋ nə wɑ́ sɑn ɑbɑ, ɑ̀ nyɩnɑ Yɩɩ nə wɑ́ twɑ́ də ɑ̀ yɩrɩ tə, ʋ tʋn, kʋ mʋ̀ nə yɩ Yɩɩ-Siŋu tə. Kʋ nə twi, kʋ mʋ̀ nə wɑ́ kɑ̀rɩ̀ ɑbɑ yoo mɑmɑ. Yɑ́ kʋ wɑ́ lìí ɑbɑ yìə̀n tə mɑmɑ, ɑ̀ nə swɩ̀n ɑ́ con.
43014027	Aý yɑ́ bɩcɑn sìə́ də ɑbɑ, ɑ̀ pɩn ɑbɑ ɑ̀ tətə bɩcɑn sìə́ tə. Bɩcɑn sìə́ tə, ɑ̀ nə pɩn ɑbɑ, kʋ tɑ̀ ndə bɩcɑn sìə́ tə nə, lɩ̀ɑ̀ tə, bɑ nə yɩ lʋʋ nə tɩ bɑ, nə pɩn nətʋ. Á dɑ̀nɑ̀ kɑ́ pɑ ɑ́ bɩcɑn ɡuɡurə, ɑ́ dɑ̀nɑ̀ kɑ́ pɑ fən jɑ ɑbɑ.
43014028	Á nì, də ɑ̀ nə swɩ̀n ɑ́ con, ɑ̀ wʋ́: Aý vìrí yɑ́ ɑ̀ wɑ́ pìí ɑ̀ bɑ̀ ɑ́ con. Də ɑ́ nə swə nə, ɑ́ pùə́ mɛ, sə kɑ poli, ɑ̀ nə vələ ɑ̀ nyɩnɑ Yɩɩ con, tə yɩrɩ. Cɩ́ɡɑ́, ɑ̀ nyɩnɑ Yɩɩ nə dwə nə.
43014029	Aý swɩ̀n tə yìə̀n təntə ɑ́ con sɩ́ʋ́n nə də, tə mɑ́ŋɑ́ tə wɑ̀ yí, sə kʋ pɑ mɑ́ŋɑ́ tə wɑ, tə nə yí, sə ɑ́ pɑ cɩ́ɡɑ́ ɑ̀ sʋɡʋ tə nə.
43014030	Lʋʋ kʋ tə pɩ̀ʋ́f1 tə mɑ bɩ̀ɑ̀n. Yɑ́ ʋ bɑ dɩ̀ɑ̀n mɑmɑ jə ɑ̀ mʋ̀ yuu wɑ. Kʋ mʋ̀ nə pɩn, ɑ̀ kʋ́ʋ̀ bɑ́ pìí ɑ̀ swɩ̀n ɑ́ con zənzən.
43014031	Yɑ́ kʋ mɛ, sə lɩ̀ɑ̀ tə, bɑ nə yɩ lʋʋ nə tɩ bɑ, lwɑ̀rɩ̀ də, ɑ̀ swə ɑ̀ nyɩnɑ Yɩɩ, yɑ́ ɑ̀ ɡɑ tʋŋɑ nətʋ tə, ʋ nə pɩn nə nii, sə ɑ̀ tʋn. Á zɑŋɑ yɩɩ nə, sə nə vìí bwɑ́lɩ́ kʋ tə wɑ".
43015001	Zwezi kʋ́ʋ̀ swɩ̀n, ʋ súrí lɑ́, ʋ wʋ́: "Aý mʋ̀ nə yɩ cɩ́ɡɑ́ cɩ́ɡɑ́ divɛn tɩ̀ʋ́. Yɑ́ ɑ̀ nyɩnɑ Yɩɩ tə dɑ̀ń nə yɩ kʋ tíú.
43015002	Nɑɑ mɑmɑ nə wulə ɑ̀ yɩrɑ, kɑ nə bɑ bɩɑ zɩŋɑ, ʋ yɑ̀ɑ́ ɡwəŋə kɑ, ʋ lɩ. Yɑ́ nɑɑ tə mɑmɑ, kɑ nə zɩŋɑ bɩɑ, ʋ yɑ̀ɑ́ tɑ́ kɑ, sə kɑ kwɛn kɑ zɩn bɩɑ zənzən, kɑ súrí lɑ́.
43015003	Kɑ̀rɑ̀ tə, ɑ̀ nə kɑ̀rɩ̀ ɑbɑ, kɑ dí yɑ́ɑ́, kɑ pɩ̀rɩ̀ ɑ́ bɩcɑn tə Yɩɩ yɑ́ɑ́ con.
43015004	Á dɑ̀ń mɑrɑ ɑ̀ yɩrɑ, ndə ɑ̀ nə mɑrɩ ɑ́ yɩrɑ nətʋ. Tɩ̀ʋ́ nɑɑ wɑ̀rɩ̀ bɩɑ kɑ zɩŋɑ kɑ tɩ̀ɑ̀n nə, də kɑ nə wɑ̀ tɩ̀ʋ́ tə dəkuu yɩrɑ mɑrɩ. Mə nətʋ ɑ́ də wɑ̀rɩ̀ bɩɑ ɑ́ zɩŋɑ ɑ́ tɩ̀ɑ̀n nə, də ɑ́ nə wɑ̀ ɑ̀ yɩrɑ mɑrɩ.
43015005	Aý mʋ̀ yɩ ndə divɛn tɩ̀ʋ́ dəkuu nə, ɑ́ mʋ̀ dɑ̀ń nə yɩ kʋ nɛɛ tə. Nɑɑ tə kɑ nə mɑrɩ ɑ̀ yɩrɑ, ɑ̀ də ɡɑ mɑrɩ kɑ yɩrɑ, kɑ yɑ̀ɑ́ zən bɩɑ zənzən. Á wɑ̀rɩ̀ won mɑmɑ ɑ́ fwɑ, də ɑ̀ nə tə̀lə́ də ɑbɑ.
43015006	Lìù tə, ʋ nə wɑ̀ ɑ̀ yɩrɑ mɑrɩ, ʋ yɩ ndə tɩ̀ʋ́ tə nɑɑ nə, bɑ nə ɡwəŋə bɑ dʋɡʋ. Yɑ́ kɑ wɑ́ kʋ̀. Kʋ kwɑ nə, bɑ wɑ́ pɛ̀ kɑ dɛɛ tə wɑkʋrɑn təntə, bɑ kə mən wɑ, sə tə də́.
43015007	Də ɑ́ nə mɑrɩ ɑ̀ yɩrɑ, yɑ́ ɑ̀ sʋ̀rɑ̀n tə də ɡɑ wulə ɑ́ bɩcɑnɩ wɑ, ɑ́ lwərə kʋ tə mɑmɑ, ɑ́ nə pɩ̀ɑ̀, yɑ́ ɑ́ wɑ́ nɑ kʋ.
43015008	Á nə zɩn bɩɑ zənzən, ɑ́ mɑ bɩrɩ də, ɑ́ yɑ ɑ̀ kɑrbɩɑ, kʋ mʋ̀ nə wɑ́ pɑ dun ɑ̀ nyɩnɑ Yɩɩ nə.
43015009	Aý swə ɑbɑ, ndə ɑ̀ nyɩnɑ Yɩɩ nə sóní nə nətʋ. Á dɑ̀ń pɩɑn ɑ̀ sonu tə yɑ ɑ́ wɑɑ.
43015010	Də ɑ́ nə zìlí ɑ̀ nii yìə̀n tə, ɑ̀ sonu tə wɑ́ yɑ̀ ɑ́ wɑɑ. Mə nətʋ nə ɑ̀ də zìlí ɑ̀ nyɩnɑ Yɩɩ nii, yɑ́ ʋ sonu tə ɡɑ wulə ɑ̀ wɑɑ.
43015011	Aý swɩ̀n kʋ nətʋ tə ɑ́ con, sə kʋ pɑ ɑ̀ pupwən tə yɑ də ɑbɑ. Yɑ́ kʋ wɑ́ pɑ ɑ́ pupwən tə yɑ cɩ́ɡɑ́ cɩ́ɡɑ́ pupwən.
43015012	Á nəŋə, ɑ̀ nii yìə̀n nə, ɑ̀ nə pɩn ɑbɑ: Á swənə duən, ndə ɑ̀ nə sóní ɑbɑ nətʋ.
43015013	Lìù mɑmɑ con, sonu don kʋ́ʋ̀ tə̀lə́ kʋ, də nə dwə lìù nə tì ʋ mɩɩ, ʋ mɑ lɑ́rɩ́ ʋ dɑbɑrɑ mɩɑ yuu nə.
43015014	Á yɑ ɑ̀ dɑbɑrɑ, də ɑ́ nə fwɑ kʋ tə, ɑ̀ nə pɩn nii, sə ɑ́ fwɑ.
43015015	Aý kʋ́ʋ̀ bɑ́ bon ɑbɑ tʋtʋnbɩɑ. Tʋtʋnbiu yə̀rì kʋ tə, ʋ tʋtʋnyɩnɑ tə nə fwɑ. Aý pɩn ɑ́ lwɑrɩ kʋ tə mɑmɑ, ɑ̀ nyɩnɑ Yɩɩ nə bɩrɩ nə. Kʋ mʋ̀ nə pɩn, ɑ̀ dɑ̀ń boŋə ɑbɑ ɑ̀ dɑbɑrɑ.
43015016	Aý mʋ̀ nə kúrí ɑbɑ, ɑ́ mʋ̀ nə wɑ̀ nə kúrí. Aý mʋ̀ nə pɩn nii ɑbɑ, sə ɑ́ vɑ ɑ́ zɩn bɩɑ. Á bɩɑ tə mɛ, sə bɑ yɑ lɑ́, wuuu. Yɑ́ won tə mɑmɑ, ɑ́ nə twɑ́ də ɑ̀ yɩrɩ tə, ɑ́ mɑ lòrì ɑ̀ nyɩnɑ Yɩɩ con, ʋ wɑ́ pɑ kʋ ɑbɑ.
43015017	Aý nii tə, ɑ̀ nə pɩn ɑbɑ, kʋ yɩ, sə ɑ́ sóní duən".
43015018	Zwezi kʋ́ʋ̀ swɩ̀n, ʋ súrí lɑ́: "Də lɩ̀ɑ̀ tə, bɑ nə yɩ lʋʋ nə tɩ bɑ, nə dʋŋɑ ɑbɑ, ɑ́ mɛ, sə ɑ́ lwɑrɩ də, bɑ dí yɑ́ɑ́ bɑ dʋ́n ɑ̀ tətə.
43015019	Də ɑ́ yɑ̀ nə yɩ lɩ̀ɑ̀ tə, lʋʋ nə tɩ ɑbɑ, bɑ yɑ̀ wɑ́ sóní ɑbɑ, ɑ́ nə yɩ bɑ mʋ̀ lɩ̀ɑ̀ tə yɩrɩ. Aý kúrí ɑbɑ, ɑ̀ vɑn ɑ̀ lɩ bɑ wɑɑ, ɑ́ tɑ̀ bɑ mʋ̀ wɑɑ lɩ̀ɑ̀. Kʋ mʋ̀ nə pɩn, bɑ bɑ ɑbɑ swə.
43015020	Á lie ɑ́ tɩ̀ɑ̀n də sʋɡʋ tə, ɑ̀ nə swɩ̀n ɑ́ con: Tʋtʋnbiu bɑ ʋ tʋtʋnyɩnɑ dwə. Də bɑ nə fɩfɩn nə, bɑ wɑ́ fɩfɩn ɑ́ də. Bɑ nə zìlí ɑ̀ sʋɡʋ tə nii, bɑ wɑ́ zìlí ɑ́ də sʋɡʋ tə nii.
43015021	Bɑ yə̀rì lìù tə, ʋ nə tʋn nə. Kʋ mʋ̀ nə pɩn, bɑ wɑ́ fwɑ tə yìə̀n təntə mɑmɑ ɑ́ yɩrɑ, ɑ̀ mʋ̀ yɩrɩ nə.
43015022	Bɑ yuu yɑ̀ bɑ́ jə cʋnɑ, də ɑ̀ yɑ̀ nə wɑ̀ twi, də ɑ̀ yɑ̀ nə wɑ̀ bɑ con swɩ̀n. Yɑ́ sɩ́ʋ́n nə, bɑ kʋ́ʋ̀ wɑ̀rɩ̀ bɑ swɩ̀n də, bɑ yə̀rì bɑ cʋnɑ yoo.
43015023	Lìù tə, ʋ nə dʋŋɑ nə, ʋ dʋŋɑ ɑ̀ nyɩnɑ Yɩɩ də.
43015024	Də ɑ̀ yɑ̀ nə wɑ̀ tʋtʋnɑn tʋn, bɑ tətəŋi wɑ, lìù don nə wɑ̀ tə yiri ʋ tʋn, bɑ yuu yɑ̀ bɑ cʋnɑ jə. Sɩ́ʋ́n nə, bɑ nɩ tʋtʋnɑn təntə, bɑ ɡɑ tə dʋŋɑ nə, bɑ dʋŋɑ ɑ̀ nyɩnɑ Yɩɩ də.
43015025	Kʋ yɩ nətʋ, sə kʋ pɑ tə nə pʋ́pʋ́nɩ́ bɑ Yɩɩ sɑɡɩ tə wɑ, nii sú. Kʋ pʋ́pʋ́nɩ́, kʋ wʋ́: 'Bɑ dʋŋɑ nə, yɑ́ kʋ bɑ də̀ń jə'.
43015026	Aý wɑ́ pɑ, ɑ̀ nyɩnɑ Yɩɩ pɑ lìù tə, ʋ nə wɑ́ sɑn ɑbɑ, bɑ̀ ɑ́ con. Ʋ mʋ̀ lìù təntə nə yɩ Yɩɩ-Siŋu tə. Ʋ yɩ ʋ nɑn ɑ̀ nyɩnɑ Yɩɩ con. Ʋ mʋ̀ nə wɑ́ bɩrɩ ɑbɑ cɩ́ɡɑ́ tə, ʋ ɡɑ wɑ́ swɩ̀n ɑ̀ yoo.
43015027	Á də yɩn də nə, kʋ jɩjʋ mɑmɑ. Kʋ mʋ̀ nə pɩn, ɑ́ də wɑ́ swɩ̀n ɑ̀ yoo, ɑ́ bɩrɩ".
43016001	Zwezi kʋ́ʋ̀ swɩ̀n ʋ súrí lɑ́, ʋ wʋ́: "Aý dí yɑ́ɑ́, ɑ̀ swɩ̀n yìə̀n təntə ɑ́ con, sə tə mɑ́ŋɑ́ nə yí, ɑ́ dɑ̀nɑ̀ kɑ́ pìí ɑ́ kə ɑ́ kwɑ, ɑ́ yɑ́ nə.
43016002	Bɑ wɑ́ dɩŋɩ ɑbɑ, bɑ lɩ Zwifə-bɑ jə́rə́ dii tə wɑ. Mɑ́ŋɑ́ don tətə wɑ́ bɑ̀, lìù tə mɑmɑ, ʋ nə wɑ̀nɩ́ ʋ ɡʋ ɑbɑ, ʋ tə wɑ́ bʋ́n də, kʋ yɩ yozəŋu nə, ʋ fwɑ ʋ pɑ Yɩɩ nə.
43016003	Bɑ wɑ̀ nə yəni, bɑ ɡɑ wɑ̀ ɑ̀ nyɩnɑ Yɩɩ yəni. Kʋ mʋ̀ nə pɩn, bɑ wɑ́ fwɑ nətʋ.
43016004	Aý swɩ̀n kʋ nətʋ tə ɑ́ con, sə kʋ mɑ́ŋɑ́ nə yí, sə ɑ́ pìí ɑ́ lìí ɑ́ tɩ̀ɑ̀n də, ɑ̀ dí yɑ́ɑ́ ɑ̀ swɩ̀n kʋ ɑ́ con. Aý wɑ̀ kʋ yoo təntə swɩ̀n ɑ́ con, kʋ jɩjʋ tə mɑmɑ, ɑ̀ yɑ̀ nə tə wulə də ɑbɑ tə yɩrɩ".
43016005	Zwezi kʋ́ʋ̀ swɩ̀n, ʋ súrí lɑ́, ʋ wʋ́: "Sɩ́ʋ́n nə, ɑ̀ pìí ɑ̀ vələ lìù tə con, ʋ nə tʋn nə. Yɑ́ ɑ́ lɑdʋɑ tətə bɑ nə bwe, sə ʋ jə́n, ɑ̀ vələ yə̀n.
43016006	Aý nə swɩ̀n kʋ nətʋ tə ɑ́ con, kʋ mʋ̀ nə pɩn, ɑ́ pùə́ cʋ̀ɡɑ̀ zənzən.
43016007	Kʋ ɡɑ yɩ cɩ́ɡɑ́ nə, ɑ̀ swɩ̀n ɑ́ con. Aý nə vìí, kʋ mʋ̀ nə wɑ́ sɑn ɑbɑ. Də ɑ̀ nə wɑ̀ vìí, lìù tə, ʋ nə wɑ́ bɑ̀ ʋ sɑn ɑbɑ, bɑ́ bɑ̀. Yɑ́ ɑ̀ nə vìí, ɑ̀ wɑ́ pɑ ʋ bɑ̀ ɑ́ con.
43016008	Mɑ́ŋɑ́ tə wɑ, ʋ mʋ̀ lìù tə, ʋ nə wɑ́ sɑn ɑbɑ, nə twi. Ʋ wɑ́ bɩrɩ lɩ̀ɑ̀ tə, bɑ nə yɩ lʋʋ nə tɩ bɑ, cʋnɑ nə yɩ nətʋ, kʋ tə nə yɩ Yɩɩ cɩ́ɡɑ́ tə, də nətʋ, Yɩɩ nə wɑ́ bʋ̀rɩ̀ lɩ̀ɑ̀ bʋ̀rɑ̀.
43016009	Bɑ wɑ̀ bɑ wɑɑ ken ɑ̀ nə. Kʋ mʋ̀ nə pɩn, bɑ dwɛ́ duən bɑ cʋnɑ tə yoo wɑ.
43016010	Aý vələ ɑ̀ nyɩnɑ Yɩɩ con, yɑ́ ɑ́ kʋ́ʋ̀ bɑ́ pìí ɑ́ nɑ nə. Kʋ mʋ̀ nə pɩn, bɑ dwɛ́ duən Yɩɩ cɩ́ɡɑ́ tə yoo wɑ.
43016011	Yɩɩ dí yɑ́ɑ́ ʋ bʋ̀rɩ̀ lʋʋ kʋ tə pɩ̀ʋ́f1 tə bʋ̀rɑ̀. Kʋ mʋ̀ nə pɩn, bɑ dwɛ́ duən Yɩɩ bʋ̀rɑ̀ tə yoo wɑ.
43016012	Aý tə jə yìə̀n duən zənzən, sə ɑ̀ swɩ̀n ɑ́ con. Á dɑ̀ń nə tə wɑ̀rɩ̀ tə ɑ́ jɑnɩ.
43016013	Mɑ́ŋɑ́ tə, Yɩɩ-Siŋu tə, kʋ nə bɩrɩ cɩ́ɡɑ́ tə, nə twi, kʋ mʋ̀ nə wɑ́ bɩrɩ ɑbɑ Yɩɩ cɩ́ɡɑ́ tə mɑmɑ. Kʋ bɑ́ swɩ̀n kʋ tətə sʋ̀rɑ̀n. Kʋ yɑ yìə̀n tə mɑmɑ, kʋ nə dí yɑ́ɑ́ kʋ nì, də tə wɑ́ bɑ̀ nə kʋ wɑ́ swɩ̀n kʋ bɩrɩ ɑbɑ.
43016014	Kʋ wɑ́ jon kʋ tə nə yɑ ɑ̀ mʋ̀ nyiən, kʋ swɩ̀n kʋ bɩrɩ ɑbɑ. Yɑ́ kʋ dɑ̀ń wɑ́ pɑ, ɑ̀ nɑ dun.
43016015	Won tə mɑmɑ, ɑ̀ nyɩnɑ Yɩɩ nə jə, kʋ yɑ ɑ̀ də nyiən. Kʋ mʋ̀ nə pɩn, ɑ̀ mɑ swɩ̀n ɑ́ con də, Yɩɩ-Siŋu tə wɑ́ jon kʋ tə nə yɑ ɑ̀ mʋ̀ nyiən, kʋ swɩ̀n kʋ bɩrɩ ɑbɑ".
43016016	Zwezi kʋ́ʋ̀ swɩ̀n, ʋ súrí lɑ́, ʋ wʋ́: "[Aý mʋ̀ vəli ɑ̀ nyɩnɑ Yɩɩ con.] Kʋ wɑ́ fwɑ mɑncɩn, də ɑ́ kʋ́ʋ̀ wɑ̀rɩ̀ nə ɑ́ nɩ. Kʋ kwɑ nə mɑncɩn, də ɑ́ kʋ́ʋ̀ wɑ́ pìí ɑ́ nɑ nə".
43016017	Zwezi kɑrbɩɑ tə duən dɑ̀ń swɩ̀n duən con, bɑ wʋ́: "Bɛ̀ɛ̀ nə ʋ pɩ̀ɑ̀, sə ʋ swɩ̀n nə con də, ʋ mʋ̀ wɑ́ vɑ ʋ nyɩnɑ Yɩɩ con? Yɑ́ kʋ wɑ́ fwɑ mɑncɩn, də nə kʋ́ʋ̀ wɑ̀rɩ̀ wɑ́ nə nɩ. Kʋ kwɑ nə mɑncɩn, nə kʋ́ʋ̀ wɑ́ pìí, nə nɑ wɑ́?"
43016018	Ʋ kɑrbɩɑ tə swɩ̀n, bɑ wʋ́: "Zwezi nə swɩ̀n nə con də, mɑ́ŋɑ́ mɑncɩn, nə bɑ pìí nə nɑ wɑ́, kʋ nətʋ tə də̀ń yɑ bɛ̀ɛ̀? Nə yə̀rì kʋ tə, ʋ nə pɩ̀ɑ̀, sə ʋ swɩ̀n".
43016019	Zwezi yɑ̀ yə̀ə́ də, bɑ pɩ̀ɑ̀ bɑ bwe wɑ́ kʋ də̀ń nə. Ʋ dɑ̀ń mɑ swɩ̀n bɑ con, ʋ wʋ́: "Aý swɩ̀n kʋ ɑ́ con də, kʋ wɑ́ fwɑ mɑncɩn, də ɑ́ kʋ́ʋ̀ wɑ̀rɩ̀ nə ɑ́ nɩ. Kʋ kwɑ nə mɑncɩn, ɑ́ kʋ́ʋ̀ wɑ́ pìí, ɑ́ nɑ nə. Kʋ mʋ̀ də̀ń nə nə, ɑ́ bwe duən, nɑɑɑ?
43016020	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Á wɑ́ kwi, ɑ́ pùə́ cʋ̀ɡʋ̀, yɑ́ lɩ̀ɑ̀ tə, bɑ nə yɩ lʋʋ nə tɩ, bɑ mʋ̀ ɡɑ wulə bɑ jwɛ. Pucʋnɩ wɑ̀ yí ɑbɑ, yɑ́ ɑ́ pucʋnɩ tə wɑ́ lwɑ̀ń, kʋ jì pupwən.
43016021	Kʋ yɩ ndə mɑ́ŋɑ́ tə, kɑn nə pɩ̀ɑ̀ ʋ lʋrɑ, kʋ nə yɑ cɑ̀n kʋ nə pɑ wɑ́ nətʋ. Yɑ́ mɑ́ŋɑ́ tə, ʋ nə lʋrɩ bisɩmɑɑ tə, kʋ kwɑ nə, ʋ yɑ̀ɑ́ sú də pupwən, ʋ nə lʋrɩ ləzwənə, ʋ kə lʋʋ wɑ tə yɩrɩ. Kʋ mʋ̀ nə pɩn, ʋ yɑ̀ɑ́ swɛ̀ɛ́ ʋ cɑ̀n tə yoo.
43016022	Mə kʋ yɩ nətʋ ɑ́ də con. Á wulə cɑ̀n wɑ sɩ́ʋ́n, yɑ́ ɑ̀ wɑ́ pìí ɑ̀ nɑ ɑbɑ. Kʋ mɑ́ŋɑ́ tə wɑ, ɑ́ dɑ̀ń wɑ́ yɑ̀ pupwən wɑ. Yɑ́ lìù mɑmɑ ɡɑ bɑ́ wɑ̀nɩ́ ʋ cɩ̀ ɑ́ pupwən tə yɑ́ɑ́ nə.
43016023	Kʋ dɩɩn təntə nə, ɑ́ kʋ́ʋ̀ bɑ́ bwe nə yoo mɑmɑ. Cɩ́ɡɑ́ mɑmɑ, ɑ̀ mʋ̀ nə swɩ̀n kʋ ɑ́ con: Won tə mɑmɑ, ɑ́ nə wɑ́ lòrì ɑ̀ nyɩnɑ Yɩɩ con, ʋ wɑ́ pɑ kʋ ɑbɑ, ɑ̀ mʋ̀ yɩrɩ.
43016024	Də zə̀n mɑmɑ, ɑ́ tə wɑ̀ ɑ̀ yɩrɩ tə nə twɑ́ ɑ́ lòrì won mɑmɑ. Á lwərə, yɑ́ ɑ́ wɑ́ nɑ, sə kʋ pɑ ɑ́ pupwən tə sú.
43016025	Aý twɑ́ də zwɑnsɩsɑrɩ, ɑ̀ mɑ swɩ̀n yìə̀n tə tə ɑ́ con. Mɑ́ŋɑ́ bɩ̀ɑ̀n, ɑ̀ nə kʋ́ʋ̀ bɑ́ twɑ́ də zwɑnsɩsɑrɩ, ɑ̀ mɑ swɩ̀n ɑ́ con. Aý dɑ̀ń wɑ́ bɩrɩ ɑbɑ kʋ tə mɑmɑ, kʋ nə yɩ ɑ̀ nyɩnɑ Yɩɩ yoo, nəpon nəpon.
43016026	-
43016027	Mɑ́ŋɑ́ təntə nə yí, ɑ́ wɑ́ twɑ́ də ɑ̀ yɩrɩ tə, ɑ́ mɑ lòrì ɑ̀ nyɩnɑ Yɩɩ con. Kʋ tɑ̀ ɑ̀ pɩ̀ɑ̀ ɑ̀ swɩ̀n də, ɑ̀ wɑ́ lòrì ɑ̀ nyɩnɑ Yɩɩ ɑ̀ pɑ ɑbɑ. Aý nyɩnɑ Yɩɩ tətə swə ɑbɑ, ɑ́ nə swə nə, ɑ́ ɡɑ pɑ cɩ́ɡɑ́ də, ɑ̀ yɑ ɑ̀ nɑn ʋ con tə yɩrɩ.
43016028	Aý yɑ ɑ̀ nɑn ɑ̀ nyɩnɑ Yɩɩ con, ɑ̀ bɑ̀ lʋʋ wɑ. Sɩ́ʋ́n nə, ɑ̀ kʋ́ʋ̀ nɑŋɑ lʋʋ wɑ, ɑ̀ vələ ɑ̀ nyɩnɑ Yɩɩ con".
43016029	Ʋ kɑrbɩɑ tə dɑ̀ń mɑ swɩ̀n ʋ con, bɑ wʋ́: "Á nəŋə, kʋ nə sɩ́ʋ́n nə, n dɑ̀ń swɩ̀n nəpon nəpon nə con. N kʋ́ʋ̀ bɑ zwɑnsɩsɑrɩ nə twɑ́, n mɑ swɩ̀n nə con.
43016030	Sɩ́ʋ́n nə, nə dɑ̀ń yə̀ə́ də, n yə̀ə́ yìə̀n tə mɑmɑ, yɑ́ n bɑ́ pɩ̀ɑ̀, sə bɑ bwe mʋ́ bwiə. Kʋ mʋ̀ nə pɩn, nə mɑ pɑ cɩ́ɡɑ́ də, n nɑn Yɩɩ con".
43016031	Zwezi mɑ swɩ̀n, ʋ wʋ́: "Sɩ́ʋ́n nə, ɑ́ dɑ̀ń pɩn cɩ́ɡɑ́, nɑɑɑ?
43016032	Á nəŋə, mɑ́ŋɑ́ don bɩ̀ɑ̀n, kɑ yí kɑ zwɛ̀ tətə. Á wɑ́ dəri ɑ́ jɛ́n duən yɑ́ɑ́ nə. Á lìù mɑmɑ wɑ́ pɩ̀ɑ̀ bwɑ́lɩ́ ʋ vɑ. Á wɑ́ yɑ́ ɑ̀ cɩcɩ. Kʋ mɑ́ŋɑ́ tə wɑ, ɑ̀ ɡɑ tɑ̀ ɑ̀ cɩcɩ. Aý nyɩnɑ Yɩɩ wulə də nə.
43016033	Aý swɩ̀n kʋ nətʋ tə ɑ́ con, sə kʋ pɑ ɑ́ yɑ bɩcɑn sìə́ wɑ, ɑ̀ mʋ̀ də ɑ́ mʋ̀ nimɑrʋ tə yɩrɩ. Á wɑ́ də́ cɑ̀n lʋʋ kʋ tə wɑ. Á dɑ̀ń nə dɑŋɑ ɑ́ bɩcɑn, ɑ̀ mʋ̀ dí dɩ̀ɑ̀n lʋʋ yuu wɑ".
43017001	Zwezi nə swɩ̀n kʋ nətʋ tə, ʋ zwɛ̀, ʋ zɩ̀n ʋ yɑ́ɑ́, ʋ kə yɩɩ nə, ʋ ɡɑ swɩ̀n, ʋ wʋ́: "Aý nyɩnɑ Yɩɩ, mɑ́ŋɑ́ yí. Pɑ ɑ̀ mʋ̀, n bìú tə nɑ dun. Sə n bìú tə də wɑ̀nɩ́ ʋ bɩrɩ n dun tə.
43017002	N ken dɩ̀ɑ̀n nə cwəŋə n bìú tə jɩɩn wɑ, sə ʋ yɑ ləzwənə mɑmɑ yuu wɑ, sə ʋ wɑ̀nɩ́ ʋ pɑ mɩɩ tə, kʋ nə bɑ zwɛ̀ n mʋ̀ con, lɩ̀ɑ̀ tə mɑmɑ nə, n nə pɩn wɑ́.
43017003	Mɩɩ tə, kʋ nə bɑ zwɛ̀, tə nə yɑ, sə bɑ lwɑrɩ, n mʋ̀ Yɩɩ nədʋ tə, n nə yɩ cɩ́ɡɑ́, də lìù tə n nə tʋn tə, kʋ mʋ̀ nə yɩ Zwezi-Kərisə.
43017004	Aý pɩn, n nɑ dun tɩɑ yuu yəbə. Aý tʋn n tʋtʋŋɩ tə, n nə pɩn nə, sə ɑ̀ tʋn tə, ɑ̀ zwɛ̀.
43017005	Aý yɑ̀ jə̀ə́ n səpuni nə dun wɑ, də lʋʋ nə tə wɑ̀ fwɑ. Aý nyɩnɑ Yɩɩ, sɩ́ʋ́n nə, n dɑ̀ń pɑ, sə ɑ̀ pìí ɑ̀ nɑ ɑ̀ dun təntə n səpuni nə.
43017006	Ləzoni tə, bɑ nə yɩ lʋʋ nə tɩ bɑ, n tì bɑ wɑ lɩ̀ɑ̀, n pɑ nə. Aý pɩn, bɑ lwɑ̀rɩ̀ n mʋ̀ Yɩɩ. Bɑ yɑ̀ yɩ n mʋ̀ nə tɩ, bɑ zìlí n sʋɡʋ tə nii.
43017007	Bɑ dɑ̀ń lwɑrɩ də, won tə mɑmɑ, n nə pɩn nə yɩ kʋ nɑn n con.
43017008	Sʋ̀rɑ̀n tə, n nə pɩn nə, ɑ̀ swɩ̀n tə bɑ con, yɑ́ bɑ ɡɑ sɛ̀, bɑ jon tə. Bɑ lwɑrɩ də, ɑ̀ cɩ́ɡɑ́ nɑn n mʋ̀ con, bɑ ɡɑ pɑ cɩ́ɡɑ́ də, kʋ yɩ n mʋ̀ nə tʋn nə.
43017009	Aý lòrì mʋ́ ɑ̀ pɩn bɑ. Aý bɑ mʋ̀ lòrì lɩ̀ɑ̀ tə, bɑ nə yɩ lʋʋ nə tɩ bɑ, yɩrɩ. Kʋ yɩ ɑ̀ lòrì mʋ́ lɩ̀ɑ̀ tə yɩrɩ, n nə pɩn nə, bɑ nə yɩ n mʋ̀ nyiən.
43017010	Won tə mɑmɑ, kʋ nə yɩ ɑ̀ mʋ̀ nyiən, kʋ yɩ n mʋ̀ nyiən. Kʋ tə ɡɑ nə yɩ n mʋ̀ nyiən, kʋ yɩ ɑ̀ də nyiən. Yɑ́ bɑ mʋ̀ lɩ̀ɑ̀ təntə, bɑ nə yɩ n mʋ̀ nyiən, nə bɩrɩ ɑ̀ dun tə.
43017011	Aý mʋ̀ kʋ́ʋ̀ tə̀lə́ lʋʋ wɑ. Bɑ mʋ̀ tə ɡɑ wulə lʋʋ wɑ. Aý mʋ̀ wɑ́ bɑ̀ n con. Aý nyɩnɑ Yɩɩ, n bɑ mɑn don jɑ. N pɩn nə n yɩrɩ tə. Aý twɑ́ n yɩrɩ təntə dɩ̀ɑ̀n tə nə, ɑ̀ cɩ̀ n lɩ̀ɑ̀ tə nə. Pɑ, sə bɑ yɑ nədʋ, ndə ɑ̀ mʋ̀ də mʋ́ nə yɩ nədʋ nətʋ.
43017012	Mɑ́ŋɑ́ tə, ɑ̀ nə yɩn də bɑ, ɑ̀ yɑ̀ cɩ̀ bɑ tə nə, n nə pɩn nə, də n yɩrɩ tə dɩ̀ɑ̀n tə. Lɩ̀ɑ̀ təntə, n nə pɩn nə, ɑ̀ cɩ̀ɡɑ̀ bɑ nə, yɑ́ bɑ lìù mɑmɑ wɑ̀ jɛ́n, də kʋ nə tɑ̀ lìù tə, ʋ nə mɛ, sə ʋ jɛ́n. Kʋ yí nətʋ, sə kʋ tə nə pʋ́pʋ́nɩ́ Yɩɩ sɑɡɩ tə wɑ, nii mɑ sú.
43017013	Sɩ́ʋ́n nə, ɑ̀ bɩ̀ɑ̀n n mʋ̀ con. Aý swɩ̀n sʋ̀rɑ̀n təntə lʋʋ wɑ, sə kʋ pɑ, n lɩ̀ɑ̀ tə nɑ ɑ̀ pupwən tə. Sə kʋ mʋ̀ pupwən tə sú bɑ, cɩ́ɡɑ́ cɩ́ɡɑ́.
43017014	Aý swɩ̀n n sʋɡʋ tə, ɑ̀ bɩrɩ bɑ. Lɩ̀ɑ̀ tə, bɑ nə yɩ lʋʋ nə tɩ bɑ, dʋ́n bɑ, bɑ nə tɑ̀ bɑ lɩ̀ɑ̀ tə yɩrɩ, ndə ɑ̀ nə tɑ̀ bɑ lìù tə nətʋ.
43017015	Kʋ tɑ̀ ɑ̀ lòrì mʋ́, sə n lɩ n lɩ̀ɑ̀ tə lʋʋ wɑ. Aý yɩ ɑ̀ lòrì mʋ́, sə n cɩ̀ bɑ nə, bɑ dɑ̀n kɑ́ tʋ Sɩtɑnɑ jɩɩn wɑ.
43017016	Ndə nətʋ tə, ɑ̀ nə tɑ̀ lʋʋ nə tɩ nə. Mə nətʋ bɑ də tɑ̀ lʋʋ nə tɩ bɑ.
43017017	Twɑ́ n cɩ́ɡɑ́ tə nə, n pɑ, sə bɑ yɑ n mʋ̀ nə tɩ bɑ. N sʋɡʋ tə nə yɩ kʋ mʋ̀ cɩ́ɡɑ́ tə.
43017018	Ndə nətʋ tə, n nə tʋn nə lʋʋ wɑ, mə nətʋ tətə nə, ɑ̀ də tʋn bɑ lʋʋ wɑ.
43017019	Aý tɑ̀ bɑ mʋ̀ yɩrɩ, ɑ̀ yɑ́ ɑ̀ tɩ̀ɑ̀n ɑ̀ pɑ mʋ́, sə kʋ pɑ, bɑ də yɑ n mʋ̀ lɩ̀ɑ̀, cɩ́ɡɑ́ cɩ́ɡɑ́.
43017020	Kʋ tɑ̀ ɑ̀ lɩ̀ɑ̀ tə cɩcɩ yɩrɩ nə, ɑ̀ lòrì mʋ́. Aý lòrì mʋ́ bɑ tə mɑmɑ yɩrɩ, bɑ nə wɑ́ twɑ́ bɑ kɑ̀rɑ̀ tə nə, bɑ mɑ kə bɑ wɑɑ ɑ̀ nə.
43017021	Aý fɩrɑ nə yɩ, sə bɑ mɑmɑ yɑ nədʋ, ndə n mʋ̀ ɑ̀ nyɩnɑ Yɩɩ də ɑ̀ mʋ̀, nə wulə də duən nətʋ. Aý pɩ̀ɑ̀, sə bɑ mʋ̀ də nə mʋ̀ mɑmɑ yɑ nədʋ, sə kʋ pɑ lɩ̀ɑ̀ tə, bɑ nə yɩ lʋʋ nə tɩ bɑ, pɑ cɩ́ɡɑ́ də, kʋ yɩ n mʋ̀ nə tʋn nə.
43017022	Aý mʋ̀ də n mʋ̀ nə yɩ nədʋ. Aý pɩn bɑ dun tə, n nə pɩn nə, sə kʋ pɑ bɑ də yɑ nədʋ.
43017023	Aý wulə də bɑ, n də ɡɑ wulə də nə, sə kʋ pɑ bɑ wɑ̀nɩ́ bɑ yɑ nədʋ, cɩ́ɡɑ́ cɩ́ɡɑ́. Kʋ wɑ́ pɑ lɩ̀ɑ̀ tə, bɑ nə yɩ lʋʋ nə tɩ bɑ, lwɑ̀rɩ̀ də, n mʋ̀ nə tʋn nə. Yɑ́ bɑ wɑ́ lwɑrɩ də, n mʋ̀ sóní bɑ, ndə n nə sóní nə nətʋ.
43017024	Aý nyɩnɑ Yɩɩ, ɑ̀ pɩ̀ɑ̀ cɩ́ɡɑ́ mɑmɑ, sə ɑ̀ mʋ̀ də lɩ̀ɑ̀ tə, n nə pɩn nə tə, yɑ bwɑ́lɩ́ tə nə, ɑ̀ nə wɑ́ yɑ̀. Kʋ wɑ́ pɑ, bɑ nɑ ɑ̀ dun tə. Dun tə, n nə pɩn nə, də lʋʋ tə wɑ̀ fwɑ, n nə sóní nə, tə yɩrɩ.
43017025	Aý nyɩnɑ Yɩɩ tə, n nə yɩ cɩ́ɡɑ́ tíú. Lɩ̀ɑ̀ tə, bɑ nə yɩ lʋʋ nə tɩ bɑ, bɑ mʋ̀ yə̀rì mʋ́. Aý mʋ̀ ɡɑ yə̀ə́ mʋ́. Yɑ́ lɩ̀ɑ̀ tə, n nə pɩn nə tə, də lwɑrɩ də, n mʋ̀ nə tʋn nə.
43017026	Aý pɩn bɑ lwɑrɩ n yɩrɩ tə. Yɑ́ ɑ̀ tə wɑ́ bwɛ́, ɑ̀ pɑ bɑ lwɑrɩ n yɩrɩ tə. Aý fɩrɑ nə yɩ, sə sonu tə, n nə swə nə, tə dɑ̀ń yɑ də bɑ, sə ɑ̀ də tətə wɑ̀nɩ́ ɑ̀ yɑ də bɑ".
43018001	Zwezi nə swɩ̀n kʋ nətʋ tə, ʋ zwɛ̀ kwɑ nə, ʋ mʋ̀ də ʋ kɑrbɩɑ tə zɑ̀n, bɑ nɑn, bɑ vɑ, bɑ ɡɑlʋ nɑcwəŋə tə, bɑ nə boŋə 'Sedəron'. Kʋ mʋ̀ nɑcwəŋə təntə nii nə, tɩ̀ɑ́n kɑ́rɑ́ don yɑ̀ wulə lɑ́. Ʋ mʋ̀ də ʋ kɑrbɩɑ tə vəli, bɑ zʋ kɑ kwɑ.
43018002	Mɑ́ŋɑ́ mɑmɑ, Zwezi də ʋ kɑrbɩɑ tə yɑ̀ɑ́ vəli bɑ jəni kʋ bwɑ́lɩ́ təntə nə. Kʋ mʋ̀ nə pɩn, Zwidɑsə dɑ̀ń mɑ yə̀ə́ kʋ bwɑ́lɩ́. Ʋ mʋ̀ Zwidɑsə təntə nə wɑ́ jɑ Zwezi ʋ pɑ.
43018003	Zwidɑsə jɩn pɑmɑnɑ púlí, də Zwifə-bɑ Yɩɩ dìə̀ lɩ̀ɑ̀ tə nə cɩ̀ kɑ nə tə, ʋ jɑ vɑ kʋ bwɑ́lɩ́ təntə nə. Bɑ mʋ̀ lɩ̀ɑ̀ təntə yɑ̀ yɩ Zwifə-bɑ Yɩɩ joŋwɑnɑ yun tɩ̀ɑ́n tə, də Fɑrɩzɩɑn-bɑ yɑ̀ nə tʋn bɑ. Pɑmɑnɑ tə də lɩ̀ɑ̀ duən tə yɑ̀ jə sɩsɩrɑn mən, də cɑ̀nɑ́n, də kwɑtɑrɑ zɩlɑ.
43018004	Zwezi də yɑ̀ yə̀ə́ yoo tə mɑmɑ, kʋ nə wɑ́ yí wɑ́. Ʋ dɑ̀ń mɑ vɑ ʋ yí bɑ nii, ʋ bwe bɑ, ʋ wʋ́: "Wɑ̀ɑ̀ nə ɑ́ pɩ̀ɑ̀?"
43018005	Bɑ le wɑ́, bɑ wʋ́: "Zwezi, Nɑzɑrɛtə tíú tə!" Zwezi mɑ swɩ̀n bɑ con, ʋ wʋ́: "Aý mʋ̀ nə!" Yɑ́ Zwidɑsə tə, ʋ nə wɑ́ jɑ Zwezi ʋ pɑ tə, yɑ̀ zɩɡɑ də bɑ.
43018006	Mɑ́ŋɑ́ tə wɑ, Zwezi nə swɩ̀n bɑ con də, kʋ yɩ ʋ mʋ̀ tə, bɑ twən bɑ kə bɑ kwɑ, bɑ ɡɑ tʋ tɩɑ.
43018007	Zwezi kʋ́ʋ̀ bwɛ́ ʋ bwe bɑ, ʋ wʋ́: "Wɑ̀ɑ̀ nə ɑ́ pɩ̀ɑ̀?" Bɑ də kʋ́ʋ̀ le, bɑ wʋ́: "Zwezi, Nɑzɑrɛtə tíú tə!"
43018008	Zwezi kʋ́ʋ̀ le bɑ, ʋ wʋ́: "Aý dí yɑ́ɑ́, ɑ̀ swɩ̀n ɑ́ con də, kʋ yɩ ɑ̀ mʋ̀ nə. Də kʋ nə yɩ ɑ̀ mʋ̀ nə, ɑ́ pɩ̀ɑ̀, sə ɑ́ yɑ́ bɑrɑ-bɑ tə mʋ̀, sə bɑ vìí".
43018009	Kʋ yɩn nətʋ, sə kʋ tə, ʋ nə dí yɑ́ɑ́ ʋ swɩ̀n, nii mɑ sú. Ʋ swɩ̀n, ʋ wʋ́: "Lɩ̀ɑ̀ tə, n mʋ̀ ɑ̀ nyɩnɑ Yɩɩ nə pɩn nə, ɑ̀ wɑ̀ bɑ lìù mɑmɑ dʋɡʋ".
43018010	Simon Piyɛrə yɑ̀ jə lɑɡʋrɩ sɩ̀ʋ́. Ʋ dɑ̀ń mɑ vɑn ʋ lɑɡʋrɩ sɩ̀ʋ́ tə, ʋ cʋ̀rɩ̀, ʋ mɑ zɑ Yɩɩ joŋwɑnɑ yun tɩ̀ɑ́n nəkwɩɑ tə tʋ̀tʋ̀nʋ̀ jɩzən zɩɩn, ʋ ɡwəŋə. Tʋ̀tʋ̀nʋ̀ təntə yɩrɩ nə yɩ Mɑləkisə.
43018011	Zwezi mɑ swɩ̀n Piyɛrə con, ʋ wʋ́: "Pìí n tʋrɩ n lɑɡʋrɩ sɩ̀ʋ́ tə kʋ lɔ̀ɔ̀ wɑ. N bʋŋɑ də, kʋ wɑ̀ mɛ, sə yɑcɑrɑ tə, ɑ̀ nyɩnɑ Yɩɩ nə pɩn nə yí nə, nɑɑɑ?"
43018012	Pɑmɑnɑ púlí tə, də bɑ yuu tíú tə, də Zwifə-bɑ Yɩɩ dìə̀ lɩ̀ɑ̀ tə nə cɩ̀ kɑ nə tə, Zwifə-bɑ yun tɩ̀ɑ́n nə tʋn tə, dɑ̀ń jɩn Zwezi bɑ vwɑ.
43018013	Bɑ dí yɑ́ɑ́, bɑ jɑ wɑ́, bɑ vɑ Anə con. Anə yɑ̀ yɩ Kɑyifə tɩnbɛɛ. Kɑyifə yɑ̀ ɡɑ nə yɩ Yɩɩ joŋwɑnɑ yun tɩ̀ɑ́n nəkwɩɑ kʋ bɩnɩ təntə nə.
43018014	Mə Kɑyifə təntə yɑ̀ nə kwè Zwifə-bɑ yun tɩ̀ɑ́n tə, ʋ wʋ́: "Bɛɛ nədʋɑ nə tɩɡɑ nə dwíí tə yɩrɩ, kʋ kʋkwɑ kʋ pɑ ɑbɑ, kʋ doni, bɑ nə wɑ́ cʋ̀ɡʋ̀ nə dwíí tə mɑmɑ".
43018015	Simon Piyɛrə də Zwezi kɑrbiu don yɑ̀ púə́ Zwezi kwɑ. Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə yɑ̀ yə̀ə́ kɑrbiu təntə. Kʋ mʋ̀ nə pɩn, ʋ pú Zwezi kwɑ, ʋ zʋ Yɩɩ joŋwɑnɑ yun tɩ̀ɑ́n nəkwɩɑ tə dəwoo wɑ.
43018016	Yɑ́ Piyɛrə mʋ̀ yɑ̀ zɩɡɑ kɑ̀rɑ́ yɑ́ɑ́ dəwoo tə mimii nii nə. Kɑrbiu tə don tə, Yɩɩ joŋwɑnɑ yun tɩ̀ɑ́n nəkwɩɑ tə nə yə̀ə́ tə, nɑn ʋ swɩ̀n kɑn tə con, ʋ nə cɩ̀ mimii tə nə. Kɑrbiu təntə ɡɑ pɑ Piyɛrə zʋ dəwoo tə wɑ.
43018017	Tʋtʋnbʋɑ tə, ʋ nə cɩ̀ mimii tə nə, dɑ̀ń mɑ swɩ̀n Piyɛrə con, ʋ wʋ́: "N də yɑ̀ tɑ̀ bɛɛ wɑ̀ tə kɑrbɩɑ tə wɑ lìù don, nɑɑɑ?" Piyɛrə le, ʋ wʋ́: "Aý mʋ̀ tɑ̀ ʋ kɑrbiu!"
43018018	Wɑrɑn yɑ̀ wulə kʋ mɑ́ŋɑ́ təntə wɑ. Kʋ mʋ̀ nə pɩn, joŋwɑnɑ yun tɩ̀ɑ́n nəkwɩɑ tʋ̀tʋ̀nɑ̀ tə, də Yɩɩ dìə̀ lɩ̀ɑ̀ tə nə cɩ̀ kɑ nə tə yɑ̀ kən mən, bɑ zɩɡɑ tə yɑ́ɑ́, bɑ ywèrì. Piyɛrə də yɑ̀ zɩɡɑ bɑ con, ʋ ywèrì mən tə.
43018019	Yɩɩ joŋwɑnɑ yun tɩ̀ɑ́n nəkwɩɑ tə bwe Zwezi ʋ kɑrbɩɑ tə, də ʋ kɑ̀rɑ̀ tə yoo yuu wɑ.
43018020	Zwezi mɑ le wɑ́, ʋ wʋ́: "Aý swɩ̀n ɑ̀ sʋ̀rɑ̀n tə pwənə pwənə lɩ̀ɑ̀ tə mɑmɑ yɩ́ɑ́ yuu. Aý yɑ̀ɑ́ kɑ̀rɩ̀ Zwifə-bɑ jə́rə́ dìə̀ tə wɑ, də Zwifə-bɑ Yɩɩ dìə̀ tə wɑ, kʋ yɩ bwɑ́lɑ́ tə nə, Zwifə-bɑ mɑmɑ nə yɑ̀ɑ́ kun duən nə. Yɑ́ ɑ̀ wɑ̀ yoo mɑmɑ sə̀ɡə̀, ɑ̀ swɩ̀n.
43018021	Bɛ̀ɛ̀ nə pɩn, n kʋ́ʋ̀ pìí n bwe nə? N dɑ̀ń bwe lɩ̀ɑ̀ tə, bɑ nə cʋɡʋ ɑ̀ sʋ̀rɑ̀n tə, bɛ̀ɛ̀ yoo nə ɑ̀ swɩ̀n bɑ con. Bɑ mʋ̀ nə yə̀ə́ kʋ tə, ɑ̀ mʋ̀ nə swɩ̀n".
43018022	Mɑ́ŋɑ́ tə, Zwezi nə swɩ̀n sʋ̀rɑ̀n təntə ʋ zwɛ̀, də Yɩɩ dìə̀ lìù tə nə cɩ̀ kɑ nə tə don, ʋ yɑ̀ nə zɩɡɑ Zwezi səpuni nə, fɑrɩ Zwezi pɩpɑrɑ nə, ʋ ɡɑ swɩ̀n, ʋ wʋ́: "Bɛ̀ɛ̀ nə pɩn, n mɑ le Yɩɩ joŋwɑnɑ yun tɩ̀ɑ́n nəkwɩɑ tə nətʋ?"
43018023	Zwezi mɑ le wɑ́, ʋ wʋ́: "Də kʋ tə, ɑ̀ nə swɩ̀n, tə nə yɩ yolwɑn, sə n bɩrɩ nəbɑ kʋ lwɑnɩ tə bwɑ́lɩ́. Kʋ dɑ̀ń nə kʋ́ʋ̀ yɑ cɩ́ɡɑ́ nə ɑ̀ swɩ̀n, bɛ̀ɛ̀ nə pɩn, n mɑ̀ nə?"
43018024	Anə dɑ̀ń mɑ pɑ, bɑ jɑ wɑ́, bɑ kɛ̀ń də ʋ jɩ̀ɑ̀n ŋoni tə mɛ, bɑ jɑ vɑ joŋwɑnɑ yun tɩ̀ɑ́n nəkwɩɑ Kɑyifə con.
43018025	Kʋ mɑ́ŋɑ́ təntə wɑ, də Simon Piyɛrə mʋ̀ zɩɡɑ mən yɑ́ɑ́ nə ʋ ywèrì. Bɑ mɑ bwe wɑ́, bɑ wʋ́: "N mʋ̀ tɑ̀ bɛɛ wɑ̀ tə kɑrbiu tə don, nɑɑɑ?" Ʋ tɛn kʋ, ʋ ɡɑ swɩ̀n, ʋ wʋ́: "Aý mʋ̀ tɑ̀ ʋ kɑrbiu!"
43018026	Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tʋ̀tʋ̀nɑ̀ tə tʋ̀tʋ̀nʋ̀ don yɩn lɑ́, ʋ nə yɩ bɛɛ tə, Piyɛrə nə zɑ ʋ zɩɩn tə ʋ ɡwəŋə, dwíí tíú. Tʋ̀tʋ̀nʋ̀ təntə də kʋ́ʋ̀ bwe Piyɛrə, ʋ wʋ́: "Kʋ tɑ̀ n mʋ̀ nə, ɑ̀ nɩ tɩ̀ɑ́n kɑ́rɑ́ tə wɑ də wɑ́, nɑɑɑ?"
43018027	Piyɛrə tə kʋ́ʋ̀ tɛn kʋ, də kʋ tɑ̀ cɩ́ɡɑ́. Kʋ mɑ́ŋɑ́ təntə tətə wɑ nə, cəbɩʋ kwi.
43018028	Kʋ mʋ̀ təntə kwɑ nə, bɑ kʋ́ʋ̀ jɑ Zwezi bɑ nɑn Kɑyifə con, bɑ vɑ yɑ́ɑ́ tíú tə, pɩ̀ʋ́ nəfɑrʋ tə nə lɩ ʋ tún, bʋ̀rɑ̀ dìə̀ wɑ. Kʋ yɩn jɩjʋ fuən fuən. Zwifə-bɑ yun tɩ̀ɑ́n tə wɑ̀ bʋ̀rɑ̀ dìə̀ tə wɑ zwɩ bɑ culu tə yɩrɩ. Bɑ cɩ̀ɡɑ̀ bɑ tɩ̀ɑ̀n nə də durən yoo, sə kʋ pɑ bɑ wɑ̀nɩ́ bɑ də́ Pɑkə cɑ̀nɑ̀ tə.
43018029	Kʋ mʋ̀ nə pɩn, Pilɑtə mɑ nɑn ʋ yí bɑ kɑ̀rɑ́ wɑ, ʋ bwe bɑ, ʋ wʋ́: "Bɛ̀ɛ̀ nə bɛɛ wɑ̀ tə cʋ̀ɡʋ̀, ɑ́ nə pɩ̀ɑ̀, sə ɑ́ swɩ̀n ɑ́ zɩɡɩ ʋ nə?"
43018030	Bɑ mɑ le wɑ́, bɑ wʋ́: "Də ʋ yɑ̀ nə tɑ̀ yolwɑnfwɑnʋ, nə yɑ̀ bɑ jɑ wɑ́, nə bɑ̀ nə pɑ mʋ́".
43018031	Kʋ mʋ̀ sʋɡʋ təntə yuu wɑ, Pilɑtə swɩ̀n bɑ con, ʋ wʋ́: "Á tətə joŋə wɑ́, ɑ́ twɑ́ ɑ́ culu tə nə, ɑ́ bʋ̀rɩ̀ ʋ bʋ̀rɑ̀". Zwifə-bɑ yun tɩ̀ɑ́n le wɑ́, bɑ wʋ́: "Nə bɑ cwəŋə jə, sə nə ɡʋ lìù".
43018032	Zwezi yɑ̀ dí yɑ́ɑ́, ʋ bɩrɩ nətʋ tə, ʋ nə mɛ, sə ʋ tɩf1. Kʋ mʋ̀ nə pɩn, kʋ dɑ̀ń mɑ yɑ nətʋ, sə Zwezi sʋ̀rɑ̀n tə nii mɑ sú.
43018033	Pilɑtə dɑ̀ń pìí ʋ zʋ bʋ̀rɑ̀ dìə̀ tə wɑ, ʋ ɡɑ bon Zwezi ʋ bwe, ʋ wʋ́: "N mʋ̀ nə yɩ Zwifə-bɑ pɩ̀ʋ́, nɑɑɑ?"
43018034	Zwezi le wɑ́, ʋ wʋ́: "Kʋ tə, n nə swɩ̀n tə, yɩ n tətə nə bʋ́n kʋ, nə ɑ̀ yə̀ə́ kʋ yɩ lɩ̀ɑ̀ nə swɩ̀n ɑ̀ yoo n con?"
43018035	Pilɑtə mɑ le, ʋ wʋ́: "Aý mʋ̀ tɑ̀ Zwifə. N mʋ̀ dwíí tɩ̀ɑ́n də bɑ Yɩɩ joŋwɑnɑ yun tɩ̀ɑ́n tə nə ken mʋ́ ɑ̀ jɩ̀ɑ̀n wɑ. Bɛ̀ɛ̀ nə n cʋ̀ɡʋ̀?"
43018036	Zwezi le wɑ́, ʋ wʋ́: "Aý mʋ̀ pɑ̀rɩ̀ tə tɑ̀ tɩɑ kɑ tə yuu wɑ. Aý pɑ̀rɩ̀ tə yɑ̀ nə wulə tɩɑ kɑ tə yuu wɑ, ɑ̀ tʋ̀tʋ̀nɑ̀ yɑ̀ nə wɑ́ tɑ ɑ̀ yɩrɩ, sə bɑ dɑ̀n kɑ́ jɑ nə, bɑ pɑ Zwifə-bɑ yun tɩ̀ɑ́n nə. Aý pɑ̀rɩ̀ tə dɑ̀ń nə tɑ̀ tɩɑ kɑ tə yuu wɑ".
43018037	Pilɑtə dɑ̀ń mɑ swɩ̀n ʋ con, ʋ wʋ́: "Yɑ́ n dɑ̀ń yɩ pɩ̀ʋ́, nɑɑɑ?" Zwezi le wɑ́, ʋ wʋ́: "Mə kʋ nə n swɩ̀n, ɑ̀ yɩ pɩ̀ʋ́. Bɑ lʋrɩ nə, ɑ̀ bɑ̀ lʋʋ wɑ, sə ɑ̀ swɩ̀n cɩ́ɡɑ́ tə ɑ̀ bɩrɩ. Yɑ́ lìù tə mɑmɑ, ʋ nə yɩ cɩ́ɡɑ́ lìù, ʋ yɑ̀ɑ́ cʋɡʋ ɑ̀ sʋ̀rɑ̀n tə".
43018038	Pilɑtə mɑ bwe wɑ́, ʋ wʋ́: "Bɛ̀ɛ̀ nə yɑ cɩ́ɡɑ́ tə?" Ʋ nə bwe kʋ nətʋ tə kwɑ nə, ʋ kʋ́ʋ̀ pìí ʋ nɑn Zwifə-bɑ con. Ʋ swɩ̀n bɑ con, ʋ wʋ́: "Aý mʋ̀ wɑ̀ yoo mɑmɑ nɩ ʋ yuu wɑ, kʋ nə mɛ, sə bɑ ɡʋ wɑ́, kʋ yɩrɩ.
43018039	Yɑ́ kʋ tə nə yɑ ɑ́ yofwɑmɩʋn, bɩnɩ mɑmɑ Pɑkə cɑ̀nɑ̀ tə nə yí, ɑ̀ yɑ̀ɑ́ lɩ bɑ̀ń dìə̀ lìù nədʋ, ɑ̀ dʋɡʋ. Á dɑ̀ń pɩ̀ɑ̀, sə ɑ̀ dʋɡʋ Zwifə-bɑ pɩ̀ʋ́ tə, nɑɑɑ?"
43018040	Bɑ kʋ́ʋ̀ bubwi, bɑ wʋ́: "Kʋ tɑ̀ ʋ mʋ̀! Bɑrɑbɑsə nə nə pɩ̀ɑ̀, sə n dʋɡʋ!" Bɑrɑbɑsə təntə yɑ̀ yɩ ŋwɩ̀ɑ̀n, ʋ nə ɡwɩ lɩ̀ɑ̀.
43019001	Kʋ mʋ̀ təntə kwɑ nə, Pilɑtə dɑ̀ń pɩn nii, sə bɑ jɑ Zwezi bɑ mɑ̀ də fɩfɩrɑn, ʋ yɩrɑ lɑ́.
43019002	Pɑmɑnɑ tə sʋɑ cɑsʋrɑn yupuu, bɑ pú Zwezi yuu nə, bɑ ɡɑ zʋ wɑ́ də ɡɑsɔɔ nəsɩɑn mwin.
43019003	Bɑ dɑ̀ń yɑ̀ɑ́ vɑ bɑ yí ʋ yɩrɑ, bɑ swɩ̀n, bɑ wʋ́: "Nə jʋ̀nɩ̀ mʋ́, Zwifə-bɑ pɩ̀ʋ́!" Yɑ́ bɑ fɑrɩ ʋ pɩpɑrɑ nə.
43019004	Pilɑtə kʋ́ʋ̀ pìí ʋ nɑn, ʋ swɩ̀n Zwifə-bɑ yun tɩ̀ɑ́n tə con, ʋ wʋ́: "Á cʋɡɑ, ɑ̀ wɑ́ lɩ wɑ́, ɑ̀ jɑ ɑ̀ nɑn ɑ́ con kɑ̀rɑ́ wɑ, sə kʋ pɑ ɑ́ lwɑrɩ də, ɑ̀ mʋ̀ bɑ yoo mɑmɑ nɑ ʋ yuu wɑ, kʋ nə mɛ, sə bɑ ɡʋ wɑ́ kʋ yɩrɩ".
43019005	Zwezi nɑn bʋ̀rɑ̀ dìə̀ tə wɑ, də cɑsʋrɑn yupuu tə ʋ yuu nə, də ɡɑsɔɔ nəsɩɑn mwin tə ʋ yɩrɑ nə. Pilɑtə mɑ swɩ̀n bɑ con, ʋ wʋ́: "Á nəŋə, bɛɛ tə nə!"
43019006	Mɑ́ŋɑ́ tə, Yɩɩ joŋwɑnɑ yun tɩ̀ɑ́n tə, də Yɩɩ dìə̀ lɩ̀ɑ̀ tə nə cɩ̀ kɑ nə tə, nɩ wɑ́, bɑ bubwi, bɑ wʋ́: "Pɑ, sə bɑ pɑɑ wɑ́ dɑɡɑrʋ yuu wɑ! Pɑ, sə bɑ pɑɑ wɑ́ dɑɡɑrʋ yuu wɑ!" Pilɑtə mɑ swɩ̀n bɑ con, ʋ wʋ́: "Á tətə joŋə wɑ́, ɑ́ pɑɑ dɑɡɑrʋ yuu wɑ. Aý mʋ̀ bɑ yoo mɑmɑ nɑ ʋ yuu wɑ, kʋ nə mɛ, sə bɑ ɡʋ wɑ́ kʋ yɩrɩ".
43019007	Zwifə-bɑ yun tɩ̀ɑ́n pìí bɑ le, bɑ wʋ́: "Nə jə culu, yɑ́ nə culu təntə yɩrɩ nə, ʋ mɛ, sə ʋ tɩ. Ʋ jɩn ʋ tɩ̀ɑ̀n, ʋ mɑ jì Yɩɩ-Biu".
43019008	Mɑ́ŋɑ́ tə, Pilɑtə nə nì sʋ̀rɑ̀n təntə, fən kʋ́ʋ̀ kwɛn tə zʋ wɑ́.
43019009	Ʋ pìí ʋ zʋ bʋ̀rɑ̀ dìə̀ tə wɑ, ʋ ɡɑ swɩ̀n Zwezi con, ʋ wʋ́: "N yɩ n nɑn yə̀n?" Yɑ́ Zwezi wɑ̀ wɑ́ le. Pilɑtə mɑ pìí ʋ swɩ̀n ʋ con, ʋ wʋ́:
43019010	"Aý mʋ̀ con nə, n bɑ pɩ̀ɑ̀ swɩ̀n, nɑɑɑ? N yə̀rì də, ɑ̀ dɩ̀ɑ̀n yí, sə ɑ̀ pɑ bɑ pɑɑ mʋ́ dɑɡɑrʋ tə yuu wɑ? Aý dɩ̀ɑ̀n mɑ kʋ́ʋ̀ yí, sə ɑ̀ pɑ bɑ dʋɡʋ mʋ́, nɑɑɑ?"
43019011	Zwezi le Pilɑtə, ʋ wʋ́: "N bɑ dɩ̀ɑ̀n mɑmɑ jə ɑ̀ yuu wɑ, də kʋ nə tɑ̀ dɩ̀ɑ̀n tə, Yɩɩ nə pɩn mʋ́ tə. Kʋ mʋ̀ nə pɩn, lìù tə, ʋ nə jɩn nə, ʋ pɑ mʋ́, kʋ tíú cʋnɑ tə nə dwə tə mɛ".
43019012	Zwezi sʋɡʋ təntə yɩrɩ, Pilɑtə dɑ̀ń pɩ̀ɑ̀, sə ʋ dʋɡʋ wɑ́. Zwifə-bɑ tə dɑ̀ń bubwi, bɑ wʋ́: "N nə dʋɡʋ bɛɛ wɑ̀ tə, də n kʋ́ʋ̀ tɑ̀ Romə-bɑ pɩ̀ʋ́ nəfɑrʋ tə dɑbɛɛ. Lìù tə mɑmɑ, ʋ nə jɩn ʋ tɩ̀ɑ̀n mɑ jì pɩ̀ʋ́, kʋ tíú tə yɩ ʋ zɩɡɑ pɩ̀ʋ́ nəfɑrʋ tə nə".
43019013	Pilɑtə nə nì bɑ sʋ̀rɑ̀n təntə, ʋ pɩn Zwezi nɑn kɑ̀rɑ́ wɑ. Ʋ tətə dɑ̀ń ɡɑ nɑn, ʋ jə̀ə́ ʋ bwɑ́lɩ́ tə nə, ʋ nə jəni, ʋ mɑ bʋ̀rɩ̀ bʋ̀rɑ̀ tə. Bɑ yɑ̀ jɑ kʋ bwɑ́lɩ́ təntə, bɑ boŋə 'kɑpɑnɑ bwɑ́lɩ́'. Ebərə-bɑ sʋɡʋ də yɑ̀ boŋə kʋ 'Gɑbɑtɑ'.
43019014	Dɩɩn təntə nə nə, Zwifə-bɑ yɑ̀ɑ́ wulə bɑ tɑnɩ Pɑkə cɑ̀nɑ̀ tə, sə bɑ zɑ̀n tɩɑ bɑ də́ kɑ. Kʋ mɑ́ŋɑ́ tə yɩn ndə yɩcɑʋ luɡu fuɡə bələ nə. Pilɑtə dɑ̀ń swɩ̀n Zwifə-bɑ con, ʋ wʋ́: "Á nəŋə, ɑ́ pɩ̀ʋ́ tə nə!"
43019015	Bɑ dɑ̀ń bubwi, bɑ wʋ́: "Á ɡwɩɑ wɑ́! Á ɡwɩɑ wɑ́! Pɑ, sə bɑ pɑɑ wɑ́ dɑɡɑrʋ yuu wɑ!" Pilɑtə mɑ swɩ̀n bɑ con, ʋ wʋ́: "Aý pɑ, sə bɑ pɑɑ ɑ́ pɩ̀ʋ́ tə dɑɡɑrʋ yuu wɑ, nɑɑɑ?" Yɩɩ joŋwɑnɑ yun tɩ̀ɑ́n tə mɑ le, bɑ wʋ́: "Nə mʋ̀ bɑ pɩ̀ʋ́ don jə, də kʋ nə tɑ̀ Romə-bɑ pɩ̀ʋ́ nəfɑrʋ tə".
43019016	Pilɑtə dɑ̀ń mɑ dʋɡʋ Zwezi, ʋ pɑ bɑ, sə pɑmɑnɑ pɑɑ wɑ́ dɑɡɑrʋ yuu wɑ. Bɑ mɑ jɑ wɑ́, bɑ jɑ kɛ̀ń.
43019017	Zwezi tətə nə zɩn ʋ dɑɡɑrʋ tə, ʋ jɑ nɑn tɩʋ tə wɑ, ʋ vɑ ʋ yí bwɑ́lɩ́ tə, bɑ nə boŋə 'yuzʋŋɑ bwɑ́lɩ́'. Ebərə-bɑ sʋɡʋ də yɑ̀ boŋə kʋ bwɑ́lɩ́ təntə 'Goləɡʋtɑ'.
43019018	Mə kʋ bwɑ́lɩ́ təntə wɑ nə, pɑmɑnɑ tə pɑɑ Zwezi dɑɡɑrʋ tə yuu, yɑ́ bɑ ɡɑ pɑɑ lɩ̀ɑ̀ bələ, də bɑ súrí ʋ nə dɑɡɑrɑn yuu. Bɑ pɑɑ lìù tə don ʋ vɑ̀n tə don nə, Zwezi tətə ɡɑ wulə bɑ tətəŋi wɑ.
43019019	Pilɑtə pɩn, bɑ pʋ́pʋ́nɩ́ sʋ̀rɑ̀n dɑborubiə wɑ, bɑ kə Zwezi dɑɡɑrʋ tə yuu wɑ. Bɑ pʋ́pʋ́nɩ́, bɑ wʋ́: "Nɑzɑrɛtə Zwezi, Zwifə-bɑ pɩ̀ʋ́ tə".
43019020	Bwɑ́lɩ́ tə nə, bɑ nə pɑɑ Zwezi dɑɡɑrʋ tə yuu, yɑ̀ bwələ də tɩʋ tə nii. Kʋ mʋ̀ nə pɩn, Zwifə-bɑ dɑ́ɑ́ zənzən, bɑ nə kɑ̀rɩ̀ pʋ́pʋ́nɑ́ təntə. Yɑ́ kʋ yɑ̀ yɩ də Ebərə-bɑ, də Lɑtɩn-bɑ, də Gərɛkə-bɑ sʋɡʋ nə, bɑ mɑ pʋ́pʋ́nɩ́ tə.
43019021	Zwifə-bɑ Yɩɩ joŋwɑnɑ yun tɩ̀ɑ́n tə mɑ swɩ̀n Pilɑtə con, bɑ wʋ́: "N nə pʋ́pʋ́nɩ́, də ʋ yɑ Zwifə-bɑ pɩ̀ʋ́, kʋ wɑ̀ mɛ, sə n yɑ́ kʋ nətʋ. Kʋ mɛ, sə n pʋ́pʋ́nɩ́, də bɛɛ wɑ̀ tə nə wʋ́, ʋ yɩ Zwifə-bɑ pɩ̀ʋ́".
43019022	Pilɑtə mɑ le bɑ, ʋ wʋ́: "Kʋ tə ɑ̀ nə pʋ́pʋ́nɩ́, mə kʋ nə, ɑ̀ pʋ́pʋ́nɩ́".
43019023	Pɑmɑnɑ tə nə pɑɑ Zwezi bɑ zwɛ̀, bɑ tì ʋ ɡɑnɑn tə, bɑ tún púlə́ bɑnɩɑ. Kʋ kwɑ nə, bɑ tì púlí nədʋ nədʋ, bɑ pɑ pɑmɑnʋ mɑmɑ nə. Bɑ tì ʋ ɡɑndɑrʋ tə, kʋ nə tɑ̀ bɑ ɡwəŋə bɑ nyɛn, kʋ yɩ bɑ zɩɡɩ kʋ yuu nə, bɑ sʋ bɑ bɑ̀ bɑ yí kʋ tɩɑ con.
43019024	Bɑ dɑ̀ń swɩ̀n duən con, bɑ wʋ́: "Nə dɑ̀n kɑ́ kɑ̀rɩ́ kʋ, nə pwɑ́rɑ́, sə nə lwɑrɩ lìù tə, kʋ nə wɑ́ yɑ ʋ nyiən". Kʋ nətʋ tə tʋn, sə kʋ pɑ sʋ̀rɑ̀n tə, tə nə pʋ́pʋ́nɩ́ Yɩɩ sɑɡɩ tə wɑ tə, nii mɑ sú. Kʋ pʋ́pʋ́nɩ́, kʋ wʋ́: "Bɑ tɑ̀rɩ̀ ɑ̀ ɡɑnɑn, bɑ ɡɑ pwɑ́rɩ́ ɑ̀ ɡɑndɑrʋ tə yɩrɩ". Mə kʋ mʋ̀ yoo təntə nə, pɑmɑnɑ tə tʋn.
43019025	Zwezi nuu tə, də ʋ nuu nyɑ́nʋ́ tə, də Kəlopɑsə kɑn Mɑri, də Mɑri Mɑdəlɛnə yɑ̀ zɩɡɑ bɑ bwələ dɑɡɑrʋ tə yɩrɑ, bɑ nə pɑɑ Zwezi kʋ yuu wɑ.
43019026	Zwezi nuu tə, də ʋ kɑrbiu tə, ʋ nə swə tə, yɑ̀ zɩɡɑ duən səpuni nə. Zwezi nə nɩ bɑ, ʋ swɩ̀n ʋ nuu tə con, ʋ wʋ́: "Aý nuu, nə̀ń, n bìú nə!"
43019027	Kʋ kwɑ nə, ʋ kʋ́ʋ̀ swɩ̀n ʋ kɑrbiu tə con, ʋ wʋ́: "Nə̀ń, n nuu nə!" Yɑ́ kʋ nə zɩɡɩ kʋ mɑ́ŋɑ́ təntə wɑ, kɑrbiu tə jon Zwezi nuu Mɑri, ʋ kə ʋ con.
43019028	Yìə̀n təntə kwɑ nə, Zwezi yə̀ə́ də, yoo mɑmɑ tʋn kʋ zwɛ̀. Ʋ dɑ̀ń swɩ̀n, ʋ wʋ́: "Nɑnyʋnɩ jə nə". Ʋ swɩ̀n kʋ nətʋ tə, sə sʋ̀rɑ̀n tə, tə nə pʋ́pʋ́nɩ́ Yɩɩ sɑɡɩ tə wɑ, nii mɑ sú.
43019029	Sɑwuru yɑ̀ zɩɡɑ bwɑ́lɩ́ təntə wɑ, kʋ nii nə súə́ də divɛn nyʋnʋ. Pɑmɑnɑ tə dɑ̀ń mɑ tì cɑnfɩnsɩʋ, bɑ lə divɛn nyʋnʋ təntə wɑ, bɑ kə mɩʋ nii nə, bɑ nə boŋə 'yizopə', bɑ jɑ vɑ, bɑ kə Zwezi nii nə.
43019030	Zwezi nə nyʋɑ divɛn nyʋnʋ təntə, ʋ swɩ̀n, ʋ wʋ́: "Yoo mɑmɑ tʋn kʋ zwɛ̀". Kʋ kwɑ nə, Zwezi ken ʋ yuu tɩɑ, mə ʋ tɩɑn də nə.
43019031	Kʋ yɩ dɩɩn tə, Zwifə-bɑ yɑ̀ nə wulə bɑ tɑnɩ bɑ sìə́ dɩɩn tə, kʋ yoo nə cɑ̀ bɑ nə. Kʋ yɑ Zwifə-bɑ sìə́ dɩɩn nəfɑrʋ. Kʋ mʋ̀ nə pɩn, Zwifə-bɑ yun tɩ̀ɑ́n yɑ̀ bɑ pɩ̀ɑ̀, sə tɩɡɑ tə yɑ dɑɡɑrɑn tə yuu wɑ. Bɑ dɑ̀ń vəli, bɑ lòrì Pilɑtə, sə ʋ pɑ bɑ cwəŋə, sə bɑ kɛ́n lɩ̀ɑ̀ tə nɛɛ, bɑ nə wulə dɑɡɑrɑn tə yuu wɑ. Bɑ ɡɑ cú kʋ tɩ̀ɑ́n tɩɡɑ tə.
43019032	Pɑmɑnɑ tə dɑ̀ń twi, bɑ kɛ́n lɩ̀ɑ̀ tə, bɑ nə pɑɑ bɑ mʋ̀ də Zwezi tə nɛɛ. Bɑ kɛ́n təntən lìù tə nɛɛ, bɑ zɑ̀n bɑ kɛ́n ʋ don tə də nɛɛ.
43019033	Bɑ nə yí Zwezi, bɑ nɩ də, ʋ mʋ̀ tɩɡɑ. Kʋ mʋ̀ nə pɩn, bɑ kʋ́ʋ̀ wɑ̀ ʋ mʋ̀ nɛɛ kɛ́n.
43019034	Yɑ́ pɑmɑnɑ tə wɑ lìù don jɑ cwiin, ʋ mɑ pórí Zwezi səpuni, lɑlɑ də jɑnɑ də nɩ́ɑ́ ɡɑ nɑn tə lwə́ tɩɑ.
43019035	Bɛɛ tə, ʋ nə pʋ́pʋ́nɩ́ yìə̀n tə tə yɑ ʋ nɩ tə, ʋ mɑ ʋ bɩrɩ tə ɑbɑ, sə kʋ pɑ ɑ́ də pɑ cɩ́ɡɑ́ ʋ sʋɡʋ tə nə. Yɑ́ kʋ tə, ʋ nə pʋ́pʋ́nɩ́ tə, yɩ cɩ́ɡɑ́. Yɑ́ ʋ yə̀ə́ də kʋ yɑ cɩ́ɡɑ́ nə, ʋ swɩ̀n.
43019036	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Ʋ yɩrɑ kuu mɑmɑ wɑ̀ mɛ, sə kʋ kɛ́n". Yìə̀n təntə tʋn, sə kʋ pɑ sʋ̀rɑ̀n təntə nii sú.
43019037	Kʋ tə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Bɑ wɑ́ ywɑ̀ń, bɑ nɑ lìù tə, bɑ nə pórí tə".
43019038	Kʋ kwɑ nə, Zwʋzɛfə tə, ʋ nə yɩ Arimɑte tíú, zɑ̀n ʋ vɑ ʋ nɑ Pilɑtə. Ʋ mʋ̀ Zwʋzɛfə tə yɑ̀ yɩ Zwezi kɑrbiu. Ʋ yɑ̀ sə̀ɡə̀ ʋ tɩ̀ɑ̀n, ʋ nə dəri Zwifə-bɑ yun tɩ̀ɑ́n tə fən yɩrɩ. Ʋ lòrì cwəŋə Pilɑtə con, sə ʋ lɩ Zwezi tɩɡɩ tə. Pilɑtə dɑ̀ń mɑ pɑ wɑ́ cwəŋə. Zwʋzɛfə dɑ̀ń vəli ʋ pɑ bɑ tì Zwezi tɩɡɩ tə.
43019039	Nikodɛmə tə, ʋ dɩɩn nə vəli Zwezi con tɩtɩn tə nə, də jɑ tɩrɑlɩ, kʋ nə yí ndə kilo fɩtwɑ nə, ʋ jɑ bɑ̀. Tɩrɑlɩ təntə yɑ̀ yɩ mirə də ɑlwɛsə nə, bɑ ɡuli duən wɑ, bɑ mɑ fwɑ kʋ.
43019040	Bɑ mʋ̀ bələ tə mɛ nə tì Zwezi tɩɡɩ tə, bɑ pəpəni də ɡɑntwɛn, bɑ ɡɑ kə tɩrɑlɩ ʋ nə. Mə nətʋ nə Zwifə-bɑ yɑ̀ɑ́ fwɑ, də bɑ nə pɩ̀ɑ̀, bɑ ɡùrì tɩɡɩ.
43019041	Tɩ̀ɑ́n kɑ́rɑ́ yɑ̀ wulə bwɑ́lɩ́ tə wɑ, bɑ nə pɑɑ Zwezi dɑɡɑrʋ tə yuu. Bɑ yɑ̀ kʋɑ ləbəri nədʋn kʋ mʋ̀ tɩ̀ɑ́n kɑ́rɑ́ tə wɑ, bɑ nə tə wɑ̀ lìù mɑmɑ kʋ wɑ ken.
43019042	Bɑ yɑ̀ wulə bɑ kəni Zwifə-bɑ sìə́ dɩɩn tə sírí. Ləbəri tə bwɑ́lɩ́ yɑ̀ ɡɑ bwələ. Kʋ mʋ̀ nə pɩn, Zwʋzɛfə də Nikodɛmə mɑ tì Zwezi, bɑ jɑ vɑ, bɑ kə kʋ wɑ.
43020001	Zwifə-bɑ sìə́ dɩɩn tə tɩkʋnɩ nə, jɩjʋ fuən fuən, tɩɑ nə fwɑ ɡɑnɑ ɡɑnɑ mɑ́ŋɑ́ wɑ, Mɑri Mɑdəlɛnə zɑ̀n, ʋ vɑ ləbəri tə nii nə. Ʋ nə yí lɑ́ nə, ʋ nɩ də, kɑpɑn tə, kʋ yɑ̀ nə sun ləbəri tə nii nə, súrí kʋ yɑ́ ləbəri tə nə.
43020002	Ʋ dɑ̀ń pìí ʋ dəri, ʋ vɑ ʋ yí Simon Piyɛrə, də kɑrbiu tə, Zwezi yɑ̀ nə swə tə, ʋ swɩ̀n bɑ con, ʋ wʋ́: "Bɑ lɩ Yuu-Tiu ʋ ləbəri tə wɑ, yɑ́ nə ɡɑ yə̀rì bwɑ́lɩ́ tə, bɑ nə ken wɑ́".
43020003	Piyɛrə də kɑrbiu təntə dɑ̀ń zɑ̀n, bɑ vɑ ləbəri tə nii nə.
43020004	Bɑ mɛ bələ tə yɑ̀ yɩ bɑ dəri, yɑ́ kɑrbiu tə don tə dəri lɑlɑ, ʋ doni Piyɛrə. Ʋ dí yɑ́ɑ́, ʋ yí ləbəri tə nii nə.
43020005	Ʋ nə kwɑ́ tɩɑ, sə ʋ ywɑ̀ń ləbəri tə wɑ, ʋ nɩ ɡɑntwɛn tə, tə tə́ɡə́ tɩɑ, yɑ́ ʋ wɑ̀ zwɩ.
43020006	Simon Piyɛrə púə́ ʋ kwɑ, ʋ yí lɑ́, ʋ lɛ, ʋ zʋ ləbəri tə wɑ. Ʋ də kʋ́ʋ̀ nɩ ɡɑntwɛn tə, tə tə́ɡə́ tɩɑ.
43020007	Ʋ nɩ ɡɑntwɑn tə də, bɑ yɑ̀ nə bɑɑ Zwezi yuu nə, də tə mʋ̀ pəpəni kʋ tə́ɡə́ vɑ̀n nə.
43020008	Kɑrbiu tə don tə, ʋ nə dí yɑ́ɑ́ ʋ yí ləbəri tə nii nə, də dɑ̀ń zʋɑ ləbəri tə wɑ. Ʋ də nɩ kʋ nətʋ, ʋ ɡɑ sɛ̀ də, kʋ yɩ cɩ́ɡɑ́.
43020009	Kʋ mɑ́ŋɑ́ tə wɑ, bɑ yɑ̀ tə wɑ̀ lwɑrɩ də, Yɩɩ sɑɡɩ tə wɑ kʋ bɩrɩ də, Zwezi mɛ, sə ʋ pìí ʋ bwin ʋ nɑn tɩɑn wɑ.
43020010	Kʋ kwɑ nə, kɑrbɩɑ tə pìí, bɑ vɑ bɑ sɑ̀ń.
43020011	Kʋ mɑ́ŋɑ́ təntə wɑ, Mɑri mʋ̀ yɑ̀ zɩɡɑ kɑ̀rɑ́ wɑ, ləbəri tə nii nə, ʋ kwi. Ʋ nə zɩɡɑ lɑ́ ʋ kwi nətʋ tə, ʋ kwɑ́ tɩɑ, sə ʋ ywɑ̀ń ləbəri tə wɑ.
43020012	Ʋ dɑ̀ń nɩ mɑlɩkɛ bələ, tə nə zʋɑ ɡɑnpwənə, tə jə̀ə́ bwɑ́lɩ́ tə nə, Zwezi tɩɡɩ tə yɑ̀ nə tə́ɡə́ lɑ́. Kɑ don jə̀ə́ yuu con, kɑ don tə də jə̀ə́ nɛɛ con.
43020013	Mɑlɩkɛ tə dɑ̀ń mɑ bwe Mɑri, tə wʋ́: "Kɑn, bɛ̀ɛ̀ nə pɩn, n mɑ kwi?" Mɑri pìí ʋ le bɑ, ʋ wʋ́: "Bɑ lɩ ɑ̀ Yuu-Tiu tə, ɑ̀ ɡɑ yə̀rì bwɑ́lɩ́ tə nə, bɑ nə ken wɑ́".
43020014	Ʋ nə swɩ̀n kʋ nətʋ tə, ʋ vəvəri, sə ʋ ywɑ̀ń ʋ nɩ Zwezi, də ʋ zɑ̀n ʋ zɩɡɑ yɩɩ nə. Ʋ yɑ̀ ɡɑ wɑ̀ lwɑrɩ də, kʋ yɩ Zwezi.
43020015	Zwezi mɑ swɩ̀n ʋ con, ʋ wʋ́: "Kɑn, bɛ̀ɛ̀ nə pɩn, n mɑ kwi? Wɑ̀ɑ̀ nə n pɩ̀ɑ̀?" Mɑri yɑ̀ bʋŋɑ də, kʋ yɩ bɛɛ tə, ʋ nə cɩ̀ tɩ̀ɑ́n kɑ́rɑ́ tə nə. Kʋ mʋ̀ nə pɩn, ʋ mɑ swɩ̀n bɛɛ tə con, ʋ wʋ́: "Yuu tíú, də kʋ nə yɩ n mʋ̀ nə tì Zwezi, sə n bɩrɩ nə bwɑ́lɩ́ tə, n nə ken wɑ́, sə ɑ̀ vɑ ɑ̀ tì wɑ́".
43020016	Zwezi le wɑ́, ʋ wʋ́: "Mɑri!" Də ʋ vəvəri, ʋ ɡɑ swɩ̀n Zwezi con, ʋ wʋ́: "Rɑbuni!" Kʋ də̀ń nə yɩ 'kɑrnyɩnɑ'.
43020017	Zwezi mɑ swɩ̀n ʋ con, ʋ wʋ́: "N kʋ́ʋ̀ dɑ̀n kɑ́ dwen ɑ̀ yɩrɑ, ɑ̀ tə wɑ̀ ɑ̀ nyɩnɑ Yɩɩ con vəli. Yɑ́ vəli n yí ɑ̀ nubɩɑ tə, n ɡɑ swɩ̀n bɑ con də, ɑ̀ vəli ɑ̀ nyɩnɑ con. Nyɩnɑ təntə nə yɩ ɑ́ də nyɩnɑ. Ʋ mʋ̀ nə yɩ ɑ̀ Yɩɩ, ʋ ɡɑ yɩ ɑ́ də Yɩɩ".
43020018	Mɑri Mɑdəlɛnə dɑ̀ń vəli, ʋ swɩ̀n kʋ ʋ bɩrɩ Zwezi kɑrbɩɑ tə nə. Ʋ swɩ̀n bɑ con də, ʋ nɩ Yuu-Tiu. Ʋ ɡɑ tún tə tə mɑmɑ, Zwezi nə swɩ̀n ʋ con, ʋ bɩrɩ bɑ.
43020019	Zwifə-bɑ sìə́ dɩɩn tə tɩkʋnɩ dədəni nii nə, Zwezi kɑrbɩɑ tə yɑ̀ dəri Zwifə-bɑ yun tɩ̀ɑ́n tə fən. Bɑ dɑ̀ń yɑ̀ kun duən nə dìə̀ don wɑ, bɑ ɡɑ tɑɡʋ kɑ də borbiu. Zwezi dʋ̀ɑ̀ ʋ nɑn bɑ tətəŋi wɑ, dìə̀ tə wɑ, ʋ ɡɑ swɩ̀n bɑ con, ʋ wʋ́: "Bɩcɑn sìə́ wɑ́ yɑ də ɑbɑ!"
43020020	Ʋ nə swɩ̀n sʋ̀rɑ̀n təntə kwɑ nə, ʋ bɩrɩ bɑ ʋ jɩ̀ɑ̀n tə, də ʋ səpuni tə. Kɑrbɩɑ tə súə́ də pupwən, bɑ nə pìí, bɑ nɑ Yuu-Tiu tə yɩrɩ.
43020021	Zwezi kʋ́ʋ̀ bwɛ́, ʋ swɩ̀n bɑ con, ʋ wʋ́: "Bɩcɑn sìə́ wɑ́ yɑ də ɑbɑ. Nətʋ tə, ɑ̀ nyɩnɑ Yɩɩ nə tʋn nə, mə nətʋ nə, ɑ̀ də tʋŋɑ ɑbɑ".
43020022	Sʋ̀rɑ̀n təntə kwɑ nə, ʋ fwɩ vʋʋ ʋ kə bɑ yuu wɑ, ʋ ɡɑ swɩ̀n bɑ con, ʋ wʋ́: "Á joŋə Yɩɩ-Siŋu tə.
43020023	Lɩ̀ɑ̀ tə, ɑ́ nə wɑ́ kwɛn bɑ cʋnɑ, ɑ́ lɩ bɑ mʋ̀ də ɑbɑ pwərə wɑ, Yɩɩ də wɑ́ kwɛn bɑ cʋnɑ, ʋ lɩ bɑ mʋ̀ də wɑ́ pwərə wɑ. Yɑ́ lɩ̀ɑ̀ tə, ɑ́ nə wɑ̀ bɑ cʋnɑ kwɛn, ɑ́ lɩ bɑ mʋ̀ də ɑbɑ pwərə wɑ, Yɩɩ də bɑ́ bɑ cʋnɑ kwɛn, ʋ lɩ bɑ mʋ̀ də wɑ́ pwərə wɑ".
43020024	Tomɑ tə, bɑ nə boŋə 'yɩyɔɔ', ʋ də nə yɩn kɑrbɩɑ fuɡə bələ tə wɑ, wɑ̀ twɑ́ ʋ yɑ̀ lɑ́, mɑ́ŋɑ́ tə wɑ, Zwezi nə twi tə.
43020025	Kɑrbɩɑ tə duən tə dɑ̀ń mɑ swɩ̀n Tomɑ con, bɑ wʋ́: "Nə nɩ Yuu-Tiu". Ʋ mɑ le bɑ, ʋ wʋ́: "Də ɑ̀ nə wɑ̀ cɩɑn tə bʋrɑn tə nɩ ʋ jɩ̀ɑ̀n tə wɑ, ɑ̀ nə wɑ̀ ɑ̀ jɩfʋɑ ken ʋ səpuni tə wɑ, ɑ̀ mʋ̀ bɑ́ pɑ cɩ́ɡɑ́ ɑ́ sʋɡʋ tə nə".
43020026	Dɩɑn nɑnɑ nii nə, Zwezi kɑrbɩɑ tə kʋ́ʋ̀ pìí bɑ kun duən nə dìə̀ təntə wɑ. Yɑ́ Tomɑ də dɑ̀ń yɩn lɑ́. Mimiə tə yɑ̀ tɑɡʋ də borbiu, Zwezi ɡɑ bɑ̀ ʋ zɩɡɑ bɑ tətəŋi wɑ, ʋ ɡɑ swɩ̀n, ʋ wʋ́: "Bɩcɑn sìə́ wɑ́ yɑ də ɑbɑ!"
43020027	Kʋ kwɑ nə, ʋ swɩ̀n Tomɑ con, ʋ wʋ́: "Kə n jɩfʋɑ yəbə, sə n ɡɑ ywɑ̀ń ɑ̀ jɩ̀ɑ̀n tə. Lɑ̀rɩ̀ n jɩɩn, n kə ɑ̀ səpuni tə nə! N dɑ̀ń yɑ́ n tʋ́tʋ̀nɑ́ tə nə, sə n sɛ̀ cɩ́ɡɑ́ tə!"
43020028	Tomɑ mɑ le wɑ́, ʋ wʋ́: "N mʋ̀ nə yɑ ɑ̀ Yuu-Tiu də ɑ̀ Yɩɩ!"
43020029	Zwezi mɑ swɩ̀n ʋ con, ʋ wʋ́: "Kʋ yɩ n nə nɩ nə, tə nə pɩn, n mɑ kə n wɑɑ ɑ̀ nə. Pupwən lɩ̀ɑ̀ nə yɩ bɑ tə, bɑ nə ken bɑ wɑɑ ɑ̀ nə, də bɑ wɑ̀ nə nɩ".
43020030	Zwezi tʋn Yɩɩ dɩ̀ɑ̀n mɩmɩnɑn duən tə nə dɑ́ɑ́ zənzən, ʋ kɑrbɩɑ tə yɩ́ɑ́ yuu. Tə yoo wɑ̀ pʋ́pʋ́nɩ́ sɑɡɩ kʋ tə wɑ.
43020031	Yɑ́ yìə̀n tətə yɩ tə pʋ́pʋ́nɩ́, sə ɑ́ pɑ cɩ́ɡɑ́ də, Zwezi yɩ Kərisə, ʋ yɩ Yɩɩ-Biu də. Yɑ́ ɑ́ dɑ̀ń nə keni ɑ́ wɑɑ ʋ nə wuuu, ɑ́ wɑ́ twɑ́ də wɑ́, ɑ́ mɑ nɑ mɩɩ, kʋ nə bɑ zwɛ̀ Yɩɩ con.
43021001	Kʋ kwɑ nə, Zwezi kʋ́ʋ̀ bɩrɩ ʋ tɩ̀ɑ̀n kɑrbɩɑ tə nə, də bɑ wulə Tiberiyɑdə mʋnɑɑ tə nii nə. Nəŋə nətʋ tə, ʋ nə bɩrɩ ʋ tɩ̀ɑ̀n bɑ.
43021002	Simon Piyɛrə yɩn lɑ́, də Tomɑ, bɑ nə boŋə 'yɩyɔɔ', Nɑtɑnɑyɛlə də yɩn lɑ́, ʋ tɩʋ nə yɩ Kɑ́nɑ́ Gɑlile nɑɡwɑnɑɑ tə wɑ, də Zebede bɩɑ tə, də Zwezi kɑrbɩɑ bələ duən. Bɑ lɩ̀ɑ̀ təntə mɑmɑ yɑ̀ nə wulə duən nə.
43021003	Simon Piyɛrə mɑ swɩ̀n bɑ con, ʋ wʋ́: "Aý vəli, sə ɑ̀ jɑ fələ". Bɑ də mɑ swɩ̀n ʋ con, bɑ wʋ́: "Nə də wɑ́ twɑ́ n nə, nə vɑ". Bɑ dɑ̀ń vəli bɑ zʋ nɩ́ɑ́ yuu bori wɑ. Kʋ tɩtɩn təntə nə, bɑ wɑ̀ won mɑmɑ jɩn.
43021004	Tɩɑ nə twi kɑ pʋrɩ mɑ́ŋɑ́ wɑ, Zwezi nɑn ʋ zɩɡɑ mʋnɑɑ tə nii nə. Ʋ kɑrbɩɑ tə yɑ̀ wɑ̀ lwɑrɩ də, kʋ yɩ ʋ mʋ̀.
43021005	Zwezi mɑ bwe bɑ, ʋ wʋ́: "Aý bɩɑ-bɑ, ɑ́ bɑ wodiu mɑmɑ jə, nɑɑɑ?" Bɑ pìí bɑ le wɑ́, bɑ wʋ́: "Nə bɑ won mɑmɑ jə!"
43021006	Ʋ dɑ̀ń mɑ swɩ̀n bɑ con, ʋ wʋ́: "Á dɩlɑ fələ ɡə̀ɡə̀lù tə nɩ́ɑ́ yuu bori tə jɩzən vɑ̀n tə yuu, ɑ́ wɑ́ jɑ fələ". Bɑ nə dɩlɩ fələ ɡə̀ɡə̀lù tə, bɑ kʋ́ʋ̀ wɑ̀rɩ̀ kʋ bɑ pìí bɑ vɑŋɑ bɑ lɩ, fələ nə súə́ kʋ nii yɩrɩ.
43021007	Kɑrbiu tə, Zwezi yɑ̀ nə swə tə, dɑ̀ń mɑ swɩ̀n Piyɛrə con, ʋ wʋ́: "Kʋ yɩ Yuu-Tiu!" Simon Piyɛrə yɑ̀ yɩ ʋ zɩɡɑ swələ. Ʋ nə nì də, kʋ yɩ Yuu-Tiu, ʋ tì ʋ ɡɑ̀nʋ̀ ʋ zʋ, ʋ ɡɑ vwɑ ʋ voru ʋ tɑ̀ŋɑ́ nə. Kʋ kwɑ nə, ʋ fɑn ʋ tʋ nɩ́ɑ́ tə wɑ.
43021008	Kɑrbɩɑ tə duən tə yɑ bɑ nɩ́ɑ́ tə nii ŋʋ́nɑ́ zənzən. Bwɑ́lɩ́ tə, bɑ yɑ̀ nə wulə, də nɩ́ɑ́ tə nii yɑ̀ yɩ ndə mɛtərə bíí nə. Bɑ dɑ̀ń twi də nɩ́ɑ́ yuu bori tə. Bɑ nə pìí bɑ bɩ̀ɑ̀n, fələ ɡə̀ɡə̀lù tə súə́ də fələ, bɑ dɑ̀ń ɡɑ vɑŋɑ kʋ.
43021009	Bɑ nɑn nɩ́ɑ́ tə wɑ. Mɑ́ŋɑ́ tə wɑ, bɑ nə nɑn, bɑ nɩ cɑlɑ tə nə jə mən, fəli də dipɛn ɡɑ tə́ɡə́ tə yuu.
43021010	Zwezi swɩ̀n bɑ con, ʋ wʋ́: "Á lɩɑ fələ duən, ɑ́ nə jɩn sɩ́ʋ́n, ɑ́ jɑ bɑ̀".
43021011	Simon Piyɛrə zʋɑ nɩ́ɑ́ yuu bori tə wɑ, ʋ vɑn fələ ɡə̀ɡə̀lù tə, ʋ jɑ nɑn bəbəru tə nii nə. Kʋ yɑ̀ súə́ də fələ kəkərən. Tə mɑmɑ yɩn bíí də finu də bɑtwɑ. Yɑ́ də tə nə dɑ́ɑ́ nətʋ tə mɑmɑ, fələ ɡə̀ɡə̀lù tə wɑ̀ kɑrɩ.
43021012	Zwezi swɩ̀n bɑ con, ʋ wʋ́: "Á bɩ̀ɑ̀n, ɑ́ də́". Fən zʋɑ kɑrbɩɑ tə mɑmɑ, sə bɑ bwe wɑ́, bɑ nɑ lìù tə, ʋ nə yɩ. Bɑ yɑ̀ lwɑrɩ də, kʋ yɑ Yuu-Tiu nə.
43021013	Zwezi twən ʋ yí lɑ́, ʋ tì dipɛn tə, də fəli tə, ʋ mɑ tɑ̀rɩ̀ bɑ.
43021014	Mə nɛɛ bɑtwɑ nə, Zwezi nə bɩrɩ ʋ tɩ̀ɑ̀n ʋ kɑrbɩɑ tə nə, ʋ nə pìí ʋ bwin ʋ nɑn tɩɑn tə wɑ, kwɑ nə.
43021015	Bɑ nə dí bɑ zwɛ̀ kwɑ nə, Zwezi swɩ̀n Simon Piyɛrə con, ʋ wʋ́: "Zwʋnɑsə bìú Simon, n swə nə, n doni bɑ duən tə, bɑ nə swə nə, nɑɑɑ?" Ʋ mɑ le wɑ́, ʋ wʋ́: "Cɩ́ɡɑ́, Yuu-Tiu, n yə̀ə́ də, ɑ̀ swə mʋ́". Zwezi mʋ̀ swɩ̀n ʋ con, ʋ wʋ́: "Ywɑ̀ń ɑ̀ pɑbii tə yoo".
43021016	Ʋ kʋ́ʋ̀ pìí ʋ swɩ̀n ʋ con, nɛɛ bələ nii nə, ʋ wʋ́: "Zwʋnɑsə bìú Simon, n swə nə, nɑɑɑ?" Ʋ də mɑ kʋ́ʋ̀ le Zwezi, ʋ wʋ́: "Cɩ́ɡɑ́, Yuu-Tiu, n yə̀ə́ də, ɑ̀ swə mʋ́". Zwezi mɑ kʋ́ʋ̀ swɩ̀n ʋ con, ʋ wʋ́: "Ywɑ̀ń ɑ̀ pee tə nə".
43021017	Zwezi tə kʋ́ʋ̀ pìí ʋ swɩ̀n ʋ con, nɛɛ bɑtwɑ nii nə, ʋ wʋ́: "Zwʋnɑsə bìú Simon, n swə nə, nɑɑɑ?" Piyɛrə pùə́ cʋ̀ɡʋ̀ də, Zwezi nə bwe wɑ́, nɛɛ bɑtwɑ tə nii nə, də ʋ nə swə wɑ́. Ʋ dɑ̀ń mɑ le Zwezi, ʋ wʋ́: "Yuu-Tiu, n yə̀ə́ yoo mɑmɑ, n yə̀ə́ də, ɑ̀ swə mʋ́". Zwezi mɑ swɩ̀n, ʋ wʋ́: "Ywɑ̀ń ɑ̀ pee tə nə.
43021018	Cɩ́ɡɑ́ mɑmɑ, ɑ̀ mʋ̀ nə swɩ̀n kʋ n con: Mɑ́ŋɑ́ tə, n yɑ̀ nə yɩ bɑlɑndʋrʋ, n tətə yɑ̀ɑ́ nə vwe n tɑ̀ŋɑ́ voru. Yɑ́ n yɑ̀ ɡɑ vəli bwɑ́lɩ́ tə, n nə swə. Yɑ́ n nə twi, n bɑ̀ n kwɩn, n wɑ́ zɩ̀n n vɑ̀nɑ̀, lìù don ɡɑ vwɑ n tɑ̀ŋɑ́ voru ʋ pɑ mʋ́. Yɑ́ ʋ wɑ́ jɑ mʋ́, ʋ jɑ vɑ bwɑ́lɩ́ tə, n nə bɑ́ pɩ̀ɑ̀".
43021019	Zwezi sʋ̀rɑ̀n təntə yɑ̀ yɩ ʋ swɩ̀n, sə ʋ mɑ bɩrɩ tɩɑn tə yiri, Piyɛrə nə wɑ́ tɩ, sə Yɩɩ mɑ nɑ dun. Kʋ kwɑ nə, Zwezi swɩ̀n ʋ con, ʋ wʋ́: "Twɑ́ ɑ̀ nə!"
43021020	Piyɛrə dɑ̀ń vəvəri, ʋ ywɑ̀ń ʋ kwɑ, ʋ nɑ kɑrbiu tə, Zwezi nə swə tə, də ʋ nɑn bɑ kwɑ con, ʋ bɩ̀ɑ̀n. Mə ʋ mʋ̀ kɑrbiu təntə nə yɑ̀ ɡuni ʋ kə Zwezi con, mɑ́ŋɑ́ tə wɑ, bɑ yɑ̀ nə wulə bɑ də́ wodiu tə. Ʋ yɑ̀ ɡɑ bwe wɑ́, ʋ wʋ́: "Yuu-Tiu, wɑ̀ɑ̀ nə yɩ lìù tə, ʋ nə wɑ́ jɑ mʋ́, ʋ pɑ n dʋŋɑ tə nə?"
43021021	Piyɛrə nə nɩ wɑ́, ʋ swɩ̀n Zwezi con, ʋ wʋ́: "Sə ʋ tə mʋ̀, Yuu-Tiu, bɛ̀ɛ̀ nə wɑ́ yí ʋ mʋ̀?"
43021022	Zwezi mɑ le wɑ́, ʋ wʋ́: "Aý nə swə, sə ʋ mʋ̀ yɑ lɑ́ wuuu, kʋ jɑ vəli mɑ́ŋɑ́ tə, ɑ̀ nə wɑ́ pìí ɑ̀ bɑ̀, kʋ jə n bɩɑn nə, nɑɑɑ?
43021023	N mʋ̀ twɑ́ ɑ̀ nə!" Kʋ mʋ̀ sʋɡʋ təntə, Zwezi nə swɩ̀n tə tɑ̀ɑ́ tɩɑ mɑmɑ, lɩ̀ɑ̀ tə, bɑ nə yɩ nubɩɑ Kərisə yɩrɩ, tətəŋi wɑ, bɑ swɩ̀n də, kɑrbiu təntə mʋ̀ bɑ́ tɩ. Zwezi ɡɑ wɑ̀ Piyɛrə con swɩ̀n də, ʋ mʋ̀ bɑ́ tɩ. Kʋ yɩ ʋ swɩ̀n ʋ con, ʋ wʋ́: "Də ɑ̀ nə swə, sə ʋ mʋ̀ yɑ lɑ́, wuuu, kʋ jə vəli mɑ́ŋɑ́ tə, ɑ̀ nə wɑ́ pìí ɑ̀ bɑ̀, kʋ jə n bɩɑn nə, nɑɑɑ?"
43021024	Mə ʋ mʋ̀ kɑrbiu təntə nə swɩ̀n yìə̀n təntə tə nə tʋn, ʋ ɡɑ pʋ́pʋ́nɩ́ tə. Kʋ mʋ̀ nə pɩn, nə mɑ yə̀ə́ də kʋ tə, ʋ nə pʋ́pʋ́nɩ́, tə yɩ cɩ́ɡɑ́.
43021025	Zwezi tə tʋn yìə̀n duən, tə nə dɑ́ɑ́ zənzən. Də bɑ yɑ̀ nə pʋ́pʋ́nɩ́ tə nədʋ nədʋ, ɑ̀ bʋŋɑ də, sɑɡɑ tə, bɑ nə wɑ́ pʋ́pʋ́nɩ́, yɑ̀ wɑ̀rɩ̀ lʋʋ tə tətə wɑ mɩ́ɑ́mɩ́ɑ́n.
44001001	-
44001002	Aý dɑbɛɛ Teofiləf1, ɑ̀ təntən sɑɡɩ tə wɑ, ɑ̀ pʋ́pʋ́nɩ́ yìə̀n tə mɑmɑ, Zwezi nə tʋn də tə tə, ʋ nə kɑ̀rɩ̀ ʋ bɩrɩ lɩ̀ɑ̀ nə. Ʋ kɑ̀rɩ̀ tə ʋ bɩrɩ ʋ tʋtʋŋɩ tə jɩjʋ mɑmɑ, kʋ jɑ vɑ kʋ yí mɑ́ŋɑ́ tə wɑ, Yɩɩ nə lɩ wɑ́ tɩɑ yuu, ʋ kə ʋ con. Zwezi nə yɩn lʋʋ wɑ, ʋ kúrí lɩ̀ɑ̀, ʋ mɑ fwɑ ʋ tʋntʋnɑ. Ʋ twɑ́ Yɩɩ-Siŋu tə dɩ̀ɑ̀n nə, ʋ mɑ bɩrɩ bɑ kʋ tə, bɑ nə mɛ, sə bɑ fwɑ.
44001003	Ʋ nə dí cɑ̀n ʋ tɩ kwɑ nə, ʋ bɩrɩ ʋ tɩ̀ɑ̀n ʋ tʋntʋnɑ tə nə də, ʋ cɩ́ɡɑ́ wulə mɩɩ wɑ. Ʋ bɩrɩ ʋ tɩ̀ɑ̀n bɑ wuuu, nɛɛ kɑpʋpʋ dɩɑn sɑpwilə, ʋ mɑ swɩ̀n Yɩɩ pɑ̀rɩ̀ tə yìə̀n, ʋ bɩrɩ bɑ.
44001004	Kʋ mɑ́ŋɑ́ təntə wɑ, Zwezi də ʋ tʋntʋnɑ tə yɑ̀ jə̀ə́ bɑ də́ wodiu. Kʋ mʋ̀ wodiu tə yuu, ʋ swɩ̀n bɑ con, ʋ wʋ́: "Á dɑ̀nɑ̀ kɑ́ nɑn Zwerizɑlɛmə wɑ. Á dɑ̀nɑ́ won tə, ɑ̀ nyɩnɑ Yɩɩ nə kɑ̀n nii, sə ʋ pɑ ɑbɑ. Aý dí yɑ́ɑ́ ɑ̀ swɩ̀n kʋ yoo ɑ́ con:
44001005	Zwɑnf1 ləɡə lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ, yɑ́ kʋ dɑ̀ń nə yí yɑ́ɑ́ mɛ̀, Yɩɩ wɑ́ lə bɑ ʋ Siŋu tə wɑ".
44001006	Tʋntʋnɑ tə, bɑ nə kun duən nə, dɑ̀ń mɑ bɑ̀ bɑ bwe Zwezi, bɑ wʋ́: "Yuu-Tiu, kʋ mɑ́ŋɑ́ təntə wɑ nə, n wɑ́ pìí n tún Yɩzərɑyɛlə pɑ̀rɩ̀ tə, nɑɑɑ?"
44001007	Ʋ mɑ le bɑ, ʋ wʋ́: "Kʋ mʋ̀ təntə bɑ ɑbɑ ywɑ̀ŋɑ́. Aý nyɩnɑ Yɩɩ tətə nə jə cwəŋə, sə ʋ tún kʋ mɑ́ŋɑ́ tə, də kʋ dɩɩn tə, kʋ nə wɑ́ tʋn.
44001008	Yɑ́ Yɩɩ-Siŋu tə nə twi ɑ́ yuu wɑ, ɑ́ wɑ́ nɑ dɩ̀ɑ̀n, sə ɑ́ yɑ ɑ̀ lɩ̀ɑ̀ tə, ɑ́ nə wɑ̀ɑ́ ɑ́ bɩrɩ kʋ tə, ɑ́ nə nɩ ɑ̀ con Zwerizɑlɛmə wɑ, də Zwide nɑɡwɑnɑɑ tə mɑmɑ wɑ, də Sɑmɑri nɑɡwɑnɑɑ tə mɑmɑ wɑ, hɑlɩ, kʋ jɑ vələ tɩɑ tə yuu mɑmɑ".
44001009	Zwezi nə swɩ̀n kʋ mʋ̀ təntə ʋ zwɛ̀, Yɩɩ pɩn, ʋ zɑ̀n ʋ dɩ̀ yɩɩ nə bɑ yɩ́ɑ́ yuu. Yɑ́ bɑkwɑn twi kʋ pú ʋ nə.
44001010	Bɑ dɑ̀ń nə zɩɡɑ, bɑ ywɑ̀ŋɑ́ yɩɩ nə zən, Zwezi zɑŋʋ tə mɑ́ŋɑ́ wɑ, də nə̀ń, bɑrɑ bələ, bɑ nə zʋɑ ɡɑnpwənə, nɑn bɑ nə.
44001011	Bɑ bwe bɑ, bɑ wʋ́: "Gɑlile tɩ̀ɑ́n-bɑ, bɛ̀ɛ̀ nə pɩn, ɑ́ mɑ zɩɡɑ, ɑ́ ywɑ̀ŋɑ́ yɩɩ nə? Yɩɩ nə tì ʋ mʋ̀ Zwezi tə, ʋ jɑ dɩ̀ ʋ mʋ̀ Yɩɩ sɑ̀ń nə. Ʋ wɑ́ pìí ʋ bɑ̀ nətʋ, ndə ɑ́ nə nɩ wɑ́ də, ʋ dɩ̀ Yɩɩ sɑ̀ń nə".
44001012	Zwezi-Kərisə tʋntʋnɑ tə dɑ̀ń pìí, bɑ nɑn oliviye tɩ̀ɑ́n pɑɑn tə yuu, bɑ vɑ Zwerizɑlɛmə. Pɑɑn tə də Zwerizɑlɛmə yɩ ndə kilomɛtərə nədʋf1 nə.
44001013	Bɑ nə vəli bɑ yí Zwerizɑlɛmə, bɑ dɩ̀ɡɑ̀ dəyuu dìə̀ tə wɑ, bɑ nə yɑ̀ɑ́ kun duən nə mɑ́ŋɑ́ mɑmɑ. Kʋ yɩ Piyɛrə, də Zwɑn, də Zwɑkə, də Andəre, də Filipə, də Tomɑ, də Bɑrətelemi, də Mɑtiə, də Aləfe bìú Zwɑkə, də Simon, ʋ nə yɩ Zelotə, də Zwɑkə bìú Zwidə.
44001014	Bɑ mɑmɑ tə pubʋŋɑ yɑ̀ yɩ nədʋ, bɑ yɑ̀ ŋwɩ̀ń bɑ yɑ́ɑ́ lɑ́ bɑ jʋ̀nɩ̀ Yɩɩ, bɑ mʋ̀ də kɑnɑ tə, də Zwezi nuu Mɑri də Zwezi nyɑ́nɑ́ tə.
44001015	Bɑ lɩ̀ɑ̀ tə mɑmɑ, bɑ nə yɩ nubɩɑ Kərisə yɩrɩ, bɑ yɑ̀ nə kun bwɑ́lɩ́ tə wɑ, yí ndə lɩ̀ɑ̀ bíí də sɑpʋɑ nə. Dɩɑn təntə wɑ, dɩɩn don nə, Piyɛrə zɑ̀n yɩɩ nə bɑ tətəŋi wɑ ʋ swɩ̀n, ʋ wʋ́:
44001016	"Nubɩɑ-bɑ, Yɩɩ sɑɡɩ tə wɑ, kʋ bɩrɩ də, Yɩɩ-Siŋu tə pɩn, pɩ̀ʋ́ Dɑvidə swɩ̀n Zwidɑsə yoo fuən nə. Kʋ yɩ kɑ́lʋ́, sə kʋ nii sú. Ʋ mʋ̀ Zwidɑsə tə nə yɩn lɩ̀ɑ̀ yɑ́ɑ́, ʋ pɑ bɑ jɑ Zwezi.
44001017	Zwidɑsə yɑ̀ yɩn nə mʋ̀ Zwezi-Kərisə tʋntʋnɑ tə wɑ lìù. Ʋ də yɑ̀ jə tori tʋtʋnɑn tə wɑ, Zwezi nə tɑ̀rɩ̀ ʋ pɑ nəbɑ.
44001018	Ʋ mʋ̀ Zwidɑsə tə tʋn yoo, kʋ nə lwɑrɑ zənzən. Bɑ ɡɑ pɑ wɑ́ səbiu kʋ yɩrɩ. Ʋ tì kʋ mʋ̀ səbiu tə, ʋ mɑ yə̀ kɑ́rɑ́. Kʋ mʋ̀ kɑ́rɑ́ tə wɑ, ʋ kɛ́n ʋ tʋ ʋ yɑrɩ, ʋ pùə́ pwin, ʋ lʋrɑn nɑn tə ɡɑ̀rɩ̀ tɩɑ.
44001019	Zwerizɑlɛmə lɩ̀ɑ̀ mɑmɑ nì kʋ mʋ̀ yoo təntə. Bɑ dɑ̀ń mɑ kə kɑ́rɑ́ tə yɩrɩ də bɑ sʋɡʋ Akɛlədɑmɑ. Kʋ də̀ń nə yɩ 'jɑnɑ kɑ́rɑ́'.
44001020	Kʋ pʋ́pʋ́nɩ́ ɡwɑrɑn sɑɡɩ tə wɑ, kʋ wʋ́: 'Yɩɩ wɑ́ pɑ, ʋ sɑ̀ń jì diɡə, lìù mɑmɑ dɑ̀n kɑ́ yɑ̀ lɑ́'. Kʋ tə súrí lɑ́ nə, kʋ wʋ́: 'Yɩɩ wɑ́ pɑ, lìù don jon ʋ yuu nə'.
44001021	-
44001022	Kʋ mʋ̀ tə yɩrɩ, kʋ mɛ, sə lìù don, ʋ nə wɑ̀ɑ́ ʋ bɩrɩ də, ʋ nɩ Yuu-Tiu Zwezi bwiu tə nə súrí nə nə. Ʋ mʋ̀ lìù təntə mɛ, sə ʋ yɑ̀ lìù tə, ʋ nə yɩn də nəbɑ, mɑ́ŋɑ́ tə wɑ, nə mʋ̀ də Zwezi nə yɑ̀ wulə duən nə. Kʋ nə zɩɡɩ, Zwɑn kɑ lə lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ, kʋ jɑ vɑ mɑ́ŋɑ́ tə nə, Zwezi nə dɩ̀ɡɑ̀ Yɩɩ sɑ̀ń nə".
44001023	Bɑ dɑ̀ń mɑ lɩ lɩ̀ɑ̀ bələ bɑ zɩɡɩ. Kʋ mʋ̀ nə yɩ Zwʋzɛfə, bɑ nə boŋə Bɑrəsɑbɑsə, ʋ yɩrɩ don də yɑ Zwisətisə də Mɑtɩɑsə.
44001024	Bɑ dɑ̀ń lòrì Yɩɩ, bɑ wʋ́: "Yuu-Tiu, n mʋ̀ nə yə̀ə́ lìù mɑmɑ pubʋŋɑ. Bɩrɩ lìù tə, n nə kúrí lɩ̀ɑ̀ bələ tə wɑ.
44001025	Sə ʋ yɑ Zwezi-Kərisə tʋntʋnʋ, sə ʋ tún wɑ́, sə ʋ yɑ ʋ tʋntʋnɑ, ʋ tʋn tʋtʋŋɩ tə, Zwidɑsə nə dʋɡʋ, ʋ ɡɑ vɑ bwɑ́lɩ́ tə nə, Yɩɩ nə tún ʋ nə".
44001026	Bɑ dɑ̀ń mɑ pwɑ́rɩ́ kʋ jɑ Mɑtɩɑsə. Ʋ mʋ̀ dɑ̀ń nə ken tʋntʋnɑ fuɡə nədʋ tə nii nə, bɑ yɑ̀ nə ɡɑ.
44002001	Pɑntəkɔtə cɑ̀nɑ̀ tə dɩɩn nə yí, bɑ mɛ tə kun duən nə, kʋ mʋ̀ bwɑ́lɩ́ nədʋ tə nə.
44002002	Nɑɑ nədʋ, Yɩɩ pɩn zəzuɡu ndə vʋʋ nəfɑrʋ nə bɑ̀, kʋ sú dìə̀ tə mɑmɑ nii, bɑ yɑ̀ nə jə̀ə́ kɑ wɑ.
44002003	Yɑ́ bɑ zəzən bɑ nɑ wiən ndə mənvoo nə, tə nə nyɩn ndə nəndələ nə, tə twi. Tə mʋ̀ wiən təntə twi, tə pwɛ̀ duən nə, tə jə̀ə́ bɑ lìù mɑmɑ yuu wɑ.
44002004	Yɩɩ-Siŋu tə súə́ bɑ lìù mɑmɑ, bɑ ɡɑ wulə bɑ swɩ̀n sʋ̀rɑ̀n yirə duən, kʋ nə pɩn bɑ, sə bɑ swɩ̀n.
44002005	Kʋ mɑ́ŋɑ́ təntə nə, lʋʋ nii mɑmɑ Zwifə-bɑ yɑ̀ twi, bɑ wulə Zwerizɑlɛmə nə. Bɑ yɩ lɩ̀ɑ̀ tə, bɑ yɑ̀ twɑ́ Yɩɩ cwəŋə tə nə zəni.
44002006	Zəzuɡu tə pɩn, lɩ̀ɑ̀ zənzən kɛ̀ń bɑ vɑ bɑ kun kʋ bwɑ́lɩ́ nə. Bɑ nə yí lɑ́, kʋ ɡwɑ́rɩ́ bɑ, də bɑ lìù mɑmɑ yɑ̀ nə nə̀ń ʋ tətə dwíí sʋɡʋ, bɑ nə swɩ̀n lɑ́.
44002007	Kʋ ɡwɑ́rɩ́ bɑ mɑmɑ, kʋ ɡɑ jì yoo bɑ nə zɩɡɑ bɑ bɑlɩ. Bɑ dɑ̀ń mɑ swɩ̀n duən con, bɑ wʋ́: "Á nəŋə, lɩ̀ɑ̀ bɑ tə mɛ, bɑ nə swɩ̀n nətən tɑ̀ Gɑlile nɑɡwɑnɑɑ lɩ̀ɑ̀ nɑɑɑ?
44002008	Yɑ́ kʋ dɑ̀ń twɑ́ nətə, nə lìù mɑmɑ mɑ nə̀ń ʋ tətə dwíí sʋɡʋ lɩ̀ɑ̀ tə nii nə, də bɑ swɩ̀n?
44002009	Lɩ̀ɑ̀ təntə yɑ̀ yɩ bɑ nɑn Pɑrətə, də Mediə, də Elɑmə nɑɡwɑnɛɛ tə wɑ. Bɑ duən də yɩ bɑ nɑn Mezopotɑmi nɑɡwɑnɑɑ də Zwide nɑɡwɑnɑɑ tə wɑ lɩ̀ɑ̀, də Kɑpɑdɔsə nɑɡwɑnɑɑ tə wɑ lɩ̀ɑ̀, də Pon nɑɡwɑnɑɑ tə wɑ lɩ̀ɑ̀, də Azi nɑɡwɑnɑɑ tə wɑ lɩ̀ɑ̀.
44002010	Kʋ súrí Fərizwi nɑɡwɑnɑɑ tə wɑ lɩ̀ɑ̀ nə, də Pɑnfili nɑɡwɑnɑɑ tə wɑ lɩ̀ɑ̀, kʋ jɑ Ezwipətə lʋʋ nii lɩ̀ɑ̀, kʋ kə Libi lʋʋ nii lɩ̀ɑ̀ con, kʋ nə pwɛ̀ sɩswɩɑn də Sirɛnə. Kʋ súrí lɩ̀ɑ̀ tə, bɑ nə nɑn Romə. Lɩ̀ɑ̀ təntə yɑ̀ yɩ Zwifə-bɑ, də lɩ̀ɑ̀ tə, bɑ nə sɛ̀, bɑ zʋ Zwifə-bɑ yɩjʋncwəŋə tə wɑ,
44002011	də Kərɛtə tɩ̀ɑ́n də Arɑbi tɩ̀ɑ́n mɑmɑ. Kʋ twɑ́ nətə, nə lìù mɑmɑ mɑ nə̀ń ʋ tətə dwíí sʋɡʋ, bɑ mɑ bwɩ Yɩɩ nə yofɑrɑn tə yɩrɩ, ʋ nə fwɑ?"
44002012	Hɑlɩ, bɑ lìù mɑmɑ yɩ ndə ʋ kʋ́ʋ̀ bɑ ʋ tɩ̀ɑ̀n tɩ bɑ pubʋŋɩ mɑmɑ jɛ́n. Bɑ dɑ̀ń swɩ̀n duən con, bɑ wʋ́: "Yoo kʋ tə dəkuu yɩ bɛ̀ɛ̀?"
44002013	Yɑ́ lɩ̀ɑ̀ duən də kʋkʋlɩ bɑ, bɑ wʋ́: "Kʋ yɩ swɑnɑ tə, kʋ yɑ̀ tə nə wɑ̀ zɑ̀n zənzən nə bɑ nyʋɑ bɑ sú!"
44002014	Piyɛrə dɑ̀ń mɑ zɩɡɩ yɩɩ nə, ʋ mʋ̀ də tʋntʋnɑ fuɡə nədʋ tə, ʋ kə ʋ kori yɩɩ nə, ʋ swɩ̀n, ʋ wʋ́: "Zwifə-bɑ, də ɑ́ mʋ̀ lɩ̀ɑ̀ tə mɑmɑ, ɑ́ nə wulə Zwerizɑlɛmə wɑ! Á mɛ, sə ɑ́ yəni yoo kʋ tə! Á cʋɡɑ kʋ tə, ɑ̀ nə pɩ̀ɑ̀, sə ɑ̀ swɩ̀n ɑ́ con zəni!
44002015	Kʋ tɑ̀ swɑnɑ nə jə lɩ̀ɑ̀ tə, ndə ɑ́ mʋ̀ nə bʋŋɑ nətʋ. Sɩ́ʋ́n nə, yɩɩ tə wɑ̀ bɩ, kʋ tə yɩ luɡu nʋɡʋ nə.
44002016	Mə kʋ tə yoo nə Yɩɩ twɑ́ ʋ nii sʋ̀sʋ̀nʋ̀ Zwʋwɛlə nə, ʋ mɑ swɩ̀n, ʋ wʋ́:
44002017	'Tɑlɩkwɑ dɩɑn tə wɑ, ɑ̀ mʋ̀ Yɩɩ wɑ́ mɩ́ ɑ̀ Siŋu tə ləzwənyiri mɑmɑ yuu wɑ. Á bɩɑ də ɑ́ bwɩ̀ɩ́ wɑ́ swɩ̀n ɑ̀ nii sʋ̀rɑ̀n. Aý wɑ́ pɑ ləzwəndʋn tə nɑ wiən, tə nə nɑn ɑ̀ mʋ̀ con, ɑ̀ ɡɑ wɑ́ bɩrɩ tə duən ɑ́ bɑzʋnɑn nə bɑ pɑndwɩɑ wɑ.
44002018	Tə mʋ̀ dɩɑn təntə wɑ, ɑ̀ cɩ́ɡɑ́ wɑ́ mɩ́ ɑ̀ Siŋu tə, ɑ̀ tʋtʋnbɑrɑ də ɑ̀ tʋtʋnkɑnɑ yuu wɑ. Yɑ́ bɑ wɑ́ swɩ̀n ɑ̀ nii sʋ̀rɑ̀n.
44002019	Aý wɑ́ pɑ yomɩlɑn nɑn yɩɩ nə, ɑ̀ ɡɑ pɑ Yɩɩ dɩ̀ɑ̀n mɩmɩnɑn yɑ tɩɑ yuu wɑ: Jɑnɑ də mən də nywɩ̀ń wɑ́ yɑ̀ lɑ́.
44002020	Yɩcɑʋ tə wɑ́ lwɑ̀ń kʋ jì yikunu, yɑ́ cɑ̀nɑ̀ tə wɑ́ lwɑ̀ń kɑ jì nəsɩɑn ndə jɑnɑ nə, sə Yuu-Tiu dun dɩɩn nəfɑrʋ tə ɡɑ zɩɡɩ lɑ́ kʋ bɑ̀.
44002021	Yɑ́ lìù tə mɑmɑ, ʋ nə bon Yuu-Tiu yɩrɩ tə, ʋ wɑ́ jon kʋ tíú ʋ cʋnɑ wɑ'.
44002022	Á mʋ̀ Yɩzərɑyɛlə lɩ̀ɑ̀-bɑ, ɑ́ cʋɡɑ sʋ̀rɑ̀n tə tə! Yɩɩ bɩrɩ də, Nɑzɑrɛtə Zwezi yɩ ʋ mʋ̀ tətə nə pɩn wɑ́ nii, kʋ mʋ̀ nə pɩn, Yɩɩ pɑ ʋ fwɑ yomɩlɑn də yoɡwɑrɑn də Yɩɩ dɩ̀ɑ̀n mɩmɩnɑn ɑ́ tətəŋi wɑ, ndə ɑ́ tətə nə yə̀ə́ nətʋ.
44002023	Yɩɩ yɑ̀ yə̀ə́ ʋ jɑnʋ tə yoo, kʋ wɑ̀ ʋ yuu dɩ̀. Ʋ mʋ̀ tətə nə kúrí wɑ́, ʋ tún vɑ̀n nə, kʋ nə bɑ yiɡə, ndə ʋ nə tɑnɩ kʋ, sə kʋ yɑ nətʋ. Ʋ sɛ̀ ʋ pɑ ɑ́ jɑ wɑ́, ɑ́ pɑ lɩ̀ɑ̀ tə nə, bɑ yɑ́ɑ́ tə̀lə́ Yɩɩ. Bɑ pɑɑ wɑ́ dɑɡɑrʋ yuu, ʋ tɩ.
44002024	Yɑ́ Yɩɩ dɑ̀ń cʋ̀ɡʋ̀ tɩɑn dɩ̀ɑ̀n ʋ pìí ʋ bwin wɑ́ ʋ lɩ tɩɑn wɑ. Tɩɑn yɑ̀ wɑ̀rɩ̀ wɑ́, tə jɑnɩ tə con mɩ́ɑ́mɩ́ɑ́n.
44002025	Pɩ̀ʋ́ Dɑvidə yɑ̀ swɩ̀n ʋ yoo, ʋ wʋ́: 'Mɑ́ŋɑ́ mɑmɑ, ɑ̀ nɑ Yuu-Tiu ɑ̀ yɑ́ɑ́ nə. Ʋ wulə ɑ̀ jɩzən vɑ̀n nə, sə ɑ̀ dɑ̀n kɑ́ dʋɡʋ Yɩɩ cwəŋə tə.
44002026	Kʋ mʋ̀ nə pɩn, ɑ̀ jwɛ ɑ̀ ɡɑ swɩ̀n də pupwən. Aý mʋ̀ nə swə ɑ̀ wɑ́ tɩ, də ɑ̀ jə yɑlɑ,
44002027	də n bɑ́ yɑ́ nə tɩɡɑ bwɑ́lɩ́ nə. N mɑ bɑ́ sɛ̀, n pɑ lìù tə n lɩ n tún n cɩcɩ yɩrɩ, sə ʋ pʋ.
44002028	N bɩrɩ nə coŋi tə, tə nə pɩn mɩɩ. Yɑ́ n ɡɑ wɑ́ yɑ də nə, n pɑ ɑ̀ sú də pupwən'.
44002029	Aý nubɩɑ-bɑ, ɑ̀ jə cwəŋə, sə ɑ̀ swɩ̀n nɩbɛɛ Dɑvidə yoo ɑ́ con nəpon nəpon. Ʋ tɩɡɑ, bɑ ɡùrì wɑ́. Də zə̀n mɑmɑ ʋ ləbəri tə wulə nə tətəŋi wɑ.
44002030	Ʋ yɑ̀ yɩ Yɩɩ nii sʋ̀sʋ̀nʋ̀, yɑ́ ʋ yɑ̀ yə̀ə́ də, Yɩɩ kɑ̀n nii də wɑ́ ʋ dù də, ʋ mʋ̀ Yɩɩ wɑ́ pɑ, Dɑvidə nɑ̀ʋ́ də́ ʋ nɩbɛɛ Dɑvidə pɑ̀rɩ̀ tə.
44002031	Ʋ nə swɩ̀n də, bɑ bɑ́ yɑ́ wɑ́ tɩɡɑ bwɑ́lɩ́ nə, yɑ́ ʋ yɑtɑnɑ tə bɑ́ pʋ, kʋ yɩ Kərisə nə wɑ́ tɩ ʋ pìí ʋ bwin tə yoo nə, ʋ yɑ̀ yə̀ə́. Yɑ́ mə kʋ mʋ̀ yoo nə, ʋ swɩ̀n nətʋ.
44002032	Ʋ mʋ̀ Zwezi təntə nə, Yɩɩ pìí ʋ bwin ʋ lɩ tɩɡɑ wɑ, nə mɑmɑ wɑ̀ɑ́ nə bɩrɩ də, nə nɩ kʋ.
44002033	Yɩɩ pɩn, ʋ dɩ̀ ʋ jə̀ə́ ʋ jɩzənf1 vɑ̀n nə. Ʋ yɑ̀ kɑ̀n nii də, ʋ wɑ́ pɑ ʋ Siŋu tə. Yɑ́ ʋ mʋ̀ Zwezi dɑ̀ń nə jon Yɩɩ-Siŋu tə nə nyɩnɑ Yɩɩ con, ʋ mɩ́ tɩɑ yuu. Mə kʋ mʋ̀ nə ɑ́ nə̀ń, ɑ́ ɡɑ nɑ nətən.
44002034	Pɩ̀ʋ́ Dɑvidə tətə wɑ̀ Yɩɩ sɑ̀ń nə dɩ̀, yɑ́ ʋ swɩ̀n, ʋ wʋ́: 'Yuu-Tiu swɩ̀n ɑ̀ Yuu-Tiu con, ʋ wʋ́: "Bɑ̀ɑ́ n jə̀ń ɑ̀ jɩzən vɑ̀n nə,
44002035	də ɑ̀ mɑ kəni n dʋŋɑ n nɛɛ də̀ń nə!" '
44002036	Yɩzərɑyɛlə dwíí tə mɑmɑ dɑ̀ń mɛ, sə kʋ lwɑrɩ cɩ́ɡɑ́ cɩ́ɡɑ́ də, Yɩɩ pɩn Zwezi tə, ɑ́ nə pɩn bɑ pɑɑ dɑɡɑrʋ tə yuu, jì Yuu-Tiu, ʋ tə zɩɡɩ lɑ́ ʋ yɩ Kərisə".
44002037	Bɑ cʋɡʋ tə mʋ̀ sʋ̀rɑ̀n təntə, yɑ́ bɑ bɩcɑnɩ dí zənzən. Bɑ dɑ̀ń ɡɑ bwe Piyɛrə də tʋntʋnɑ tə duən tə, bɑ wʋ́: "Aý nubɩɑ-bɑ, bɛ̀ɛ̀ tətə nə nə dɑ̀ń mɛ, sə nə fwɑ?"
44002038	Piyɛrə mɑ le bɑ, ʋ wʋ́: "Á vəvərə ɑ́ kwɑ ɑ́ mɑ sɑ́ ɑ́ cʋnɑ, sə Yɩɩ kwɛn ʋ lɩ ɑ́ cʋnɑ tə ɑ́ mʋ̀ də wɑ́ pwərə wɑ, sə bɑ bon Zwezi-Kərisə yɩrɩ, bɑ mɑ lə ɑbɑ nɩ́ɑ́ wɑ, kʋ twɑ́ də Zwezi-Kərisə yɩrɩ. Yɑ́ kʋ nətʋ tə nii nə súə́, ɑ́ wɑ́ nɑ Yɩɩ-Siŋu tə tɑrpɩʋn tə.
44002039	Yɩɩ nikɑnɩ tə yɩ ɑ́ mʋ̀ də ɑ́ bɩɑ, də lɩ̀ɑ̀ tə mɑmɑ, bɑ nə ŋʋ́nɑ́ nyiən. Kʋ yɩ lɩ̀ɑ̀ tə mɑmɑ, nə Yuu-Tiu Yɩɩ nə wɑ́ bon bɑ, sə bɑ bɑ̀ ʋ con nyiən".
44002040	Yɑ́ Piyɛrə tə tì sʋ̀rɑ̀n duən, ʋ swɩ̀n ʋ bɩrɩ bɑ, ʋ mɑ kwè bɑ, ʋ wʋ́: "Á nɑŋɑ, ɑ́ ɡɑ yɑ́ zə̀n cʋnɑ lɩ̀ɑ̀ tə, sə ɑ́ jon ɑ́ tɩ̀ɑ̀n".
44002041	Bɑ ləɡə lɩ̀ɑ̀ tə, bɑ nə sɛ̀ Piyɛrə sʋɡʋ tə, nɩ́ɑ́ wɑ, kʋ twɑ́ də Zwezi-Kərisə yɩrɩ. Yɑ́ kʋ mʋ̀ dɩɩn tə nə, lɩ̀ɑ̀ yí ndə mʋ̀rʋ̀ bɑtwɑ nə, bɑ nə súrí Zwezi kwɑ lɩ̀ɑ̀ tə nii nə.
44002042	Bɑ yɑ̀ ŋwɩ̀ń bɑ yɑ́ɑ́ lɑ́ də kɑ̀rɑ̀ tə, Zwezi tʋntʋnɑ tə nə bɩrɩ bɑ. Bɑ yɑ̀ jə nimɑrʋ, bɑ də́ bɑ wodiu duən nə, yɑ́ bɑ jʋ̀nɩ̀ Yɩɩ.
44002043	Yɩɩ yɑ̀ twɑ́ də tʋntʋnɑ tə, ʋ tʋŋɑ yoɡwɑrɑn də Yɩɩ dɩ̀ɑ̀n mɩmɩnɑn zənzən. Kʋ mʋ̀ nə pɩn, bɑ lìù mɑmɑ yɑ̀ dəri fən.
44002044	Kərisə lɩ̀ɑ̀ tə mɑmɑ yɑ̀ ken duən nə, yɑ́ bɑ mɛ won yɑ̀ yɩ nədʋ.
44002045	Bɑ yɑ̀ yoli bɑ wiən, də won tə mɑmɑ, bɑ nə jə. Kʋ tə, bɑ nə yoli bɑ nɑ, bɑ yɑ̀ɑ́ tì kʋ bɑ tɑ̀rɑ̀ bɑ pɑ lìù mɑmɑ nə, ndə nətʋ tə kʋ nə mɛ də wɑ́.
44002046	Bɑ yɑ̀ jɑ pɩ́nʋ́ wuuu, bɑ dɑ̀n kɑ́ pìí bɑ kə bɑ kwɑ, bɑ ɡɑ wulə duən nə Zwifə-bɑ Yɩɩ dìə̀ tə wɑ. Yɑ́ bɑ yɑ̀ɑ́ kun duən nə bɑ dii wɑ, bɑ də́ Yuu-Tiu nimɑrʋ wodiu tə, bɑ ɡɑ də́ bɑ wodiu də pupwən. Bɑ ɡɑ bɑ yokʋkwɩnɑn tuŋə bɑ bɩcɑnɩ wɑ.
44002047	Bɑ yɑ̀ɑ́ bʋ Yɩɩ nə, lɩ̀ɑ̀ tə mɑmɑ pwìí ɡɑ poli bɑ yuu wɑ. Yɑ́ dɩɩn mɑmɑ Yuu-Tiu yɑ̀ɑ́ súrí lɩ̀ɑ̀ ʋ lɩ̀ɑ̀ púlí tə nii nə, bɑ nə ken bɑ wɑɑ Zwezi nə, sə ʋ jon bɑ bɑ cʋnɑ wɑ.
44003001	Dədəni nii luɡu bɑtwɑ mɑ́ŋɑ́ wɑ, Piyɛrə də Zwɑn yɑ̀ vəli Zwifə-bɑ Yɩɩ dìə̀ wɑ, sə bɑ jʋn Yɩɩ. Kʋ mɑ́ŋɑ́ təntə yɑ̀ yɩ Zwifə-bɑ yɩjʋnɩ mɑ́ŋɑ́, kʋ nə mɩ̀ bɑ.
44003002	Bɛɛ don, bɑ nə lʋrɩ wɑ́, də ʋ yɩ ɡwɑ̀nʋ́, də yɑ̀ wulə. Dɩɩn mɑmɑ, bɑ yɑ̀ɑ́ jɑ wɑ́, bɑ vɑ bɑ jə̀ə́ Yɩɩ dìə̀ tə mimii nə, bɑ nə boŋə 'mimii zɑŋʋ', sə lɩ̀ɑ̀ tə, bɑ nə zwɩ Yɩɩ dìə̀ tə wɑ, pɑ wɑ́ yɩlori wiən.
44003003	Ʋ mʋ̀ bɛɛ təntə nɩ Piyɛrə də Zwɑn də, bɑ pɩ̀ɑ̀, sə bɑ zʋ Yɩɩ dìə̀ tə wɑ, ʋ mɑ lòrì yɩlori won bɑ con.
44003004	Piyɛrə də Zwɑn mɑmɑ mɑ fin bɑ yɩ́ɑ́, bɑ kə ʋ yuu, bɑ ɡɑ swɩ̀n ʋ con, bɑ wʋ́: "Ywɑ̀ń nəbɑ!"
44003005	Bɛɛ tə mɑ ywɑ̀ń bɑ zən, ʋ ɡɑ dɑ̀nɩ̀, sə bɑ pɑ wɑ́ won.
44003006	Piyɛrə dɑ̀ń mɑ swɩ̀n ʋ con, ʋ wʋ́: "Aý bɑ səbiu jə, ɑ̀ dɑ̀ń wɑ́ pɑ mʋ́ kʋ tə, ɑ̀ nə jə. Də Nɑzɑrɛtə Zwezi-Kərisə yɩrɩ tə, zɑ̀n yɩɩ nə, n vɑ!"
44003007	-
44003008	Ʋ ɡɑ jɑ ʋ jɩzən nə ʋ vɑn wɑ́, ʋ zɩ̀n. Də nɑɑ nədʋ, bɛɛ tə nɑpɩrɑ də ʋ nɛɛ tə mɑmɑ dɑ̀n, yɑ́ ʋ ɡɑ fɑn ʋ zɩɡɑ yɩɩ nə, ʋ vəli. Ʋ twɑ́ bɑ nə, ʋ zʋ Yɩɩ dìə̀ tə wɑ, ʋ vəli də ʋ fɑŋɑ, ʋ ɡɑ bwɩ Yɩɩ nə.
44003009	Yɑ́ lɑlʋʋ tə mɑmɑ nɩ wɑ́, də ʋ vəli də ʋ bwɩ Yɩɩ nə.
44003010	Lìù mɑmɑ nə nɩ wɑ́, n yə̀ə́ ʋ swɩ́ɑ́n. N yə̀ə́ də, ʋ mʋ̀ yɑ̀ nə jəni Yɩɩ dìə̀ tə, 'mimii zɑŋʋ' tə nə, ʋ lòrì yɩlori wiən tə. Kʋ kə lɑ́ lɩ̀ɑ̀ tə zənzən. Kʋ yoo təntə, kʋ nə tʋn bɛɛ tə yɩrɑ, yɩ yoɡwɑrʋ kʋ pɑ bɑ.
44003011	Bɛɛ tə kʋ́ʋ̀ bɑ Piyɛrə də Zwɑn kwɑ nɑŋɑ. Kʋ ɡwɑ́rɩ́ lɩ̀ɑ̀ tə, bɑ dɑ̀ń dəri, bɑ vɑ bɑ kɩkɑrɩ bɑ. Yɩɩ dìə̀ tə bwɑ́lɩ́ don nə, kʋ nə jə nɑpɑkʋlʋ, bɑ boŋə kʋ nɑpɑkʋlʋ təntə 'Sɑlʋmʋn nɑpɑkʋlʋ'.
44003012	Piyɛrə nə nɩ kʋ mʋ̀ təntə, ʋ swɩ̀n lɑlʋʋ tə con, ʋ wʋ́: "Yɩzərɑyɛlə lɩ̀ɑ̀-bɑ, bɛ̀ɛ̀ nə pɩn, kʋ mɑ ɡwɑ́rɩ́ ɑbɑ? Bɛ̀ɛ̀ nə pɩn ɑ́ mɑmɑ yɩ́ɑ́ mɑ cə̀ nə yuu? Á bʋŋɑ də, kʋ yɩ nə mʋ̀ dɩ̀ɑ̀n, nə ɑ̀ yə̀ə́ nə kɑ twɑ́ Yɩɩ cwəŋə tə nə zəni yɩrɩ, bɛɛ tə mɑ zɑ̀n ʋ vəli, nɑɑɑ?
44003013	Yɩɩ tə, nə nɩbɑrɑ Abərɑhɑmə, də Yɩzɑkə, də Zwɑkɔbə, də nə nɩbɑrɑ-bɑ duən nə jʋn tə nə pɩn, ʋ tʋ̀tʋ̀nʋ̀ Zwezi nɑ dun. Ʋ mʋ̀ Zwezi tə, ɑ́ tətə nə jɩn, ɑ́ pɑ Pilɑtə nə. Pilɑtə yɑ̀ pɩ̀ɑ̀, sə ʋ dʋɡʋ wɑ́, ɑ́ ɡɑ wɑ̀ sɛ̀.
44003014	Zwezi yɑ̀ yɩ lìù tə, Yɩɩ nə lɩ ʋ tún ʋ cɩcɩ yɩrɩ, ʋ ɡɑ yɩ cɩ́ɡɑ́ tíú də. Də kʋ mɛ ɑ́ vɩɡɑ wɑ́, ɑ́ ɡɑ lòrì, sə Pilɑtə dʋɡʋ lɑɡʋrʋ tə.
44003015	Á zɩɡɩ kʋ tə nə, pɩ̀ʋ́ Pilɑtə yɑ̀ nə pɩ̀ɑ̀, sə ʋ fwɑ ɑ́ kɑ́lɩ́ ɑ́ pɑ, mɩɩ tíú Zwezi tɩ. Yɩɩ pìí ʋ bwin wɑ́, ʋ lɩ tɩɡɑ wɑ, nə yɩ lɩ̀ɑ̀ tə nə, nə nɩ kʋ.
44003016	Bɛɛ wɑ̀ tə nətən, ɑ́ nə nɑ, ɑ́ yə̀ə́ wɑ́, kʋ ɡɑ yɩ Zwezi yɩrɩ tə dɩ̀ɑ̀n nə pɩn ʋ nɑ yɑzurə, nə nə ken nə wɑɑ Zwezi nə yɩrɩ. Kʋ yɩ ʋ nə ken ʋ wɑɑ Zwezi nə tə, kʋ mʋ̀ nə pɩn, ʋ mɑ nɑ yɑzurə mɩ́ɑ́mɩ́ɑ́n.
44003017	Aý nubɩɑ-bɑ, ɑ̀ yə̀ə́ də, ɑ́ mʋ̀ də ɑ́ yɑ́ɑ́ tɩ̀ɑ́n tə mɑmɑ yɩ ɑ́ tʋn kʋ mʋ̀ yoo təntə ɑ́ ləyəri wɑ.
44003018	Yɩɩ dí yɑ́ɑ́, ʋ twɑ́ ʋ nii sʋ̀sʋ̀nɑ̀ tə mɑmɑ nə, ʋ swɩ̀n də, Kərisə wɑ́ nɑ cɑ̀n. Yɑ́ sɩ́ʋ́n nə, Yɩɩ sʋɡʋ tə nii dɑ̀ń súə́.
44003019	Kʋ mʋ̀ tə yɩrɩ, ɑ́ vəvərə ɑ́ kwɑ ɑ́ mɑ sɑ́ ɑ́ cʋnɑ, sə ʋ kwɛn ʋ lɩ ɑ́ cʋnɑ tə ɑ́ mʋ̀ də wɑ́ pwərə wɑ.
44003020	Á nə fwɑ nətʋ, Yuu-Tiu wɑ́ pɑ ɑbɑ sìə́ mɑ́ŋɑ́. Yɑ́ ʋ wɑ́ tʋn Kərisə, ʋ nə kúrí tə, ʋ pɑ ʋ bɑ̀ ɑ́ con. Ʋ mʋ̀ Kərisə tə nə yɩ Zwezi.
44003021	Sɩ́ʋ́n nə, Zwezi jə̀ə́ Yɩɩ sɑ̀ń nə, ʋ mɑ dɑ̀nɩ̀ won mɑmɑ nə wɑ́ pìí kʋ jì, ndə Yɩɩ nə twɑ́ ʋ nii sʋ̀sʋ̀nɑ̀ tə, bɑ nə yɩ ʋ nə tɩ, ʋ mɑ swɩ̀n fuən fuən.
44003022	Moyizə swɩ̀n, ʋ wʋ́: 'Yuu-Tiu Yɩɩ wɑ́ lɩ ʋ nii sʋ̀sʋ̀nʋ̀ ɑ́ nubɩɑ tə wɑ, ndə ɑ̀ nə ʋ pɑ ɑbɑ. Á cʋɡɑ sʋ̀rɑ̀n tə mɑmɑ, ʋ nə wɑ́ swɩ̀n ɑ́ con.
44003023	Lìù tə mɑmɑ, ʋ nə bɑ ʋ mʋ̀ Yɩɩ nii sʋ̀sʋ̀nʋ̀ təntə sʋɡʋ cʋɡɑ, bɑ wɑ́ lɩ wɑ́ Yɩɩ lɩ̀ɑ̀ tə dwíí wɑ'.
44003024	Yɑ́ Yɩɩ nii sʋ̀sʋ̀nɑ̀ tə mɑmɑ, kʋ nə zɩɡɩ Yɩɩ nii sʋ̀sʋ̀nʋ̀ Sɑmɩyɛlə nə, kʋ jɑ vɑ bɑ duən tə, bɑ mɑmɑ swɩ̀n dɩɑn təntə yoo.
44003025	Á yɩ Yɩɩ nii sʋ̀sʋ̀nɑ̀ tə bɩɑ, yɑ́ Yɩɩ jɩn nimɑrʋ də ɑ́ nɩbɑrɑ-bɑ. Ʋ swɩ̀n Abərɑhɑmə con, ʋ wʋ́: 'Tɩɑ yuu lɩ̀ɑ̀ mɑmɑ wɑ́ twɑ́ n dwíí nə, sə Yɩɩ fwɑ zəni bɑ yɩrɑ'.
44003026	Yɩɩ dí yɑ́ɑ́, ʋ tɑ̀ɑ̀ ɑ́ mʋ̀ yɩrɩ, ʋ pɑ ʋ tʋ̀tʋ̀nʋ̀ tə nɑn, sə ʋ fwɑ zəni ɑ́ yɩrɑ. Sə Yɩɩ pɑ, ɑ́ lìù mɑmɑ dɑ̀ń lwɑ̀ń ʋ pubʋŋɑ, ʋ ɡɑ yɑ́ ʋ yokʋkwɩnɑn".
44004001	Piyɛrə də Zwɑn yɑ̀ tə wulə bɑ swɩ̀n lɩ̀ɑ̀ tə con, də Zwifə-bɑ Yɩɩ joŋwɑnɑ tə, də lɩ̀ɑ̀ tə, bɑ nə cɩ̀ Zwifə-bɑ Yɩɩ dìə̀ tə nə yɑ́ɑ́ tíú, də Sɑdɩsɩɑn-bɑ twi bɑ yí.
44004002	Bɑ lɩŋɑ zɑ̀n Piyɛrə də Zwɑn yuu zənzən, bɑ nə yɑ̀ kɑ̀rɩ̀ lɩ̀ɑ̀ tə, bɑ ɡɑ bɩrɩ də, Zwezi pìí ʋ bwin, ʋ nɑn tɩɑn wɑ tə yɩrɩ. Kʋ kɑ̀rɑ̀ təntə pɩ̀ɑ̀ kʋ bɩrɩ də, lɩ̀ɑ̀ duən tə wɑ́ bwin, bɑ nɑn tɩɑn wɑ.
44004003	Kʋ yɑ̀ yɩ dədəni nii nə. Kʋ mʋ̀ nə pɩn, bɑ jɑ bɑ, bɑ kə bɑ̀ń dìə̀, kʋ jɑ vɑ tɩpʋrɩ.
44004004	Lɩ̀ɑ̀ tə, bɑ nə cʋɡʋ sʋɡʋ tə wɑ lɩ̀ɑ̀ zənzən, ken bɑ wɑɑ Zwezi nə. Bɑ mɑmɑ nə ken duən nə, bɑ yí ndə bɑrɑ mʋ̀rʋ̀ bonu nə.
44004005	-
44004006	Kʋ tɩɑ nə pʋrɩ, Zwifə-bɑ yɑ́ɑ́ tɩ̀ɑ́n, də bɑ nəkwɩnɑ, də Yɩɩ nii yənu tɩ̀ɑ́n, də Yɩɩ joŋwɑnɑ yun tɩ̀ɑ́n nəkwɩɑ Anə tətə, də Kɑyifə, də Zwɑn, də Alɛkəzɑndərə, də lɩ̀ɑ̀ tə mɑmɑ, bɑ nə də́ joŋwɑnɑ yun tɩ̀ɑ́n dwíí tə wɑ, vəli bɑ kun duən nə Zwerizɑlɛmə wɑ.
44004007	Bɑ jɑ Piyɛrə də Zwɑn tə, bɑ bɑ̀, bɑ zɩɡɩ bɑ tətəŋi wɑ, bɑ ɡɑ bwe bɑ, bɑ wʋ́: "Kʋ yɩ bɛ̀ɛ̀ dɩ̀ɑ̀n nə ɑ́ jə, nə ɑ̀ yə̀ə́ kʋ yɩ wɑ̀ tətə yɩrɩ nə, ɑ́ twɑ́ ɑ́ mɑ pɑ, ɡwɑ̀nʋ́ tə zɑ̀n?"
44004008	Kʋ mɑ́ŋɑ́ tə wɑ, Piyɛrə nə súə́ də Yɩɩ-Siŋu tə, ʋ le bɑ, ʋ wʋ́:
44004009	"Yɩzərɑyɛlə lɩ̀ɑ̀ yɑ́ɑ́ tɩ̀ɑ́n-bɑ, də bɑ nəkwɩnɑ-bɑ, zə̀n kʋ tə, ɑ́ bwe nəbɑ yozəŋu tə yoo, kʋ nə tʋn ɡwɑ̀nʋ́ tə yɩrɑ. Á pɩ̀ɑ̀, sə ɑ́ lwɑrɩ, kʋ nə twɑ́ nətʋ, ʋ mɑ nɑ yɑzurə.
44004010	Kʋ mʋ̀ tə yɩrɩ ɑ́ mɑmɑ mɛ, sə ɑ́ lwɑrɩ! Sə Yɩzərɑyɛlə lɩ̀ɑ̀ tə mɑmɑ lwɑrɩ! Kʋ yɩ kʋ twɑ́ də Nɑzɑrɛtə Zwezi-Kərisə yɩrɩ tə dɩ̀ɑ̀n, bɛɛ wɑ̀ tə mɑ zɩɡɑ ɑ́ yɑ́ɑ́ con də yɑzurə. Á pɑɑ ʋ mʋ̀ Zwezi təntə dɑɡɑrʋ yuu. Yɑ́ Yɩɩ dɑ̀ń bwin wɑ́, ʋ lɩ tɩɑn wɑ.
44004011	Mə ʋ mʋ̀ yoo nə Yɩɩ sɑɡɩ tə yɑ̀ dí yɑ́ɑ́ kʋ swɩ̀n, ʋ wʋ́: 'Kɑpɑn tə, ɑ́ mʋ̀ də̀lwə̀rə́ tə nə vɩɡɑ ɑ́ dʋɡʋ vɑ̀n nə, kʋ mʋ̀ nə pìí kʋ jì dìə̀ tə niɡwɑncɩɩn wɑ́rɩ́, kʋ yoo nə cɑ̀'.
44004012	Lʋʋ tə mɛ wɑ, Yɩɩ wɑ̀ yɩrɩ lìù don nə pɩn, nə nə wɑ́ twɑ́ kʋ tíú nə, sə Yɩɩ jon nəbɑ nə cʋnɑ wɑ. Kʋ mʋ̀ nə pɩn, Yɩɩ twɑ́ Zwezi cɩcɩ nə, ʋ mɑ jon lɩ̀ɑ̀ nə bɑ cʋnɑ wɑ".
44004013	Bɑ nɩ də, fən bɑ Piyɛrə də Zwɑn jə kʋ yoo tə wɑ, yɑ́ kʋ ɡɑ ɡwɑ́rɩ́ bɑ zəni. Kʋ ɡwɑ́rɩ́ bɑ, bɑ ɡɑ lwɑrɩ də, bɑ yɩ lɩ̀ɑ̀ tə, bɑ nə tɑ̀ yənu tɩ̀ɑ́n, bɑ ɡɑ wɑ̀ kɑ̀rɑ̀ fwɑ. Bɑ lwɑrɩ də, Piyɛrə də Zwɑn yɩ Zwezi twɑduən.
44004014	Yɑ́ bɑ nə nɑ bɛɛ tə, ʋ nə nɩ yɑzurə, ʋ zɩɡɑ bɑ nii nə, bɑ wɑ̀rɩ̀ yoo mɑmɑ bɑ le.
44004015	Bɑ dɑ̀ń mɑ pɑ Piyɛrə-bɑ nɑn dìə̀ tə, Zwifə-bɑ yun tɩ̀ɑ́n, bɑ nə bʋ̀rɩ̀ bʋ̀rɑ̀ tə wɑ, bɑ ɡɑ swɩ̀n duən con, bɑ wʋ́:
44004016	"Bɛ̀ɛ̀ nə nə wɑ́ fwɑ də bɑrɑ bɑ tə? Cɩ́ɡɑ́ mɑmɑ Zwerizɑlɛmə tɩ̀ɑ́n tə mɑmɑ yə̀ə́ Yɩɩ dɩ̀ɑ̀n mɩmɩnɑn kʋ tə yoo, lɩ̀ɑ̀ təntə nə fwɑ. Kʋ bɑ sə̀ɡə̀, nə də ɡɑ wɑ̀rɩ̀ kʋ nə tɛn.
44004017	Kʋ wɑ̀ mɛ, sə yoo kʋ tə tɑ̀ɑ̀ tɩɑ mɑmɑ, kʋ súrí lɑ́ lɩ̀ɑ̀ tə wɑ. Nə dɑ̀ń wɑ́ dù súú bɑ nii nə, bɑ kʋ́ʋ̀ dɑ̀n kɑ́ swɩ̀n, bɑ zɑ kʋ mʋ̀ Zwezi təntə yɩrɩ, lìù mɑmɑ con".
44004018	Bɑ dɑ̀ń mɑ kʋ́ʋ̀ bon Piyɛrə də Zwɑn, bɑ swɩ̀n bɑ con, sə bɑ pɑ kʋ mɛ lɑ́. Bɑ kʋ́ʋ̀ dɑ̀n kɑ́ pìí, bɑ bon Zwezi yɩrɩ, nə ɑ̀ yə̀ə́, sə bɑ kɑ̀rɩ̀ lɩ̀ɑ̀ də kʋ mʋ̀ yɩrɩ təntə.
44004019	Piyɛrə-bɑ mɑ le, bɑ wʋ́: "Á tətə ywɑ̀ŋɑ́ kʋ wɑ, Yɩɩ yɑ́ɑ́ con kʋ mɛ, sə nə zìlí ɑ́ mʋ̀ nii, nə ɡɑ yɑ́ Yɩɩ, nɑɑɑ?
44004020	Kʋ tə nə mʋ̀ nə nɩ də nə yɩ́ɑ́, nə ɡɑ nì kʋ yoo də nə zɩɑn, nə wɑ̀rɩ̀ kʋ nə nə cɩ̀, nə pɑ nə bɑ kʋ yoo swɩ̀n".
44004021	Zwifə-bɑ yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, kʋ́ʋ̀ cɑɡɑ bɑ nii nə, bɑ ɡɑ lɩ bɑ bɑ dʋɡʋ. Lɑlʋʋ tə mɑmɑ yɩ bɑ bwɩ Yɩɩ nə, yoo tə yɩrɩ, kʋ nə tʋn. Kʋ mʋ̀ nə pɩn, bɑ yɑ̀ yə̀rì cwəŋə tə, bɑ nə wɑ́ tì, sə bɑ mɑ kə bɑ cɑ̀n wɑ.
44004022	Bɛɛ tə, Yɩɩ dɩ̀ɑ̀n mɩmɩnʋ tə nə tʋn ʋ yɩrɑ, kʋ pɑ ʋ nɑ yɑzurə tə, bɩnɑ yɑ̀ dwə sɑpwilə.
44004023	Bɑ zəzən bɑ dʋɡʋ Piyɛrə də Zwɑn, bɑ vəli bɑ nubɩɑ tə con. Bɑ vəli bɑ mɑn kʋ tə mɑmɑ, Zwifə-bɑ Yɩɩ joŋwɑnɑ yun tɩ̀ɑ́n tə də Zwifə-bɑ nəkwɩnɑ tə nə swɩ̀n bɑ con.
44004024	Bɑ nubiduən tə nə cʋɡʋ bɑ nii tə, bɑ zwɛ̀, yɑ́ Kərisə lɩ̀ɑ̀ tə mɑmɑ ken bɑ kori yɩɩ nə, bɑ swɩ̀n Yɩɩ con, bɑ wʋ́: "Yuu-Tiu, n mʋ̀ nə fwɑ lɑnworu də tɩɑ də mʋʋ, də wiən tə mɑmɑ, tə nə wulə tə wɑ.
44004025	N mʋ̀ nə twɑ́ n Siŋu tə nə, n mɑ kə sʋ̀rɑ̀n tə tə nə nɩbɛɛ Dɑvidə, ʋ nə yɩ n tʋ̀tʋ̀nʋ̀, nii wɑ. Ʋ swɩ̀n, ʋ wʋ́: 'Bɛ̀ɛ̀ nə pɩn, lʋʋ dwíə́ tə mɑmɑ lɩŋɑ mɑ zɑŋɑ duən yun wɑ? Yɑ́ lɩ̀ɑ̀ mɑ jə pubʋŋɩ tə nə bɑ ziən?
44004026	Tɩɑ yuu pɛ̀ɡɑ́ ken duən nə, yɑ́ɑ́ tɩ̀ɑ́n boli duən yɩrɑ, sə bɑ jì nədʋ, bɑ mɑ jɑn də Yuu-Tiu'.
44004027	Cɩ́ɡɑ́, Erodə də Ponsə Pilɑtə ken duən nə tɩfɑrʋ kʋ tə wɑ. Bɑ mʋ̀ də lʋʋ dwíə́ tə mɑmɑ də Yɩzərɑyɛlə lɩ̀ɑ̀, sə bɑ zɩɡɩ n mʋ̀ Yɩɩ cɩcɩ tʋ̀tʋ̀nʋ̀ Zwezi nə, n nə kúrí, sə ʋ yɑ Kərisə.
44004028	Bɑ fwɑ kʋ tə mɑmɑ, n dɩ̀ɑ̀n tə də n pubʋŋɑ tə yɑ̀ nə ken kʋ sírí.
44004029	Yɑ́ sɩ́ʋ́n nə, Yuu-Tiu cʋɡʋ bɑ wʋlwɑn sʋ̀rɑ̀n tə, sə n pɑ n tʋntʋnɑ tə swɩ̀n n sʋɡʋ tə də bɩcɑdɩʋ.
44004030	Bɩrɩ n dɩ̀ɑ̀n tə, sə n zwɛ̀ lɩ̀ɑ̀ yɑyɩrɑn, sə n dɩ̀ɑ̀n mɩmɩnʋ yìə̀n də yomɩlɑn twɑ́ n mʋ̀ Yɩɩ cɩcɩ tʋ̀tʋ̀nʋ̀ Zwezi yɩrɩ tə nə tə tʋn".
44004031	Bɑ nə lòrì Yɩɩ bɑ zwɛ̀ mɑ́ŋɑ́ wɑ, bwɑ́lɩ́ tə, bɑ yɑ̀ nə jə̀ń tə, vuvuɡu. Bɑ mɑmɑ ɡɑ sú də Yɩɩ-Siŋu tə, bɑ ɡɑ swɩ̀n Yɩɩ sʋɡʋ tə də bɩcɑdɩʋ.
44004032	Kʋ mɑ́ŋɑ́ tə wɑ, bɑ lwɑrɩ də, Kərisə lɩ̀ɑ̀ tə mɑmɑ pubʋŋɑ yɑ̀ yɩ nədʋ. Bɑ lìù mɑmɑ bɑ swɩ̀n də, ʋ won yɩ ʋ mʋ̀ cɩcɩ nə tɩ. Bɑ mɑmɑ won yɑ̀ yɩ nədʋ.
44004033	Tʋntʋnɑ tə swɩ̀n Zwezi yoo bɑ bɩrɩ də dɩ̀ɑ̀n. Bɑ bɩrɩ də, Yuu-Tiu Zwezi pìí ʋ bwin ʋ nɑn tɩɡɑ wɑ. Yɑ́ Yɩɩ yɑ̀ fwɑ pubwɑnʋ bɑ mɑmɑ yuu wɑ.
44004034	-
44004035	Won mɑmɑ yɑ̀ wɑ̀ bɑ wɑ lìù mɑmɑ mùrì. Bɑ wɑ lìù tə, ʋ nə jə kɑ́rɩ́, nə ɑ̀ yə̀ə́ dii, ʋ yɑ̀ɑ́ tì tə ʋ yoli, ʋ jɑ kʋ kwənə, ʋ jɑ bɑ̀ tʋntʋnɑ tə con. Bɑ dɑ̀ń yɑ̀ tɑ̀rɑ̀ səbiu tə, ndə kʋ nə mɛ də lìù mɑmɑ, bɑ pɑ wɑ́.
44004036	Zwʋzɛfə, də yɑ̀ yɩ bɛɛ don Zwezi tʋntʋnɑ tə nə, ken ʋ yɩrɩ Bɑrənɑbɑsə, kʋ də̀ń nə yɩ 'kwinu', də yɑ̀ wulə də bɑ. Ʋ mʋ̀ Zwʋzɛfə təntə yɩ Levi tə dwíí tə wɑ lìù. Bɑ lʋrɩ wɑ́ Swipərə lʋʋ nii wɑ.
44004037	Zwʋzɛfə tə yoli ʋ kɑ́rɑ́, ʋ jɑ kʋ səbiu tə, ʋ bɑ̀, ʋ pɑ tʋntʋnɑ tə nə.
44005001	Bɛɛ don yɑ̀ wulə, ʋ yɩrɩ yɩ Anɑnɩɑsə, də ʋ kɑn, ʋ də yɩrɩ yɩ Sɑfɩrɑ. Ʋ mʋ̀ Anɑnɩɑsə təntə də ʋ kɑn ken nimɑrʋ, bɑ tì bɑ kɑ́rɑ́, bɑ yə̀.
44005002	Bɑ dɑ̀ń ɡɑ lɩ kʋ səbiu tə vɑ̀n don, bɑ sə̀ɡə̀, sə bɑ mɑ fwɑ bɑ nyiən. Yɑ́ bɑ dɑ̀ń ɡɑ jɑ kʋ ɡɩɡɑnɩ tə, bɑ vɑ bɑ pɑ Zwezi tʋntʋnɑ tə nə.
44005003	Piyɛrə dɑ̀ń mɑ bwe wɑ́, ʋ wʋ́: "Anɑnɩɑsə, bɛ̀ɛ̀ nə pɩn, n mɑ cʋɡʋ Sɩtɑnɑ kwìə̀? Kʋ pɑ n kʋnɑ kʋnkʋn, n kə Yɩɩ-Siŋu tə nii nə. N lɩ səbiu tə vɑ̀n don, n mɑ fwɑ n nyiən?
44005004	Kɑ́rɑ́ tə yɑ̀ nə wɑ̀ yə̀, kɑ yɑ̀ tə n mʋ̀ nyiən, nɑɑɑ? Yɑ́ də kɑ nə yə̀ tə, kɑ səbiu tə yɑ̀ tə tɑ̀ n mʋ̀ nyiən, nɑɑɑ? Kʋ yɩ nətə, n mɑ bʋ́n pubʋŋɑ kʋ tə yiri n wɑɑ con? Kʋ tɑ̀ ləzoni con nə, n kʋnɩ, kʋ yɑ Yɩɩ con nə n kʋnɩ".
44005005	Anɑnɩɑsə nə nì tə sʋ̀rɑ̀n tə, ʋ tʋɑ, yɑ́ mə ʋ tɩɑn də nə. Yɑ́ fən dɑ̀ń ɡən lɩ̀ɑ̀ tə mɑmɑ, bɑ yɑ̀ nə zɩɡɩ lɑ́.
44005006	Bɑlɑndʋrɑ tə nyɩ́ bɑ zɑ̀n, bɑ pəpəni wɑ́, bɑ tì bɑ jɑ vɑ bɑ ɡùrì.
44005007	Kʋ nə kɛ̀ń ndə luɡu bɑtwɑ nə, Anɑnɩɑsə kɑn twi ʋ zʋ. Yɑ́ ʋ ɡɑ wɑ̀ lwɑrɩ kʋ tə, kʋ nə tʋn kʋ lɛ.
44005008	Piyɛrə mɑ bwe, ʋ wʋ́: "Swɩ̀n cɩ́ɡɑ́ ɑ̀ con! Mə ɑ́ kɑ́rɑ́ tə səbiu nə nətən, ɑ́ nə yə̀ ɑ́ nɑ?" Kɑn tə mɑ le, ʋ wʋ́: "Awo, mə kʋ nii nə".
44005009	Piyɛrə dɑ̀ń mɑ swɩ̀n ʋ con: "Bɛ̀ɛ̀ nə pɩn, ɑ́ mɑ kə kʋ nimɑrʋ təntə, sə ɑ́ mɑ pɩ̀ɑ̀ Yuu-Tiu Yɩɩ-Siŋu tə nii nə? Hɑyɑ, nə̀ń lɩ̀ɑ̀ tə, bɑ nə ɡùrì n bɑrɩ tə nə, bɑ wulə mimii nə. Yɑ́ bɑ kʋ́ʋ̀ wɑ́ ɡùrì n də".
44005010	Nɑɑ nədʋ, də kɑn tə də tʋɑ, kʋ mɑ́ŋɑ́ tə tətə wɑ, Piyɛrə yɑ́ɑ́ nə, ʋ tɩ. Bɑlɑndʋrɑ tə zʋɑ də ʋ tɩɡɑ, bɑ mɑ tì ʋ də, bɑ jɑ vɑ bɑ ɡùrì ʋ bɑrɩ tə səpuni nə.
44005011	Fən ɡən Kərisə lɩ̀ɑ̀ púlí tə, də lɩ̀ɑ̀ tə mɑmɑ, bɑ nə nì kʋ yoo təntə.
44005012	Zwezi-Kərisə tʋntʋnɑ tə yɑ̀ tʋŋɑ Yɩɩ dɩ̀ɑ̀n mɩmɩnɑn zənzən də yomɩlɑn zənzən, lɑlʋʋ tə tətəŋi wɑ. Kərisə lɩ̀ɑ̀ tə mɑmɑ dɑ̀ń yɑ̀ zɩɡɑ duən yɑ́ɑ́ nə, Sɑlʋmʋn nɑpɑkʋlʋ tə də̀ń nə.
44005013	Yɑ́ lìù mɑmɑ dɑ̀ń kʋ́ʋ̀ bɑ lɑlʋʋ tə wɑ nɑŋɑ, ʋ ɡùlí bɑ wɑ. Yɑ́ lɑlʋʋ tə mɑmɑ dɑ̀ń yɑ̀ ɡɑ bwɩ bɑ nə zəni.
44005014	Bɑrɑ də kɑnɑ kɑpʋpʋ, bɑ nə ken bɑ wɑɑ Yuu-Tiu nə, dɑ̀ń yɑ̀ pùlì bɑ súrí lɑ́.
44005015	Kʋ pɑ, bɑ dɑ̀ń jɑnɩ yɑyɩŋɑ, bɑ nɑŋɑ coŋi tə yuu, bɑ tuŋə ɡədərən yuu də sɑrɩ wɑ. Piyɛrə dɑ̀ń nə twi ʋ lɛ, sə ʋ yɩywɑrɑ tə twɑ́ bɑ duən mə yuu.
44005016	Lɑlʋʋ, kʋ nə nɑn Zwerizɑlɛmə nii tɩɑn duən də dəri kʋ twi də kʋ yɑyɩŋɑ, də lɩ̀ɑ̀, zinə nə wʋwɑlɩ bɑ. Yɑ́ bɑ mɑmɑ ɡɑ nɑ yɑzurə.
44005017	Kʋ mɑ́ŋɑ́ tə wɑ, Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə, də bɑ tə, bɑ nə wulə də wɑ́, kʋ mʋ̀ nə nə yɑ Sɑdɩsɩɑn-bɑ tə, dɑ̀ń zɑ̀n də wʋɡwɩʋ.
44005018	Bɑ jɩn Zwezi-Kərisə tʋntʋnɑ tə, bɑ kə bɑ̀ń dìə̀ wɑ.
44005019	Yɑ́ kʋ tɩtɩn nə, Yuu-Tiu mɑlɩkɑ twi, kɑ súrú bɑ̀ń dìə̀ mimiən tə, kɑ lɩ bɑ, kɑ ɡɑ swɩ̀n bɑ con:
44005020	"Á vələ Zwifə-bɑ Yɩɩ dìə̀ tə wɑ, ɑ́ swɩ̀n sʋywɑ́ŋʋ́ tə, kʋ nə bɩrɩ mɩɩ tə, kʋ nə bɑ zwɛ̀ Yɩɩ con".
44005021	Bɑ nə nì kʋ sʋɡʋ təntə, kʋ jɩjʋ tətə nə, bɑ zʋɑ Yɩɩ dìə̀ tə wɑ, bɑ ɡɑ wulə bɑ kɑ̀rɩ̀. Yɩɩ joŋwɑnɑ yun tɩ̀ɑ́n nəkwɩɑ tə, də ʋ kwɑ lɩ̀ɑ̀ dɑ̀ń zɑ̀n, bɑ bon yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, də Yɩzərɑyɛlə dwíí tə wɑ nəkwɩnɑ tə, bɑ kə duən nə. Bɑ dɑ̀ń ɡɑ tʋn bɑ lɩ̀ɑ̀, sə bɑ vɑ bɑ lɩ tʋntʋnɑ tə bɑ̀ń dìə̀ tə wɑ.
44005022	Bɑ lɩ̀ɑ̀ tə dɑ̀ń nə vəli, bɑ yí lɑ́, bɑ wɑ̀ bɑ nɩ bɑ̀ń dìə̀ tə wɑ. Bɑ mɑ pìí bɑ vɑ, bɑ tún bɑ nii,
44005023	bɑ wʋ́: "Nə vəli, də bɑ̀ń dìə̀ tə tɑɡʋ, yɑ́ pɑmɑnɑ tə, bɑ yɑ̀ nə cɩ̀ɡɑ̀ bɑ nə tə, də wulə mimiən tə nə. Yɑ́ nə dɑ̀ń súrú, nə wɑ̀ lìù mɑmɑ nɩ bɑ̀ń dìə̀ tə wɑ".
44005024	Mɑ́ŋɑ́ tə wɑ, Yɩɩ dìə̀ tə tʋtʋnbɩɑ yuu tíú tə, də joŋwɑnɑ yun tɩ̀ɑ́n tə nə nì sʋ̀rɑ̀n təntə, bɑ kʋ́ʋ̀ yə̀rì kʋ tə, bɑ nə wɑ́ fwɑ də yoo tə, kʋ nə wɑ́ bɑ̀ yoo təntə kwɑ nə.
44005025	Lìù don kʋ́ʋ̀ twi, ʋ swɩ̀n bɑ con, ʋ wʋ́: "Á nəŋə, bɑrɑ tə, ɑ́ nə ken bɑ̀ń dìə̀ tə wɑ, wulə Zwifə-bɑ Yɩɩ dìə̀ tə wɑ, bɑ kɑ̀rɩ̀ lɑlʋʋ tə".
44005026	Tʋtʋnbɩɑ yuu tíú tə də ʋ kwɑ lɩ̀ɑ̀ tə, dɑ̀ń vəli sənbwen, bɑ jɑ bɑ bɑ jɑ vìí. Lɑlʋʋ tə yɑ̀ swə tʋntʋnɑ tə. Yɑ́ kʋ yɑ̀ wɑ̀ɑ́ tʋtʋnbɩɑ yuu tíú tə də ʋ kwɑ lɩ̀ɑ̀ tə, bɑ dɩlɩ də kɑpɑnɑ. Kʋ mʋ̀ nə pɩn, bɑ yɑ̀ dəri fən, sə bɑ fɩfɩn tʋntʋnɑ tə.
44005027	Kʋ kwɑ nə, bɑ jɩn tʋntʋnɑ tə, bɑ pìí bɑ vɑ yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə yɑ́ɑ́ con. Yɩɩ joŋwɑnɑ yun tɩ̀ɑ́n nəkwɩɑ tə dɑ̀ń bwe bɑ, ʋ wʋ́:
44005028	"Nə wɑ̀ sɩnɩ nə swɩ̀n ɑ́ con, sə ɑ́ kʋ́ʋ̀ dɑ̀nɑ̀ kɑ́ twɑ̀ də Zwezi yɩrɩ tə, ɑ́ mɑ kɑ̀rɩ̀ lɑlʋʋ tə, nɑɑɑ? Kʋ nə ɑ́ pɑ, ɑ́ kɑ̀rɑ̀ tə sú Zwerizɑlɛmə mɑmɑ. Á dɑ̀ń ɡɑ pɩ̀ɑ̀, sə nə mʋ̀ nə zɩn bɛɛ təntə tɩɑn tə tɑlɩ nə yun wɑ".
44005029	Piyɛrə də tʋntʋnɑ tə duən tə dɑ̀ń mɑ le, bɑ wʋ́: "Kʋ tɑ̀ ləzwənə nii nə, nə mɛ, sə nə zìlí. Kʋ yɑ Yɩɩ nii nə, nə mɛ, sə nə zìlí.
44005030	Yɩɩ tə, nə nɩbɑrɑ-bɑ tə nə jʋ̀nɩ̀, nə bwin ʋ mʋ̀ Zwezi təntə, ɑ́ nə pɑɑ dɑɡɑrʋ tə yuu wɑ, ɑ́ ɡʋ.
44005031	Yɩɩ ken wɑ́ ʋ dun bwɑ́lɩ́ wɑ, ʋ jɩzənf1 vɑ̀n nə, sə ʋ yɑ̀ pɩ̀ʋ́ tə, ʋ nə wɑ́ jon lɩ̀ɑ̀ bɑ cʋnɑ wɑ. Ʋ wɑ́ sɑn Yɩzərɑyɛlə lɩ̀ɑ̀ tə nə, sə bɑ vəvəri bɑ kwɑ bɑ sɑ́ bɑ cʋnɑ tə, sə ʋ mɑ wɑ̀nɩ́ ʋ kwɛn bɑ cʋnɑ tə, bɑ mʋ̀ də wɑ́ pwərə wɑ.
44005032	Nə yɑ yìə̀n təntə, tə nə tʋn tə sʋ̀sʋ̀nɑ̀, nə wɑ̀ɑ́ nə swɩ̀n nə bɩrɩ də, nə nɩ tə. Nə mʋ̀ də Yɩɩ-Siŋu tə, Yɩɩ nə pɩn lɩ̀ɑ̀ tə nə, bɑ nə zìlí ʋ nii tə".
44005033	Yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, nə nì tə sʋ̀rɑ̀n təntə, bɑ súə́ də lɩŋɑ, bɑ dɑ̀ń ɡɑ pɩ̀ɑ̀, sə bɑ ɡʋ tʋntʋnɑ tə.
44005034	Yɑ́ bɛɛ don dɑ̀ń yɩn lɑ́, ʋ yɩrɩ nə yɩ Gɑmɑlɩɛlə. Ʋ yɩ Fɑrɩzɩɑn-bɑ púlí tə wɑ lìù, ʋ nə yɩ Yɩɩ nii yənu tíú. Bɑ mɛ yɑ̀ zìlí wɑ́ zənzən. Ʋ nyɩ́ ʋ zɑ̀n yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə wɑ, ʋ ɡɑ pɑ nii, sə bɑ lɩ tʋntʋnɑ tə kɑ̀rɑ́ wɑ, mɑ́ŋɑ́ mɑncɩn.
44005035	Kʋ kwɑ nə, ʋ dɑ̀ń mɑ swɩ̀n, ʋ wʋ́: "Á cɩɑ ɑ́ tətə nə, ɑ́ mʋ̀ lɩ̀ɑ̀ tə, ɑ́ nə yɑ Yɩzərɑyɛlə dwíí tə, də won tə, ɑ́ nə pɩ̀ɑ̀, ɑ́ tʋn bɑ mʋ̀ lɩ̀ɑ̀ təntə yɩrɑ.
44005036	Mɑ́ŋɑ́ kʋ nə lɛ, kʋ tə wɑ̀ dɑ́nɩ́, Tɩdɑsə də yɑ̀ zɑ̀n, ʋ bɩrɩ də, ʋ jə dun. Lɩ̀ɑ̀, bɑ nə yí ndə biənɩɑ nə, yɑ̀ nə vəli bɑ twɑ́ ʋ nə. Yɑ́ bɑ ɡʋɑ wɑ́, ʋ kwɑ lɩ̀ɑ̀ tə, də bɑ tʋtʋnɑn tə mɑmɑ jɛ́n lɑ́.
44005037	Ʋ mʋ̀ təntə kwɑ nə, Zwidɑsə, ʋ nə yɑ Gɑlile tíú, də kʋ́ʋ̀ nɑn, ɡɑ̀lʋ̀ tə mɑ́ŋɑ́ wɑ. Ʋ də yɑ̀ kʋ́ʋ̀ vɑn lɑlʋʋ tə, ʋ kə ʋ con. Ʋ mʋ̀ təntə də tɩɡɑ, ʋ kwɑ lɩ̀ɑ̀ tə ɡɑ jɛ́n duən yɑ́ɑ́ nə.
44005038	Kʋ mʋ̀ nə pɩn, ɑ̀ swɩ̀n ɑ́ con sɩ́ʋ́n nə, sə ɑ́ dɑ̀nɑ̀ kɑ́ tɑn bɑrɑ-bɑ tə də con. Á mʋ̀ dɑ̀ń yɑ́ bɑ, sə bɑ vìí. Bɑ tʋtʋŋɩ təntə nə yɩ ləzwənə yɩrɑ kʋ nɑn, kʋ wɑ́ cʋ̀ɡʋ̀, kʋ jɛ́n lɑ́.
44005039	Yɑ́ kʋ dɑ̀ń nə yɑ kʋ nɑn Yɩɩ, ɑ́ wɑ̀rɩ̀ kʋ ɑ́ cʋ̀ɡɑ̀, ɑ́ pɑ kʋ jɛ́n. Á cɩɑ ɑ́ tətə nə, kʋ dɑ̀n kɑ́ bɑ̀, kʋ yɑ ɑ́ mʋ̀ də Yɩɩ nə jɑŋɑ".
44005040	Yun tɩ̀ɑ́n tə mɑmɑ dɑ̀ń sɛ̀ Gɑmɑlɩɛlə pubʋŋɑ təntə. Bɑ dɑ̀ń pìí, bɑ bon tʋntʋnɑ tə, bɑ pɑ, bɑ mɑ̀ bɑ də kɑfɩrɑn. Bɑ ɡɑ cɑɡɑ bɑ nii nə də, bɑ kʋ́ʋ̀ kwɑ́rɩ́, bɑ pìí bɑ twɑ́ də Zwezi yɩrɩ tə, bɑ mɑ swɩ̀n yoo. Kʋ kwɑ nə, bɑ yɑ́ bɑ, bɑ pɑ bɑ vìí.
44005041	Tʋntʋnɑ tə nɑn Zwifə-bɑ yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə con, bɑ vìí də pupwən, Yɩɩ nə pɩn, bɑ nɑ dun, bɑ nə dí cɑ̀n Zwezi yɩrɩ nə.
44005042	Yɑ́ dɩɩn mɑmɑ, Zwifə-bɑ Yɩɩ dìə̀ tə wɑ, də bɑ sɑ̀ń nə, bɑ tə wɑ̀ kɑ̀rɑ̀ tə də Zwezi-Kərisə sʋywɑ́ŋʋ́ tə sʋɡʋ nə yɑɡɑ.
44006001	Kʋ mɑ́ŋɑ́ tə wɑ, Zwezi kɑrbɩɑ tə dɑ̀ń pùlì, bɑ súrí lɑ́ zənzən. Bɑ yɑ̀ bɑ Zwifə-bɑ tə, bɑ nə swɩ̀n Gərɛkə tə, kɑdənə tə yoo jələ dɩɩn mɑmɑ bɑ nii wodiu tɑrʋ mɑ́ŋɑ́ wɑ. Kʋ mʋ̀ nə pɩn, bɑ də dɑ̀ń ŋʋŋwɩn bɑ duən tə, bɑ nə swɩ̀n Ebərə tə yuu wɑ.
44006002	Zwezi-Kərisə tʋntʋnɑ fuɡə bələ tə dɑ̀ń mɑ bon Zwezi kɑrbɩɑ tə mɑmɑ, bɑ kə duən nə, bɑ ɡɑ swɩ̀n bɑ con, bɑ wʋ́: "Kʋ wɑ̀ mɛ, sə nə yɑ́ Yɩɩ sʋɡʋ tə kɑ̀rɑ̀ nə, nə ɡɑ pìí nə pɑ, wodirən tɑrʋ nə yɑ̀ nə yuu zɩlɩ.
44006003	Nə nubɩɑ-bɑ, kʋ mʋ̀ nə pɩn, ɑ́ kúrə́ ɑ́ wɑɑ bɑrɑ bɑrpɛ, bɑ nə swɩ̀n bɑ lìù mɑmɑ yozəŋə. Bɑ lɩ̀ɑ̀ təntə lìù mɑmɑ mɛ, sə ʋ yɑ lìù tə, ʋ nə súə́ də Yɩɩ-Siŋu tə. Bɑ lɩ̀ɑ̀ təntə lìù mɑmɑ mɛ, sə ʋ yɑ wobʋnyiən, sə nə mɑ kʋ tʋtʋŋɩ təntə, nə mɑ zɩn bɑ.
44006004	Nə mʋ̀ mɛ, sə nə wɑ̀nɩ́ nə tɩnɩ nə mɑ́ŋɑ́ tə, nə kə yɩjʋnɩ wɑ, də nə kɑ̀rɩ̀ Yɩɩ sʋɡʋ tə, nə bɩrɩ".
44006005	Kʋ mʋ̀ yoo təntə dɑ̀ń yɩn ywɑ́nɩ́, kʋ pɑ lɑlʋʋ tə mɑmɑ nə. Bɑ dɑ̀ń mɑ kúrí Etɩyɛnə. Ʋ yɑ bɛɛ tə, ʋ nə ken ʋ wɑɑ Zwezi nə zənzən, ʋ ɡɑ sú də Yɩɩ-Siŋu tə. Kʋ súrí Filipə, də Prɔswɔrə, də Nɩkɑnɔrə, də Timon, də Pɑrəmenɑsə, də Nikolɑsə nə. Nikolɑsə yɑ Antɩʋswə bɛɛ don, ʋ də nə yɑ̀ zʋɑ Zwifə-bɑ yɩjʋncwəŋə tə wɑ.
44006006	Bɑ jɑ bɑ, bɑ vɑ bɑ bɩrɩ tʋntʋnɑ tə nə. Tʋntʋnɑ tə də mɑ jʋn Yɩɩ, bɑ ɡɑ túnf1 bɑ jɩ̀ɑ̀n lɩ̀ɑ̀ təntə yuu wɑ.
44006007	Bɑ dɑ̀ń yɑ̀ swɩ̀n Yɩɩ sʋɡʋ tə, bɑ súrí lɑ́ wuuu. Zwezi kɑrbɩɑ tə nii dɑ̀ń pùlì, bɑ súrí zənzən Zwerizɑlɛmə nə. Yɑ́ Zwifə-bɑ Yɩɩ joŋwɑnɑ kɑpʋpʋ də twi, bɑ kə bɑ wɑɑ Zwezi nə, sə bɑ zìlí ʋ nii.
44006008	Yɩɩ pɩn ʋ dɩ̀ɑ̀n tə də ʋ pubwɑnʋ tə Etɩyɛnə nə. Kʋ pɩn ʋ tʋŋɑ yomɩlɑn də Yɩɩ dɩ̀ɑ̀n mɩmɩnɑn nəfɑrɑn lɑlʋʋ tə tətəŋi wɑ.
44006009	Bɑrɑ duən zɑ̀n, bɑ zɩɡɩ ʋ nə. Lɩ̀ɑ̀ təntə yɑ̀ yɩ Zwifə-bɑ jə́rə́ dìə̀ tə, bɑ nə boŋə 'ywəŋə, bɑ nə jon bɑ tɩ̀ɑ̀n' jə́rə́ dìə̀ tə lɩ̀ɑ̀. Kʋ mʋ̀ nə yɩ Zwifə-bɑ lɩ̀ɑ̀ duən, bɑ nə nɑn Sirɛnə də Alɛkəzɑndəri. Bɑ mʋ̀ də Zwifə-bɑ, bɑ nə nɑn Silisi lʋʋ nii tə wɑ, də Azi nɑɡwɑnɑɑ tə wɑ, dɑ̀ń tʋ́tʋ̀nɩ́ də Etɩyɛnə.
44006010	Etɩyɛnə yɩ wʋbʋŋɑ tə, Yɩɩ-Siŋu tə nə pɩn wɑ́ nə, ʋ mɑ swɩ̀n. Yɑ́ kʋ dɑ̀ń pɩn bɑ wɑ̀rɩ̀ bɑ le.
44006011	Bɑ dɑ̀ń mɑ ɡɑ bɑ vwɩn lɩ̀ɑ̀, sə bɑ mʋ̀ lɩ̀ɑ̀ təntə dɑ̀ń nə swɩ̀n ndə: "Nə mʋ̀ nì də, Etɩyɛnə swɩ̀n sʋlwɑn, ʋ zɩɡɩ Moyizə də Yɩɩ nə".
44006012	Bɑ dɑ̀ń twɑ́ nətʋ, bɑ sú lɑlʋʋ tə, də Zwifə-bɑ nəkwɩnɑ tə, də Yɩɩ nii yənu tɩ̀ɑ́n tə, bɑ kə ʋ nə. Bɑ mɑ jɑ Etɩyɛnə, bɑ jɑ vɑ yun tɩ̀ɑ́n tə, bɑ nə bʋ̀rɩ̀ bʋ̀rɑ̀ tə yɑ́ɑ́ con.
44006013	Bɑ tɑnɩ lɩ̀ɑ̀, bɑ nə wɑ́ kʋnɩ kʋnkʋn, bɑ kə ʋ nii nə, bɑ jɑ vu. Kʋnkʋnɑ təntə dɑ̀ń nə swɩ̀n, bɑ wʋ́: "Ʋ mʋ̀ bɛɛ təntə nə swɩ̀n sʋ̀rɑ̀n, mɑ́ŋɑ́ mɑmɑ, ʋ mɑ zɩɡɑ nə Zwifə-bɑ Yɩɩ dìə̀ tə də Yɩɩ nii tə nə, ʋ nə pɩn Moyizə nə.
44006014	Nə nì də, ʋ swɩ̀n də, ʋ mʋ̀ Nɑzɑrɛtə Zwezi təntə wɑ́ cʋ̀ɡʋ̀ Yɩɩ dìə̀ tə, ʋ ɡɑ lwɑ̀ń Yɩɩ nii tə, Moyizə nə pɩn nəbɑ tə".
44006015	Lɩ̀ɑ̀ tə mɑmɑ, bɑ yɑ̀ nə yɩ yun tɩ̀ɑ́n tə wɑ, bɑ nə bʋ̀rɩ̀ bʋ̀rɑ̀, yɩ́ɑ́ dɑ̀ń fin Etɩyɛnə yuu wɑ. Yɑ́ bɑ nɩ də, ʋ yɑ́ɑ́ tə nyɩn ndə mɑlɩkɑ yɑ́ɑ́ nə.
44007001	Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə bwe Etɩyɛnə nə, ʋ wʋ́: "Mə yìə̀n tə nɛɛ nə nətən cɩ́ɡɑ́?"
44007002	Etɩyɛnə mɑ le, ʋ wʋ́: "Aý nubɩɑ-bɑ, də ɑ̀ nyɩnɑ-bɑ, ɑ́ cʋɡɑ nə! Yɩɩ tə, ʋ jə dun, nə nɑn nə nɩbɛɛ Abərɑhɑmə nə. Kʋ mɑ́ŋɑ́ tə wɑ, də ʋ wulə Mezopotɑmi nɑɡwɑnɑɑ wɑ, ʋ tə wɑ̀ vəli, sə ʋ jə̀ń Arɑn nə.
44007003	Yɩɩ swɩ̀n ʋ con, ʋ wʋ́: 'Nɑn, n ɡɑ yɑ́ n lʋʋ nii, də n dwíí tɩ̀ɑ́n, sə n ɡɑ vɑ lʋʋ nii tə wɑ, ɑ̀ nə wɑ́ bɩrɩ mʋ́'.
44007004	Abərɑhɑmə mɑ nɑn Kɑləde, ʋ vɑ ʋ jə̀ń Arɑn nə. Ʋ nyɩnɑ tɩɑn kwɑ nə, kʋ bwɑ́lɩ́ təntə wɑ, Yɩɩ dɑ̀ń pɩn ʋ nɑn Arɑn, ʋ bɑ̀ lʋʋ nii kʋ tə nətən wɑ, ɑ́ nə wulə kʋ wɑ zə̀n.
44007005	Kʋ mɑ́ŋɑ́ tə wɑ, Yɩɩ wɑ̀ wɑ́ bwɑ́lɩ́ pɩn, sə ʋ tɩnɩ kʋ. Ʋ wɑ̀ bwɑ́lɩ́ tətə pɩn, sə ʋ tún ʋ nɑɑ kʋ wɑ. Kʋ yɑ Yɩɩ kɑ̀n nikɑnɑ mʋ̀ də, ʋ wɑ́ pɑ kʋ lʋʋ nii təntə Abərɑhɑmə də ʋ dwíí tə nə, ʋ nə wɑ́ kə lʋʋ wɑ. Abərɑhɑmə yɑ̀ ɡɑ tə bɑ bìú jə.
44007006	Á nəŋə kʋ tə, Yɩɩ nə swɩ̀n: 'Abərɑhɑmə dwíí tə wɑ́ jə̀ń lʋʋ nii don nə. Bɑ wɑ́ jì lʋʋ nii təntə ywəŋə, yɑ́ bɑ wɑ́ də́ cɑ̀n bɩnɑ biənɩɑ.
44007007	Lʋʋ tə, bɑ nə wɑ́ yɑ̀ kʋ tɩ̀ɑ́n ywəŋə, ɑ̀ mʋ̀ Yɩɩ nə wɑ́ bʋ̀rɩ̀ kʋ bʋ̀rɑ̀. Kʋ mʋ̀ təntə kwɑ nə, bɑ dɑ̀ń wɑ́ bɑ̀, bɑ fwɑ yɩjʋnɩ bwɑ́lɩ́ kʋ tə wɑ, ɑ̀ nə dí yɑ́ɑ́ ɑ̀ kɑ̀n kʋ nii də bɑ'.
44007008	Yɩɩ dɑ̀ń mɑ kɑ̀n nikɑnɩ də Abərɑhɑmə. Kʋ mɩmɩnʋ nə yɑ bɛɛ ɡwəŋə tə. Kʋ mʋ̀ nə pɩn, Abərɑhɑmə mɑ ɡoŋi ʋ bìú Yɩzɑkə, ʋ lʋrɩ dɩɑn nɑnɑ dɩɩn nə. Yɩzɑkə də nə lʋrɩ Zwɑkɔbə, ʋ də ɡoŋi wɑ́. Zwɑkɔbə də ɡoŋi ʋ bɩɑ fuɡə bələ tə, bɑ nə yɩ nə nɩbɑrɑ fuɡə də bələ tə.
44007009	Nə nɩbɑrɑ-bɑ tə jɩn wʋɡwɩʋ də bɑ nyɑ́nʋ́ Zwʋzɛfə, bɑ mɑ yə̀ wɑ́ lɩ̀ɑ̀ yuu wɑ, bɑ nə vəli Ezwipətə lʋʋ nii.
44007010	Yɩɩ dɑ̀ń yɩn də wɑ́. Ʋ lɩ wɑ́ ʋ wʋwɑlʋ mɑmɑ wɑ. Yɩɩ pɩn ʋ nɑ pubwɑnʋ də wʋbʋŋɑ Ezwipətə pɩ̀ʋ́ Fɑrɑwon yɑ́ɑ́ con. Fɑrɑwon lɩ Zwʋzɛfə ʋ tún, sə ʋ tɩnɩ Ezwipətə lʋʋ nii, də ʋ dìə̀ tə ʋ ywɑ̀ń tə yuu.
44007011	Niən dɑ̀ń twi tə zʋ Ezwipətə lʋʋ nii tə, də Kɑnɑn lʋʋ nii tə mɑmɑ wɑ. Kʋ yɩn cɑ̀n zənzən, nə nɩbɑrɑ-bɑ tə dɑ̀ń yɑ̀ kʋ́ʋ̀ bɑ won nɑ bɑ də́.
44007012	Zwɑkɔbə nə nì də, mɩnɑ wulə Ezwipətə nə, ʋ təntən ʋ tʋn nə nɩbɑrɑ-bɑ tə nɑɑ nədʋ.
44007013	Yɑ́ bɑ nə vəli nɛɛ bələ tə nii nə, Zwʋzɛfə pɩn ʋ nubɩɑ tə lwɑrɩ wɑ́, Fɑrɑwon də dɑ̀ń lwɑrɩ Zwʋzɛfə dwíí tɩ̀ɑ́n tə.
44007014	Zwʋzɛfə dɑ̀ń mɑ tʋn ʋ pɑ, bɑ jɑ ʋ nyɩnɑ Zwɑkɔbə də ʋ dìə̀ lɩ̀ɑ̀, bɑ nə yí sɑpwɩtwɑ də fuɡə də bonu, bɑ bɑ̀.
44007015	Mə nətʋ nə, Zwɑkɔbə vəli Ezwipətə. Yɑ́ mə lɑ́ nə, ʋ tɩɡɑ. Nə nɩbɑrɑ tə də mɑmɑ tɩɡɑ lɑ́ nə.
44007016	Bɑ zɩn bɑ tɩɡɑ tə, bɑ jə vɑ Siswɛmə nə, bɑ ɡùrì ləbəri tə wɑ, Abərɑhɑmə yə̀ də səbiu Emɔrə bɩɑ tə con Siswɛmə nə.
44007017	Yɑ́ mɑ́ŋɑ́ tə wɑ, Yɩɩ nikɑnɩ tə, ʋ nə kɑ̀n də Abərɑhɑmə nii nə, bwələ, sə kʋ sú, nə dwíí tə dɑ̀ń pùlì zənzən Ezwipətə nə.
44007018	Kʋ kwɑ nə, pɩ̀ʋ́ don də kʋ́ʋ̀ jon pɑ̀rɩ̀ tə, ʋ nə wɑ̀ Zwʋzɛfə yəni.
44007019	Ʋ mʋ̀ pɩ̀ʋ́ təntə dɑ̀ń nə tʋn yɩ́ɑ́ swɩɑn nə dwíí tə yɩrɑ. Ʋ dɑ̀ń fɩfɩn nə nɩbɑrɑ-bɑ tə, ʋ pɑ, bɑ vɩ bɑ bìsɩ̀nɩ́ bɑ dʋɡɑ, sə kʋ pɑ bɑ tɩ.
44007020	Kʋ mɑ́ŋɑ́ təntə wɑ nə, bɑ lʋrɩ Moyizə. Ʋ yɩ binɑnʋnʋ Yɩɩ yɩ́ɑ́ yuu. Bɑ kʋnɩ wɑ́ cɑ̀nɩ̀ bɑtwɑ ʋ nyɩnɑ dìə̀ tə wɑ.
44007021	Mɑ́ŋɑ́ tə wɑ, bɑ nə dʋɡʋ wɑ́, Fɑrɑwon bʋ̀ɑ́ nɩ wɑ́, ʋ tì ʋ jɑ vɑ, ʋ kʋnɩ, ndə ʋ tətə bilʋrɑ nə.
44007022	Ezwipətə tɩ̀ɑ́n wʋbʋŋɑ tə nə, bɑ mɑ kwè wɑ́. Moyizə yɩ dɩ̀ɑ̀n tíú, kʋ twɑ́ də ʋ nii sʋɡʋ də ʋ tʋtʋnɛɛ nə.
44007023	Ʋ bɩnɑ sɑpwilə nii nə, ʋ ken sírí, sə ʋ vɑ ʋ nubɩɑ Yɩzərɑyɛlə lɩ̀ɑ̀ tə con.
44007024	Ʋ nɩ Ezwipətə tíú don də, ʋ wulə ʋ fɩfɩn ʋ dwíí tə wɑ lìù don. Yɑ́ ʋ dɑ̀ń ɡʋɑ Ezwipətə tíú tə, sə ʋ mɑ wɑ̀nɩ́ ʋ jon ʋ nubiu tə, Ezwipətə tíú tə yɑ̀ nə fɩfɩn.
44007025	Ʋ yɑ̀ bʋŋɑ də, ʋ nubɩɑ Yɩzərɑyɛlə lɩ̀ɑ̀ tə yɑ̀ wɑ́ lwɑrɩ də, kʋ wɑ́ twɑ́ də wɑ́, sə Yɩɩ mɑ jon bɑ. Yɑ́ bɑ wɑ̀ kʋ lwɑrɩ.
44007026	Kʋ tɩɑ nə pʋrɩ, ʋ kʋ́ʋ̀ nɩ Yɩzərɑyɛlə lɩ̀ɑ̀ tə bələ, bɑ wulə bɑ mɑ̀ duən, ʋ mɑ kʋ́ʋ̀ pɩ̀ɑ̀, sə ʋ kwɛ̀ bɑ. Ʋ dɑ̀ń mɑ swɩ̀n bɑ con, ʋ wʋ́: 'Aý dɑbɑrɑ-bɑ, ɑ́ yɩ nubɩɑ, bɛ̀ɛ̀ nə pɩn, ɑ́ də mɑ fɩfɩn duən?'
44007027	Yɑ́ bɑ lìù tə, ʋ nə fɩfɩn ʋ don tə, yuɡu Moyizə, ʋ ɡɑ swɩ̀n, ʋ wʋ́: 'Wɑ̀ɑ̀ nə tún mʋ́, sə n yɑ pɩ̀ʋ́, sə n bʋ̀rɩ̀ bʋ̀rɑ̀ nə yuu wɑ?
44007028	N pɩ̀ɑ̀, sə n ɡʋ ɑ̀ də, ndə n dɩɩn nə ɡʋɑ Ezwipətə tíú tə, nɑɑɑ?'
44007029	Kʋ sʋɡʋ təntə pɩn Moyizə dəri, ʋ vɑ Mɑdɩɑn nɑɡwɑnɑɑ wɑ. Ʋ lʋrɩ bɩɑ bələ, kʋ lʋʋ nii təntə wɑ.
44007030	Kʋ bɩnɑ sɑpwilə nii nə, mɑlɩkɑ nɑn ʋ nə, kɑsɔɔ lɑnworu tə wɑ, Sinɑyi pɑɑn tə yuu, mənvoo kʋ nə jə tuni wɑ.
44007031	Kʋ yiri tə ɡwɑ́rɩ́ Moyizə. Ʋ dɑ̀ń mɑ vɑ, sə ʋ ywɑ̀ń kʋ ʋ lwɑrɩ. Ʋ dɑ̀ń mɑ nì Yuu-Tiu kori, kʋ nə wʋ́:
44007032	'Aý yɩ Yɩɩ tə, n nɩbɑrɑ-bɑ tə nə jʋ̀nɩ̀! Aý yɩ Yɩɩ tə, n nɩbɑrɑ Abərɑhɑmə, də Yɩzɑkə, də Zwɑkɔbə, bɑ nə jʋ̀nɩ̀!' Moyizə dɑ̀ń vɩvɑɡɑ, yɑ́ ʋ kʋ́ʋ̀ bɑ wʋdɩʋ jə, sə ʋ ywɑ̀ń.
44007033	Yuu-Tiu dɑ̀ń mɑ swɩ̀n ʋ con, ʋ wʋ́: 'Lɩ n nɑtʋrɑ tə n nɛɛ nə! Bwɑ́lɩ́ təntə, n nə zɩɡɑ lɑ́, yɩ ɑ̀ mʋ̀ tətə bwɑ́lɩ́.
44007034	Aý nɩ wʋwɑlʋ tə ɑ̀ lɩ̀ɑ̀ tə wulə kʋ wɑ Ezwipətə nə. Aý nì bɑ yinəɡə kwirə tə. Yɑ́ ɑ̀ cuə, sə ɑ̀ jon bɑ bɑ cɑ̀n tə wɑ. N dɑ̀ń bɑ̀ɑ́ sɩ́ʋ́n nə, ɑ̀ wɑ́ tʋn mʋ́ Ezwipətə nə'."
44007035	Etɩyɛnə mɑ kʋ́ʋ̀ swɩ̀n ʋ súrí lɑ́, ʋ wʋ́: "Ʋ mʋ̀ Moyizə təntə, bɑ yɑ̀ tɛn, bɑ ɡɑ swɩ̀n, bɑ wʋ́: 'Wɑ̀ɑ̀ nə tún mʋ́, sə n yɑ̀ pɩ̀ʋ́ də n bʋ̀rɩ̀ nə bʋ̀rɑ̀?' Mə ʋ mʋ̀ nə Yɩɩ tʋn, sə ʋ yɑ̀ pɩ̀ʋ́, də ʋ lɩ bɑ bɑ cɑ̀n wɑ. Kʋ twɑ́ də mɑlɩkɑ tə, ʋ nɩ tuni tə wɑ, sɑŋʋ.
44007036	Ʋ mʋ̀ nə lɩ bɑ Ezwipətə lʋʋ nii tə wɑ. Kʋ twɑ́ də ʋ nə tʋn yomɩlɑn də Yɩɩ dɩ̀ɑ̀n mɩmɩnɑn yìə̀n, Ezwipətə lʋʋ nii tə wɑ, də 'mʋʋ nəsɩɑnf1' tə wɑ, də kɑsɔɔ lɑnworu tə wɑ bɩnɑ sɑpwilə.
44007037	Mə ʋ mʋ̀ Moyizə təntə nə swɩ̀n Yɩzərɑyɛlə lɩ̀ɑ̀ tə con, ʋ wʋ́: 'Yɩɩ wɑ́ lɩ ɑ́ wɑ lìù, sə ʋ yɑ̀ Yɩɩ nii sʋ̀sʋ̀nʋ̀, ndə ɑ̀ mʋ̀ nə'.
44007038	Mɑ́ŋɑ́ tə nə, Moyizə nə yɩn də Yɩzərɑyɛlə púlí tə kɑsɔɔ lɑnworu tə wɑ, ʋ nə yɩn də nə nɩbɑrɑ-bɑ tə, ʋ ɡɑ yɑ də mɑlɩkɑ tə. Ʋ mʋ̀ con nə mɑlɩkɑ tə swɩ̀n Sinɑyi pɑɑn tə yuu wɑ, ʋ ɡɑ jon Yɩɩ sʋɡʋ tə, kʋ nə pɩn mɩɩ ʋ pɑ nəbɑ.
44007039	Nə nɩbɑrɑ-bɑ tə yɑ̀ bɑ pɩ̀ɑ̀, sə bɑ zìlí ʋ nii. Bɑ vɩɡɑ wɑ́, bɑ pubʋŋɑ ɡɑ pìí, kʋ wulə Ezwipətə lʋʋ nii nə.
44007040	Kʋ mʋ̀ nə pɩn, bɑ swɩ̀n Arɔn con, bɑ wʋ́: 'Fwɑ yɩɑ, n pɑ nəbɑ, sə tə yɑ̀ nə yɑ́ɑ́. Ʋ mʋ̀ Moyizə təntə, ʋ nə pɩn, nə nɑn Ezwipətə lʋʋ nii tə wɑ, nə kʋ́ʋ̀ yə̀rì kʋ tə, ʋ nə jiɡə'.
44007041	Kʋ mʋ̀ dɩɑn təntə wɑ, bɑ fwɑ woŋwɑnʋ, kʋ nə nyɩn ndə nɑbiə nə, bɑ ɡɑ ɡʋ wiən, bɑ mɑ fwɑ joŋi kʋ mʋ̀ woŋwɑnʋ təntə yuu wɑ. Bɑ dɑ̀ń ɡɑ jwɛ kʋ mʋ̀ won təntə yɩrɩ, bɑ tətə nə fwɑ.
44007042	Yɩɩ mɑ vəvəri ʋ kwɑ, ʋ mɑ te bɑ, ʋ ɡɑ yɑ́ bɑ, kʋ pɑ, bɑ dɑ̀ń jʋ̀nɩ̀ yɩcɑʋ də cɑ̀nɑ̀ də kɑcɩlɑcɛ tə, lɑnworu tə wɑ. Yoo təntə pʋ́pʋ́nɩ́ Yɩɩ sɑɡɩ tə wɑ, kʋ twɑ́ də Yɩɩ nii sʋ̀sʋ̀nɑ̀ tə, kʋ wʋ́: 'Yɩzərɑyɛlə lɩ̀ɑ̀-bɑ, ɑ́ bɩnɑ sɑpwilə tə mɛ kɑsɔɔ lɑnworu tə wɑ, ɑ́ fwɑ joŋə, də ɑ́ ɡwɩ vɑ̀nɑ́, ɑ́ pɩn nə, nɑɑɑ?
44007043	Kʋ yɩ ɑ́ zɩn yɩɩ Molɔkəf1 ɡɑnsili tə, də ɑ́ yɩɩ Ronfɑn kɑcɩlɑcɔ tə, ɑ́ tətə nə fwɑ. Tə mʋ̀ kʋnkʋn yɩɑ təntə mɑmɑ yɩ ɑ́ tətə nə fwɑ, sə ɑ́ bʋ tə nə. Kʋ mʋ̀ nə pɩn, ɑ̀ dɑ̀ń wɑ́ pɑ, ɑ́ vɑ ɑ́ ɡɑlɩ Bɑbɩlɔnə lʋʋ nii yuu'.
44007044	Kɑsɔɔ lɑnworu tə wɑ, ɑ́ nɩbɑrɑ-bɑ yɑ̀ jɩn Yɩɩ wulu ɡɑnsili tə. Kʋ yɩ kʋ fwɑ ndə nətʋ tə, Yɩɩ nə swɩ̀n Moyizə con, sə kʋ fwɑ, ndə Moyizə tətə nə nɩ kʋ yiri tə.
44007045	Nə nɩbɑrɑ tə, bɑ də nə kʋ́ʋ̀ púə́ bɑ kwɑ, də nə kʋ́ʋ̀ jon kʋ mʋ̀ ɡɑnsili təntə, bɑ zɩn, mɑ́ŋɑ́ tə wɑ, Zwozuwe də nə kʋ́ʋ̀ yɩn bɑ yɑ́ɑ́ tíú, bɑ jɑ bɑ̀ lʋʋ nii kʋ tə wɑ. Yɩɩ mɑ sɑn ʋ tɑ lʋʋ nii təntə tɩ̀ɑ́n, ʋ dɩŋɩ bɑ yɑ́ɑ́ con. Yɩɩ wulu ɡɑnsili tə yɩn bwɑ́lɩ́ kʋ tə wɑ, kʋ jɑ vɑ kʋ yí pɩ̀ʋ́ Dɑvidə pɑ̀rɩ̀ tə mɑ́ŋɑ́.
44007046	Dɑvidə nɩ yuywɑŋʋ Yɩɩ yɑ́ɑ́ con, ʋ dɑ̀ń mɑ lòrì cwəŋə, sə ʋ lwɑ̀ bwɑ́lɩ́ ʋ kə Zwɑkɔbə Yɩɩf1 tə lɑ́ nə.
44007047	Yɑ́ kʋ yɩ Sɑlʋmʋn nə lwə̀ dìə̀ təntə.
44007048	Yɩɩ tə, ʋ nə wulə bɑn bɑn, ɡɑ bɑ dìə̀ tə, ləzwənə nə lwə̀, wɑ yɑnɩ. Yɩɩ nii sʋ̀sʋ̀nʋ̀ swɩ̀n də, Yuu-Tiu swɩ̀n, ʋ wʋ́:
44007049	'Lɑnworu tə nə yɩ ɑ̀ pɑdɑʋ, yɑ́ tɩɑ tə mʋ̀ yɩ ɡoli, ɑ̀ nɑɑ cɩcɩ kə tún bwɑ́lɩ́. Bɑkʋn dìə̀ yiri nə, ɑ́ wɑ̀ɑ́ ɑ́ lwè, ɑ́ pɩn nə? Bwɑ́lɩ́ kʋkwɑ wɑ nə, ɑ̀ wɑ̀ɑ́ ɑ̀ pəni, ɑ̀ sìí?
44007050	Kʋ tɑ̀ ɑ̀ mʋ̀ nə fwɑ won mɑmɑ, nɑɑɑ?'
44007051	Á mʋ̀, ɑ́ yɩ lɩ̀ɑ̀ tə, ɑ́ yɩ vɩʋ lɩ̀ɑ̀. Á mɑntɩɑ ɑ́ ɡwəŋə bɛɛ. Yɑ́ ɑ́ wɑɑ tə də ɑ́ zɩɑn mʋ̀ bɑ Yɩɩ sʋɡʋ tə sɛ̀, Yɩɩ-Siŋu tə nə swɩ̀n ɑ́ con. Á də ɑ́ nɩbɑrɑ-bɑ tə nə yɩ won nədʋ.
44007052	Yɩɩ nii sʋ̀sʋ̀nɑ̀ tə wɑ, bɑ wɑ̀ tətə nə, ɑ́ nɩbɑrɑ-bɑ tə nə wɑ̀ fɩfɩn? Lɩ̀ɑ̀ tə, bɑ nə dí yɑ́ɑ́ bɑ swɩ̀n cɩ́ɡɑ́ tíúf1 tə túrí tə yoo, ɑ́ nɩbɑrɑ-bɑ tə nə ɡʋɑ bɑ. Yɑ́ mə kʋ lìù təntə, ɑ́ də kʋ́ʋ̀ ɡɩɡɩrɑ ɑ́ ɡʋ.
44007053	Á mʋ̀ yɩ lɩ̀ɑ̀ tə, ɑ́ nə twɑ́ də mɑlɩkɛ, ɑ́ mɑ nɑ Yɩɩ nii tə, ʋ nə pɩn Moyizə nə. Yɑ́ də kʋ nətʋ mɛ, ɑ́ wɑ̀ kʋ nii təntə zìlí".
44007054	Etɩyɛnə nə tún ʋ nii wuuu, ʋ vɑ ʋ zwɛ̀. Ʋ sʋ̀rɑ̀n tə mɑ pɩn, bɑ bɩcɑnɩ sú də lɩŋɑ ʋ yuu wɑ. Bɑ ɡɑ vwɑ bɑ nipʋrʋ.
44007055	Etɩyɛnə, súə́ də Yɩɩ-Siŋu tə, ʋ zɩ̀n ʋ yɑ́ɑ́ ʋ kə lɑnworu tə wɑ, ʋ ɡɑ nɑ Yɩɩ dun tə, də Zwezi ʋ zɑ̀n ʋ zɩɡɑ Yɩɩ jɩzən vɑ̀n nə.
44007056	Ʋ mɑ swɩ̀n, ʋ wʋ́: "Á cʋɡɑ, ɑ̀ nɑ lɑnworu tə kʋ súrí, yɑ́ Ləzwənə-Biuf1 tə zɩɡɑ Yɩɩ jɩzən vɑ̀n tə yuu".
44007057	Bɑ mɑmɑ dɑ̀ń mɑ mɑ̀ cə̀rí zəɡə zəɡə bɑ sun bɑ zɩɑn, bɑ ɡɑ ɡɑ̀rɩ̀ duən ʋ yuu wɑ.
44007058	Bɑ tùrì wɑ́, bɑ jɑ nɑn tɩʋ tə nii nə. Bɑ dɑ̀ń ɡɑ wulə bɑ dɩlɩ wɑ́ də kɑpɑnɑ, sə bɑ ɡʋ. Bɑlɑndʋrʋ don, ʋ yɩrɩ nə yɩ Soləf1 nə cɩ̀ɡɑ̀ lɩ̀ɑ̀ tə, bɑ nə dɩlɩ Etɩyɛnə, ɡɑnɑn nə.
44007059	Mɑ́ŋɑ́ tə wɑ, bɑ nə wulə bɑ dɩlɩ wɑ́ də kɑpɑnɑ tə, Etɩyɛnə lòrì Zwezi, ʋ wʋ́: "Yuu-Tiu Zwezi, jon ɑ̀ siŋu tə n kə n con".
44007060	Ʋ ɡɑ jə̀ń ʋ nɑdwɑnɑ yuu, ʋ bubwi, ʋ wʋ́: "Yuu-Tiu, dɑ̀n kɑ́ jələ cʋnɑ tə tə, n kə bɑ yuu wɑ". Etɩyɛnə nə swɩ̀n tə sʋ̀rɑ̀n təntə, ʋ zwɛ̀ kwɑ nə, ʋ mɩɩ zwɛ̀.
44008001	Solə də yɑ̀ bɩrɩ də, Etɩyɛnə mɛ tɩɑn. Kʋ dɩɩn təntə nə, bɑ dɑ̀ń fɩfɩn Kərisə lɩ̀ɑ̀ púlí tə mɑmɑ, kʋ nə wulə Zwerizɑlɛmə wɑ. Bɑ mɑmɑ dəri bɑ pwɛ̀ duən yɑ́ɑ́ nə, bɑ yɑ́ tɑ̀ Zwezi-Kərisə tʋntʋnɑ tə cɩcɩ. Bɑ dəri bɑ vɑ Zwide nɑɡwɑnɑɑ tə də Sɑmɑri nɑɡwɑnɑɑ tə mɑmɑ wɑ.
44008002	Bɑrɑ-bɑ nə zìlí Yɩɩ nii zəni tì Etɩyɛnə, bɑ ɡùrì, bɑ ɡɑ kwi zənzən ʋ yɩrɩ.
44008003	Solə mʋ̀ dɑ̀ń yɩ ʋ kəni dɩ̀ɑ̀n, sə ʋ cʋ̀ɡʋ̀ Kərisə lɩ̀ɑ̀ púlí tə. Ʋ twɑ́ dii də dii wɑ ʋ vəli, ʋ mɑ jɑnɩ bɑrɑ də kɑnɑ, bɑ nə ken bɑ wɑɑ Zwezi nə, ʋ pɑ bɑ kəni bɑ̀ń dìə̀.
44008004	Bɑ tə, bɑ nə dəri bɑ pwɛ̀ duən yɑ́ɑ́ tə, dɑ̀ń tə swɩ̀n Zwezi-Kərisə sʋywɑ́ŋʋ́ tə, bwɑ́lɩ́ tə mɑmɑ, bɑ nə vəli.
44008005	Filipə vəli ʋ zʋ Sɑmɑri nɑɡwɑnɑɑ tə tɩfɑrʋ tə wɑ, ʋ wulə ʋ swɩ̀n Zwezi-Kərisə sʋywɑ́ŋʋ́ tə.
44008006	Lɑlʋʋ tə mɑmɑ, kʋ nə kun duən nə, nii yɑ̀ yɩ nədʋ, kʋ mɑ cʋɡɑ Filipə sʋɡʋ tə zəni zəni də wɑɑ nədʋ. Lɩ̀ɑ̀ tə yɑ̀ nə̀ń, bɑ ɡɑ nɑ Yɩɩ dɩ̀ɑ̀n mɩmɩnɑn tə, Filipə nə tʋŋɑ.
44008007	Cɩ́ɡɑ́, zinə nɑn, tə yɑ́ lɩ̀ɑ̀ zənzən nə də tə bubwi. Yɑ́ ɡwɑnɑn zənzən yɑyɩrɑn zwɛ̀.
44008008	Kʋ yɩn pupwən nəfɑrʋ kʋ mʋ̀ tɩfɑrʋ təntə wɑ.
44008009	Bɛɛ don yɑ̀ dí yɑ́ɑ́, ʋ wulə kʋ tɩfɑrʋ tə wɑ, ʋ yɩrɩ nə yɩ Simon. Ʋ də yɑ̀ pɩn dun ʋ tɩ̀ɑ̀n nə, ʋ yɑ̀ fwɑ jinəmori, ʋ mɑ ɡwɑ́rɩ́ Sɑmɑri lɑlʋʋ tə zənzən.
44008010	Kʋ yɑ̀ nə zɩɡɩ bisɩmɑbii nə, kʋ jɑ vɑ kʋ yɩ bɑzʋnɑn nə, bɑ mɑmɑ mɩ́ɑ́mɩ́ɑ́n yɑ̀ twɑ́ ʋ nə, də bɑ swɩ̀n, bɑ wʋ́: "Ʋ tə mʋ̀ yɩ Yɩɩ dɩ̀ɑ̀n tə tətə, bɑ nə boŋə 'dɩ̀ɑ̀n nəfɑrʋ'."
44008011	Ʋ yɑ̀ ɡwɑ́rɩ́ bɑ, mɑ́ŋɑ́ kʋ nə dɑrɩ də ʋ jinəmori tʋtʋnɛɛ tə. Kʋ mʋ̀ nə pɩn, bɑ yɑ̀ twɑ́ ʋ nə.
44008012	Yɑ́ Filipə dɑ̀ń twi, ʋ swɩ̀n Yɩɩ pɑ̀rɩ̀ tə, də Zwezi-Kərisə yɩrɩ tə yoo, ʋ bɩrɩ bɑ. Kʋ mʋ̀ nə pɩn, bɑrɑ də kɑnɑ mɑmɑ dɑ̀ń pìí bɑ yɑ́ jinəmori tə, bɑ kə bɑ wɑɑ Zwezi sʋywɑ́ŋʋ́ tə nə, bɑ ɡɑ pɑ, bɑ lə bɑ nɩ́ɑ́ wɑ, kʋ twɑ́ də Zwezi-Kərisə yɩrɩ tə.
44008013	Simon də tətə ken ʋ wɑɑ Zwezi nə. Yɑ́ bɑ ɡɑ lə wɑ́ nɩ́ɑ́ tə wɑ, kʋ twɑ́ də Zwezi-Kərisə yɩrɩ tə. Ʋ dɑ̀ń zɩɡɑ Filipə səpuni nə, kʋ ɡɑ ɡwɑ́rɩ́ wɑ́ zənzən, ʋ nə nɑ Yɩɩ dɩ̀ɑ̀n mɩmɩnɑn də dɩ̀ɑ̀n wiən, tə nə tʋŋɑ tə yɩrɩ.
44008014	Zwezi tʋntʋnɑ tə, bɑ yɑ̀ nə wulə Zwerizɑlɛmə wɑ, dɑ̀ń nə nì də, Sɑmɑri tɩ̀ɑ́n sɛ̀ Yɩɩ sʋɡʋ tə, bɑ dɑ̀ń tʋn Piyɛrə də Zwɑn lɑ́ nə.
44008015	Bɑ də nə vəli, bɑ yí Sɑmɑri tɩ̀ɑ́n tə, bɑ lòrì Yɩɩ bɑ pɑ bɑ, sə Yɩɩ-Siŋu tə wɑ̀nɩ́ kʋ cú bɑ yun wɑ.
44008016	Kʋ yɑ̀ tə wɑ̀ bɑ lìù yuu wɑ cwi, kʋ yɑ Filipə ləɡə bɑ nɩ́ɑ́ wɑ, Yuu-Tiu Zwezi yɩrɩ nə cɩcɩ.
44008017	Piyɛrə də Zwɑn dɑ̀ń mɑ túnf1 bɑ jɩ̀ɑ̀n bɑ yun wɑ, Yɩɩ-Siŋu tə ɡɑ cú bɑ yun wɑ.
44008018	Mɑ́ŋɑ́ tə nə, Simon nə nɩ də, Yɩɩ-Siŋu tə yɑ kʋ twɑ́ Zwezi-Kərisə tʋntʋnɑ tə jɩ̀ɑ̀n kɑ tún yuu wɑ, kʋ mɑ nɩ, ʋ pɩn bɑ səbiu.
44008019	Ʋ ɡɑ swɩ̀n, ʋ wʋ́: "Á pɩɑn dɩ̀ɑ̀n tə tə ɑ̀ də nə, sə lìù tə mɑmɑ, ɑ̀ də nə tún ɑ̀ jɩɩn ʋ yuu wɑ, sə Yɩɩ-Siŋu tə cú kʋ tíú yuu wɑ".
44008020	Piyɛrə dɑ̀ń vɩɡɑ səbiu tə, ʋ ɡɑ swɩ̀n ʋ con, ʋ wʋ́: "Yɩɩ wɑ́ cʋ̀ɡʋ̀ n mʋ̀ də n səbiu tə mɛ, n nə bʋ́n də Yɩɩ tɑrpɩʋn tə wɑ̀ɑ́ kʋ yə̀ də səbɩɑ tə yɩrɩ.
44008021	N tori tə̀lə́ yoo kʋ tə wɑ, kʋ ɡɑ tɑ̀ n yɑ́ɑ́ con yoo. N pubʋŋɑ tə bɑ cɩ́ɡɑ́ nə twɑ́ Yɩɩ yɑ́ɑ́ con.
44008022	Vəvəri n kwɑ, n mɑ sɑ́ n cʋnɑ tə, sə n yɑ́ n wʋlʋŋʋ tə, sə n lòrì Yuu-Tiu də, kʋ nə wɑ̀ɑ́, sə ʋ kwɛn n cʋnɑ tə n mʋ̀ də wɑ́ pwərə wɑ, n pubʋnkʋkwɩʋn kʋ tə yɩrɩ.
44008023	Aý nɑ də, n wɑɑ tə lwɑrɑ zənzən, n ɡɑ yɩ kʋnkʋn yìə̀n yoŋu".
44008024	Simon mɑ swɩ̀n, ʋ wʋ́: "Mə ɑ́ tətə lòrì Yɩɩ ɑ́ pɑ nə, sə tə tə mɑmɑ ɑ́ nə swɩ̀n tə, nədʋ tətə dɑ̀n kɑ́ yí nə".
44008025	Piyɛrə də Zwɑn dɑ̀ń kɑ̀rɩ̀ Yuu-Tiu sʋɡʋ tə, bɑ bɩrɩ Sɑmɑri tɩ̀ɑ́n nə. Kʋ kwɑ nə, bɑ bələ tə pìí bɑ vɑ Zwerizɑlɛmə. Bɑ nə mɑ vìrí, bɑ tə swɩ̀n sʋywɑ́ŋʋ́ tə bɑ bɩrɩ Sɑmɑri tɩbii zənzən wɑ.
44008026	Dɩɩn don nə, Yuu-Tiu mɑlɩkɑ twi, kʋ swɩ̀n Filipə con, kʋ wʋ́: "Zɑ̀n, n vɑ lʋʋ jɩzən sɑpɑrʋ yuu, sə n tì kɑsɔɔ cwəŋə tə, kɑ nə nɑn Zwerizɑlɛmə nə, kɑ vəli Gɑzɑ".
44008027	Filipə zɑ̀n ʋ vəli, də nə̀ń Etiyopif1 tɩ̀ɑ́n bɑtɑnɑ nə, ʋ nə yɩ bɑ lʋʋ nii tə kɑpɩʋ minisə. Kɑpɩʋ tə yɩrɩ nə yɩ Kɑndɑsə. Ʋ mʋ̀ bɑtɑnɑ təntə yɑ̀ nə ywɑ̀ŋɑ́ kɑpɩʋ tə wiən tə mɑmɑ yuu, tə kwənə nə dɑ́ɑ́. Ʋ mʋ̀ bɛɛ təntə yɑ̀ vəli Zwerizɑlɛmə, ʋ jʋn Yɩɩ.
44008028	Ʋ dɑ̀ń jə̀ə́ ʋ səsen tərəko wɑ, ʋ pìí ʋ mɑ vìrí, ʋ ɡɑ kɑ̀rɩ̀ Yɩɩ sɑɡɩ tə wɑ, Yɩɩ nii sʋ̀sʋ̀nʋ̀ Ezɑyi nə pʋ́pʋ́nɩ́.
44008029	Yɩɩ-Siŋu tə swɩ̀n Filipə con: "Vəli ʋ boli səsen tərəko kʋ tə yɩrɑ".
44008030	Filipə dəri ʋ boli kʋ yɩrɑ, ʋ nì Etiyopi minisə tə nə kɑ̀rɩ̀ Yɩɩ nii sʋ̀sʋ̀nʋ̀ Ezɑyi pʋ́pʋ́nɑ́ tə. Ʋ dɑ̀ń mɑ bwe wɑ́, ʋ wʋ́: "N nə̀ń kʋ tə, n nə kɑ̀rɩ̀, tə də̀ń?"
44008031	Minisə tə mɑ le, ʋ wʋ́: "Aý wɑ́ fwɑ nətə, ɑ̀ mɑ nì kʋ də̀ń, də lìù nə wɑ̀ ɑ̀ nə sɑn?" Ʋ mɑ bon Filipə, ʋ pɑ, ʋ bɑ̀ ʋ zʋ səsen tərəko tə wɑ, ʋ jə̀ə́ ʋ səpuni nə.
44008032	Sɑɡɩ tə wɑ bwɑ́lɩ́ tə, minisə tə yɑ̀ nə kɑ̀rɩ̀ tə nə, yɩ kʋ tə: "Bɑ jɩn wɑ́ ndə piə nə, bɑ jɑ vɑ nɑnɡʋrɑ dìə̀ wɑ. Ʋ yɩ ndə pɑbiə nə kɑ nii nə bɑ swɩ̀n, də bɑ nə swə bɑ fɩnɩf1 kɑ kʋrɑn də. Ʋ wɑ̀ ʋ nii súrí.
44008033	Ʋ dí cɑ̀n də yinəɡə mɑmɑ. Yɑ́ tə mɑmɑ wɑ, bɑ tə wɑ̀ wɑ́ cɩ́ɡɑ́ pɩn. Wɑ̀ɑ̀ nə wɑ́ mɑn, ʋ bɩrɩ ʋ mɑ́ŋɑ́ lɩ̀ɑ̀ tə, sə bɑ mɑ lwɑrɩ yoo də̀ń? Bɑ lɩ ʋ mʋ̀ mɩɩ lʋʋ kʋ tə wɑ".
44008034	Minisə tə dɑ̀ń tə mɑ swɩ̀n Filipə con, ʋ wʋ́: "Aý lòrì mʋ́, Yɩɩ nii sʋ̀sʋ̀nʋ̀ tə yɩ wɑ̀ɑ̀ tətə yoo nə ʋ swɩ̀n nətʋ? Kʋ yɩ ʋ tətə, nə ɑ̀ yə̀ə́ kʋ yɩ lìù don yoo?"
44008035	Kʋ mɑ́ŋɑ́ təntə wɑ, Filipə dɑ̀ń twɑ́ kʋ pʋ́pʋ́nɑ́ təntə nə, ʋ mɑ swɩ̀n Zwezi sʋywɑ́ŋʋ́ tə, ʋ bɩrɩ minisə tə nə.
44008036	Bɑ vəli wuuu, bɑ vɑ bɑ yí yɑ́ɑ́, də nə̀ń, nɩ́ɑ́ nə. Minisə tə mɑ swɩ̀n, ʋ wʋ́: "Nə̀ń nɩ́ɑ́ nə, bɛ̀ɛ̀ dɑ̀ń nə cɩ̀ɡɑ̀, sə n li nə nɩ́ɑ́ tə wɑ kʋ twɑ́ də Zwezi-Kərisə yɩrɩ tə?"
44008037	[Filipə swɩ̀n, ʋ wʋ́: "Də n nə ken n wɑɑ mɑmɑ, kʋ yoo təntə wɑ̀ɑ́ kʋ tʋŋɑ". Minisə tə mɑ pìí ʋ le, ʋ wʋ́: "Aý ken ɑ̀ wɑɑ də Zwezi-Kərisə yɩ Yɩɩ-Biu".]
44008038	Minisə tə pɩn, ʋ səsen tərəko tə zɩɡɩ. Filipə də minisə tə cúə́, bɑ mʋ̀ bələ tə zʋ nɩ́ɑ́ tə wɑ, Filipə mɑ lə minisə tə nɩ́ɑ́ tə wɑ, kʋ twɑ́ də Zwezi-Kərisə yɩrɩ tə.
44008039	Mɑ́ŋɑ́ tə nə, bɑ nə pìí bɑ nɑn nɩ́ɑ́ tə wɑ, Yuu-Tiu Siŋu tə tì Filipə, yɑ́ minisə tə kʋ́ʋ̀ bɑ wɑ́ nɑ. Yɑ́ ʋ súə́ də pupwən, ʋ ɡɑ tì cwəŋə, ʋ vìrí.
44008040	Yɩɩ-Siŋu tə ken Filipə Azɔtə nə. Ʋ zɩɡɩ Azɔtə, ʋ twɑ́ tɩfɑrɑn duən wɑ, ʋ vɑ ʋ nɑn Sezɑre. Ʋ dɑ̀ń ɡɑ swɩ̀n sʋywɑ́ŋʋ́ tə tɩɑn tə mɑmɑ wɑ, ʋ nə twɑ́ tə wɑ.
44009001	Mɑ́ŋɑ́ don wɑ, Solə mʋ̀ yɩ ʋ tə wulə ʋ fɩfɩn Yuu-Tiu kɑrbɩɑ tə, ʋ ɡɑ pɩ̀ɑ̀ bɑ ɡʋrɩ. Ʋ dɑ̀ń vəli Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə con.
44009002	Ʋ lòrì, sə ʋ pɑ sɑɡɑ ʋ mʋ̀ Solə nə, ʋ nə wɑ́ bɩrɩ Zwifə-bɑ jə́rə́ dii tə wɑ, tə nə wulə Dɑmɑsə nə. Solə pɩ̀ɑ̀, sə bɑ lwɑrɩ də, ʋ jə cwəŋə, ʋ nə nɩ lɩ̀ɑ̀, bɑ nə zʋɑ Zwezi cwəŋə tə wɑ, kʋ nə yɩ bɑrɑ, nə ɑ̀ yə̀ə́ kɑnɑ, sə ʋ vwɑ bɑ, ʋ jə bɑ̀ Zwerizɑlɛmə wɑ.
44009003	Mɑ́ŋɑ́ tə wɑ, ʋ nə wulə cwəŋə tə wɑ, də ʋ dɑ̀ń yɑ̀ bwələ Dɑmɑsə, nɑɑ nədʋ, də poni nɑn yɩɩ nə, kʋ pɩpɩlɩ kʋ kɩkɑrɩ wɑ́.
44009004	Ʋ tʋɑ tɩɑ, ʋ ɡɑ nì kori, kʋ nə swɩ̀n ʋ con, kʋ wʋ́: "Solə, Solə, bɛ̀ɛ̀ nə pɩn, n mɑ fɩfɩn nə?"
44009005	Ʋ dɑ̀ń mɑ le, ʋ wʋ́: "N mʋ̀ nə yɩ wɑ̀ɑ̀, Yuu-Tiu?" Yuu-Tiu dɑ̀ń mɑ swɩ̀n, ʋ wʋ́: "Aý mʋ̀ nə yɩ Zwezi tə, n nə fɩfɩn.
44009006	Zɑ̀n yɩɩ nə, sə n vɑ tɩfɑrʋ tə wɑ, bɑ wɑ́ bɩrɩ mʋ́ kʋ tə, n nə mɛ, sə n fwɑ".
44009007	Bɑrɑ tə, bɑ nə yɑ̀ kwé wɑ́ tə mʋ̀, yɩ bɑ zɩɡɑ cùrù. Bɑ nì kori tə mʋ̀, yɑ́ bɑ dɑ̀ń nə wɑ̀ lìù mɑmɑ nɩ.
44009008	Solə nyɩ́ ʋ zɑ̀n yɩɩ nə, ʋ yɩ́ɑ́ tə súrí, yɑ́ ʋ dɑ̀ń nə bɑ́ won mɑmɑ nɑ. Bɑ jɩn ʋ jɩɩn nə, bɑ ɡɑ vɑn wɑ́, bɑ jɑ vɑ Dɑmɑsə.
44009009	Ʋ fwɑ dɩɑn bɑtwɑ, də ʋ tə bɑ lɑ́ nɑ. Ʋ bɑ də́, ʋ bɑ nywɩ̀n.
44009010	Kʋ tɩʋ təntə tətə wɑ, Zwezi kɑrbiu don də yɩn Dɑmɑsə nə, ʋ yɩrɩ nə yɩ Anɑnɩɑsə. Yuu-Tiu bɩrɩ ʋ tɩ̀ɑ̀n wɑ́, ʋ ɡɑ swɩ̀n ʋ con, ʋ wʋ́: "Anɑnɩɑsə!" Ʋ mɑ sɛ̀, ʋ wʋ́: "Nə̀ń ɑ̀ nə, Yuu-Tiu!"
44009011	Yuu-Tiu dɑ̀ń mɑ swɩ̀n ʋ con, ʋ wʋ́: "Zɑ̀n, n tì cwəŋə tə, bɑ nə boŋə 'cwəmənə mənə' tə, n vɑ Zwidɑsə sɑ̀ń nə! Vəli, n pɩ̀ɑ̀ bɛɛ don, ʋ yɩrɩ nə yɩ Solə. Ʋ yɩ Tɑrəsə tíú. Ʋ wulə ʋ jʋ̀nɩ̀ Yɩɩ.
44009012	Aý pɩn, ʋ nɑ bɛɛ don, ʋ yɩrɩ nə yɩ Anɑnɩɑsə. Ʋ mʋ̀ bɛɛ təntə twi ʋ zʋ, ʋ ɡɑ tún ʋ jɩɩn ʋ yuu wɑ, sə ʋ yɩ́ɑ́ tə pìí tə nɑ lɑ́".
44009013	Anɑnɩɑsə mɑ le, ʋ wʋ́: "Yuu-Tiu, ɑ̀ nì bɛɛ təntə yìə̀n lɩ̀ɑ̀ zənzən nə swɩ̀n də, ʋ fwɑ lɩ̀ɑ̀ tə yɩrɑ, bɑ nə yɩ n mʋ̀ nə tɩ, Zwerizɑlɛmə nə.
44009014	Yɑ́ Yɩɩ joŋwɑnɑ yun tɩ̀ɑ́n tə ken dɩ̀ɑ̀n ʋ jɩɩn wɑ yəbə, sə ʋ vwɑ lɩ̀ɑ̀ tə mɑmɑ, bɑ nə yɩ n mʋ̀ Yuu-Tiu nə tɩ".
44009015	Yɑ́ Yuu-Tiu tə pìí ʋ swɩ̀n, ʋ wʋ́: "Vəli, ʋ mʋ̀ bɛɛ təntə yɩ ɑ̀ kúrú wɑ́ ɑ̀ lɩ, sə ɑ̀ mɑ tʋn. Ʋ wɑ́ bɩrɩ ɑ̀ yɩrɩ tə dwíə́ tə mɑmɑ lʋʋ mɑmɑ wɑ, pɛ̀ɡɑ́ yɑ́ɑ́ con, Yɩzərɑyɛlə lɩ̀ɑ̀ tə yɑ́ɑ́ con.
44009016	Yɑ́ ɑ̀ dɑ̀ń wɑ́ bɩrɩ wɑ́ cɑ̀n yiri tə mɑmɑ, ʋ nə mɛ, sə ʋ də́ ɑ̀ yɩrɩ".
44009017	Anɑnɩɑsə dɑ̀ń mɑ nɑn ʋ vìí. Mɑ́ŋɑ́ tə wɑ nə, ʋ nə vəli ʋ yí, ʋ zʋɑ dìə̀ tə wɑ. Ʋ tún ʋ jɩɩn Solə yuu wɑ, ʋ ɡɑ swɩ̀n, ʋ wʋ́: "Solə, ɑ̀ nubiu, Yuu-Tiu Zwezi tə, ʋ nə nɑn n nə cwəŋə tə wɑ, də n mɑ bɩ̀ɑ̀n tə, ʋ mʋ̀ nə tʋn nə, sə n yɩ́ɑ́ tə mɑ wɑ̀nɩ́ tə pìí tə nɑ lɑ́, sə n sú də Yɩɩ-Siŋu tə".
44009018	Kʋ mɑ́ŋɑ́ tə tətə wɑ, kʋ fwɑ ndə wiən pʋrɑn nə nɑn Solə yɩ́ɑ́ tə wɑ, tə tʋ. Ʋ yɩ́ɑ́ tə dɑ̀ń ɡɑ nɑ lɑ́. Ʋ mɑ zɑ̀n, ʋ pɑ, bɑ lə wɑ́ nɩ́ɑ́ wɑ, kʋ twɑ́ də Zwezi-Kərisə yɩrɩ tə.
44009019	Kʋ kwɑ nə, ʋ dí wodiu, yɑ́ ʋ dɩ̀ɑ̀n dɑ̀ń pìí tə bɑ̀. Solə yɩn də Zwezi kɑrbɩɑ tə, bɑ yɑ̀ nə wulə Dɑmɑsə nə, ndə dɩɑn bɑɡɑlɩ nii nə.
44009020	Ʋ zɑ̀n lɑlɑ, ʋ swɩ̀n Yɩɩ sʋɡʋ tə, Zwifə-bɑ jə́rə́ dii tə wɑ, ʋ bɩrɩ də, Zwezi yɩ Yɩɩ-Biu.
44009021	Lɩ̀ɑ̀ tə mɑmɑ nə nì Solə sʋ̀rɑ̀n tə, kʋ ɡwɑ́rɩ́ bɑ, bɑ dɑ̀ń ɡɑ swɩ̀n, bɑ wʋ́: "Kʋ tɑ̀ bɛɛ wɑ̀ tə, yɑ̀ nə fɩfɩn lɩ̀ɑ̀ tə, bɑ nə boŋə Zwezi yɩrɩ tə Zwerizɑlɛmə wɑ, nɑɑɑ? Mə kʋ nə tɑ̀ ʋ yɑ̀ twi yəbə, sə ʋ kʋ́ʋ̀ vwɑ bɑ duən, ʋ jɑ vɑ Yɩɩ joŋwɑnɑ yun tɩ̀ɑ́n tə yɑ́ɑ́ con, nɑɑɑ?"
44009022	Kʋ mɑ́ŋɑ́ təntə wɑ, Solə dɩ̀ɑ̀n dɑ̀ń nə kwɛn tə súrí, wuuu. Ʋ vuvuɡə Zwifə-bɑ tə, bɑ nə wulə Dɑmɑsə wɑ, ʋ bɩrɩ də, Zwezi nə yɩ Kərisə.
44009023	Kʋ dɑ̀ń vəli, kʋ yí mɑ́ŋɑ́ don wɑ, Zwifə-bɑ yun tɩ̀ɑ́n tə ken nimɑrʋ, sə bɑ ɡʋ Solə.
44009024	Solə dí yɑ́ɑ́ ʋ ɡɩɡɑn ʋ lwɑrɩ bɑ pubʋŋɑ təntə. Bɑ dɑ̀ń yɑ̀ cɩ̀ mimiən tə nə, tɩtɩn də yɩcɑʋ, bɑ mɑ pɩ̀ɑ̀ wɑ́, sə bɑ lɩ ʋ mɩɩ.
44009025	Kʋ nətʋ dɑ̀ń pɩn, ʋ kɑrbɩɑ tə ken wɑ́ fɩyɑfɑrʋ wɑ, tɩtɩn don nə, bɑ ɡɑ twɑ́ bə́rə́, bɑ cú wɑ́.
44009026	Mɑ́ŋɑ́ tə, ʋ nə pìí ʋ vɑ Zwerizɑlɛmə wɑ, ʋ kɛ̀ń lɑlɑ, ʋ vɑ ʋ wulə də Zwezi kɑrbɩɑ tə. Bɑ də mɑmɑ dɑ̀ń yɑ̀ dəri wɑ́, bɑ yɑ̀ bɑ bʋŋɑ də, ʋ yɩ Zwezi kɑrbiu tə yɩrɩ.
44009027	Bɑrənɑbɑsə dɑ̀ń bon wɑ́, ʋ kə ʋ con, ʋ jɑ wɑ́, ʋ jɑ vɑ Zwezi-Kərisə tʋntʋnɑ tə con. Bɑrənɑbɑsə dɑ̀ń mɑn ʋ bɩrɩ bɑ kʋ tə, kʋ nə tʋn cwəŋə tə wɑ, Solə mɑ nɑ Yuu-Tiu. Ʋ mɑn Yuu-Tiu nə swɩ̀n Solə con nətʋ, də Solə nə kɑ̀rɩ̀ Dɑmɑsə nə pwənə pwənə də Zwezi yɩrɩ tə.
44009028	Kʋ kwɑ nə, Solə də tʋntʋnɑ tə dɑ̀ń vəli Zwerizɑlɛmə wɑ. Yɑ́ Solə swɩ̀n Yɩɩ sʋɡʋ tə pwənə pwənə də Yuu-Tiu yɩrɩ tə.
44009029	Solə swɩ̀n, ʋ ɡɑ tʋ́tʋ̀nɩ́ Zwifə-bɑ tə, bɑ nə swɩ̀n Gərɛkə. Bɑ mʋ̀ təntə mʋ̀ dɑ̀ń yɑ̀ pɩ̀ɑ̀ bɑ lɩ ʋ mɩɩ.
44009030	Lɩ̀ɑ̀ tə, bɑ nə yɩ ʋ nubɩɑ Kərisə yɩrɩ tə dɑ̀ń nə lwɑrɩ kʋ, bɑ jɑ wɑ́, bɑ vɑ Sezɑre bɑ pɑ ʋ vɑ Tɑrəsə.
44009031	Mə kʋ twɑ́ nətʋ Kərisə lɩ̀ɑ̀ púlí tə dɑ̀ń mɑ nɑ sìə́ Zwide də Gɑlile də Sɑmɑri nɑɡwɑnɛɛ tə mɑmɑ wɑ. Bɑ jɩ̀ɑ̀n dɑŋɑ tə súrí wuuu, bɑ ɡɑ zìlí Yuu-Tiu nii, yɑ́ Yɩɩ-Siŋu tə də dɑ̀ń sɑŋɑ bɑ, kʋ pɩn bɑ pùlì bɑ súrí wuuu.
44009032	Piyɛrə yɑ̀ nɑn ʋ twɑ́ lɑ́, ʋ vəli bwɑ́lɑ́ tə mɑmɑ, ʋ mɑ nɩ lɩ̀ɑ̀ tə, bɑ nə yɩ Kərisə nə tɩ. Ʋ dɑ̀ń vəli bɑ duən con, bɑ də nə yɑ̀ wulə Lidɑ nə.
44009033	Ʋ nə vəli ʋ yí lɑ́, ʋ nɩ bɛɛ, ʋ yɩrɩ nə yɩ Ene. Ʋ yɩ ɡwɑ̀nʋ́, ʋ yí bɩnɑ nɑnɑ, ʋ nə tə́ɡə́ ɡədoo yuu wɑ.
44009034	Piyɛrə mɑ swɩ̀n ʋ con, ʋ wʋ́: "Ene, Zwezi-Kərisə nə zwɛ̀ n yɑyɩɡʋ tə. Zɑ̀n yɩɩ nə, sə n kwɛn n ɡədoo tə". Nɑɑ nədʋ də Ene nyɩ́ ʋ zɑ̀n.
44009035	Lɩ̀ɑ̀ tə mɑmɑ, bɑ nə wulə Lidɑ də Sɑron vɑrɑ tə wɑ nɩ wɑ́. Bɑ mɑ lwɑ̀ń bɑ pubʋŋɩ tə, bɑ bɑ̀ Yuu-Tiu con.
44009036	Kɑn don yɑ̀ wulə Zwezi kɑrbɩɑ tə wɑ Zwɑfɑ nə. Ʋ yɩrɩ nə yɩ Tɑbɩtɑ. Kʋ də̀ń nə yɩ 'sə́ɡə́'. Ʋ yɑ̀ tʋŋɑ tʋtʋnzəŋə zənzən, də ʋ fwɑ yɩlori wiən də zənzən.
44009037	Ʋ mʋ̀ kɑn təntə twi, ʋ tʋ yɑyɩɡʋ, ʋ tɩ kʋ mɑ́ŋɑ́ tə wɑ. Mɑ́ŋɑ́ tə nə, bɑ nə swɛ wɑ́, bɑ zwɛ̀ bɑ jɑ wɑ́, bɑ zʋ bɑ tún dəyuu dìə̀ don wɑ.
44009038	Lidɑ də Zwɑfɑ yɑ̀ bwələ də duən. Kʋ mʋ̀ nə pɩn, Zwezi kɑrbɩɑ tə yɑ̀ nì də, Piyɛrə wulə Lidɑ nə. Bɑ dɑ̀ń mɑ tʋn bɑrɑ bələ ʋ con, sə bɑ lòrì wɑ́, sə ʋ bɑ̀ bɑ con lɑlɑ, ʋ dɑ̀n kɑ́ dɑ́nɩ́.
44009039	Piyɛrə zɑ̀n, ʋ mʋ̀ də bɑrɑ tə kə duən bɑ vɑ. Mɑ́ŋɑ́ tə nə, bɑ nə vəli bɑ yí lɑ́, bɑ yɩn ʋ yɑ́ɑ́, bɑ jɑ zʋ dəyuu dìə̀ tə wɑ. Kɑdənə tə mɑmɑ dɑ̀ń kɩkɑrɩ Piyɛrə də bɑ kwi, bɑ ɡɑ bɩrɩ wɑ́ ɡɑnvwirən də ɡɑnzʋrɑn Tɑbɩtɑ yɑ̀ nə fwɑ, də ʋ nə yɩn də bɑ.
44009040	Piyɛrə dɑ̀ń mɑ pɑ lɩ̀ɑ̀ tə mɑmɑ nɑn, ʋ ɡɑ tòlì ʋ nɑdwɑnɑ yuu ʋ jʋn Yɩɩ. Ʋ pìí ʋ vəvəri ʋ yɑ́ɑ́, ʋ kə tɩɡɩ tə con, ʋ ɡɑ swɩ̀n, ʋ wʋ́: "Tɑbɩtɑ, zɑ̀n yɩɩ nə!" Kɑn tə súrí ʋ yɩ́ɑ́, ʋ nə nɩ Piyɛrə, ʋ zɑ̀n ʋ jə̀ə́.
44009041	Piyɛrə mɑ te ʋ jɩɩn ʋ nə, ʋ ɡɑ vɑn wɑ́ ʋ zɩ̀n yɩɩ nə. Kʋ kwɑ nə, ʋ bon lɩ̀ɑ̀ tə, bɑ nə yɩ Kərisə nə tɩ tə, də kɑdənə tə, ʋ ɡɑ bɩrɩ bɑ kɑn tə də ʋ bwin.
44009042	Zwɑfɑ tɩ̀ɑ́n mɑmɑ yəni kʋ yoo təntə, lɩ̀ɑ̀ zənzən ɡɑ kə bɑ wɑɑ Yuu-Tiu nə.
44009043	Piyɛrə yɩn Zwɑfɑ nə, ʋ dɑ́nɩ́ lɑ́ nə zənzən ɡɔ̀̀ don con, ʋ nə nɩŋɩ tɑ̀nɑ̀n, ʋ yɩrɩ nə yɩ Simon.
44010001	Bɛɛ don yɑ̀ wulə Sezɑre nə, ʋ yɩrɩ nə yɩ Kɔrənɛyə. Ʋ mʋ̀ bɛɛ təntə yɑ̀ yɩ pɑmɑnɑ púlí don wɑ yuu tíú, bɑ nə boŋə kʋ pɑmɑnɑ púlí təntə Yitɑlɩyɛnəf1.
44010002	Kɔrənɛyə yɩ bɛɛ tə, ʋ nə twɑ́ Yɩɩ cwəŋə tə nə zəni, ʋ ɡɑ zìlí Yɩɩ nii, ʋ mʋ̀ də ʋ dìə̀ lɩ̀ɑ̀ mɑmɑ. Ʋ yɑ̀ pɩn yɩlori wiən zənzən zʋrɑ tə nə, ʋ ɡɑ jʋ̀nɩ̀ Yɩɩ dɩɩn mɑmɑ.
44010003	Dɩɩn don nə, kʋ vəli kʋ yí ndə dədəni nii luɡu bɑtwɑ mɑ́ŋɑ́ wɑ nə, Yɩɩ pɩn, ʋ nɑ ʋ mɑlɩkɑ ʋ yɩ́ɑ́ wɑ pwənə pwənə, də kɑ twi, kɑ zʋ ʋ con. Yɑ́ kɑ ɡɑ swɩ̀n ʋ con, kɑ wʋ́: "Kɔrənɛyə!"
44010004	Ʋ fin ʋ yɩ́ɑ́, ʋ kə mɑlɩkɑ tə yuu wɑ, fən də dɑ̀ń ɡɑ zʋ wɑ́. Ʋ mɑ le, ʋ wʋ́: "Kʋ yɩ nətə, Yuu-Tiu?" Mɑlɩkɑ tə mɑ swɩ̀n ʋ con, kɑ wʋ́: "N yɩjʋnɩ tə də n yɩlori wiən tə mɑmɑ, n pɩn zʋrɑ tə nə, dɩ̀ɡɑ̀ tə yí Yɩɩ con, ndə joŋi nə, kʋ nə pɩn, ʋ lìí n yoo.
44010005	Sɩ́ʋ́n nə, n dɑ̀ń tʋn Zwɑfɑ nə, sə Simon tə, ʋ yɩrɩ don nə yɩ Piyɛrə, bɑ̀.
44010006	Ʋ yɩ ʋ wulə Simon tə, ʋ nə yɩ ɡɔ̀̀ ʋ nɩŋɩ tɑ̀nɑ̀n tə, dìə̀. Ʋ dìə̀ tə yɩ kʋ wulə mʋʋ tə nii nə".
44010007	Mɑ́ŋɑ́ tə nə, mɑlɩkɑ tə, kɑ yɑ̀ nə swɩ̀n ʋ con tə, vìí, Kɔrənɛyə bon ʋ tʋtʋnbɩɑ bələ, də ʋ pɑmɑnɑ tə wɑ pɑmɑnʋ nədʋ, ʋ də nə twɑ́ Yɩɩ cwəŋə tə nə zəni, ʋ ɡɑ tʋŋɑ ʋ pɩn wɑ́.
44010008	Kɔrənɛyə mɑ mɑn won tə mɑmɑ, kʋ nə tʋn tə nɛɛ ʋ bɩrɩ bɑ, ʋ ɡɑ tʋn bɑ Zwɑfɑ nə.
44010009	Kʋ tɩɑ nə pʋrɩ, bɑ nɑn bɑ zʋ cwəŋə, bɑ mɑ vələ Zwɑfɑ. Bɑ vəli wuuu, bɑ vɑ bɑ bwələ Zwɑfɑ. Kʋ mɑ́ŋɑ́ tə wɑ, də Piyɛrə dɩ̀ɡɑ̀ dəyuu wɑ, sə ʋ jʋn Yɩɩ. Kʋ yɩn luɡu fuɡə bələ mɑ́ŋɑ́ wɑ.
44010010	Niən dɑ̀ń jɩn Piyɛrə, ʋ ɡɑ pɩ̀ɑ̀ won, sə ʋ də́. Mɑ́ŋɑ́ tə wɑ, bɑ nə wulə bɑ fwɑ wodiu, sə ʋ də́, yiviru tì wɑ́.
44010011	Yiviru tə mɑ́ŋɑ́ wɑ, ʋ nɩ lɑnworu tə də kʋ súrí. Yɑ́ ʋ nɑ won don ndə ɡɑnsɑrɑ nəfɑrʋ nə, bɑ nə vwɑ kʋ níə́ bɑnɩɑ tə nə, də kʋ mɑ cwi tɩɑ.
44010012	Vɑ̀nɑ́f1 yiri mɑmɑ tə nə vəli də nɛɛ bɑnɩɑ, də vɑ̀nɑ́ yiri tə mɑmɑ, tə nə vəli tə pùə́ bɑn tɩɑ yuu wɑ, də zə́ŋə́ yiri mɑmɑ, tə nə pərə yɩɩ nə, yɑ̀ nə wulə ɡɑnsɑrɑ təntə wɑ.
44010013	Piyɛrə mɑ nì kori, kʋ nə wʋ́: "Piyɛrə, zɑ̀n, n ɡʋ, n də́!"
44010014	Piyɛrə mɑ le, ʋ wʋ́: "Yuu-Tiu, ɑ̀ bɑ tə pɩ̀ɑ̀, sə ɑ̀ də́. Aý tə wɑ̀ won mɑmɑ dí, kʋ nə yɩ culu won, nə ɑ̀ yə̀ə́ pʋpwɑlɑn won".
44010015	Nɛɛ bələ nii nə, ʋ kʋ́ʋ̀ nì kori tə: "Won tə, Yɩɩ nə bɩrɩ də kʋ mɛ, dɑ̀n kɑ́ ywɑ̀ń kʋ ndə culu won nə".
44010016	Kʋ fwɑ nətʋ nɛɛ bɑtwɑ. Kʋ kwɑ nə, won tə dɑ̀ń pìí, kʋ dɩ̀ yɩɩ nə.
44010017	Piyɛrə yɑ̀ tə wɑ̀ won tə, ʋ nə nɩ, tə də̀ń lwɑrɩ, də nə̀ń, bɑrɑ tə, Kɔrənɛyə nə tʋn tə nə, bɑ bwe Simon dìə̀ tə bwɑ́lɩ́ nə, bɑ bɑ̀ bɑ zɩɡɑ ʋ mimii yɑ́ɑ́ nə.
44010018	Bɑ ɡɑ bòrì bɑ kə yɩɩ nə, bɑ bwe, sə bɑ jə́n, də Simon tə, ʋ yɩrɩ tə don nə yɩ Piyɛrə tə, wulə yəbə tə nə.
44010019	Piyɛrə yɑ̀ yɩ ʋ tə bʋŋɑ won tə, ʋ nə nɩ tə yoo. Yɩɩ-Siŋu tə mɑ swɩ̀n ʋ con, kʋ wʋ́: "Nə̀ń, bɑrɑ bɑtwɑ nə, bɑ bwe n bwiə.
44010020	Zɑ̀n n cú, twɑ́ bɑ nə, n vìí. Dɑ̀n kɑ́ fwɑ bɑ́bɩ̀ɑ́, kʋ yɩ ɑ̀ mʋ̀ nə tʋn bɑ".
44010021	Piyɛrə mɑ cú, ʋ swɩ̀n bɑrɑ tə con, ʋ wʋ́: "Á nəŋə ɑ̀ nə, ɑ̀ mʋ̀ nə yɩ lìù tə ɑ́ nə pɩ̀ɑ̀. Bɛ̀ɛ̀ yoo nə jɑ ɑbɑ kʋ bɑ̀?"
44010022	Bɑ mɑ pìí, bɑ le wɑ́, bɑ wʋ́: "Kʋ yɩ Kɔrənɛyə nə tʋn nəbɑ n con. Ʋ yɩ pɑmɑnɑ yuu tíú, ʋ nə yɩ cɩ́ɡɑ́ tíú, ʋ ɡɑ zìlí Yɩɩ nii. Zwifə-bɑ tə mɑmɑ nə swɩ̀n ʋ yozəŋə yoo. Yɩɩ mɑlɩkɑ nə cúə́ kɑ swɩ̀n ʋ mʋ̀ Kɔrənɛyə tə con, sə ʋ pɑ n bɑ̀ ʋ dìə̀, sə ʋ mɑ nì n sʋ̀rɑ̀n".
44010023	Piyɛrə dɑ̀ń mɑ pɑ bɑ zʋ, ʋ ɡɑ pɑ bɑ bwɑ́lɩ́. Kʋ tɩɑ tə nə pʋrɩ, Piyɛrə zɑ̀n, ʋ mʋ̀ də bɑ kə duən bɑ vìí. Lɩ̀ɑ̀ tə duən, bɑ nə yɩ ʋ nubɩɑ Kərisə yɩrɩ, bɑ nə wulə Zwɑfɑ nə, nɑn, bɑ kwé wɑ́.
44010024	Bɑ viru tɩpʋrɩ nə, bɑ yí Sezɑre. Kɔrənɛyə yɑ̀ bon ʋ dwíí tɩ̀ɑ́n, də ʋ dɑbɑzəŋə, ʋ dɑ̀ń ɡɑ dɑ̀nɩ̀ bɑ.
44010025	Mɑ́ŋɑ́ tə nə, Piyɛrə nə twi ʋ zʋ, Kɔrənɛyə zɑ̀n, ʋ vɑ ʋ jə́rí wɑ́, ʋ ɡɑ tʋɑ ʋ nɛɛ nə Piyɛrə yɑ́ɑ́ con, ʋ jʋn wɑ́ zəni zəni.
44010026	Piyɛrə mɑ zɩ̀n wɑ́, ʋ ɡɑ swɩ̀n ʋ con, ʋ wʋ́: "Zɑ̀n yɩɩ nə, ɑ̀ də yɩ ləzwənə!"
44010027	Piyɛrə də Kɔrənɛyə swɩ̀n duən nə, ʋ ɡɑ lɛ, ʋ zʋ dìə̀ tə wɑ. Ʋ zʋɑ ʋ nɑ lɩ̀ɑ̀, bɑ nə dɑ́ɑ́ zənzən də bɑ jə̀ə́ duən yɑ́ɑ́.
44010028	Piyɛrə mɑ swɩ̀n bɑ con, ʋ wʋ́: "Á yə̀ə́ də, Zwifə-bɑ lìù wɑ̀ mɛ, sə n jɑ nimɑrʋ də vee, nə ɑ̀ yə̀ə́, sə n zʋ ʋ dìə̀ wɑ. Yɑ́ Yɩɩ dɑ̀ń bɩrɩ ɑ̀ mʋ̀, sə ɑ̀ dɑ̀n kɑ́ ywɑ̀ń ləzwənə mɑmɑ, ndə ʋ nə yɩ cʋnɑ lìù, nə ɑ̀ yə̀ə́, ndə pʋpwɑlɑn lìù nə, ʋ nə wɑ̀ mɛ̀, sə bɑ yí ʋ yɩrɑ.
44010029	Kʋ mʋ̀ nə pɩn, ɑ̀ mɑ wɑ̀ tʋ́tʋ̀nɩ́ də yəbə túrí. Á nə bon nə tə, ɑ̀ dɑ̀ń pɩ̀ɑ̀, sə ɑ̀ bwe ɑ̀ jə́n, bɛ̀ɛ̀ nə pɩn ɑ́ mɑ tʋn, ɑ́ pɑ bɑ bon nə".
44010030	Kɔrənɛyə mɑ le, ʋ wʋ́: "Kʋ yí dɩɑn bɑnɩɑ zə̀n kʋ tə, ɑ̀ wulə ɑ̀ jʋ̀nɩ̀ dədəni nii luɡu bɑtwɑ yɩjʋnɩ tə, ɑ̀ dìə̀ wɑ nə. Də nə̀ń bɛɛ nə, ʋ nə zʋɑ ɡɑ̀nʋ̀, kʋ nə pɩpɩlɩ, ʋ nɑn ɑ̀ yɑ́ɑ́ con. Ʋ ɡɑ swɩ̀n ʋ wʋ́:
44010031	'Kɔrənɛyə, Yɩɩ jon n yɩjʋnɩ, ʋ ɡɑ lìí n yɩlori wiən tə lìə́.
44010032	N dɑ̀ń tʋn lìù Zwɑfɑ nə, sə ʋ pɑ Simon tə, ʋ yɩrɩ tə don nə yɩ Piyɛrə tə, bɑ̀. Ʋ yɩ ʋ wulə Simon tə, ʋ nə yɩ ɡɔ̀̀ ʋ nɩŋɩ tɑ̀nɑ̀n tə, dìə̀ mʋʋ tə nii nə'.
44010033	Aý də mɑ tʋn lìù lɑlɑ, sə ʋ bɑ̀ ʋ bon mʋ́. N də nə twi tə, n fwɑ zəni. Sɩ́ʋ́n nə, nə mɑmɑ dɑ̀ń wulə Yɩɩ yɑ́ɑ́ con, sə nə wɑ̀nɩ́ nə cʋɡʋ won tə mɑmɑ, Yuu-Tiu nə bɩrɩ mʋ́, sə n swɩ̀n nə con".
44010034	Piyɛrə dɑ̀ń mɑ swɩ̀n, ʋ wʋ́: "Sɩ́ʋ́n nə, cɩ́ɡɑ́ mɑmɑ ɑ̀ dɑ̀ń yə̀ə́ də, Yɩɩ bɑ lìù kúrí, ʋ mɑ kwɑnɩ ʋ don.
44010035	Lʋʋ dwíí tə mɑmɑ wɑ nə, lìù tə, ʋ nə zìlí Yɩɩ nii, ʋ ɡɑ vəli də cɩ́ɡɑ́, kʋ tíú təntə ziən ʋ mʋ̀ Yɩɩ yɑ́ɑ́ con.
44010036	Yɩɩ pɩn ʋ sʋɡʋ tə Yɩzərɑyɛlə lɩ̀ɑ̀ tə nə, ʋ mɑ dí yɑ́ɑ́, ʋ swɩ̀n ʋ bɩrɩ bɑ də, bɩcɑn sìə́ wulə Zwezi-Kərisə con, ʋ nə yɩ lɩ̀ɑ̀ tə mɑmɑ Yuu-Tiu.
44010037	Zwɑn dí yɑ́ɑ́ ʋ kɑ̀rɩ̀ kɑ lə lɩ̀ɑ̀ nɩ́ɑ́ wɑ kʋ twɑ́ də Yɩɩ yɩrɩ kɑ̀rɑ̀ te. Kʋ kwɑ nə, ɑ́ yə̀ə́ won tə, kʋ nə tʋn. Kʋ tə nə dí yɑ́ɑ́ kʋ tʋn Gɑlile nɑɡwɑnɑɑ tə wɑ, də kʋ tə nə tʋn Zwide nɑɡwɑnɑɑ tə mɑmɑ wɑ.
44010038	Á yə̀ə́ nətʋ tə, Yɩɩ nə pɩn ʋ Siŋu tə də ʋ dɩ̀ɑ̀n tə Zwezi nə, ʋ nə yɩ Nɑzɑrɛtə tíú. Ʋ mʋ̀ yɑ̀ nə vəli bwɑ́lɑ́ tə mɑmɑ, ʋ fwɑ zəni də ʋ pɩn yɑzurə lɩ̀ɑ̀ tə mɑmɑ nə, bɑ yɑ̀ nə wulə Sɩtɑnɑ wʋwɑlʋ tə wɑ. Yɩɩ yɑ̀ wulə də wɑ́.
44010039	Wiən tə mɑmɑ, ʋ nə tʋn Zwifə-bɑ lʋʋ nii tə wɑ də Zwerizɑlɛmə wɑ, nə nɩ tə də nə yɩ́ɑ́. Ʋ yɩ bɑ pɑɑ wɑ́ dɑɡɑrʋ tə yuu wɑ, bɑ ɡʋ.
44010040	Yɑ́ Yɩɩ dɑ̀ń pìí ʋ bwin wɑ́, dɩɑn bɑtwɑ dɩɩn nə. Yɩɩ pɩn ʋ tə pìí ʋ nɑn, ʋ bɩrɩ ʋ tɩ̀ɑ̀n.
44010041	Kʋ kʋ́ʋ̀ tɑ̀ lɑlʋʋ tə mɑmɑ nə, ʋ wɑ́ bɩrɩ ʋ tɩ̀ɑ̀n, kʋ yɩ lɩ̀ɑ̀ tə, Yɩɩ nə ʋ kúrí, sə bɑ nɑ wɑ́ də bɑ yɩ́ɑ́, nə ʋ wɑ́ bɩrɩ ʋ tɩ̀ɑ̀n. Yɩɩ dí yɑ́ɑ́ ʋ kúrí bɑ mʋ̀ lɩ̀ɑ̀ təntə. Nə mʋ̀ yɩ lɩ̀ɑ̀ tə, nə nə dí də wɑ́, nə nyʋ də wɑ́, ʋ kɑ pìí, kɑ bwin kɑ nɑn tɩɡɑ wɑ, kwɑ nə.
44010042	Zwezi nə pɩn nii nəbɑ, ʋ wʋ́, nə swɩ̀ɑ́n nə bɩrɩ lɩ̀ɑ̀ tə nə, sə nə pɑ bɑ yəni də, kʋ yɩ ʋ mʋ̀ nə Yɩɩ tún, sə ʋ yɑ lìù tə, ʋ nə bʋ̀rɩ̀ lɩ̀ɑ̀ tə, bɑ nə wulə mɩɩ wɑ, də bɑ tə, bɑ nə tɩɡɑ də mɛ bʋ̀rɑ̀.
44010043	Yɩɩ nii sʋ̀sʋ̀nɑ̀ tə mɑmɑ swɩ̀n də, lìù tə mɑmɑ, ʋ nə ken ʋ wɑɑ ʋ mʋ̀ Zwezi nə, ʋ wɑ́ kwɛn ʋ cʋnɑ tə ʋ mʋ̀ də Yɩɩ pwərə wɑ, kʋ twɑ́ də ʋ yɩrɩ tə nə".
44010044	Piyɛrə nə wulə ʋ swɩ̀n tə sʋ̀rɑ̀n təntə, Yɩɩ-Siŋu tə cuə lɩ̀ɑ̀ tə mɑmɑ, bɑ nə cʋɡɑ sʋɡʋ tə, yun wɑ.
44010045	Kʋ ɡwɑ́rɩ́ Kərisə lɩ̀ɑ̀ tə, bɑ nə kwé Piyɛrə, bɑ jɑ bɑ̀, bɑ nə yɩ Zwifə-bɑ. Kʋ ɡwɑ́rɩ́ bɑ, də Yɩɩ tɑrpɩʋn tə, kʋ nə yɩ Yɩɩ-Siŋu tə cuə lɩ̀ɑ̀ tə, bɑ nə tɑ̀ Zwifə-bɑ tə, də yun wɑ.
44010046	Bɑ dɑ̀ń yɑ̀ nə̀ń, bɑ nə swɩ̀n də sʋyirə duən, də bɑ ɡɑ bwɩ Yɩɩ nə.
44010047	Piyɛrə dɑ̀ń mɑ swɩ̀n, ʋ wʋ́: "Nə wɑ̀ɑ́ nə vɩ, sə nə lə lɩ̀ɑ̀ tə, bɑ də nə nɩ Yɩɩ-Siŋu tə, ndə nə tətə nə, nɩ́ɑ́ wɑ, nɑɑɑ?"
44010048	Piyɛrə mɑ pɑ nii, sə bɑ lə bɑ nɩ́ɑ́ wɑ də Zwezi-Kərisə yɩrɩ tə. Kʋ mʋ̀ təntə yuu wɑ, bɑ lòrì wɑ́, sə ʋ yɑ bɑ nii nə, ndə dɩɑn bɑɡɑlɩ nə.
44011001	Kʋ mɑ́ŋɑ́ tə wɑ, Zwezi-Kərisə tʋntʋnɑ tə, də lɩ̀ɑ̀ tə duən, bɑ nə yɩ nubɩɑ Kərisə yɩrɩ, bɑ nə wulə Zwide nɑɡwɑnɑɑ tə wɑ, twi bɑ nì də, lɩ̀ɑ̀ tə, bɑ nə tɑ̀ Zwifə-bɑ tətə, də sɛ̀ Yɩɩ sʋɡʋ tə.
44011002	Mɑ́ŋɑ́ tə wɑ, Piyɛrə nə pìí ʋ bɑ̀ Zwerizɑlɛmə wɑ, Kərisə lɩ̀ɑ̀ tə, bɑ nə yɩ Zwifə-bɑ tə, zɑ̀n bɑ wulə bɑ cɑɡɑ ʋ nii nə, bɑ swɩ̀n, bɑ wʋ́:
44011003	"N zʋɑ lɩ̀ɑ̀ tə, bɑ nə bɑ bɛɛ ɡoŋi, con. Yɑ́ n mʋ̀ də bɑ díf1 də duən də".
44011004	Piyɛrə dɑ̀ń tì yoo tə nɛɛ mɑmɑ, ʋ twɑrɩ kʋ zɩɡɩ nətʋ, kʋ mɑ tʋn, də kʋ yíɡúrə́, ʋ bɩrɩ bɑ nətən:
44011005	"Aý yɑ̀ wulə Zwɑfɑ wɑ, ɑ̀ jʋ̀nɩ̀ Yɩɩ, də nɑɑ nədʋ yiviru tì nə, Yɩɩ ɡɑ pɑ ɑ̀ nɑ won yɩjʋnɩ tə wɑ: Aý nɩ won don ndə ɡɑnsɑrɑ nəfɑrʋ nə, bɑ nə vwə kʋ níə́ bɑnɩɑ tə nə, də kʋ nɑŋɑ lɑnworu tə wɑ, kʋ cwi tɩɑ. Won tə twi, kʋ bɑ̀ kʋ yí ɑ̀ nii.
44011006	Aý dɑ̀ń mɑ ywɑ̀ń kʋ zən, ɑ̀ ɡɑ nɑ tɩɑ yuu vɑ̀nɑ́ yiri mɑmɑ, tə nə vəli də nɛɛ bɑnɩɑ, də ɡɑnɑŋɑ də wiən tə, tə nə vəli tə pùə́ bɑn, də lɑnworu zə́ŋə́ tə, də tə wulə won tə wɑ.
44011007	Aý ɡɑ nì kori, kʋ swɩ̀n ɑ̀ con, kʋ wʋ́: 'Piyɛrə, zɑ̀n, n ɡʋ, n də́!'
44011008	Aý mɑ swɩ̀n, ɑ̀ wʋ́: 'Yuu-Tiu, ɑ̀ bɑ tə pɩ̀ɑ̀, sə ɑ̀ də́. Aý tə wɑ̀ won mɑmɑ dí, kʋ nə yɩ culu won, nə ɑ̀ yə̀ə́ pʋpwɑlɑn won!'
44011009	Nɛɛ bələ nii nə, kori tə kʋ́ʋ̀ bwe, kʋ zɩɡɩ lɑnworu tə wɑ, kʋ swɩ̀n: 'Won tə, Yɩɩ nə bɩrɩ də kʋ mɛ, dɑ̀n kɑ́ ywɑ̀ń kʋ ndə culu won nə!'
44011010	Kʋ fwɑ nətʋ nɛɛ bɑtwɑ. Kʋ kwɑ nə, tə mɑmɑ pìí tə dɩ̀ lɑnworu tə wɑ.
44011011	Lɑlɑ də nə̀ń, bɑrɑ bɑtwɑ nə, bɑ tʋn bɑ, bɑ nɑn Sezɑre, bɑ bɑ̀ bɑ yí dìə̀ tə wɑ, nə nə wulə.
44011012	Yɩɩ-Siŋu tə swɩ̀n ɑ̀ con, sə ɑ̀ twɑ́ də bɑ ɑ̀ vìí, ɑ̀ dɑ̀n kɑ́ fwɑ bɑ́bɩ̀ɑ́. Lɩ̀ɑ̀ bɑrdʋ kʋ tə, bɑ nə yɩ nə nubɩɑ Kərisə yɩrɩ, nə kwé nə, nə mɑ vɑ nə zʋ Kɔrənɛyə dìə̀.
44011013	Ʋ mʋ̀ Kɔrənɛyə tə dɑ̀ń nə mɑn, ʋ bɩrɩ nəbɑ nətʋ tə, ʋ nə nɩ mɑlɩkɑ tə ʋ dìə̀ tə wɑ, də kɑ nə nɑn ʋ nə, kɑ ɡɑ swɩ̀n, kɑ wʋ́: 'Tʋn lɩ̀ɑ̀, sə bɑ vɑ Zwɑfɑ nə, bɑ pɩ̀ɑ̀ Simon tə, ʋ yɩrɩ don nə yɩ Piyɛrə, bɑ jɑ bɑ̀.
44011014	Ʋ mʋ̀ nə wɑ́ swɩ̀n sʋ̀rɑ̀n n con, n mʋ̀ də n dìə̀ tə mɑmɑ nə wɑ́ twɑ́ tə nə, sə Yɩɩ jon ɑbɑ ɑ́ cʋnɑ wɑ'.
44011015	Mɑ́ŋɑ́ tə, ɑ̀ nə wulə ɑ̀ swɩ̀n, Yɩɩ-Siŋu tə cuə bɑ yun wɑ, ndə kʋ nə fwɑ nətʋ tə, kʋ təntən dɩɩn tə nə, nə də yun wɑ.
44011016	Aý dɑ̀ń mɑ lìí Yuu-Tiu sʋɡʋ kʋ tə yoo, kʋ nə wʋ́: 'Zwɑn yɩ nɩ́ɑ́ wɑ nə, ʋ ləɡə lɩ̀ɑ̀ duən. Yɑ́ ɑ́ mʋ̀ yɑ Yɩɩ-Siŋu tə wɑ nə, bɑ wɑ́ lə ɑbɑ'.
44011017	Nə mʋ̀ lɩ̀ɑ̀ tə nə, nə ken nə wɑɑ Yuu-Tiu Zwezi-Kərisə nə, mə kʋ pɩrɩ təntə ʋ pɩn nəbɑ. Mə Yɩɩ dɑ̀ń nə pɩn bɑ kʋ mʋ̀ pɩrɩ təntə. Aý mʋ̀ dɑ̀ń nə kʋ́ʋ̀ yɩ wɑ̀ɑ̀, ɑ̀ mɑ zɩɡɑ Yɩɩ yoo nə?"
44011018	Bɑ nə nì tə sʋ̀rɑ̀n təntə kwɑ nə, bɑ yɑ́ kʋ sʋɡʋ tə nə, bɑ ɡɑ bwɩ Yɩɩ nə, bɑ wʋ́: "Yɩɩ tətə dɑ̀ń nə pɩn cwəŋə lɩ̀ɑ̀ tə nə, bɑ nə tɑ̀ Zwifə-bɑ tə, sə bɑ vəvəri bɑ kwɑ, bɑ mɑ sɑ́ bɑ cʋnɑ, sə bɑ ɡɑ nɑ mɩɩ tə, kʋ nə bɑ zwɛ̀ ʋ con".
44011019	Lɩ̀ɑ̀ tə yɑ̀ pwɛ̀ duən yɑ́ɑ́ nə, wʋwɑlʋ tə yɩrɩ, kʋ nə twi kʋ tə Etɩyɛnə nə swɩ̀n tə yɩrɩ. Bɑ duən vəli Fenisi nɑɡwɑnɑɑ, də Swipərə nɑɡwɑnɑɑ, də Antɩʋswə. Bɑ ɡɑ bɑ Yɩɩ sʋɡʋ tə swɩ̀n lìù don, də kʋ nə tɑ̀ Zwifə-bɑ con.
44011020	Bɑrɑ duən də yɩn bɑ wɑ, bɑ nə yɩ Swipərə, də Sirɛnə tɩ̀ɑ́n bɑ nə twi Antɩʋswə. Bɑ də nə swɩ̀n Gərɛkə-bɑ tə con, bɑ ɡɑ swɩ̀n Yuu-Tiu Zwezi sʋywɑ́ŋʋ́ tə, bɑ bɩrɩ bɑ.
44011021	Yuu-Tiu dɩ̀ɑ̀n tə yɩn də bɑ, yɑ́ lɩ̀ɑ̀ zənzən ken bɑ wɑɑ Zwezi nə, bɑ ɡɑ lwɑ̀ń bɑ pubʋŋɑ, bɑ bɑ̀ Yɩɩ con.
44011022	Kərisə lɩ̀ɑ̀ púlí tə, kʋ nə wulə Zwerizɑlɛmə wɑ, lɩ̀ɑ̀ twi, bɑ nì kʋ mʋ̀ yoo təntə. Bɑ dɑ̀ń mɑ tʋn Bɑrənɑbɑsə, sə ʋ vɑ Antɩʋswə.
44011023	Mɑ́ŋɑ́ tə nə, ʋ nə yí lɑ́ ʋ ɡɑ nɑ pubwɑnʋ tə, Yɩɩ nə pɩn bɑ, ʋ jwɛ, ʋ ɡɑ kwè bɑ mɑmɑ, sə bɑ zɩɡɩ bɑ wɑɑ nədʋ tə yuu wɑ, bɑ ɡɑ vwɑ bɑ tɩ̀ɑ̀n Yuu-Tiu yɩrɑ.
44011024	Bɑrənɑbɑsə yɩ wʋywɑnyiən, ʋ nə súə́ də Yɩɩ-Siŋu tə. Ʋ yɑ̀ ken ʋ wɑɑ Zwezi nə wuuu. Lɑlʋʋ nə pɩn bɑ tɩ̀ɑ̀n Yuu-Tiu nə, bɑ súrí bɑ duən tə nə.
44011025	Kʋ kwɑ nə, Bɑrənɑbɑsə nɑn lɑ́ nə, ʋ vɑ Tɑrəsə, sə ʋ pɩ̀ɑ̀ Solə.
44011026	Mɑ́ŋɑ́ tə, ʋ nə nɩ wɑ́, ʋ jɑ wɑ́, ʋ vɑ Antɩʋswə. Bɑrənɑbɑsə də Solə fwɑ bɩnɩ pɩ́rɩ́ də Kərisə lɩ̀ɑ̀ púlí tə, bɑ ɡɑ kɑ̀rɩ̀ lɑlʋʋ, kʋ nə dɑ́ɑ́ zənzən. Mə kʋ zɩɡɩ mɑ́ŋɑ́ təntə wɑ Antɩʋswə nə, bɑ mɑ kə Zwezi kɑrbɩɑ tə yɩrɩ Kərisə lɩ̀ɑ̀.
44011027	Kʋ dɩɑn təntə nii nə, Yɩɩ nii sʋ̀sʋ̀nɑ̀ nɑn Zwerizɑlɛmə, bɑ bɑ̀ Antɩʋswə.
44011028	Bɑ wɑ lìù don, ʋ yɩrɩ nə yɩ Aɡɑbisə, nyɩ́ ʋ zɑ̀n, ʋ twɑ́ də Yɩɩ-Siŋu tə, ʋ mɑ swɩ̀n də, niən nəfɑrʋ wɑ́ bɑ̀ tɩɑ yuu wɑ bwɑ́lɩ́ mɑmɑ nə. Kəlodə mɑ́ŋɑ́ tə wɑ, kʋ niən tə cɩ́ɡɑ́ twi.
44011029	Zwezi kɑrbɩɑ tə vʋrɩ duən nə, sə bɑ tʋn sɑŋʋ ndə nətʋ tə, bɑ lìù mɑmɑ nə wɑ̀ɑ́, sə kʋ vɑ kʋ pɑ lɩ̀ɑ̀ tə nə, bɑ nə yɩ bɑ nubɩɑ Kərisə yɩrɩ, bɑ nə wulə Zwide nɑɡwɑnɑɑ tə wɑ.
44011030	Bɑ cɩ́ɡɑ́ fwɑ kʋ yoo təntə: Bɑ ken kʋ sɑŋʋ təntə Bɑrənɑbɑsə də Solə jɩ̀ɑ̀n wɑ, sə bɑ jɑ kʋ, bɑ vɑ bɑ pɑ Kərisə lɩ̀ɑ̀ púlí yɑ́ɑ́ tɩ̀ɑ́n tə nə, Zwerizɑlɛmə nə.
44012001	Kʋ mɑ́ŋɑ́ təntə wɑ, pɩ̀ʋ́ Erodə dɑ̀ń zɑ̀n, ʋ fɩfɩn Kərisə lɩ̀ɑ̀ púlí tə wɑ lɩ̀ɑ̀ duən.
44012002	Ʋ pɩn, bɑ ɡʋ Zwɑn zʋnʋ Zwɑkə də lɑɡʋrɩ sɩ̀ʋ́.
44012003	Ʋ nə nɩ də, kʋ yoo təntə ywɑ́n kʋ pɑ Zwifə-bɑ yun tɩ̀ɑ́n, ʋ kʋ́ʋ̀ pɩn nii, sə bɑ jɑ Piyɛrə. Kʋ yɩn cɑ̀nɑ̀f1 tə, bɑ nə də́ də dipɛn tə, kʋ nə bɑ sɑbwɑrɩ kəni, tə mɑ́ŋɑ́ wɑ.
44012004	Bɑ nə jɩn Piyɛrə bɑ zwɛ̀ kwɑ nə, Erodə pɩn, bɑ kə wɑ́ bɑ̀ń dìə̀, ʋ ɡɑ tún pɑmɑnɑ púlə́ bɑnɩɑ, kʋ nədʋ mɑmɑ nə jɑ lɩ̀ɑ̀ bɑnɩɑ, sə bɑ cɩ̀ ʋ nə. Ʋ pubʋŋɑ dɑ̀ń yɑ̀ nə yɩ, sə ʋ jɑ wɑ́ ʋ vɑ lɑlʋʋ tə yɑ́ɑ́ con, Pɑkə cɑ̀nɑ̀ tə kwɑ nə.
44012005	Piyɛrə dɑ̀ń yɑ̀ yɩ bɑ cɩ̀ɡɑ̀ ʋ nə bɑ̀ń dìə̀ tə wɑ. Yɑ́ Kərisə lɩ̀ɑ̀ púlí tə dɑ̀ń yɑ̀ wulə bɑ lòrì Yɩɩ bɑ pɩn wɑ́ wuuu.
44012006	Dɩɩn tə tɩɑ nə wɑ́ pʋrɩ, sə Erodə pɑ, bɑ bʋ̀rɩ̀ ʋ bʋ̀rɑ̀, Piyɛrə dwɛ̀ pɑmɑnɑ bələ tətəŋi wɑ, kʋ tɩtɩn tə nə. Ʋ yɑ̀ yɩ bɑ vwə wɑ́ də bɑnzɑlɑ bələ, yɑ́ bɑ duən də ɡɑ cɩ̀ bɑ̀ń dìə̀ tə mimii tə nə.
44012007	Nɑɑ nədʋ, də Yuu-Tiu mɑlɩkɑ twi, yɑ́ poni ɡɑ pɩpɩlɩ kʋ pɩ̀rɩ̀ bɑ̀ń dìə̀ tə wɑ. Kɑ pɩpɑɡɑ Piyɛrə kɑ zɩ̀n, kɑ ɡɑ swɩ̀n ʋ con, kɑ wʋ́: "Zɑ̀n yɩɩ nə, lɑlɑ!" Kʋ mɑ́ŋɑ́ tə wɑ, bɑnzɑlɑ tə nɑn ʋ jɩ̀ɑ̀n nə, tə tʋ.
44012008	Mɑlɩkɑ tə swɩ̀n ʋ con, kɑ wʋ́: "Vwɑ n tɑ̀ŋɑ́ voru tə lɑ́, sə n ɡɑ kə n nɑtʋrɑ". Piyɛrə fwɑ kʋ nətʋ tə ʋ zwɛ̀, mɑlɩkɑ tə kʋ́ʋ̀ swɩ̀n ʋ con, kɑ wʋ́: "Zʋ n ɡɑndɑrʋ tə, sə n ɡɑ pú ɑ̀ kwɑ".
44012009	Bɑ nə nɑn kɑ̀rɑ́ wɑ bɑ zwɛ̀, Piyɛrə púə́ kʋ kwɑ. Yɑ́ ʋ yɑ̀ yə̀rì cɩ́ɡɑ́ mɑmɑ də kʋ yɩ mɑlɩkɑ nə twi ʋ con. Ʋ yɑ̀ bʋŋɑ də, kʋ yɩ Yɩɩ nə pɩn, ʋ nɑ won ʋ pɑndwɩɑ wɑ.
44012010	Bɑ vəli, bɑ lɛ təntən bwɑ́lɩ́ tə, bɑ nə cɩ̀ɡɑ̀ kʋ nə, bɑ tə vɑ bɑ lɛ kʋ bələ nii nyiən tə, də bɑ vɑ bɑ yí luɡu mimii tə yɑ́ɑ́, kʋ nə nɑŋɑ tɩfɑrʋ tə wɑ. Kʋ luɡu boru təntə də súrí kʋ tɩ̀ɑ̀n nə, kʋ pɑ bɑ. Bɑ nɑn, bɑ vɑ bɑ jɩrɩ cwəŋə yuu. Nɑɑ nədʋ də mɑlɩkɑ tə jɛ́n.
44012011	Piyɛrə wɑɑ dɑ̀ń pìí kɑ bɑ̀, ʋ ɡɑ swɩ̀n, ʋ wʋ́: "Sɩ́ʋ́n nə, ɑ̀ dɑ̀ń lwɑrɩ cɩ́ɡɑ́ də, Yuu-Tiu nə tʋn ʋ mɑlɩkɑ ɑ̀ con, kɑ ɡɑ vɑn nə, kɑ lɩ Erodə də won tə mɑmɑ, Zwifə-bɑ lʋʋ lɩ̀ɑ̀ yɑ̀ nə dɑ̀nɩ̀, tə jɩɩn wɑ".
44012012	Ʋ nə bʋ́n kʋ nətʋ, ʋ zwɛ̀ ʋ vəli Mɑri dìə̀. Mɑri yɩ Zwɑn tə, ʋ yɩrɩ don nə yɩ Mɑrəkə, nuu. Lɩ̀ɑ̀-bɑ nə dɑ́ɑ́ yɑ̀ kun duən nə kʋ dìə̀ təntə wɑ, bɑ jʋ̀nɩ̀ Yɩɩ.
44012013	Piyɛrə mɑ kʋkwɑɡɑ boru tə nə. Tʋtʋnkɑnɑ don, ʋ yɩrɩ nə yɑ Rodə, twi ʋ boli mimii tə nii, sə ʋ cʋɡʋ.
44012014	Ʋ lwɑrɩ Piyɛrə kosʋɡʋ tə. Pupoli cɩcɩ súə́ wɑ, kʋ pɑ ʋ wɑ̀ mimii tə súrí. Ʋ dəri, ʋ vɑ dìə̀ tə tətəŋi wɑ, ʋ swɩ̀n ʋ bɩrɩ də, Piyɛrə wulə mimii tə yɑ́ɑ́ kɑ̀rɑ́ wɑ.
44012015	Bɑ duən tə swɩ̀n ʋ con, bɑ wʋ́: "N yɩ n nyɑŋɑ". Yɑ́ ʋ dɑ̀ń tə swɩ̀n, də kʋ yɑ cɩ́ɡɑ́ mɑmɑ. Bɑ dɑ̀ń mɑ wʋ́: "Kʋ yɑ ʋ mɑlɩkɑf1 nə".
44012016	Piyɛrə də con nə, ʋ də tə wɑ̀ boru tə kʋkwɑɡʋ nə yɑ́. Mɑ́ŋɑ́ tə, bɑ nə súrí boru tə, bɑ nɩ wɑ́, kʋ ɡɑ ɡən bɑ.
44012017	Ʋ dɑ̀ń mɑ jɑ ʋ jɩɩn, ʋ mɑ fwɑ mɩmɩnʋ, sə bɑ yɑ́ zəzuɡu tə nə, ʋ ɡɑ tún, kʋ nə zɩɡɩ nətʋ, Yuu-Tiu mɑ lɩ wɑ́ bɑ̀ń dìə̀ tə wɑ. Ʋ dɑ̀ń swɩ̀n bɑ con, ʋ wʋ́: "Á pɩɑn Zwɑkəf1, də bɑ duən tə, bɑ nə yɩ nə nubɩɑ Kərisə yɩrɩ, tə yəni kʋ". Ʋ ɡɑ nɑn, ʋ vɑ bwɑ́lɩ́ don nə.
44012018	Kʋ tɩɑ tə nə pʋrɩ, dwɑnɩ nəfɑrʋ dwɑn pɑmɑnɑ tə tətəŋi wɑ, bɑ ɡɑ bwe duən, bɑ wʋ́, Piyɛrə yɩ ʋ fwɑ nətə.
44012019	Erodə pɩn bɑ pɩ̀ɑ̀ wɑ́, yɑ́ bɑ wɑ̀ wɑ́ nɩ. Ʋ dɑ̀ń mɑ pɑ, bɑ bwe lɩ̀ɑ̀ tə, bɑ nə cɩ̀ɡɑ̀ ʋ nə tə, ʋ ɡɑ pɑ nii də, sə bɑ ɡʋ. Kʋ kwɑ nə, Erodə nɑn Zwide nɑɡwɑnɑɑ tə wɑ, ʋ vɑ Sezɑre.
44012020	Ʋ lɩŋɑ dɑ̀ń yɑ̀ zɑŋɑ Tirə, də Sidon tɩ̀ɑ́n yuu wɑ zənzən. Kʋ tɩɑn təntə tɩ̀ɑ́n də ken nimɑrʋ, sə bɑ mɑ wɑ̀nɩ́ bɑ bɑ̀ bɑ yí wɑ́. Bɑ dí yɑ́ɑ́ bɑ də́ dɑbɑrɩ də Bəlɑsətisə ʋ nə yɑ pɩ̀ʋ́ Erodə dìə̀ tə yɑ́ɑ́ tíú. Kʋ kwɑ nə, bɑ vəli bɑ lòrì, sə sìə́ yɑ bɑ pwərə wɑ, bɑ nɑɡwɑnɑɑ tə nii wodiu yɑ̀ nə yɩ kʋ nɑŋɑ pɩ̀ʋ́ Erodə nɑɡwɑnɑɑ tə wɑ yɩrɩ.
44012021	Kʋ dɩɩn tə nə yí, Erodə tì ʋ pɑɡɑnʋ ʋ zʋ, ʋ ɡɑ nɑn ʋ jə̀ə́ ʋ pɑdɑʋ yuu. Ʋ dɑ̀ń ɡɑ swɩ̀n sʋ̀rɑ̀n bɑ con pwənə pwənə.
44012022	Lɑlʋʋ tə cə̀rí, bɑ wʋ́: "Kʋ yɩ yɩɩ don nə swɩ̀n, kʋ tɑ̀ ləzwənə nə swɩ̀n".
44012023	Kʋ mɑ́ŋɑ́ təntə tətə wɑ, Yuu-Tiu mɑlɩkɑ mɑ̀ Erodə ʋ nə wɑ̀ dun pɩn ʋ mʋ̀ Yɩɩ nə tə yɩrɩ. Kʋ pɩn zʋnzʋrɑn zɩɡɩ ʋ wɑɑ tə də́ wɑ́, tə nɑn poni nə, ʋ ɡɑ tɩ.
44012024	Yɑ́ Yɩɩ sʋɡʋ tə dɑ̀ń yɩ kʋ zwɩ kʋ súrí, wuuu.
44012025	Bɑrənɑbɑsə də Solə tʋtʋŋɩ tə nə zwɛ̀ Zwerizɑlɛmə nə, bɑ jɩn Zwɑn, ʋ yɩrɩ don nə yɩ Mɑrəkə, bɑ súrí bɑ tɩ̀ɑ̀n nə, bɑ jɑ pìí bɑ bɑ̀.
44013001	Yɩɩ nii sʋ̀sʋ̀nɑ̀ də kɑrnyɩnɑ-bɑ də yɑ̀ wulə Kərisə lɩ̀ɑ̀ púlí tə wɑ, kʋ nə wulə Antɩʋswə nə. Kʋ mʋ̀ nə yɩ Bɑrənɑbɑsə də Simeyon, bɑ nə boŋə 'nəzonu', də Lisiyisə Sirɛnə tíú tə, də Mɑnɑyɩn pɩ̀ʋ́ Erodə bìsɩ̀nɩ́ dɑbɛɛ tə, də Solə.
44013002	Dɩɩn don nə, bɑ nə kun duən nə, bɑ bwɩ Yuu-Tiu nə, də bɑ fwɑ nivori, Yɩɩ-Siŋu tə dɑ̀ń swɩ̀n, kʋ wʋ́: "Á kənə Bɑrənɑbɑsə də Solə vɑ̀n nə tʋtʋŋɩ tə yɩrɩ, ɑ̀ nə pɩn bɑ".
44013003	Bɑ dɑ̀ń nə vwə nii, bɑ ɡɑ jʋn Yɩɩ, bɑ zwɛ̀ kwɑ nə, bɑ túnf1 bɑ jɩ̀ɑ̀n bɑ mʋ̀ lɩ̀ɑ̀ bələ təntə yuu wɑ. Yɑ́ bɑ ɡɑ kə bɑ cwəŋə wɑ.
44013004	Bɑ mʋ̀ təntə Yɩɩ-Siŋu tə nə tʋn, bɑ vəli Seləsi, bɑ zʋ nɩ́ɑ́ yuu bori, bɑ vɑ Swipərə nɑɡwɑnɑɑ.
44013005	Bɑ nə vəli bɑ yí Sɑlɑminə, bɑ zɩɡɩ lɑ́, bɑ swɩ̀n Yɩɩ sʋɡʋ tə Zwifə-bɑ jə́rə́ dii tə wɑ. Bɑ jɩn Zwɑn bɑ kə bɑ con, sə ʋ sɑn bɑ.
44013006	-
44013008	Mɑ́ŋɑ́ tə, bɑ nə vəli bɑ jijiri lʋʋ nii təntə wɑ, bɑ vəli bɑ yí Pɑfɔsə. Bɑ nɩ jinəmori don, kʋnkʋn nii sʋ̀sʋ̀nʋ̀. Ʋ yɩ Zwifə, ʋ yɩrɩ ɡɑ yɩ Bɑrə-Zwezi, ʋ yɩrɩ tə don də Gərɛkə-bɑ sʋɡʋ nə yɩ Elimɑsə. Bɛɛ təntə yɑ̀ wulə də yɑ́ɑ́ tíú tə, pɩ̀ʋ́ nəfɑrʋ tə nə lɩ ʋ tún. Ʋ yɩrɩ nə yɩ Sɛrəɡisə Polisə. Ʋ yɩ yənu tíú. Ʋ mʋ̀ yɑ́ɑ́ tíú təntə dɑ̀ń pɩn bɑ bon Bɑrənɑbɑsə də Solə, ʋ ɡɑ bɩrɩ də, ʋ swə, sə ʋ nì Yɩɩ sʋɡʋ tə. Jinəmori tə dɑ̀ń zɑ̀n ʋ zɩɡɩ bɑ nə, ʋ pɩ̀ɑ̀, sə ʋ vəvəri yɑ́ɑ́ tíú tə, sə ʋ dɑ̀n kɑ́ kə ʋ wɑɑ Zwezi nə.
44013009	Solə, ʋ yɩrɩ don nə yɩ Polə, ʋ nə súə́ də Yɩɩ-Siŋu tə dɑ̀ń mɑ fin ʋ yɩ́ɑ́, ʋ kə jinəmori tə yuu wɑ, ʋ ɡɑ swɩ̀n, ʋ wʋ́:
44013010	"N mʋ̀ bɛɛ təntə, n yɩ n súə́ də yɩ́ɑ́ swɩɑn yiri mɑmɑ də wʋlʋŋʋ. N mʋ̀ Sɩtɑnɑ bìú! N yɩ cɩ́ɡɑ́ yiri mɑmɑ dʋŋʋ! Cɩ̀ n tɩ̀ɑ̀n nə, də Yɩɩ cɩ́ɡɑ́ cwəŋə tə kɑ cʋ̀ɡʋ̀.
44013011	Sɩ́ʋ́n nə, nə̀ń Yuu-Tiu jɩɩn wulə n yuu wɑ. N wɑ́ jì liliu, yɑ́ mɑ́ŋɑ́ don wɑ nə, n bɑ́ nɑ yɩcɑʋ tə". Lɑlɑ, də yikunu púə́ ʋ yuu nə, ʋ dɑ̀ń ɡɑ twɑ́ lɑ́, ʋ tɩtɛ ʋ pɩ̀ɑ̀ lɩ̀ɑ̀, sə bɑ vɑn wɑ́, bɑ kə cwəŋə nə.
44013012	Hɑyɑ, yɑ́ɑ́ tíú tə nə nɩ kʋ tə, kʋ nə tʋn, Yɩɩ sʋɡʋ tə zʋɑ wɑ, ʋ ɡɑ kə ʋ wɑɑ Zwezi nə.
44013013	Polə də ʋ twɑduən tə tì nɩ́ɑ́ yuu bori Pɑfɔsə nə, bɑ vɑ Pɛrəɡə, Pɑnfili nɑɡwɑnɑɑ wɑ. Yɑ́ Zwɑn mʋ̀ pìí ʋ yɑ́ bɑ Pɑnfili nə, ʋ vɑ Zwerizɑlɛmə.
44013014	Bɑ kʋ́ʋ̀ zɩɡɩ Pɛrəɡə nə, bɑ vɑ bɑ yí Antɩʋswə don Pisidi nɑɡwɑnɑɑ wɑ. Bɑ zʋɑ Zwifə-bɑ jə́rə́ dìə̀ tə wɑ bɑ sìə́ dɩɩn nə, bɑ jə̀ə́ lɑ́ nə.
44013015	Mɑ́ŋɑ́ tə, bɑ nə kɑ̀rɩ̀ Yɩɩ nii tə, ʋ nə pɩn Moyizə nə sɑɡɑ tə, də Yɩɩ nii sʋ̀sʋ̀nɑ̀ sɑɡɑ tə, bɑ zwɛ̀, kʋ kwɑ nə, jə́rə́ dìə̀ yɑ́ɑ́ tɩ̀ɑ́n tə tʋn, sə bɑ swɩ̀n bɑ con ndə: "Nə nubibɑrɑ-bɑ, də ɑ́ nə jə kwìə̀, ɑ́ nə pɩ̀ɑ̀, sə ɑ́ mɑ kwè lɩ̀ɑ̀ tə, ɑ́ swɩ̀ɑ́n".
44013016	Polə nyɩ́ ʋ zɑ̀n ʋ jɑ jɩɩn, ʋ mɑ fwɑ bɑ mɩmɩnʋ, ʋ ɡɑ swɩ̀n, ʋ wʋ́: "Yɩzərɑyɛlə lɩ̀ɑ̀-bɑ, də ɑ́ mʋ̀ lɩ̀ɑ̀ tə, ɑ́ nə sɛ̀ ɑ́ zʋ Zwifə-bɑ yɩjʋncwəŋə tə wɑ, ɑ́ cʋɡɑ:
44013017	Yɩɩ tə, ʋ nə yɩ nə mʋ̀ Yɩzərɑyɛlə lɩ̀ɑ̀ Yɩɩ, nə kúrí nə nɩbɑrɑ-bɑ tə. Ʋ mʋ̀ nə pɩn, kʋ lɩ̀ɑ̀ təntə pùlì zənzən, mɑ́ŋɑ́ tə wɑ, bɑ nə yɩn vərə Ezwipətə lʋʋ nii tə wɑ. Yɑ́ kʋ twɑ́ ʋ vɑ̀n tə dɩ̀ɑ̀n tə nə, ʋ mɑ pɑ bɑ nɑn lɑ́ nə.
44013018	Kʋ dɑ́nɩ́ kʋ yí ndə bɩnɑ sɑpwilə nə, Yɩɩ kɑ́lɩ́ ʋ tɩ̀ɑ̀n, ʋ mɑ ywɑ̀ń bɑ yuu kɑsɔɔ lɑnworu tə wɑ.
44013019	Yɩɩ cʋ̀ɡʋ̀ dwíə́ bɑrpɛ Kɑnɑn lʋʋ nii tə wɑ, yɑ́ kʋ kwɑ nə, ʋ pɩn bɑ mʋ̀ nə tɩnɩ bɑ lʋʋ tə.
44013020	Kʋ nətʋ tə yí ndə bɩnɑ biənɩɑ də finu (450) nə. Kʋ kwɑ nə, ʋ pɩn bɑ yɑ́ɑ́ tɩ̀ɑ́n, kʋ jɑ vɑ kʋ yí Yɩɩ nii sʋ̀sʋ̀nʋ̀ Sɑmɩyɛlə.
44013021	Kʋ mʋ̀ təntə kwɑ nə, bɑ lòrì pɩ̀ʋ́. Yɩɩ mɑ pɑ bɑ Sɑyilə, ʋ nə yɩ Kisə bìú Bɛnzwɑmɛn dwíí dəkuu tə wɑ. Ʋ də fwɑ bɩnɑ sɑpwilə.
44013022	Kʋ kwɑ nə, Yɩɩ vɩɡɑ wɑ́, ʋ ɡɑ tún Dɑvidə pɑ̀rɩ̀ tə yuu wɑ. Yɩɩ swɩ̀n Dɑvidə yoo, ʋ wʋ́: 'Aý nɩ Yɩzɑyi bìú Dɑvidə, də ʋ yɩ bɛɛ tə, ʋ nə súə́ ɑ̀ yii, ʋ nə wɑ́ tʋn ɑ̀ fɩrɑ wiən tə mɑmɑ tə sú'.
44013023	Mə ʋ mʋ̀ dwíí tə wɑ nə, Yɩɩ pɩn Zwezi bɑ̀, ndə ʋ nə kɑ̀n nii nətʋ. Ʋ mʋ̀ Zwezi təntə nə wɑ́ jon Yɩzərɑyɛlə lɩ̀ɑ̀ bɑ cʋnɑ wɑ.
44013024	Mɑ́ŋɑ́ tə Zwezi tətə nə wɑ̀ twi, Zwɑn kɑ̀rɩ̀ ʋ bɩrɩ Yɩzərɑyɛlə lɩ̀ɑ̀ tə mɑmɑ nə, sə bɑ vəvəri bɑ kwɑ bɑ mɑ sɑ́ bɑ cʋnɑ, sə ʋ lə bɑ nɩ́ɑ́ wɑ, kʋ twɑ́ də Yɩɩ yɩrɩ tə.
44013025	Zwɑn mɩɩ nə bwələ, sə kʋ zwɛ̀, ʋ swɩ̀n, ʋ wʋ́: 'Aý mʋ̀ nə tɑ̀ kʋ tə, ɑ́ nə bʋŋɑ də, ɑ̀ yɩ. Á nəŋə, ɑ̀ mʋ̀ kwɑ nə lìù don wɑ́ bɑ̀. Aý jɩɩn mùrì, sə ɑ̀ kʋ̀rɩ̀ ʋ nɑtʋrɑ tətə'.
44013026	Aý nubɩɑ-bɑ, Abərɑhɑmə dwíí wɑ nɩ̀ɑ́n-bɑ, də ɑ́ mʋ̀ təntə, ɑ́ nə zìlí Yɩɩ! Kʋ yɩ nə mʋ̀ con nə, nə Yɩɩ tʋn ʋ sʋɡʋ tə, kʋ nə bɩrɩ də, ʋ wɑ̀ɑ́ nəbɑ ʋ joŋə nə cʋnɑ wɑ.
44013027	Zwerizɑlɛmə tɩ̀ɑ́n də bɑ pɛ̀ɡɑ́ wɑ̀ Zwezi təntə yəni, bɑ ɡɑ wɑ̀ Yɩɩ nii sʋ̀sʋ̀nɑ̀ tə sʋ̀rɑ̀n tə də̀ń nì. Kʋ pɩn, bɑ ɡʋ wɑ́, sə Yɩɩ nii sʋ̀sʋ̀nɑ̀ tə sʋ̀rɑ̀n tə, bɑ nə kɑ̀rɩ̀ Zwifə-bɑ sìə́ dɩɩn mɑmɑ, tə nii sú.
44013028	Də bɑ nə wɑ̀ yoo mɑmɑ nɩ ʋ yuu wɑ, kʋ nə bɩrɩ də, ʋ mɛ tɩɑn, bɑ tə lòrì Pilɑtə, sə ʋ pɑ, bɑ ɡʋ wɑ́.
44013029	Yɑ́ bɑ dɑ̀ń lɩ wɑ́ dɑɡɑrʋ tə yuu wɑ, bɑ ɡùrì ləbəri wɑ. Kʋ nətʋ tə yɑ̀ dí yɑ́ɑ́, kʋ pʋ́pʋ́nɩ́ Yɩɩ sɑɡɩ tə wɑ, yɑ́ kʋ nii dɑ̀ń súə́.
44013030	Yɩɩ dɑ̀ń mɑ bwin wɑ́, ʋ lɩ tɩɑn wɑ.
44013031	Ʋ bɩrɩ ʋ tɩ̀ɑ̀n dɩɑn də dɩɑn bɑ tə nə, bɑ mʋ̀ də wɑ́ nə ken duən, bɑ nɑn Gɑlile nɑɡwɑnɑɑ tə wɑ, bɑ vɑ Zwerizɑlɛmə. Yɑ́ sɩ́ʋ́n nə, kʋ tɩ̀ɑ́n tə nə swɩ̀n sʋywɑ́ŋʋ́ tə Yɩzərɑyɛlə lɩ̀ɑ̀ tə yɑ́ɑ́ con.
44013032	Nə də tətə yɩ kʋ mʋ̀ sʋywɑ́ŋʋ́ tə nə, nə jə bɑ̀, sə nə bɩrɩ ɑbɑ. Kʋ mʋ̀ nə yɩ won tə, Yɩɩ nə kɑ̀n nikɑnɩ də nə nɩbɑrɑ-bɑ tə.
44013033	Yɩɩ pɩn kʋ nii sú sɩ́ʋ́n nə kʋ pɑ nə mʋ̀ nə, nə nə yɩ bɑ nɩ̀ɑ́n. Yɩɩ lɩ Zwezi tɩɑn wɑ, ʋ kə mɩɩ wɑ, ndə kʋ nə pʋ́pʋ́nɩ́ bələ nii ɡwɑrɑn sɑɡɩ tə wɑ, kʋ nə yɩ bələ nii nyiən tə wɑ, kʋ wʋ́: 'Kʋ yɩ n mʋ̀ nə yɑ ɑ̀ bìú! Aý mʋ̀ nə lʋrɩ mʋ́ zə̀n'.
44013034	Yɩɩ yɑ̀ swɩ̀n, ʋ kɑ bwin kɑ nɑn tə yoo də, ʋ wɑ́ bwin wɑ́ ʋ lɩ tɩɑn wɑ, ʋ kə mɩɩ wɑ, sə ʋ dɑ̀n kɑ́ pʋ. Ʋ yɑ̀ swɩ̀n, ʋ wʋ́: 'Aý wɑ́ pɑ ɑbɑ wozəŋə tə, ɑ̀ nə ken vɑ̀n nə, tə nə yɩ cɩ́ɡɑ́ wiən. Aý kɑ̀n tə nikɑnɩ pɩ̀ʋ́ Dɑvidə con'.
44013035	Kʋ mʋ̀ nə pɩn, kʋ tə mɑ swɩ̀n ɡwɑrɑn sɑɡɩ tə bwɑ́lɩ́ don wɑ, kʋ wʋ́: 'N bɑ́ sɛ̀ n pɑ ləzwənə tə, ʋ nə yɩ n mʋ̀ nə tɩ, pʋ ləbəri wɑ'.
44013036	Pɩ̀ʋ́ Dɑvidə mʋ̀ twɑ́ də Yɩɩ pubʋŋɑ tə, ʋ mɑ tʋn ʋ pɑ Yɩɩ nə ʋ mɑ́ŋɑ́ tə wɑ. Ʋ nə twi ʋ tɩ, bɑ ɡùrì wɑ́ ʋ nɩbɑrɑ-bɑ tə con, ʋ də ɡɑ pʋ.
44013037	Yɑ́ Zwezi tə, Yɩɩ nə bwin, ʋ kə mɩɩ wɑ, wɑ̀ pwɩ.
44013038	Aý nubɩɑ-bɑ, ɑ́ lwɑrɑ də, kʋ yɩ kʋ twɑ́ də ʋ mʋ̀ Zwezi tə, bɑ mɑ swɩ̀n də, Yɩɩ wɑ́ kwɛn nə cʋnɑ tə nə mʋ̀ də wɑ́ pwərə wɑ. Ʋ wɑ́ kwɛn ɑ́ cʋnɑ yiri mɑmɑ, tə nə wɑ̀ kwɛn ɑ́ mʋ̀ də wɑ́ pwərə wɑ, mɑ́ŋɑ́ tə, ɑ́ nə twɑ́ də Yɩɩ nii tə, ʋ nə pɩn Moyizə nə.
44013039	Kʋ twɑ́ də Zwezi yɩrɩ tə, lìù tə mɑmɑ, ʋ nə ken ʋ wɑɑ ʋ nə, ʋ wɑ́ kwɛn kʋ tíú cʋnɑ ʋ mʋ̀ də wɑ́ pwərə wɑ.
44013040	Á cɩɑ ɑ́ tɩ̀ɑ̀n nə, sə yoo tə, kʋ nə pʋ́pʋ́nɩ́ Yɩɩ nii sʋ̀sʋ̀nɑ̀ sɑɡɑ tə wɑ dɑ̀n kɑ́ yí ɑbɑ. Kʋ mʋ̀ yoo tə swɩ̀n, kʋ wʋ́:
44013041	'Á mʋ̀ lɩ̀ɑ̀ tə, ɑ́ nə ɡoni lɩ̀ɑ̀, ɑ́ ywɑ̀ŋɑ́, sə kʋ ɡwɑ́rɩ́ ɑbɑ, sə ɑ́ jɛ́n lɑ́. Aý tʋn yoo ɑ́ lʋʋ wulu wɑ. Á yɑ̀ bɑ́ sɛ̀ kʋ, də bɑ yɑ̀ nə mɑn kʋ bɑ bɩrɩ ɑbɑ'."
44013042	Mɑ́ŋɑ́ tə wɑ, Polə də Bɑrənɑbɑsə nə nɑn jə́rə́ dìə̀ tə wɑ, bɑ lòrì bɑ, sə bɑ tə pìí, bɑ bɑ̀ sìə́ dɩɩn tə, kʋ nə dɑɑ lɑ́ tə, bɑ bwɛ́ kʋ yoo təntə yuu wɑ.
44013043	Jə́rə́ tə kwɑ nə, Zwifə-bɑ zənzən də lɩ̀ɑ̀ tə, bɑ nə sɛ̀ bɑ zʋ Zwifə-bɑ yɩjʋncwəŋə tə wɑ, púə́ Polə də Bɑrənɑbɑsə kwɑ. Polə də Bɑrənɑbɑsə dɑ̀ń yɑ̀ kwè bɑ bɑ dɑŋɑ bɑ jɩ̀ɑ̀n, sə bɑ zɩɡɩ dɩ̀ɑ̀n zəni Yɩɩ pubwɑnʋ tə wɑ.
44013044	Sìə́ dɩɩn tə, kʋ nə dɑɑ lɑ́ tə nə yí, kʋ yɩ ndə tɩfɑrʋ tə mɑmɑ nə twi duən yɑ́ɑ́, sə kʋ cʋɡʋ Yɩɩ sʋɡʋ tə.
44013045	Yɑ́ Zwifə-bɑ yun tɩ̀ɑ́n tə nə nɩ kʋ lɑlʋʋ təntə, kʋ jiɡə wʋɡwɩʋ kʋ pɑ bɑ. Yɑ́ kʋ dɑ̀ń yɩ bɑ twɑ́ də tʋrɑn, bɑ mɑ swɩ̀n, bɑ zɩɡɑ Polə nə.
44013046	Polə də Bɑrənɑbɑsə swɩ̀n bɑ con pwənə pwənə, bɑ wʋ́: "Kʋ yɩ ɑ́ mʋ̀ mɑmɑ mɩ́ɑ́mɩ́ɑ́n con nə, Yɩɩ sʋɡʋ tə yɑ̀ mɛ, sə kʋ dí yɑ́ɑ́ kʋ swɩ̀n. Á də vɩ kʋ ɑ́ dʋɡɑ, ɑ́ ɡɑ kʋ́ʋ̀ bɑ bʋŋɑ ɑ́ wɑɑ con də, ɑ́ tətə mɛ, sə ɑ́ nɑ mɩɩ tə, kʋ nə bɑ zwɛ̀ Yɩɩ con tə. Kʋ mʋ̀ nə pɩn, nə mʋ̀ dɑ̀ń wɑ́ vəvəri lɩ̀ɑ̀ tə, bɑ nə tɑ̀ Zwifə-bɑ tə con.
44013047	Yɑ́ mə yoo kʋ tə nə, Yɩɩ pɩ̀ɑ̀, sə nə fwɑ. Yɩɩ swɩ̀n, ʋ wʋ́: 'Aý tʋn mʋ́, sə n vɑ lʋʋ tə mɑmɑ wɑ, sə n yɑ ndə poni nə. N súrí lɩ̀ɑ̀ tə, bɑ nə tɑ̀ Zwifə-bɑ tə yɩ́ɑ́, sə bɑ lwɑrɩ də, Yɩɩ wɑ̀ɑ́ bɑ ʋ joŋə bɑ cʋnɑ tə wɑ'."
44013048	Bɑ tə, bɑ nə tɑ̀ Zwifə-bɑ tə, nə nì kʋ nətʋ tə, bɑ pwìí poli, yɑ́ bɑ dɑ̀ń ɡɑ bwɩ Yuu-Tiu nə ʋ sʋɡʋ tə yɩrɩ. Yɑ́ lɩ̀ɑ̀ tə mɑmɑ, Yɩɩ nə kúrí, sə bɑ nɑ mɩɩ tə, kʋ nə bɑ zwɛ̀ ʋ con tə, dɑ̀ń ken bɑ wɑɑ kʋ nə.
44013049	Yuu-Tiu sʋɡʋ tə lɑ̀rɩ̀ kʋ tɑ̀ lʋʋ nii tə mɑmɑ.
44013050	Zwifə-bɑ yun tɩ̀ɑ́n tə dɑ̀ń suɡu kɑnɑ tə, bɑ nə jə dun, bɑ nə yɑ̀ jʋ̀nɩ̀ Yɩɩ, də tɩfɑrʋ tə nəkwɩnɑ-bɑ tə, bɑ kə Polə də Bɑrənɑbɑsə nə. Bɑ fwɑ nətʋ, bɑ kə wʋwɑlʋ Polə də Bɑrənɑbɑsə nə, bɑ mɑ dɩŋɩ bɑ bɑ nɑɡwɑnɑɑ tə wɑ.
44013051	Bɑrɑ bələ təntə də pif1 bɑ nɛɛ purən, bɑ kə bɑ yuu wɑ, yɑ́ bɑ ɡɑ vɑ Yikoniomə.
44013052	Antɩʋswə nə kɑrbɩɑ tə yɑ̀ súə́ də pupwən də Yɩɩ-Siŋu tə.
44014001	Yikoniomə nə, Polə də Bɑrənɑbɑsə kʋ́ʋ̀ zʋɑ Zwifə-bɑ jə́rə́ dìə̀ wɑ, ndə kʋ don tə də nə. Bɑ swɩ̀n sʋɡʋ kʋ yiri tə nə pɩn Zwifə-bɑ zənzən də Gərɛkə-bɑ kə bɑ wɑɑ Zwezi nə.
44014002	Yɑ́ Zwifə-bɑ tə, bɑ nə vɩɡɑ, sə bɑ kə bɑ wɑɑ Zwezi nə tə, suɡu bɑ tə, bɑ nə tɑ̀ Zwifə-bɑ tə, bɑ kə lɩ̀ɑ̀ tə nə, bɑ nə yɩ nubɩɑ Kərisə yɩrɩ.
44014003	Polə də Bɑrənɑbɑsə tə wɑ̀nɩ́ bɑ yɑ lɑ́, kʋ dɑ́nɩ́. Fən yɑ̀ bɑ bɑ jə Yuu-Tiu yɩrɩ, bɑ ɡɑ swɩ̀n pwənə pwənə. Yuu-Tiu pɩn, bɑ tʋŋɑ ʋ dɩ̀ɑ̀n mɩmɩnɑn də tʋtʋnɑn tə nə bɩrɩ ʋ dɩ̀ɑ̀n tə. Tə mʋ̀ nə bɩrɩ də, Yɩɩ sʋ̀rɑ̀n tə yɩ cɩ́ɡɑ́, tə ɡɑ bɩrɩ ʋ pubwɑnʋ tə.
44014004	Tɩʋ tə ləzwənbɩɑ tə pwɛ̀ duən wɑ. Bɑ duən yɑ̀ yɩ Zwifə-bɑ yun tɩ̀ɑ́n nə tɩ, bɑ duən tə də yɩ Zwezi-Kərisə tʋntʋnɑ tə nə tɩ.
44014005	Zwifə-bɑ də bɑ yun tɩ̀ɑ́n, də bɑ tə, bɑ nə tɑ̀ Zwifə-bɑ tə, də bɑ də yun tɩ̀ɑ́n dɑ̀ń yɑ̀ wulə bɑ tɑnɩ, sə bɑ kə Polə də Bɑrənɑbɑsə cɑ̀n wɑ, sə bɑ dɩlɩ bɑ də kɑpɑnɑ, bɑ ɡʋ.
44014006	Zwezi tʋntʋnɑ tə nə twi, bɑ lwɑrɩ kʋ, bɑ dəri bɑ vɑ Likɑʋni nɑɡwɑnɑɑ tə tɩfɑrɑn tə con, tə nə yɩ Lisətərə, də Dɛrəbe də tə səpunə tə nə.
44014007	Yɑ́ kʋ bwɑ́lɩ́ təntə də nə, Polə də Bɑrənɑbɑsə vəli bɑ swɩ̀n sʋywɑ́ŋʋ́ tə.
44014008	Lisətərə nə, bɛɛ don yɑ̀ wulə lɑ́ nə, ʋ nə yɑ̀ jə̀ə́ tɩɑ, ʋ nɛɛ nə tɩɡɑ. Ʋ yɩ bɑ lʋrɩ wɑ́ ɡwɑ̀nʋ́, yɑ́ ʋ dɑ̀ń yɑ̀ tə wɑ̀ yɩɩ nə zɑ̀n, ʋ vɑ mɑmɑ.
44014009	Ʋ yɑ̀ cʋɡɑ kʋ tə, Polə nə swɩ̀n. Polə mɑ ywɑ̀ń wɑ́ zən, ʋ ɡɑ nɑ də, ʋ ken ʋ wɑɑ Zwezi nə, kʋ nə wɑ̀ɑ́ kʋ pɩn ʋ nɩ yɑzurə.
44014010	Polə mɑ swɩ̀n ʋ con də kofɑrʋ, ʋ wʋ́: "Zɑ̀n, n zɩɡɩ mənə mənə n nɛɛ tə yuu wɑ!" Bɛɛ tə fɑn, ʋ cú ʋ nɛɛ tə yuu wɑ, ʋ ɡɑ wulə ʋ vəli.
44014011	Bɑ nə nɩ kʋ tə, Polə nə fwɑ tə, lɩ̀ɑ̀ tə bubwi də Likɑʋni-bɑ sʋɡʋ, kʋ wʋ́: "Yɩɑ tə dɑ̀ń jiɡə ləzoni, tə cú nə con".
44014012	Bɑ yɑ̀ jə Bɑrənɑbɑsə bɑ boŋə Zeizəf1, Polə də nə yɩ ̌rəmɛsə, mə ʋ mʋ̀ yɑ̀ nə swɩ̀n sʋɡʋ tə.
44014013	Zeizə yɩɩ tə dìə̀ yɑ̀ lwə̀ tɩʋ tə nii nə. Kʋ joŋwɑnʋ tə jɩn nɑbɛɛ, ʋ nə nɑn tə də tɩ̀ɑ́n punə, ʋ jə bɑ̀ mimiən tə yɑ́ɑ́. Ʋ pɩ̀ɑ̀, sə ʋ mʋ̀ də lɑlʋʋ tə fwɑ joŋi bɑ pɑ Zwezi tʋntʋnɑ tə nə.
44014014	Polə də Bɑrənɑbɑsə nə nì kʋ, bɑ kɑ̀rɩ́f1 bɑ ɡɑnɑn, bɑ ɡɑ bɩbɑrɩ bɑ vələ lɑlʋʋ tə con də bɑ bubwi, bɑ wʋ́:
44014015	"Bɛ̀ɛ̀ won nə, ɑ́ fwɑ lɑ́ nə, bɑrɑ-bɑ? Nə də tətə yɩ ləzoni yiri nədʋ, ndə ɑ́ də nə. Yɑ́ kʋ yɑ sʋywɑ́ŋʋ́ tə, nə kɑ̀rɩ̀ nə bɩrɩ ɑbɑ, sə ɑ́ dʋɡʋ woŋwɑnʋ tə, sə ɑ́ lwɑ̀ń ɑ́ pubʋŋɑ tə, ɑ́ bɑ̀ Yɩɩ tə, ʋ nə wulə mɩɩ wɑ, con, ʋ mʋ̀ Yɩɩ tə nə fwɑ lɑnworu də tɩɑ, də mʋʋ tə, də wiən tə mɑmɑ, tə nə wulə kʋ wɑ.
44014016	Bɩnɑ də bɩnɑ tə nə lɛ, Yɩɩ yɑ́ dwíə́ tə lʋʋ mɑmɑ wɑ, bɑ nə tɑ̀ Zwifə-bɑ, sə bɑ tʋn bɑ fɩrɑ.
44014017	Də kʋ nətʋ mɑmɑ ʋ tə bɩrɩ ʋ tɩ̀ɑ̀n, ʋ ɡɑ fwɑ zəni, kʋ twɑ́ də, ʋ nə pɩn dwɑ̀ nɑŋɑ yɩɩ nə, kɑ nɩ̀ kɑ pɩn ɑ́ ce, də kʋ mɑ́ŋɑ́ nə yí. Ʋ pɩn ɑbɑ wodiu kʋ yí ɑbɑ, ʋ ɡɑ sú ɑbɑ də pupwən".
44014018	Də bɑ nə swɩ̀n nətʋ tə mɑmɑ, kʋ tə wɑ̀ mwɑ́lɩ́ yɩn, sə bɑ mɑ wɑ̀nɩ́, bɑ cɩ̀ lɑlʋʋ tə nə, kʋ dɑ̀n kɑ́ fwɑ joŋi kʋ pɑ bɑ.
44014019	Zwifə-bɑ yun tɩ̀ɑ́n tə nɑn Antɩʋswə də Yikoniomə bɑ bɑ̀. Bɑ ɡɩɡɑrɩ lɑlʋʋ tə, bɑ ɡɑ dɩlɩ Polə də kɑpɑnɑ. Bɑ bʋ́n də, ʋ tɩɡɑ, bɑ tùrì wɑ́, bɑ jɑ nɑn tɩfɑrʋ tə nii nə.
44014020	Yɑ́ kɑrbɩɑ tə nə twi, bɑ kun ʋ nə tə pɩn Polə pìí ʋ zɑ̀n, ʋ zʋ tɩʋ tə wɑ. Kʋ tɩɑ tə nə pʋrɩ, ʋ mʋ̀ də Bɑrənɑbɑsə vəli Dɛrəbe.
44014021	Mɑ́ŋɑ́ tə, bɑ nə wɑ̀nɩ́ bɑ kɑ̀rɩ̀ sʋywɑ́ŋʋ́ tə kʋ tɩfɑrʋ təntə wɑ, bɑ ɡɑ pɑ lɩ̀ɑ̀ zənzən jì Zwezi kɑrbɩɑ bɑ pìí bɑ vɑ Lisətərə. Bɑ zɑ̀n lɑ́ bɑ vɑ Yikoniomə, bɑ zɑ̀n Yikoniomə, bɑ vɑ Antɩʋswə.
44014022	Tɩʋ mɑmɑ wɑ, bɑ dɑŋɑ kɑrbɩɑ tə wɑɑ, bɑ swɩ̀n, sə bɑ zɩɡɩ dɩ̀ɑ̀n, bɑ nə ken bɑ wɑɑ Zwezi nə tə yuu wɑ. Bɑ bɩrɩ də, kʋ mɛ, sə nə twɑ́ cɑ̀n də cɑ̀n wɑ, sə nə mɑ wɑ̀nɩ́ nə zʋ Yɩɩ pɑ̀rɩ̀ tə wɑ.
44014023	Kərisə lɩ̀ɑ̀ púlí mɑmɑ wɑ nə, bɑ kúrí nəkwɩnɑ. Bɑ dɑ̀ń yɑ̀ɑ́ jʋn Yɩɩ bɑ vwə bɑ nii. Kʋ kwɑ nə, bɑ yɑ̀ɑ́ tì bɑ, bɑ pɑ Yuu-Tiu nə, bɑ nə ken bɑ wɑɑ ʋ nə.
44014024	Kʋ kwɑ nə, bɑ bɛn Pisidi nɑɡwɑnɑɑ tə, bɑ vɑ bɑ yí Pɑnfili nɑɡwɑnɑɑ tə wɑ.
44014025	Bɑ pɩn Pɛrəɡə tɩ̀ɑ́n nì Yɩɩ sʋɡʋ tə. Kʋ kwɑ nə, bɑ lɛ bɑ vɑ Atɑli.
44014026	Bɑ zɩɡɩ lɑ́ nə, bɑ tì nɩ́ɑ́ yuu bori, bɑ vɑ Antɩʋswə con bwɑ́lɩ́ tə nə, bɑ nə nɑn. Mə kʋ bwɑ́lɩ́ təntə nə, bɑ ken bɑ Yɩɩ pubwɑnʋ tə wɑ, tʋtʋŋɩ tə yɩrɩ, bɑ nə vəli bɑ tʋn.
44014027	Mɑ́ŋɑ́ tə, bɑ nə yí Antɩʋswə, bɑ bon Kərisə lɩ̀ɑ̀ púlí tə, bɑ kun duən nə. Bɑ dɑ̀ń ɡɑ tún won tə mɑmɑ, Yɩɩ nə twɑ́ də bɑ ʋ mɑ tʋn. Bɑ tə swɩ̀n də, Yɩɩ pɩn cwəŋə lɩ̀ɑ̀ tə, bɑ nə tɑ̀ Zwifə-bɑ nə, sə bɑ də kə bɑ wɑɑ Zwezi nə.
44014028	Bɑ yɩn lɑ́ nə, bɑ dɑ́nɩ́ zənzən, bɑ mʋ̀ də Zwifə-bɑ kɑrbɩɑ tə.
44015001	Bɑrɑ duən nɑn Zwide nɑɡwɑnɑɑ tə wɑ, bɑ bɑ̀ Antɩʋswə, bɑ kɑ̀rɩ̀ kɑ̀rɑ̀ kʋ tə, bɑ bɩrɩ lɩ̀ɑ̀ tə, bɑ nə yɩ nubɩɑ Kərisə yɩrɩ tə, bɑ wʋ́: "Də ɑ́ mʋ̀ bɑrɑ tə nə wɑ̀ ɡoŋi ɑbɑ, ndə Yɩɩ nii tə, ʋ nə pɩn Moyizə nə, nə bɩrɩ nətʋ tə, Yɩɩ bɑ́ jon ɑbɑ ɑ́ cʋnɑ tə wɑ".
44015002	Kʋ zɩ̀n tʋ́tʋ̀nɑ́ nəfɑrʋ bɑ də Polə də Bɑrənɑbɑsə tətəŋi wɑ. Kʋ pɩn Polə də Bɑrənɑbɑsə, də bɑ lɩ̀ɑ̀ duən kə sírí, sə bɑ vɑ Zwerizɑlɛmə, Zwezi-Kərisə tʋntʋnɑ tə, də Kərisə lɩ̀ɑ̀ púlí yɑ́ɑ́ tɩ̀ɑ́n tə con, sə bɑ lɩ kʋ yoo təntə yɑ́ɑ́.
44015003	Bɑ lɩ̀ɑ̀ təntə, Kərisə lɩ̀ɑ̀ púlí tə nə ken cwəŋə tə wɑ, vəli bɑ lɛ Fenisi nɑɡwɑnɑɑ, bɑ lɛ Sɑmɑri nɑɡwɑnɑɑ. Cwəŋə tə wɑ, bɑ tə swɩ̀n Kərisə lɩ̀ɑ̀ tə con nətʋ lɩ̀ɑ̀ tə, bɑ nə tɑ̀ Zwifə-bɑ tə, nə lwɑ̀ń bɑ pubʋŋɑ, bɑ bɑ̀ Yɩɩ con. Yɑ́ kʋ yoo təntə yɑ̀ ɡɑ pɩn, lɩ̀ɑ̀ tə mɑmɑ, bɑ nə yɩ nubɩɑ Kərisə yɩrɩ, jə pupwən zənzən.
44015004	Bɑ nə yí Zwerizɑlɛmə, Kərisə lɩ̀ɑ̀ púlí tə sɛ̀ bɑ jon Zwezi-Kərisə tʋntʋnɑ tə, də Kərisə lɩ̀ɑ̀ púlí yɑ́ɑ́ tɩ̀ɑ́n tə. Yɑ́ bɑ dɑ̀ń ɡɑ twɑrɩ won tə mɑmɑ, Yɩɩ nə twɑ́ də bɑ, ʋ mɑ fwɑ.
44015005	Fɑrɩzɩɑn-bɑ púlí tə wɑ lɩ̀ɑ̀ duən, bɑ də nə yɑ̀ ken wɑɑ Zwezi nə, dɑ̀ń zɑ̀n bɑ wʋ́, kʋ mɛ, sə bɑ yɑ̀ ɡoŋi bɑ bɑrɑ tə, yɑ́ bɑ ɡɑ kɑ́lʋ́ bɑ, sə bɑ zìlí Yɩɩ nii tə, ʋ nə pɩn Moyizə nə.
44015006	Tʋntʋnɑ tə də Kərisə lɩ̀ɑ̀ púlí yɑ́ɑ́ tɩ̀ɑ́n tə kun duən nə, sə bɑ bɑlɩ kʋ yoo təntə.
44015007	Tʋ́tʋ̀nɑ́ nəfɑrʋ kwɑ nə, Piyɛrə zɑ̀n, ʋ wʋ́: "Aý nubɩɑ-bɑ, ɑ́ də tətə yə̀ə́ də, Yɩɩ kúrí nə ɑ́ tətəŋi wɑ, təntən dɩɑn tə nə, sə lɩ̀ɑ̀ tə, bɑ nə tɑ̀ Zwifə-bɑ tə, nì Yɩɩ sʋywɑ́ŋʋ́ tə ɑ̀ nii wɑ, sə bɑ kə bɑ wɑɑ Zwezi nə.
44015008	Yɩɩ tə, ʋ nə yə̀ə́ bɑ wɑɑ tə, pɩn bɑ ʋ Siŋu tə, ʋ nə pɩn nə də nə, sə ʋ mɑ bɩrɩ də, bɑ də yɩ ʋ mʋ̀ lɩ̀ɑ̀, ndə nə də nə yɩ ʋ mʋ̀ lɩ̀ɑ̀ nətʋ.
44015009	Yɩɩ wɑ̀ pwɩɑ ken nə mʋ̀ də bɑ pwərə wɑ. Ʋ sɩn bɑ bɩcɑnɩ tə, sə tə yɑ nəpon ʋ yɑ́ɑ́ con, bɑ nə ken bɑ wɑɑ Zwezi nə yɩrɩ.
44015010	Á pɩ̀ɑ̀, sə ɑ́ kə zɩlɩ Zwezi kɑrbɩɑ tə nə, nə nɩbɑrɑ-bɑ tə də tətə nə wɑ̀ kʋ wɑ̀nɩ́ bɑ zɩn. Bɛ̀ɛ̀ nə pɩn, ɑ́ pɩ̀ɑ̀ Yɩɩ nii nə?
44015011	Nə yə̀ə́ də, Yuu-Tiu Zwezi pubwɑnʋ tə jon bɑ bɑ cʋnɑ wɑ, ndə nə də tətə nə".
44015012	Lɑlʋʋ tə mɑmɑ púə́ kʋ nii, yɑ́ bɑ ɡɑ cʋɡɑ Polə də Bɑrənɑbɑsə, bɑ nə twɑrɩ Yɩɩ dɩ̀ɑ̀n mɩmɩnɑn tə, də yomɩlɑn tə, Yɩɩ nə twɑ́ də bɑ, ʋ tʋn lɩ̀ɑ̀ tə, bɑ nə tɑ̀ Zwifə-bɑ, con.
44015013	Mɑ́ŋɑ́ tə, bɑ nə swɩ̀n bɑ zwɛ̀, Zwɑkə dɑ̀ń swɩ̀n, ʋ wʋ́: "Aý nubɩɑ-bɑ, ɑ́ cʋɡɑ ɑ̀ con.
44015014	Simon tún nətʋ tə mɑmɑ, Yɩɩ nə dí yɑ́ɑ́, ʋ kúrí lɩ̀ɑ̀ tə, bɑ nə tɑ̀ Zwifə-bɑ tə lɩ̀ɑ̀, sə bɑ yɑ ʋ mʋ̀ lɩ̀ɑ̀.
44015015	Kʋ sʋɡʋ təntə də Yɩɩ nii sʋ̀sʋ̀nɑ̀ tə də ɡɑ vəli duən nə zəni. Kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́:
44015016	'Kʋ mʋ̀ təntə kwɑ nə, ɑ̀ wɑ́ pìí, ɑ̀ bɑ̀ ɑ̀ zɩ̀n pɩ̀ʋ́ Dɑvidə diboo tə, kʋ yɑ̀ nə tʋɑ. Aý wɑ́ pìí ɑ̀ lwɑ̀ kʋ bə́rə́ kɩkɑrɑn tə, ɑ̀ zɩɡɩ yɩɩ nə.
44015017	Kʋ wɑ́ pɑ ləzoni tə ɡɩɡɑnɩ tə pɩ̀ɑ̀ Yuu-Tiu, bɑ mʋ̀ də dwíə́ tə mɑmɑ, tə nə tɑ̀ Zwifə-bɑ, ɑ̀ nə wɑ́ pɑ ɑ̀ yɩrɩf1 tə bɑ. Yuu-Tiu nə swɩ̀n kʋ, ʋ mʋ̀ nə fwɑ wiən tə mɑmɑ.
44015018	Ʋ mʋ̀ nə pɩn, bɑ lwɑrɩ tə yìə̀n təntə, hɑlɩ kʋ mɑ́ŋɑ́ nə, bɑ yiɡə!'
44015019	Kʋ mʋ̀ nə pɩn, ɑ̀ də yɑ̀ swə, sə nə dɑ̀n kɑ́ kə wʋwɑlʋ lɩ̀ɑ̀ tə nə, bɑ nə tɑ̀ Zwifə-bɑ, bɑ nə lwɑ̀ń bɑ pubʋŋɑ, bɑ bɑ̀ Yɩɩ con.
44015020	Aý dɑ̀ń nə pɩ̀ɑ̀, sə nə pʋ́pʋ́nɩ́ bɑ nə, nə pɑ bɑ nii, sə bɑ cɩ̀ bɑ tɩ̀ɑ̀n nə də yìə̀n tə tə: Bɑ dɑ̀n kɑ́ də́ nɑ̀ŋʋ́ tə, bɑ nə ɡʋɑ woŋwɑnʋ nə. Sə bɑ dɑ̀n kɑ́ cwɑ̀rɩ̀ də duən, bɑ dɑ̀n kɑ́ də́ wotɩɡʋ nɑ̀ŋʋ́. Bɑ dɑ̀n kɑ́ də́ jɑnɑ.
44015021	Mɑ́ŋɑ́ don wɑ, kʋ nə dɑ́nɩ́ zənzən, lɩ̀ɑ̀ yɩn tɩfɑrʋ mɑmɑ wɑ, bɑ nə kɑ̀rɩ̀ Yɩɩ nii tə, ʋ nə pɩn Moyizə nə, sɑɡɩ tə, bɑ bɩrɩ Zwifə-bɑ jə́rə́ dii tə wɑ bɑ sìə́ dɩɩn mɑmɑ nə".
44015022	Zwezi-Kərisə tʋntʋnɑ tə, də Kərisə lɩ̀ɑ̀ púlí yɑ́ɑ́ tɩ̀ɑ́n tə, də Kərisə lɩ̀ɑ̀ púlí tə mɑmɑ dɑ̀ń bʋ́n də, kʋ mɛ, sə bɑ kúrí bɑ wɑɑ lɩ̀ɑ̀ duən, sə bɑ tʋn bɑ mʋ̀ də Polə də Bɑrənɑbɑsə Antɩʋswə nə. Kʋ mʋ̀ nə yɩ Zwidə, ʋ yɩrɩ don nə yɩ Bɑrəsɑbɑsə də Silɑsə. Bɑ bələ tə yɑ̀ yɩ yɑ́ɑ́ tɩ̀ɑ́n, bɑ nə jə dun lɩ̀ɑ̀ tə, bɑ nə yɩ nubɩɑ Kərisə yɩrɩ, tə tətəŋi wɑ.
44015023	Bɑ dɑ̀ń pɩn bɑ sɑɡɩ kʋ tə, bɑ nə pʋ́pʋ́nɩ́ kʋ wɑ, bɑ wʋ́: "Nə mʋ̀ Zwezi tʋntʋnɑ tə, də Kərisə lɩ̀ɑ̀ púlí yɑ́ɑ́ tɩ̀ɑ́n tə, nə nə yɩ nubɩɑ Kərisə yɩrɩ, nə pʋ́pʋ́nɩ́ sɑɡɩ kʋ tə, nə pɩn ɑ́ mʋ̀ lɩ̀ɑ̀ tə nə, ɑ́ nə tɑ̀ Zwifə-bɑ, ɑ́ wulə Antɩʋswə nə, Siri nɑɡwɑnɑɑ tə wɑ, də Silisi lʋʋ nii tə wɑ. Nə jʋ̀nɩ̀ ɑbɑ.
44015024	Nə nì də, lɩ̀ɑ̀ nɑn nə con, bɑ jɑ sʋ̀rɑ̀n duən bɑ bɑ̀ ɑ́ con, bɑ mɑ ɡuɡurə ɑbɑ bɑ cʋ̀ɡʋ̀ ɑ́ pùə́ nə. Yɑ́ kʋ nətʋ tə ɡɑ tɑ̀ nə mʋ̀ nə pɩn kʋ cwəŋə.
44015025	Nə mɑmɑ ken nii nədʋ, nə ɡɑ bʋ́n nə nɑ də, kʋ ziən, sə nə kúrí bɑrɑ nə tʋn bɑ mʋ̀ də nə nubizəŋə Bɑrənɑbɑsə də Polə ɑ́ con.
44015026	Polə də Bɑrənɑbɑsə təntə dʋɡʋ bɑ mɩɩ Yuu-Tiu Zwezi-Kərisə yɩrɩ.
44015027	Nə dɑ̀ń tʋŋɑ Zwidə də Silɑsə, sə bɑ swɩ̀n ɑ́ con kʋ tə, nə nə pʋ́pʋ́nɩ́ tə yuu wɑ.
44015028	Yɩɩ-Siŋu tə də nə tətə nə bʋ́n nə nɑ də, kʋ mɛ, sə nə dɑ̀n kɑ́ kə zɩlɑ yirə duən ɑ́ yuu wɑ, də kʋ nə tɑ̀ yìə̀n tə tə, tə mʋ̀ yoo nə cɑ̀.
44015029	Tə mʋ̀ nə yɩ: Á dɑ̀nɑ̀ kɑ́ də́ nɑ̀ŋʋ́ tə, bɑ nə ɡʋɑ woŋwɑnʋ nə! Á dɑ̀nɑ̀ kɑ́ də́ jɑnɑ, nə ɑ̀ yə̀ə́ vɑ̀nɑ́, tə nə tɩɡɑ nɑ̀ŋʋ́! Á dɑ̀nɑ̀ kɑ́ cwɑ̀rɩ̀ də duən! Á nə cɩ̀ɡɑ̀ ɑ́ tɩ̀ɑ̀n nə də tə yìə̀n təntə, də ɑ́ fwɑ zəni. Yɩɩ nə wɑ́ yɑ də ɑbɑ!"
44015030	Bɑ yɑ́ lɩ̀ɑ̀ tə, bɑ də ɡɑ vɑ Antɩʋswə. Bɑ nə yí lɑ́ bɑ bon lɑlʋʋ tə, bɑ kə duən nə, bɑ ɡɑ tì sɑɡɩ tə, bɑ pɑ bɑ.
44015031	Bɑ kɑ̀rɩ̀ sɑɡɩ tə, bɑ mɑmɑ ɡɑ jwɛ, kʋ nə dɑ̀n bɑ jɩ̀ɑ̀n tə yɩrɩ.
44015032	Zwidə də Silɑsə tətə yɑ̀ yɩ Yɩɩ nii sʋ̀sʋ̀nɑ̀. Bɑ swɩ̀n kʋ dɑ́nɩ́, sə bɑ mɑ kwè lɩ̀ɑ̀ tə, bɑ nə yɩ bɑ nubɩɑ Kərisə yɩrɩ, sə bɑ mɑ dɑ̀n bɑ jɩ̀ɑ̀n.
44015033	Bɑ dɑ́nɩ́ mɑncɩn, kʋ kwɑ nə, lɩ̀ɑ̀ tə, bɑ nə yɩ bɑ nubɩɑ Kərisə yɩrɩ, pɩn bɑ cwəŋə, sə bɑ pìí bɑ vɑ lɩ̀ɑ̀ tə con, bɑ nə tʋn bɑ də bɩcɑn sìə́.
44015034	[Silɑsə mʋ̀ pìí ʋ yɑ́ də bɑ.]
44015035	Polə də Bɑrənɑbɑsə mʋ̀ tə fwɑ dɩɑn də dɩɑn Antɩʋswə nə. Bɑ də lɩ̀ɑ̀ duən zənzən kɑ̀rɩ̀ də bɑ swɩ̀n Yuu-Tiu sʋɡʋ tə sʋywɑ́ŋʋ́ tə.
44015036	Dɩɑn bɑɡɑlɩ nii nə, Polə mɑ swɩ̀n Bɑrənɑbɑsə con, ʋ wʋ́: "Nə pìə́ nə vɑ tɩfɑrɑn tə mɑmɑ wɑ, nə nə swɩ̀n Yuu-Tiu sʋɡʋ tə lɑ́, nə jə́n nə nubɩɑ tə yɩ nətə".
44015037	Sə yə̀ə́ Bɑrənɑbɑsə yɑ̀ pɩ̀ɑ̀ ʋ jɑ Zwɑn, ʋ yɩrɩ don nə yɩ Mɑrəkə, ʋ súrí bɑ nə.
44015038	Yɑ́ Polə mʋ̀ yɑ̀ bɑ pɩ̀ɑ̀, sə Mɑrəkə twɑ́, ʋ nə dí yɑ́ɑ́ ʋ pìí ʋ yɑ́ bɑ Pɑnfili nɑɡwɑnɑɑ tə wɑ, yɑ́ ʋ kʋ́ʋ̀ wɑ̀ tʋn də bɑ tə yɩrɩ.
44015039	Kʋ jiɡə tʋ́tʋ̀nɑ́ nəfɑrʋ bɑ pwərə wɑ, kʋ pɑ bɑ pwɛ̀ də duən. Bɑrənɑbɑsə jɩn Mɑrəkə, ʋ mɑ kwé ʋ tɩ̀ɑ̀n, bɑ ɡɑ tì nɩ́ɑ́ yuu bori bɑ vɑ Swipərə nɑɡwɑnɑɑ.
44015040	Polə kúrí Silɑsə, lɩ̀ɑ̀ tə, bɑ nə yɩ bɑ nubɩɑ Kərisə yɩrɩ, tə ɡɑ tì bɑ, bɑ kə Yɩɩ pubwɑnʋ tə wɑ, bɑ də ɡɑ vìí.
44015041	Ʋ vəli ʋ jijiri Siri nɑɡwɑnɑɑ də Silisi lʋʋ nii tə wɑ, ʋ dɑŋɑ Kərisə lɩ̀ɑ̀ púlə́ tə jɩ̀ɑ̀n.
44016001	Polə vəli Dɛrəbe, ʋ lɛ ʋ vɑ Lisətərə. Lìù don yɑ̀ wulə lɑ́ nə, ʋ nə yɩ Zwezi kɑrbiu, ʋ yɩrɩ nə yɩ Timote. Ʋ nuu yɩ Zwifə, ʋ də nə ken ʋ wɑɑ Zwezi nə. Yɑ́ ʋ nyɩnɑ də yɩ Gərɛkə.
44016002	Lɩ̀ɑ̀ tə, bɑ nə yɩ nubɩɑ Kərisə yɩrɩ, Lisətərə nə də Yikoniomə nə, yɑ̀ swɩ̀n ʋ yozəŋə tə yoo. Polə yɑ̀ ken sírí, sə ʋ jɑ wɑ́, ʋ kə ʋ con.
44016003	Ʋ dɑ̀ń mɑ ɡoŋi wɑ́ Zwifə-bɑ yɩrɩ, bɑ nə wulə tə nɑɡwɑnɛɛ təntə wɑ. Lɩ̀ɑ̀ tə mɑmɑ yɑ̀ yə̀ə́ də, ʋ nyɩnɑ tə yɩ Gərɛkə.
44016004	-
44016005	Tɩfɑrɑn tə wɑ, bɑ nə twɑ́ bɑ lɛ, bɑ yɑ̀ɑ́ swɩ̀n kʋ tə, Zwezi-Kərisə tʋntʋnɑ tə, də Kərisə lɩ̀ɑ̀ púlí yɑ́ɑ́ tɩ̀ɑ́n tə nə swɩ̀n bɑ tún Zwerizɑlɛmə nə. Bɑ swɩ̀n bɑ con, sə bɑ zìlí tə nii. Kərisə lɩ̀ɑ̀ púlə́ tə dɑ̀ń kwɛn tə nɑ dɩ̀ɑ̀n, sə bɑ mɑ kwɛn bɑ kə bɑ wɑɑ Zwezi nə, yɑ́ bɑ ɡɑ súrí dɩɩn mɑmɑ.
44016006	Yɩɩ-Siŋu tə cɩ̀ɡɑ̀ bɑ nə, bɑ dɑ̀n kɑ́ swɩ̀n Yɩɩ sʋɡʋ tə Azi nɑɡwɑnɑɑ tə wɑ. Bɑ dɑ̀ń mɑ twɑ́ Fərizwi də Gɑlɑsi nɑɡwɑnɛɛ tə wɑ bɑ lɛ.
44016007	Mɑ́ŋɑ́ tə, bɑ nə vəli, bɑ lɛ Misi nɑɡwɑnɑɑ tə, bɑ yɑ̀ ken sírí, sə bɑ vɑ Bitini nɑɡwɑnɑɑ. Zwezi Siŋu tə mɑ vɩ kʋ bɑ con.
44016008	Bɑ dɑ̀ń mɑ twɑ́ Misi nɑɡwɑnɑɑ tə wɑ, bɑ vɑ Tərowɑsə.
44016009	Tɩtɩn nə, Yɩɩ pɩn Polə nɑ yoo ʋ dwɩɑn wɑ. Ʋ nɩ Mɑsedwɑnə nɑɡwɑnɑɑ tə wɑ bɛɛ don də ʋ zɩɡɑ, ʋ dɑ̀ń ɡɑ lòrì wɑ́, ʋ wʋ́: "Bɑ̀ɑ́ Mɑsedwɑnə, n sɑn nəbɑ!"
44016010	Kʋ mʋ̀ yoo təntə pɩn, nə vɑ Mɑsedwɑnə nə ɡɑ yə̀ə́ də, kʋ yɩ Yɩɩ nə pɩn nii nəbɑ, sə nə jɑ sʋywɑ́ŋʋ́ tə, nə vɑ nə bɩrɩ bɑ.
44016011	Nə tì nɩ́ɑ́ yuu bori Tərowɑsə nə, nə te mənə mənə nə vɑ Sɑmotərɑsə nɑɡwɑnɑɑ tə wɑ. Kʋ tɩɑ nə pʋrɩ, nə lɛ nə vɑ Neyɑpolisə.
44016012	Nə zɩɡɩ lɑ́, nə vɑ Filipə. Filipə yɩ Mɑsedwɑnə nɑɡwɑnɑɑ tə wɑ tɩfɑrʋ, kʋ nə dwə tə mɑmɑ, kʋ nə yɩ Romə-bɑ pɑ̀rɩ̀, tɩʋ. Nə yɩn kʋ tɩfɑrʋ təntə wɑ, ndə dɩɑn bɑɡɑlɩ nə.
44016013	Zwifə-bɑ sìə́ dɩɩn nə yí, nə nɑn nə yɑ́ tɩfɑrʋ tə, nə vɑ nɑcwəŋə don nii nə. Nə bʋ́n də, bwɑ́lɩ́ təntə wɑ́ yɑ yɩjʋnɩ bwɑ́lɩ́. Nə jə̀ń tɩɑ, nə dɑ̀ń swɩ̀n də kɑnɑ, bɑ yɑ̀ nə kun lɑ́ nə.
44016014	Kɑn don yɩn lɑ́, ʋ yɩrɩ nə yɩ Lidi. Ʋ yɩ Tiyɑtirə tíú. Ʋ yɑ̀ yoli ɡɑnsɩɑn mwin. Kɑn təntə yɑ̀ zìlí Yɩɩ fuən. Ʋ dɑ̀ń yɑ̀ cʋɡɑ sʋɡʋ tə. Yuu-Tiu súrí ʋ yɩ́ɑ́, sə ʋ zùrì ʋ yɩrɑ də kʋ tə, Polə nə swɩ̀n tə.
44016015	Yɑ́ bɑ ləɡə kɑn təntə də ʋ dìə̀ lɩ̀ɑ̀ nɩ́ɑ́ wɑ, kʋ twɑ́ də Zwezi-Kərisə yɩrɩ tə. Kʋ kwɑ nə, ʋ dɑ̀ń lòrì nəbɑ, ʋ wʋ́: "Á nə wɑ̀nɩ́ ɑ́ bʋ́n də, ɑ̀ ken ɑ̀ wɑɑ Yuu-Tiu nə, ɑ́ bɩ̀ɑ̀n ɑ́ yɑ́ ɑ̀ dìə̀ wɑ". Yɑ́ ʋ kɑ́lɩ́ nəbɑ lɑ́ nə.
44016016	Dɩɩn don nə, nə mɑ vəli yɩjʋnɩ bwɑ́lɩ́ nə, nə jə́rí tʋtʋnkɑnɑ don, ʋ nə jə cicirə. Ʋ yɑ̀ɑ́ swɩ̀n lɩ̀ɑ̀ yìə̀n, tə nə wɑ́ bɑ̀. Kʋ mʋ̀ nə pɩn, ʋ vʋɑ tə yɑ̀ pɩn, lɩ̀ɑ̀ tə, bɑ nə tɩ wɑ́, yɑ̀ nɑ wiən zənzən.
44016017	Ʋ púə́ nə mʋ̀ də Polə kwɑ, də ʋ bubwi, ʋ wʋ́: "Lɩ̀ɑ̀-bɑ tə yɩ Yɩɩ tə, ʋ nə wulə tə mɛ yuu wɑ, tʋ̀tʋ̀nɑ̀. Bɑ twi, sə bɑ swɩ̀n bɑ bɩrɩ nəbɑ cwəŋə, sə Yɩɩ jon nəbɑ nə cʋnɑ wɑ".
44016018	Kɑn tə tə pìí ʋ bwɛ́ kʋ, dɩɑn də dɩɑn. Polə wɑɑ nɑn kʋ, ʋ dɑ̀ń mɑ pìí ʋ vəvəri, ʋ swɩ̀n ʋ cicirə tə con, ʋ wʋ́: "Də Zwezi-Kərisə yɩrɩ tə, ɑ̀ pɩn mʋ́ nii, sə n nɑn kɑn wɑ̀ tə wɑɑ!" Kʋ mɑ́ŋɑ́ tə tətə wɑ, də tə nɑn.
44016019	Ʋ lɩ̀ɑ̀ tə, bɑ nə tɩ wɑ́, nə lwɑrɩ də, bɑ kʋ́ʋ̀ wɑ̀rɩ̀ nywɑrɩ bɑ nɩ ʋ yɩrɑ, bɑ dɑ̀ń jɩn Polə də Silɑsə, bɑ ɡɑ vɑn bɑ, bɑ jɑ nɑn kɑnporu wɑ tɩʋ tə yun tɩ̀ɑ́n yɑ́ɑ́ con.
44016020	Bɑ jɑ bɑ, bɑ vɑ lɩ̀ɑ̀ tə, bɑ nə bʋ̀rɩ̀ bʋ̀rɑ̀ yɑ́ɑ́ con, bɑ ɡɑ swɩ̀n, bɑ wʋ́: "Lɩ̀ɑ̀-bɑ tə nə ɡuɡurə nə tɩʋ kʋ tə lɩ̀ɑ̀ tə. Bɑ yɩ Zwifə-bɑ tə.
44016021	Yɑ́ bɑ mʋ̀ nə kɑ̀rɩ̀ nəbɑ kɑ̀rɑ̀ yiri don, kʋ nə wɑ̀ nəbɑ nii pɩn, nə mʋ̀ Romə-bɑ lɩ̀ɑ̀ nə, sə nə sɛ̀, nə ɑ̀ yə̀ə́, sə nə fwɑ".
44016022	Lɑlʋʋ tə nyɩ́ kʋ zɑ̀n bɑ zɩɡɑ Polə də Silɑsə nə. Lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə pɩn, bɑ dí yɑ́ɑ́ bɑ jɑ bɑ, bɑ kʋ̀rɩ̀ bɑ ɡɑnɑn tə, bɑ ɡɑ pɑ nii, sə bɑ mɑ̀ bɑ də kɑfɩrɑn.
44016023	Bɑ nə mɑ̀ bɑ, bɑ zwɛ̀ kwɑ nə, bɑ ken bɑ bɑ̀ń dìə̀ wɑ. Yɑ́ bɑ dɑ̀ń ɡɑ pɑ nii lìù tə, ʋ nə cɩ̀ bɑ̀ń dìə̀ tə nə, sə ʋ cɩ̀ bɑ nə zəni.
44016024	Kʋ tíú təntə də nə nì kʋ nii təntə, bɑ nə pɩn wɑ́, ʋ də ken bɑ bɑ̀ń dìə̀ tə tətəŋi dìə̀ tə wɑ. Ʋ dɑ̀ń ɡɑ kə dɑrɑn bɑ nɛɛ nə.
44016025	Mɑ́ŋɑ́ tə tɩɑ nə pwɛ̀ kɑ tɑ̀rɑ̀, Polə də Silɑsə wulə bɑ jʋ̀nɩ̀ Yɩɩ də bɑ nuŋə Yɩɩ ɡwɑrɑn tə. Yɑ́ bɑ̀ń dìə̀ lɩ̀ɑ̀ tə ɡɑ cʋɡɑ bɑ.
44016026	Nɑɑ nədʋ də tɩɑ tə luluɡu zənzən, kʋ pɑ bɑ̀ń dìə̀ tə dəkuu tə mɑmɑ sʋsʋɡʋ. Kʋ mɑ́ŋɑ́ təntə tətə wɑ, mimiən tə mɑmɑ súrí, yɑ́ bɑ̀ń dìə̀ lɩ̀ɑ̀ tə mɑmɑ bɑnzɑlɑ tə kʋ̀rɩ̀.
44016027	Bɑ̀ń dìə̀ cɩ̀rʋ́ tə nə wùrì, ʋ zɑ̀n dwɩɑn wɑ, ʋ ɡɑ nɑ mimiən tə, də tə súrí, ʋ vɑn lɑɡʋrɩ sɩ̀ʋ́ ʋ cʋ̀rɩ́, sə ʋ mɑ ɡʋ ʋ tɩ̀ɑ̀n. Ʋ yɑ̀ bʋŋɑ də, bɑ̀ń dìə̀ lɩ̀ɑ̀ tə mɑmɑ nɑn bɑ dəri bɑ jɛ́n.
44016028	Polə dɑ̀ń mɑ bubwi də kofɑrɩ, ʋ wʋ́: "Dɑ̀n kɑ́ fwɑ lwɑnɩ nədʋ mɑmɑ n yɩrɑ, nə mɑmɑ wulə yəbə".
44016029	Bɑ̀ń dìə̀ nəcɩrʋ tə dɑ̀ń lòrì mən, ʋ ɡɑ bɩbɑrɩ ʋ zʋ, ʋ tʋ Polə də Silɑsə yɑ́ɑ́ con də ʋ vɩvɑɡɑ.
44016030	Kʋ kwɑ nə, ʋ jɩn bɑ ʋ jɑ nɑn kɑ̀rɑ́ wɑ, ʋ ɡɑ swɩ̀n, ʋ wʋ́: "Yun tɩ̀ɑ́n-bɑ, bɛ̀ɛ̀ nə ɑ̀ mɛ, sə ɑ̀ fwɑ, sə Yɩɩ jon nə ɑ̀ cʋnɑ tə wɑ?"
44016031	Bɑ mɑ le wɑ́, bɑ wʋ́: "Kə n wɑɑ Yuu-Tiu Zwezi nə, yɑ́ Yɩɩ wɑ́ jon n də n dìə̀ lɩ̀ɑ̀ ɑ́ cʋnɑ wɑ".
44016032	Yɑ́ bɑ dɑ̀ń swɩ̀n Yuu-Tiu sʋɡʋ tə, bɑ bɩrɩ ʋ mʋ̀ də lɩ̀ɑ̀ tə mɑmɑ, bɑ nə wulə ʋ dìə̀ wɑ.
44016033	Kʋ mɑ́ŋɑ́ təntə wɑ, tɩtɩn tə nə, ʋ lɩ bɑ, ʋ kə ʋ con, ʋ ɡɑ sɩn bɑ yɩrɑ nʋrɑn tə. Kʋ kwɑ nə, lɑlɑ də bɑ ləɡə ʋ mʋ̀ də ʋ dìə̀ lɩ̀ɑ̀ nɩ́ɑ́ wɑ, kʋ twɑ́ də Yɩɩ yɩrɩ tə.
44016034	Ʋ pɩn, bɑ zʋ ʋ dìə̀, ʋ ɡɑ pɑ bɑ fwɑ wodiu bɑ pɑ bɑ, bɑ də́. Yɑ́ ʋ mʋ̀ də ʋ dìə̀ lɩ̀ɑ̀ mɑmɑ fwɑ pupwən, də bɑ nə wɑ̀nɩ́ bɑ kə bɑ wɑɑ Yɩɩ nə.
44016035	Tɩɑ nə pʋrɩ, lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə, tʋn lɩ̀ɑ̀, sə bɑ swɩ̀n bɑ̀ń dìə̀ nəcɩrʋ tə con, bɑ wʋ́: "Dʋɡʋ lɩ̀ɑ̀ bələ təntə".
44016036	Bɑ̀ń dìə̀ nəcɩrʋ tə twi, ʋ swɩ̀n kʋ, ʋ bɩrɩ Polə nə, ʋ wʋ́: "Lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə, tʋn bɑ swɩ̀n, sə ɑ̀ dʋɡʋ ɑbɑ. Á nɑŋɑ sɩ́ʋ́n nə, ɑ́ vìí də bɩcɑn sìə́".
44016037	Polə dɑ̀ń swɩ̀n lɩ̀ɑ̀ tə, bɑ nə tʋn tə con, ʋ wʋ́: "Bɑ mɑ̀ nəbɑ lɩ̀ɑ̀ yɑ́ɑ́ con, bɑ ɡɑ wɑ̀ nə bʋ̀rɑ̀ bʋ̀rɩ̀ də. Nə mʋ̀ lɩ̀ɑ̀ tə, nə nə yɑ Romə-bɑ lɩ̀ɑ̀, yɑ́ bɑ ɡɑ kə nəbɑ bɑ̀ń dìə̀ tə wɑ. Yɑ́ sɩ́ʋ́n nə, bɑ dɑ̀ń pɩ̀ɑ̀ bɑ sə̀ɡə̀ bɑ lɩ nəbɑ bɑ dʋɡʋ. Abɑdɑ, kʋ wɑ̀rɩ̀! Bɑ tətə bɩ̀ɑ̀n, bɑ lɩ nəbɑ!"
44016038	Lɩ̀ɑ̀ tə, bɑ nə jɩn tʋŋɑ tə, bɑ bɑ̀ tə pìí bɑ vɑ bɑ swɩ̀n tə sʋ̀rɑ̀n təntə, bɑ bɩrɩ lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə nə. Fən zʋɑ bɑ, də bɑ nə nì də, Polə də Silɑsə yɩ Romə-bɑf1 lɩ̀ɑ̀.
44016039	Bɑ dɑ̀ń twi, bɑ kori bɑ, bɑ lɩ bɑ dʋɡʋ, bɑ ɡɑ lòrì bɑ, sə bɑ nɑn bɑ tɩʋ tə wɑ.
44016040	Mɑ́ŋɑ́ tə, Polə də Silɑsə nə nɑn bɑ̀ń dìə̀ tə wɑ, bɑ vəli Lidi dìə̀. Bɑ nɩ lɩ̀ɑ̀ tə, bɑ nə yɩ bɑ nubɩɑ Kərisə yɩrɩ, bɑ ɡɑ kwé bɑ. Kʋ kwɑ nə, bɑ vìí.
44017001	Polə də Silɑsə twɑ́ Anfipolisə də Apoloni, bɑ kɛ̀ń bɑ vɑ Tɛsɑlonikə. Zwifə-bɑ yɑ̀ jə jə́rə́ dìə̀ lɑ́ nə.
44017002	Polə zʋɑ kɑ wɑ, ndə kʋ nə yɩ ʋ yofwɑmɩʋn nə. Ʋ fwɑ Zwifə-bɑ sìə́ dɩɑn tə bɑtwɑ, ʋ mʋ̀ də bɑ mɑ swɩ̀n də duən Yɩɩ sɑɡɩ tə yoo yuu wɑ.
44017003	Ʋ yɑ̀ɑ́ ɡwin Yɩɩ sɑɡɩ sʋ̀rɑ̀n tə də̀ń, ʋ bɩrɩ bɑ də, Kərisə yɑ̀ mɛ, sə ʋ də́ cɑ̀n, sə ʋ pìí ʋ bwin ʋ nɑn tɩɡɑ wɑ. Polə swɩ̀n, ʋ wʋ́: "Ʋ mʋ̀ Zwezi tə, ɑ̀ nə swɩ̀n ʋ yoo ɑ̀ bɩrɩ ɑbɑ, nə yɩ Kərisə".
44017004	Sʋɡʋ tə zʋɑ bɑ wɑ lɩ̀ɑ̀ duən, bɑ ɡɑ nɑn bɑ súrí Polə də Silɑsə nə, kʋ súrí lɑlʋʋ nə, bɑ nə yɩ Gərɛkə-bɑ, yɑ́ bɑ ɡɑ zìlí Yɩɩ, də kɑnɑ duən, bɑ də nə jə dun kɑnɑ wɑ.
44017005	Yɑ́ Zwifə-bɑ yɑ́ɑ́ tɩ̀ɑ́n kʋ́ʋ̀ zɑ̀n də wʋɡwɩʋ, bɑ jɑ bɑrɑ duən, bɑ nə yɩ ləzwənyɑnɑn lɑlʋʋ tə wɑ, bɑ mɑ zɩ̀n lɩ̀ɑ̀ tə lɩŋɑ, bɑ ɡɑ ɡuɡurə tɩʋ tə. Bɑ vəli bɑ kun Zwɑson dìə̀ yɑ́ɑ́, sə bɑ pɩ̀ɑ̀ Polə də Silɑsə, bɑ jɑ bɑ̀ lɑlʋʋ tə yɑ́ɑ́ con.
44017006	Bɑ vəli bɑ wɑ̀ bɑ nɩ, bɑ dɑ̀ń pìí bɑ vɑn Zwɑson, də lɩ̀ɑ̀ duən də, bɑ nə yɩ ʋ nubɩɑ Kərisə yɩrɩ, bɑ jɑ bɑ̀ tɩʋ tɩ̀ɑ́n tə yɑ́ɑ́ con, də bɑ bubwi, bɑ wʋ́: "Lɩ̀ɑ̀ tə, bɑ nə ɡuɡurə nə tɩɑ yuu lɩ̀ɑ̀ tə mɑmɑ twi yəbə.
44017007	Yɑ́ kʋ yɑ Zwɑson nə sɛ̀ ʋ jon bɑ ʋ dìə̀ wɑ. Bɑ mʋ̀ lɩ̀ɑ̀ təntə mɑmɑ tʋtʋnɛɛ də yɩ tə zɩɡɑ Romə-bɑ pɩ̀ʋ́ nəfɑrʋ tə nii yìə̀n tə nə. Bɑ ɡɑ tə swɩ̀n də, pɩ̀ʋ́ don wulə, ʋ yɩrɩ nə yɩ Zwezi".
44017008	Tə sʋ̀rɑ̀n təntə ɡuɡurə lɑlʋʋ tə də tɩʋ tɩ̀ɑ́n tə.
44017009	Kʋ mʋ̀ nə pɩn, Zwɑson də bɑ duən tə ŋwɩ́n vwinən, bɑ pɑ tɩʋ tɩ̀ɑ́n tə nə, sə bɑ dɑ̀ń mɑ zɩɡɩ lɑ́, bɑ dʋɡʋ bɑ.
44017010	Tɩɑ nə twi, kɑ yì mɑ́ŋɑ́ tə wɑ, lɩ̀ɑ̀ tə, bɑ nə yɩ Polə də Silɑsə nubɩɑ Kərisə yɩrɩ tə, lɩ bɑ, bɑ pɑ bɑ vɑ Bere. Mɑ́ŋɑ́ tə, bɑ vəli bɑ yí lɑ́, bɑ vəli Zwifə-bɑ jə́rə́ dìə̀ tə wɑ.
44017011	Bɑ mʋ̀ Bere tɩ̀ɑ́n tə yɑ̀ ken bɑ sírí, sə bɑ cʋɡʋ Yɩɩ sʋɡʋ tə bɑ doni Tɛsɑlonikə tɩ̀ɑ́n tə. Bɑ sɛ̀ Yɩɩ sʋɡʋ tə də yɑwɑlɑ zənzən. Bɑ yɑ̀ɑ́ bɛ̀ɛ́ Yɩɩ sɑɡɩ tə dɩɩn mɑmɑ, sə bɑ jə́n kʋ tə, Polə nə swɩ̀n, tə yɩ cɩ́ɡɑ́, nɑɑɑ.
44017012	Bɑ lɩ̀ɑ̀ zənzən ken bɑ wɑɑ Zwezi nə. Kʋ súrí Gərɛkə-bɑ wɑ kɑnɑ zənzən, bɑ nə jɑ dun kɑnɑ wɑ, də bɑrɑ zənzən də ken bɑ wɑɑ Zwezi nə.
44017013	Yɑ́ Tɛsɑlonikə Zwifə-bɑ yɑ́ɑ́ tɩ̀ɑ́n tə nə lwɑrɩ də, Polə wulə ʋ swɩ̀n Yɩɩ sʋɡʋ tə, ʋ bɩrɩ Bere tɩ̀ɑ́n tə nə. Bɑ twi, bɑ zɩ̀n bɑ lɩ̀ɑ̀ tə lɩŋɑ, bɑ ɡɑ ɡuɡurə lɑlʋʋ tə Bere də nə.
44017014	Lɩ̀ɑ̀ tə, bɑ nə yɩ Polə nubɩɑ Kərisə yɩrɩ, mɑ pɑ, Polə vɑ mʋʋ tə vɑ̀n nə lɑlɑ, bɑ ɡɑ yɑ́ Silɑsə də Timote mʋ̀ Bere nə.
44017015	Lɩ̀ɑ̀ tə, bɑ nə kwé Polə tə, jɑ wɑ́ bɑ vɑ wuuu, bɑ yí Atɛnə. Bɑ mɛ́ lɑ́ nə bɑ pìí bɑ vìí də Polə tʋŋɩ, sə tə pɑ Silɑsə də Timote nə, sə bɑ bɑ̀ lɑlɑ, bɑ yí wɑ́.
44017016	Mɑ́ŋɑ́ tə, Polə nə dɑ̀nɩ̀ Silɑsə də Timote Atɛnə wɑ, ʋ pùə́ cʋ̀ɡʋ̀ zənzən də nətʋ, ʋ nə nɑ tɩʋ tə də kʋ súə́ də woŋwɑnɑn.
44017017	Ʋ mʋ̀ də Zwifə-bɑ də lɩ̀ɑ̀ tə, bɑ nə zìlí Yɩɩ tə, dɑ̀ń yɑ̀ ve duən nə jə́rə́ dìə̀ tə wɑ. Dɩɩn mɑmɑ, ʋ yɑ̀ɑ́ vəli kɑnporu tə wɑ, ʋ ve də lɩ̀ɑ̀ tə, ʋ nə yɑ̀ɑ́ nɑ lɑ́ nə.
44017018	Yipʋrɩnyɩnɑ duən yɩn lɑ́ nə, bɑ də nə swə kɑ pɩ̀ɑ̀ yənu zənzən. Bɑ duən yɑ̀ yɩ yipʋrɩnyɩnɑ, bɑ nə boŋə bɑ 'Epikurɩɑn-bɑf1', bɑ duən də ɡɑ yɩ yipʋrɩnyɩnɑ 'Sətoyisɩɑn-bɑf1'. Bɑ duən swɩ̀n, bɑ wʋ́: "Bɛ̀ɛ̀ nə kʋnkʋn sʋ̀sʋ̀nʋ̀ wɑ́ tə pɩ̀ɑ̀, sə ʋ swɩ̀n?" Bɑ duən də kʋ́ʋ̀ swɩ̀n, bɑ wʋ́: "Ʋ yɩ ndə lìù tə, ʋ nə swɩ̀n yɩɑ duən yoo, nə nə yə̀rì tə yoo". Kʋ wɑ̀ɑ́ nətʋ kʋ yɑnɩ, ʋ swɩ̀n Zwezi sʋywɑ́ŋʋ́ tə. Ʋ mɑ swɩ̀n kɑ pìí kɑ bwin kɑ nɑn də yoo.
44017019	-
44017020	Bɑ dɑ̀ń mɑ jɑ wɑ́, bɑ jɑ vɑ bwɑ́lɩ́ don, bɑ nə yɑ̀ɑ́ jə́rí duən, kʋ bwɑ́lɩ́ tə nə. Bɑ boŋə kʋ Arɩʋpɑzə. Bɑ dɑ̀ń ɡɑ swɩ̀n ʋ con, bɑ wʋ́: "N pɑ nə nə̀ń yodʋrɑ nə zɩɩn wɑ. Yɑ́ nə dɑ̀ń pɩ̀ɑ̀, sə nə lwɑrɩ tə də̀ń. Kʋ mʋ̀ nə pɩn, nə pɩ̀ɑ̀, sə n twɑrɩ kɑ̀rɑ̀ nədʋn tə nɛɛ n bɩrɩ nəbɑ".
44017021	Atɛnə tɩ̀ɑ́n də vərə yɑ̀ nə wulə duən nə. Bɑ mɛ tʋtʋnɑn yɑ̀ nə yɩ, yodʋn kɑ cʋɡʋ də yodʋn kɑ swɩ̀n, kɑ bɩrɩ lɩ̀ɑ̀ nə cɩcɩ.
44017022	-
44017023	Polə nyɩ́ ʋ zɑ̀n yɩɩ nə Arɩʋpɑzə tə wɑ, ʋ ɡɑ swɩ̀n, ʋ wʋ́: "Atɛnə tɩ̀ɑ́n-bɑ, ɑ̀ nə twɑ́ ɑ́ tɩʋ tə wɑ, ɑ̀ jiri ɑ̀ nɩ wiən tə, ɑ́ nə ŋwɑnɩ tə nə. Aý nɩ joŋi bwɑ́lɩ́ don, ɑ́ nə lwə̀, ɑ́ pʋ́pʋ́nɩ́ kʋ yuu wɑ, ɑ́ wʋ́: 'Kʋ yɩ yɩɩ tə, ɑ́ nə yə̀rì nyiən'. Kʋ mʋ̀ nə pɩn, ɑ́ dí yɑ́ɑ́ ɑ́ yɩ lɩ̀ɑ̀ tə, ɑ́ nə bwɩ wiən zənzən nə. Kʋ yɩ won tə, ɑ́ nə jʋ̀nɑ̀ kʋ, ɑ́ ɡɑ yə̀rì kʋ. Mə kʋ mʋ̀ nə ɑ̀ pɩ̀ɑ̀, sə ɑ̀ swɩ̀n ɑ́ con.
44017024	Yɩɩ tə, ʋ nə fwɑ tɩɑ tə də wiən tə mɑmɑ, tə nə wulə kɑ wɑ, ʋ mʋ̀ yɩ lɑnworu də tɩɑ mɛ Yuu-Tiu. Ʋ mʋ̀ Yɩɩ təntə bɑ dii tə, ləzoni jɩ̀ɑ̀n nə lwə̀, wɑ yɑnɩ.
44017025	Ʋ ɡɑ kʋ́ʋ̀ bɑ pɩ̀ɑ̀, sə ləzoni jɩ̀ɑ̀n tʋn wiən, tə pɑ ʋ mʋ̀ Yɩɩ nə. Kʋ dɑ̀n kɑ́ nyɩn ndə ʋ pɩ̀ɑ̀, sə ləzoni sɑn wɑ́ də won mɑmɑ. Ʋ mʋ̀ nə pɩn mɩɩ də siŋu, də wiən tə mɑmɑ ləzoni tə mɑmɑ nə.
44017026	Ʋ mʋ̀ nə twɑ́ də bɛɛ nədʋ nə, ʋ mɑ pɑ ləzoni pùlì bɑ wulə tɩɑ tə yuu mɑmɑ wɑ. Ʋ mʋ̀ nə tún mɑ́ŋɑ́, ʋ pɑ dwíí mɑmɑ nə, ʋ ɡɑ fwɑ bɑ nɑɡwɑnɛɛ tə sɩswɩɑn ʋ pɑ bɑ.
44017027	Ʋ fwɑ kʋ nətʋ tə, sə ləzoni mɑ wɑ̀nɩ́ bɑ tɩtɛ, bɑ mɑ pɩ̀ɑ̀ ʋ mʋ̀ Yɩɩ bɑ nɑ. Yɩɩ ɡɑ bɑ ŋʋ́nɑ́ də nə lìù mɑmɑ.
44017028	Ʋ mʋ̀ con, nə nə jɑ mɩɩ, nə ɡɑ wɑ̀ɑ́ nə yɩrɑ wɑ nə dwɑnɩ. Ʋ mʋ̀ nə pɩn, nə wulə. Á də tətə wɑ ɡwɛɛ duən swɩ̀n kʋ, bɑ wʋ́: 'Nə də yɩ ʋ dwíí tə wɑ lɩ̀ɑ̀'.
44017029	Nə dɑ̀ń nə yɩ Yɩɩ dwíí tə bɩɑ, nə kʋ́ʋ̀ wɑ̀ mɛ, sə nə bʋ́n də, Yɩɩ wɑ̀ɑ́ ʋ nyɩn ndə sɩ́ɑ́n nə, nə ɑ̀ yə̀ə́ ndə cɩnɩɑ nə, nə ɑ̀ yə̀ə́ ndə kɑpɑn nə, ləzoni nə sɑrɩ də bɑ təntɩɑn pubʋŋɑ.
44017030	Yɩɩ yɑ̀ bɑ ləzoni tə ləyəri tə mɑ́ŋɑ́ tə ywɑ̀ŋɑ́, sə ʋ kə bɑ cɑ̀n wɑ. Sɩ́ʋ́n nə, Yɩɩ dɑ̀ń pɩn nii ləzoni tə mɑmɑ nə bwɑlɑ tə mɑmɑ nə, sə bɑ vəvəri kwɑ, bɑ mɑ sɑ́ bɑ cʋnɑ.
44017031	Yɩɩ kúrí dɩɩn ʋ tún, ʋ ɡɑ lɩ lìù, sə ʋ twɑ́ kʋ tíú nə, ʋ mɑ bʋ̀rɩ̀ tɩɑ yuu lɩ̀ɑ̀ tə mɑmɑ bʋ̀rɑ̀, ʋ cɩ́ɡɑ́ tə wɑ. Kʋ mʋ̀ lìù təntə, ʋ nə kúrí tə, ʋ pɩn kʋ tíú pìí ʋ bwin, ʋ nɑn tɩɡɑ wɑ, sə kʋ pɑ, lɩ̀ɑ̀ tə mɑmɑ lwɑrɩ də, kʋ yɩ cɩ́ɡɑ́".
44017032	Mɑ́ŋɑ́ tə, bɑ nə nì də Polə swɩ̀n, kɑ pìí kɑ bwin kɑ nɑn tɩɡɑ wɑ yoo, bɑ duən dí bɩyɩrɩ ʋ yuu wɑ, bɑ duən tə ɡɑ swɩ̀n, bɑ wʋ́: "Nə tə dɑ̀nɩ̀ mʋ́ dɩɩn don nə, kʋ yoo təntə yuu wɑ".
44017033	Nətʋ nə kʋ yɩn, Polə dɑ̀ń mɑ nɑn bɑ tətəŋi wɑ.
44017034	Də kʋ nətʋ tə mɑmɑ, bɑrɑ duən tə vwə bɑ tɩ̀ɑ̀n Polə nə, bɑ ɡɑ kə bɑ wɑɑ Zwezi nə. Bɑ wɑ lìù don yɩrɩ nə yɩ Denisə, ʋ nə yɩ Arɩʋpɑzə tə yɑ́ɑ́ tɩ̀ɑ́n tə wɑ lìù don, də kɑn, ʋ yɩrɩ nə yɩ Dɑmɑrisə, də lɩ̀ɑ̀ duən də.
44018001	Kʋ kwɑ nə, Polə nɑn Atɛnə ʋ vɑ Korɛntə.
44018002	Ʋ vəli, ʋ yí Zwifə don lɑ́, ʋ yɩrɩ nə yɩ Akilɑsə, ʋ nə yɩ Pon nɑɡwɑnɑɑ tə wɑ lìù. Romə-bɑ pɩ̀ʋ́ nəfɑrʋ Kəlodə yɑ̀ pɩn nii Zwifə-bɑ mɑmɑ nə, sə bɑ nɑn Romə wɑ. Kʋ mʋ̀ nə pɩn, Akilɑsə də ʋ kɑn Pərisilə də yɑ̀ nɑn Yitɑli nɑɡwɑnɑɑ, bɑ bɑ̀ kʋ mɑ́ŋɑ́ tə wɑ. Polə vwə ʋ tɩ̀ɑ̀n kʋ bɛɛ təntə də ʋ kɑn tə yɩrɑ.
44018003	Bɑ mɛ tʋtʋŋɩ yɑ̀ yɩ won nədʋ, kʋ mʋ̀ nə yɩ ɡɑnsilə fwɑ̀ŋʋ́. Polə dɑ̀ń ɡɑ wulə də bɑ, ʋ mʋ̀ də bɑ tʋŋɑ də duən.
44018004	Polə yɑ̀ ve də Zwifə-bɑ də Gərɛkə-bɑ sìə́ dɩɩn mɑmɑ nə, jə́rə́ dìə̀ tə wɑ, ʋ mɑ swɩ̀n də bɑ, sə ʋ wɑ̀nɩ́ bɑ, ʋ kə ʋ nyiən wɑ.
44018005	Silɑsə də Timote dɑ̀ń nə nɑn Mɑsedwɑnə nɑɡwɑnɑɑ tə wɑ, bɑ bɑ̀, Polə dɑ̀ń tì ʋ mɑ́ŋɑ́ mɑmɑ, ʋ mɑ swɩ̀n sʋɡʋ tə. Ʋ swɩ̀n kʋ ʋ bɩrɩ Zwifə-bɑ nə, də Zwezi nə yɩ Kərisə.
44018006	Zwifə-bɑ dɑ̀ń zɑ̀n bɑ zɩɡɑ ʋ nə, bɑ twɩn wɑ́. Polə dɑ̀ń mɑ bɩbɑɡɑf1 ʋ ɡɑnɑn kukulu. Ʋ ɡɑ swɩ̀n, ʋ wʋ́: "Á tɑnyɩnɩ tə cɑ̀n wɑ́ pìí kʋ tʋ ɑ́ tətə yuu wɑ. Kʋ tɑ̀ ɑ̀ mʋ̀ yoo. Yɑ́ sɩ́ʋ́n nə ɑ̀ dɑ̀ń wɑ́ vɑ lɩ̀ɑ̀ tə, bɑ nə tɑ̀ Zwifə-bɑ tə, con".
44018007	Polə nɑn lɑ́ nə, ʋ vɑ bɛɛ don dìə̀ wɑ. Ʋ yɩrɩ nə yɩ Titiusə Zwisətisə. Kʋ bɛɛ təntə yɩ lìù tə, ʋ nə zìlí Yɩɩ zəni. Ʋ dìə̀ yɑ̀ wulə jə́rə́ dìə̀ tə səpuni nə.
44018008	Kərisəpisə, ʋ nə yɩ jə́rə́ dìə̀ tə yɑ́ɑ́ tíú, də ʋ dìə̀ lɩ̀ɑ̀ mɑmɑ, ken bɑ wɑɑ Yuu-Tiu nə. Korɛntə tɩ̀ɑ́n zənzən, bɑ də nə cʋɡʋ Polə sʋ̀rɑ̀n tə, ken bɑ wɑɑ Zwezi nə, bɑ ɡɑ lə bɑ nɩ́ɑ́ wɑ, kʋ twɑ́ də Zwezi-Kərisə yɩrɩ.
44018009	Tɩtɩn nə Polə dwɛ̀, ʋ nɑ Yuu-Tiu, də ʋ swɩ̀n ʋ con, ʋ wʋ́: "Dɑ̀n kɑ́ pɑ fən jɑ mʋ́! Swɩ̀n, sə n dɑ̀n kɑ́ pú n nii!
44018010	Aý jə lɑlʋʋ tɩfɑrʋ kʋ tə wɑ. Aý wulə də mʋ́, yɑ́ lìù mɑmɑ bɑ zɩ̀n ʋ jɩ̀ɑ̀n, sə ʋ mɑ fwɑ mʋ́ lwɑnɩ".
44018011	Polə yɩn lɑ́ nə, bɩnɩ də cɑ̀nɩ̀ bɑrdʋ, ʋ mɑ kɑ̀rɩ̀ Yɩɩ sʋɡʋ tə bɑ tətəŋi wɑ.
44018012	Kʋ mɑ́ŋɑ́ tə wɑ, də Gɑlion nə yɩ Akɑyi nɑɡwɑnɑɑ tə yɑ́ɑ́ tíú, pɩ̀ʋ́ nəfɑrʋ tə nə lɩ ʋ tún. Zwifə-bɑ yɑ́ɑ́ tɩ̀ɑ́n ken nii nədʋ, bɑ jɑ Polə bɑ jɑ vɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, púlí tə yɑ́ɑ́ con.
44018013	Bɑ ɡɑ swɩ̀n, bɑ wʋ́: "Kʋ bɛɛ wɑ̀ tə yɩ ʋ wulə ʋ yiɡə lɩ̀ɑ̀ tə, sə ʋ pɑ bɑ bʋ Yɩɩ nə yiri don kʋ, də nə Yɩɩ nii tə, ʋ nə pɩn Moyizə nə tə, nə zɩɡɑ duən nə".
44018014	Polə nə pɩ̀ɑ̀, sə ʋ súrí ʋ nii ʋ swɩ̀n, də Gɑlion le Zwifə-bɑ, ʋ wʋ́: "Kʋ yɑ̀ nə yɩ kʋnkʋn wiən, nə ɑ̀ yə̀ə́ yokʋkwɩʋn nə ʋ fwɑ, ɑ̀ yɑ̀ wɑ́ tì mɑ́ŋɑ́, ɑ̀ mɑ cʋɡʋ ɑ́ mʋ̀ Zwifə-bɑ sʋ̀rɑ̀n tə ndə cɩ́ɡɑ́ nə.
44018015	Kʋ nətən tə dɑ̀ń nə yɩ ɑ́ tʋ́tʋ̀nɩ́ duən lɩ̀ɑ̀ yɩrɑ, də ɑ́ tətə Yɩɩ nii tə, ʋ nə pɩn Moyizə nə tə, də ɑ́ kɑ̀rɑ̀ tə yuu wɑ, kʋ mʋ̀ tɑ̀ ɑ̀ yɑ́ɑ́ yoo. Aý bɑ pɩ̀ɑ̀, sə ɑ̀ bʋ̀rɩ̀ kʋ bʋ̀rɑ̀".
44018016	Gɑlion nə swɩ̀n kʋ nətʋ tə, ʋ zwɛ̀ ʋ dʋɡʋ bɑ, sə bɑ nɑn lɩ̀ɑ̀ tə, bɑ nə bʋ̀rɩ̀ bʋ̀rɑ̀ púlí tə yɑ́ɑ́ con.
44018017	Bɑ mɑmɑ dɑ̀ń jɩn Sosətɛnə, ʋ nə yɩ jə́rə́ dìə̀ tə yɑ́ɑ́ tíú, bɑ wulə bɑ mɑ̀ wɑ́ lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə púlí tə yɑ́ɑ́ con. Yɑ́ Gɑlion tə nə wɑ̀ pɑ, kʋ yoo yɩ̀ wɑ́.
44018018	Polə dɑ́nɩ́ Korɛntə nə zəni. Kʋ kwɑ nə, ʋ kʋ́ʋ̀ lòrì cwəŋə lɩ̀ɑ̀ tə con, bɑ nə yɩ ʋ nubɩɑ Kərisə yɩrɩ, ʋ ɡɑ tì nɩ́ɑ́ yuu bori, ʋ mʋ̀ də Pərisilə də Akilɑsə, bɑ dɑ̀ń mɑ vəli Siri nɑɡwɑnɑɑ. Polə yɑ̀ fwɑ kʋ mʋ̀ nə pɩn, ʋ yɑ̀ pɩn bɑ ɡɩɑn ʋ yukʋrɑnf1 tə, Sɑnkəre nə, kʋ mɑ́ŋɑ́ tə wɑ.
44018019	Bɑ vəli bɑ yí Efɛzə nə, Polə mɑ yɑ́ ʋ twɑduən tə lɑ́ nə, yɑ́ ʋ ɡɑ zʋ Zwifə-bɑ jə́rə́ dìə̀ tə wɑ, ʋ vʋrɩ də bɑ.
44018020	Zwifə-bɑ lòrì wɑ́, sə ʋ yɑ də bɑ mɑ́ŋɑ́ mɑncɩn wɑ. Yɑ́ Polə wɑ̀ kʋ sɛ̀.
44018021	Ʋ lòrì cwəŋə bɑ con, ʋ ɡɑ swɩ̀n, ʋ wʋ́: ["Yoo nədʋ nə ɑ̀ pɩ̀ɑ̀, kʋ mʋ̀ nə yɩ, sə ɑ̀ fwɑ cɑ̀nɑ̀ tə, kɑ nə bɩ̀ɑ̀n tə Zwerizɑlɛmə wɑ.] Aý tə wɑ́ pìí ɑ̀ bɑ̀ ɑ́ con, də Yɩɩ nə swə kʋ". Ʋ dɑ̀ń ɡɑ tì nɩ́ɑ́ yuu bori Efɛzə nə, ʋ vìí.
44018022	Ʋ vəli ʋ twɑ́ Sezɑre nə, ʋ jʋn Kərisə lɩ̀ɑ̀ púlí tə, ʋ ɡɑ lɛ ʋ vɑ ʋ cú Antɩʋswə nə.
44018023	Polə fwɑ mɑ́ŋɑ́ mɑncɩn Antɩʋswə nə, ʋ ɡɑ pìí ʋ vɑ, ʋ jijiri Gɑlɑsi nɑɡwɑnɑɑ tə wɑ də Fərizwi nɑɡwɑnɑɑ tə wɑ, ʋ mɑ dɑŋɑ Zwezi kɑrbɩɑ tə mɑmɑ jɩ̀ɑ̀n.
44018024	Zwifə don, ʋ yɩrɩ nə yɩ Apɔlɔsə, ʋ nə yɑ Alɛkəzɑndəri tíú, twi ʋ yí Efɛzə. Bɛɛ təntə yə̀ə́ sʋɡʋ yɑ́ɑ́, ʋ ɡɑ yə̀ə́ Yɩɩ sɑɡɑ tə zənzən.
44018025	Bɑ yɑ̀ kɑ̀rɩ̀ wɑ́ Yuu-Tiu cwəŋə tə yoo wɑ. Ʋ yɑ̀ ɡɑ jə yɑwɑlɑ də kʋ. Apɔlɔsə dɑ̀ń yɑ̀ swɩ̀n ʋ bɩrɩ də ʋ kɑ̀rɩ̀, ndə nətʋ tə nə, kʋ nə mɛ, Zwezi yoo wɑ. Ʋ yɑ̀ fwɑ kʋ nətʋ tə, ʋ ɡɑ yɩ Zwɑn nə ləɡə lɩ̀ɑ̀ tə nɩ́ɑ́ wɑ, kʋ twɑ́ də Yɩɩ yɩrɩ, tə cɩcɩ nə ʋ yə̀ə́.
44018026	Ʋ zɑ̀n ʋ wulə ʋ swɩ̀n nəpon nəpon Zwifə-bɑ jə́rə́ dìə̀ tə wɑ. Pərisilə də Akilɑsə nə cʋɡʋ ʋ sʋ̀rɑ̀n tə kwɑ nə, bɑ jɩn wɑ́, bɑ kə bɑ con, yɑ́ bɑ ɡɑ bɩrɩ wɑ́ Yɩɩ cwəŋə tə də cɩ́ɡɑ́ mɑmɑ.
44018027	Kʋ kwɑ nə, Apɔlɔsə ken ʋ sírí, sə ʋ vɑ Akɑyi nɑɡwɑnɑɑ tə wɑ. Lɩ̀ɑ̀ tə, bɑ nə yɩ ʋ nubɩɑ Kərisə yɩrɩ, tə dɑ̀n ʋ jɩ̀ɑ̀n, bɑ ɡɑ pʋ́pʋ́nɩ́ sɑɡɩ bɑ pɑ Zwezi kɑrbɩɑ tə nə, ʋ nə yí lɑ́, sə bɑ jɑ wɑ́ zəni. Ʋ nə vəli ʋ yí lɑ́ nə, ʋ sɑn bɑ tə nə, bɑ nə ken bɑ wɑɑ Zwezi nə zənzən, kʋ twɑ́ də Yɩɩ pubwɑnʋ tə.
44018028	Kʋ yɑ̀ yɩ kɑnporu wɑ nə, ʋ swɩ̀n Zwifə-bɑ con də bɑrɩ ʋ bɩrɩ bɑ nəpon nəpon də, bɑ tə̀lə́ cwəŋə wɑ. Ʋ tì Yɩɩ sɑɡɑ tə, ʋ twɑ́ tə nə, ʋ mɑ bɩrɩ də, Zwezi nə yɩ Kərisə.
44019001	Mɑ́ŋɑ́ tə wɑ, Apɔlɔsə nə wulə Korɛntə nə, Polə mʋ̀ vəli ʋ twɑ́ pɛɛnf1 tə wɑ, kʋ lʋʋ nii tə nɑɡwɑnɛɛ tə wɑ, ʋ kɛ̀ń ʋ vɑ Efɛzə. Ʋ vəli, ʋ jə́rí Zwezi kɑrbɩɑ duən.
44019002	Ʋ dɑ̀ń mɑ swɩ̀n bɑ con, ʋ wʋ́: "Yɩɩ-Siŋu tə cuə ɑ́ yuu wɑ, mɑ́ŋɑ́ tə wɑ, ɑ́ nə ken ɑ́ wɑɑ Zwezi nə, nɑɑɑ?" Bɑ mɑ le wɑ́, bɑ wʋ́: "Nə tɑ̀ nə wɑ̀ nì tətə də, Yɩɩ-Siŋu tə yɩ bɑ pɩn".
44019003	Polə tə kʋ́ʋ̀ pìí ʋ bwe bɑ, ʋ wʋ́: "Bɛ̀ɛ̀ wɑ nə bɑ dɑ̀ń ləɡə ɑbɑ, kʋ twɑ́ də Yɩɩ yɩrɩ tə?" Bɑ mɑ kʋ́ʋ̀ le wɑ́, bɑ wʋ́: "Kʋ yɑ Zwɑnf1 nɩ́ɑ́ liu tə".
44019004	Polə dɑ̀ń mɑ kʋ́ʋ̀ swɩ̀n, ʋ wʋ́: "Zwɑn ləɡə lɩ̀ɑ̀ mɑmɑ nɩ́ɑ́ wɑ, kʋ twɑ́ də Yɩɩ yɩrɩ. Kʋ nətʋ bɩrɩ də, bɑ mɛ, sə bɑ vəvəri bɑ kwɑ, bɑ mɑ sɑ́ bɑ cʋnɑ, bɑ bɑ̀ Yɩɩ con. Ʋ yɑ̀ɑ́ swɩ̀n lɑlʋʋ tə con, ʋ wʋ́, bɑ kəni bɑ wɑɑ lìù tə nə, ʋ nə wulə ʋ mʋ̀ Zwɑn kwɑ ʋ bɩ̀ɑ̀n, kʋ mʋ̀ nə yɩ Zwezi".
44019005	Tə sʋ̀rɑ̀n təntə kwɑ nə, bɑ ləɡə bɑ nɩ́ɑ́ wɑ də Yuu-Tiu Zwezi yɩrɩ tə.
44019006	Polə tún ʋ jɩ̀ɑ̀n bɑ yuu wɑ, yɑ́ Yɩɩ-Siŋu tə ɡɑ cú bɑ yuu wɑ. Bɑ wulə bɑ swɩ̀n sʋyirə duən, də bɑ swɩ̀n Yɩɩ nii sʋ̀rɑ̀n.
44019007	Bɑrɑ təntə mɑmɑ yɑ̀ yɩ ndə lɩ̀ɑ̀ fuɡə bələ nə.
44019008	Polə zʋɑ Zwifə-bɑ jə́rə́ dìə̀ tə wɑ, ʋ swɩ̀n cɩ́ɡɑ́ tə pwənə pwənə wuuu, cɑ̀nɩ̀ bɑtwɑ. Ʋ swɩ̀n bɑ con də, Yɩɩ wɑ́ də́ ʋ pɑ̀rɩ̀ tə bɑ yuu wɑ. Yɑ́ ʋ sʋ̀rɑ̀n tə yɑ̀ ɡɑ dɩ bɑ.
44019009	Lɩ̀ɑ̀ duən dɑ̀ń yɩn lɑ́ nə, bɑ nə zɑ bɑ vɑpɑrɑn, bɑ ɡɑ vɩ, sə bɑ kə bɑ wɑɑ Zwezi nə. Yɑ́ bɑ dɑ̀ń swɩ̀n bɑ pwɛ́ Yuu-Tiu cwəŋə tə lɑlʋʋ tə yɑ́ɑ́ con. Polə dɑ̀ń mɑ nɑn bɑ tətəŋi wɑ, ʋ jə Zwezi kɑrbɩɑ tə, ʋ vɑ ʋ kɑ̀rɩ̀ bɑ dɩɩn mɑmɑ Tirɑnisə kɑrdiə tə wɑ.
44019010	Kʋ nətʋ tə dɑ́nɩ́ bɩnɑ bələ, kʋ pɑ Zwifə-bɑ də Gərɛkə-bɑ, bɑ nə wulə Azi nɑɡwɑnɑɑ tə wɑ, nì Yuu-Tiu sʋɡʋ tə.
44019011	Yɩɩ yɑ̀ twɑ́ Polə nə, ʋ tʋŋɑ ʋ yoɡwɑrɑn tə yiri nə yɩ tə cɩcɩ.
44019012	Kʋ yiri tə pɩn, bɑ pəri ɡɑnɑn nə ɑ̀ yə̀ə́ ɡɑntwɛn tə nə dwen Polə yɩrɑ yɑyɩŋɑ yuu nə, yɑ́ yɑyɩrɑn tə yɑ̀ɑ́ nɑn, tə yɑ́ bɑ. Zinə də nɑŋɑ, tə yɑ́ bɑ.
44019013	Zwifə-bɑ duən, bɑ də nə yɑ̀ twɑ́ lɑ́ bɑ vəli, də́də́n, sə bɑ jɑ Yuu-Tiu Zwezi yɩrɩ tə, bɑ mɑ dɩŋɑ zinə lɩ̀ɑ̀ yuu wɑ. Bɑ dɑ̀ń yɑ̀ɑ́ swɩ̀n, bɑ wʋ́: "Aý dwì ɑ̀ kəni ɑ́ nə də Zwezi tə, Polə nə kɑ̀rɩ̀ ʋ yoo tə".
44019014	Lɩ̀ɑ̀ tə, bɑ nə yɑ̀ fwɑ kʋ yoo təntə, yɑ̀ yɩ bɛɛ don, ʋ yɩrɩ nə yɩ Sevɑ, bɩɑ bɑrpɛ. Ʋ mʋ̀ Sevɑ təntə yɑ̀ yɩ Zwifə-bɑ Yɩɩ joŋwɑnɑ yuu tíú don.
44019015	Zini tə dɑ̀ń mɑ le bɑ, kʋ wʋ́: "Aý yə̀ə́ Zwezi, ɑ̀ mɑ yə̀ə́ lìù tə, ʋ nə yɩ Polə, sə ɑ́ mʋ̀, ɑ́ mʋ̀ nə yɩ bə̀rə́?"
44019016	Yɑ́ bɛɛ tə, zini tə nə wulə ʋ yuu wɑ, dɑ̀ń fɑn ʋ tʋ bɑ mɑmɑ yuu wɑ. Ʋ jɩn bɑ duən, ʋ bɩrɩ bɑ də, ʋ dɩ̀ɑ̀n dwə bɑ. Ʋ fɩfɩn bɑ də dɩ̀ɑ̀n yiri don, kʋ pɑ bɑ dəri dìə̀ təntə wɑ wɑlɑ, ʋ ɡɑ tún nʋrɑn bɑ yɩrɑ.
44019017	Zwifə-bɑ də Gərɛkə-bɑ, bɑ nə yɩn Efɛzə nə, lwɑrɩ kʋ yoo təntə. Yɑ́ fən dɑ̀ń zʋɑ bɑ mɑmɑ, Yuu-Tiu Zwezi yɩrɩ tə ɡɑ nɑ dun.
44019018	Bɑ tə, bɑ nə ken bɑ wɑɑ Zwezi nə tə, lɩ̀ɑ̀ zənzən nɑŋɑ, bɑ twi bɑ lòrì, sə Yɩɩ kwɛn bɑ cʋnɑ bɑ mʋ̀ də wɑ́ pwərə wɑ, bɑ ɡɑ swɩ̀n bɑ cɩrɩ tə mɑmɑ, bɑ nə fwɑ.
44019019	Bɑ mʋ̀ lɩ̀ɑ̀ təntə jɑ bɑ sɑɡɑ, bɑ nə mɑ fwɑ cɩrɩ, bɑ bɑ̀ bɑ pɑ bɑ sʋrɩ tə, lɩ̀ɑ̀ tə mɑmɑ yɑ́ɑ́ con. Bɑ jələ tə səbiu, bɑ nɑ də kʋ yɩ səbikʋlɑnf1 mʋ̀rʋ̀ finu (50,000).
44019020	Mə nətʋ nə, kʋ dɑ̀ń twɑ́ də Yuu-Tiu dɩ̀ɑ̀n tə, ʋ sʋɡʋ tə mɑ swɩ̀n, kʋ sú nɑɡwɑnɑɑ tə mɑmɑ wɑ.
44019021	Tə mʋ̀ yìə̀n tə nə tʋn tə zwɛ̀ kwɑ nə, Polə ken ʋ pubʋŋɑ wɑ, sə ʋ twɑ́ Mɑsedwɑnə də Akɑyi nɑɡwɑnɛɛ tə wɑ, ʋ lɛ ʋ vɑ Zwerizɑlɛmə. Ʋ yɑ̀ pɩ̀ɑ̀ də mɑ́ŋɑ́ tə wɑ, ʋ nə yí Zwerizɑlɛmə, sə ʋ kɛ̀ń, ʋ vɑ ʋ nɑ Romə.
44019022	Ʋ lɩ ʋ lɩ̀ɑ̀ tə, bɑ nə sɑŋɑ wɑ́, lɩ̀ɑ̀ bələ ʋ tʋn Mɑsedwɑnə nə, kʋ mʋ̀ nə yɩ Timote də Erɑsətə. Ʋ tətə ɡɑ yɑ Azi nɑɡwɑnɑɑ tə wɑ, mɑ́ŋɑ́ mɑncɩn wɑ.
44019023	Kʋ mɑ́ŋɑ́ təntə wɑ, təɡurə nəfɑrʋ twi, kʋ yɑ lɑ́ nə, Yuu-Tiu cwəŋə tə yɩrɩ.
44019024	Cɩnɑyɑrʋ don yɩn lɑ́, ʋ yɩrɩ nə yɩ Demetəriyisə. Ʋ yɑ̀ fwɑ Arətemisəf1 dìə̀ tə, bɑ nə yɑ̀ɑ́ jʋ̀nɩ̀ kɑ wɑ tə, nəmɑnbii də cɩnɩɑ. Ʋ dɑ̀ń yɑ̀ pɩn lɩ̀ɑ̀ tə, bɑ mʋ̀ də wɑ́ nə tʋŋɑ tʋtʋŋɩ təntə, nɑ nywɑrɩ zənzən kʋ wɑ.
44019025	Demetəriyisə ken bɑ tə, ʋ mʋ̀ də bɑ nə tʋŋɑ kʋ tʋtʋnyiri nədʋ təntə, də bɑ tə, bɑ də nə tʋŋɑ kʋ tʋtʋnyiri təntə yɑ́ɑ́ tɩ̀ɑ́n tə duən yɑ́ɑ́ nə, ʋ ɡɑ swɩ̀n bɑ con, ʋ wʋ́: "Aý dɑbɑrɑ-bɑ, ɑ́ mʋ̀ yə̀ə́ də, nə wojɑn tə yɩ kɑ nɑŋɑ tʋtʋŋɩ kʋ tə nətən wɑ.
44019026	Á nɑ, ɑ́ ɡɑ nə̀ń kʋ tə, bɛɛ təntə, ʋ yɩrɩ nə yɩ Polə, nə fwɑ. Kʋ tɑ̀ Efɛzə cɩcɩ wɑ, kʋ yɩ də Azi nɑɡwɑnɑɑ tə də mɛ. Ʋ sʋ̀rɑ̀n tə vəvəri lɑlʋʋ zənzən, də ʋ nə bɩrɩ bɑ də, yɩɑ tə, ləzwənə jɩ̀ɑ̀n nə fwɑ, tə tɑ̀ yɩɑ.
44019027	Kʋ yoo təntə wɑ́ bɑ̀ kʋ cʋ̀ɡʋ̀ nə tʋtʋŋɩ tə. Kʋ ɡɑ tɑ̀ kʋ cɩcɩ, kʋ wɑ́ pɑ yɩkɑn nəfɑrʋ Arətemisə dìə̀ tə yɑ ndə tʋtʋ nə. Kʋ yɩkɑn təntə wɑ́ kwɩ̀n dun tə nə, Azi nɑɡwɑnɑɑ lɩ̀ɑ̀, də tɩɑ yuu lɩ̀ɑ̀ tə mɑmɑ yɑ̀ nə pɩn kʋ".
44019028	Lɩ̀ɑ̀ tə nə nì tə sʋ̀rɑ̀n tə bɑ zwɛ̀, bɑ súə́ də lɩŋɑ, bɑ ɡɑ bubwi, bɑ wʋ́: "Efezɩɑn-bɑ yɩkɑn Arətemisə nə dɑ́ɑ́!"
44019029	Kʋ yoo tə zɩ̀n tɩfɑrʋ tə mɑmɑ kʋ zɩɡɩ yɩɩ nə. Bɑ vəli bɑ kun duən nə bwɑ́lɩ́ don nə, bɑ nə fwɑ mʋmʋn lɑ́, bɑ ɡɑ vɑn Mɑsedwɑnə tɩ̀ɑ́n bələ, bɑ jɑ bɑ̀. Kʋ mʋ̀ nə yɑ Gɑyisə də Arisətɑrəkə, bɑ nə yɩ Polə twɑduən ʋ vələ tə wɑ.
44019030	Polə yɑ̀ pɩ̀ɑ̀, sə ʋ nɑn lɑlʋʋ tə yɑ́ɑ́ con, ʋ pɑ bɑ nɑ wɑ́. Zwezi kɑrbɩɑ tə mɑ kɑ́n ʋ nə, sə ʋ dɑ̀n kɑ́ fwɑ kʋ.
44019031	Azi nɑɡwɑnɑɑ yɑ́ɑ́ tɩ̀ɑ́n duən, bɑ də nə yɩ Polə dɑbɑrɑ, tʋn lɩ̀ɑ̀, sə bɑ kwè wɑ́, ʋ dɑ̀n kɑ́ vɑ bwɑ́lɩ́ təntə nə.
44019032	Kʋ mɑ́ŋɑ́ təntə wɑ, lɑlʋʋ tə ɡuɡurə. Bɑ duən yɑ̀ɑ́ bubwi yiri don, bɑ duən də bubwi yiri don. Yɑ́ bɑ zʋnɩ tətə yə̀rì won tə tətə yɩrɩ, bɑ nə kun duən nə.
44019033	Bɑ dɑ̀ń mɑ pɑ Alɛkəzɑndərə nɑn lɑlʋʋ tə wɑ. Ʋ mʋ̀ Alɛkəzɑndərə tə yɩ Zwifə-bɑ yɑ̀ nə yiɡə wɑ́, bɑ kəni yɑ́ɑ́. Yɑ́ Alɛkəzɑndərə də dɑ̀ń yɑ̀ jɑ ʋ jɩ̀ɑ̀n, ʋ mɑ fwɑ mɩmɩnʋ ʋ pɩ̀ɑ̀, sə ʋ swɩ̀n ʋ mɑ jon ʋ tɩ̀ɑ̀n lɑlʋʋ tə yɑ́ɑ́ con.
44019034	Bɑ nə lwɑrɩ də, ʋ yɩ Zwifə, bɑ mɑmɑ bubwi də kori nədʋ, kʋ dɑ́nɩ́ ndə luɡu bələ nə, bɑ wʋ́: "Efezɩɑn-bɑ yɩkɑn Arətemisə nə dɑ́ɑ́!"
44019035	Kʋ mɑ́ŋɑ́ təntə wɑ, bɑ tɩʋ tə sekəretɛrə pɩn, bɑ yɑ́ zəzuɡu tə nə, ʋ ɡɑ swɩ̀n, ʋ wʋ́: "Efezɩɑn-bɑ, lìù mɑmɑ tə̀lə́, ʋ nə yə̀rì də, Efɛzə tɩʋ tə nə cɩ̀ yɩkɑn nəfɑrʋ Arətemisə dìə̀ tə, də kʋ pɩ̀ʋ̀ kɑpɑn ciciru tə, kʋ nə nɑn yɩɩ kʋ tʋ, tə nə.
44019036	Kʋ yoo təntə nə bɑ tʋ́tʋ̀nɑ́ jə tə yɩrɩ, ɑ́ mɛ, sə ɑ́ jɑ ɑ́ tɩ̀ɑ̀n sənbwen. Á dɑ̀nɑ̀ kɑ́ bɩbɑrɩ, ɑ́ fwɑ won mɑmɑ.
44019037	Á jɩn bɑrɑ-bɑ tə, ɑ́ jɑ ɑ́ bɑ̀ yəbə. Bɑ mʋ̀ nə wɑ̀ won ŋwɩ̀n nə yɩkɑn tə dìə̀ tə wɑ, bɑ ɡɑ wɑ̀ nə yɩkɑn tə twɩn.
44019038	Də kʋ nə yɩ Demetəriyisə də tʋ̀tʋ̀nɑ̀ tə, bɑ nə wulə də wɑ́, nə jɑ yoo də lìù, dɩɑn wulə, bɑ nə bʋ̀rɩ̀ yìə̀n bʋ̀rɑ̀, tɩʋ tə yun tɩ̀ɑ́n mɑ wulə. Bɑ vələ bɑ bon kʋ tíú lɑ́ nə.
44019039	Nə ɑ̀ yə̀ə́, də kʋ nə yɩ yoo don nə wulə, ɑ́ nə pɩ̀ɑ̀, sə ɑ́ swɩ̀n ɑ́ púlí tə kʋ lɩ̀ɑ̀ tə nə bʋ̀rɩ̀ bʋ̀rɑ̀ tə nə mɛ, sə kʋ lɩ kʋ yoo təntə yɑ́ɑ́.
44019040	Kʋ nə tɑ̀ nətʋ, nə wɑ́ bɑ̀, nə tì tɑlɩ yoo kʋ tə nətən yɩrɩ kʋ nə fwɑ zə̀n. Cɩ́ɡɑ́ mɑmɑ tə̀lə́ yoo kʋ tə wɑ, nə nə wɑ̀ɑ́ nə bɩrɩ də, kʋ mʋ̀ nə pɩn, nə mɛ, sə nə kun duən nə, nə fwɑ jɑrɑ".
44019041	Sekəretɛrə tə nə swɩ̀n nətʋ ʋ zwɛ̀, ʋ pɩn nii, sə lɑlʋʋ tə vìí.
44020001	Mɑ́ŋɑ́ tə wɑ, ɡuɡurə tə nə zwɛ̀ Efɛzə wɑ, Polə bon Zwezi kɑrbɩɑ tə, ʋ kə ʋ con. Ʋ nə kwè bɑ ʋ zwɛ̀, kwɑ nə, ʋ lòrì cwəŋə bɑ con, ʋ ɡɑ zɑ̀n, ʋ zʋ cwəŋə, ʋ mɑ vəli Mɑsedwɑnə nɑɡwɑnɑɑ tə wɑ.
44020002	Polə twɑ́ kʋ lʋʋ níə́ təntə wɑ, ʋ lɛ də ʋ pɩn kwìə̀ zənzən lɩ̀ɑ̀ tə nə. Ʋ nə lɛ lɑ́ nə, ʋ vəli Gərɛsə lʋʋ nii tə wɑ.
44020003	Ʋ fwɑ cɑ̀nɩ̀ bɑtwɑ lɑ́ nə, yɑ́ ʋ dɑ̀ń yɑ̀ ken ʋ sírí, sə ʋ tì nɩ́ɑ́ yuu bori ʋ vɑ Siri nɑɡwɑnɑɑ con. Zwifə-bɑ yɑ́ɑ́ tɩ̀ɑ́n nə yɑ̀ ken tɩjɑŋɑ bɑ jɑ zɩɡɑ ʋ nə. Kʋ mʋ̀ nə pɩn, Polə pìí ʋ kə ʋ pubʋŋɑ wɑ, sə ʋ pìí ʋ vɑ Mɑsedwɑnə nɑɡwɑnɑɑ tə wɑ.
44020004	Lɩ̀ɑ̀ tə, bɑ yɑ̀ nə kwé wɑ́, nə yɩ Sopɑtɛrə, ʋ nə yɩ Pirisə bìú, ʋ tɩʋ nə yɩ Bere. Bɑ duən də nə yɩ Arisətɑrəkə də Sekondisə, bɑ nə yɩ Tɛsɑlonikə tɩ̀ɑ́n, də Gɑyisə ʋ nə yɩ Dɛrəbe tíú, də Timote, kʋ súrí Tiswikə, də Tərofimə nə, bɑ nə yɩ Azi nɑɡwɑnɑɑ lɩ̀ɑ̀.
44020005	Bɑ mʋ̀ lɩ̀ɑ̀ təntə dí yɑ́ɑ́ bɑ vɑ, bɑ dɩ̀ɑ̀n nəbɑ Tərowɑsə nə.
44020006	Nə tətə zʋɑ nɩ́ɑ́ yuu bori Filipə nə, cɑ̀nɑ̀ tə, bɑ nə də́ də dipɛn tə, kʋ nə bɑ sɑbwɑrɩ kəni tə nə lɛ, kwɑ nə. Yɑ́ nə dɩɑn bonu nii nə, nə vəli nə yí bɑ Tərowɑsə nə. Nə fwɑ dɩɑn bɑrpɛ lɑ́ nə.
44020007	Dɑpɑnɩ tə təntən dɩɩn tə nə, nə kun duən nə, sə nə mumuni nimɑrʋ dipɛn tə, nə də́. Polə dɑ̀ń yɑ̀ mɛ, sə ʋ vìí kʋ tɩpʋrɩ nə. Kʋ mʋ̀ nə pɩn, ʋ dɑ̀ń yɑ̀ wulə, ʋ ve də lɩ̀ɑ̀ tə, bɑ nə wulə lɑ́. Ʋ ve ʋ viə tə kʋ dɑ́nɩ́ kʋ yí tɩtɩn luɡu fuɡə bələ.
44020008	Cɑ̀nɑ́n yɑ̀ yɩn dɑ́nɩ́ dəyuu dìə̀ tə wɑ, nə yɑ̀ nə wulə kʋ wɑ.
44020009	Yə̀ə́ bɑlɑndʋrʋ don, ʋ yɩrɩ nə yɩ Etikisə, yɑ̀ jə̀ə́ təkurə nəfɑrʋ nii nə. Dwɑn zɑ̀n tə tì wɑ́ lɩɡɩ, mɑ́ŋɑ́ tə wɑ, Polə nə tə wulə ʋ viə tə wɑ. Dwɑn tə lɩ wɑ́ dəyuu dii bɑtwɑ nii nə, ʋ bɑ̀ ʋ tʋ tɩɑ. Bɑ twi bɑ zɩ̀n wɑ́, də ʋ tɩɡɑ.
44020010	Polə dɑ̀ń cuə, ʋ kwɑ́ ʋ yuu con, ʋ tì wɑ́, ʋ kə ʋ vɑ̀nɑ̀ wɑ, ʋ ɡɑ swɩ̀n, ʋ wʋ́: "Á dɑ̀nɑ̀ kɑ́ pɑ ɑ́ pwìí cʋ̀ɡʋ̀, ʋ mɩɩ tə wulə, ʋ tə wɑ̀ tɩ".
44020011	Mɑ́ŋɑ́ tə wɑ, ʋ nə pìí ʋ dɩ̀ dəyuu dìə̀ tə wɑ, ʋ mumuni dipɛn tə, ʋ ɡɑ fʋ ʋ də́. Kʋ kwɑ nə, ʋ tə pìí ʋ swɩ̀n kʋ dɑ́nɩ́ wuuu, kʋ vɑ kʋ yí tɩbɩlɑkʋnʋ. Kʋ mɑ́ŋɑ́ təntə wɑ nə, ʋ vìí.
44020012	Bɑ jɑ bɑlɑndʋrʋ tə, bɑ pìí bɑ bɑ̀ də ʋ wulə mɩɩ wɑ, yɑ́ kʋ dɑ̀ń yɩn jɩdɑrɩ zənzən kʋ pɑ bɑ.
44020013	Nə mʋ̀ nə dí yɑ́ɑ́, nə zʋ nɩ́ɑ́ yuu bori tə wɑ. Yɑ́ kʋ dɑ̀ń tì nəbɑ, kʋ jɑ vɑ Asosə bwɑ́lɩ́ tə nə, nɩ́ɑ́ yuu bwərə tə nə zɩɡɑ lɑ́. Mə kʋ bwɑ́lɩ́ təntə wɑ nə, nə wɑ́ tì Polə nɩ́ɑ́ tə nii nə. Mə nətʋ nə ʋ yɑ̀ swɩ̀n, ʋ tún də ʋ pɩ̀ɑ̀, sə ʋ vɑ kʋ bwɑ́lɩ́ tə nə də nɛɛ.
44020014	Mɑ́ŋɑ́ tə, ʋ nə twi ʋ yí Asosə nə, nə tì wɑ́ nɩ́ɑ́ tə nii nə, yɑ́ nə ɡɑ lɛ nə vɑ Mitilɛnə.
44020015	Nə kʋ́ʋ̀ zɩɡɩ lɑ́ nə, nə vìí də nɩ́ɑ́ yuu bori tə mʋʋ tə yuu wɑ. Kʋ tɩpʋrɩ nə, nə yí Swio nɑɡwɑnɑɑ tə vɑ̀n nə. Dɩɩn tə, kʋ nə dɑɑ lɑ́, nə lɛ nə yí Sɑmosə nɑɡwɑnɑɑ tə. Nə nə yí Sɑmosə tɩpʋrɩ nə, nə lɛ nə yí Mile.
44020016	Polə yɑ̀ ken sírí, sə ʋ twɑ́ Efɛzə nii nə, ʋ lɛ, sə ʋ dɑ̀n kɑ́ cʋ̀ɡʋ̀ ʋ mɑ́ŋɑ́ Azi nɑɡwɑnɑɑ tə wɑ. Ʋ yɑ̀ yɩ ʋ bɩbɑrɩ də kʋ nə wɑ̀ɑ́, sə ʋ yɑ Zwerizɑlɛmə nə Zwifə-bɑ cɑ̀nɑ̀ tə, bɑ nə boŋə Pɑntəkɔtə tə dɩɩn nə.
44020017	Kʋ mɑ́ŋɑ́ təntə wɑ nə, Polə zɩɡɩ Mile nə, ʋ tʋn Efɛzə Kərisə lɩ̀ɑ̀ púlí nəkwɩnɑ tə nə, sə bɑ bɑ̀.
44020018	Mɑ́ŋɑ́ tə, bɑ nə twi bɑ yí ʋ nii, ʋ swɩ̀n bɑ con, ʋ wʋ́: "Á yə̀ə́ nətʋ, ɑ̀ nə yɩn ɑ́ tətəŋi wɑ, kʋ jɩjʋ dɩɩn tə nə, ɑ̀ nə dɩ̀ɡɑ̀ ɑ̀ nɑɑ Azi nɑɡwɑnɑɑ wɑ.
44020019	Aý cuə ɑ̀ tɩ̀ɑ̀n mɩ́ɑ́mɩ́ɑ́n, ɑ̀ mɑ tʋn ɑ̀ pɑ Yuu-Tiu nə də yinɩɑ Zwifə-bɑ cɑ̀n tə wɑ, bɑ nə yɑ̀ kəni ɑ̀ nə.
44020020	Á yə̀ə́ də, ɑ̀ wɑ̀ ɑbɑ won mɑmɑ sə̀ɡə̀. Aý yɑ̀ɑ́ swɩ̀n tə ɑ̀ bɩrɩ ɑbɑ də, ɑ̀ kɑ̀rɩ̀ ɑbɑ won tə mɑmɑ, kʋ nə jə funə kʋ pɑ ɑbɑ, kɑnporu tə wɑ, də dii tə wɑ.
44020021	Aý swɩ̀n Zwifə-bɑ con də Gərɛkə-bɑ con, sə bɑ vəvəri kwɑ, bɑ mɑ sɑ́ bɑ cʋnɑ, sə bɑ kə bɑ wɑɑ Yuu-Tiu Zwezi nə.
44020022	Yɑ́ sɩ́ʋ́n nə, Yɩɩ-Siŋu tə kɑ́lɩ́ nə kʋ pɑ, ɑ̀ vəli Zwerizɑlɛmə, ɑ̀ ɡɑ yə̀rì won tə, kʋ nə wɑ́ yí nə lɑ́.
44020023	Aý dɑ̀ń nə yə̀ə́ yoo nədʋ. Tɩfɑrʋ mɑmɑ wɑ nə, Yɩɩ-Siŋu tə yɑ̀ɑ́ swɩ̀n ɑ̀ con də, bɑ̀ń dìə̀ zʋrɩ, də cɑ̀n nə dɑ̀nɩ̀ nə.
44020024	Yɑ́ ɑ̀ mɩɩ tə yoo bɑ nə jə kʋ nədʋ mɑmɑ wɑ, sə kʋ dɑ̀n kɑ́ yɑ, ndə ɑ̀ mɩɩ tə jə funə kʋ pɑ nə. Aý mʋ̀ yoo nə yɩ, sə ɑ̀ wɑ̀nɩ́ ɑ̀ yí ɑ̀ vəli tə yíɡúrə́, sə ɑ̀ wɑ̀nɩ́ ɑ̀ tʋn Yuu-Tiu Zwezi tʋtʋŋɩ tə, ʋ nə pɩn nə, sə kʋ nii sú. Sə ɑ̀ swɩ̀n sʋywɑ́ŋʋ́ tə ɑ̀ bɩrɩ də, Yɩɩ jə pubwɑnʋ.
44020025	Yɑ́ sɩ́ʋ́n nə ɑ́ nəŋə, ɑ̀ yə̀ə́ də, ɑ́ kʋ́ʋ̀ bɑ pìí ɑ́ nɑ ɑ̀ yɑ́ɑ́. Á mʋ̀ lɩ̀ɑ̀ tə mɑmɑ, ɑ̀ nə twɑ́ ɑ́ tətəŋi wɑ, ɑ̀ ɡɑ swɩ̀n də, Yɩɩ wɑ́ də́ ʋ pɑ̀rɩ̀ tə.
44020026	Kʋ mʋ̀ nə pɩn, ɑ̀ swɩ̀n kʋ ɑ́ con zə̀n. Á lìù mɑmɑ tɑlɩ tə̀lə́ ɑ̀ yuu wɑ.
44020027	Aý wɑ̀ ɑbɑ sə̀ɡə̀ won mɑmɑ wɑ. Aý swɩ̀n kʋ tə mɑmɑ, kʋ nə yɩ Yɩɩ puswənə tə, ɑ̀ bɩrɩ ɑbɑ.
44020028	Á dɑ̀ń cɩɑ ɑ́ tətə nə də Kərisə lɩ̀ɑ̀ púlí tə mɑmɑ nə. Yɩɩ-Siŋu tə nə tún ɑbɑ púlí təntə yuu wɑ, sə ɑ́ yɑ kʋ cɩ̀rɑ́, ɑ́ cɩ̀ kʋ nə. Kʋ twɑ́ ʋ tətə bìú tə tɩɑn tə nə, Kərisə lɩ̀ɑ̀ púlí təntə mɑ yɩ ʋ mʋ̀ nyiən.
44020029	Aý yə̀ə́ də lɩ̀ɑ̀, bɑ nə yɩ ndə buyurən nyɑnkwɩn nə, wɑ́ zʋ ɑ́ tətəŋi wɑ, ɑ̀ kwɑ nə, bɑ nə bɑ́ yɑ́ Kərisə lɩ̀ɑ̀ púlí tə.
44020030	Yɑ́ ɑ́ tətə wɑ, bɑrɑ wɑ́ yɑ lɑ́ nə, bɑ nə wɑ́ zɑ̀n bɑ swɩ̀n kʋnkʋn sʋ̀rɑ̀n, sə bɑ mɑ vɑn Zwezi kɑrbɩɑ tə, bɑ kə bɑ con.
44020031	Kʋ mʋ̀ nə pɩn, ɑ́ mɛ, sə ɑ́ cɩ̀ kʋ nə, sə ɑ́ lìí ɑ́ tɩ̀ɑ̀n, də ɑ̀ fwɑ bɩnɑ bɑtwɑ tɩtɩn də yɩcɑʋ, ɑ̀ mɑ dí yɑ́ɑ́ ɑ̀ swɩ̀n ɑ́ lìù mɑmɑ con də yinɩɑ ɑ̀ tuŋə lɑ́.
44020032	Yɑ́ sɩ́ʋ́n nə, ɑ̀ pɩn ɑbɑ Yɩɩ nə, sə ʋ twɑ́ ʋ sʋɡʋ tə nə, kʋ nə jə dɩ̀ɑ̀n, kʋ ɡɑ bɩrɩ ʋ pubwɑnʋ tə, ʋ mɑ kwè ɑbɑ. Sʋɡʋ təntə nə wɑ́ pɑ tori lɩ̀ɑ̀ tə mɑmɑ nə, bɑ nə yɑ Yɩɩ cɩcɩ nə tɩ.
44020033	Aý wɑ̀ lɩ̀ɑ̀ səbiu nə ɑ̀ yə̀ə́ ɡɑnɑn pɩ̀ɑ̀.
44020034	Á yə̀ə́ də, kʋ wɑ̀ nətʋ yɩn. Á nɩ də, ɑ̀ tətə jɩ̀ɑ̀n nə tʋn tə pɑ nə, ɑ̀ mʋ̀ də ɑ̀ twɑduən tə won mɑmɑ wɑ.
44020035	Won mɑmɑ wɑ, ɑ̀ bɩrɩ ɑbɑ də, kʋ mɛ, sə ɑ́ tʋn, sə ɑ́ wɑ̀nɩ́ ɑ́ sɑn lɩ̀ɑ̀ tə, bɑ nə bɑ dɩ̀ɑ̀n jə nə. Á lie Yuu-Tiu Zwezi sʋ̀rɑ̀n tə, ʋ tətə nə swɩ̀n, ʋ wʋ́: 'N nə pɩn won lìù nə, kʋ jə pupwən kʋ doni, lìù nə pɩn mʋ́ won'."
44020036	Ʋ nə swɩ̀n nətʋ, ʋ tòlì ʋ nɑdwɑnɑ yuu, sə ʋ jʋn Yɩɩ də bɑ mɑmɑ.
44020037	Bɑ mɑmɑ tə dɑ̀ń kwi zənzən, bɑ ɡɑ vwɑ Polə bɩɑn nə, bɑ pùrí wɑ́ bɑ kə bɑ nyʋnɩ nə.
44020038	Pucʋnɩ yɑ̀ zʋɑ bɑ, ʋ nə swɩ̀n bɑ con də, bɑ kʋ́ʋ̀ bɑ pìí bɑ nɑ ʋ yɑ́ɑ́ tə yɩrɩ. Kʋ kwɑ nə, bɑ kwé wɑ́ bɑ jɑ vɑ, bɑ yí nɩ́ɑ́ yuu bori tə.
44021001	Nə mʋ̀ də bɑ dʋɡʋ duən. Kʋ kwɑ nə, nə zʋɑ nɩ́ɑ́ yuu bori nə vɑ mʋʋ tətəŋi Kosə nɑɡwɑnɑɑ mənə mənə. Kʋ tɩɑ nə pʋrɩ, nə vəli Rodə mʋʋ tətəŋi nɑɡwɑnɑɑ tə wɑ, nə zɩɡɩ lɑ́, nə vɑ Pɑtɑrɑ.
44021002	Nə dɑ̀ń nɩ nɩ́ɑ́ yuu bori, də kʋ pɩ̀ɑ̀ kʋ bɛn kʋ vɑ Fenisi nɑɡwɑnɑɑ con. Nə vəli nə zʋ kʋ wɑ, sə nə kwɛn nə vɑ yɩŋʋnɩ.
44021003	Mɑ́ŋɑ́ tə, nə yɩ́ɑ́ nə nɑ Swipərə mʋʋ tətəŋi nɑɡwɑnɑɑ, nə ken kʋ nə jɩɡwiə con. Nɩ́ɑ́ yuu bori tə ɡɑ jɑ nəbɑ, kʋ vəli Siri nɑɡwɑnɑɑ con, sə nə vɑ nə cú Tirə nə. Mə bwɑ́lɩ́ təntə wɑ nə, nɩ́ɑ́ yuu bori tə mɛ, sə kʋ cú kʋ zɩlɑ tə.
44021004	Nə vəli nə nɑ Zwezi kɑrbɩɑ tə, nə fwɑ dɩɑn bɑrpɛ lɑ́ nə. Yɩɩ-Siŋu tə yiɡu bɑ, bɑ ɡɑ swɩ̀n Polə con, ʋ dɑ̀n kɑ́ vɑ Zwerizɑlɛmə.
44021005	Dɩɑn təntə dɑ̀ń nə lɛ tə zwɛ̀, bɑ mɑmɑ də bɑ kɑnɑ, də bɑ bɩɑ kwé nəbɑ, nə vɑ wuuu, nə vɑ nə lɛ tɩfɑrʋ tə nii. Nə dɑ̀ń tòlì nə nɑdwɑnɑ yuu nə bəbəru tə nii nə, sə nə jʋn Yɩɩ.
44021006	Kʋ kwɑ nə, nə mʋ̀ də bɑ mʋ̀ dʋɡʋ duən, nə ɡɑ zʋ nɩ́ɑ́ yuu bori tə. Yɑ́ bɑ də ɡɑ pìí, bɑ vɑ bɑ bwɑ́lɩ́ nə.
44021007	Nɩ́ɑ́ yuu bori tə jɑ nəbɑ kʋ nɑn Tirə, kʋ vɑ Pətolemɑyisə. Nə jʋn lɩ̀ɑ̀ tə, bɑ nə yɩ nə nubɩɑ Kərisə yɩrɩ, bɑ nə wulə lɑ́ nə, nə ɡɑ fwɑ dɩɩn nədʋ bɑ con.
44021008	Kʋ tɩpʋrɩ nə, nə zɑ̀n nə vɑ nə yí Sezɑre nə. Nə vəli nə zʋ Filipə dìə̀ wɑ, nə yɑ lɑ́ nə. Ʋ də yɩ sʋywɑ́ŋʋ́ tə sʋ̀sʋ̀nʋ̀. Filipə təntə yɑ̀ yɩ lɩ̀ɑ̀ bɑrpɛ tə, bɑ nə sɑn tʋntʋnɑ tə nə, wɑ lìù don.
44021009	Ʋ yɑ̀ jə bwɩ̀ɩ́ bɑnɩɑ, bɑ tə nə yə̀rì bɛɛ. Ʋ bwɩ̀ɩ́ bɑnɩɑ təntə yɑ̀ joŋə Yɩɩ nii sʋ̀rɑ̀n, bɑ swɩ̀n.
44021010	Nə dɑ̀ń nə yɩn lɑ́ nə, dɩɑn tə pùlì, Yɩɩ nii sʋ̀sʋ̀nʋ̀ don, ʋ yɩrɩ nə yɩ Aɡɑbisə, nɑn Zwide nɑɡwɑnɑɑ tə wɑ, ʋ bɑ̀ nə con.
44021011	Ʋ tì Polə voru, ʋ mɑ vwə ʋ tətə nɛɛ də ʋ jɩ̀ɑ̀n, ʋ ɡɑ swɩ̀n, ʋ wʋ́: "Á nəŋə kʋ tə, Yɩɩ-Siŋu tə nə swɩ̀n: 'Bɛɛ tə, voru kʋ tə nə yɩ ʋ mʋ̀ nyiən, Zwifə-bɑ wɑ́ vwɑ wɑ́ nətʋ Zwerizɑlɛmə nə. Yɑ́ bɑ ɡɑ wɑ́ jɑ wɑ́, bɑ kə lɩ̀ɑ̀ tə, bɑ nə tɑ̀ Zwifə-bɑ tə jɩ̀ɑ̀n wɑ'."
44021012	Nə nə nì tə sʋ̀rɑ̀n tə kwɑ nə, nə mʋ̀ də bwɑ́lɩ́ tə tɩ̀ɑ́n mɛ sɑn duən nə, nə lòrì Polə, sə ʋ dɑ̀n kɑ́ vɑ Zwerizɑlɛmə.
44021013	Polə dɑ̀ń mɑ le, ʋ wʋ́: "Bɛ̀ɛ̀ nə pɩn, ɑ́ kwi ɑ́ mɑ cʋ̀ɡɑ̀ ɑ̀ pùə́ nə? Aý mʋ̀ ken ɑ̀ sírí də kʋ yoo təntə, sə bɑ vwɑ nə. Kʋ tɑ̀ kʋ cɩcɩ, sə ɑ̀ tɩ Zwerizɑlɛmə nə Yuu-Tiu Zwezi yɩrɩ".
44021014	Nə nɩ də, ʋ bɑ́ sɛ̀, ʋ pɑ nə swɩ̀n wɑ́ nə dɩ̀, nə kʋ́ʋ̀ wɑ̀ kʋ nə jɩn kɑn kɑn. Nə dɑ̀ń swɩ̀n, nə wʋ́: "Yuu-Tiu nə wɑ́ tʋn ʋ fɩrɑ".
44021015	Tə dɩɑn təntə kwɑ nə, nə ken nə zɩlɑ, nə ɡɑ vɑ Zwerizɑlɛmə.
44021016	Zwezi kɑrbɩɑ duən də twɑ́ nə nə, bɑ nɑn Sezɑre bɑ bɑ̀. Yɑ́ bɑ yɩn nə yɑ́ɑ́, bɑ jɑ vɑ bɛɛ don sɑ̀ń, ʋ yɩrɩ nə yɩ Mənɑson. Ʋ yɩ Zwezi kɑrbidwɑrʋ fuən fuən, ʋ ɡɑ yɩ Swipərə tíú. Ʋ mʋ̀ dìə̀ nə nə mɛ, sə nə zʋrɩ.
44021017	Nə nə vəli nə yí Zwerizɑlɛmə nə, lɩ̀ɑ̀ tə, bɑ nə yɩ nə nubɩɑ Kərisə yɩrɩ, sɛ̀ nəbɑ də pupwən.
44021018	Kʋ tɩpʋrɩ nə, nə mʋ̀ də Polə mɛ vəli Zwɑkə sɑ̀ń. Yɑ́ Kərisə lɩ̀ɑ̀ púlí tə nəkwɩnɑ tə, də mɑmɑ twi lɑ́ nə.
44021019	Polə nə jʋn bɑ ʋ zwɛ̀, ʋ dɑ̀ń wulə ʋ tori yìə̀n tə nədʋ nədʋ, Yɩɩ nə twɑ́ də ʋ tʋtʋŋɩ tə nə, ʋ fwɑ lɩ̀ɑ̀ tə, bɑ nə tɑ̀ Zwifə-bɑ tətəŋi wɑ.
44021020	Bɑ nə cʋɡʋ wɑ́ bɑ zwɛ̀, bɑ bʋ̀ɑ̀ Yɩɩ nə. Yɑ́ bɑ dɑ̀ń swɩ̀n ʋ con, bɑ wʋ́: "Aý nubiu, n nɑ Zwifə-bɑ mʋ̀rʋ̀ dəkurən fuɡə fuɡə nə ken bɑ wɑɑ Zwezi nə. Yɑ́ bɑ mɑmɑ ɡɑ jə yɑwɑlɑ Yɩɩ nii tə, ʋ nə pɩn Moyizə nə, yoo wɑ.
44021021	Sɩ́ʋ́n nə, bɑ swɩ̀n n yoo bɑ con, də n kɑ̀rɩ̀ Zwifə-bɑ mɑmɑ, bɑ nə wulə lɩ̀ɑ̀ tə, bɑ nə tɑ̀ Zwifə-bɑ tətəŋi wɑ, sə bɑ vəvəri, bɑ yɑ́ Yɩɩ nii tə, ʋ nə pɩn Moyizə nə. Kʋ mʋ̀ nə yɩ sʋɡʋ tə, n nə swɩ̀n bɑ con, n wʋ́, bɑ dɑ̀n kɑ́ ɡwəŋə bɑ bisɩmɑbɑrɩ, bɑ dɑ̀n kɑ́ twɑ́ Zwifə-bɑ yofwɑmɩnɑn tə nə.
44021022	Nə dɑ̀ń wɑ́ fwɑ bɛ̀ɛ̀? Nə zɑ́n nə yə̀ə́ də, kʋ bɑ tʋ́tʋ̀nɑ́ jə, lɑlʋʋ tə wɑ́ kun duən nə, bɑ wɑ́ lwɑrɩ də, n twi.
44021023	Kʋ mʋ̀ yɩrɩ nə, fwɑ kʋ tə, nə nə wɑ́ swɩ̀n n con. Bɑrɑ bɑnɩɑ wulə nə tətəŋi wɑ, bɑ nə fwɑ Yɩɩ lɛ̀ɛ̀ kənu yɩlori.
44021024	Jɑ bɑ n kə n con, sə n mʋ̀ də bɑ tɑnɩ ɑ́ tɩ̀ɑ̀n kʋ Yɩɩ lɛ̀ɛ̀ kənu yɩlorif1 tə wɑ. Yɑ́ n ɡɑ tì kʋ jɩŋɩ tə n zɩn, sə bɑ mɑ fɩnɑ bɑ yun tə. Lɩ̀ɑ̀ tə mɑmɑ dɑ̀ń wɑ́ lwɑrɩ də, cɩ́ɡɑ́ tə̀lə́ kʋ tə wɑ, bɑ nə swɩ̀n bɑ pɑ mʋ́. Yɑ́ bɑ wɑ́ lwɑrɩ də, n tətə yɩ n twɑ́ Yɩɩ nii tə, ʋ nə pɩn Moyizə nə, n mɑ vəli.
44021025	Kʋ nə yɩ lɩ̀ɑ̀ tə, bɑ nə tɑ̀ Zwifə-bɑ tə, bɑ nə ken bɑ wɑɑ Zwezi nə yoo, nə bʋ́n nə nɑ də kʋ mɛ, sə nə pʋ́pʋ́nɩ́ nə pɑ bɑ. Nə swɩ̀n bɑ con, sə bɑ cɩ̀ bɑ tɩ̀ɑ̀n nə də nɑ̀ŋʋ́, bɑ nə ɡʋɑ woŋwɑnɑn nə, bɑ dɑ̀n kɑ́ də́ jɑnɑ, bɑ dɑ̀n kɑ́ də́ wotɩɡʋ nɑ̀ŋʋ́, sə bɑ dɑ̀n kɑ́ cwɑ̀rɩ̀ də duən də".
44021026	Kʋ tɩpʋrɩ nə, Polə jɩn bɑrɑ təntə, ʋ kə ʋ con. Ʋ mʋ̀ də bɑ mɛ dɑ̀ń ɡɑ tɑnɩ bɑ tɩ̀ɑ̀n kʋ Yɩɩ lɛ̀ɛ̀ kənu yɩlori tə wɑ. Kʋ kwɑ nə, ʋ zʋɑ Zwifə-bɑ Yɩɩ dìə̀ tə wɑ, ʋ swɩ̀n ʋ bɩrɩ dɩɩn tə, bɑ yɩlori tə, bɑ nə tɑnɩ, tə nə wɑ́ zwɛ̀. Ʋ ɡɑ bɩrɩ dɩɩn tə, də joŋi won tə, bɑ nə wɑ́ pɑ Yɩɩ nə bɑ lìù mɑmɑ yɩrɩ.
44021027	Mɑ́ŋɑ́ tə nə, dɩɑn bɑrpɛ tə nə bwələ, sə tə zwɛ̀, Azi nɑɡwɑnɑɑ Zwifə-bɑ tə nɩ Polə Yɩɩ dìə̀ tə wɑ. Bɑ suɡu lɑlʋʋ tə bɑ kə ʋ nə, bɑ mɑ jɑ wɑ́.
44021028	Bɑ dɑ̀ń ɡɑ bubwi, bɑ wʋ́: "Yɩzərɑyɛlə bɑrɑ-bɑ, ɑ́ bɩ̀ɑ̀n ɑ́ sɑn nəbɑ. Á nəŋə bɛɛ tə, ʋ nə kɑ̀rɩ̀ bwɑ́lɑ́ tə mɑmɑ, lɩ̀ɑ̀ tə mɑmɑ con, ʋ mɑ zɩɡɑ nə lʋʋ lɩ̀ɑ̀ tə, də Yɩɩ nii tə, ʋ nə pɩn Moyizə nə, də Yɩɩ dìə̀ kʋ tə nə. Ʋ bɩlɩ ʋ jə Gərɛkə-bɑ lɩ̀ɑ̀ duən, ʋ zʋ Yɩɩ dìə̀ tə wɑ, ʋ mɑ cʋ̀ɡʋ̀ kʋ ʋ kə durən kʋ bwɑ́lɩ́ təntə wɑ, kʋ nə yɩ Yɩɩ cɩcɩ nə tɩ".
44021029	Mɑ́ŋɑ́ don wɑ, bɑ nɩ Polə də Efɛzə tɩ̀ɑ́n bɛɛ don, ʋ yɩrɩ nə yɩ Tərofimə tɩʋ tə wɑ. Yɑ́ bɑ dɑ̀ń yɑ̀ bʋŋɑ də, Polə pɩn ʋ zʋ Yɩɩ dìə̀ tə wɑ. Kʋ mʋ̀ nə pɩn, bɑ swɩ̀n nətʋ.
44021030	Tɩʋ tə mɑmɑ sʋsʋɡʋ, lɑlʋʋ ɡɑ dəri kʋ nɑŋɑ bwɑ́lɩ́ mɑmɑ kʋ twi. Bɑ jɩn Polə, bɑ tətəli wɑ́, bɑ jə nɑn Yɩɩ dìə̀ tə wɑ, bɑ ɡɑ pɩn kɑ mimiən lɑlɑ.
44021031	Polə dɑ̀ń yɑ̀ yɩ bɑ pɩ̀ɑ̀, sə bɑ ɡʋ. Pɑmɑnɑ yuu tíú don mɑ nì də ɡuɡurə zʋɑ Zwerizɑlɛmə mɑmɑ wɑ.
44021032	Kʋ mɑ́ŋɑ́ tə tətə wɑ, ʋ nə nì kʋ, ʋ zɑ̀n ʋ lɩ pɑmɑnɑ də lɩ̀ɑ̀, bɑ də nə cɩ̀ ʋ jɑ dəri, ʋ vɑ bɑ con. Mɑ́ŋɑ́ tə, bɑ nə nɩ pɑmɑnɑ yuu tíú tə də pɑmɑnɑ tə, bɑ yɑ́ Polə mɑrɑn tə nə.
44021033	Pɑmɑnɑ yuu tíú tə dɑ̀ń mɑ bɑ̀, ʋ yí lɑ́ nə ʋ pùrì Polə, ʋ ɡɑ pɑ nii, sə bɑ vwɑ wɑ́ də bɑnzɑlɑ bələ. Kʋ kwɑ nə, ʋ bwe Polə, sə ʋ nɑ lìù tə, ʋ nə yɩ, də won tə, ʋ nə fwɑ.
44021034	Lɑlʋʋ tə tətəŋi wɑ nə, lɩ̀ɑ̀ duən yɑ̀ bubwi yiri don, bɑ duən də bubwi yiri don. Zəzuɡu tə dɑ̀ń pɩn ʋ wɑ̀rɩ̀ cɩ́ɡɑ́ yoo mɑmɑ ʋ nì. Kʋ mʋ̀ yɩrɩ nə ʋ pɩn nii, sə bɑ jɑ Polə bɑ vɑ pɑmɑnɑ sɑ̀ń tə wɑ.
44021035	Mɑ́ŋɑ́ tə Polə nə dɩ̀ɡɑ̀ nətənə tə yuu, kʋ yɩ pɑmɑnɑ tə ɡɑ bɑ tì wɑ́, bɑ zɩn lɑlʋʋ tə tutuɡu tə yɩrɩ.
44021036	Yɑ́ tɩʋ tə ləzwənbɩɑ tə yɑ̀ tə púə́ ʋ kwɑ, bɑ bubwi, bɑ wʋ́: "Á ɡwɩɑ wɑ́!"
44021037	Mɑ́ŋɑ́ tə wɑ, bɑ nə pɩ̀ɑ̀, bɑ kə Polə pɑmɑnɑ sɑ̀ń tə wɑ, ʋ swɩ̀n pɑmɑnɑ yuu tíú tə con, ʋ wʋ́: "Aý jə cwəŋə, sə ɑ̀ swɩ̀n yoo n con, nɑɑɑ?" Pɑmɑnɑ yuu tíú tə mɑ le wɑ́, ʋ wʋ́: "N nə̀ń Gərɛkə-bɑ sʋɡʋ nɑɑɑ?
44021038	Kʋ nə yɩ nətʋ, sə mə kʋ tɑ̀ n mʋ̀ nə yɩ Ezwipətə tíú tə, ʋ kɑnyɑ nə suɡu lɩ̀ɑ̀ ʋ kə Romə-bɑ nə. Yɑ́ ʋ ɡɑ jə lɑɡʋrɑ mʋ̀rʋ̀ bɑnɩɑ (4,000), də bɑ cəcərə sɩ̀ɑ́n, ʋ jɑ vɑ kɑsɔɔ lɑnworu tə wɑ?"
44021039	Polə mɑ swɩ̀n, ʋ wʋ́: "Aý mʋ̀ yɩ Zwifə, Tɑrəsə tíú, Silisi lʋʋ nii tə wɑ, kʋ tɩʋ tə yɩrɩ nɑn. Aý lòrì mʋ́, sə n pɑ nə cwəŋə, sə ɑ̀ swɩ̀n lɑlʋʋ tə con".
44021040	Pɑmɑnɑ yuu tíú tə mɑ pɑ wɑ́ nii, sə ʋ swɩ̀n. Polə dɑ̀ń zɑ̀n ʋ zɩɡɑ nətənə tə yuu wɑ. Yɑ́ ʋ ɡɑ jə ʋ jɩɩn, ʋ mɑ fwɑ mɩmɩnʋ lɑlʋʋ tə yɑ́ɑ́ con. Zəzuɡu tə mɑmɑ zwɛ̀. Polə dɑ̀ń wulə ʋ swɩ̀n lɑlʋʋ tə con də Ebərə-bɑ sʋɡʋ.
44022001	Polə swɩ̀n, ʋ wʋ́: "Aý nubɩɑ-bɑ də ɑ̀ nyɩnɑ-bɑ! Á cʋɡɑ kʋ tə, ɑ̀ nə jə, sə ɑ̀ swɩ̀n, ɑ̀ mɑ jon ɑ̀ tɩ̀ɑ̀n!"
44022002	Mɑ́ŋɑ́ tə, bɑ nì də, Polə yɩ Ebərə-bɑ sʋɡʋ nə, ʋ mɑ swɩ̀n bɑ con, bɑ kʋ́ʋ̀ kwɛn bɑ kə sə̀ɡə̀ sə̀ɡə̀. Yɑ́ Polə dɑ̀ń swɩ̀n bɑ con, ʋ wʋ́:
44022003	"Aý mʋ̀ yɩ Zwifə, bɑ lʋrɩ nə Tɑrəsə nə, kʋ nə wulə Silisi lʋʋ nii tə wɑ. Mə tɩfɑrʋ kʋ tə, kʋ nə yɩ Zwerizɑlɛmə wɑ, nə bɑ kʋnɩ nə. Gɑmɑlɩɛlə yɑ̀ nə yɩ ɑ̀ kɑrnyɩnɑ, ʋ nə kɑ̀rɩ̀ nə, sə ɑ̀ twɑ́ Yɩɩ nii tə, ʋ nə pɩn nə nyɩnɑ-bɑ tə nə zəni zəni. Aý yɑ̀ jə yɑwɑlɑ zənzən də Yɩɩ nyiən tə, ndə ɑ́ də mɑmɑ nə yɩ nətʋ tə zə̀n kʋ tə.
44022004	Aý tətə fɩfɩn bɑ tə, bɑ nə wulə Yuu-Tiu cwəŋə kɑ tə wɑ, ɑ̀ ɡʋ. Aý vwə bɑrɑ də kɑnɑ ɑ̀ kə bɑ̀ń dìə̀.
44022005	Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ tə, də nəkwɩnɑ tə mɑmɑ yə̀ə́ kʋ tə, ɑ̀ nə fwɑ. Bɑ tətə pɩn nə sɑɡɑ, sə ɑ̀ bɩrɩ Zwifə-bɑ nubɩɑ tə nə, bɑ nə wulə Dɑmɑsə nə. Aý vəli kʋ tɩʋ təntə də sɑɡɑ təntə, tə nə pɩn nii nə, sə ɑ̀ vwɑ lɩ̀ɑ̀ tə, bɑ nə zʋɑ Zwezi cwəŋə tə wɑ, ɑ̀ jɑ bɑ̀ Zwerizɑlɛmə, sə ɑ̀ pɑ, bɑ kə bɑ cɑ̀n wɑ.
44022006	Aý vəli cwəŋə tə wɑ, kʋ bɑ̀ kʋ bwələ luɡu fuɡə bələ, də ɑ̀ dɑ̀ń yɑ̀ bwələ Dɑmɑsə. Kʋ mɑ́ŋɑ́ tə wɑ, nɑɑ nədʋ də poni nəfɑrʋ nɑn yɩɩ nə. Kʋ pɩpɩlɩ kʋ kɩkɑrɩ nə.
44022007	Aý tʋɑ tɩɑ, ɑ̀ ɡɑ nì kori, kʋ nə swɩ̀n ɑ̀ con, kʋ wʋ́: 'Solə, Solə, bɛ̀ɛ̀ nə pɩn, n mɑ fɩfɩn nə?'
44022008	Aý dɑ̀ń mɑ le, ɑ̀ wʋ́: 'N mʋ̀ nə yɩ wɑ̀ɑ̀, Yuu-Tiu?' Ʋ mɑ swɩ̀n ɑ̀ con, ʋ wʋ́: 'Aý mʋ̀ nə yɩ Nɑzɑrɛtə Zwezi, n nə fɩfɩn.'
44022009	Lɩ̀ɑ̀ tə, ɑ̀ mʋ̀ də bɑ nə twɑ́ duən tə, nɩ poni tə, yɑ́ bɑ nə wɑ̀ lìù tə, ʋ nə swɩ̀n ɑ̀ con tə, kori nì.
44022010	Aý dɑ̀ń mɑ swɩ̀n, ɑ̀ wʋ́: 'Bɛ̀ɛ̀ nə ɑ̀ dɑ̀ń mɛ̀, sə ɑ̀ fwɑ Yuu-Tiu?' Yuu-Tiu mɑ swɩ̀n ɑ̀ con, ʋ wʋ́: 'Zɑ̀n, n vɑ Dɑmɑsə, yɑ́ mə lɑ́ nə, bɑ wɑ́ swɩ̀n n con won tə mɑmɑ, ɑ̀ nə pɩn nii, sə n fwɑ'.
44022011	Aý yɩ́ɑ́ yɑ̀ kʋ́ʋ̀ bɑ won mɑmɑ nɑ, poni təntə nə pɩpɩlɩ tə yɩrɩ. Lɩ̀ɑ̀ tə, bɑ nə yɩn də nə tə nə jɩn ɑ̀ jɩɩn nə, bɑ vɑn nə, ɑ̀ mɑ vɑ ɑ̀ yí Dɑmɑsə.
44022012	Bɛɛ don yɩn lɑ́ nə, ʋ yɩrɩ nə yɩ Anɑnɩɑsə. Ʋ yɑ̀ zìlí Yɩɩ nii tə, ʋ nə pɩn Moyizə nə, zəni zəni. Dɑmɑsə Zwifə-bɑ mɑmɑ yɑ̀ swɩ̀n ʋ yozəŋə yoo.
44022013	Kʋ mʋ̀ bɛɛ təntə dɑ̀ń twi ʋ yí nə, ʋ swɩ̀n ɑ̀ con, ʋ wʋ́: 'Aý nubiu Solə, sə n yɩ́ɑ́ tə pìí, tə nɑ lɑ́!' Kʋ mɑ́ŋɑ́ tə tətə wɑ, ɑ̀ yɩ́ɑ́ tə pórí. Yɑ́ ɑ̀ ɡɑ nɑ wɑ́.
44022014	Ʋ dɑ̀ń mɑ swɩ̀n, ʋ wʋ́: 'Yɩɩ tə, ʋ nə yɩ nə Zwifə-bɑ nɩbɑrɑ-bɑ Yɩɩ nə tún mʋ́, sə n yəni ʋ fɩrɑ tə, sə n nɑ cɩ́ɡɑ́ tíú Zwezi, sə n nì sʋɡʋ tə, ʋ tətə nii wɑ.
44022015	Kʋ mʋ̀ nə pɩn, n wɑ́ swɩ̀n ʋ yoo lɩ̀ɑ̀ tə mɑmɑ yɑ́ɑ́ con. N wɑ́ bɩrɩ bɑ kʋ tə, n nə nɩ də kʋ tə, n nə nì tə.
44022016	Yɑ́ sɩ́ʋ́n nə, bɛ̀ɛ̀ nə n dɑ̀ń kʋ́ʋ̀ dɑ̀nɩ̀? Zɑ̀n yɩɩ nə, n bon Zwezi yɩrɩ tə, sə n pɑ bɑ lə mʋ́ nɩ́ɑ́ wɑ, sə n cʋnɑ tə durən tə mɑ sɩn tə nɑn'."
44022017	Polə kʋ́ʋ̀ swɩ̀n, ʋ wʋ́: "Aý pìí ɑ̀ bɑ̀ Zwerizɑlɛmə wɑ, yɑ́ ɑ̀ dɑ̀ń yɑ̀ wulə ɑ̀ jʋ̀nɩ̀ Yɩɩ Zwifə-bɑ Yɩɩ dìə̀ tə wɑ. Kʋ fwɑ ndə yiviru nə tì nə, Yɩɩ ɡɑ bɩrɩ nə won.
44022018	Aý nɩ Yuu-Tiu də ʋ swɩ̀n ɑ̀ con, ʋ wʋ́: 'Bɩbɑrɩ n bɑ̀, n lɛ n nɑn Zwerizɑlɛmə wɑ lɑlɑ, bɑ bɑ́ jon n sʋ̀rɑ̀n tə, n nə swɩ̀n n bɩrɩ ɑ̀ yuu wɑ'.
44022019	Yɑ́ ɑ̀ dɑ̀ń swɩ̀n, ɑ̀ wʋ́: 'Yuu-Tiu, bɑ tətə yə̀ə́ zəni də, ɑ̀ yɑ̀ twɑ́ Zwifə-bɑ jə́rə́ dii tə wɑ, ɑ̀ vəli, ɑ̀ mɑ pɩ̀ɑ̀ bɑ, sə ɑ̀ pɑ bɑ kə bɑ bɑ̀ń dìə̀, də ɑ̀ pɑ bɑ mɑ̀ lɩ̀ɑ̀ tə, bɑ nə keni bɑ wɑɑ n nə.
44022020	Mɑ́ŋɑ́ tə wɑ, bɑ nə ɡʋɑ n sʋ̀sʋ̀nʋ̀ Etɩyɛnə, ʋ nə swɩ̀n n sʋɡʋ tə, ɑ̀ tətə yɩn lɑ́ nə. Aý ken ɑ̀ nii bɑ kwɑ, ɑ̀ ɡɑ jon lɩ̀ɑ̀ tə, bɑ nə ɡʋɑ wɑ́ ɡɑnɑn, ɑ̀ jɑ tə nə'.
44022021	Ʋ dɑ̀ń mɑ swɩ̀n ɑ̀ con, ʋ wʋ́: 'Vəli, n yɩ ɑ̀ tʋŋɑ mʋ́ yɩŋʋnɩ dwíí tə, bɑ nə tɑ̀ Zwifə-bɑ tə, con'."
44022022	Lɩ̀ɑ̀ tə cʋɡʋ wɑ́, wuuu, kʋ vɑ kʋ yí Polə sʋɡʋ təntə yuu wɑ. Bɑ dɑ̀ń zɩ̀n bɑ kwərə yɩɩ nə, bɑ ɡɑ swɩ̀n, bɑ wʋ́: "Á ɡwɩɑ kʋ mʋ̀ bɛɛ wɑ̀ tə yiri tə! Kʋ wɑ̀ mɛ, sə ɑ́ yɑ́ wɑ́ ɑ́ pɑ ʋ mɩɩ sìí lʋʋ wɑ!"
44022023	Bɑ bubwi, bɑ lɩf1 bɑ ɡɑnɑn, bɑ dɩlɩ, bɑ dʋɡɑ, bɑ ɡɑ pɛ̀ purən, bɑ mɩ́ yɩɩ nə.
44022024	Pɑmɑnɑ yuu tíú tə pɩn nii, sə bɑ kə Polə pɑmɑnɑ sɑ̀ń tə wɑ, sə bɑ ɡɑ fɩrɩ wɑ́ də kɑfɩʋ, sə ʋ swɩ̀n won tə, kʋ nə pɩn, bɑ bubwi nətʋ ʋ yuu wɑ.
44022025	Yɑ́ mɑ́ŋɑ́ tə wɑ, bɑ nə vwə wɑ́, sə bɑ mɑ̀, Polə swɩ̀n pɑmɑnɑ bíí yuu tíú tə con, ʋ yɑ̀ nə wulə lɑ́, ʋ wʋ́: "N jə nii, sə n mɑ̀ Romə-bɑ bìú, bɑ nə tə wɑ̀ ʋ bʋ̀rɑ̀ bʋ̀rɩ̀, nɑɑɑ?"
44022026	Tə sʋ̀rɑ̀n təntə pɩn, pɑmɑnɑ bíí yuu tíú tə vɑ ʋ tún tə nii ʋ yuu tíú tə con, ʋ wʋ́: "Bɛɛ tə yɩ Romə-bɑ bìú, bɛ̀ɛ̀ nə n dɑ̀ń wɑ́ fwɑ?"
44022027	Pɑmɑnɑ yuu tíú tə dɑ̀ń mɑ bɑ̀, ʋ swɩ̀n Polə con, ʋ wʋ́: "Swɩ̀n ɑ̀ con də, n nə yɩ Romə-bɑ bìú". Polə mɑ le wɑ́, ʋ wʋ́: "Awo, ɑ̀ yɩ Romə-bɑ bìú".
44022028	Pɑmɑnɑ yuu tíú tə mɑ súrí lɑ́ nə, ʋ wʋ́: "Aý mʋ̀ yɩ səbifɑrʋ nə ɑ̀ ŋwɩ́n, sə ɑ̀ mɑ jì Romə-bɑ bìú". Polə də mɑ kʋ́ʋ̀ swɩ̀n, ʋ wʋ́: "Aý mʋ̀ yɩ Romə-bɑ nə lʋrɩ nə".
44022029	Lɑlɑ də lɩ̀ɑ̀ tə, bɑ yɑ̀ nə mɛ, sə bɑ mɑ̀ Polə bɑ pɑ, ʋ swɩ̀n tə pìí, bɑ kə bɑ kwɑ. Fən dɑ̀ń yɑ̀ zʋɑ pɑmɑnɑ yuu tíú tə, də ʋ nə lwɑrɩ də, Polə yɩ Romə-bɑ bìú, ʋ nə pɩn bɑ vwɑ wɑ́ tə yɩrɩ.
44022030	Kʋ tɩpʋrɩ nə, ʋ nə pɩ̀ɑ̀, sə ʋ lwɑrɩ cɩ́ɡɑ́ mɑmɑ won tə, kʋ nə pɩn Zwifə-bɑ bubwi ʋ yuu wɑ, ʋ pɩn bɑ kʋ̀rɩ̀ Polə. Ʋ dɑ̀ń ɡɑ pɑ nii, sə Yɩɩ joŋwɑnɑ yun tɩ̀ɑ́n tə də Zwifə-bɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, bɑ̀ duən yɑ́ɑ́ nə. Kʋ kwɑ nə, ʋ pɩn Polə cú, ʋ ɡɑ zɩɡɩ wɑ́ bɑ tətəŋi wɑ.
44023001	Polə ywɑ̀ń Zwifə-bɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, ʋ ɡɑ swɩ̀n, ʋ wʋ́: "Aý nubɩɑ-bɑ, ɑ̀ mʋ̀ wɑɑ con, ɑ̀ wɑ̀ yoo nɩ, ɑ̀ nə dwɑ́ kʋ wɑ, Yɩɩ yɑ́ɑ́ con, kʋ jɑ bɑ̀ kʋ yí zə̀n".
44023002	Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ Anɑnɩɑsə pɩn nii lɩ̀ɑ̀ tə, bɑ nə bwələ Polə yɩrɑ, sə bɑ mɑ̀ ʋ nii tə nə.
44023003	Polə dɑ̀ń mɑ swɩ̀n ʋ con, ʋ wʋ́: "Yɩɩ wɑ́ mɑ̀ mʋ́, bə́rə́ pwə! N yɩ n jə̀ń, sə n twɑ́ də Yɩɩ nii tə, ʋ nə pɩn Moyizə nə, n mɑ bʋ̀rɩ̀ ɑ̀ bʋ̀rɑ̀, yɑ́ n yɩ n zɩɡɑ Yɩɩ nii təntə nə, də n nə pɩn nii, sə bɑ mɑ̀ nə".
44023004	Lɩ̀ɑ̀ tə, bɑ nə wulə lɑ́ nə, swɩ̀n bɑ wʋ́: "Kʋ yɩ n twɩn Yɩɩ joŋwɑnɑ yun tɩ̀ɑ́n nəkwɩɑ tə".
44023005	Polə mɑ le, ʋ wʋ́: "Aý nubɩɑ-bɑ, ɑ̀ yɑ̀ yə̀rì də, kʋ yɩ Yɩɩ joŋwɑnɑ yun tɩ̀ɑ́n nəkwɩɑ. Kʋ dí yɑ́ɑ́, kʋ swɩ̀n Yɩɩ sʋ̀rɑ̀n sɑɡɑ tə wɑ, kʋ wʋ́: 'N wɑ̀ mɛ, sə n swɩ̀n n lʋʋ nii lɩ̀ɑ̀ tə yɑ́ɑ́ tíú tə yolwɑn'."
44023006	Polə yɑ̀ yə̀ə́ də, bɑ púlí tə vɑ̀n don yɑ̀ yɩ Sɑdɩsɩɑn-bɑ, kʋ vɑ̀n don də ɡɑ yɩ Fɑrɩzɩɑn-bɑ. Kʋ mʋ̀ nə pɩn, ʋ bubwi Zwifə-bɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, yɑ́ɑ́ con, ʋ wʋ́: "Aý nubɩɑ-bɑ, ɑ̀ mʋ̀ yɩ Fɑrɩzɩɑn. Fɑrɩzɩɑn-bɑ nə lʋrɩ nə. Kʋ yɩ ɑ̀ nə pɩn cɩ́ɡɑ́ də, tɩɡɑ wɑ̀ɑ́ bɑ bwin bɑ nɑŋɑ tə, nə pɩn, bɑ wulə bɑ bʋ̀rɩ̀ ɑ̀ bʋ̀rɑ̀".
44023007	Polə nə swɩ̀n kʋ nətʋ tə, ʋ zwɛ̀, tʋ́tʋ̀nɑ́ nyɩ́ tə zɑ̀n Fɑrɩzɩɑn-bɑ də Sɑdɩsɩɑn-bɑ pwərə wɑ. Púlí tə dɑ̀ń pwɛ̀ púlə́ bələ.
44023008	Sɑdɩsɩɑn-bɑ mʋ̀ yɑ̀ swɩ̀n də, tɩɡɑ kɑ bwin kɑ nɑn, də mɑlɩkɑ, də siŋu tə̀lə́. Yɑ́ Fɑrɩzɩɑn-bɑ də con nə, bɑ də wʋ́, tə wulə.
44023009	Kʋ zɩ̀n tʋ́tʋ̀nɑ́ nəfɑrʋ. Fɑrɩzɩɑn-bɑ wɑ Yɩɩ nii yənu tɩ̀ɑ́n dɑ̀ń mɑ zɑ̀n bɑ cɑɡɑ kʋ zənzən, bɑ ɡɑ swɩ̀n, bɑ wʋ́: "Nə bɑ lwɑnɩ yiri mɑmɑ nɑ, kʋ bɛɛ wɑ̀ tə yuu wɑ. Kʋ wɑ̀ɑ́ kʋ yɑnɩ siŋu, nə ɑ̀ yə̀ə́ mɑlɩkɑ nə, swɩ̀n ʋ con".
44023010	Tʋ́tʋ̀nɑ́ tə dɑ̀ń nə súrí zənzən tə, kʋ pɩn fən zʋ pɑmɑnɑ yuu tíú tə. Ʋ yɑ̀ bʋŋɑ də, bɑ wɑ́ zɑ Polə, bɑ pwɛ̀ kɩkɑrɑn bɑ tətəŋi wɑ. Kʋ mʋ̀ nə pɩn, ʋ mɑ pɑ nii ʋ pɑmɑnɑ púlí nə, sə bɑ lɩ Polə bɑ tətəŋi wɑ, bɑ jɑ vɑ pɑmɑnɑ sɑ̀ń tə wɑ.
44023011	Kʋ tɩɑ tə nə yì, Yuu-Tiu twi Polə con, ʋ ɡɑ swɩ̀n, ʋ wʋ́: "Pɑ n jɩɩn dɑ̀n! Nətʋ tə, n nə swɩ̀n ɑ̀ yoo n bɩrɩ Zwerizɑlɛmə nə, kʋ mɛ, sə n tə swɩ̀n ɑ̀ yoo Romə də wɑ".
44023012	Kʋ tɩɑ tə nə pʋrɩ, Zwifə-bɑ duən ken tɩjɑŋɑ. Bɑ dùə̀ bɑ kə bɑ tɩ̀ɑ̀n nə, bɑ ɡɑ kə bɑ sírí, də bɑ bɑ́ də́ wodiu, bɑ bɑ́ nyʋ mɑmɑ, kʋ jɑ vəli mɑ́ŋɑ́ tə, bɑ nə wɑ́ ɡʋ Polə.
44023013	Lɩ̀ɑ̀ tə, bɑ yɑ̀ nə fwɑ kʋ tɩjɑŋɑ təntə yɑ̀ dwə lɩ̀ɑ̀ sɑpwilə.
44023014	Bɑ vəli bɑ yí Zwifə-bɑ Yɩɩ joŋwɑnɑ yun tɩ̀ɑ́n tə, də Zwifə-bɑ nəkwɩnɑ tə, bɑ swɩ̀n bɑ con, bɑ wʋ́: "Nə mʋ̀ dùə̀ nə kə nə tɩ̀ɑ̀n nə, nə ken nə sírí, sə nə dɑ̀n kɑ́ də́ wodiu, də nə nə wɑ̀ Polə ɡwɩ.
44023015	Á mʋ̀ də nə yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, dɑ̀ń kəni nimɑrʋ, sə ɑ́ vɑ ɑ́ yí pɑmɑnɑ yuu tíú tə. Á dɑ̀ń wɑ́ swɩ̀n ʋ con, sə ʋ jɑ Polə, ʋ bɑ̀ ɑ́ yɑ́ɑ́ con, sə kʋ yɑ ndə ɑ́ pɩ̀ɑ̀, sə ɑ́ kwɛn ɑ́ bɑlɩ ʋ yoo tə cɩ́ɡɑ́ cɩ́ɡɑ́. Nə mʋ̀ ken nə sírí, sə nə ɡʋ Polə, də ʋ tə wɑ̀ ɑbɑ yí".
44023016	Polə nɑkwɑbiu nì kʋ tɩjɑŋɑ sʋ̀rɑ̀n təntə. Yɑ́ ʋ zɑ̀n, ʋ vɑ ʋ zʋ pɑmɑnɑ sɑ̀ń tə wɑ, sə ʋ swɩ̀n Polə con.
44023017	Polə mɑ bon pɑmɑnɑ bíí yuu tíú tə don, ʋ swɩ̀n ʋ con, ʋ wʋ́: "Jɑ bɑlɑndʋrʋ wɑ̀ tə, n vɑ pɑmɑnɑ yuu tíú tə con, ʋ jə yoo ʋ pɩ̀ɑ̀, sə ʋ swɩ̀n ʋ bɩrɩ wɑ́".
44023018	Pɑmɑnɑ bíí yuu tíú tə jɩn wɑ́, ʋ jɑ vɑ ʋ yuu tíú tə con, ʋ ɡɑ swɩ̀n, ʋ wʋ́: "Polə, ʋ nə wulə bɑ̀ń dìə̀ tə wɑ, nə bon nə, ʋ ɡɑ lòrì nə, sə ɑ̀ jɑ bɑlɑndʋrʋ wɑ̀ tə, ɑ̀ bɑ̀ n con. Ʋ wʋ́ ʋ jə yoo, ʋ pɩ̀ɑ̀, sə ʋ swɩ̀n ʋ bɩrɩ mʋ́".
44023019	Pɑmɑnɑ yuu tíú tə mɑ jɑ ʋ jɩɩn nə, ʋ ɡɑ jɑ wɑ́, ʋ nɑn kwɑ. Ʋ dɑ̀ń mɑ bwe wɑ́, ʋ wʋ́: "Bɛ̀ɛ̀ yoo nə, n jə n pɩ̀ɑ̀, sə n swɩ̀n n bɩrɩ nə?"
44023020	Ʋ mɑ le wɑ́, ʋ wʋ́: "Zwifə-bɑ ken nimɑrʋ, sə bɑ lòrì mʋ́, sə n jwɩɑn jɑ Polə, n jɑ bɑ̀ bɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə yɑ́ɑ́ con, sə kʋ yɑ, ndə bɑ pɩ̀ɑ̀ bɑ kwɛn bɑ bɑlɩ ʋ yoo tə zəni.
44023021	Dɑ̀n kɑ́ cʋɡʋ bɑ lòrì tə. Bɑ wɑ lɩ̀ɑ̀ dwə sɑpwilə bɑ nə tɑnɩ, sə bɑ sə̀ɡə̀ bɑ ɡʋ Polə. Kʋ tɩ̀ɑ́n tə dùə̀ bɑ kə bɑ tɩ̀ɑ̀n nə, bɑ dɑ̀n kɑ́ də́ wodiu mɑmɑ, bɑ dɑ̀n kɑ́ nyʋ nɩ́ɑ́, də bɑ nə wɑ̀ Polə ɡwɩ. Bɑ ken bɑ sírí bɑ zwɛ̀, sɩ́ʋ́n nə, kʋ dɑ̀ń yɩ bɑ dɑ̀nɩ̀, sə n sɛ̀ kʋ yoo təntə".
44023022	Pɑmɑnɑ yuu tíú tə mɑ swɩ̀n ʋ con, sə ʋ dɑ̀n kɑ́ swɩ̀n kʋ yoo təntə, ʋ bɩrɩ lìù don. Kʋ kwɑ nə, ʋ pɩn wɑ́ cwəŋə, sə ʋ vìí.
44023023	Kʋ kwɑ nə, pɑmɑnɑ yuu tíú tə bon pɑmɑnɑ bíí yun tɩ̀ɑ́n bələ, ʋ swɩ̀n bɑ con, ʋ wʋ́: "Á tɑnɑ pɑmɑnɑ biələ (200), də sɩsɑdɩrɑ sɑpwɩtwɑ də fuɡə, də pɑmɑnɑ biələ (200), bɑ nə wɑ́ tì cwiən, sə tɩtɩn luɡu nʋɡʋ mɑ́ŋɑ́ wɑ, sə bɑ vɑ Sezɑre.
44023024	Á tɑnɑ vɑ̀nɑ́ tə, ɑ́ nə wɑ́ dɩ̀ tə yuu, sə kʋ pɑ ɑ́ wɑ̀nɩ́ Polə ɑ́ jɑ vɑ ɑ́ pɑ yɑ́ɑ́ tíú Felikəsə nə, pɩ̀ʋ́ nəfɑrʋ tə nə lɩ ʋ tún, də yɑzurə".
44023025	Pɑmɑnɑ yuu tíú tə pʋ́pʋ́nɩ́ sɑɡɩ kʋ tə, ʋ pɑ bɑ:
44023026	"Aý mʋ̀ Kəlodə Lɩsɩɑsə nə pʋ́pʋ́nɩ́ ɑ̀ yɑ́ɑ́ tíú nəzəŋu Felikəsə nə. Aý jʋ̀nɩ̀ mʋ́.
44023027	Bɛɛ wɑ̀ tə yɩ Zwifə-bɑ yɑ̀ nə jɩn wɑ́, sə bɑ ɡʋ. Kʋ mɑ́ŋɑ́ tə wɑ, ɑ̀ nì də, ʋ yɩ Romə-bɑ bìú, ɑ̀ dɑ̀ń mɑ jɑ pɑmɑnɑ púlí ɑ̀ jɑ vɑ ɑ̀ mɑ jon wɑ́ bɑ tətəŋi wɑ.
44023028	Aý yɑ̀ pɩ̀ɑ̀, sə ɑ̀ lwɑrɩ won tə yɩrɩ, bɑ nə zɩɡɑ ʋ nə. Aý jɑ wɑ́ ɑ̀ vɑ bɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə yɑ́ɑ́ con.
44023029	Aý nɩ də, bɑ nə zɩɡɑ ʋ nə, kʋ yɑ yìə̀n tʋ́tʋ̀nɑ́ yuu wɑ, tə nə wulə bɑ tətə Yɩɩ nii tə wɑ, ʋ nə pɩn Moyizə nə. Yɑ́ kʋ mʋ̀ təntə kwɑ nə, won don mɑmɑ tə̀lə́, kʋ nə bɩrɩ də, ʋ mɛ ɡʋrɩ, kʋ nə bɩrɩ də, ʋ mɛ, sə bɑ vwɑ wɑ́ də bɑnzɑlɑ.
44023030	Aý nì də, bɑ ken nii nədʋ, sə bɑ mɑ ɡʋ kʋ bɛɛ wɑ̀ tə. Kʋ mʋ̀ nə pɩn, ɑ̀ də kʋ́ʋ̀ pɩn wɑ́ mʋ́ lɑlɑ. Aý pɩn nii ʋ jɑrɑ duən tə nə, sə bɑ bɑ̀ bɑ bon wɑ́ n yɑ́ɑ́ con kʋ yoo tə yɩrɩ".
44023031	Pɑmɑnɑ tə jon bɑ yuu tíú tə nii, bɑ ɡɑ tì Polə tɩtɩn nə, bɑ jɑ vɑ bɑ yí Antipɑtərisə.
44023032	Kʋ tɩɑ tə nə pʋrɩ, bɑ tə, bɑ nə vəli də nɛɛ tə pìí bɑ bɑ̀ pɑmɑnɑ sɑ̀ń tə wɑ, bɑ ɡɑ yɑ́ sɩsɑdɩrɑ tə, sə bɑ jɑ Polə bɑ yí Sezɑre.
44023033	Bɑ nə vəli bɑ yí lɑ́, sɩsɑdɩrɑ tə pɩn sɑɡɩ tə yɑ́ɑ́ tíú, pɩ̀ʋ́ nəfɑrʋ tə nə lɩ ʋ tún tə nə, bɑ ɡɑ tì Polə, bɑ pɑ wɑ́.
44023034	Yɑ́ɑ́ tíú tə nə kɑ̀rɩ̀ sɑɡɩ tə ʋ zwɛ̀, ʋ bwe, sə ʋ jə́n Polə yɩ lʋʋ nii kʋ kwɑ lìù. Ʋ nə nì də, ʋ yɩ Silisi lʋʋ nii tə wɑ lìù,
44023035	ʋ dɑ̀ń mɑ swɩ̀n, ʋ wʋ́: "Aý wɑ́ dɩ̀ɑ̀n mʋ́, də n jɑrɩ duən tə nə twi, bɑ yí mɑ́ŋɑ́ tə wɑ". Ʋ ɡɑ pɑ nii, sə bɑ kə wɑ́ pɩ̀ʋ́ Erodə sɑ̀ń tə wɑ.
44024001	Dɩɑn bonu kwɑ nə, Zwifə-bɑ Yɩɩ joŋwɑnɑ yun tɩ̀ɑ́n nəkwɩɑ Anɑnɩɑsə də bɑ nəkwɩnɑ tə duən, də bɛɛ don, ʋ yɩrɩ nə yɩ Tɛrətilə, vəli Sezɑre. Tɛrətilə nə yɩ bɑ jɩrɩmʋ lìù, ʋ nə pɩ̀ɑ̀, sə ʋ tún bɑ nii, sə bɑ nɑ cɩ́ɡɑ́. Bɑ vəli bɑ bon Polə yɑ́ɑ́ tíú Felikəsə con, pɩ̀ʋ́ nəfɑrʋ tə nə lɩ ʋ tún, sə bɑ bɩrɩ won tə, ʋ nə cʋ̀ɡʋ̀.
44024002	-
44024003	Yɑ́ɑ́ tíú Felikəsə pɩn, bɑ bon Polə. Yɑ́ Tɛrətilə dɑ̀ń wulə ʋ bɩrɩ wiən tə mɑmɑ, Polə nə cʋ̀ɡʋ̀. Ʋ swɩ̀n, ʋ wʋ́: "Aý nyɩnɑ yɑ́ɑ́ tíú nəzəŋu Felikəsə, n mʋ̀ nə pɩn, nə jə sìə́ zənzən, kʋ twɑ́ də lwɑnʋ tə, n nə lwɑ̀ń nə lʋʋ tə wɑ. Kʋ tə mɑmɑ, n nə fwɑ dɩɩn mɑmɑ, bwɑ́lɩ́ mɑmɑ wɑ, nə mʋ̀ sɛ̀ kʋ də zìlə́ zənzən.
44024004	Aý bɑ pɩ̀ɑ̀, sə nə jɑ n bɩɑn nə, nə doni nətʋ. Aý lòrì mʋ́, sə n cʋɡʋ nəbɑ, mɑ́ŋɑ́ mɑncɩn wɑ də n wʋywɑŋʋ tə.
44024005	Nə nɩ də, bɛɛ wɑ̀ tə yɩ tɩcʋnʋ, ʋ kəni tʋ́tʋ̀nɑ́ Zwifə-bɑ mɑmɑ pwərə wɑ, lʋʋ tə mɑmɑ wɑ. Ʋ yɩ Nɑzɑrɛtə Zwezi kʋnkʋn yɩjʋncwəŋə tə yɑ́ɑ́ tíú.
44024006	Ʋ də́də́n, sə ʋ cʋ̀ɡʋ̀ nə mʋ̀ Zwifə-bɑ Yɩɩ dìə̀ tə, ʋ kə durən kɑ nə. Nə mɑ jɑ wɑ́, [nə yɑ̀ pɩ̀ɑ̀, sə nə twɑ́ də nə Yɩɩ nii tə, ʋ nə pɩn Moyizə nə, nə mɑ bʋ̀rɩ̀ ʋ bʋ̀rɑ̀.
44024007	Yɑ́ pɑmɑnɑ yuu tíú Lɩsɩɑsə dɑ̀ń twi də dɩ̀ɑ̀n tə nə dɑ́ɑ́, ʋ mɑ jon wɑ́ nə jɩ̀ɑ̀n wɑ.
44024008	Ʋ mʋ̀ pɑmɑnɑ yuu tíú tə dɑ̀ń nə pɩn nii ʋ jɑrɩ duən tə nə, sə bɑ bɑ̀ n mʋ̀ yɑ́ɑ́ tíú Felikəsə con.] N də kʋ́ʋ̀ wɑ́ bwe wɑ́, sə n lwɑrɩ won tə mɑmɑ, kʋ nə pɩn nə zɩɡɑ ʋ nə".
44024009	Zwifə-bɑ ken bɑ nii tə sʋ̀rɑ̀n təntə kwɑ, bɑ ɡɑ swɩ̀n də, kʋ yɩ nətʋ nə.
44024010	Yɑ́ɑ́ tíú Felikəsə dɑ̀ń mɑ fwɑ mɩmɩnʋ də Polə, sə ʋ də tún ʋ nii. Polə də kʋ́ʋ̀ wulə ʋ tuŋə ʋ nii, ʋ wʋ́: "Aý yə̀ə́ də, bɩnɑ pùlì, n nə yɩ nə lʋʋ lɩ̀ɑ̀ tə lìù, n nə bʋ̀rɩ̀ nə bʋ̀rɑ̀. Kʋ mʋ̀ nə pɩn, fən bɑ nə jə yoo kʋ tə wɑ, sə ɑ̀ bɩrɩ won tə, ɑ̀ nə wɑ́ mɑ jon ɑ̀ tɩ̀ɑ̀n.
44024011	Kʋ tə bɑ dɩɑn fuɡə bələ dwə ɑ̀ nə vəli Zwerizɑlɛmə, sə ɑ̀ bʋ Yɩɩ nə. N nə pɩ̀ɑ̀ kʋ nɛɛ, n wɑ́ lwɑrɩ kʋ.
44024012	Bɑ wɑ̀ ɑ̀ mʋ̀ də lìù nɩ Zwifə-bɑ Yɩɩ dìə̀ tə wɑ, nə ɑ̀ yə̀ə́ Zwifə-bɑ jə́rə́ dii tə wɑ, nə ɑ̀ yə̀ə́ tɩʋ tə wɑ, də ɑ̀ mʋ̀ də kʋ tíú wulə nə tʋ́tʋ̀nɩ́ duən. Bɑ wɑ̀ nə nɩ də, ɑ̀ wulə ɑ̀ ɡuɡurə lɑlʋʋ.
44024013	Yɑ́ cɩ́ɡɑ́ mɑmɑ, bɑ wɑ̀rɩ̀ won tə yɩrɩ, bɑ nə zɩɡɑ ɑ̀ nə, bɑ bɩrɩ sɩ́ʋ́n nətən.
44024014	Yoo tə, ɑ̀ nə yə̀ə́, sə ɑ̀ swɩ̀n n yɑ́ɑ́ con, nə yɩ kʋ tə nətən: Aý yɩ ɑ̀ tʋŋɑ ɑ̀ pɩn nə nɩbɑrɑ Zwifə-bɑ Yɩɩ tə nə, yɩjʋncwəŋə nədʋn tə wɑ, bɑ mʋ̀ nə mɑ boŋə kʋnkʋn yɩjʋncwəŋə. Aý pɩn cɩ́ɡɑ́ won tə mɑmɑ nə, kʋ nə pʋ́pʋ́nɩ́ Yɩɩ nii tə, ʋ nə pɩn Moyizə nə, sɑɡɑ tə wɑ, də Yɩɩ nii sʋ̀sʋ̀nɑ̀ sɑɡɑ tə wɑ.
44024015	Aý jə yɑlɑ də Yɩɩ, bɑ də tətə ɡɑ jə tə yɑlɑ təntə. Kʋ mʋ̀ nə yɩ cɩ́ɡɑ́ tɩ̀ɑ́n də lɩ̀ɑ̀, bɑ nə tʋŋɑ kʋnkʋn, mɛ wɑ́ bwin bɑ nɑn tɩɑn wɑ.
44024016	Kʋ mʋ̀ nə pɩn, ɑ̀ də mɑ kəni ɑ̀ kɑjɑŋɑ mɑ́ŋɑ́ mɑmɑ, sə ɑ̀ bɩcɑn wɑ̀nɩ́ kʋ yɑ nəpon Yɩɩ yɑ́ɑ́ con, də ləzoni yɑ́ɑ́ con.
44024017	Aý nə nɑn Zwerizɑlɛmə wɑ, kʋ yí bɩnɑ də bɩnɑ. Yɑ́ ɑ̀ dɑ̀ń yɑ̀ pìí ɑ̀ jə səbiu ɑ̀ bɑ̀, sə ɑ̀ mɑ fwɑ yɩlori ɑ̀ lʋʋ zʋrɑ tə nə, sə ɑ̀ kə lɑ́, ɑ̀ fwɑ joŋi ɑ̀ pɑ Yɩɩ nə.
44024018	Kʋ mʋ̀ yɑ̀ nə yɩ ɑ̀ tʋtʋŋɩ, mɑ́ŋɑ́ tə wɑ, bɑ nə nɩ nə Yɩɩ dìə̀ tə wɑ. Kʋ mɑ́ŋɑ́ tə wɑ, ɑ̀ də tɑnɩ ɑ̀ tɩ̀ɑ̀n, sə ɑ̀ yoo kwɛn Yɩɩ yɑ́ɑ́ con. Aý mʋ̀ də lɑlʋʋ yɑ̀ nə wɑ̀ lɑ́ yɩn, ɡurə ɡurə də ɡɑ wɑ̀ lɑ́ yɩn.
44024019	Yɑ́ Azi nɑɡwɑnɑɑ Zwifə-bɑ duən yɑ̀ nə mɛ, sə bɑ bɑ̀ n yɑ́ɑ́ con, bɑ bon nə lɑ́, də yoo nə wulə ɑ̀ mʋ̀ də bɑ pwərə wɑ.
44024020	Nə ɑ̀ yə̀ə́, sə bɑ tə nətən bɩrɩ won tə, kʋ nə yɑ ɑ̀ mʋ̀ nə cʋ̀ɡʋ̀, mɑ́ŋɑ́ tə wɑ, ɑ̀ nə tún ɑ̀ nii tə, bɑ yɑ́ɑ́ tɩ̀ɑ́n tə, bɑ nə bʋ̀rɩ̀ bʋ̀rɑ̀ tə, yɑ́ɑ́ con.
44024021	Də kʋ nə tɑ̀ sʋɡʋ nədʋ cɩcɩ, kʋ mʋ̀ nə yɩ ɑ̀ nə bubwi bɑ tətəŋi wɑ, ɑ̀ wʋ́: 'Kʋ yɩ ɑ̀ nə pɩn cɩ́ɡɑ́ də, tɩɡɑ wɑ́ bwin tə yɩrɩ nə pɩn bɑ bʋ̀rɩ̀ ɑ̀ bʋ̀rɑ̀ ɑ́ yɑ́ɑ́ con'."
44024022	Felikəsə də yɑ̀ yə̀ə́ kʋ cwəŋə təntə nə yɩ nətʋ mɑmɑ. Ʋ dɑ̀ń mɑ lwɑ̀ń bʋ̀rɑ̀ tə, ʋ kə dɩɩn don nə. Ʋ ɡɑ swɩ̀n, ʋ wʋ́: "Mɑ́ŋɑ́ tə, pɑmɑnɑ yuu tíú Lɩsɩɑsə nə twi, ɑ̀ wɑ́ kwɛn ɑ̀ ywɑ̀ń ɑ́ yoo tə wɑ".
44024023	Kʋ kwɑ nə, Felikəsə pɩn nii pɑmɑnɑ bíí yuu tíú tə nə, sə ʋ cɩ̀ Polə nə, sə ʋ pɑ ʋ tɩnɩ ʋ tɩ̀ɑ̀n. Ʋ dɑ̀n kɑ́ cɩ̀ ʋ nubɩɑ tə nə, də bɑ nə pɩ̀ɑ̀ bɑ fwɑ won bɑ pɑ wɑ́.
44024024	Kʋ dɩɑn bɑɡɑlɩ nii nə, Felikəsə də ʋ kɑn Dərisilə, ʋ nə yɩ Zwifə-bɑ bʋ̀ɑ́, twi. Yɑ́ ʋ dɑ̀ń pɩn bɑ bon Polə ʋ bɑ̀, ʋ ɡɑ cʋɡʋ wɑ́, kɑ kə wɑɑ Zwezi-Kərisə nə yoo yuu wɑ.
44024025	Polə dɑ̀ń swɩ̀n bʋ̀rɑ̀ bʋ̀rɩ̀ yoo wɑ cɩ́ɡɑ́ nə yɩ nətʋ, də n nə mɛ, sə n yəni n tɩ̀ɑ̀n jonu nətʋ, də bʋ̀rɑ̀ tə, kɑ nə bɩ̀ɑ̀n, yoo yuu wɑ. Kʋ nətʋ tə pɩn fən zʋ Felikəsə, ʋ ɡɑ swɩ̀n Polə con, ʋ wʋ́: "Nə wɑ́ yɑ́ nətən, sə n vìí, ɑ̀ nə kʋ́ʋ̀ nɩ mɑ́ŋɑ́, ɑ̀ wɑ́ pìí, ɑ̀ bon mʋ́".
44024026	Ʋ yɑ̀ jə yɑlɑ də, Polə wɑ́ pɑ wɑ́ səbiu. Kʋ mʋ̀ yɑ̀ nə pɩn, ʋ yɑ̀ɑ́ pɑ bɑ bon Polə lɑlɑ, sə ʋ mʋ̀ də wɑ́ ve də duən.
44024027	Kʋ fwɑ bɩnɑ bələ mɛ, kʋ kwɑ nə, Pɔrəkiyisə Fɛsətisə twi, ʋ jon Felikəsə yuu nə. Felikəsə yɑ̀ pɩ̀ɑ̀, sə Zwifə-bɑ pwìí yɑ ywɑ́nɩ́ ʋ yuu wɑ. Kʋ mʋ̀ nə pɩn, ʋ yɑ́ Polə bɑ̀ń dìə̀ tə wɑ.
44025001	Fɛsətisə twi, ʋ jon Felikəsə yuu nə, kʋ lʋʋ nii təntə wɑ. Dɩɑn bɑtwɑ nii nə, ʋ nɑn Sezɑre, ʋ vɑ Zwerizɑlɛmə.
44025002	Zwifə-bɑ Yɩɩ joŋwɑnɑ yun tɩ̀ɑ́n tə, də Zwifə-bɑ yɑ́ɑ́ tɩ̀ɑ́n tə kʋ́ʋ̀ tún ʋ də con yìə̀n tə nə pɩn bɑ zɩɡɑ Polə nə.
44025003	Bɑ dɑ̀ń ɡɑ swɩ̀n də, tə mʋ̀ yɩrɩ bɑ lòrì yuywɑŋʋ Fɛsətisə con. Bɑ lòrì wɑ́, sə ʋ sɑn bɑ, sə ʋ pɑ Polə bɑ̀ Zwerizɑlɛmə, sə bɑ pwìí poli. Bɑ yɑ̀ ken nii nədʋ, sə bɑ jɑ Polə bɑ ɡʋ cwəŋə wɑ.
44025004	Fɛsətisə mɑ le bɑ də, Polə yɩ bɑ cɩ̀ɡɑ̀ ʋ nə Sezɑre nə, yɑ́ ʋ də tətə mɛ, sə ʋ pìí ʋ vìí, mɑ́ŋɑ́ mɑncɩn wɑ.
44025005	Ʋ swɩ̀n ʋ súrí lɑ́ nə, ʋ wʋ́: "Də ɑ́ nə swə, sə ɑ́ pɩ̀ɑ̀ lɩ̀ɑ̀, bɑ nə yɩ ɑ́ yɑ́ɑ́ tɩ̀ɑ́n, sə bɑ twɑ́ ɑ̀ nə, sə nə vɑ. Də kʋ bɛɛ təntə nə fwɑ yolwɑn, sə bɑ swɩ̀n ʋ yolwɑn tə".
44025006	Fɛsətisə fwɑ dɩɑn nɑnɑ, kʋ jɑ vɑ dɩɑn fuɡə, bɑ tətəŋi wɑ. Kʋ kwɑ nə, ʋ pìí ʋ vɑ Sezɑre. Kʋ tɩpʋrɩ nə, ʋ zʋɑ ʋ jə̀ə́ bwɑ́lɩ́ tə nə, bɑ nə bʋ̀rɩ̀ bʋ̀rɑ̀ tə, sə ʋ bʋ̀rɩ̀ yoo tə bʋ̀rɑ̀. Ʋ dɑ̀ń ɡɑ pɑ nii, sə bɑ jə Polə bɑ bɑ̀.
44025007	Mɑ́ŋɑ́ tə wɑ, bɑ nə jɑ Polə bɑ bɑ̀, Zwifə-bɑ tə də nɑn Zwerizɑlɛmə bɑ bɑ̀. Bɑ kɩkɑrɩ wɑ́, bɑ ɡɑ mɑn ʋ yuu yolwɑn tə nə dɑ́ɑ́, tə yoo ɡɑ cɑ̀ zənzən, bɑ tətə nə wɑ̀rɩ̀ tə nɛɛ bɑ bɩrɩ.
44025008	Kʋ tə Polə nə wɑ́ mɑ jon ʋ tɩ̀ɑ̀n, ʋ swɩ̀n, ʋ wʋ́: "Aý wɑ̀ lwɑnɩ fwɑ won mɑmɑ wɑ. Aý wɑ̀ Zwifə-bɑ Yɩɩ nii tə, ʋ nə pɩn Moyizə nə, cʋ̀ɡʋ̀, nə ɑ̀ yə̀ə́ Zwifə-bɑ Yɩɩ dìə̀ tə, nə ɑ̀ yə̀ə́ Romə-bɑ pɩ̀ʋ́ nəfɑrʋ tə".
44025009	Fɛsətisə də nə pɩ̀ɑ̀, sə Zwifə-bɑ pwìí yɑ ywɑ́nɩ́ ʋ yuu wɑ, ʋ bwe Polə, ʋ wʋ́: "N pɩ̀ɑ̀, sə n vɑ Zwerizɑlɛmə, sə bɑ bʋ̀rɩ̀ n bʋ̀rɑ̀ kʋ yɩrɩ, ɑ̀ yɑ́ɑ́ con, nɑɑɑ?"
44025010	Polə də mɑ le, ʋ wʋ́: "Aý yɩ ɑ̀ zɩɡɑ Romə-bɑ pɩ̀ʋ́ nəfɑrʋ tə lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə yɑ́ɑ́ con. Yɑ́ mə yəbə nə, bɑ mɛ, sə bɑ bʋ̀rɩ̀ ɑ̀ bʋ̀rɑ̀. Aý wɑ̀ Zwifə-bɑ won mɑmɑ cʋ̀ɡʋ̀, ndə n tətə nə yə̀ə́ kʋ zəni zəni.
44025011	Də ɑ̀ nə bɑ cɩ́ɡɑ́ jə, ɑ̀ nə fwɑ won, kʋ nə mɛ, sə bɑ ɡʋ nə kʋ yɩrɩ, ɑ̀ bɑ́ vɩ, sə bɑ ɡʋ nə. Cɩ́ɡɑ́ mɑmɑ dɑ̀ń nə tə̀lə́ bɑ sʋ̀rɑ̀n tə wɑ, bɑ nə jə zɩɡɑ ɑ̀ nə, lìù mɑmɑ wɑ̀rɩ̀ nə n kəni bɑ jɩ̀ɑ̀n wɑ. Aý mʋ̀ pɩ̀ɑ̀, sə Romə-bɑ pɩ̀ʋ́ nəfɑrʋ tə nə bʋ̀rɩ̀ ɑ̀ bʋ̀rɑ̀ tə".
44025012	Fɛsətisə vʋrʋ də ʋ kwɑ lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə, ʋ ɡɑ swɩ̀n Polə con, ʋ wʋ́: "N swɩ̀n də, n pɩ̀ɑ̀, sə Romə-bɑ pɩ̀ʋ́ nəfɑrʋ tə nə bʋ̀rɩ̀ n bʋ̀rɑ̀ tə, n dɑ̀ń wɑ́ vɑ Romə-bɑ pɩ̀ʋ́ nəfɑrʋ tə yɑ́ɑ́ con".
44025013	Kʋ dɩɑn bɑɡɑlɩ kwɑ nə, pɩ̀ʋ́ Aɡəripɑ də ʋ nɑkʋɑ Berenisə twi Sezɑre, sə bɑ jʋn Fɛsətisə.
44025014	Bɑ dɩɑn tə cé duən lɑ́ nə. Fɛsətisə dɑ̀ń mɑ tì Polə yoo tə, ʋ mɑn ʋ bɩrɩ Aɡəripɑ nə, ʋ wʋ́: "Felikəsə yɑ́ bɛɛ don bɑ̀ń dìə̀ tə wɑ.
44025015	Yɑ́ mɑ́ŋɑ́ tə wɑ, ɑ̀ nə vəli Zwerizɑlɛmə, Zwifə-bɑ Yɩɩ joŋwɑnɑ yun tɩ̀ɑ́n tə, də bɑ nəkwɩnɑ tə swɩ̀n, bɑ zɩɡɩ ʋ nə. Bɑ lòrì, sə bɑ bʋ̀rɩ̀ ʋ bʋ̀rɑ̀, sə bɑ ɡʋ wɑ́.
44025016	Aý mɑ le bɑ də, Romə-bɑ culi, sə bɑ pɑ nii, sə bɑ kə bɛɛ cɑ̀n wɑ, nə ɑ̀ yə̀ə́, sə bɑ ɡʋ wɑ́, də ʋ mʋ̀ də ʋ jɑrɑ duən tə nə wɑ̀ bɑ níə́ tún, sə ʋ bɩrɩ də, ʋ wɑ̀ yoo cʋ̀ɡʋ̀, sə bɑ nɑ də, bɑ jə cɩ́ɡɑ́.
44025017	Bɛɛ təntə jɑrɑ duən tə dɑ̀ń mɑ bɑ̀ yəbə lɑlɑ, kʋ mɑ́ŋɑ́ tə tətə wɑ. Bɑ túrí tə tɩpʋrɩ nə, ɑ̀ jə̀ń bwɑ́lɩ́ tə nə, bɑ nə bʋ̀rɩ̀ bʋ̀rɑ̀ tə, ɑ̀ ɡɑ pɑ nii, sə bɑ jɑ kʋ bɛɛ təntə, bɑ bɑ̀.
44025018	Ʋ jɑrɑ duən tə nə twi, bɑ tún bɑ nii, bɑ wɑ̀ wɑ̀nɩ́ bɑ kə yolwɑn nədʋ tətə ʋ yuu wɑ, ndə ɑ̀ yɑ̀ nə bʋŋɑ nətʋ tə.
44025019	Bɑ mʋ̀ də wɑ́ yɑ̀ yɩ tʋ́tʋ̀nɑ́ duən nə, bɑ jə də duən, tə nə yɩ bɑ tətə yɩjʋncwəŋə tə cɩcɩ yuu wɑ. Bɑ tʋ́tʋ̀nɑ́ tə vɑ̀n don də yɑ̀ yɩ bɛɛ, ʋ yɩrɩ nə yɩ Zwezi, yuu wɑ, ʋ nə tɩɡɑ. Yɑ́ Polə mʋ̀ ɡɑ swɩ̀n də, ʋ wulə mɩɩ wɑ.
44025020	Aý mʋ̀ con nə, ɑ̀ yə̀rì nətʋ tə, ɑ̀ nə wɑ́ fwɑ kʋ tʋ́tʋ̀nɑ́ yiri təntə wɑ. Aý dɑ̀ń mɑ bwe Polə, də ʋ nə pɩ̀ɑ̀, sə ʋ vɑ Zwerizɑlɛmə, sə bɑ bʋ̀rɩ̀ kʋ bʋ̀rɑ̀ tə lɑ́ nə.
44025021	Yɑ́ Polə də dɑ̀ń bɩrɩ də, ʋ mʋ̀ swə, sə Romə-bɑ pɩ̀ʋ́ nəfɑrʋ tə nə bʋ̀rɩ̀ ʋ bʋ̀rɑ̀ tə. Aý dɑ̀ń pɑ nii, sə bɑ cɩ̀ ʋ nə kʋ jɑ vəli mɑ́ŋɑ́ tə, ɑ̀ nə wɑ́ pɑ ʋ vɑ ʋ pɑ Romə-bɑ pɩ̀ʋ́ nəfɑrʋ tə nə".
44025022	Aɡəripɑ dɑ̀ń mɑ swɩ̀n Fɛsətisə con, ʋ wʋ́: "Aý də tətə pɩ̀ɑ̀, sə ɑ̀ nì kʋ bɛɛ təntə nii sʋɡʋ". Fɛsətisə mɑ le wɑ́, ʋ wʋ́: "Jwɩɑn nə, n wɑ́ nì ʋ sʋɡʋ".
44025023	Kʋ tɩpʋrɩ nə, Aɡəripɑ də Berenisə twi də dun zənzən, bɑ mʋ̀ də lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə, də tɩʋ tə yɑ́ɑ́ tɩ̀ɑ́n tə mɛ kə duən bɑ zʋ dìə̀ tə wɑ, bɑ nə bʋ̀rɩ̀ bʋ̀rɑ̀ tə. Fɛsətisə mɑ pɑ, bɑ jɑ Polə, bɑ jɑ bɑ̀.
44025024	Fɛsətisə dɑ̀ń swɩ̀n, ʋ wʋ́: "Pɩ̀ʋ́ Aɡəripɑ, də ɑ́ mʋ̀ lɩ̀ɑ̀ tə mɑmɑ, ɑ́ nə wulə də nəbɑ. Á nɑ bɛɛ wɑ̀ tə, Zwifə-bɑ lɑlʋʋ tə mɑmɑ nə twi, bɑ yí nə, də kʋ nə yɩ Zwerizɑlɛmə nə, nə ɑ̀ yə̀ə́ yəbə tətə, bɑ bɩrɩ də, kʋ wɑ̀ mɛ, sə bɑ yɑ́ wɑ́, sə ʋ mɩɩ sìí lʋʋ wɑ.
44025025	Aý mʋ̀ con, ɑ̀ nɑ də, ʋ wɑ̀ won mɑmɑ fwɑ, kʋ nə bɩrɩ də bɑ mɛ, sə bɑ ɡʋ wɑ́ kʋ yɩrɩ nə. Ʋ tətə bon ʋ kə Romə-bɑ pɩ̀ʋ́ nəfɑrʋ tə nə. Kʋ mʋ̀ nə pɩn, ɑ̀ nɩ də kʋ mɛ, sə ɑ̀ pɑ ʋ vɑ, ʋ pɑ wɑ́.
44025026	Aý bɑ cɩ́ɡɑ́ yoo mɑmɑ jə ɑ̀ pʋ́pʋ́nɩ́ Romə-bɑ pɩ̀ʋ́ nəfɑrʋ tə nə, Polə yoo tə yuu wɑ. Kʋ mʋ̀ yɩrɩ nə, ɑ̀ pɩn ʋ nɑn ɑ́ yɑ́ɑ́ con. Kʋ tə kʋ nə dwə, pɩ̀ʋ́ Aɡəripɑ yɑ́ɑ́ con, sə bwiə tə, bɑ nə wɑ́ bwe wɑ́ tə kwɑ nə, sə ɑ̀ wɑ̀nɩ́ ɑ̀ nɑ yoo ɑ̀ pʋ́pʋ́nɩ́.
44025027	Kʋ nə tɑ̀ nətʋ, ɑ̀ yə̀rì kʋ yɑ́ɑ́ də nətʋ tə, ɑ̀ nə wɑ́ tʋn bɑ̀ń dìə̀ lìù Romə-bɑ pɩ̀ʋ́ nəfɑrʋ tə nə, yɑ́ ɑ̀ ɡɑ wɑ̀ kʋ tə, ʋ nə cʋ̀ɡʋ̀ bɩrɩ".
44026001	Pɩ̀ʋ́ Aɡəripɑ cʋɡʋ kʋ tə mɑmɑ, yɑ́ɑ́ tíú Fɛsətisə nə swɩ̀n Polə yuu wɑ, ʋ zwɛ̀. Kʋ kwɑ nə, Aɡəripɑ swɩ̀n Polə con, ʋ wʋ́: "Cwəŋə wulə kɑ pɑ mʋ́, sə n tún n nii n yoo tə yɩrɩ". Polə dɑ̀ń mɑ jɑ ʋ jɩɩn, ʋ mɑ fwɑ mɩmɩnʋ, sə ʋ tún ʋ nii. Ʋ swɩ̀n, ʋ wʋ́:
44026002	"Aý jə pupwən, də zə̀n kʋ tə, ɑ̀ nə wɑ̀ɑ́ wiən tə mɑmɑ Zwifə-bɑ nə zɩɡɑ ɑ̀ nə tə yɩrɩ, ɑ̀ swɩ̀n n mʋ̀, ɑ̀ nyɩnɑ pɩ̀ʋ́ Aɡəripɑ yɑ́ɑ́ con.
44026003	N dí yɑ́ɑ́ n yə̀ə́ Zwifə-bɑ yofwɑmɩnɑn, də bɑ tʋ́tʋ̀nɑ́ nə yɩ nətʋ mɑmɑ. Kʋ mʋ̀ nə pɩn, ɑ̀ lòrì mʋ́, sə n cʋɡʋ nə də pɩ́nʋ́.
44026004	Aý mɩɩ tə wɑ nə, kʋ nə zɩɡɩ ɑ̀ zɑndwɑn mɑmɑ, ɑ̀ yɩ ɑ̀ bori ɑ̀ dwíí tɩ̀ɑ́n Zwifə-bɑ tətəŋi wɑ də Zwerizɑlɛmə nə. Kʋ mʋ̀ nə pɩn, Zwifə-bɑ mɑmɑ yə̀ə́ nətʋ tə, ɑ̀ nə yɩ.
44026005	Bɑ dí yɑ́ɑ́, bɑ yə̀ə́ nə fuən fuən, də bɑ nə pɩ̀ɑ̀, sə bɑ swɩ̀n cɩ́ɡɑ́. Aý yɑ̀ yɩ ɑ̀ wulə nə Fɑrɩzɩɑn-bɑ yɩjʋncwəŋə tə wɑ, kɑ twɑɡʋ yoo nə cɑ̀ zənzən, kɑ doni tə mɑmɑ.
44026006	Yɑ́ sɩ́ʋ́n nə, kʋ yɩ yɑlɑ tə, ɑ̀ nə jə Yɩɩ nikɑnɩ tə, ʋ nə kɑ̀n də nə nɩbɑrɑ-bɑ tə, nə pɩn bɑ wulə bɑ bʋ̀rɩ̀ ɑ̀ bʋ̀rɑ̀.
44026007	Nə Zwifə-bɑ dwíə́ dəkurən fuɡə bələ tə mɛ, tə nə tʋŋɑ tə pɩn Yɩɩ nə, tɩtɩn də yɩcɑʋ də jə yɑlɑ təntə. Yɑ́ mə yɑlɑ tə, ɑ̀ nə swɩ̀n tə yoo, ɑ̀ nyɩnɑ pɩ̀ʋ́ Aɡəripɑ, tə mʋ̀ nə pɩn Zwifə-bɑ zɩɡɑ ɑ̀ nə.
44026008	Aý bwe ɑ́ mʋ̀ lɩ̀ɑ̀ tə mɑmɑ, ɑ́ nə cʋɡɑ nə. Bɛ̀ɛ̀ nə pɩn, ɑ́ mɑ bʋŋɑ də, Yɩɩ wɑ̀rɩ̀ tɩɡɑ ʋ bwin?
44026009	Kʋ nə yɑ ɑ̀ mʋ̀ con nə, ɑ̀ lìí ɑ̀ tɩ̀ɑ̀n də, ɑ̀ mʋ̀ yɑ̀ bʋŋɑ də, kʋ mɛ, sə ɑ̀ zɩɡɩ lɩ̀ɑ̀ tə nə, bɑ nə jʋ̀nɩ̀ Nɑzɑrɛtə Zwezi yɩrɩ tə nə zənzən.
44026010	Á nəŋə kʋ tə, ɑ̀ nə fwɑ Zwerizɑlɛmə nə. Aý tətə lòrì cwəŋə Zwifə-bɑ Yɩɩ joŋwɑnɑ yun tɩ̀ɑ́n tə con, ɑ̀ mɑ kə Kərisə lɩ̀ɑ̀ zənzən bɑ̀ń dìə̀ wɑ. Yɑ́ mɑ́ŋɑ́ tə wɑ, bɑ nə pɩ̀ɑ̀, bɑ ɡʋ bɑ, ɑ̀ də yɑ̀ɑ́ bɩrɩ də kʋ mɛ.
44026011	Mɑ́ŋɑ́ don tətə wɑ, ɑ̀ yɑ̀ɑ́ kɑ́lʋ́ bɑ Zwifə-bɑ jə́rə́ dii tə wɑ, sə ɑ̀ pɑ bɑ twɩn Zwezi. Aý lɩŋɑ tə nə zɑ̀n zənzən, mɑ́ŋɑ́ tə wɑ, ɑ̀ fɩfɩn bɑ, ɑ̀ jɑ vɑ ɑ̀ yí tɩɑn tə wɑ, tə tɩ̀ɑ́n nə tɑ̀ Zwifə-bɑ.
44026012	Kʋ mʋ̀ yuu wɑ nə, ɑ̀ yɑ̀ vəli Dɑmɑsə də dɩ̀ɑ̀n tə, Yɩɩ joŋwɑnɑ yun tɩ̀ɑ́n tə nə ken ɑ̀ jɩɩn wɑ, də bɑ nii tə, bɑ nə pɩn nə.
44026013	Aý nyɩnɑ pɩ̀ʋ́, cwəŋə təntə wɑ, ndə luɡu fuɡə bələ mɑ́ŋɑ́ wɑ, ɑ̀ nɩ poni. Kʋ nɑn yɩɩ nə kʋ cú, kʋ pɩpɩlɩ kʋ kɩkɑrɩ ɑ̀ mʋ̀ də ɑ̀ twɑduən tə. Kʋ poni təntə yɑ̀ dwə yɩcɑʋ tə.
44026014	Nə mɑmɑ tʋɑ tɩɑ. Yɑ́ ɑ̀ dɑ̀ń ɡɑ nì kori, kʋ nə swɩ̀n ɑ̀ con də Ebərə-bɑ sʋɡʋ, kʋ wʋ́: 'Solə, Solə! Bɛ̀ɛ̀ nə pɩn, n mɑ fɩfɩn nə? N nə zɩɡɩ ɑ̀ nə, n mʋ̀ nə wɑ́ də́ cɑ̀n'.
44026015	Aý mɑ le, ɑ̀ wʋ́: 'N mʋ̀ nə yɩ wɑ̀ɑ̀, Yuu-Tiu?' Yuu-Tiu mɑ pìí ʋ le nə, ʋ wʋ́: 'Aý mʋ̀ nə yɩ Zwezi tə, n nə fɩfɩn.
44026016	Zɑ̀n yɩɩ nə, n zɩɡɩ n nɛɛ yuu. Nə̀ń, won tə yɩrɩ, ɑ̀ nə nɑn n nə. N yɩ ɑ̀ kúrí mʋ́, sə n yɑ̀ ɑ̀ tʋ̀tʋ̀nʋ̀, sə n swɩ̀n yìə̀n tə, ɑ̀ nə pɩn n nɑ, də tə tə, ɑ̀ tə nə wɑ́ bɩrɩ mʋ́.
44026017	Aý wɑ́ jon mʋ́ Zwifə-bɑ, də dwíə́ tə, bɑ nə tɑ̀ Zwifə-bɑ tə, jɩ̀ɑ̀n wɑ. Mə bɑ mʋ̀ lɩ̀ɑ̀ tə con nə, ɑ̀ tʋn mʋ́,
44026018	sə n súrí bɑ yɩ́ɑ́. Kʋ dɑ̀ń wɑ́ pɑ bɑ nɑn yikunu wɑ, bɑ bɑ̀ poni wɑ. Bɑ wɑ́ nɑn Sɩtɑnɑ dɩ̀ɑ̀n wɑ, bɑ bɑ̀ Yɩɩ con, sə ʋ mɑ wɑ̀nɩ́ ʋ kwɛn bɑ cʋnɑ tə, ʋ lɩ bɑ mʋ̀ də wɑ́ pwərə wɑ. Yɑ́ bɑ ɡɑ wɑ́ nɑ tori, bɑ mʋ̀ də lɩ̀ɑ̀ tə, bɑ nə pɩn bɑ tɩ̀ɑ̀n mɩ́ɑ́mɩ́ɑ́n Yɩɩ nə. Kʋ twɑ́ də bɑ nə ken bɑ wɑɑ ɑ̀ mʋ̀ Zwezi nə'.
44026019	Kʋ mʋ̀ təntə yɩrɩ, ɑ̀ nyɩnɑ pɩ̀ʋ́ Aɡəripɑ, ɑ̀ mʋ̀ wɑ̀ won tə, Yɩɩ nə bɩrɩ nə tə, nii vɩɡɑ.
44026020	Aý təntən ɑ̀ fwɑ kʋ Dɑmɑsə nə. Aý nə zɑ̀n lɑ́, kʋ yɩ Zwerizɑlɛmə. Aý nə kʋ́ʋ̀ zɑ̀n lɑ́, kʋ yɩ Zwide nɑɡwɑnɑɑ tə mɑmɑ wɑ, ɑ̀ lɛ ɑ̀ yí bɑ tə, bɑ nə tɑ̀ Zwifə-bɑ tə. Aý swɩ̀n bɑ con, sə bɑ vəvəri bɑ kwɑ, bɑ mɑ sɑ́ bɑ cʋnɑ, bɑ bɑ̀ Yɩɩ con, sə bɑ bɩrɩ də, bɑ cɩ́ɡɑ́ lwɑ̀ń, kʋ twɑ́ bɑ tʋtʋnɛɛ nə.
44026021	Mə kʋ yoo təntə yɩrɩ nə, Zwifə-bɑ jɩn nə bɑ Yɩɩ dìə̀ tə wɑ, bɑ yɑ̀ pɩ̀ɑ̀, sə bɑ ɡʋ nə.
44026022	Yɑ́ kʋ nə yɩ Yɩɩ nə cɩ̀ ɑ̀ nə tə yɩrɩ, ɑ̀ tə wulə lʋʋ zə̀n kʋ tə. Aý tə swɩ̀n kʋ yoo ləzwənbii də ləzwənfɑrɑn mɛ yɑ́ɑ́ con. Tə sʋ̀rɑ̀n təntə wɑ, ɑ̀ bɑ won mɑmɑ súrí, kʋ tə Moyizə də Yɩɩ nii sʋ̀sʋ̀nɑ̀ tə nə dí yɑ́ɑ́, bɑ swɩ̀n də, kʋ wɑ́ bɑ̀ tə nə.
44026023	Kʋ mʋ̀ nə yɩ Kərisə nə wɑ́ də́ cɑ̀n, ʋ nə wɑ́ yɑ təntən lìù, ʋ pìí ʋ bwin ʋ nɑn tɩɡɑ wɑ. Ʋ wɑ́ swɩ̀n poni tə yoo ʋ bɩrɩ Zwifə-bɑ də bɑ tə, bɑ nə tɑ̀ Zwifə-bɑ nə".
44026024	Polə dɑ̀ń nə cɑɡɑ ʋ tɩ̀ɑ̀n yɩrɩ nətʋ tə, Fɛsətisə zɩ̀n ʋ kori yɩɩ nə, ʋ wʋ́: "N yɩ n nyɑŋɑ, Polə. N yənu nəfɑrʋ tə kəni mʋ́ nyɔɔ wɑ".
44026025	Polə mɑ pìí ʋ le, ʋ wʋ́: "Aý bɑ nyɑŋɑ, ɑ̀ nyɩnɑ pɩ̀ʋ́ nəzəŋu Fɛsətisə. Kʋ yɩ cɩ́ɡɑ́ sʋ̀rɑ̀n, tə nə jə də̀ń zəni, nə ɑ̀ swɩ̀n nətʋ.
44026026	Pɩ̀ʋ́ Aɡəripɑ mʋ̀ dí yɑ́ɑ́, ʋ yə̀ə́ tə yìə̀n təntə. Kʋ mʋ̀ nə pɩn, fən bɑ nə jɑ tə yoo wɑ, sə ɑ̀ swɩ̀n tə. Aý yə̀ə́ də, ʋ də yə̀ə́ tə nɛɛ mɑmɑ, yɑ́ tə nə wɑ́ tʋn, tə nədʋ tətə wɑ̀ sə̀ɡə̀.
44026027	Aý nyɩnɑ pɩ̀ʋ́ Aɡəripɑ, n pɩn cɩ́ɡɑ́ Yɩɩ nii sʋ̀sʋ̀nɑ̀ tə nə, nɑɑɑ? Aý yə̀ə́ də, n pɩn bɑ cɩ́ɡɑ́".
44026028	Aɡəripɑ mɑ swɩ̀n Polə con, ʋ wʋ́: "Kʋ wɑ́ fwɑ mɑncɩn, n wɑ́ pɩ̀ɑ̀, sə n pɑ ɑ̀ jì Kərisə lìù".
44026029	Polə pìí ʋ le wɑ́, ʋ wʋ́: "Də kʋ nə yɩ mɑ́ŋɑ́ mɑncɩn, nə ɑ̀ yə̀ə́ zənzən, ɑ̀ wɑ́ lòrì Yɩɩ, sə n mʋ̀ də lɩ̀ɑ̀ tə mɑmɑ, ɑ́ nə cʋɡɑ nə zə̀n, sə ɑ́ yɑ̀ ndə ɑ̀ nə. Yɑ́ sə ɑ̀ jɩ̀ɑ̀n bɑnzɑlɑ tə mʋ̀ dɑ̀n kɑ́ yɑ ɑ́ mʋ̀ jɩ̀ɑ̀n nə".
44026030	Pɩ̀ʋ́ Aɡəripɑ, də yɑ́ɑ́ tíú Fɛsətisə, pɩ̀ʋ́ nəfɑrʋ tə nə lɩ ʋ tún, də Aɡəripɑ nɑkʋɑ Berenisə, də lɩ̀ɑ̀ tə mɑmɑ, bɑ nə bʋ̀rɩ̀ bʋ̀rɑ̀ tə, bɑ yɑ̀ nə wulə də bɑ, zɑ̀n yɩɩ nə.
44026031	Bɑ nɑn kwɑ, bɑ swɩ̀n duən con, bɑ wʋ́: "Bɛɛ wɑ̀ tə bɑ won mɑmɑ fwɑ, kʋ nə mɛ, sə bɑ ɡʋ wɑ́ kʋ yɩrɩ, nə ɑ̀ yə̀ə́ kʋ nə mɛ, sə bɑ vwɑ wɑ́ də bɑnzɑlɑ".
44026032	Aɡəripɑ dɑ̀ń mɑ swɩ̀n Fɛsətisə con, ʋ wʋ́: "N yɑ̀ wɑ̀ɑ́ kʋ bɛɛ wɑ̀ tə n dʋɡɑ, də ʋ yɑ̀ nə wɑ̀ swɩ̀n də, Romə-bɑ pɩ̀ʋ́ nəfɑrʋ tə nə wɑ́ bʋ̀rɩ̀ ʋ bʋ̀rɑ̀ tə".
44027001	Mɑ́ŋɑ́ don wɑ, yɑ́ɑ́ tíú Fɛsətisə pɩn nii, sə nə zʋ nɩ́ɑ́ yuu bori, nə vɑ Yitɑli nɑɡwɑnɑɑ wɑ. Yɑ́ bɑ dɑ̀ń pɩn Polə də bɑ̀ń dìə̀ lɩ̀ɑ̀ duən pɑmɑnɑ bíí yuu tíú don nə, ʋ yɩrɩ nə yɩ Zwiliyisə. Ʋ yɑ̀ wulə pɑmɑnɑ púlí don wɑ, bɑ nə boŋə 'Romə-bɑ pɩ̀ʋ́ nəfɑrʋ pɑmɑnɑ púlí'.
44027002	Nə dɑ̀ń tì nɩ́ɑ́ yuu bori don, kʋ nə nɑn Adərɑmitə. Kʋ mʋ̀ yɑ̀ nə mɛ, sə kʋ twɑ́ tɩɑn tə nə wulə Azi nɑɡwɑnɑɑ tə vɑ̀n nə, kʋ kɩkɑrɩ kʋ lɛ. Mə kʋ mʋ̀ nə jə nəbɑ kʋ vìí. Bɛɛ don də yɩn lɑ́, ʋ yɩrɩ nə yɩ Arisətɑrəkə. Ʋ yɩ Tɛsɑlonikə tíú, Mɑsedwɑnə nɑɡwɑnɑɑ tə wɑ.
44027003	Kʋ tɩpʋrɩ nə, nə yí Sidon. Romə-bɑ pɑmɑnɑ bíí yuu tíú Zwiliyisə pɩn yuywɑŋʋ Polə nə, sə ʋ vɑ ʋ dɑbɑrɑ con, sə bɑ pɑ wɑ́ kʋ tə, ʋ nə pɩ̀ɑ̀.
44027004	Nə zɑ̀n lɑ́, nə twɑ́ Swipərə nɑɡwɑnɑɑ tə, kʋ nə wulə mʋʋ tətəŋi wɑ, vɑ̀n nə, sə nə mɑ kwɑ́lɩ́ nə tɩ̀ɑ̀n nə vʋʋ tə yɩrɩ, kʋ nə zɩɡɑ nə nə.
44027005	Nə vəli nə bɛn mʋʋ tə, kʋ nə jə Silisi lʋʋ nii tə yɩrɑ, də Pɑnfili nɑɡwɑnɑɑ tə, nə vɑ nə yí Mirɑ, Lisi nɑɡwɑnɑɑ tə wɑ.
44027006	Kʋ bwɑ́lɩ́ təntə nə, pɑmɑnɑ bíí yuu tíú tə nɩ nɩ́ɑ́ yuu bori, kʋ nə nɑn Alɛkəzɑndəri, kʋ vələ Yitɑli nɑɡwɑnɑɑ wɑ. Ʋ dɑ̀ń mɑ pɑ, nə vɑ nə zʋ kʋ nɩ́ɑ́ yuu bori təntə wɑ.
44027007	Nə fwɑ dɩɑn də dɩɑn, də nɩ́ɑ́ yuu bori tə yɩ kʋ vəli mɑncɩn mɑncɩn. Yɑ́ nə dí cɑ̀n zənzən, nə mɑ vɑ nə bwələ Kənidə. Vʋʋ tə yɑ̀ cɩ̀ɡɑ̀ nə nə, kʋ pɑ nə wɑ̀rɩ̀ yɑ́ɑ́ nə vəli kʋ vɑ̀n təntə yuu. Nə vəli nə twɑ́ Kərɛtə nɑɡwɑnɑɑ tə, kʋ nə wulə mʋʋ tətəŋi wɑ, jɩɡwiə sɑpɑrʋ con nə kɛ̀ń nə vɑ nə twɑ́ Sɑləmone, nə lɛ.
44027008	Nə dí cɑ̀n nə mɑ kɩkɑrɩ kʋ, nə vɑ nə yí bwɑ́lɩ́ don, bɑ nə boŋə 'nɩ́ɑ́ yuu bwərə yizɩɡɑ nəzəŋu'. Kʋ mʋ̀ nii nə Lɑse tɩfɑrʋ də yɑ̀ wulə lɑ́.
44027009	Nə dɩ́ɑ́n zənzən, yɑ́ nɩ́ɑ́ yuu bori tə vəli tə dɑ̀ń yɑ̀ jə fən zənzən. Kʋ mɑ́ŋɑ́ tə wɑ də nivorif1 tə lɛ.
44027010	Kʋ mʋ̀ nə pɩn, Polə dɑ̀ń mɑ kwè bɑ, ʋ swɩ̀n bɑ con, ʋ wʋ́: "Aý dɑbɑrɑ-bɑ! Aý nɑ də, nɩ́ɑ́ yuu bori tə bɑ́ vɑ kʋ yí də yɑzurə. Aý nɑ də, nətʋ tə kʋ nə ye nɩ́ɑ́ tə, kʋ yɩ kʋ pɩ̀ɑ̀, sə kʋ fwɑ nəbɑ yoo. Kʋ wɑ́ yɑ cɑ̀n zənzən. Kʋ tɑ̀ nɩ́ɑ́ yuu bori tə də kʋ zɩlɑ tə cɩcɩ nə wɑ́ jɛ́n, kʋ yɩ də nə tətə mɛ".
44027011	Kʋ mɑ́ŋɑ́ tə wɑ, Romə-bɑ pɑmɑnɑ bíí yuu tíú tə yɑ̀ ken ʋ yɑlɑ lìù tə nə, ʋ nə pɑ nɩ́ɑ́ yuu bori tə vəli, də nɩ́ɑ́ yuu bori tə tíú nə, ʋ doni Polə sʋ̀rɑ̀n tə.
44027012	Bwɑ́lɩ́ tə, nɩ́ɑ́ yuu bwərə tə nə zɩɡɑ lɑ́, wɑrɑn mɑ́ŋɑ́ wɑ nɩ́ɑ́ yuu bori wɑ̀rɩ̀ lɑ́ nə kʋ zɩɡɑ. Lɩ̀ɑ̀ tə zʋnɩ dɑ̀ń mɑ sɛ̀, sə bɑ zɩɡɩ lɑ́ nə, bɑ pìí bɑ fwɑ kʋ tə mɑmɑ, bɑ nə wɑ̀ɑ́, sə bɑ yí nɩ́ɑ́ yuu bwərə yizɩɡɑ tə, bɑ nə boŋə Fenikəsə, kʋ nə wulə Kərɛtə nɑɡwɑnɑɑ, kʋ nə wulə mʋʋ tətəŋi wɑ, tə wɑ. Kʋ bwɑ́lɩ́ tə yɑ́ɑ́ don yɑ̀ wulə jɩzən sɑpɑrʋ də yɩɩ yizwɩɑ wɑ. Kʋ yɑ́ɑ́ don də yɑ̀ wulə jɩɡwiə sɑpɑrʋ də yɩɩ yizwɩɑ con. Nə yɑ̀ pɩ̀ɑ̀, sə nə yɑ kʋ bwɑ́lɩ́ təntə wɑ, də wɑrɑn mɑ́ŋɑ́ tə kɛ̀ń.
44027013	Vʋʋ kɩkɑlɑ wulə kʋ nɑŋɑ jɩzən sɑpɑrʋ con kʋ fuli. Bɑ dɑ̀ń yɑ̀ bʋŋɑ də, bɑ pubʋŋɑ tə pɩ̀ɑ̀ kʋ jì. Kʋ mʋ̀ nə pɩn, bɑ mɑ yɑ́ nɩ́ɑ́ yuu bori tə kʋ vìí. Yɑ́ bɑ dɑ̀ń ɡɑ kɩkɑrɩ, bɑ boli Kərɛtə nɑɡwɑnɑɑ mʋʋ tətəŋi wɑ tə yɩrɑ.
44027014	Kʋ wɑ̀ dɩ́ɑ́n də dwɑ̀ vʋʋ don, bɑ nə boŋə Erɑkilon, nyɩ́ kʋ zɑ̀n, kʋ nɑŋɑ nɑɡwɑnɑɑ tə con, kʋ wulə kʋ fuli.
44027015	Nɩ́ɑ́ yuu bori tə dɩ̀ɑ̀n wɑ̀ vʋʋ tə yí. Kʋ mʋ̀ nə pɩn, nə yɑ́ nə pɑ vʋʋ tə yuɡu nəbɑ, kʋ jə kɛ̀ń.
44027016	Mɑ́ŋɑ́ tə wɑ, nə nə vəli, sə nə twɑ́ mʋʋ tətəŋi wɑ tɩɑ nəmɑnbiə don, bɑ nə boŋə 'Kəlodɑ', jɩzən sɑpɑrʋ con nə lɛ, kʋ yɩn cɑ̀n zənzən kʋ pɑ nəbɑ, sə nə mɑ wɑ̀nɩ́, nə vɑn nɩ́ɑ́ yuu bori tə kwɑ, nɩ́ɑ́ yuu boribiə tə, nə kə nə con.
44027017	Nə nə wɑ̀nɩ́ nə vɑn kɑ, nə pɑ kɑ dɩ̀ kwɑ nə, nə vwə kɑ, sə kɑ dɑ̀n kɑ́ tʋ, nə ɡɑ vwə nɩ́ɑ́ yuu bori tə tətə tətəŋi wɑ də ŋoni, sə kʋ dɑ̀n kɑ́ lwɑ. Fən də yɑ̀ jə nəbɑ də dɩɩn don, nə nə wɑ́ vɑ, nə bwɩn nə tɩ̀ɑ̀n kɑsɩlʋ tə nə, kʋ nə wulə Sirətə nə. Nə dɑ̀ń mɑ lɩ nɩ́ɑ́ yuu bori tə wiən duən, tə yɑ̀ nə pɩn kʋ vəli tə yɩ bwɑ̀ bwɑ̀. Yɑ́ mə nətʋ nə, nə dɑ̀ń mɑ vəli bwɑ́lɩ́ tə mɑmɑ, vʋʋ tə nə yuɡə nəbɑ kʋ kəni lɑ́.
44027018	Vʋʋ tə zʋzʋɡʋ nəbɑ zənzən də dɩ̀ɑ̀n. Kʋ tɩɑ tə nə pʋrɩ, nə lɩ nɩ́ɑ́ yuu bori tə wɑ ɡɑlwɑrɑn tə, tə nə dù, nə dʋɡʋ.
44027019	Kʋ dɩɑn bɑtwɑ dɩɩn nə, bɑ tətə nə lɩ nɩ́ɑ́ yuu bori tə yɩrɑ zɩlɑ duən, tə nə pɩn kʋ vəli, də jɩ̀ɑ̀n bɑ dʋɡʋ mʋʋ tə wɑ.
44027020	Dɩɑn də dɩɑn yɩcɑʋ bɑ nɑŋɑ, kɑcɩlɑcɛ bɑ nɑŋɑ. Yɑ́ vʋʋ nəfɑrʋ tə mʋ̀ yɩ kʋ fuli də dɩ̀ɑ̀n, kʋ pɑ nə pwìí cʋ̀ɡʋ̀. Nə kʋ́ʋ̀ bɑ bʋŋɑ də, nə mɩɩ kʋ́ʋ̀ wɑ́ sìí lʋʋ wɑ.
44027021	Nə dɩ́ɑ́n zənzən nə wɑ̀ wodiu dí, kʋ fɩrɑ nə bɑ nəbɑ jə yɩrɩ. Polə dɑ̀ń mɑ zɑ̀n bɑrɑ tə tətəŋi wɑ, ʋ swɩ̀n bɑ con, ʋ wʋ́: "Á yɑ̀ mɛ, sə ɑ́ zìlí ɑ̀ nii tə, sə ɑ́ kʋ́ʋ̀ dɑ̀n kɑ́ nɑn Kərɛtə nə ɑ́ vìí. Á yɑ̀ wɑ̀ɑ́ nə kɑ mɛ mʋʋ kʋ tə wɑ nətən tə də cɑ̀n tə tə yɑ́ɑ́ nə, ɑ́ cɩ̀.
44027022	Sɩ́ʋ́n nə, ɑ̀ dɑ̀ń tə kwè ɑbɑ, sə ɑ́ dɑ̀n ɑ́ wɑɑ. Á lìù nədʋ tətə mɩɩ bɑ nɑn, də kʋ nə tɑ̀ nɩ́ɑ́ yuu bori tə cɩcɩ nə wɑ́ mɛ mʋʋ tə wɑ.
44027023	Yɩɩ tə, ʋ nə tɩ nə tə, ʋ mʋ̀ Yɩɩ təntə, ɑ̀ nə tʋŋɑ ɑ̀ pɩn wɑ́ tə, mɑlɩkɑ twi ɑ̀ con, tɩtɩn tə nə.
44027024	Kɑ swɩ̀n ɑ̀ con, kɑ wʋ́: 'Polə, dɑ̀n kɑ́ pɑ fən jɑ mʋ́. Kʋ mɛ, sə n vɑ n nɑn Romə-bɑ pɩ̀ʋ́ nəfɑrʋ tə yɑ́ɑ́ con nə. Yɑ́ Yɩɩ, n mʋ̀ yɩrɩ nə, ʋ wɑ́ lɩ n mʋ̀ də lɩ̀ɑ̀ tə mɑmɑ, bɑ nə wulə nɩ́ɑ́ yuu bori tə wɑ'.
44027025	Aý dɑbɑrɑ-bɑ, kʋ mʋ̀ nə pɩn, ɑ̀ mɑ wʋ́, ɑ́ dɑŋɑ ɑ́ jɩ̀ɑ̀n. Aý ken ɑ̀ wɑɑ Yɩɩ nə də kʋ tə, ʋ nə swɩ̀n tə, kʋ wɑ́ tʋn, ndə ʋ nə swɩ̀n kʋ ɑ̀ con nətʋ tə.
44027026	Nə wɑ́ vɑ nə lwɑ́ mʋʋ tətəŋi wɑ tɩɑ don yuu".
44027027	Nə dɩɑn fuɡə də bɑnɩɑ tɩtɩn nə, də nə tə wulə mʋʋ tə, bɑ boŋə Mediterɑne tə yuu wɑ, nə vin vʋʋ tə wɑ. Kʋ tɩtɩkwɩʋn nə, lɩ̀ɑ̀ tə, bɑ nə pɩn nɩ́ɑ́ yuu bori tə vəli tə, bʋ́n bɑ wɑɑ con də, kʋ yɩ ndə nə bwələ tɩɑ don bəbəru.
44027028	Bɑ lɩ won don, bɑ nə mɑ mɑŋɑ nɩ́ɑ́, bɑ dɩlɩ nɩ́ɑ́ tə wɑ. Bɑ nɩ də, tə luŋə yɩ mɛtərə fɩtwɑ də bɑrpɛ. Bɑ kʋ́ʋ̀ vəli yɑ́ɑ́ mɑncɩn, bɑ bwɛ́ bɑ dɩlɩ kʋ. Bɑ nɩ də, kʋ luŋə yɩ mɛtərə sɑpʋɑ də nɑnɑ.
44027029	Fən yɑ̀ jə bɑ, də nɩ́ɑ́ yuu bori tə nə wɑ́ vɑ kʋ bwɩn kɑpɑnɑ nə nɩ́ɑ́ tə wɑ. Kʋ mʋ̀ nə pɩn, bɑ dɑ̀ń mɑ pɩn nɩ́ɑ́ yuu bori tə vəli tə mun. Bɑ dɑ̀ń yɑ̀ yɩ bɑ dɑ̀nɩ̀, sə tɩɑ pʋrɩ də yɑbɩbɑrɑ.
44027030	Lɩ̀ɑ̀ tə, bɑ nə pɩn nɩ́ɑ́ yuu bori tə, vəli tə dɑ̀ń yɑ̀ pɩ̀ɑ̀, sə bɑ nɑn bɑ yɑ́ nɩ́ɑ́ yuu bori tə. Bɑ lɩ nɩ́ɑ́ yuu boribiə tə, bɑ nə yɑ̀ɑ́ zʋ, bɑ mɑ jɛ́n tə, bɑ tún nɩ́ɑ́ tə yuu. Yɑ́ bɑ ɡɑ fwɑ ndə kʋ yɩ bɑ pɩ̀ɑ̀, bɑ kə nɩ́ɑ́ yuu bori yɩrɑ wiənf1 tə duən nɩ́ɑ́ yuu bori tə yɑ́ɑ́ con də.
44027031	Kʋ mʋ̀ nə pɩn, Polə mɑ swɩ̀n Romə-bɑ pɑmɑnɑ bíí yuu tíú tə, də pɑmɑnɑ tə con, ʋ wʋ́: "Də lɩ̀ɑ̀-bɑ tə nə wɑ̀ nɩ́ɑ́ yuu bori tə wɑ yɩn, ɑ́ bɑ́ wɑ̀nɩ́ ɑ́ nɑn mʋʋ tə wɑ".
44027032	Pɑmɑnɑ tə dɑ̀ń mɑ ɡwəŋə nɩ́ɑ́ yuu boribiə tə ŋoni tə, bɑ ɡɑ yɑ́ kɑ, kɑ tʋ nɩ́ɑ́ tə wɑ.
44027033	Kʋ fwɑ mɑ́ŋɑ́ mɑncɩn, də tɩɑ tə wɑ̀ pʋrɩ, Polə swɩ̀n bɑ mɑmɑ con, sə bɑ də́ wodiu. Ʋ swɩ̀n bɑ con, ʋ wʋ́: "Nə jə dɩɑn fuɡə də bɑnɩɑ zə̀n nə, ɑ́ nə dɑ̀nɩ̀, ɑ́ ɡɑ bɑ wodiu də́.
44027034	Aý dɑ̀ń swɩ̀n ɑ́ con, sə ɑ́ də́ wodiu. Kʋ mɛ, sə ɑ́ də́ kʋ, sə ɑ́ mɑ ɑ́ wɑ̀nɩ́ ɑ́ jon ɑ́ tɩ̀ɑ̀n. Á lìù mɑmɑ bɑ́ kwɩ̀n ʋ yukʋʋ nədʋ də tətə nə".
44027035	Polə nə swɩ̀n tə sʋ̀rɑ̀n təntə kwɑ nə, ʋ tì dipɛn, ʋ ɡɑ kə Yɩɩ lɛ̀ɛ̀ bɑ mɑmɑ yɑ́ɑ́ con, ʋ jɑ kʋ ʋ fʋ ʋ wulə ʋ də́.
44027036	Bɑ də mɑmɑ jɩɩn dɑ̀ń pìí tə dɑ̀n, bɑ ɡɑ də́ wodiu.
44027037	Nə yɩn lɩ̀ɑ̀ biələ də sɑpwɩtwɑ də fuɡə də bɑrdʋ (276) nɩ́ɑ́ yuu bori tə wɑ.
44027038	Mɑ́ŋɑ́ tə, bɑ nə dí wodiu tə, bɑ sú, bɑ kòrí mɩnɑ tə nɩ́ɑ́ yuu bori tə wɑ, bɑ dɩlɩ mʋʋ tə wɑ, sə kʋ dun tə fʋ tə mun.
44027039	Tɩɑ nə pʋrɩ, mɑ́ŋɑ́ tə wɑ, lɩ̀ɑ̀ tə, bɑ nə pɩn nɩ́ɑ́ yuu bori tə vəli tə, wɑ̀ kʋ bwɑ́lɩ́ tə lwɑrɩ. Bɑ nɩ tɩɑ bwɑ́lɩ́ don, bɑ nə nɑ də bɑ wɑ̀ɑ́ kʋ bwɑ́lɩ́ tə nə bɑ cwi. Bɑ dɑ̀ń ken bɑ sírí, sə bɑ pɑ nɩ́ɑ́ yuu bori tə zɩɡɩ kʋ bwɑ́lɩ́ təntə wɑ.
44027040	Bɑ kʋ̀rɩ̀ nɩ́ɑ́ yuu bori yɩrɑ won tə, bɑ dʋɡʋ mʋʋ tə wɑ. Kʋ mɑ́ŋɑ́ təntə tətə wɑ, bɑ kʋ̀rɩ̀ ŋoni tə, tə yɑ̀ nə vwə nɩ́ɑ́ yuu bori tə dɑnyunɡulən tə, tə nə kəni nɩ́ɑ́ yuu bori tə cwəŋə wɑ. Bɑ ɡɑ kə tɑpoli nɩ́ɑ́ yuu bori tə yɑ́ɑ́ con, sə kʋ pɑ vʋʋ tə yiɡu bɑ. Yɑ́ bɑ dɑ̀ń mɑ vəli bwɑ́lɩ́ tə con, bɑ nə pɩ̀ɑ̀ bɑ zɩɡɩ lɑ́.
44027041	Kʋ mɑ́ŋɑ́ təntə wɑ, nɩ́ɑ́ yuu bori tə vəli kʋ bwɩn kɑsɩlʋ dədolu don nə, kʋ nə wulə nɑvwɩ bələ pwərə wɑ. Nɩ́ɑ́ yuu bori tə cən kʋ bwɑ́lɩ́ təntə wɑ. Kʋ yɑ́ɑ́ con tə dɑ̀ń yɑ̀ mʋrɩ kɑsɩlʋ tə wɑ, kʋ pɑ kʋ kʋ́ʋ̀ wɑ̀rɩ̀ kʋ sʋsʋɡɑ. Yɑ́ nɑvwɩ tə dɩ̀ɑ̀n tə pʋpʋɡʋ kʋ kwɑ con tə mʋ̀.
44027042	Pɑmɑnɑ dɑ̀ń yɑ̀ pɩ̀ɑ̀ bɑ ɡʋ bɑ̀ń dìə̀ lɩ̀ɑ̀ tə, sə bɑ lìù mɑmɑ dɑ̀n kɑ́ ye nɩ́ɑ́ tə wɑ ʋ jɛ́n.
44027043	Yɑ́ Romə-bɑ pɑmɑnɑ bíí yuu tíú tə də yɑ̀ nə pɩ̀ɑ̀, sə ʋ jon Polə tə, ʋ cɩ̀ɡɑ̀ bɑ nə, sə bɑ fwɑ kʋ yoo təntə. Ʋ pɩn nii lɩ̀ɑ̀ tə nə, bɑ nə yə̀ə́ nɩ́ɑ́ yiu, sə bɑ dí yɑ́ɑ́ bɑ fɑn bɑ tʋ nɩ́ɑ́ tə wɑ bɑ ye, bɑ nɑn mʋʋ tə wɑ.
44027044	Kʋ kwɑ nə, bɑ duən tə də wɑ́ mɑrɩ dɑrɑn nə, nə ɑ̀ yə̀ə́ nɩ́ɑ́ yuu bori tə kɩkɑrɑn tə nə, bɑ jə pú bɑ kwɑ. Mə nətʋ nə, kʋ yɩn bɑ mɑmɑ tə mɑ nɑn mʋʋ tə wɑ, bɑ mɩɩ nə.
44028001	Mɑ́ŋɑ́ tə wɑ, nə nə wɑ̀nɩ́ nə jon nə tɩ̀ɑ̀n, nə vɑ nə nɑn, kʋ kwɑ nə, nə nì də, kʋ nɑɡwɑnɑɑ təntə yɩrɩ nə yɩ Mɑlətə.
44028002	Kʋ nɑɡwɑnɑɑ tə tɩ̀ɑ́n ywɑ̀ń nə yuu zəni. Kʋ mɑ́ŋɑ́ tə wɑ, də dwɑ̀ wulə kɑ nɩ̀. Bɑ mɑ dwén mən nəfɑrʋ bɑ pɑ nəbɑ, sə nə yweri wɑrɑn tə yɩrɩ.
44028003	Polə vəli ʋ pɛ̀ dɑmɩnɩ púlí don, sə ʋ jɑ bɑ̀, ʋ kə mən tə nə. Yɑ́ mɑ́ŋɑ́ tə, mən tə bɑ́rɩ́ nə mɑ̀ dɑmɩnɩ tə nə, dəkwɑɑ cʋ̀rɩ́ kɑ nɑn tə wɑ, kɑ dɩŋɩ ʋ jɩɩn nə kɑ mɑrɩ lɑ́.
44028004	Mɑ́ŋɑ́ tə wɑ, kʋ nɑɡwɑnɑɑ təntə lɩ̀ɑ̀ tə nə nɩ dəkwɑɑ tə, də kɑ ɡwə Polə jɩɩn tə nə, bɑ swɩ̀n duən con, bɑ wʋ́: "Kʋ tə nətən bɩrɩ də, cɩ́ɡɑ́ mɑmɑ bɛɛ wɑ̀ tə yɩ lɑɡʋrʋ. Kʋ mʋ̀ nə pɩn, ʋ mɑ wɑ̀nɩ́ ʋ nɑn mʋʋ tə wɑ, yɑ́ Yɩɩ cɩ́ɡɑ́ tə yɩrɩ, ʋ tə pɩ̀ɑ̀, sə ʋ ɡʋ wɑ́".
44028005	Polə mɑ vɩvɑɡɑ dəkwɑɑ tə, ʋ kwɩɑn ʋ dɩ mən tə wɑ. Yɑ́ kʋ tɑ̀ nə wɑ̀ wɑ́ yɩ̀ də tətə.
44028006	Lɩ̀ɑ̀ təntə dɑ̀ń yɑ̀ yɩ bɑ dɑ̀nɩ̀, sə Polə jɩɩn tə ŋʋnɩ, nə ɑ̀ yə̀ə́, sə ʋ tʋ tɩɑ, ʋ tɩ nɑɑ nədʋ. Bɑ dɑ̀ń dɩ̀ɑ̀n wuuu, bɑ ɡɑ nɑ də, yokʋkwɩʋn mɑmɑ bɑ Polə jə. Kʋ mɑ́ŋɑ́ təntə wɑ nə, bɑ kʋ́ʋ̀ pìí bɑ lwɑ̀ń bɑ pubʋŋɩ tə, bɑ swɩ̀n də, ʋ yɩ yɩɩ don.
44028007	Kʋ bwɑ́lɩ́ təntə yɑ̀ bwələ də kʋ nɑɡwɑnɑɑ tə yɑ́ɑ́ tíú tə sɑ̀ń. Kʋ nɑɡwɑnɑɑ tə yɑ́ɑ́ tíú tə yɩrɩ yɑ̀ nə yɩ Pibəliyisə. Mə ʋ mʋ̀ nə jon nəbɑ, ʋ kə ʋ dìə̀ də dɑbɑrʋ. Nə fwɑ dɩɑn bɑtwɑ lɑ́ nə.
44028008	Kʋ mɑ́ŋɑ́ tə wɑ, də Pibəliyisə nyɩnɑ yɑ̀ tə́ɡə́. Yɑlɩŋɑ də pʋŋʋ yɑ̀ nə jə wɑ́. Polə zɑ̀n ʋ zʋ ʋ con, ʋ jʋn Yɩɩ, ʋ tún ʋ jɩ̀ɑ̀n bɛɛ tə yuu wɑ, ʋ zwɛ̀ kʋ yɑyɩɡʋ tə.
44028009	Kʋ mʋ̀ yuu wɑ nə, kʋ nɑɡwɑnɑɑ mʋʋ tətəŋi wɑ tə yɑyɩŋɑ tə duən twi, yɑ́ bɑ də yɑyɩrɑn zwɛ̀.
44028010	Bɑ zìlí nəbɑ zənzən, yɑ́ nə viru mɑ́ŋɑ́ wɑ, bɑ pɩn nəbɑ won tə mɑmɑ, nə yɑ̀ nə pɩ̀ɑ̀, sə nə nɑ.
44028011	Nə fwɑ cɑ̀nɩ̀ bɑtwɑ Mɑlətə nɑɡwɑnɑɑ mʋʋ tətəŋi tə wɑ. Yɑ́ cɑ̀nɩ̀ bɑtwɑ təntə kwɑ nə, nə zʋɑ Alɛkəzɑndəri nɩ́ɑ́ yuu bori wɑ. Kʋ nɩ́ɑ́ yuu bori təntə yɑ̀ yɩn kʋ nɑɡwɑnɑɑ təntə wɑ, wɑrɑn mɑ́ŋɑ́ tə mɑmɑ. Kʋ yɩrɑ yɑ̀ jə mɩmɩnʋ, bɑ nə boŋə 'Diyəsəkirəf1'.
44028012	Nə vəli nə twɑ́ Sirɑkisə, nə fwɑ dɩɑn bɑtwɑ lɑ́ nə.
44028013	Nə zɩɡɩ lɑ́, nə vɑ nə yí Rezwiyo. Kʋ tɩpʋrɩ nə, vʋʋ nyɩ́ kʋ zɑ̀n lʋʋ jɩzən sɑpɑrʋ yuu. Vʋʋ təntə pɩn nə zʋ nɩ́ɑ́ yuu bori nə vìí. Kʋ dɩɑn bələ nii nə, nə vəli nə yí Puzɔlə.
44028014	Kʋ tɩʋ təntə wɑ, nə nɩ lɩ̀ɑ̀ tə, bɑ nə yɩ nə nubɩɑ Kərisə yɩrɩ, bɑ ɡɑ lòrì nəbɑ, sə nə fwɑ dɩɑn bɑrpɛ bɑ con. Yɑ́ mə kʋ yɩ nətʋ, nə mɑ vɑ nə yí Romə.
44028015	Lɩ̀ɑ̀ tə, bɑ nə yɩ nə nubɩɑ Kərisə yɩrɩ, bɑ nə wulə kʋ tɩʋ təntə wɑ, yɑ̀ dí yɑ́ɑ́ bɑ nì nə ŋwɛn. Yɑ́ bɑ dɑ̀ń zɑ̀n bɑ vɑ, wuuu, bɑ bɑ̀ bɑ yí bwɑ́lɩ́ don, bɑ nə boŋə 'Forimə Apiyisə'. Bɑ duən lɛ, bɑ vɑ bɑ yí bwɑ́lɩ́ don, də bɑ nə boŋə 'Tərowɑ Tɑvɛrənə', sə bɑ mɑ jə́rí nəbɑ. Polə nə nɩ bɑ, ʋ ken Yɩɩ lɛ̀ɛ̀, ʋ wɑɑ ɡɑ pìí kɑ dɑ̀n.
44028016	Kʋ kwɑ nə, nə nə yí Romə. Pɑmɑnɑ bíí yuu tíú tə dɑ̀ń mɑ kən bɑ̀ń dìə̀ lɩ̀ɑ̀ tə yɑ́ɑ́ tíú tə jɩɩn wɑ. Yɑ́ bɑ dɑ̀ń pɑ nii, sə Polə mʋ̀ yɑ bwɑ́lɩ́ don nə, ʋ mʋ̀ də pɑmɑnʋ tə, ʋ nə cɩ̀ ʋ nə.
44028017	Kʋ dɩɑn bɑtwɑ nii nə, ʋ bon Zwifə-bɑ yɑ́ɑ́ tɩ̀ɑ́n tə, ʋ kə duən yɑ́ɑ́ nə. Ʋ tì sʋ̀rɑ̀n tə tə, ʋ swɩ̀n bɑ con, ʋ wʋ́: "Aý nubɩɑ-bɑ, də ɑ̀ nə wɑ̀ won mɑmɑ fwɑ, kʋ nə zɩɡɑ nə lʋʋ kʋ tə lɩ̀ɑ̀ tə nə, nə ɑ̀ yə̀ə́ nə nɩbɑrɑ-bɑ yofwɑmɩnɑn tə nə, bɑ jɩn nə, bɑ kə bɑ̀ń dìə̀. Yɑ́ kʋ yɩ Zwerizɑlɛmə nə, bɑ ken nə Romə-bɑ jɩ̀ɑ̀n wɑ.
44028018	Bɑ nə bwe nə, ɑ̀ mɑ tún ɑ̀ nii, bɑ nɩ də, won mɑmɑ yɑ̀ tə̀lə́ ɑ̀ yuu wɑ, kʋ nə bɩrɩ də, kʋ mɛ, sə bɑ ɡʋ nə. Bɑ mʋ̀ yɑ̀ pɩ̀ɑ̀ bɑ dʋɡʋ nə.
44028019	Yɑ́ Zwifə-bɑ yɑ́ɑ́ tɩ̀ɑ́n tə vɩɡɑ, bɑ zɑ̀n bɑ zɩɡɑ ɑ̀ nə. Kʋ mʋ̀ nə pɩn, kʋ yɑ kɑ́lʋ́ kʋ pɑ nə, sə ɑ̀ swɩ̀n də ɑ̀ bʋ̀rɑ̀ tə yɩ Romə-bɑ pɩ̀ʋ́ nəfɑrʋ tə nə wɑ́ bʋ̀rɩ̀ kɑ. Yɑ́ ɑ̀ ɡɑ wɑ̀ pubʋŋɑ jɛ́n, sə ɑ̀ kə tɑlɩ ɑ̀ lʋʋ tə yuu wɑ.
44028020	Kʋ mʋ̀ yoo təntə yɩrɩ nə, ɑ̀ lòrì, sə ɑ̀ nɑ ɑbɑ, sə ɑ̀ swɩ̀n kʋ ɑ́ con. Yɑlɑ tə, Yɩzərɑyɛlə dwíí tə nə jə tə, nə pɩn bɑ̀ń dìə̀ bɑnzɑlɑ tə wulə ɑ̀ jɩ̀ɑ̀n nə".
44028021	Bɑ mɑ le wɑ́, bɑ wʋ́: "Nə wɑ̀ sɑɡɩ nɩ, kʋ nɑn Zwerizɑlɛmə, Zwide nɑɡwɑnɑɑ tə wɑ, kʋ bɑ̀ n yɩrɩ. Yɑ́ nə nubiu nədʋ də tətə wɑ̀ nə con twi, ʋ də́ tɩjɑŋɑ, nə ɑ̀ yə̀ə́, sə ʋ swɩ̀n n yolwɑn.
44028022	Nə dɑ̀ń nə pɩ̀ɑ̀, sə nə nì n nii wɑ, kʋ tə n nə bʋŋɑ. Nə dí yɑ́ɑ́ nə yə̀ə́ də, bwɑ́lɩ́ mɑmɑ kʋ mʋ̀ kʋnkʋn yɩjʋncwəŋə kɑ̀rɑ̀ tə yɑ̀ɑ́ jɑ tʋ́tʋ̀nɑ́, kʋ bɑ̀".
44028023	Bɑ dɑ̀ń lɩ dɩɩn bɑ tún, bɑ pɑ Polə nə. Kʋ dɩɩn tə nə yí, lɩ̀ɑ̀ zənzən twi. Bɑ yí bwɑ́lɩ́ tə nə, ʋ yɑ̀ nə wulə. Ʋ sʋɡʋ tə wɑ, ʋ bɩrɩ də, Yɩɩ wɑ́ də́ pɑ̀rɩ̀. Yɑ́ ʋ dɑ̀ń twɑ́ Yɩɩ nii tə nə, ʋ nə pɩn Moyizə nə də Yɩɩ nii sʋ̀sʋ̀nɑ̀ tə sɑɡɑ tə nə, ʋ mɑ swɩ̀n bɑ, ʋ jɑnɩ kʋ tə, kʋ nə yɩ Zwezi yoo yuu wɑ. Ʋ zɩɡɩ kʋ yoo təntə yuu wɑ jɩjʋ mɑmɑ, ʋ jɑ vɑ ʋ yí kʋ dədəni nə.
44028024	Sʋ̀rɑ̀n tə ʋ nə swɩ̀n, tə zʋɑ bɑ duən, yɑ́ bɑ duən də ɡɑ vɩ, sə bɑ pɑ tə cɩ́ɡɑ́.
44028025	Mɑ́ŋɑ́ tə, bɑ dɑ̀ń nə pìí bɑ vìrí də bɑ tʋ́tʋ̀nɩ́ duən, Polə dɑ̀ń swɩ̀n sʋ̀rɑ̀n tə tə, ʋ súrí lɑ́, ʋ wʋ́: "Yɩɩ-Siŋu tə jə cɩ́ɡɑ́, kʋ mɑ twɑ́ də Yɩɩ nii sʋ̀sʋ̀nʋ̀ Ezɑyi, kʋ swɩ̀n ɑ́ nɩbɑrɑ-bɑ con, kʋ wʋ́:
44028026	'Vəli lʋʋ kʋ tə lɩ̀ɑ̀ tə con, n swɩ̀n n wʋ́: Á wɑ́ nì zəni, yɑ́ ɑ́ bɑ́ lwɑrɩ kʋ də̀ń. Á wɑ́ ywɑ̀ń zəni, yɑ́ ɑ́ bɑ́ nɑ kʋ.
44028027	Lɑlʋʋ kʋ tə lɩ̀ɑ̀ tə bɩcɑnɩ tɩɡɑ. Bɑ swɩn bɑ zɩɑn, bɑ pú bɑ yɩ́ɑ́, sə dɩɩn don bɑ dɑ̀n kɑ́ nɑ də bɑ yɩ́ɑ́, sə bɑ dɑ̀n kɑ́ nì kʋ bɑ zɩɑn wɑ. Bɑ bɑ́ pɩ̀ɑ̀, sə bɑ lwɑrɩ kʋ də̀ń bɑ bɩcɑnɩ wɑ, sə kʋ pɑ, bɑ lwɑ̀ń bɑ pubʋŋɑ, bɑ bɑ̀ ɑ̀ mʋ̀ Yɩɩ con, sə ɑ̀ pɑ bɑ yɑzurə'.
44028028	Á lwɑrɑ də, sʋywɑ́ŋʋ́ tə, kʋ nə bɩrɩ də, Yɩɩ wɑ́ jon ɑbɑ ɑ́ cʋnɑ wɑ, Yɩɩ tʋn kʋ, ʋ pɑ lɩ̀ɑ̀ tə nə, bɑ nə tɑ̀ Zwifə-bɑ. Bɑ mʋ̀ wɑ́ cʋɡʋ kʋ".
44028029	[Mɑ́ŋɑ́ tə wɑ, ʋ nə swɩ̀n kʋ nətʋ tə, Zwifə-bɑ vìí də bɑ tʋ́tʋ̀nɩ́ duən zənzən.]
44028030	Polə fwɑ bɩnɑ bələ mɛ bwɑ́lɩ́ təntə wɑ, ʋ yɑ̀ nə jon, ʋ ŋwɩ́n kʋ yuu nə. Ʋ sɛ̀ ʋ joŋə lɩ̀ɑ̀ tə mɑmɑ, bɑ nə twi ʋ con, sə bɑ nɑ wɑ́.
44028031	Ʋ yɑ̀ɑ́ swɩ̀n də, Yɩɩ wɑ́ də́ ʋ pɑ̀rɩ̀ tə, də ʋ kɑ̀rɩ̀ bɑ Yuu-Tiu Zwezi-Kərisə yoo. Ʋ yɑ̀ fwɑ kʋ nətʋ tə, yɑ́ fən də ɡɑ bɑ wɑ́ jə kʋ yoo wɑ mɑmɑ. Yɑ́ yoo də mɑmɑ wɑ̀ ʋ nə cɩ̀.
45001001	Aý mʋ̀ Polə yɩ Zwezi-Kərisə tʋtʋnbiu. Aý mʋ̀ nə pʋ́pʋ́nɩ́ sɑɡɩ kʋ tə. Yɩɩ kúrí nə, sə ɑ̀ yɑ ʋ tʋntʋnʋ. Ʋ lɩ nə, ʋ tún vɑ̀n nə, sə ɑ̀ swɩ̀n ʋ sʋywɑ́ŋʋ́ tə, ɑ̀ bɩrɩ lɩ̀ɑ̀ nə.
45001002	Yɩɩ yɑ̀ dí yɑ́ɑ́, ʋ twɑ́ də ʋ nii sʋ̀sʋ̀nɑ̀ tə, ʋ mɑ kɑ̀n sʋywɑ́ŋʋ́ təntə nikɑnɩ, fuən fuən. Yɑ́ kʋ yoo dɑ̀ń pʋ́pʋ́nɩ́ Yɩɩ sɑɡɩ tə wɑ.
45001003	-
45001004	Kʋ sʋywɑ́ŋʋ́ təntə swɩ̀n ʋ bìú Zwezi-Kərisə yoo, ʋ nə yɩ nə Yuu-Tiu. Ʋ jiɡə ləzwənə, bɑ ɡɑ lʋrɩ wɑ́ pɩ̀ʋ́ Dɑvidə dwíí tə wɑ. Yɑ́ Yɩɩ twɑ́ də ʋ Siŋu tə, ʋ mɑ bwin wɑ́, ʋ lɩ tɩɑn wɑ, yɑ́ ʋ dɑ̀ń ɡɑ bɩrɩ də, cɩ́ɡɑ́ mɑmɑ, ʋ yɩ ʋ bìú tə, ʋ nə jə dɩ̀ɑ̀n.
45001005	Kʋ twɑ́ də ʋ mʋ̀ Zwezi-Kərisə, Yɩɩ mɑ fwɑ ʋ pubwɑnʋ tə nə yɩrɑ, ʋ ɡɑ tún nəbɑ, sə nə yɑ ʋ tʋntʋnɑ. Ʋ fwɑ kʋ nətʋ tə, sə nə vɑ nə swɩ̀n ʋ sʋɡʋ tə, nə bɩrɩ dwíə́ tə mɑmɑ lʋʋ mɑmɑ wɑ nə, bɑ nə tɑ̀ Zwifə-bɑ, sə bɑ zìlí ʋ nii, kʋ twɑ́ ʋ yɩrɩ tə nə. Kʋ nətʋ twɑ́ bɑ nə keni bɑ wɑɑ ʋ nə wuuu.
45001006	-
45001007	Á mʋ̀ Romə tɩ̀ɑ́n də wulə bɑ mʋ̀ lɩ̀ɑ̀ təntə wɑ, Zwezi-Kərisə nə kúrí, sə bɑ yɑ ʋ lɩ̀ɑ̀. Kʋ dɑ̀ń yɑ ɑ́ mʋ̀ mɑmɑ nə, ɑ̀ pʋ́pʋ́nɩ́ ɑ̀ pɩn. Yɩɩ swə ɑbɑ, ʋ kúrí ɑbɑ, sə ɑ́ yɑ ʋ mʋ̀ nyiən. Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́.
45001008	Tɩɑ yuu bwɑ́lɩ́ mɑmɑ nə, lɩ̀ɑ̀ nə̀ń də, ɑ́ keni ɑ́ wɑɑ Zwezi-Kərisə nə. Kʋ mʋ̀ nə pɩn, ɑ̀ dí yɑ́ɑ́, ɑ̀ twɑ́ də Zwezi-Kərisə, ɑ̀ mɑ kəni ɑ̀ nyɩnɑ Yɩɩ lɛ̀ɛ̀, ɑ́ mɑmɑ yɩrɩ.
45001009	-
45001010	Yɑ́ ɑ̀ tʋŋɑ tʋtʋŋɩ tə, Yɩɩ nə pɩn nə, də ɑ̀ wɑɑ mɑmɑ, ɑ̀ mɑ swɩ̀n ʋ bìú tə sʋywɑ́ŋʋ́ tə ɑ̀ bɩrɩ. Yɩɩ yə̀ə́ də, kʋ yɩ cɩ́ɡɑ́, ɑ̀ swɩ̀n nətən də. Ʋ yə̀ə́ də, mɑ́ŋɑ́ mɑmɑ, ɑ̀ nə wulə ɑ̀ jʋ̀nɩ̀ wɑ́, ɑ̀ yɑ̀ɑ́ lòrì wɑ́ ɑ̀ pɩn ɑbɑ. Yɑ́ mɑ́ŋɑ́ mɑmɑ, ɑ̀ lòrì Yɩɩ, sə ʋ súrí cwəŋə, ʋ pɑ nə sɩ́ʋ́n, də kʋ nə twɑ́ də ʋ fɩrɑ, sə ɑ̀ bɑ̀ ɑ̀ nɑ ɑbɑ.
45001011	Aý pɩ̀ɑ̀, sə ɑ̀ nɑ ɑbɑ də ɑ̀ wɑɑ mɑmɑ, sə ɑ̀ pɑ ɑbɑ Yɩɩ-Siŋu tə tɑrpɩʋn don, sə kʋ pɑ ɑ́ zɩɡɩ dɩ̀ɑ̀n, ɑ́ twɑ́ Zwezi-Kərisə nə.
45001012	Aý mʋ̀ də ɑ́ mʋ̀ mɛ keni nə wɑɑ Zwezi-Kərisə nə, yɑ́ nə dɑ̀ń yɩ won nədʋ. Kʋ mʋ̀ nə pɩn ɑ̀ pɩ̀ɑ̀, sə nə nɑ duən, nə ɡɑ dɑ̀n duən jɩ̀ɑ̀n.
45001013	Aý nubɩɑ-bɑ, ɑ̀ pɩ̀ɑ̀, sə ɑ́ lwɑrɩ də, ɑ̀ də́də́n, sə ɑ̀ bɑ̀, ɑ̀ nɑ ɑbɑ kʋ nɛɛ cé duən. Yɑ́ yìə̀n cɩ̀ɡɑ̀ ɑ̀ yɑ́ɑ́ nə, kʋ bɑ̀ kʋ yí zə̀n. Aý pɩ̀ɑ̀, sə ɑ̀ bɑ̀, ɑ̀ tʋn tʋtʋŋɩ ɑ́ tətəŋi wɑ. Kʋ wɑ́ sɑn ɑbɑ, sə ɑ́ vɑ yɑ́ɑ́, ɑ́ ɡɑ bori Yɩɩ nyiən tə wɑ, ndə ɑ̀ nə fwɑ nətʋ lʋʋ dwíə́ tə duən wɑ.
45001014	Yɩɩ nə pɩn nə kʋ tʋtʋŋɩ təntə. Kʋ dɑ̀ń yɩ ndə jɩŋɩ nə ɑ̀ yuu wɑ, sə ɑ̀ swɩ̀n sʋywɑ́ŋʋ́ tə, ɑ̀ bɩrɩ Gərɛkə-bɑ nə, də bɑ tə, bɑ yɩ́ɑ́ nə wɑ̀ pʋrɩ nə, də bɑ tə, bɑ nə yə̀ə́ sɑɡɑ kɑ̀rʋ̀, də bɑ tə, bɑ nə yə̀rì won mɑmɑ nə.
45001015	Mə kʋ mʋ̀ yoo təntə nə pɩn, ɑ̀ pɩ̀ɑ̀, sə ɑ̀ bɑ̀, ɑ̀ swɩ̀n sʋywɑ́ŋʋ́ tə, ɑ̀ bɩrɩ ɑ́ mʋ̀ Romə tɩ̀ɑ́n də, də ɑ̀ wɑɑ mɑmɑ.
45001016	Cɑvɩrɑ bɑ ɑ̀ mʋ̀ Polə jə, sə ɑ̀ swɩ̀n sʋywɑ́ŋʋ́ tə ɑ̀ bɩrɩ lɩ̀ɑ̀ nə. Yɩɩ dɩ̀ɑ̀n wulə sʋywɑ́ŋʋ́ təntə wɑ, sə tə jon lɩ̀ɑ̀ tə mɑmɑ, bɑ nə keni bɑ wɑɑ Zwezi-Kərisə nə, bɑ cʋnɑ wɑ. Cwəŋə təntə təntən kɑ wulə Zwifə-bɑ yɩrɩ. Kʋ kwɑ nə, kɑ wulə Gərɛkə-bɑ tə də yɩrɩ.
45001017	Sʋywɑ́ŋʋ́ təntə nə bɩrɩ nətʋ tə, Yɩɩ nə pɩn ləzwənə jì cɩ́ɡɑ́ tíú ʋ mʋ̀ Yɩɩ yɑ́ɑ́ con. Kʋ yoo təntə cwəŋə də̀ń lɑŋʋ də kʋ yíɡúrə́ nə yɩ, sə lɩ̀ɑ̀ tə kəni bɑ wɑɑ Zwezi-Kərisə nə wuuu. Kʋ yɩ ndə, kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ nə keni ʋ wɑɑ Zwezi nə, Yɩɩ yɑ̀ɑ́ pɑ ʋ jì cɩ́ɡɑ́ tíú, ʋ mʋ̀ Yɩɩ yɑ́ɑ́ con. Yɑ́ ʋ mʋ̀ lìù təntə wɑ́ yɑ mɩɩ wɑ, kʋ nə bɑ zwɛ̀ Yɩɩ con".
45001018	Yɩɩ bɩrɩ də, ʋ lɩŋɑ zɑŋɑ ʋ sɑ̀ń tə nə, lɩ̀ɑ̀ tə tʋtʋnkʋkwɩnɑn tə mɑmɑ yɩrɩ, ʋ nə bɑ pɩ̀ɑ̀, də kʋnkʋn yìə̀n yɩrɩ. Mə tə mʋ̀ nə, bɑ mɑ cɩ̀ lɩ̀ɑ̀ tə yɑ́ɑ́ nə, bɑ dɑ̀n kɑ́ lwɑrɩ cɩ́ɡɑ́ tə.
45001019	Cɩ́ɡɑ́, kʋ tə, bɑ nə wɑ̀ɑ́ bɑ lwɑrɩ Yɩɩ yoo yuu wɑ kʋ yɩ nəpon. Yɩɩ tətə nə bɩrɩ bɑ kʋ yoo tə, ʋ pɑ bɑ lwɑrɩ kʋ.
45001020	-
45001021	Lìù mɑmɑ yɑ̀ tə wɑ̀ nɩ Yɩɩ nə yɩ nətʋ. Yɑ́ kʋ nə zɩɡɩ mɑ́ŋɑ́ tə wɑ, Yɩɩ nə fwɑ lʋʋ, kʋ jɑ bɑ̀ kʋ yí zə̀n, wiən tə, ʋ nə fwɑ, tə bɩrɩ nətʋ tə, ʋ nə yɩ. Tə mɑ bɩrɩ də, cɩ́ɡɑ́ mɑmɑ, ʋ jə dɩ̀ɑ̀n, tə nə bɑ́ zwɛ̀, ɑbɑdɑ də. Tə mɑ kʋ́ʋ̀ bɩrɩ də, ʋ mʋ̀ cɩcɩ cɩ́ɡɑ́ nə yɩ Yɩɩ də. Bɑ yə̀ə́ də, Yɩɩ wulə zəni, yɑ́ bɑ ɡɑ vɩ, sə bɑ pɑ wɑ́ dun, nə ɑ̀ yə̀ə́, sə bɑ kə ʋ lɛ̀ɛ̀, ndə bɑ nə mɛ, sə bɑ fwɑ nətʋ. Kʋ mʋ̀ nə pɩn, bɑ kʋ́ʋ̀ wɑ̀rɩ̀ bɑ swɩ̀n də, bɑ wɑ̀ ʋ mʋ̀ Yɩɩ nii zìlí, bɑ nə yə̀rì wɑ́ yɩrɩ. Yɑ́ bɑ bɩcɑnɩ kʋ́ʋ̀ bɑ pubʋŋɑ jə. Bɑ yə̀rì won mɑmɑ, bɑ ɡɑ yə̀rì yozəŋu də.
45001022	Bɑ swɩ̀n də, bɑ mʋ̀ jə wʋbʋŋɑ, yɑ́ bɑ ɡɑ yə̀rì də, bɑ yɩ ləyərən.
45001023	Bɑ mʋ̀ con nə, bɑ yɑ́ dun Yɩɩ tə, ʋ nə wɑ̀rɩ̀ ʋ tɩ ʋ pwɩ, yɑ́ bɑ ɡɑ jʋ̀nɩ̀ woŋwɑnɑn. Tə woŋwɑnɑn təntə yɩ ləzwənə nyɩnyɩɡɑ, bɑ nə sɑ́rɩ́, yɑ́ ləzwənə tətə ɡɑ tɩ ʋ pwɩ. Tə duən də nyɩn də zuŋi. Tə duən də nyɩn də vɑ̀nɑ́, tə nə jə nɛɛ bɑnɩɑ, tə duən də kʋ́ʋ̀ nyɩn də wiən tə, tə nə vəli tə pùə́ bɑn.
45001024	Mə kʋ mʋ̀ nə pɩn, Yɩɩ dɑ̀ń mɑ yɑ́ bɑ, sə bɑ fwɑ bɑ pùə́ yokʋkwɩnɑn fɩrɑ yìə̀n tə duən yɩrɑ, sə tə kə bɑ durən wɑ, sə tə ɡɑ kə cɑvɩrɑ bɑ tətə nə.
45001025	Bɑ yɑ́ Yɩɩ cɩ́ɡɑ́ tə, bɑ ɡɑ pú kʋnkʋn kwɑ. Bɑ tʋŋɑ bɑ pɩn wiən tə nə, Yɩɩ nə fwɑ, də bɑ pɩn tə dun, bɑ ɡɑ yɑ́ Yɩɩ tətə, ʋ nə fwɑ tə wiən təntə mɑmɑ. Yɑ́ ʋ mʋ̀ nə bɑ yɑ̀ mɛ, sə bɑ bʋ ʋ nə, mɑ́ŋɑ́ mɑmɑ wuuu, kʋ nə bɑ zwɛ̀. Amɩɩnɑ!
45001026	Mə kʋ mʋ̀ nə pɩn, Yɩɩ dɑ̀ń mɑ yɑ́ bɑ, sə bɑ fwɑ cɑvɩyiən tə, bɑ nə swə tə fɑ̀ŋʋ́. Bɑ kɑnɑ dɑ̀ń yɑ́ bɑrɑ nə, bɑ pìí bɑ pəni bɑ duən kɑnɑ, bɑ mɑ tʋŋɑ yìə̀n duən yɩrɑ, tə nə wɑ̀ mɛ.
45001027	Bɑrɑ tə də con, bɑ də tʋŋɑ kʋ yoo təntə. Bɑ də yɑ́ kɑnɑ tə nə, bɑ duən bɑrɑ fɩrɑ ɡɑ pìí kʋ ɡwɩ bɑ. Bɑ də pəni də bɑ duən bɑrɑ, bɑ mɑ tʋŋɑ cɑvɩyiən duən yɩrɑ. Cɑ̀n nə wɑ́ yɑ bɑ ŋwɩ́rɑ́n, tə yolwɑnɑ təntə yɩrɩ, bɑ nə fwɑ.
45001028	Bɑ mʋ̀ lɩ̀ɑ̀ təntə bɑ pɩ̀ɑ̀, sə bɑ lwɑrɩ Yɩɩ. Kʋ mʋ̀ nə pɩn, Yɩɩ mɑ yɑ́ bɑ, sə bɑ pubʋŋɑ tə yɑ pubʋnkʋkwɩʋn, sə kʋ pɑ bɑ tʋn yìə̀n tə, bɑ nə wɑ̀ mɛ, sə bɑ tʋn.
45001029	Bɑ bɩcɑnɩ súə́ də kʋnkʋn yìə̀n yiri mɑmɑ. Bɑ tʋŋɑ yolwɑnɑ duən yɩrɑ. Lɩ̀ɑ̀ duən wiən jə yimən tə pɑ bɑ. Bɑ wɛɛ lɩŋɑ duən yuu wɑ. Bɑ zɩɡɑ lɩ̀ɑ̀ duən nə, kʋ tɩ̀ɑ́n wiən yɩrɩ. Bɑ swə lɩ̀ɑ̀ ɡʋrɩ. Bɑ dɩ jɑrɑ də duən. Bɑ ɡɩɡɩrɩ lɩ̀ɑ̀. Bɑ tʋŋɑ yutəlu yìə̀n lɩ̀ɑ̀ yɩrɑ. Bɑ də́ tɩjɑŋɑ duən də̀ń nə.
45001030	Bɑ swɩ̀n yolwɑnɑ, bɑ pɩn duən nə. Bɑ yɩ Yɩɩ dʋŋɑ. Bɑ twɩn lɩ̀ɑ̀. Bɑ yɩ fwiə lɩ̀ɑ̀. Bɑ fwɑ yɩrʋ. Bɑ swə yolwɑn nədʋn fɑ̀ŋʋ́. Bɑ bɑ bɑ nyɩnɑ-bɑ nii zìlí.
45001031	Bɑ kʋ́ʋ̀ yə̀rì kʋ tə, kʋ nə ziən. Bɑ nə kɑ̀n nikɑnɩ, bɑ bɑ kʋ nii nə twɑ́. Bɑ yə̀rì kɑ sóní lɩ̀ɑ̀. Bɑ bɑ lɩ̀ɑ̀ yinəɡə dəri.
45001032	Bɑ yə̀ə́ zəni də, Yɩɩ nii tə bɩrɩ də, lɩ̀ɑ̀ tə, bɑ nə tʋŋɑ yokʋkwɩnɑn təntə mɛ, sə bɑ tɩ, sə tɩɑn nə yɑ bɑ ŋwɩ́rɑ́n. Bɑ yə̀ə́ kʋ nətʋ tə, yɑ́ bɑ ɡɑ tʋŋɑ tə yìə̀n tə. Kʋ tɑ̀ tə cɩcɩ nə bɑ tʋŋɑ, bɑ nə nɩ lìù, də ʋ tʋn yolwɑn, bɑ yɑ̀ɑ́ swə, bɑ ɡɑ dɑŋɑ kʋ tíú jɩ̀ɑ̀n, sə ʋ fwɑ ʋ súrí lɑ́.
45002001	N mʋ̀ lìù tə, n nə tì n tɩ̀ɑ̀n, n mɑ fwɑ lìù tə nə bʋ̀rɩ̀ lɩ̀ɑ̀ bʋ̀rɑ̀, sə n bʋ̀rɩ̀ n duən bʋ̀rɑ̀, kʋ mɛ, sə n bwe n tɩ̀ɑ̀n n jə́n, n tətə yɩ bɛ̀ɛ̀. N bʋ̀rɩ̀ lɩ̀ɑ̀ duən bʋ̀rɑ̀, yɑ́ n tətə tʋŋɑ yìə̀n tə, bɑ nə tʋŋɑ. Kʋ mʋ̀ nə pɩn, n kʋ́ʋ̀ wɑ̀rɩ̀ n swɩ̀n də, n wɑ̀ ʋ mʋ̀ Yɩɩ nii zìlí, n nə yə̀rì wɑ́ yɩrɩ. Yɑ́ n nə bʋ̀rɩ̀ lɩ̀ɑ̀ tə bʋ̀rɑ̀ tə wɑ́ pɑ, Yɩɩ bʋ̀rɑ̀ tə jɑ n tətə.
45002002	Nə yə̀ə́ də, Yɩɩ jə cɩ́ɡɑ́, ʋ mɑ bʋ̀rɩ̀ lɩ̀ɑ̀ təntə, bɑ nə tʋŋɑ yokʋkwɩnɑn təntə bʋ̀rɑ̀.
45002003	N mʋ̀ lìù tə, n nə bʋ̀rɩ̀ lɩ̀ɑ̀ duən bʋ̀rɑ̀, yìə̀n yɩrɩ, bɑ nə fwɑ, n tətə ɡɑ tʋŋɑ tə yìə̀n təntə, n mʋ̀ dɑ̀ń bʋŋɑ də, n mʋ̀ wɑ́ jɛ́n Yɩɩ bʋ̀rɑ̀ tə yɑ́ɑ́ nə nɑɑɑ?
45002004	Yɩɩ yɑ wʋywɑnyiən zənzən. Ʋ jə pɩ́nʋ́ zənzən də. Ʋ yə̀ə́ nətʋ ʋ nə wɑ́ jɑ ʋ tɩ̀ɑ̀n ʋ mɑ dɑ̀n. N yɩ n ɡoni tə yìə̀n təntə nɑɑɑ? N yə̀rì də, kʋ yɩ wʋywɑnɩ nə ʋ fwɑ n yɩrɑ, sə n twɑ́ kʋ nə, n vəvəri n kwɑ n mɑ sɑ́ n cʋnɑ tə nɑɑɑ?
45002005	N mʋ̀ lìù təntə n yuu dɑ̀, kʋ pɑ n bɑ pɩ̀ɑ̀, sə n vəvəri n kwɑ, n mɑ sɑ́ n cʋnɑ tə. N tətə dɑ̀ń nə wɑ́ pɑ Yɩɩ lɩŋɑ tə zɑ̀n n yuu wɑ. Yɩɩ bʋ̀rɑ̀ tə wɑ́ jɑ mʋ́ dɩɩn tə nə, ʋ lɩŋɑ tə nə wɑ́ pwin, tə nɑn poni nə. Kʋ dɩɩn təntə nə, ʋ wɑ́ bʋ̀rɩ̀ lɩ̀ɑ̀ tə mɑmɑ bʋ̀rɑ̀, kʋ twɑ́ də cɩ́ɡɑ́.
45002006	Kʋ dɩɩn tə nə, ʋ wɑ́ ŋwɩ́n lìù mɑmɑ tʋtʋŋɩ ŋwɩ́rɑ́n, ʋ pɑ wɑ́.
45002007	Lɩ̀ɑ̀ duən jə pɩ́nʋ́ wuuu, bɑ dɑ̀n kɑ́ pìí bɑ kə bɑ kwɑ, bɑ mɑ tʋŋɑ zəni. Bɑ pɩ̀ɑ̀ dun Yɩɩ con. Bɑ pɩ̀ɑ̀ zìlə́. Bɑ pɩ̀ɑ̀ mɩɩ tə, kʋ nə bɑ zwɛ̀ Yɩɩ con. Mə bɑ mʋ̀ lɩ̀ɑ̀ tə nə, ʋ cɩ́ɡɑ́ wɑ́ pɑ mɩɩ tə, kʋ nə bɑ zwɛ̀ ʋ con.
45002008	Lɩ̀ɑ̀ duən də yɩ tʋ́tʋ̀nyɩnɑ, bɑ bɑ Yɩɩ cɩ́ɡɑ́ tə nii zìlí, bɑ ɡɑ swə, sə bɑ tʋn kʋ tə nə lwɑrɑ. Kʋ mʋ̀ nə pɩn, Yɩɩ lɩŋɑ zɑŋɑ tə fufwin kʋ lɩ̀ɑ̀ təntə yuu wɑ zənzən.
45002009	Lɩ̀ɑ̀ tə mɑmɑ, bɑ nə tʋŋɑ yolwɑnɑ tə, Yɩɩ wɑ́ kə cɑ̀n bɑ nə zənzən, fən ɡɑ wɑ́ zʋ bɑ. Cɑ̀n təntə wɑ́ də́ yɑ́ɑ́, tə yí Zwifə-bɑ. Kʋ kwɑ nə, tə dɑ̀ń wɑ́ yí Gərɛkə-bɑ tə.
45002010	Yɑ́ lɩ̀ɑ̀ tə mɑmɑ, bɑ nə fwɑ zəni, Yɩɩ wɑ́ pɑ bɑ nɑ dun. Ʋ wɑ́ pɑ bɑ zìlə́, ʋ ɡɑ pɑ bɑ bɩcɑn sìə́. Ʋ wɑ́ dí yɑ́ɑ́ ʋ tʋn kʋ yoo təntə Zwifə-bɑ yɩrɑ. Kʋ kwɑ nə, ʋ dɑ̀ń wɑ́ tʋn kʋ Gərɛkə-bɑ yɩrɑ.
45002011	Yɩɩ yɑ́ɑ́ con, ləzwənə mɑmɑ bɑ n don dwə.
45002012	Lɩ̀ɑ̀ tə, bɑ nə tɑ̀ Zwifə-bɑ, yə̀rì Yɩɩ nii tə, ʋ nə pɩn Moyizə nə. Bɑ mʋ̀ lɩ̀ɑ̀ təntə tʋŋɑ cʋnɑ, yɑ́ bɑ ɡɑ wɑ́ tɩ, bɑ jɛ́n mɩ́ɑ́mɩ́ɑ́n Yɩɩ yɑ́ɑ́ con, bɑ bɑ́ yəni kʋ. Zwifə-bɑ mʋ̀ yə̀ə́ Yɩɩ nii tə, ʋ nə pɩn Moyizə nə. Yɑ́ bɑ də wɑ lɩ̀ɑ̀ duən wɑ̀ Yɩɩ nii təntə nə twɑ́. Yɩɩ wɑ́ twɑ́ kʋ nə, ʋ mɑ bʋ̀rɩ̀ bɑ bʋ̀rɑ̀.
45002013	Lìù mɑmɑ bɑ́ yɑ cɩ́ɡɑ́ tíú Yɩɩ yɑ́ɑ́ con, ʋ nə cʋɡɑ Yɩɩ nii tə yɩrɩ. Kʋ mɛ, sə ʋ tʋn kʋ tə, Yɩɩ nii tə nə bɩrɩ, sə ʋ tʋn. Mə nətʋ nə ʋ dɑ̀ń wɑ́ yɑ cɩ́ɡɑ́ tíú Yɩɩ yɑ́ɑ́ con.
45002014	Dwíə́ tə duən yə̀rì Yɩɩ nii tə, ʋ nə pɩn Moyizə nə. Yɑ́ bɑ dɑ̀ń nə twɑ́ bɑ tətə pubʋŋɑ nə, bɑ tʋn yìə̀n tə nə tʋɑ tə mɛ, də kʋ tə, Yɩɩ nii tə nə pɩ̀ɑ̀, kʋ bɩrɩ də, bɑ yə̀ə́ kʋ tə, Yɩɩ nə pɩ̀ɑ̀, bɑ cɩ́ɡɑ́ ɡɑ yə̀rì Yɩɩ nii tə mʋ̀.
45002015	Kʋ bɩrɩ də, Yɩɩ nii tə wulə bɑ bɩcɑnɩ wɑ, sə bɑ lwɑrɩ kʋ tə, bɑ nə mɛ, sə bɑ fwɑ. Yɑ́ bɑ bɩcɑnɩ wɑ, bɑ pubʋŋɑ tə yɑ̀ɑ́ bɩrɩ yìə̀n tə, bɑ nə fwɑ zəni tə wɑ, də yìə̀n tə, bɑ nə fwɑ lwɑnɩ tə wɑ.
45002016	Dɩɩn don nə, Yɩɩ wɑ́ twɑ́ də Zwezi-Kərisə, ʋ bʋ̀rɩ̀ yìə̀n tə, tə nə sə̀ɡə̀, lɩ̀ɑ̀ tə bɩcɑnɩ wɑ bʋ̀rɑ̀, ndə Yɩɩ sʋywɑ́ŋʋ́ tə, ɑ̀ nə swɩ̀n ɑ̀ bɩrɩ tə nə bɩrɩ nətʋ. Yɑ́ kʋ dɩɩn təntə nə, yìə̀n təntə dɑ̀ń wɑ́ nɑn poni nə.
45002017	N mʋ̀ lìù tə, n nə swɩ̀n də, n yɩ Zwifə-bɑ dwíí tə wɑ lìù, n bɑ fən dəri, n nə twɑ́ Yɩɩ nii tə nə yɩrɩ. N yɑ̀ɑ́ fwɑ yɩrʋ, də n yɩ Yɩɩ nyiən.
45002018	Kʋ twɑ́ də Yɩɩ nii tə, ʋ nə pɩn Moyizə nə sɑŋʋ, n mɑ yə̀ə́ kʋ tə nə yɩ Yɩɩ fɩrɑ, n ɡɑ yə̀ə́ yozəŋu də yolwɑn swɩ́ɑ́n duən wɑ.
45002019	N mʋ̀ con nə, n bʋŋɑ də, n mʋ̀ yɩ́ɑ́ nə nɑ lɑ́ cɩ́ɡɑ́ mɑmɑ, n mɑ bɩrɩ cwəŋə lilirən nə. N bʋŋɑ də, n yɩ ndə poni nə, n pɩ̀rɩ̀ lɩ̀ɑ̀ tə, bɑ nə wulə yikunu wɑ.
45002020	Yɩɩ nii tə, ʋ nə pɩn Moyizə nə, bɩrɩ mʋ́ yənu də cɩ́ɡɑ́. Yɑ́ kʋ mʋ̀ nə pɩn, n bʋŋɑ də, n mʋ̀ nə wɑ̀ɑ́ lɩ̀ɑ̀ tə, bɑ nə tə̀lə́ cwəŋə wɑ, n kwɛn n kəni cwəŋə wɑ. N bʋŋɑ də, n mʋ̀ nə yɩ kɑrnyɩnɑ, n kɑ̀rɩ̀ lɩ̀ɑ̀ tə, bɑ nə yə̀rì won mɑmɑ.
45002021	Hɑyɑ! N mʋ̀ lìù tə, n kɑ̀rɩ̀ lɩ̀ɑ̀ duən, n bɑ n tətə kɑ̀rɩ̀. N mʋ̀ lìù tə, n kɑ̀rɩ̀ n bɩrɩ, sə bɑ dɑ̀n kɑ́ ŋʋ, n tətə ŋwɩ̀n.
45002022	N mʋ̀ lìù tə, n nə swɩ̀n, sə bɑ dɑ̀n kɑ́ cwɑ̀rɩ̀, n tətə cwɑ̀rɩ̀. N mʋ̀ lìù tə, n nə culi woŋwɑnɑn, n tətə pìí n ŋwɩ̀n woŋwɑnɑn n yoli.
45002023	N fwɑ fwiə n nə jə Yɩɩ nii tə, ʋ nə pɩn Moyizə nə tə yɩrɩ, yɑ́ n ɡɑ bɑ Yɩɩ nii təntə nə twɑ́. Kʋ nətʋ pɩn, n cʋ̀ɡʋ̀ Yɩɩ dun tə.
45002024	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kʋ zɩɡɩ ɑ́ mʋ̀ yuu wɑ, dwíə́ tə, bɑ nə tɑ̀ Zwifə-bɑ, mɑ twɩn Yɩɩ".
45002025	Á mʋ̀ Zwifə-bɑ pɩn bɑ ɡwəŋə bɛɛ. Də ɑ́ nə twɑ́ kʋ tə nə, Yɩɩ nii tə, ʋ nə pɩn Moyizə nə, nə bɩrɩ ɑbɑ, ɑ́ ɡoŋu tə jə də̀ń. Yɑ́ ɑ́ dɑ̀ń nə bɑ kʋ tə nə twɑ́, Yɩɩ nii tə nə bɩrɩ ɑbɑ, kʋ yɩ ndə bɑ nə wɑ̀ ɑbɑ ɡwəŋə.
45002026	Yɑ́ bɑ dɑ̀ń nə wɑ̀ lìù ɡwəŋə, ʋ ɡɑ twɑ́ kʋ tə nə, Yɩɩ nii tə nə bɩrɩ, Yɩɩ wɑ́ jələ kʋ tíú ndə bɑ ɡwəŋə wɑ́.
45002027	Bɑ wɑ̀ ʋ mʋ̀ bɛɛ təntə ɡwəŋə, yɑ́ ʋ ɡɑ twɑ́ kʋ tə nə, Yɩɩ nii tə nə bɩrɩ. Ʋ mʋ̀ bɛɛ təntə bʋ̀rɑ̀ wɑ́ jɑ n mʋ̀ lìù tə, n nə yɩ Zwifə. N jə Yɩɩ nii tə, bɑ ɡwəŋə mʋ́ də, yɑ́ n ɡɑ bɑ Yɩɩ nii təntə nə twɑ́.
45002028	Cɩ́ɡɑ́ cɩ́ɡɑ́ Zwifə tɑ̀ lìù tə, ʋ yɩrɑ nə nyɩn də Zwifə yɩrɑ cɩcɩ. Yɩɩ yɑ́ɑ́ con, kʋ tɑ̀ lìù tə, bɑ nə ɡwəŋə wɑ́ cɩcɩ.
45002029	Cɩ́ɡɑ́ cɩ́ɡɑ́ Zwifə yɩ ʋ bɩcɑn tə nə yɩ nətʋ nə bɩrɩ də, ʋ yɩ Zwifə. Lìù tə, bɑ nə ɡwəŋə wɑ́ cɩ́ɡɑ́ cɩ́ɡɑ́ Yɩɩ yɑ́ɑ́ con, kʋ yɩ lìù tə, Yɩɩ-Siŋu tə nə lwɑ̀ń ʋ bɩcɑn tə. Kʋ tɑ̀ lìù tə, bɑ nə ɡwəŋə wɑ́ cɩcɩ. Ʋ mʋ̀ ləzwənyiri təntə yɩ Yɩɩ nə yɑ̀ɑ́ bwɩ ʋ nə, kʋ tɑ̀ ləzoni.
45003001	Kʋ nətʋ wɑ, lìù dɑ̀ń nə yɩ Zwifə, bɛ̀ɛ̀ won nə, ʋ mɑ dwə lɩ̀ɑ̀ tə duən tə? Zwifə-bɑ nə pɩn bɑ ɡwəŋə bɛɛ tə, kʋ nywɑrɩ nə yɩ bɛ̀ɛ̀?
45003002	Yìə̀n dɑ́ɑ́ zənzən, Yɩɩ nə mɑ fwɑ zəni Zwifə-bɑ yɩrɑ, kʋ pɑ bɑ dwə dwíə́ tə duən tə. Tə wɑ təntən yoo nə yɩ Yɩɩ bɩrɩ ʋ sʋ̀rɑ̀n tə bɑ mʋ̀ Zwifə-bɑ nə.
45003003	Yɑ́ bɑ wɑ lɩ̀ɑ̀ duən dɑ̀ń nə jiɡə pwìí bələ tɩ̀ɑ́n tə, kʋ nətʋ tə dɑ̀ń wɑ́ pɑ Yɩɩ də lwɑ̀ń, ʋ jì pwìí bələ tíú nɑɑɑ?
45003004	Abɑdɑ! Kʋ tɑ̀ nətʋ! Ləzoni mɑmɑ nə swə bɑ kʋnɩ kʋnkʋn, Yɩɩ mʋ̀ bɑ ʋ cɩ́ɡɑ́ sʋɡʋ tə lwɑ̀nɩ́. Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ swɩ̀n Yɩɩ yoo, kʋ wʋ́: "Mɑ́ŋɑ́ tə, n nə swɩ̀n, bɑ mɑmɑ wɑ́ lwɑrɩ də, n swɩ̀n cɩ́ɡɑ́. Də bɑ nə pɩ̀ɑ̀ bɑ bʋ̀rɩ̀ n bʋ̀rɑ̀, n tə wɑ́ nɑn bʋ̀rɑ̀ tə wɑ".
45003005	Yɑ́ nə dɑ̀ń nə tɑ̀ cɩ́ɡɑ́ tɩ̀ɑ́n tə nə bɩrɩ də, Yɩɩ yɩ cɩ́ɡɑ́ tíú, bɛ̀ɛ̀ won nə nə kʋ́ʋ̀ wɑ́ swɩ̀n? Yɩɩ bɑ cɩ́ɡɑ́ jə, də ʋ lɩŋɑ tə nə yɑ̀ɑ́ pɑ ʋ kəni nəbɑ cɑ̀n wɑ, nɑɑɑ? Bwɑ́lɩ́ kʋ tə wɑ, ɑ̀ pubʋŋɑ tə yɩ ndə ləzwənə nə bʋŋɑ nətʋ.
45003006	Abɑdɑ! Kʋ tɑ̀ nətʋ! Də Yɩɩ yɑ̀ nə tɑ̀ cɩ́ɡɑ́ tíú, ʋ yɑ̀ wɑ̀rɩ̀ lʋʋ kʋ tə ləzoni bʋ̀rɑ̀ ʋ bʋ̀rɩ̀.
45003007	Yɑ́ ɑ̀ kʋnkʋn dɑ̀ń nə pɩn, Yɩɩ cɩ́ɡɑ́ tə kwɛn kɑ nɑn poni nə kɑ súrí, sə kʋ pɑ Yɩɩ nɑ dun, bɛ̀ɛ̀ nə pɩn Yɩɩ bʋ̀rɑ̀ mɑ wɑ́ jɑ nə, ɑ̀ nə yɩ cʋnʋ tə yɩrɩ?
45003008	Kʋ nə yɩ nətʋ, bɛ̀ɛ̀ nə pɩn, nə bɑ swɩ̀n, nə wʋ́: "Nə fwɑ yolwɑnɑ tə, sə tə nɑn zəni nə?" Lɩ̀ɑ̀ duən bʋŋɑ də, nə kɑ̀rɑ̀ tə yɩ nətʋ, bɑ ɡɑ twɩn nəbɑ. Bʋ̀rɑ̀ wɑ́ jɑ kʋ mʋ̀ lɩ̀ɑ̀ təntə, yɑ́ kʋ mʋ̀ nə mɛ də bɑ.
45003009	Bɛ̀ɛ̀ won dɑ̀ń nə wulə, kʋ nə bɩrɩ də, nə mʋ̀ Zwifə-bɑ, dwə dwíə́ tə duən tə? Kʋ won təntə tə̀lə́. Nə dí yɑ́ɑ́ nə bɩrɩ də, Zwifə-bɑ də Gərɛkə-bɑ tə mɑmɑ yɩ cʋnɑ nə dí dɩ̀ɑ̀n bɑ yuu wɑ.
45003010	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ kʋ wʋ́: "Lìù tə̀lə́, ʋ nə yɩ cɩ́ɡɑ́ tíú, lìù nədʋ tətə tə̀lə́.
45003011	Lìù mɑmɑ tə̀lə́, ʋ nə jə wʋbʋŋɑ. Lìù mɑmɑ tə̀lə́, ʋ nə pɩ̀ɑ̀ Yɩɩ.
45003012	Lɩ̀ɑ̀ tə mɑmɑ dʋɡʋ cɩ́ɡɑ́ cwəŋə tə. Bɑ mɑmɑ yɩ tʋtʋ Yɩɩ yɑ́ɑ́ con. Lìù tə̀lə́, ʋ nə tʋŋɑ zəni, lìù nədʋ tətə tə̀lə́.
45003013	Sʋ̀rɑ̀n tə nə nɑŋɑ bɑ níə́ wɑ yɩ yokʋkwɩnɑn, ndə bɑ súrí ləbəri nii nə. Bɑ nəndələ nə bɑ mɑ ɡɩɡɑrɩ lɩ̀ɑ̀ duən bɑ cʋ̀ɡɑ̀. Bɑ níə́ cɑ̀ ndə dəkwɑɑ cwɑn nə.
45003014	Bɑ níə́ súə́ də kɑ zɩrɩ kɑ kə lɩ̀ɑ̀ nə, də sʋ̀rɑ̀n tə, tə nə cʋ̀ɡɑ̀ lɩ̀ɑ̀.
45003015	Bɑ nɛɛ lɩŋɑ tɩɑ zənzən, sə bɑ mɑ vɑ bɑ lɩ mɩɩ.
45003016	Bɑ mʋ̀ nə twɑ́ bwɑ́lɩ́ nə, bɑ yɑ̀ɑ́ cʋ̀ɡʋ̀ wiən tə mɑmɑ, bɑ ɡɑ kə cɑ̀n kʋ bwɑ́lɩ́ tə wɑ.
45003017	Bɑ yə̀rì cwəŋə tə, kɑ nə kəni bɩcɑn sìə́ lɩ̀ɑ̀ pwərə wɑ.
45003018	Bɑ bɑ zìlə́ jə, bɑ pɑ Yɩɩ nə".
45003019	Yɑ́ nə ɡɑ yə̀ə́ də, kʋ tə mɑmɑ Yɩɩ nii tə, ʋ nə pɩn Moyizə nə, nə bɩrɩ tə, yɩ lɩ̀ɑ̀ tə yɩrɩ, bɑ nə mɛ, sə bɑ zìlí Yɩɩ nii tə. Lìù mɑmɑ kʋ́ʋ̀ wɑ̀rɩ̀ ʋ swɩ̀n də, ʋ yə̀rì. Yɑ́ lìù mɑmɑ dɑ̀ń mɛ, sə ʋ tún ʋ nii Yɩɩ yɑ́ɑ́ con.
45003020	Kʋ mʋ̀ nə pɩn, Yɩɩ yɑ́ɑ́ con, lìù mɑmɑ wɑ̀rɩ̀ cɩ́ɡɑ́ tíú ʋ jì, də kʋ nə yɩ, sə ʋ zìlí Yɩɩ nii tə, ʋ nə pɩn Moyizə nə. Yɩɩ nii tə mʋ̀ yɩ kʋ bɩrɩ lɩ̀ɑ̀, sə bɑ lwɑrɩ də, bɑ tʋn cʋnɑ cɩcɩ.
45003021	Sɩ́ʋ́n nə, Yɩɩ dɑ̀ń bɩrɩ nəbɑ nətʋ, ʋ nə wɑ́ bɩrɩ də, lìù yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con, yɑ́ kʋ tɑ̀ kʋ tíú zìlí ʋ mʋ̀ Yɩɩ nii tə də. Yɩɩ nii tə, ʋ nə pɩn Moyizə nə, sɑɡɑ tə, də Yɩɩ nii sʋ̀sʋ̀nɑ̀ sɑɡɑ tə bɩrɩ də, kʋ yoo tə yɩ cɩ́ɡɑ́.
45003022	Yɩɩ yɑ̀ɑ́ bɩrɩ də, lɩ̀ɑ̀ tə yɩ cɩ́ɡɑ́ tɩ̀ɑ́n, bɑ nə ken bɑ wɑɑ Zwezi-Kərisə nə yɩrɩ. Lɩ̀ɑ̀ tə mɛ, bɑ nə ken bɑ wɛɛ Zwezi-Kərisə nə yɩ won nədʋ. Yɩɩ bɑ lìù kúrí, ʋ mɑ kʋkwɑnɩ ʋ don.
45003023	Lɩ̀ɑ̀ tə mɑmɑ tʋn cʋnɑ Yɩɩ yɑ́ɑ́ con. Yɑ́ bɑ kʋ́ʋ̀ wɑ̀rɩ̀ Yɩɩ dun tə bɑ nɩ.
45003024	Yɩɩ dɑ̀ń nə fwɑ pubwɑnʋ ləzoni yɩrɑ, ʋ ɡɑ pɑ, bɑ jì cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con, tʋtʋ. Ʋ fwɑ kʋ nətʋ tə Zwezi-Kərisə yɩrɩ, ʋ nə yɩ lìù tə, ʋ twɑ́ ʋ nə ʋ mɑ lɩ bɑ bɑ cʋnɑ tə wɑ.
45003025	-
45003026	Yɩɩ nə ken, sə Zwezi-Kərisə yɑ ndə vɑnɩ nə, bɑ nə mɑ fwɑ joŋi cʋnɑ yɩrɩ, sə ʋ tɩ, ʋ jɑnɑ lwɑ́. Yɑ́ lɩ̀ɑ̀ tə, bɑ nə keni bɑ wɑɑ Zwezi nə, Yɩɩ dɑ̀ń wɑ́ lɩ bɑ cʋnɑ tə, bɑ mʋ̀ də ʋ mʋ̀ Yɩɩ pwərə wɑ. Yɩɩ fwɑ kʋ nətʋ tə, sə ʋ mɑ bɩrɩ də, ʋ yɩ cɩ́ɡɑ́ tíú. Mɑ́ŋɑ́ don yɩn lɑ́, ʋ yɑ̀ pɩ́nɩ́ cʋnɑ tə, ləzoni nə fwɑ, ʋ wɑ̀ bɑ ken cɑ̀n wɑ tə yɩrɩ. Yɑ́ sɩ́ʋ́n nə, Yɩɩ dɑ̀ń bɩrɩ nətʋ tə, ʋ nə wɑ́ pɑ ləzoni yɑ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Yɩɩ pɩ̀ɑ̀, sə ʋ yɑ ʋ cɩ́ɡɑ́ tə wɑ, yɑ́ ʋ ɡɑ pɑ lɩ̀ɑ̀ tə, bɑ nə keni bɑ wɑɑ Zwezi-Kərisə nə, yɑ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con.
45003027	Bɛ̀ɛ̀ won nə, nə kʋ́ʋ̀ wɑ̀ɑ́ nə mɑ mɑ̀ nə nyʋnɑ wɑ? Kʋ won təntə tə̀lə́ mɩ́ɑ́mɩ́ɑ́n. Bɛ̀ɛ̀ dɑ̀ń nə pɩn kʋ yɩ nətʋ? Kʋ tɑ̀ kɑ zìlí nii tə, Yɩɩ nə pɩn Moyizə nə. Yɑ́ kʋ dɑ̀ń nə yɩ kɑ kə wɑɑ Zwezi-Kərisə nə wuuu.
45003028	Nə mʋ̀ yə̀ə́ nə wɑɑ con də, Yɩɩ nə yɑ̀ɑ́ pɑ lɩ̀ɑ̀ tə yɑ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Kʋ yɩ bɑ nə keni bɑ wɑɑ Zwezi-Kərisə nə wuuu tə yɩrɩ, kʋ tɑ̀ bɑ nə zìlí ʋ nii tə, ʋ nə pɩn Moyizə nə yɩrɩ.
45003029	Nə ɑ̀ yə̀ə́, Yɩɩ yɩ Zwifə-bɑ cɩcɩ Yɩɩ, nɑɑɑ? Ʋ tɑ̀ dwíə́ tə duən, tə nə tɑ̀ Zwifə-bɑ mʋ̀ Yɩɩ, nɑɑɑ? Ʋ cɩ́ɡɑ́ yɩ dwíə́ tə duən tə də Yɩɩ.
45003030	Yɩɩ nədʋ cɩcɩ nə wulə. Yɑ́ ʋ mʋ̀ Yɩɩ nədʋ təntə nə wɑ̀ɑ́ ʋ pɩn Zwifə-bɑ, bɑ nə ɡoŋi bɛɛ tə, yɑnɩ cɩ́ɡɑ́ tɩ̀ɑ́n ʋ yɑ́ɑ́ con, bɑ nə keni bɑ wɑɑ Zwezi-Kərisə nə tə yɩrɩ. Ʋ mʋ̀ ɡɑ nə wɑ̀ɑ́ ʋ pɩn dwíə́ tə duən tə, bɑ nə bɑ bɛɛ ɡoŋi tə, yɑnɩ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con, bɑ də nə keni bɑ wɑɑ Zwezi-Kərisə nə wuuu yɩrɩ. Yɑ́ Yɩɩ dɑ̀ń twɑ́ cwəŋə nədʋ təntə, ʋ mɑ tʋn kʋ Zwifə-bɑ, də lɩ̀ɑ̀ tə, bɑ nə tɑ̀ Zwifə-bɑ yɩrɑ.
45003031	Yɑ́ nə dɑ̀ń nə keni nə wɑɑ Zwezi-Kərisə nə, kʋ pɩ̀ɑ̀ kʋ bɩrɩ də, Yɩɩ nii tə, ʋ nə pɩn Moyizə nə, kʋ́ʋ̀ tə̀lə́, nɑɑɑ? Abɑdɑ! Kʋ tɑ̀ nətʋ! Kʋ nətʋ tətə yɩ nə dɑ̀ń bɩrɩ də, Yɩɩ nii tə tə jə tʋtʋŋɩ wuuu.
45004001	Nə dɑ̀ń wɑ́ swɩ̀n nə nɩbɛɛ Abərɑhɑmə, ʋ nə lʋrɩ nəbɑ yoo. Ʋ yoo yɩ kʋ yɩn nətə?
45004002	Də kʋ nə yɩ kʋ twɑ́ Abərɑhɑmə tʋtʋŋɩ nə, ʋ mɑ jì cɩ́ɡɑ́ tíú Yɩɩ yɑ́ɑ́ con, Abərɑhɑmə yɑ̀ wɑ̀ɑ́ ʋ tɩ̀ɑ̀n nə ʋ bwɩ. Yɑ́ kʋ dɑ̀ń nə tɑ̀ Yɩɩ yɑ́ɑ́ con, ʋ wɑ̀ɑ́ ʋ tɩ̀ɑ̀n nə ʋ bwɩ.
45004003	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Abərɑhɑmə ken ʋ wɑɑ Yɩɩ nə wuuu, yɑ́ Yɩɩ dɑ̀ń jələ wɑ́ də, ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con".
45004004	Də lìù nə tʋn tʋtʋŋɩ bɑ yɑ̀ɑ́ ŋwɩ́n wɑ́ kʋ ŋwɩ́rɑ́n. Tə ŋwɩ́rɑ́n təntə tɑ̀ zìlə́ bɑ fwɑ ʋ yɩrɑ. Tə yɩ won bɑ nə mɛ, sə bɑ pɑ wɑ́.
45004005	Lìù don də kʋ́ʋ̀ wɑ̀ɑ́ lɑ́ ʋ yɑnɩ, ʋ nə wɑ̀ tʋtʋŋɩ tʋn, yɑ́ ʋ ɡɑ kəni ʋ wɑɑ Yɩɩ nə. Yɩɩ yɑ̀ɑ́ jələ ʋ mʋ̀ lìù təntə ndə cɩ́ɡɑ́ tíú nə ʋ mʋ̀ Yɩɩ yɑ́ɑ́ con, kʋ tíú nə kəni ʋ wɑɑ ʋ mʋ̀ Yɩɩ nə wuuu tə yɩrɩ. Kʋ yɩ nətʋ, lìù təntə nə keni ʋ wɑɑ Yɩɩ nə, ʋ nə pɩn cʋnɑ lìù jì cɩ́ɡɑ́ tíú tə yɩrɩ.
45004006	Pɩ̀ʋ́ Dɑvidə tətə bɩrɩ lìù tə, Yɩɩ nə wɑ́ pɑ ʋ yɑ cɩ́ɡɑ́ tíú ʋ mʋ̀ Yɩɩ yɑ́ɑ́ con, ʋ ɡɑ wɑ̀ tʋtʋŋɩ tʋn, nə wɑ́ yɑ pupwən lìù nətʋ. Ʋ swɩ̀n, ʋ wʋ́:
45004007	"Pupwən lɩ̀ɑ̀ nə yɩ lɩ̀ɑ̀ tə, Yɩɩ nə kwɛn bɑ yokʋkwɩnɑn, bɑ mʋ̀ də wɑ́ pwərə wɑ. Yɑ́ ʋ ɡɑ sɩn bɑ cʋnɑ tə ʋ lɩ.
45004008	Pupwən lìù nə yɩ lìù tə, Yɩɩ nə bɑ ʋ yuu cʋnɑ jələ".
45004009	Dɑvidə nə swɩ̀n nətʋ tə, kʋ tɑ̀ Zwifə-bɑ lɩ̀ɑ̀ tə bɑ nə ɡoŋi bɛɛ tə cɩcɩ yɩrɩ, kʋ yɩ də dwíə́ tə duən mɛ, bɑ nə bɑ bɛɛ ɡoŋi yɩrɩ. Abərɑhɑmə ken ʋ wɑɑ Yɩɩ nə, yɑ́ Yɩɩ dɑ̀ń jələ wɑ́ də, ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con, ndə nə nə dí yɑ́ɑ́ nə swɩ̀n kʋ.
45004010	Yɑ́ kʋ dɑ̀ń zɩɡɩ nətə, Yɩɩ mɑ jələ wɑ́ də ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con? Kʋ yoo tə yɩ kʋ tʋn ʋ nə ɡoŋi tə kwɑ nə, nə ɑ̀ yə̀ə́ də ʋ tə wɑ̀ ɡoŋi? Kʋ tʋn, də ʋ tə wɑ̀ ɡoŋi.
45004011	Abərɑhɑmə ken ʋ wɑɑ Yɩɩ nə, də ʋ tə wɑ̀ ɡoŋi. Yɑ́ kʋ kwɑ nə, ʋ dɑ̀ń ɡoŋi, sə kʋ yɑ mɩmɩnʋ. Kʋ mɩmɩnʋ təntə bɩrɩ də, Yɩɩ jələ Abərɑhɑmə də, ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con, kʋ twɑ́ də ʋ nə ken ʋ wɑɑ tə ʋ mʋ̀ Yɩɩ nə wuuu. Yɑ́ kʋ dɑ̀ń pɩn Abərɑhɑmə yɩ lɩ̀ɑ̀ tə mɑmɑ, bɑ nə keni bɑ wɑɑ Yɩɩ nə nɩbɛɛ, də bɑ nə swə bɑ wɑ̀ ɡoŋi də. Bɑ də yɩ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con, ndə bɑ nɩbɛɛ Abərɑhɑmə nə.
45004012	Yɑ́ ʋ mʋ̀ Abərɑhɑmə ɡɑ tə nə yɩ lɩ̀ɑ̀ tə, bɑ nə ɡoŋi tə də mɑmɑ nɩbɛɛ. Kʋ tɑ̀ lɩ̀ɑ̀ tə, bɑ nə ɡoŋi bɑ cɩcɩ yoo nə, ɑ̀ swɩ̀n. Kʋ yɩ lɩ̀ɑ̀ tə, bɑ nə ɡoŋi, yɑ́ bɑ dɑ̀ń ɡɑ twɑ́ kʋ tə nə, nə nɩbɛɛ Abərɑhɑmə yɑ̀ nə twɑ́. Bɑ ɡɑ kəni bɑ wɑɑ Yɩɩ nə, ndə nə nɩbɛɛ Abərɑhɑmə nə fwɑ nətʋ, də ʋ tə wɑ̀ ɡoŋi.
45004013	Yɩɩ kɑ̀n nii də, ʋ wɑ́ pɑ Abərɑhɑmə də ʋ dwíí tə, ʋ nə wɑ́ kə lʋʋ wɑ, tɩnɩ lʋʋ. Yɑ́ Yɩɩ nikɑnɩ təntə ʋ nə kɑ̀n də Abərɑhɑmə, kʋ tɑ̀ ʋ nə zìlí ʋ mʋ̀ Yɩɩ nii tə, ʋ nə pɩn Moyizə nə yɩrɩ. Kʋ yɩ Yɩɩ kɑ̀n nikɑnɩ təntə də Abərɑhɑmə, ʋ nə jələ wɑ́ də ʋ yɩ cɩ́ɡɑ́ tíú ʋ yɑ́ɑ́ con, ʋ nə kəni ʋ wɑɑ ʋ nə wuuu tə yɩrɩ.
45004014	Kʋ nə yɩ lìù nə zìlí Yɩɩ nii tə cɩcɩ nə pɩn ʋ jə tori Yɩɩ con, ʋ kɑ kə ʋ wɑɑ Yɩɩ nə tə mʋ̀ dɑ̀ń yɩ tʋtʋ, yɑ́ Yɩɩ nikɑnɩ tə kʋ́ʋ̀ bɑ də̀ń jə.
45004015	Kɑ vɩ Yɩɩ nii, nə yɑ̀ɑ́ zɩ̀n Yɩɩ lɩŋɑ. Yɑ́ bwɑ́lɩ́ tə nə Yɩɩ nii tə nə tə̀lə́, cʋnɑ yoo də tə̀lə́ kʋ bwɑ́lɩ́ tə nə.
45004016	Kʋ mʋ̀ yɩrɩ, kʋ dɑ̀ń pɩn, lìù nə keni ʋ wɑɑ Yɩɩ nə, ʋ wɑ́ nɑ Yɩɩ nikɑnɩ wiən tə. Yɑ́ tə cɩ́ɡɑ́ yɩ wiən tə, Yɩɩ nə pɩn ʋ pubwɑnʋ yɩrɩ. Yɩɩ nikɑnɩ təntə dɑ̀ń jə də̀ń kʋ pɑ Abərɑhɑmə dwíí tə mɑmɑ nə. Kʋ tɑ̀ dwíí tə, kʋ nə jə Yɩɩ nii tə cɩcɩ, kʋ yɩ də lɩ̀ɑ̀ tə mɑmɑ, bɑ nə keni bɑ wɑɑ Yɩɩ nə wuuu, ndə Abərɑhɑmə nə. Kʋ mʋ̀ yɩrɩ nə, nə mɑmɑ dɑ̀ń wɑ̀ɑ́ Abərɑhɑmə nə mɑ boŋə nə nɩbɛɛ.
45004017	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ. Yɩɩ swɩ̀n Abərɑhɑmə yoo, ʋ wʋ́: "Aý kɑ̀n nii də mʋ́, sə ɑ̀ pɑ n yɑ dwíə́ kɑpʋpʋ nɩbɛɛ". Yɑ́ Abərɑhɑmə nə ken ʋ wɑɑ Yɩɩ nə wuuu, ʋ cɩ́ɡɑ́ jiɡə nə mɑmɑ nɩbɛɛ Yɩɩ yɑ́ɑ́ con. Mə ʋ mʋ̀ Yɩɩ nə pɩn mɩɩ tɩɡɑ nə, ʋ ɡɑ pɩn won tə, kʋ yɑ̀ nə tə̀lə́, dɑ̀ń wulə.
45004018	Yɑlɑ mɑmɑ yɑ̀ kʋ́ʋ̀ tə̀lə́, yɑ́ Abərɑhɑmə mʋ̀ ɡɑ jɑ yɑlɑ. Ʋ ken ʋ wɑɑ Yɩɩ nə, kʋ ɡɑ pɑ ʋ jì dwíə́ kɑpʋpʋ nɩbɛɛ, ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "N dwíí wɑ́ yɑ dwíí kɑpʋpʋ".
45004019	Abərɑhɑmə yɑ̀ kwɩn ʋ bwələ bɩnɑ bíí. Yɑ́ ʋ tətə nɩ də, ʋ mʋ̀ də ʋ kɑn Sɑrɑ mɛ kwɩn, bɑ kʋ́ʋ̀ wɑ̀rɩ̀ bìú bɑ lʋrɩ. Yɑ́ də kʋ nətʋ mɛ, Abərɑhɑmə ken ʋ wɑɑ Yɩɩ nə wuuu, ʋ ɡɑ wɑ̀ pìí ʋ kə ʋ kwɑ.
45004020	Ʋ ken ʋ wɑɑ Yɩɩ nə wuuu, kʋ ɡɑ pɑ ʋ jɩɩn dɑ̀n. Yɑ́ ʋ dɑ̀ń pɩn dun Yɩɩ nə. Ʋ wɑ̀ bɑ́bɩ̀ɑ́ fwɑ də nikɑnɩ tə, Yɩɩ nə kɑ̀n də wɑ́, ʋ ɡɑ wɑ̀ Yɩɩ nii vɩ.
45004021	Abərɑhɑmə yɑ̀ zəzən ʋ yə̀ə́ cɩ́ɡɑ́ mɑmɑ də, kʋ tə, Yɩɩ nə kɑ̀n nii, sə ʋ fwɑ, Yɩɩ jə dɩ̀ɑ̀n də, sə ʋ mɑ tʋn kʋ, ʋ pɑ kʋ jì.
45004022	Kʋ mʋ̀ nə pɩn, Yɩɩ jələ Abərɑhɑmə də, ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con.
45004023	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Yɩɩ jələ Abərɑhɑmə də, ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con". Kʋ sʋɡʋ təntə tɑ̀ ʋ mʋ̀ cɩcɩ yɩrɩ,
45004024	kʋ yɩ nə də yɩrɩ. Nə də keni nə wɑɑ Yɩɩ nə, yɑ́ Yɩɩ wɑ́ jələ nəbɑ də, nə yɩ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Ʋ mʋ̀ nə pìí ʋ bwin nə Yuu-Tiu Zwezi ʋ lɩ tɩɑn wɑ.
45004025	Bɑ ɡʋɑ ʋ mʋ̀ Zwezi təntə nə cʋnɑ tə yɩrɩ. Yɑ́ Yɩɩ pìí ʋ bwin wɑ́, sə ʋ mɑ pɑ nə yɑ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con.
45005001	Nə keni nə wɑɑ Zwezi nə. Kʋ pɩn nə yɩ cɩ́ɡɑ́ tɩ̀ɑ́n Yɩɩ yɑ́ɑ́ con. Yɑ́ nə Yuu-Tiu Zwezi-Kərisə nə pɩn, bɩcɑn sìə́ wulə nə mʋ̀ də Yɩɩ pwərə wɑ.
45005002	Nə keni nə wɑɑ Zwezi nə, yɑ́ nə dɑ̀ń twɑ́ də wɑ́ nə yí Yɩɩ yɩrɑ, sə ʋ fwɑ pubwɑnʋ nə yɩrɑ. Kʋ pubwɑnʋ təntə yɩ ndə nɑbuliyii nə, kʋ pɩn nəbɑ mɩɩ mɑ́ŋɑ́ mɑmɑ wuuu. Nə dɑ̀ń yɩ nə jwɛ nə nə jə yɑlɑ də, nə wɑ́ nɑ tori Yɩɩ dun tə wɑ yɩrɩ.
45005003	Kʋ tə nə súrí lɑ́, nə tə wulə nə jwɛ, nə nə wulə cɑ̀n zənzən wɑ yɩrɩ. Nə yə̀ə́ də, cɑ̀n zənzən yɑ̀ɑ́ pɑ lìù jɑ pɩ́nʋ́ wuuu, ʋ dɑ̀n kɑ́ pìí ʋ kə ʋ kwɑ.
45005004	Yɑ́ lìù dɑ̀ń nə jə pɩ́nʋ́, kʋ yɑ̀ɑ́ pɑ ʋ yɩ pùə́ nədʋ tíú, də yìə̀n nə swə tə yí wɑ́. Də ʋ nə bɑ ʋ kwɑ kəni, kʋ yɑ̀ɑ́ pɑ ʋ jə yɑlɑ.
45005005	Yɑ́ yɑlɑ təntə bɑ́ ɡɩɡɑrɩ wɑ́ tə dʋɡʋ, Yɩɩ nə twɑ́ ʋ Siŋu tə nə, ʋ nə pɩn nəbɑ, ʋ pɑ, nə zəzən nə yə̀ə́ nə bɩcɑnɩ wɑ də, ʋ swə nəbɑ zənzən tə yɩrɩ.
45005006	Mɑ́ŋɑ́ don wɑ, nə yɑ̀ nə bɑ dɩ̀ɑ̀n jə, sə nə jon nə tɩ̀ɑ̀n nə cʋnɑ tə wɑ, Zwezi-Kərisə tɩɡɑ nə mʋ̀ cʋnɑ lɩ̀ɑ̀ yɩrɩ, mɑ́ŋɑ́ tə wɑ, Yɩɩ nə lɩ ʋ tún.
45005007	Kʋ yɩ cɑ̀n, sə lìù sɛ̀ ʋ tɩ lìù don yɩrɩ, ʋ nə yɩ cɩ́ɡɑ́ tíú. Kʋ tə nə yɩ lìù tə, ʋ nə tʋŋɑ zəni zənzən, dɩɩn don lìù wɑ̀ɑ́ ʋ bɑ fən dəri, sə ʋ tɩ ʋ yɩrɩ.
45005008	Yɑ́ kʋ dɑ̀ń nə yɩ Yɩɩ mʋ̀, ʋ mʋ̀ bɩrɩ nəbɑ ʋ nə swə nəbɑ zənzən nətʋ. Mɑ́ŋɑ́ tə, nə yɑ̀ tə nə yɩ cʋnɑ lɩ̀ɑ̀, Kərisə tɩɡɑ nə yɩrɩ.
45005009	Sɩ́ʋ́n nə, Zwezi-Kərisə nə tɩɡɑ ʋ jɑnɑ tə ɡɑ nɑn, tə pɩn nə dɑ̀ń yɩ cɩ́ɡɑ́ tɩ̀ɑ́n Yɩɩ yɑ́ɑ́ con. Yɑ́ kʋ tə nə dwə, Zwezi-Kərisə wɑ́ jon nəbɑ, Yɩɩ lɩŋɑ tə də wɑ.
45005010	Mɑ́ŋɑ́ don wɑ, nə yɑ̀ yɩ Yɩɩ dʋŋɑ. Yɑ́ Yɩɩ dɑ̀ń pɩn nə mʋ̀ də wɑ́ pìí nə kə duən yuu. Kʋ twɑ́ ʋ bìú Zwezi-Kərisə tɩɑn tə nə. Yɑ́ kʋ tə nə dwə, də nə mʋ̀ də wɑ́ nə pìí nə kə duən yuu nətʋ, ʋ wɑ́ twɑ́ ʋ bìú Zwezi-Kərisə tə nə pìí ʋ bwin ʋ nɑn tɩɑn wɑ tə nə, ʋ jon nəbɑ nə cʋnɑ wɑ.
45005011	Kʋ tɑ̀ kʋ tə cɩcɩ, nə nə dí yɑ́ɑ́ nə swɩ̀n. Yɑ́ kʋ tə nə súrí lɑ́, nə yɩ nə jwɛ, nə nə yɩ Yɩɩ lɩ̀ɑ̀ tə yɩrɩ. Kʋ nətʋ twɑ́ də nə Yuu-Tiu Zwezi-Kərisə, ʋ nə pɩn nə mʋ̀ də Yɩɩ pìí nə kə duən yuu sɩ́ʋ́n nə.
45005012	Cʋnɑ yɩ tə twɑ́ ləzwənə nədʋ nə, tə mɑ bɑ̀ lʋʋ wɑ. Kʋ mʋ̀ lìù təntə nə yɩ Adɑmə. Yɑ́ cʋnɑ nə pɩn tɩɑn wulə. Ləzoni tə mɑmɑ fwɑ cʋnɑ. Kʋ mʋ̀ nə pɩn, bɑ mɑmɑ mɑ mɛ, sə bɑ tɩ.
45005013	Cʋnɑ yɑ̀ dí yɑ́ɑ́ tə wulə lʋʋ wɑ, də Yɩɩ tə wɑ̀ ʋ nii tə pɩn Moyizə nə. Yɑ́ mɑ́ŋɑ́ tə, Yɩɩ nə wɑ̀ ʋ nii tə pɩn Moyizə nə, ʋ wɑ̀ ʋ nii tə cʋnɑ yoo swɩ̀n.
45005014	Kʋ yɩ nətʋ, yɑ́ kʋ ɡɑ nə zɩɡɩ Adɑmə mɑ́ŋɑ́ tə wɑ, kʋ bɑ̀ kʋ yí Moyizə mɑ́ŋɑ́ tə wɑ, tɩɑn dí dɩ̀ɑ̀n zənzən ləzoni yuu wɑ. Tɩɑn dí lɩ̀ɑ̀ tətə, bɑ nə wɑ̀ cʋnɑ fwɑ bɑ mɑ dwə Yɩɩ nii nə, ndə Adɑmə nə. Adɑmə təntə yɑ̀ nyɩn də Zwezi, ʋ nə mɛ, sə ʋ bɑ̀ yìə̀n duən wɑ.
45005015	Adɑmə cʋnɑ tə, ʋ nə fwɑ, də Yɩɩ pubwɑnʋ tə, ʋ nə fwɑ nə yɩrɑ, tɑ̀ nədʋ. Lɩ̀ɑ̀ zənzən tɩɡɑ ləzwəndʋɑ cʋnɑ yɩrɩ. Kʋ lìù təntə nə yɩ Adɑmə. Yɑ́ Yɩɩ pubwɑnʋ zìlə́ wiən tə, də ʋ nə twɑ́ ləzwəndʋɑ don də nə, ʋ fwɑ lɩ̀ɑ̀ kɑpʋpʋ yɩrɑ, ʋ pubwɑnʋ tə yɩrɩ, də kʋ́ʋ̀ ziən zənzən tə doni won mɑmɑ. Kʋ lìù təntə də nə yɩ Zwezi-Kərisə.
45005016	Yɩɩ zìlə́ təntə də cʋnɑ tə ləzwəndʋɑ tə nə tʋn, tɑ̀ nədʋ. Ləzwəndʋɑ cʋnɑ pɩn Yɩɩ bʋ̀rɩ̀ ləzoni bʋ̀rɑ̀, sə ʋ cʋ̀ɡʋ̀ bɑ. Yɑ́ Yɩɩ pubwɑnʋ zìlə́ tə, ʋ nə fwɑ ləzoni yɩrɑ, pɩn ləzoni tə dɑ̀ń yɩ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Yɑ́ bɑ ɡɑ yɩ lɩ̀ɑ̀ tə, bɑ nə dí yɑ́ɑ́ bɑ tʋn cʋnɑ kɑpʋpʋ.
45005017	Tɩɑn twɑ́ ləzwəndʋɑ cʋnɑ nə, tə mɑ də́ dɩ̀ɑ̀n ləzoni mɑmɑ yuu wɑ. Yɑ́ kʋ tə nə dwə, Yɩɩ kʋ́ʋ̀ twɑ́ Zwezi-Kərisə nə, ʋ mɑ fwɑ pubwɑnʋ zənzən ləzoni yɩrɑ. Ʋ pɩn bɑ jì cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Yɑ́ kʋ twɑ́ də Zwezi-Kərisə cɩcɩ, bɑ dɑ̀ń wɑ́ nɑ dɩ̀ɑ̀n bɑ mɑ yɑ mɩɩ wɑ, bɑ ɡɑ wɑ́ də́ pɑ̀rɩ̀ də wɑ́.
45005018	Nətʋ tə, ləzwəndʋɑ cʋnɑ nə pɩn, Yɩɩ bʋ̀rɩ̀ ləzoni mɑmɑ bʋ̀rɑ̀, sə ʋ cʋ̀ɡʋ̀ bɑ, mə nətʋ nə ləzwəndʋɑ də nə tʋn cɩ́ɡɑ́ yoo, Yɩɩ wɑ́ twɑ́ ʋ də nə, ʋ pɑ ləzoni kɑpʋpʋ yɑ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con, bɑ ɡɑ nɑ mɩɩ, kʋ nə bɑ zwɛ̀ ʋ con.
45005019	Nətʋ tə, ləzwəndʋɑ nə vɩɡɑ Yɩɩ nii, kʋ ɡɑ pɑ ləzoni mɑmɑ dɑ̀ń yɩ cʋnɑ lɩ̀ɑ̀ Yɩɩ yɑ́ɑ́ con, mə nətʋ nə, ləzwəndʋɑ də nə zìlí Yɩɩ nii, kʋ wɑ́ pɑ lɩ̀ɑ̀ zənzən yɑ cɩ́ɡɑ́ tɩ̀ɑ́n Yɩɩ yɑ́ɑ́ con.
45005020	Yɩɩ nii tə mʋ̀, ʋ nə pɩn Moyizə nə, yɩ kʋ twi tɑlɩkwɑ, sə ʋ mɑ pɑ cʋnɑ kwɛn tə pùlì tə súrí lɑ́. Yɑ́ bwɑ́lɩ́ tə nə, cʋnɑ tə dɑ̀ń nə pùlì tə súrí lɑ́, Yɩɩ yɑ̀ɑ́ fwɑ pubwɑnʋ zənzən kʋ bwɑ́lɩ́ tə nə, ʋ jɑ lɛ tɩɑ nə.
45005021	Kʋ yɩ nətʋ, sə kʋ pɑ nətʋ tə, tɩɑn nə twɑ́ cʋnɑ nə, tə mɑ də́ dɩ̀ɑ̀n ləzoni yuu wɑ, mɑ́ŋɑ́ don wɑ, tə pɑ bɑ tɩ, Yɩɩ pubwɑnʋ tə də jə dɩ̀ɑ̀n mɑmɑ sɩ́ʋ́n nə, sə kʋ pɑ lɩ̀ɑ̀ yɑ cɩ́ɡɑ́ tɩ̀ɑ́n ʋ yɑ́ɑ́ con. Yɑ́ Yɩɩ dɑ̀ń ɡɑ wɑ́ twɑ́ nə Yuu-Tiu Zwezi-Kərisə nə, ʋ pɑ bɑ mɩɩ tə, kʋ nə bɑ zwɛ̀ ʋ con.
45006001	Bɛ̀ɛ̀ nə nə kʋ́ʋ̀ wɑ́ swɩ̀n? Kʋ mɛ, sə nə fwɑ cʋnɑ tə wuuu, sə Yɩɩ pubwɑnʋ tə kwɛn kʋ súrí zənzən nə yɩrɑ nɑɑɑ?
45006002	Abɑdɑ! Kʋ tɑ̀ nətʋ! Kʋ nə yɩ cʋnɑ yoo wɑ, nə mʋ̀ yɩ ndə nə tɩɡɑ. Nə kʋ́ʋ̀ wɑ̀rɩ̀, nə pìí nə fwɑ cʋnɑ wuuu, nə jə wulə.
45006003	Á yə̀ə́ zəni də, nə mʋ̀ lɩ̀ɑ̀ tə mɑmɑ, bɑ nə ləɡə nəbɑ nɩ́ɑ́ wɑ kʋ twɑ́ də Yɩɩ yɩrɩ, bɑ ɡɑ bon Zwezi-Kərisə yɩrɩ tə, kʋ yɩ ndə nə twɑ́ də wɑ́, nə tɩ ʋ tɩɑn tə.
45006004	Kʋ twɑ́ bɑ nə ləɡə nəbɑ nɩ́ɑ́ tə wɑ, nə mʋ̀ də ʋ mʋ̀ dɑ̀ń wulə tɩɑn wɑ. Yɑ́ nə nyɩnɑ Yɩɩ twɑ́ ʋ pɑ̀rɩ̀ tə dun tə nə, ʋ mɑ bwin Zwezi-Kərisə ʋ lɩ tɩɑn wɑ. Kʋ yɩ nətʋ, sə nə də lwɑ̀ń nə mɩɩ tə, sə nə yɑ Yɩɩ cwəŋə tə wɑ.
45006005	Kʋ pɩ̀ɑ̀ kʋ bɩrɩ də, nə mʋ̀ də Zwezi nə twɑ́ duən nə tɩ ʋ tɩɑn tə, nə kʋ́ʋ̀ wɑ́ pìí nə twɑ́ də wɑ́, nə bwin nə nɑn, ndə ʋ nə bwin ʋ nɑn nətʋ.
45006006	Nə yə̀ə́ də, bɑ nə pɑɑ Zwezi-Kərisə dɑɡɑrʋ tə yuu, bɑ ɡʋ, nə yʋɑ nədwɑn tə də twɑ́ ʋ nə kɑ tɩ. Kʋ nətʋ dɑ̀ń pɩn nə də́ dɩ̀ɑ̀n, sə nə kʋ́ʋ̀ dɑ̀n kɑ́ pìí nə fwɑ cʋnɑ tə, nə yʋɑ nədwɑn təntə yɑ̀ nə pɩn nə fwɑ dí yɑ́ɑ́ nə. Yɑ́ nə dɑ̀ń kʋ́ʋ̀ tɑ̀ cʋnɑ ywəŋə.
45006007	Cɩ́ɡɑ́, lìù nə tɩɡɑ, cʋnɑ kʋ́ʋ̀ bɑ dɩ̀ɑ̀n jə ʋ yuu wɑ.
45006008	Yɑ́ nə dɑ̀ń nə twɑ́ də Zwezi-Kərisə nə tɩ, nə pɩn cɩ́ɡɑ́ də, nə mʋ̀ də ʋ mʋ̀ wɑ́ pìí nə yɑ mɩɩ wɑ.
45006009	Nə yə̀ə́ zəni də, Zwezi-Kərisə pìí ʋ bwin ʋ nɑn tɩɑn wɑ, yɑ́ ʋ kʋ́ʋ̀ bɑ́ pìí ʋ tɩ. Tɩɑn kʋ́ʋ̀ bɑ dɩ̀ɑ̀n jə ʋ yuu wɑ.
45006010	Zwezi-Kərisə tɩɡɑ nɑɑ nədʋ cɩcɩ, kʋ ɡɑ yɩ nə cʋnɑ yɩrɩ. Yɑ́ sɩ́ʋ́n nə, ʋ wulə mɩɩ wɑ, ʋ ɡɑ yɩ Yɩɩ nə tɩ.
45006011	Mə kʋ yɩ nətʋ ɑ́ də con. Á də mɛ, sə ɑ́ jələ ɑ́ tɩ̀ɑ̀n ndə tɩɡɑ nə, də kʋ nə yɩ cʋnɑ yoo wɑ. Yɑ́ kʋ twɑ́ ɑ́ mʋ̀ də Zwezi-Kərisə nə vwə duən nə tə, ɑ́ dɑ̀ń wulə mɩɩ wɑ, ɑ́ ɡɑ yɩ Yɩɩ nə tɩ.
45006012	Á yɩ lɩ̀ɑ̀ tə, ɑ́ nə wɑ́ tɩ. Á kʋ́ʋ̀ dɑ̀nɑ̀ kɑ́ pɑ cʋnɑ pìí tə də́ dɩ̀ɑ̀n ɑ́ yuu wɑ, tə pɑ ɑ́ zìlí ɑ́ fɩrɑ yokʋkwɩnɑn tə nii.
45006013	Á dɑ̀nɑ̀ kɑ́ sɛ̀ ɑ́ pɑ ɑ́ tɩ̀ɑ̀n cʋnɑ nə, sə tə pìí tə də́ dɩ̀ɑ̀n ɑ́ yuu wɑ, tə pɑ ɑ́ tʋŋɑ lwɑnɩ. Kʋ tə nə mɛ, ɑ́ pɩɑn ɑ́ tɩ̀ɑ̀n Yɩɩ nə, ndə lɩ̀ɑ̀ nə, bɑ nə bwin bɑ nɑn tɩɑn wɑ. Á tʋŋɑ kʋ tə nə ziən Yɩɩ yɑ́ɑ́ con.
45006014	Cʋnɑ kʋ́ʋ̀ bɑ́ də́ dɩ̀ɑ̀n ɑ́ yuu wɑ, kʋ nə kʋ́ʋ̀ tɑ̀ kɑ́lʋ́, sə ɑ́ twɑ́ Yɩɩ nii tə, ʋ nə pɩn Moyizə nə yɩrɩ. Á dɑ̀ń yɩ Yɩɩ nə tɩ ɑbɑ, ʋ pubwɑnʋ tə yɩrɩ.
45006015	Kʋ nətʋ dɑ̀ń pɩ̀ɑ̀ kʋ bɩrɩ bɛ̀ɛ̀? Nə yɩ Yɩɩ nə tɩ nəbɑ, ʋ pubwɑnʋ tə yɩrɩ, nə kʋ́ʋ̀ tɑ̀ kɑ́lʋ́, sə nə twɑ́ ʋ nii tə nə, ʋ nə pɩn Moyizə nə. Kʋ mʋ̀ təntə dɑ̀ń pɩ̀ɑ̀ kʋ bɩrɩ də, nə mɛ, sə nə fwɑ cʋnɑ nɑɑɑ? Abɑdɑ! Kʋ tɑ̀ nətʋ!
45006016	Á yə̀rì yoo kʋ tə nɑɑɑ? Á nə pɩn ɑ́ tɩ̀ɑ̀n lìù nə, sə ɑ́ tʋn ɑ́ pɑ wɑ́ ndə ywəŋə nə, ɑ́ cɩ́ɡɑ́ wɑ́ yɑ ʋ ywəŋə, ɑ́ sɛ̀ ʋ nii. Kʋ nətʋ pɩ̀ɑ̀ kʋ bɩrɩ də, ɑ́ nə yɩ cʋnɑ ywəŋə, tə mʋ̀ nə wɑ́ kə ɑbɑ tɩɑn wɑ. Nə ɑ̀ yə̀ə́, ɑ́ nə kʋ́ʋ̀ yɩ Yɩɩ tʋ̀tʋ̀nɑ̀, Yɩɩ wɑ́ pɑ ɑ́ jì cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con, ɑ́ nə sɛ̀ ʋ nii tə yɩrɩ.
45006017	Mɑ́ŋɑ́ don wɑ, ɑ́ yɑ̀ yɩ cʋnɑ ywəŋə. Yɑ́ sɩ́ʋ́n nə, ɑ́ dɑ̀ń sɛ̀ kɑ̀rɑ̀ tə nii, bɑ nə kɑ̀rɩ̀ ɑbɑ, ɑ́ ɡɑ twɑ́ kɑ nə də ɑ́ wɑɑ mɑmɑ. Kʋ mʋ̀ nə pɩn, nə kəni Yɩɩ lɛ̀ɛ̀.
45006018	Yɩɩ lɩ ɑbɑ ɑ́ cʋnɑ wɑ, yɑ́ ɑ́ dɑ̀ń yɩ ʋ ywəŋə, ɑ́ tʋŋɑ ʋ cɩ́ɡɑ́ tə yɩrɩ.
45006019	Kʋ yɩ cɑ̀n kʋ pɑ ɑbɑ, sə ɑ́ wɑ̀nɩ́ ɑ́ nì sʋɡʋ də̀ń lɑlɑ. Kʋ mʋ̀ nə pɩn, ɑ̀ sʋ̀rɑ̀n tə yɩ ndə ləzoni sʋ̀rɑ̀n nə yɩ nətʋ. Mɑ́ŋɑ́ don wɑ, ɑ́ yɑ̀ sɛ̀ ɑ́ kə ɑ́ tɩ̀ɑ̀n durən yìə̀n wɑ, də yokʋkwɩnɑn wɑ, tə ɡɑ də́ dɩ̀ɑ̀n ɑ́ yuu wɑ. Kʋ nətʋ bɩrɩ də, ɑ́ yɩ ndə cʋnɑ ywəŋə nə. Sɩ́ʋ́n nə, ɑ́ dɑ̀ń mɛ, sə ɑ́ sɛ̀ ɑ́ kə ɑ́ tɩ̀ɑ̀n Yɩɩ cɩ́ɡɑ́ tə wɑ, sə kʋ pɑ ɑ́ yɑ́ ɑ́ tɩ̀ɑ̀n mɩ́ɑ́mɩ́ɑ́n Yɩɩ jɩɩn wɑ wuuu.
45006020	Mɑ́ŋɑ́ tə, ɑ́ yɑ̀ nə yɩ cʋnɑ ywəŋə tə, kɑ twɑ́ Yɩɩ cɩ́ɡɑ́ tə nə yoo yɑ̀ bɑ ɑbɑ jə.
45006021	Bɛ̀ɛ̀ nywɑrɩ nə ɑ́ dɑ̀ń nɩ yoywɑnɑn təntə wɑ? Tə yìə̀n təntə jə cɑvɩrɑ tə pɑ ɑbɑ sɩ́ʋ́n nə, tə yíɡúrə́ nə yɩ tɩɑn yɩrɩ.
45006022	Yɑ́ sɩ́ʋ́n nə, Yɩɩ dɑ̀ń lɩ ɑbɑ cʋnɑ wɑ. Yɑ́ ɑ́ dɑ̀ń jiɡə Yɩɩ tʋ̀tʋ̀nɑ̀. Á tʋtʋŋɩ dɑ̀ń nə yɩ, sə ɑ́ tʋn kʋ tə nə yɩ Yɩɩ cɩ́ɡɑ́ tə. Yɑ́ ɑ́ nywɑrɩ dɑ̀ń nə yɩ, sə ɑ́ yɑ́ ɑ́ tɩ̀ɑ̀n mɩ́ɑ́mɩ́ɑ́n Yɩɩ jɩɩn wɑ wuuu, ɑ́ ɡɑ tə wɑ́ nɑ mɩɩ tə, kʋ nə bɑ zwɛ̀ Zwezi-Kərisə con, kʋ yíɡúrə́ wɑ.
45006023	Cʋnɑ ŋwɩ́rɑ́n nə yɩ tɩɑn. Yɑ́ zìlə́ tə, Yɩɩ nə pɩn ʋ pubwɑnʋ tə yɩrɩ, kʋ mʋ̀ yɩ mɩɩ tə, kʋ nə bɑ zwɛ̀ Yɩɩ con, nə Yuu-Tiu Zwezi-Kərisə yɩrɩ.
45007001	Aý nubɩɑ-bɑ, ɑ́ yɩ lɩ̀ɑ̀ tə, ɑ́ nə yə̀ə́ Yɩɩ nii tə, ʋ nə pɩn Moyizə nə. Kʋ mʋ̀ nə pɩn, ɑ̀ swɩ̀n sʋ̀rɑ̀n tə tə ɑ́ con. Yɩɩ nii tə wɑ́ də́ dɩ̀ɑ̀n ləzoni yuu wɑ, mɑ́ŋɑ́ tə mɑmɑ, bɑ nə wulə lʋʋ wɑ.
45007002	Kʋ yɩ ndə kɑn nə swe ʋ bɑrɩ nə. Mɑ́ŋɑ́ tə mɑmɑ, ʋ bɑrɩ tə nə wɑ́ yɑ lʋʋ wɑ, Yɩɩ nii tə bɑ cwəŋə pɩn, sə ʋ nɑn ʋ bɑrɩ tə con. Yɑ́ ʋ bɑrɩ tə dɑ̀ń nə tɩɡɑ, Yɩɩ nii təntə, kʋ yɑ̀ nə pɩn, ʋ wulə ʋ bɑrɩ tə con, yoo kʋ́ʋ̀ tə̀lə́ ʋ yuu wɑ.
45007003	Kʋ mʋ̀ yɩrɩ nə, kɑn nə nɑn ʋ bɑrɩ con, ʋ vɑ ʋ swe bɛɛ don nə, də ʋ bɑrɩ tə wɑ̀ tɩ, bɑ yɑ̀ɑ́ swɩ̀n bɑ wʋ́ kɑn təntə yɩ kɑcwɑrʋ. Yɑ́ kʋ ɡɑ nə yɩ kɑnbɑrɩ tə tɩɡɑ, Yɩɩ nii tə yoo kʋ́ʋ̀ tə̀lə́ ʋ yuu wɑ. Ʋ kʋ́ʋ̀ tɑ̀ kɑcwɑrʋ, də ʋ nə pìí, ʋ swe bɛɛ don nə.
45007004	Aý nubɩɑ-bɑ, mə kʋ yɩ nətʋ ɑ́ də con. Á vwə ɑ́ tɩ̀ɑ̀n Zwezi-Kərisə yɩrɑ, ʋ nə tɩɡɑ nə yɩrɩ. Kʋ nətʋ dɑ̀ń pɩn, Yɩɩ nii tə yoo wɑ, ɑ́ yɩ ndə ɑ́ tɩɡɑ. Yɑ́ ɑ́ dɑ̀ń yɩ lìù don nə tɩ ɑbɑ. Ʋ mʋ̀ lìù təntə nə yɩ Zwezi, ʋ nə bwin ʋ nɑn tɩɑn wɑ. Yɑ́ kʋ mʋ̀ nə pɩn, nə mɛ, sə nə tʋn zənzən nə pɑ Yɩɩ nə, ndə tɩ̀ʋ́ nə zɩŋɑ bɩɑ nətʋ.
45007005	Nə yə̀ə́ də, mɑ́ŋɑ́ don wɑ, nə yɑ̀ tʋŋɑ nə tətə fɩrɑ yìə̀n. Nə cʋnɑ fɩrɑ tə yɑ̀ twɑ́ Yɩɩ nii tə nə tʋŋɑ də nəbɑ. Yɑ́ nə tətə fɩrɑ yìə̀n təntə yɑ̀ kəni nəbɑ tɩɑn wɑ.
45007006	Yɑ́ sɩ́ʋ́n nə, tɩɑn dɑ̀ń pwɛ̀ nə mʋ̀ də Yɩɩ nii tə duən nə. Yɑ́ Yɩɩ nii tə, kʋ yɑ̀ nə cɩ̀ nə nə, ndə bɑ̀ń dìə̀ lɩ̀ɑ̀ nə, kʋ́ʋ̀ tə̀lə́ nə yuu wɑ. Kʋ mʋ̀ nə pɩn, nə dɑ̀ń zìlí Yɩɩ-Siŋu tə nii, nə mɑ tʋŋɑ nə pɩn Yɩɩ nə cwəŋə nədʋn wɑ. Nə kʋ́ʋ̀ bɑ Yɩɩ nii tə, ʋ nə pɩn Moyizə nə zìlí, sə nə mɑ tʋn nə pɑ wɑ́.
45007007	Bɛ̀ɛ̀ nə nə kʋ́ʋ̀ wɑ́ swɩ̀n? Yɩɩ nii tə yɩ cʋnɑ nɑɑɑ? Abɑdɑ! Kʋ tɑ̀ nətʋ! Yɑ́ kʋ yɩ Yɩɩ nii tə cɩcɩ nə, ɑ̀ twɑ́, ɑ̀ mɑ lwɑrɩ cʋnɑ. Kʋ nə tɑ̀ Yɩɩ nii tə nə swɩ̀n, kʋ wʋ́: "N wɑ̀ mɛ, sə n pɑ n yii zʋ lìù won!", ɑ̀ yɑ̀ bɑ́ lwɑrɩ kʋ yoo təntə.
45007008	Cʋnɑ dɑ̀ń twɑ́ Yɩɩ nii tə nə, tə nɑ dɩ̀ɑ̀n ɑ̀ yuu wɑ, tə pɑ ɑ̀ yii zʋ lɩ̀ɑ̀ wiən yiri mɑmɑ. Yɩɩ nii tə yɑ̀ ɡɑ nə tə̀lə́, cʋnɑ də yɑ̀ bɑ dɩ̀ɑ̀n jə.
45007009	Aý mʋ̀ con nə, mɑ́ŋɑ́ don wɑ, də ɑ̀ nə yə̀rì Yɩɩ nii tə, ɑ̀ yɑ̀ jə dɩ̀ɑ̀n. Yɑ́ mɑ́ŋɑ́ tə, ɑ̀ nə lwɑrɩ Yɩɩ nii tə, cʋnɑ tə dɑ̀ń nɩ dɩ̀ɑ̀n ɑ̀ yuu wɑ.
45007010	Aý dɑ̀ń ɡɑ jì ndə tɩɡɩ nə. Mə kʋ twɑ́ nətʋ Yɩɩ nii təntə, kʋ yɑ̀ nə mɛ, sə kʋ kə nə mɩɩ wɑ, dɑ̀ń pìí kʋ kə nə tɩɑn wɑ.
45007011	Cʋnɑ tə dɑ̀ń twɑ́ Yɩɩ nii tə nə, tə pɑ ɑ̀ dwɑ́ cwəŋə, tə ɡɑ pɑ tɩɑn jɑ nə.
45007012	Kʋ nətʋ dɑ̀ń bɩrɩ də, Yɩɩ nii tə mʋ̀ cɩ́ɡɑ́ yɩ kʋ nɑn Yɩɩ con, Yɩɩ nii yoo tə də yɩ kʋ nɑn Yɩɩ con. Yɩɩ nii tə yɩ cɩ́ɡɑ́, kʋ ɡɑ ziən də.
45007013	Kʋ nətʋ dɑ̀ń yɩ kʋ bɩrɩ də, Yɩɩ nii tə, kʋ nə ziən wɑ̀ɑ́ kʋ pɩn tɩɑn jɑnɩ lìù nɑɑɑ? Abɑdɑ! Kʋ tɑ̀ nətʋ! Yɑ́ cʋnɑ dɑ̀ń nə twɑ́ won tə, kʋ nə ziən nə, tə mɑ ɡʋ nə. Kʋ nətʋ tʋn, sə kʋ pɑ bɑ lwɑrɩ cʋnɑ nə bɑ ziən nətʋ, də nətʋ tə nə dwə won mɑmɑ.
45007014	Nə yə̀ə́ zəni də, Yɩɩ nii tə yɩ kʋ nɑn Yɩɩ con. Yɑ́ ɑ̀ mʋ̀ yɩ ndə yoŋu nə, cʋnɑ nə yə̀, ɑ̀ ɡɑ yɩ ləzwənə mʋ̀ʋ́.
45007015	Aý tʋŋɑ yìə̀n, ɑ̀ nə yə̀rì tə də̀ń. Kʋ tə ɑ̀ nə pɩ̀ɑ̀, sə ɑ̀ fwɑ, kʋ tɑ̀ kʋ mʋ̀ nə ɑ̀ yɑ̀ɑ́ fwɑ. Yɑ́ kʋ tə, ɑ̀ nə culi, mə kʋ mʋ̀ nə, ɑ̀ yɑ̀ɑ́ fwɑ.
45007016	Də ɑ̀ nə fwɑ yìə̀n tə, ɑ̀ nə bɑ pɩ̀ɑ̀, kʋ bɩrɩ də, ɑ̀ sɛ̀ də, Yɩɩ nii tə ziən.
45007017	Sɩ́ʋ́n nə, ɑ̀ mʋ̀ nə kʋ́ʋ̀ bɑ tə yìə̀n təntə tʋŋɑ, kʋ dɑ̀ń yɩ cʋnɑ tə, tə nə wulə də nə, nə tʋŋɑ tə.
45007018	Aý dɑ̀ń yə̀ə́ də, ɑ̀ mʋ̀ yɩ ləzwənə, ɑ̀ yɩrɑ ɡɑ bɑ won mɑmɑ jə kʋ nə ziən. Aý yɑ̀ɑ́ pɩ̀ɑ̀, sə ɑ̀ fwɑ zəni. Yɑ́ kʋ dɑ̀ń nə yí, sə ɑ̀ fwɑ zəni tə, ɑ̀ kʋ́ʋ̀ wɑ̀rɩ̀ kʋ ɑ̀ fwɑ.
45007019	Aý yɑ̀ɑ́ pɩ̀ɑ̀, sə ɑ̀ fwɑ zəni, yɑ́ ɑ̀ bɑ zəni təntə fwɑ. Lwɑnɩ tə, ɑ̀ nə bɑ pɩ̀ɑ̀, sə ɑ̀ fwɑ, mə kʋ nə ɑ̀ fwɑ.
45007020	Də ɑ̀ dɑ̀ń nə fwɑ kʋ tə, ɑ̀ yɑ̀ɑ́ nə bɑ pɩ̀ɑ̀, kʋ pɩ̀ɑ̀ kʋ bɩrɩ də, kʋ kɑ́ tɑ̀ ɑ̀ tətə nə fwɑ tə, kʋ dɑ̀ń yɩ cʋnɑ tə, tə nə wulə də nə, nə pɩn ɑ̀ fwɑ tə.
45007021	Aý dɑ̀ń lwɑrɩ cwəŋə təntə nə yɩ nətʋ. Kʋ yɩ mɑ́ŋɑ́ tə, ɑ̀ nə pɩ̀ɑ̀, sə ɑ̀ fwɑ zəni, lwɑnɩ tə nə yɑ̀ɑ́ wulə ɑ̀ səpuni nə, sə tə cɩ̀ ɑ̀ yɑ́ɑ́ nə.
45007022	Aý jə pupwən zənzən də Yɩɩ nii tə ɑ̀ wɑɑ con.
45007023	Yɑ́ ɑ̀ dɑ̀ń yə̀ə́ də, dɩ̀ɑ̀n duən wulə də nə, tə nə pɩ̀ɑ̀ tə kɑ́lɩ́ nə, sə ɑ̀ twɑ́ cwəŋə tə, kʋ nə bɑ ziən mɑ́ŋɑ́ mɑmɑ. Kʋ yoo təntə dɑ̀ń jɑŋɑ də kʋ tə, ɑ̀ pubʋŋɑ nə bɩrɩ də, kʋ ziən. Kʋ mʋ̀ nə pɩn, cʋnɑ dɑ̀ń twɑ́ də Yɩɩ nii tə, ʋ nə pɩn Moyizə nə, tə pɑ ɑ̀ jì ndə bɑ̀ń dìə̀ lìù nə.
45007024	Nə̀ń ɑ̀ nə, ɑ̀ jiɡə pucʋnɩ lìù. Aý wɑ̀rɩ̀ tɩɑn yɑ́ɑ́ nə ɑ̀ jɛ́n. Wɑ̀ɑ̀ nə wɑ̀ɑ́ nə ʋ joŋə tə jɩɩn wɑ?
45007025	Nə kəni Yɩɩ lɛ̀ɛ̀ nə Yuu-Tiu Zwezi-Kərisə yɩrɩ. Kʋ dɑ̀ń nə yɩ ɑ̀ fɩrɑ nə, ɑ̀ yɩ Yɩɩ nii tə, ʋ nə pɩn Moyizə nə, yoŋu ɑ̀ pubʋŋɑ wɑ. Yɑ́ kʋ nə kʋ́ʋ̀ twɑ́ ɑ̀ tʋtʋnɛɛ nə, ɑ̀ yɩ cʋnɑ yoŋu, tə nə twɑ́ Yɩɩ nii tə nə, ʋ nə pɩn Moyizə nə, tə jɑ.
45008001	Sɩ́ʋ́n nə, Yɩɩ bɑ lɩ̀ɑ̀ tə, bɑ nə yɩ Zwezi-Kərisə nə tɩ bʋ̀rɑ̀ bʋ̀rɩ̀, sə ʋ cʋ̀ɡʋ̀ bɑ.
45008002	Kʋ nətʋ bɩrɩ də, lìù nə yɩ Zwezi-Kərisə nə tɩ, Yɩɩ-Siŋu tə, kʋ nə pɩn mɩɩ, dɑ̀ń nə yɩ ʋ cwəŋə. Yɑ́ cwəŋə təntə pɩn, Yɩɩ jon nə cʋnɑ yoo wɑ də tɩɑn yoo wɑ.
45008003	Ləzwənə bwɑ̀nɩ̀ tə pɩn, Yɩɩ nii tə, ʋ nə pɩn Moyizə nə, yɑ̀ wɑ̀rɩ̀ kʋ yoo təntə kʋ tʋŋɑ. Yɑ́ Yɩɩ dɑ̀ń wɑ̀nɩ́ ʋ tʋn kʋ yoo təntə. Ʋ pɩn ʋ bìú Zwezi jì ləzwənə, ndə cʋnɑ lɩ̀ɑ̀ tə nə. Ʋ twi tɩɑ yuu wɑ, sə ʋ jon cʋnɑ lɩ̀ɑ̀ bɑ cʋnɑ wɑ. Yɩɩ twɑ́ nətʋ, ʋ cʋ̀ɡʋ̀ cʋnɑ dɩ̀ɑ̀n ləzoni yuu wɑ.
45008004	Yɩɩ fwɑ kʋ nətʋ, sə kʋ pɑ nə wɑ̀nɩ́ nə yɑ cɩ́ɡɑ́ tɩ̀ɑ́n ʋ yɑ́ɑ́ con, sə nə nɑ dɩ̀ɑ̀n nə tʋn kʋ tə mɑmɑ, Yɩɩ nii tə nə bɩrɩ də, nə mɛ, sə nə tʋn. Kʋ mʋ̀ nə pɩn, nə kʋ́ʋ̀ tɑ̀ nə tətə fɩrɑ tə nə kəni nəbɑ cwəŋə wɑ. Kʋ dɑ̀ń yɩ Yɩɩ-Siŋu tə nə kəni nəbɑ cwəŋə wɑ.
45008005	Lɩ̀ɑ̀ tə, bɑ nə yɩ bɑ tətə fɩrɑ nə kəni bɑ cwəŋə wɑ, bɑ yɑ̀ɑ́ tʋŋɑ bɑ pùə́ yokʋkwɩnɑn fɩrɑ. Yɑ́ lɩ̀ɑ̀ tə, bɑ nə yɩ Yɩɩ-Siŋu tə nə kəni cwəŋə nə, bɑ mʋ̀ yɩ bɑ twɑ́ kʋ tə nə, Yɩɩ-Siŋu tə nə pɩ̀ɑ̀.
45008006	Lìù pubʋŋɑ nə wulə ʋ pùə́ yokʋkwɩnɑn fɩrɑ yuu wɑ, ʋ yɩ ʋ vələ tɩɑn wɑ. Yɑ́ lìù tə, ʋ pubʋŋɑ nə twɑ́ kʋ tə nə, Yɩɩ-Siŋu tə nə pɩ̀ɑ̀, ʋ yɩ ʋ vələ mɩɩ wɑ, kʋ nə bɑ zwɛ̀ Yɩɩ con, də bɩcɑn sìə́ wɑ.
45008007	Lìù tə nə tʋŋɑ ʋ pùə́ yokʋkwɩnɑn fɩrɑ, ʋ yɩ Yɩɩ dʋŋʋ. Ʋ bɑ Yɩɩ nii tə zìlí, ʋ ɡɑ wɑ̀rɩ̀ kʋ ʋ zìlí tətə.
45008008	Lɩ̀ɑ̀ tə, bɑ nə twɑ́ bɑ pùə́ yokʋkwɩnɑn fɩrɑ nə, bɑ wɑ̀rɩ̀ Yɩɩ pùə́ bɑ poli.
45008009	Á mʋ̀ kʋ́ʋ̀ tɑ̀ lɩ̀ɑ̀ tə, ɑ́ nə twɑ́ ɑ́ pùə́ yokʋkwɩnɑn fɩrɑ nə. Á mʋ̀ dɑ̀ń yɩ ɑ́ twɑ́ kʋ tə nə, Yɩɩ-Siŋu tə nə pɩ̀ɑ̀, kʋ nə wulə də ɑbɑ yɩrɩ. Də lìù nə bɑ Zwezi-Kərisə Siŋuf1 tə jə, ʋ tɑ̀ ʋ mʋ̀ lìù.
45008010	Á tətə yɩ kɑ́lʋ́, sə ɑ́ tɩ ɑ́ cʋnɑ tə yɩrɩ. Yɑ́ ɑ́ dɑ̀ń nə yɩ Zwezi-Kərisə lɩ̀ɑ̀ tə, Yɩɩ pɩn ɑ́ jì cɩ́ɡɑ́ tɩ̀ɑ́n ʋ yɑ́ɑ́ con. Kʋ mʋ̀ yɩrɩ nə, Yɩɩ pɩn ɑbɑ Siŋu də mɩɩ.
45008011	Yɩɩ nə pìí ʋ bwin Zwezi-Kərisə ʋ lɩ tɩɑn wɑ. Də ʋ Siŋu tə dɑ̀ń nə wulə də ɑbɑ, ʋ mʋ̀ Yɩɩ tə, ʋ nə bwin Zwezi ʋ lɩ tɩɑn wɑ, ʋ wɑ́ twɑ́ ʋ Siŋu tə nə, kʋ nə wulə də ɑbɑ, ʋ pɑ ɑ́ yɩrɑ tə nə mɛ, sə tə tɩ pìí, tə nɑ mɩɩ.
45008012	Aý nubɩɑ-bɑ, nə mʋ̀ dɑ̀ń yɩ ndə jɩjɩŋɑ nə. Yɑ́ jɩŋɩ tə, kʋ nə wulə nə yuu wɑ, kʋ tɑ̀ ləzoni pùə́ yokʋkwɩnɑn fɩrɑ jɩŋɩ. Nə kʋ́ʋ̀ wɑ̀ mɛ, sə nə pìí nə twɑ́ nə tətə pùə́ yokʋkwɩnɑn fɩrɑ nə.
45008013	Á nə twɑ́ ɑ́ tətə pùə́ yokʋkwɩnɑn fɩrɑ nə, tɩɑn wɑ́ jɑ ɑbɑ. Yɑ́ ɑ́ nə twɑ́ Yɩɩ-Siŋu tə nə, ɑ́ pwɛ̀ ɑ́ tɩ̀ɑ̀n də ɑ́ pùə́ fɩrɑ tʋtʋnkʋkwɩnɑn tə, ɑ́ wɑ́ yɑ mɩɩ wɑ, kʋ nə bɑ zwɛ̀ Yɩɩ con.
45008014	Kʋ dɑ̀ń pɩ̀ɑ̀ kʋ bɩrɩ də, lɩ̀ɑ̀ tə mɑmɑ, Yɩɩ-Siŋu tə nə kəni cwəŋə wɑ, yɩ Yɩɩ bɩɑ.
45008015	Yɑ́ Siŋu tə, Yɩɩ nə pɩn ɑbɑ, kʋ tɑ̀ Siŋu tə, kʋ nə wɑ́ pìí kʋ kə ɑbɑ ywəŋə tʋtʋnɑn wɑ, sə fən jɑ ɑbɑ. Kʋ yɩ Siŋu tə, kʋ nə pɩn, ɑ́ jì Yɩɩ bɩɑ. Kʋ mʋ̀ dɑ̀ń nə pɩn, nə wɑ̀ɑ́ nə boŋə Yɩɩ, nə wʋ́: "Bɑbɑ, nə nyɩnɑ Yɩɩ!"
45008016	Yɩɩ-Siŋu tə tətə bɩrɩ nəbɑ nə wɑɑ con də, nə cɩ́ɡɑ́ yɩ Yɩɩ bɩɑ.
45008017	Də nə dɑ̀ń nə yɩ Yɩɩ bɩɑ, kʋ mɛ, sə nə jɑ tori ʋ con. Də nə nə sɛ̀ nə twɑ́ Zwezi-Kərisə nə, nə də́ ʋ cɑ̀n tə, sə nə twɑ́ də wɑ́, nə nɑ dun, nə mʋ̀ də ʋ mʋ̀ wɑ́ tɑ̀rɩ̀ wiən tə, Yɩɩ nə kɑ̀n nii, sə ʋ pɑ nəbɑ.
45008018	Aý mʋ̀ con, ɑ̀ bʋŋɑ də, cɑ̀n tə tə nə wulə tə wɑ, sɩ́ʋ́n mɑ́ŋɑ́ kʋ tə wɑ, yɩ tʋtʋ dun tə nə, Yɩɩ nə wɑ́ bɩrɩ nəbɑ.
45008019	Wiən tə mɑmɑ, Yɩɩ nə fwɑ tə dɑ̀nɩ̀ də bɩ̀bɑ̀rʋ̀, mɑ́ŋɑ́ təntə, Yɩɩ nə wɑ́ bɩrɩ ʋ bɩɑ tə dun tə nəpon nəpon.
45008020	Wiən tə mɑmɑ, Yɩɩ nə fwɑ twi tə jì wiən tə nə wɑ́ cʋɡʋ. Kʋ tɑ̀ wiən tə tətə nə pɩ̀ɑ̀ kʋ nətʋ tə, kʋ yɩ Yɩɩ nə pɩn, kʋ tʋn.
45008021	Də kʋ nətʋ mɛ, yɑlɑ tə wulə tə pɑ wiən tə mɑmɑ nə, Yɩɩ nə fwɑ, ʋ nə wɑ́ jon tə mɑmɑ dɩ̀ɑ̀n tə wɑ, tə nə cʋ̀ɡɑ̀ tə yɩrɩ. Tə dɑ̀ń wɑ́ tɩnɩ tə tɩ̀ɑ̀n, ndə Yɩɩ bɩɑ tə nə tɩ bɑ tɩ̀ɑ̀n ʋ dun tə wɑ nətʋ.
45008022	Yɑ́ nə dɑ̀ń yə̀ə́ də, zə̀n mɑmɑ, wiən tə mɑmɑ, Yɩɩ nə fwɑ, wulə wʋwɑlʋ də cɑ̀n wɑ, ndə kɑn nə pɩ̀ɑ̀ ʋ lʋrɩ bìú, ʋ ɡɑ nɩ́.
45008023	Yɑ́ kʋ dɑ̀ń tɑ̀ wiən təntə cɩcɩ, kʋ yɩ də nə mʋ̀ lɩ̀ɑ̀ tə mɛ, Yɩɩ nə kən ʋ Siŋu tə nə bɩcɑnɩ wɑ. Nə də yɩ nə nɩ́ nə wɑɑ con, nə mɑ dɑ̀nɩ̀ mɑ́ŋɑ́ tə, nə nə wɑ́ jì Yɩɩ bɩɑ cɩ́ɡɑ́, sə Yɩɩ ɡɑ jon nə də nə yɩrɑ tə mɑmɑ. Kʋ yɩ nətʋ nə də con, yɑ́ nə mʋ̀ ɡɑ dí yɑ́ɑ́ nə nɑ Yɩɩ-Siŋu tə, ndə təntən won nə, Yɩɩ nə pɩn nəbɑ, kʋ nə bɩrɩ də, nə wɑ́ nɑ wiən tə duən tə mɑmɑ.
45008024	Yɩɩ jon nəbɑ, kʋ pɑ nə jə yɑlɑ də, nə wɑ́ nɑ kʋ tə, ʋ nə wɑ́ pɑ nəbɑ. Yɑ́ lìù nə jə won yɑlɑ, ʋ nə twi ʋ nɑ kʋ, kʋ kɑ́ tɑ̀ yɑlɑ yoo. Won tə, lìù nə nɩ, ʋ kʋ́ʋ̀ wɑ̀ɑ́ yɑlɑ ʋ kəni kʋ nə nɑɑɑ?
45008025	Yɑ́ nə yɑlɑ tə nə yɩ nə ken won nə, nə nə bɑ jɑ, kʋ wɑ́ pɑ nə dɩ̀ɑ̀n kʋ də pɩ́nʋ́.
45008026	Kʋ tə də kʋ nə súrí lɑ́, Yɩɩ-Siŋu tə yɑ̀ɑ́ bɑ̀ kʋ sɑn nəbɑ, nə bwɑ̀nɩ̀ tə yɩrɩ. Nə yə̀rì won tə, nə mɛ, sə nə lòrì Yɩɩ con, nə yɩjʋnɩ mɑ́ŋɑ́ wɑ. Yɑ́ Yɩɩ-Siŋu tə mʋ̀ dɑ̀ń yɑ̀ɑ́ jon nə yuu nə, kʋ lòrì Yɩɩ də kʋ nɩ́, nii nə wɑ̀rɩ̀ kʋ yoo kʋ mɑŋɑ.
45008027	Yɩɩ də yə̀ə́ kʋ tə nə wulə ləzwənə mɑmɑ bɩcɑn wɑ, ʋ ɡɑ yə̀ə́ kʋ tə, ʋ Siŋu tə nə pɩ̀ɑ̀. Yɩɩ-Siŋu tə yɩ kʋ lòrì Yɩɩ ndə Yɩɩ nə pɩ̀ɑ̀, sə bɑ lòrì wɑ́ nətʋ, kʋ pɩn lɩ̀ɑ̀ tə nə, bɑ nə yɩ ʋ mʋ̀ Yɩɩ nə tɩ.
45008028	Nə tə yə̀ə́ də, Yɩɩ yɑ̀ɑ́ fwɑ yoo mɑmɑ, sə kʋ kwɛn lɩ̀ɑ̀ tə, bɑ nə swə ʋ mʋ̀ Yɩɩ. Yɩɩ dí yɑ́ɑ́ ʋ tún cwəŋə, ʋ twɑ́ kʋ nə, ʋ mɑ kúrí bɑ mʋ̀ lɩ̀ɑ̀ təntə.
45008029	Yɑ́ bɑ mʋ̀ lɩ̀ɑ̀ təntə, ʋ nə dí yɑ́ɑ́ ʋ kúrí, ʋ dí yɑ́ɑ́ ʋ kə ʋ sírí də, sə ʋ pɑ bɑ nyɩn də ʋ bìú Zwezi tə. Kʋ nətʋ dɑ̀ń wɑ́ pɑ, ʋ bìú tə yɑ ʋ bikwɩɑ bɩɑ kɑpʋpʋ wɑ.
45008030	Lɩ̀ɑ̀ tə, Yɩɩ nə dí yɑ́ɑ́ ʋ kə bɑ sírí, ʋ dí yɑ́ɑ́ ʋ kúrí bɑ də. Ʋ nə kúrí bɑ, ʋ pɩn bɑ jì cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Yɑ́ ʋ nə pɩn bɑ jì cɩ́ɡɑ́ tɩ̀ɑ́n ʋ yɑ́ɑ́ con, ʋ dɑ̀ń pɩn bɑ ʋ dun tə də.
45008031	Bɛ̀ɛ̀ nə nə kʋ́ʋ̀ wɑ́ swɩ̀n? Də Yɩɩ nə wulə də nəbɑ, wɑ̀ɑ̀ nə wɑ́ zɑ̀n ʋ zɩɡɩ nə nə?
45008032	Yɩɩ wɑ̀ ʋ bìú tə tətə nə cɩ̀, ʋ dɑ̀n kɑ́ də́ cɑ̀n tə. Ʋ sɛ̀ ʋ yɑ́ wɑ́ ləzoni jɩ̀ɑ̀n wɑ, ʋ pɑ bɑ ɡʋ wɑ́ nə mɑmɑ yuu yɩrɩ. Bɛ̀ɛ̀ dɑ̀ń nə kʋ́ʋ̀ cɩ̀ɡɑ̀, sə ʋ súrí wiən tə mɑmɑ ʋ bìú tə nə ʋ pɑ nəbɑ?
45008033	Wɑ̀ɑ̀ nə wɑ̀ɑ́ ʋ bɩrɩ də, nə mʋ̀ lɩ̀ɑ̀ tə, Yɩɩ nə kúrí, cʋ̀ɡʋ̀ yoo ʋ yɑ́ɑ́ con? Yɩɩ tətə dɑ̀ń nə pɩn, nə jì cɩ́ɡɑ́ tɩ̀ɑ́n ʋ yɑ́ɑ́ con.
45008034	Wɑ̀ɑ̀ nə wɑ̀ɑ́ nə bʋ̀rɑ̀ ʋ bʋ̀rɩ̀, sə ʋ cʋ̀ɡʋ̀ nəbɑ? Zwezi-Kərisə tɩɡɑ. Kʋ tə nə dwə, ʋ pìí ʋ bwin ʋ nɑn tɩɑn wɑ. Yɑ́ ʋ dɑ̀ń wulə Yɩɩ jɩzənf1 vɑ̀n nə, ʋ lòrì Yɩɩ nə yuu yɩrɩ.
45008035	Bɛ̀ɛ̀ won dɑ̀ń nə kʋ́ʋ̀ wɑ̀ɑ́ nəbɑ, kʋ lɩ Zwezi-Kərisə sonu tə wɑ? Kʋ yɩ cɑ̀n zənzən nɑɑɑ? Nə ɑ̀ yə̀ə́ pucʋnɩ nɑɑɑ? Nə ɑ̀ yə̀ə́ cɑ̀n tə, lɩ̀ɑ̀ nə kəni nəbɑ tə wɑ nɑɑɑ? Nə ɑ̀ yə̀ə́ niən nə jə nəbɑ nɑɑɑ? Nə ɑ̀ yə̀ə́ zʋrɩ nə jə nəbɑ nɑɑɑ? Nə ɑ̀ yə̀ə́ yoo tə kʋ nə pɩ̀ɑ̀ nəbɑ, sə kʋ ɡʋ nɑɑɑ? Nə ɑ̀ yə̀ə́ bɑ nə wɑ́ kə lɑɡʋrɩ sɩ̀ʋ́ nə bɩɑn nə nɑɑɑ?
45008036	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Mɑ́ŋɑ́ mɑmɑ bɑ pɩ̀ɑ̀ bɑ ɡʋ nəbɑ, n mʋ̀ yɩrɩ. Bɑ jɑ nəbɑ bɑ fwɑ ndə pee nə, bɑ nə jɑ vəli nɑnɡʋrɑ dìə̀ wɑ".
45008037	Yɑ́ yìə̀n təntə mɑmɑ wɑ, nə yɑ̀ɑ́ də́ dɩ̀ɑ̀n tə nə dwə dɩ̀ɑ̀n yiri mɑmɑ, kʋ twɑ́ də lìù tə, ʋ nə sóní nəbɑ.
45008038	-
45008039	Aý mʋ̀ zə́n ɑ̀ yə̀ə́ də, cɩ́ɡɑ́ mɑmɑ won tə̀lə́, kʋ nə wɑ́ lɩ nəbɑ Yɩɩ sonu tə wɑ, ʋ nə twɑ́ nə Yuu-Tiu Zwezi-Kərisə nə, ʋ bɩrɩ nəbɑ. Kʋ nə yɩ tɩɑn, nə ɑ̀ yə̀ə́ mɩɩ, nə ɑ̀ yə̀ə́ mɑlɩkɛ, nə ɑ̀ yə̀ə́ wiən tə, tə nə də́ dɩ̀ɑ̀n lʋʋ kʋ tə yuu wɑ, nə ɑ̀ yə̀ə́ sɩ́ʋ́n mɑ́ŋɑ́ kʋ tə wiən tə, nə ɑ̀ yə̀ə́ mɑ́ŋɑ́ tə, kʋ nə wɑ́ bɑ̀ wiən tə, nə ɑ̀ yə̀ə́ dɩ̀ɑ̀n tɩ̀ɑ́n, nə ɑ̀ yə̀ə́ lɑnworu dɩ̀ɑ̀n, nə ɑ̀ yə̀ə́ tɩɑ yuu dɩ̀ɑ̀n, nə ɑ̀ yə̀ə́ won don mɑmɑ, Yɩɩ nə fwɑ, kʋ wɑ̀rɩ̀ nəbɑ kʋ lɩ Yɩɩ sonu tə wɑ.
45009001	Aý mʋ̀ də Zwezi-Kərisə vwə duən nə, kʋ ɡɑ yɩ cɩ́ɡɑ́ nə, ɑ̀ wɑ́ swɩ̀n, ɑ̀ bɑ́ kʋnɩ kʋnkʋn. Yɩɩ-Siŋu tə, kʋ nə wulə ɑ̀ pubʋŋɑ wɑ, bɩrɩ də, kʋ yɩ cɩ́ɡɑ́.
45009002	Aý pùə́ cʋ̀ɡʋ̀ zənzən, ɑ̀ yɩrɑ ɡɑ wiri mɑ́ŋɑ́ mɑmɑ.
45009003	Cɩ́ɡɑ́ mɑmɑ ɑ̀ tətə yɑ̀ swə, sə Yɩɩ cʋ̀ɡʋ̀ ɑ̀ mʋ̀, sə ʋ ɡɑ pwɛ̀ ɑ̀ də Zwezi-Kərisə duən nə, də kʋ yɑ̀ nə wɑ́ pɑ lɩ̀ɑ̀ tə, bɑ nə lʋrɩ ɑ̀ mʋ̀ də bɑ mʋ̀ mɛ dwíí nədʋ wɑ, bɑ ɡɑ yɩ ɑ̀ nubɩɑ tə boli ʋ yɩrɑ.
45009004	Bɑ mʋ̀ nə yɩ Yɩzərɑyɛlə lɩ̀ɑ̀ tə, Yɩɩ nə kúrí, sə ʋ pɑ bɑ jì ʋ bɩɑ. Ʋ bɩrɩ bɑ ʋ dun tə. Ʋ jɩn nimɑrʋ də bɑ. Ʋ twɑ́ də Moyizə ʋ pɑ bɑ ʋ nii tə. Ʋ pɩn cwəŋə, sə bɑ tʋn bɑ pɑ wɑ́. Ʋ kɑ̀n nikɑnɑn də bɑ.
45009005	Bɑ dwíí tə dəkuu yɩ kʋ nɑn nə nɩbɑrɑ-bɑ dwíí tə wɑ. Mə bɑ mʋ̀ dwíí tə wɑ nə, bɑ lʋrɩ Zwezi-Kərisə ndə bɑ nə lʋrɩ ləzwənə nətʋ. Ʋ mʋ̀ Zwezi-Kərisə təntə nə yɩ Yɩɩ, ʋ ɡɑ wulə tə mɑmɑ yuu wɑ. Nə pɩɑn dun mɛ wɑ́ mɑ́ŋɑ́ də mɑ́ŋɑ́, kʋ nə bɑ zwɛ̀. Amɩɩnɑ!
45009006	Kʋ tɑ̀ ɑ̀ pɩ̀ɑ̀, sə ɑ̀ bɩrɩ də, Yɩɩ nikɑnɩ tə dɑ̀ń jiɡə tʋtʋ. Kʋ cɩ́ɡɑ́ wɑ nə, kʋ tɑ̀ lɩ̀ɑ̀ tə mɑmɑ Yɩzərɑyɛləf1 lɩ̀ɑ̀ tə nə lʋrɩ, nə yɩ Yɩzərɑyɛlə lɩ̀ɑ̀ cɩ́ɡɑ́ cɩ́ɡɑ́.
45009007	Yɑ́ kʋ mɑ tɑ̀ lɩ̀ɑ̀ tə mɑmɑ, bɑ nə lʋrɩ bɑ Abərɑhɑmə dwíí tə wɑ, nə yɩ ʋ bɩɑ cɩ́ɡɑ́ cɩ́ɡɑ́. Cɩ́ɡɑ́, Yɩɩ swɩ̀n Abərɑhɑmə con, ʋ wʋ́: "N wɑ́ twɑ́ də Yɩzɑkə n nɑ dwíí, kʋ bon n yɩrɩ".
45009008	Nə̀ń, kʋ yoo təntə də̀ń. Yɩɩ bɩɑ cɩ́ɡɑ́ cɩ́ɡɑ́ yɩ bɩɑ tə, kʋ nə twɑ́ də ʋ nikɑnɩ tə, bɑ mɑ lʋrɩ bɑ. Kʋ tɑ̀ bɩɑ tə, bɛɛ də kɑn nə pə̀ń duən nə, bɑ mɑ lʋrɩ də bɑ tətə fɩrɑ.
45009009	Á nəŋə kʋ tə, Yɩɩ nə swɩ̀n ʋ nikɑnɩ tə wɑ. Ʋ swɩ̀n, ʋ wʋ́: "Kʋ mɑ́ŋɑ́ təntə tətə wɑ nə wɑ́ kʋ bɑ̀ kʋ yí, ɑ̀ wɑ́ pìí ɑ̀ bɑ̀, də Sɑrɑ lʋrɩ bìú".
45009010	Yɑ́ kʋ tɑ̀ kʋ cɩcɩ. Rebekɑ də lʋrɩ yɩywɛɛ bələ nə nɩbɛɛ Yɩzɑkə nə.
45009011	-
45009013	Də ʋ tə wɑ̀ yɩywɛɛ bələ təntə lʋrɩ, sə bɑ fwɑ zəni, nə ɑ̀ yə̀ə́ lwɑnɩ, Yɩɩ swɩ̀n ʋ con, ʋ wʋ́: "Zʋnʋ tə wɑ́ jì nyɑ́nʋ́ tə tʋ̀tʋ̀nʋ̀. Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Aý sóní Zwɑkɔbə, ɑ̀ ɡɑ vɑrɩ Esɑʋ ɑ̀ dʋɡʋ'." Kʋ yoo təntə tʋn, sə kʋ pɑ kʋ tə, Yɩɩ nə dí yɑ́ɑ́, ʋ tɑnɩ ʋ tún tə nii sú. Yɩɩ tətə nə yɑ̀ɑ́ kúrí lɩ̀ɑ̀ tə. Kʋ tɑ̀ bɑ tʋtʋnɑn nə yɑ̀ɑ́ pɑ ʋ kúrí bɑ, kʋ yɩ ʋ tətə fɩrɑ nə, ʋ yɑ̀ɑ́ twɑ́ ʋ mɑ kúrí bɑ.
45009014	Bɛ̀ɛ̀ nə nə kʋ́ʋ̀ wɑ́ swɩ̀n? Kʋ pɩ̀ɑ̀ kʋ bɩrɩ də, kʋnkʋn yìə̀n wulə Yɩɩ də con, nɑɑɑ? Abɑdɑ! Kʋ tɑ̀ nətʋ!
45009015	Yɩɩ swɩ̀n Moyizə con, ʋ wʋ́: "Aý wɑ́ dəri lìù tə yinəɡə zənzən, ɑ̀ nə pɩ̀ɑ̀, sə ɑ̀ dəri ʋ yinəɡə zənzən. Aý ɡɑ wɑ́ yɑ zəni ɑ̀ pɑ lìù tə nə, ɑ̀ nə pɩ̀ɑ̀, sə ɑ̀ yɑ zəni ɑ̀ pɑ wɑ́".
45009016	Kʋ nətʋ dɑ̀ń bɩrɩ də, Yɩɩ fɩrɑ tə bɑ ləzoni fɩrɑ nə twɑ́. Tə mɑ kʋ́ʋ̀ bɑ bɑ kɑjɑŋɑ də nə twɑ́. Tə yɩ tə twɑ́ də ʋ mʋ̀ Yɩɩ tətə, ʋ nə dəri yinəɡə zənzən.
45009017	Kʋ pʋ́pʋ́nɩ́ Yɩɩ sɑɡɩ tə wɑ də, Yɩɩ swɩ̀n Fɑrɑwon con, ʋ wʋ́: "N yɩ ɑ̀ sɩnɩ ɑ̀ tún mʋ́ pɩ̀ʋ́, sə mɑ́ŋɑ́ tə, n nə vɩɡɑ ɑ̀ nii, sə ɑ̀ bɩrɩ mʋ́ ɑ̀ dɩ̀ɑ̀n tə, sə ɑ̀ yɩrɩ zʋ lʋʋ mɑmɑ wɑ".
45009018	Kʋ bɩrɩ nəbɑ də, Yɩɩ yɑ̀ɑ́ dəri lìù tə yinəɡə zənzən, ʋ nə pɩ̀ɑ̀, sə ʋ dəri kʋ tíú yinəɡə zənzən. Yɑ́ ʋ yɑ̀ɑ́ pɑ lìù don də vɩ ʋ mʋ̀ Yɩɩ nii, kʋ ɡɑ yɩ Yɩɩ tətə nə pɩ̀ɑ̀ kʋ nətʋ.
45009019	Kʋ wɑ̀ɑ́ kʋ pɩn lìù bwe nə, ʋ wʋ́: "Də kʋ nə yɩ nətʋ, bɛ̀ɛ̀ nə pɩn, Yɩɩ yɑ̀ɑ́ cɑɡɑ lɩ̀ɑ̀ duən nii nə, bɑ nə fwɑ cʋnɑ yɩrɩ? Lìù tə̀lə́ ʋ nə wɑ̀ɑ́ yoo ʋ fwɑ, də kʋ nə tɑ̀ kʋ tə, Yɩɩ nə pɩ̀ɑ̀". Yɑ́ ɑ̀ mʋ̀ wɑ́ le kʋ tíú, ɑ̀ wʋ́:
45009020	"N mʋ̀ dɑ̀ń nə yɩ wɑ̀ɑ̀, ʋ mɑ dɩ tʋ́tʋ̀nɑ́ nətʋ də Yɩɩ?" Lìù nə mɑ wùrú, wùrú tə wɑ̀ɑ́ kʋ tíú con kʋ swɩ̀n, kʋ wʋ́: "Bɛ̀ɛ̀ nə pɩn, n mɑ nə nətən?"
45009021	Lìù tə, ʋ nə mɑ wùrú tə, jə cwəŋə, sə ʋ fwɑ kʋ tə, ʋ nə pɩ̀ɑ̀ də dɔɔ tə. Ʋ wɑ̀ɑ́ dɔɔ tə ʋ pwɛ̀ bələ, ʋ tì kʋ vɑ̀n don, ʋ mɑ fwɑ wùrú nəzəŋu, bɑ nə lɩ bɑ tún, bɑ mɑ tʋŋɑ dun tʋtʋnɑn. Ʋ ɡɑ tì kʋ don tə, ʋ mɑ fwɑ wùrú, bɑ nə mɑ tʋŋɑ dɩɩn mɑmɑ.
45009022	Yɩɩ yɑ̀ pɩ̀ɑ̀ ʋ bɩrɩ də, ʋ lɩŋɑ zɑŋɑ, ʋ ɡɑ jə dɩ̀ɑ̀n də. Yɑ́ ʋ jɩn pɩ́nʋ́ zənzən də lɩ̀ɑ̀ tə, ʋ lɩŋɑ tə nə zɑŋɑ bɑ yuu wɑ, ʋ yɑ̀ nə mɛ, sə ʋ cʋ̀ɡʋ̀ bɑ ʋ pɑ, bɑ jɛ́n ʋ yɑ́ɑ́ con mɩ́ɑ́mɩ́ɑ́n.
45009023	Kʋ mɑ́ŋɑ́ nədʋ təntə wɑ, Yɩɩ yɑ̀ pɩ̀ɑ̀, sə lɩ̀ɑ̀ tə lwɑrɩ ʋ dun tə nə dɑ́ɑ́ zənzən nətʋ. Ʋ dəri lɩ̀ɑ̀ duən yinəɡə zənzən, ʋ ɡɑ dí yɑ́ɑ́ ʋ tɑnɩ bɑ ʋ tún, sə bɑ twɑ́ bɑ yɑ ʋ dun təntə wɑ.
45009024	Nə mʋ̀ nə yɩ bɑ lɩ̀ɑ̀ təntə. Nə mɑmɑ yɩ lɩ̀ɑ̀ tə, Yɩɩ nə kúrí, sə nə yɑ ʋ lɩ̀ɑ̀. Kʋ tɑ̀ Zwifə-bɑ dwíí tə cɩcɩ nə, ʋ kúrí, ʋ kúrí dwíə́ tə duən tə də.
45009025	Kʋ yɩ ndə kʋ nə pʋ́pʋ́nɩ́ Yɩɩ nii sʋ̀sʋ̀nʋ̀ Oze sɑɡɩ tə wɑ, kʋ wʋ́: "Dwíí tə, kʋ yɑ̀ nə tɑ̀ ɑ̀ mʋ̀ nyiən, sɩ́ʋ́n nə, ɑ̀ wɑ́ bon kʋ ɑ̀ mʋ̀ nyiən. Dwíí tə, ɑ̀ yɑ̀ nə bɑ kʋ swə, sɩ́ʋ́n nə, ɑ̀ wɑ́ bon kʋ dwíí tə, ɑ̀ dɑ̀ń nə swə kʋ.
45009026	Yɑ́ bwɑ́lɩ́ tə nə, bɑ yɑ̀ nə swɩ̀n bɑ con də, bɑ tɑ̀ ɑ̀ mʋ̀ Yɩɩ lɩ̀ɑ̀, bɑ dɑ̀ń wɑ́ bon bɑ, Yɩɩ tə, ʋ nə wulə mɩɩ wɑ, bɩɑ".
45009027	Yɩɩ nii sʋ̀sʋ̀nʋ̀ Ezɑyi də swɩ̀n Yɩzərɑyɛlə dwíí tə yoo, ʋ bɩrɩ, ʋ wʋ́: "Yɩzərɑyɛlə dwíí tə də nə swə kʋ wɑ́ yɑ̀ dɑ́nɩ́ ndə mʋʋ nii kɑsɩlʋ nə, bɑ lɩ̀ɑ̀ mɑncɩn cɩcɩ, nə Yɩɩ wɑ́ jon bɑ cʋnɑ wɑ.
45009028	Kʋ tə Yɩɩ nə swɩ̀n də, ʋ wɑ́ fwɑ tɩɑ yuu wɑ, ʋ bɑ́ dɑ́n ʋ mɑ tʋn kʋ, ʋ zwɛ̀".
45009029	Ezɑyi tə kʋ́ʋ̀ dí yɑ́ɑ́, ʋ swɩ̀n, ʋ wʋ́: "Yɩɩ tə, ʋ nə wulə tə mɛ yuu wɑ, nə yɑ́ nə dwíí tə wɑ lɩ̀ɑ̀ duən, sə bɑ yɑ̀ lɑ́. Kʋ nə tɑ̀ nətʋ, də nə yɑ̀ jiɡə ndə Sodɔmə tɩ̀ɑ́n də Gomɔrə tɩ̀ɑ́n nə".
45009030	Bɛ̀ɛ̀ nə nə kʋ́ʋ̀ wɑ́ swɩ̀n? Lɩ̀ɑ̀ tə, bɑ nə tɑ̀ Zwifə-bɑ mʋ̀ yɑ̀ bɑ bɑ tɩ̀ɑ̀n kɑ́lʋ́, sə bɑ yɑ cɩ́ɡɑ́ tɩ̀ɑ́n Yɩɩ yɑ́ɑ́ con. Yɑ́ sɩ́ʋ́n nə, bɑ jiɡə cɩ́ɡɑ́ tɩ̀ɑ́n Yɩɩ yɑ́ɑ́ con, bɑ nə keni bɑ wɑɑ Zwezi-Kərisə nə yɩrɩ.
45009031	Yɑ́ Yɩzərɑyɛlə lɩ̀ɑ̀ tə mʋ̀ yɑ̀ yɩ bɑ kɑ́lʋ́ bɑ tɩ̀ɑ̀n, sə bɑ twɑ́ Yɩɩ nii tə nə, sə bɑ mɑ yɑ cɩ́ɡɑ́ tɩ̀ɑ́n Yɩɩ yɑ́ɑ́ con. Yɑ́ bɑ wɑ̀ wɑ̀nɩ́ bɑ twɑ́ Yɩɩ nii tə nə, ndə kʋ nə mɛ nətʋ, bɑ vɑ bɑ yí kʋ yíɡúrə́.
45009032	Bɛ̀ɛ̀ dɑ̀ń nə pɩn, bɑ wɑ̀ cɩ́ɡɑ́ tɩ̀ɑ́n jì Yɩɩ yɑ́ɑ́ con? Yɩzərɑyɛlə lɩ̀ɑ̀ yɑ̀ pɩ̀ɑ̀ bɑ twɑ́ bɑ tʋtʋnɑn nə, bɑ mɑ jì cɩ́ɡɑ́ tɩ̀ɑ́n Yɩɩ yɑ́ɑ́ con, yɑ́ bɑ ɡɑ kʋ́ʋ̀ wɑ̀ bɑ wɑɑ ken Yɩɩ nə. Kʋ mʋ̀ nə pɩn, bɑ vɩ lìù tə, Yɩɩ nə tʋn, ndə lɩ̀ɑ̀ nə bwɩn bɑ tɩ̀ɑ̀n kɑpɑn tə nə, bɑ tʋ.
45009033	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Nə̀ń ɑ̀ tún kɑpɑn Siyonf1 nə, lɩ̀ɑ̀ nə mɑ̀ bɑ nɛɛ kʋ nə, bɑ twɩ. Kʋ yɩ kɑpɑn tə, kʋ nə pɩn lɩ̀ɑ̀ dʋɡɑ cwəŋə, bɑ jɛ́n. Yɑ́ lìù tə, ʋ nə keni ʋ wɑɑ lìù tə nə, Yɩɩ nə tʋn, cɑvɩrɑ bɑ yí kʋ tíú".
45010001	Aý nubɩɑ-bɑ, ɑ̀ swə zənzən ɑ̀ wɑɑ con, sə Yɩɩ jon Zwifə-bɑ mɑmɑ bɑ cʋnɑ wɑ. Aý dɑ̀ń ɡɑ lòrì Yɩɩ kʋ yoo təntə yɩrɩ.
45010002	Aý wɑ̀ɑ́ ɑ̀ swɩ̀n də, bɑ kəni bɑ kɑjɑŋɑ mɑmɑ, sə bɑ wɑ̀nɩ́ bɑ tʋn bɑ pɑ Yɩɩ nə. Yɑ́ bɑ dɑ̀ń nə yə̀rì cwəŋə tə, bɑ nə mɛ, sə bɑ twɑ́ bɑ mɑ tʋn kʋ.
45010003	Bɑ wɑ̀ lwɑrɩ nətʋ tə, Yɩɩ nə yɑ̀ɑ́ pɑ lìù jì cɩ́ɡɑ́ tíú ʋ mʋ̀ Yɩɩ yɑ́ɑ́ con. Kʋ dɑ̀ń pɩn, bɑ pɩ̀ɑ̀ bɑ təntɩɑn cwəŋə, sə bɑ mɑ wɑ̀nɩ́ bɑ jì cɩ́ɡɑ́ tɩ̀ɑ́n Yɩɩ yɑ́ɑ́ con. Yɑ́ bɑ ɡɑ vɩ, sə bɑ twɑ́ Yɩɩ cwəŋə tə mʋ̀.
45010004	Zwezi-Kərisə twi ʋ pɑ Yɩɩ nii tə, ʋ nə pɩn Moyizə nə, cwəŋə tə yí kʋ yíɡúrə́. Ʋ fwɑ nətʋ, sə Yɩɩ pɑ lìù tə mɑmɑ, ʋ nə ken ʋ wɑɑ ʋ mʋ̀ Zwezi-Kərisə nə, jì cɩ́ɡɑ́ tíú Yɩɩ yɑ́ɑ́ con.
45010005	Mɑ́ŋɑ́ don wɑ, Moyizə nə pʋ́pʋ́nɩ́ Yɩɩ nii tə, ʋ bɩrɩ nətʋ lìù nə mɛ, sə ʋ twɑ́ kʋ nə, ʋ mɑ jì cɩ́ɡɑ́ tíú Yɩɩ yɑ́ɑ́ con. Ʋ pʋ́pʋ́nɩ́ kʋ, ʋ wʋ́: "Lìù tə mɑmɑ, ʋ nə twɑ́ Yɩɩ nii tə mɑmɑ nə, kʋ tíú wɑ́ nɑ mɩɩ".
45010006	Yɑ́ kʋ dɑ̀ń nə yɩ nətʋ tə, lìù nə kəni ʋ wɑɑ Yɩɩ nə, ʋ mɑ jì cɩ́ɡɑ́ tíú ʋ mʋ̀ Yɩɩ yɑ́ɑ́ con, kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Dɑ̀n kɑ́ swɩ̀n n wɑɑ con, n wʋ́: 'Wɑ̀ɑ̀ nə wɑ́ dɩ̀ Yɩɩ sɑ̀ń nə?' Kʋ də̀ń nə yɩ: Wɑ̀ɑ̀ nə wɑ́ dɩ̀ ʋ bon Zwezi-Kərisə, sə ʋ cú?
45010007	Nə ɑ̀ yə̀ə́: Dɑ̀n kɑ́ swɩ̀n n wɑɑ con də, n wʋ́: 'Wɑ̀ɑ̀ nə wɑ́ cú tɩɑ də̀ń nə?' Kʋ də̀ń nə yɩ: Wɑ̀ɑ̀ nə wɑ́ cú tɩɑ də̀ń, ʋ bon Zwezi-Kərisə, sə ʋ bwin ʋ nɑn tɩɑn wɑ?
45010008	Yɑ́ kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: 'Yɩɩ sʋɡʋ tə bwələ n yɩrɑ. Kʋ wulə n nii wɑ, kʋ ɡɑ wulə n bɩcɑn də wɑ'." Mə kʋ sʋɡʋ təntə nə, nə kɑ̀rɩ̀ nə bɩrɩ lɩ̀ɑ̀ nə, nə ɡɑ swɩ̀n bɑ con, sə bɑ kə bɑ wɑɑ Zwezi-Kərisə nə wuuu.
45010009	Də n nə swɩ̀n n bɩrɩ n nii wɑ də, Zwezi-Kərisə yɩ Yuu-Tiu lɩ̀ɑ̀ yɑ́ɑ́ con, n nə kə n wɑɑ ʋ nə, n ɡɑ pɑ cɩ́ɡɑ́ də, Yɩɩ bwin wɑ́ ʋ lɩ tɩɡɑ wɑ, Yɩɩ wɑ́ jon mʋ́.
45010010	Kʋ yɩ cɩ́ɡɑ́, də n nə ken n wɑɑ Zwezi-Kərisə nə, Yɩɩ wɑ́ pɑ n jì cɩ́ɡɑ́ tíú ʋ mʋ̀ Yɩɩ yɑ́ɑ́ con. Də n nə kʋ́ʋ̀ swɩ̀n n bɩrɩ n nii wɑ də, Zwezi-Kərisə yɩ Yuu-Tiu lɩ̀ɑ̀ yɑ́ɑ́ con, Yɩɩ wɑ́ jon mʋ́.
45010011	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə mɑmɑ, ʋ nə ken ʋ wɑɑ Zwezi-Kərisə nə, cɑvɩrɑ bɑ́ yí wɑ́".
45010012	Mə kʋ yɩ nətʋ kʋ pɑ dwíə́ tə mɑmɑ nə. Bɑ tə nə yɩ Zwifə-bɑ, də bɑ tə nə yɩ Gərɛkə-bɑ. Bɑ mɑmɑ Yuu-Tiu yɩ nədʋ. Ʋ mʋ̀ nə tɑ̀rɩ̀ ʋ jɩjə tə, ʋ pɩn lɩ̀ɑ̀ tə mɑmɑ nə, bɑ nə boŋə bɑ kəni ʋ nə.
45010013	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə mɑmɑ, ʋ nə boŋə ʋ kəni Yuu-Tiu yɩrɩ tə nə, Yuu-Tiu wɑ́ jon kʋ tíú".
45010014	Yɑ́ kʋ dɑ̀ń yɩ kʋ wɑ́ twɑ́ nətə, lìù mɑ bon ʋ kə Yuu-Tiu nə, də ʋ nə wɑ̀ ʋ wɑɑ ken ʋ nə? Lìù wɑ́ fwɑ nətə, ʋ mɑ kə ʋ wɑɑ Yuu-Tiu nə, də ʋ nə wɑ̀ nì də, bɑ swɩ̀n Yuu-Tiu yoo? Lìù wɑ́ fwɑ nətə, ʋ mɑ nì də, bɑ swɩ̀n Yuu-Tiu yoo, də lìù nə tə̀lə́, sə ʋ swɩ̀n kʋ ʋ bɩrɩ?
45010015	Lɩ̀ɑ̀ wɑ́ fwɑ nətə, bɑ swɩ̀n kʋ bɑ bɩrɩ, də bɑ nə wɑ̀ bɑ tʋn? Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lɩ̀ɑ̀ tə, bɑ nə swɩ̀n sʋywɑ́ŋʋ́ tə bɑ bɩrɩ, bɑ vəli jə pupwən".
45010016	Bɑ mɑmɑ dɑ̀ń ɡɑ nə wɑ̀ Yɩɩ sʋywɑ́ŋʋ́ tə nii zìlí. Yɩɩ nii sʋ̀sʋ̀nʋ̀ Ezɑyi də swɩ̀n kʋ yoo, ʋ wʋ́: "Yuu-Tiu, wɑ̀ɑ̀ nə pɩn cɩ́ɡɑ́ nə sʋywɑ́ŋʋ́ tə nə?"
45010017	Kʋ nətʋ bɩrɩ də, kɑ kə wɑɑ Zwezi-Kərisə nə, yɩ kʋ yɑ̀ɑ́ twɑ́ də kʋ tə, lìù nə yɑ̀ɑ́ nì, də bɑ swɩ̀n bɑ bɩrɩ. Yɑ́ kʋ sʋywɑ́ŋʋ́ təntə nə yɩ Zwezi-Kərisə sʋywɑ́ŋʋ́ tə.
45010018	Aý dɑ̀ń pɩ̀ɑ̀, sə ɑ̀ bwe ɑ̀ jə́n: kʋ yɩ Zwifə-bɑ wɑ̀ kʋ sʋɡʋ təntə nì nɑɑɑ? Bɑ nì kʋ zəni! Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Bɑ nì tʋntʋnɑ tə sʋɡʋ tɩɑ yuu bwɑ́lɩ́ mɑmɑ. Bɑ sʋ̀rɑ̀n tə ɡɑ vɑ tə yí lʋʋ yíɡúrə́".
45010019	Aý tə kʋ́ʋ̀ pɩ̀ɑ̀, sə ɑ̀ bwe ɑ̀ jə́n: Zwifə-bɑ yɩ bɑ cɩ́ɡɑ́ yɑ̀ wɑ̀ kʋ nətʋ lwɑrɩ, nɑɑɑ? Yɩɩ dí yɑ́ɑ́ ʋ pɑ Moyizə swɩ̀n, ʋ wʋ́: "Aý wɑ́ pɑ lɩ̀ɑ̀ tə, ɑ̀ yɑ̀ nə bɑ jələ ndə dwíí nə, yimən jɑ ɑbɑ. Aý wɑ́ pɑ ɑ́ lɩŋɑ zɑ̀n lɩ̀ɑ̀ tə yuu wɑ, bɑ tə nə bɑ yənu jə".
45010020	Kʋ mʋ̀ nə, Yɩɩ nii sʋ̀sʋ̀nʋ̀ Ezɑyi də jɩn wʋdɩʋ, ʋ swɩ̀n Yɩɩ yoo, ʋ wʋ́: "Lɩ̀ɑ̀ tə, bɑ yɑ̀ nə bɑ nə pɩ̀ɑ̀, mə bɑ mʋ̀ lɩ̀ɑ̀ təntə nə nɩ nə. Aý bɩrɩ ɑ̀ tɩ̀ɑ̀n lɩ̀ɑ̀ tə nə, bɑ yɑ̀ nə bɑ boŋə bɑ kəni ɑ̀ nə".
45010021	Yɑ́ Yɩɩ swɩ̀n Yɩzərɑyɛlə lɩ̀ɑ̀ tə mʋ̀ yoo, ʋ wʋ́: "Dɩɩn mɑmɑ, kʋ nə zɩɡɩ jɩjʋ kʋ vɑ kʋ yí tɩtɩn, ɑ̀ yɑ̀ɑ́ te ɑ̀ jɩɩn ɑ́ dwíí don con, yɑ́ kʋ vɩ, sə kʋ sɛ̀ ɑ̀ nii, yɑ́ kʋ ɡɑ zɩɡɑ ɑ̀ nə".
45011001	Aý dɑ̀ń bwe, sə ɑ̀ jə́n: Yɩɩ yɩ ʋ vɩɡɑ ʋ tətə dwíí tə nɑɑɑ? Abɑdɑ! Kʋ tɑ̀ nətʋ! Aý də tətə yɩ Yɩzərɑyɛlə lɩ̀ɑ̀ bìú. Aý yɩ Abərɑhɑmə nɑ̀ʋ́, Bɛnzwɑmɛn dwíí dəkuu tə wɑ lìù.
45011002	Yɩɩ wɑ̀ ʋ tətə dwíí tə, ʋ nə kúrí fuən fuən, vɩ ʋ dʋɡʋ, ɑbɑdɑ. Á yə̀ə́ kʋ tə, Yɩɩ sɑɡɩ tə nə swɩ̀n Eli yuu wɑ, mɑ́ŋɑ́ tə wɑ, ʋ nə cɑɡɑ Yɩɩ ʋ bɩrɩ də, Yɩzərɑyɛlə lɩ̀ɑ̀ tə wɑ̀ zəni fwɑ.
45011003	Ʋ swɩ̀n, ʋ wʋ́: "Yuu-Tiu bɑ ɡʋɑ n nii sʋ̀sʋ̀nɑ̀ tə, bɑ mɑ̀ n joŋi kúrə́ tə bɑ dɩ. Aý mʋ̀ cɩcɩ dɑ̀ń nə ɡɑ, yɑ́ bɑ ɡɑ tə pɩ̀ɑ̀, sə bɑ ɡʋ ɑ̀ də".
45011004	Bɛ̀ɛ̀ nə Yɩɩ dɑ̀ń le wɑ́? Yɩɩ le wɑ́ ʋ wʋ́: "Aý lɩ bɑrɑ mʋ̀rʋ̀ bɑrpɛ (7,000), ɑ̀ tún vɑ̀n nə, ɑ̀ nə tɩ bɑ. Lɩ̀ɑ̀ təntə tə wɑ̀ nɑdwɑnɑ yuu twɩ kʋnkʋn yɩɩ tə, bɑ nə boŋə 'Bɑɑlə', yɑ́ɑ́ con, bɑ mɑ jʋn wɑ́".
45011005	Zə̀n kʋ tə də yɩ ndə kʋ nə. Lɩ̀ɑ̀ mɑncɩn tə wulə Yɩɩ nə twɑ́ ʋ pubwɑnʋ tə nə, ʋ kúrí bɑ.
45011006	Yɑ́ kʋ dɑ̀ń nə yɩ Yɩɩ pubwɑnʋ, tə nə pɩn ʋ kúrí bɑ, kʋ bɩrɩ də, kʋ tɑ̀ bɑ tʋtʋŋɩ yɩrɩ. Də kʋ yɑ̀ nə yɩ bɑ tʋtʋŋɩ yɩrɩ, Yɩɩ pubwɑnʋ tə yɑ̀ bɑ́ jɑ də̀ń.
45011007	Kʋ də̀ń nə yɩ bɛ̀ɛ̀? Won tə Yɩzərɑyɛlə lɩ̀ɑ̀ yɑ̀ nə pɩ̀ɑ̀, bɑ wɑ̀ kʋ nɩ. Yɑ́ lɩ̀ɑ̀ mɑncɩn tə, Yɩɩ nə kúrí Yɩzərɑyɛlə lɩ̀ɑ̀ tə wɑ, bɑ mʋ̀ nɩ kʋ tə, bɑ nə pɩ̀ɑ̀. Bɑ duən də yun yɑ̀ dɑ̀,
45011008	ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Də zə̀n mɑmɑ, Yɩɩ pɩn bɑ pubʋŋɑ tə dwɛ̀. Ʋ púə́ bɑ yɩ́ɑ́ nə, bɑ dɑ̀n kɑ́ nɑ. Ʋ swɩn bɑ zɩɑn, bɑ dɑ̀n kɑ́ nì".
45011009	Pɩ̀ʋ́ Dɑvidə də swɩ̀n, ʋ wʋ́: "Pɑ bɑ cɑ̀nɩ̀ tə, bɑ nə də́ jì won, kʋ jɑ bɑ, ndə bɑ nə ken nyɑlɩ, bɑ mɑ jɑ ɡɑnɑŋʋ nətʋ. Pɑ tə cɑ̀nɩ̀ təntə yɑ ndə bʋʋ nə, sə bɑ tʋ kʋ wɑ. Pɑ bɑ nɑ cɑ̀n zənzən, kʋ də̀ń nə.
45011010	Pɑ bɑ yɩ́ɑ́ jɛ́n, bɑ dɑ̀n kɑ́ nɑ lɑ́. Kə cɑ̀n bɑ nə zənzən, n ɡɑ pɑ bɑ kwɑ́ tɩɑ, mɑ́ŋɑ́ mɑmɑ".
45011011	Aý dɑ̀ń bwe, sə ɑ̀ jə́n: Zwifə-bɑ mɑ̀ bɑ nɑɑ nə bɑ tʋ, sə bɑ kʋ́ʋ̀ dɑ̀n kɑ́ pìí bɑ zɑ̀n mɩ́ɑ́mɩ́ɑ́n nɑɑɑ? Abɑdɑ! Kʋ tɑ̀ nətʋ! Yɑ́ Zwifə-bɑ nə vɩɡɑ Yɩɩ nii tə, bɑ ɡɑ tʋ tə, dɑ̀ń nə pɩn, Yɩɩ pìí ʋ jon dwíə́ duən bɑ cʋnɑ wɑ. Yɩɩ fwɑ kʋ nətʋ, sə ʋ pɑ, kʋ wʋɡwɩʋ jɑ Yɩzərɑyɛlə lɩ̀ɑ̀ tə.
45011012	Bɑ nə vɩɡɑ Yɩɩ nii tə, bɑ ɡɑ tʋ tə pɩn, Yɩɩ fwɑ zəni zənzən lɩ̀ɑ̀ tə mɑmɑ yɩrɑ. Zwifə-bɑ kwɩ̀n kʋ tə nə, bɑ yɑ̀ nə mɛ, sə bɑ nɑ, kʋ ɡɑ pɑ Yɩɩ fwɑ zəni zənzən dwíə́ tə duən tə mɑmɑ, bɑ nə tɑ̀ Zwifə-bɑ yɩrɑ. Kʋ nətʋ dɑ̀ń bɩrɩ də, mɑ́ŋɑ́ tə, Zwifə-bɑ mɑmɑ nə wɑ́ pìí bɑ bɑ̀, Yɩɩ zəni tə dɑ̀ń wɑ́ kwɛn kʋ súrí.
45011013	Sɩ́ʋ́n nə, ɑ̀ dɑ̀ń pɩ̀ɑ̀, sə ɑ̀ swɩ̀n ɑ́ mʋ̀ lɩ̀ɑ̀ tə, ɑ́ nə tɑ̀ Zwifə-bɑ con. Aý yɩ Yɩɩ tʋntʋnʋ, ʋ nə tʋn ɑ́ mʋ̀ lɩ̀ɑ̀ tə, ɑ́ nə tɑ̀ Zwifə-bɑ con. Aý jələ də tʋtʋŋɩ təntə, Yɩɩ nə pɩn nə, jə də̀ń kʋ doni won mɑmɑ.
45011014	Aý swɩ̀n kʋ tʋtʋŋɩ təntə yoo Zwifə-bɑ con, sə ɑ̀ pɑ kʋ wʋɡwɩʋ jɑ ɑ̀ dwíí tɩ̀ɑ́n Zwifə-bɑ, sə kʋ pɑ bɑ duən pìí bɑ bɑ̀ Yɩɩ con, sə ʋ jon bɑ bɑ cʋnɑ wɑ.
45011015	Mɑ́ŋɑ́ tə, Yɩɩ nə dʋɡʋ Zwifə-bɑ vɑ̀n nə, ʋ mʋ̀ də dwíə́ tə duən tə mɑmɑ lɩ̀ɑ̀ lʋʋ wɑ, pìí bɑ kə duən yuu. Yɑ́ mɑ́ŋɑ́ tə, Yɩɩ nə wɑ́ pìí ʋ jɑ Zwifə-bɑ ʋ kə ʋ con, kʋ dɑ̀ń wɑ́ yɑ nətə? Kʋ wɑ́ yɑ ndə lɩ̀ɑ̀ yɑ̀ nə tɩɡɑ, yɑ́ bɑ dɑ̀ń ɡɑ pìí bɑ bwin bɑ nɑn.
45011016	Nə yə̀ə́ də, bɑ nə pɩn dipɛn təntən kukuu Yɩɩ nə, kʋ pɩ̀ɑ̀ kʋ bɩrɩ də, dipɛn tə mɑmɑ dɑ̀ń yɩ Yɩɩ nə tɩ. Bɑ nə kʋ́ʋ̀ pɩn wɑ́ tɩ̀ʋ́ dɑɡɑlʋ, kʋ pɩ̀ɑ̀ kʋ bɩrɩ də, kʋ nɛɛ tə də yɩ ʋ mʋ̀ nə tɩ.
45011017	Yɩzərɑyɛlə lɩ̀ɑ̀ yɩ ndə sɑ̀ń tɩ̀ʋ́ nə, Yɩɩ nə cwɛn. Yɑ́ ʋ ɡɑ ɡwəŋə kʋ nɛɛ duən ʋ dʋɡʋ. N mʋ̀ lìù tə, n nə tɑ̀ Zwifə, n yɩ ndə ɡɑʋ con tɩ̀ʋ́ nə, Yɩɩ nə ɡwəŋə kʋ nɛɛ, ʋ jɑ bɑ̀ ʋ vwɑ ʋ mɑrɩ sɑ̀ń tɩ̀ʋ́ tə, nɛɛ tə bwɑ́lɩ́ nə. Nɛɛ təntə də dɑ̀ń twɑ́ tə vɑŋɑ tɩ̀ʋ́ tə nɩ́ɑ́ tə, ndə kʋ tətə nɛɛ tə nə, tə yɑ̀ nə ɡɑ kʋ yuu wɑf1.
45011018	Yɑ́ dɑ̀n kɑ́ ywɑ̀ń kʋ yoo təntə, n mɑ fwɑ fwiə Zwifə-bɑ yɑ́ɑ́ con, bɑ nə yɩ ndə sɑ̀ń tɩ̀ʋ́ nɛɛ nə, bɑ ɡwəŋə bɑ dʋɡʋ. Də n nə fwɑ fwiə nətʋ, sə n lwɑrɩ də, tɩ̀ʋ́ dɑɡɑlɑn nə pɩn dɩ̀ɑ̀n kʋ nɛɛ nə, kʋ tɑ̀ kʋ nɛɛ nə pɩn dɩ̀ɑ̀n kʋ dɑɡɑlɑn nə.
45011019	N wɑ̀ɑ́ n swɩ̀n, n wʋ́: "Yɩɩ dʋɡʋ Zwifə-bɑ duən vɑ̀n nə, ndə ʋ nə ɡwəŋə sɑ̀ń tɩ̀ʋ́ nɛɛ ʋ dʋɡʋ, sə ʋ ɡɑ jɑ ɑ̀ mʋ̀ ʋ kə ʋ con, ndə ʋ nə ɡwəŋə ɡɑʋ tɩ̀ʋ́ nɛɛ, ʋ vwɑ ʋ mɑrɩ sɑ̀ń tɩ̀ʋ́ yɩrɑ nətʋ".
45011020	Kʋ yɩ cɩ́ɡɑ́. Zwifə-bɑ yɩ ndə tɩ̀ʋ́ nɛɛ nə, Yɩɩ nə ɡwəŋə ʋ dʋɡʋ, bɑ nə wɑ̀ bɑ wɑɑ ken ʋ nə tə yɩrɩ. N mʋ̀ yɩ ndə ɡɑʋ tɩ̀ʋ́ nɑɑ nə, Yɩɩ nə ɡwəŋə ʋ vwɑ ʋ mɑrɩ sɑ̀ń tɩ̀ʋ́ yɩrɑ, n nə keni n wɑɑ ʋ nə wuuu yɩrɩ. Dɑ̀n kɑ́ ywɑ̀ń kʋ nətʋ, n mɑ fwɑ fwiə. N yɩ n mɛ, sə zùrì n yɩrɑ!
45011021	Də Yɩɩ nə wɑ̀ Zwifə-bɑ yɑ́, bɑ mʋ̀ yɑ̀ ɡɑ nə yɩ sɑ̀ń tɩ̀ʋ́ tə nɛɛ tətə, n bʋŋɑ də, ʋ wɑ̀rɩ̀ kʋ ʋ tʋŋɑ n mʋ̀ yɩrɑ nɑɑɑ?
45011022	Cʋɡʋ yəbə, Yɩɩ yɩ wʋywɑnyiən, ʋ yoo cɑ̀ də. Yɩɩ yoo cɑ̀ lɩ̀ɑ̀ tə yuu wɑ, bɑ nə mɑ̀ bɑ nɑɑ nə bɑ ɡɑ tʋ. Yɑ́ ʋ wɑɑ ywɑ́n n mʋ̀ yuu wɑ, də n nə wɑ̀ pìí n yɑ́ ʋ cwəŋə tə. Yɑ́ n dɑ̀ń nə pìí n yɑ́ Yɩɩ cwəŋə tə, ʋ wɑ́ ɡwəŋə n də ʋ dʋɡʋ vɑ̀n nə, ndə tɩ̀ʋ́ nɑɑ nə.
45011023	Bɑ mʋ̀ Zwifə-bɑ nə mɛ mɑ́ŋɑ́ don wɑ, bɑ pìí bɑ kə bɑ wɑɑ Yɩɩ nə, ʋ jə dɩ̀ɑ̀n, sə ʋ pìí ʋ kə bɑ, bɑ bwɑ́lɩ́ tə nə, bɑ yɑ̀ nə wulə. Kʋ yɩ ndə bɑ nə ɡwəŋə tɩ̀ʋ́ nɛɛ, bɑ ɡɑ pìí bɑ vwɑ tə bɑ mɑrɩ tə bwɑ́lɩ́ nə.
45011024	N mʋ̀ lìù tə, n nə tɑ̀ Zwifə, n yɩ ndə ɡɑʋ tɩ̀ʋ́ nɛɛ nə, Yɩɩ nə ɡwəŋə ʋ jɑ bɑ̀, ʋ vwɑ ʋ mɑrɩ sɑ̀ń tɩ̀ʋ́ yɩrɑ. Də Yɩɩ nə wɑ̀nɩ́ ʋ tʋn yoo, nətʋ lìù mɑmɑ yɑ̀ɑ́ nə bɑ tʋŋɑ tɩ̀ɑ́n yɩrɑ, n mɛ, sə n lwɑrɩ də, Yɩɩ tə wɑ̀ɑ́ Zwifə-bɑ ʋ pìí ʋ kəni bɑ bwɑ́lɩ́ nə. Mə bɑ mʋ̀ yɑ̀ nə yɩ sɑ̀ń tɩ̀ʋ́ tə nɛɛ tətə.
45011025	Aý nubɩɑ-bɑ, ɑ̀ pɩ̀ɑ̀, sə ɑ́ lwɑrɩ cɩ́ɡɑ́ tə, kʋ nə sə̀ɡə̀, sə ɑ́ dɑ̀nɑ̀ kɑ́ bʋ́n də, ɑ́ yɩ yənu tɩ̀ɑ́n. Cɩ́ɡɑ́ təntə nə yɩ Yɩzərɑyɛlə lɩ̀ɑ̀ tə vɑ̀n don yun yɩn dɩ̀ɑ̀n. Yɑ́ kʋ wɑ́ yɑ nətʋ wuuu, kʋ vɑ kʋ yí mɑ́ŋɑ́ tə wɑ, dwíə́ tə duən lɩ̀ɑ̀ tə, bɑ nə tɑ̀ Zwifə-bɑ, yɑ́ bɑ ɡɑ kəni bɑ wɑɑ Yɩɩ nə, nii nə wɑ́ cé.
45011026	Kʋ mʋ̀ təntə kwɑ nə, Yɩɩ dɑ̀ń wɑ́ jon Yɩzərɑyɛlə lɩ̀ɑ̀ tə mɑmɑ bɑ cʋnɑ wɑ, ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ nə joŋə lɩ̀ɑ̀ bɑ cʋnɑ wɑ, wɑ́ nɑn Siyonf1 ʋ bɑ̀. Aý mʋ̀ nə wɑ́ pɑ Zwɑkɔbəf1 dwíí tə lɩ̀ɑ̀ tə twɑ́ ɑ̀ nə.
45011027	Nə̀ń nimɑrʋ tə, ɑ̀ nə wɑ́ tún ɑ̀ mʋ̀ də bɑ pwərə wɑ, mɑ́ŋɑ́ tə, ɑ̀ nə wɑ́ kwɛn bɑ cʋnɑ tə ɑ̀ lɩ".
45011028	-
45011029	Zwifə-bɑ vɩɡɑ Yɩɩ sʋywɑ́ŋʋ́ tə, kʋ pɑ bɑ jì Yɩɩ dʋŋɑ. Kʋ yɩ nətʋ, sə kʋ pɑ Yɩɩ jon ɑ́ mʋ̀ lɩ̀ɑ̀ tə, ɑ́ nə tɑ̀ Zwifə-bɑ, ɑ́ cʋnɑ wɑ. Yɩɩ nə pɩn won, ʋ kʋ́ʋ̀ bɑ pìí ʋ joŋə kʋ. Yɑ́ ʋ nə kúrí lìù, ʋ bɑ ʋ nii pìí ʋ kwɑ̀nɩ́. Yɑ́ Yɩɩ yɑ̀ kúrí bɑ, sə bɑ yɑ ʋ mʋ̀ nyiən. Ʋ kɑ̀n nii də bɑ nɩbɑrɑ tə, kʋ mʋ̀ nə pɩn, ʋ tə mɑ swə bɑ.
45011030	Mɑ́ŋɑ́ don wɑ, ɑ́ mʋ̀ lɩ̀ɑ̀ tə, ɑ́ nə tɑ̀ Zwifə-bɑ, ɑ́ yɑ̀ bɑ Yɩɩ nii zìlí. Yɑ́ sɩ́ʋ́n nə, Yɩɩ dəri ɑ́ yinəɡə zənzən, Zwifə-bɑ nə vɩɡɑ ʋ nii tə yɩrɩ.
45011031	Zwifə-bɑ də con, mə kʋ wɑ́ yɑ nətʋ. Sɩ́ʋ́n nə, bɑ bɑ Yɩɩ nii zìlí, kʋ pɑ Yɩɩ pìí ʋ dəri ɑ́ yinəɡə zənzən. Yɑ́ mɑ́ŋɑ́ don dɑ̀ń wɑ́ bɑ̀, bɑ də nə wɑ́ pìí bɑ kə bɑ wɑɑ Yɩɩ nə, sə ʋ ɡɑ dəri bɑ yinəɡə zənzən.
45011032	Yɩɩ dɑ̀ń nə pɩn ləzoni tə mɑmɑ lwɑrɩ də, bɑ bɑ ʋ nii zìlí, sə ʋ ɡɑ wɑ̀nɩ́ ʋ dəri bɑ yinəɡə zənzən.
45011033	Cɩ́ɡɑ́ mɑmɑ, Yɩɩ dɑ́ɑ́ zənzən! Ʋ wʋbʋŋɑ tə də ʋ yənu tə də̀ń lù zənzən. Lìù mɑmɑ wɑ̀rɩ̀ Yɩɩ coŋi tə də nətʋ tə, Yɩɩ nə bʋ̀rɩ̀ lɩ̀ɑ̀ bʋ̀rɑ̀, ʋ lwɑrɩ.
45011034	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Wɑ̀ɑ̀ nə yə̀ə́ kʋ tə Yuu-Tiu nə bʋŋɑ? Wɑ̀ɑ̀ nə wɑ̀ɑ́ wɑ́ n kwè?"
45011035	Wɑ̀ɑ̀ nə wɑ̀nɩ́ ʋ dí yɑ́ɑ́ ʋ pɑ won Yɩɩ nə, sə kʋ pɑ Yɩɩ də pìí, ʋ ŋwɩ́n kʋ tíú kʋ yɩrɩ?
45011036	Cɩ́ɡɑ́, wiən tə mɑmɑ nɑn ʋ mʋ̀. Wiən tə mɑmɑ yɩ ʋ mʋ̀ nə, tə twɑ́ tə mɑ wulə, tə ɡɑ yɩ ʋ mʋ̀ nə tɩ. Nə pɩɑn dun Yɩɩ nə, mɑ́ŋɑ́ də mɑ́ŋɑ́, kʋ nə bɑ zwɛ̀! Amɩɩnɑ!
45012001	Aý nubɩɑ-bɑ, ɑ̀ pɩ̀ɑ̀, sə ɑ̀ kwè ɑbɑ, Yɩɩ nə dəri nə yinəɡə tə yɩrɩ. Á pɩɑn ɑ́ tɩ̀ɑ̀n Yɩɩ nə, ndə won nə, bɑ nə mɑ fwɑ joŋi. Də ɑ́ nə fwɑ nətʋ, kʋ joŋi təntə yɩ ndə ɑ́ mɩɩ nə, ɑ́ pɩn Yɩɩ nə, yɑ́ kʋ ɡɑ wɑ́ poli ʋ pùə́ zənzən. Mə kʋ mʋ̀ nə yɩ cɩ́ɡɑ́ cɩ́ɡɑ́ bʋ̀rɑ̀, ɑ́ nə bwɩ Yɩɩ nə.
45012002	Á kʋ́ʋ̀ dɑ̀nɑ̀ kɑ́ twɑ́ lʋʋ wiən fɩrɑ nə. Á kənə dɩ̀ɑ̀n, sə Yɩɩ pɑ ɑbɑ pubʋndʋrɑ, sə kʋ pɑ ɑ́ mɩɩ tə lwɑ̀ń. Kʋ mʋ̀ nə wɑ́ pɑ ɑ́ yəni kʋ tə, Yɩɩ nə pɩ̀ɑ̀. Yɩɩ pɩ̀ɑ̀, kʋ tə nə ziən, kʋ tə nə poli ʋ pùə́, də kʋ tə nə yɩ cɩ́ɡɑ́.
45012003	Yɩɩ twɑ́ ʋ pubwɑnʋ tə nə, ʋ pɑ ɑ̀ jì ʋ tʋ̀tʋ̀nʋ̀. Kʋ mʋ̀ nə pɩn, ɑ̀ wɑ̀ɑ́ ɑ́ lìù mɑmɑ con ɑ̀ swɩ̀n, sə ʋ dɑ̀n kɑ́ kə ʋ tɩ̀ɑ̀n bwɑ́lɩ́ tə nə, ʋ nə wɑ̀ lɑ́ yí. Yɑ́ ɑ́ lìù mɑmɑ dɑ̀ń mɛ, sə ʋ bʋ́n, ʋ lwɑrɩ won tə, Yɩɩ nə tɑ̀rɩ̀ ʋ pɑ wɑ́, kʋ twɑ́ də ʋ wɑɑ tə, ʋ nə kən Yɩɩ nə.
45012004	Ləzwənə yɩrɑ tə mɑmɑ yɩ won nədʋ, kʋ ɡɑ jə nɑndɑrɑn tə nə dɑ́ɑ́. Yɑ́ nɑndɔɔ mɑmɑ də ɡɑ jə kʋ tʋtʋŋɩ, kʋ nə bɑ nyɩn də kʋ don tʋtʋŋɩ.
45012005	Mə kʋ yɩ nətʋ nə də con, nə nə yɩ Zwezi-Kərisə lɩ̀ɑ̀ tə. Nə dɑ́ɑ́, nə ɡɑ yɩ yɩrɑ nədʋ. Yɑ́ nə dɑ̀ń mɑrɩ duən nə, ndə nɑndɑrɑn tə nə mɑrɩ duən nə nətʋ.
45012006	Yɩɩ twɑ́ ʋ pubwɑnʋ tə nə, ʋ pɑ tɑrpɩnɑn yirə yirə nə lìù mɑmɑ nə. Də Yɩɩ nə pɩn mʋ́ tɑrpɩʋn, sə n wɑ̀nɩ́ ʋ nii sʋ̀rɑ̀n n jon n swɩ̀n, n mɛ, sə n twɑ́ n wɑɑ tə nə, n nə ken Yɩɩ nə, n mɑ swɩ̀n tə sʋ̀rɑ̀n təntə.
45012007	Də Yɩɩ nə pɩn mʋ́ tɑrpɩʋn, sə n tʋn, n pɑ bɑ duən nə, sə n twɑ́ kʋ nə, n tʋn n pɑ bɑ. Də Yɩɩ nə pɩn mʋ́ tɑrpɩʋn, sə n kɑ̀rɩ̀ lɩ̀ɑ̀ duən, sə n kɑ̀rɩ̀ bɑ.
45012008	Də Yɩɩ nə pɩn mʋ́ tɑrpɩʋn, sə n kwè lɩ̀ɑ̀, sə n kwè bɑ. Də Yɩɩ nə pɩn mʋ́ tɑrpɩʋn, sə n pɑ wiən lɩ̀ɑ̀ nə, sə n pɑ tə bɑ də n wɑɑ mɑmɑ. Də Yɩɩ nə pɩn mʋ́ tɑrpɩʋn, sə n yɑ yɑ́ɑ́ tíú, sə n tʋn kʋ yoo tə də yɑwɑlɑ. Də Yɩɩ nə pɩn mʋ́ tɑrpɩʋn, sə n dəri lɩ̀ɑ̀ yinəɡə zənzən, sə n tʋn kʋ yoo tə də pupwən.
45012009	Á swə́nə́ lɩ̀ɑ̀ tə cɩ́ɡɑ́ cɩ́ɡɑ́ də ɑ́ wɑɑ mɑmɑ. Á pɩɑn lwɑnɩ yɑ ɑ́ culu. Á vwiə ɑ́ tɩ̀ɑ̀n won tə nə, kʋ nə ziən.
45012010	Á dɑ̀ń swə́nə́ duən cɩ́ɡɑ́ cɩ́ɡɑ́ də ɑ́ wɑɑ mɑmɑ, ndə nubɩɑ nə mɛ, sə bɑ sóní duən nətʋ. Á kənə kɑjɑŋɑ, sə ɑ́ lìù mɑmɑ zìlí ʋ don ʋ doni!
45012011	Á bɩbɑrɑ ɑ́ tʋn ɑ́ pɑ Yuu-Tiu nə də ɑ́ wɑɑ mɑmɑ! Á dɑ̀nɑ̀ kɑ́ pɑ yɑyɩɑ zʋ ɑbɑ!
45012012	Á fwɑ pupwən mɑ́ŋɑ́ mɑmɑ, yɑlɑ tə yɩrɩ, ɑ́ nə jə Yɩɩ con. Á jɑnɑ pɩ́nʋ́ cɑ̀n tə wɑ, ɑ́ ɡɑ jʋn Yɩɩ mɑ́ŋɑ́ mɑmɑ.
45012013	Á pɩɑn wiən lɩ̀ɑ̀ tə nə, bɑ nə yɩ Kərisə nə tɩ, bɑ ɡɑ bɑ won jə, sə bɑ mɑ sɑn bɑ tɩ̀ɑ̀n nə. Bɑ tə, bɑ nə twi bɑ zʋrɩ ɑ́ dìə̀ wɑ, sə ɑ́ sɛ̀ ɑ́ jɑ bɑ zəni.
45012014	Á lwərə Yɩɩ, sə ʋ fwɑ zəni lɩ̀ɑ̀ tə yɩrɑ, bɑ nə kəni ɑbɑ cɑ̀n wɑ. Á dɑ̀nɑ̀ kɑ́ lòrì Yɩɩ, sə ʋ cʋ̀ɡʋ̀ bɑ.
45012015	Də lɩ̀ɑ̀ tə nə wulə pupwən wɑ, sə ɑ́ də yɑ pupwən wɑ də bɑ. Bɑ nə kʋ́ʋ̀ yɩ bɑ wulə kwirə wɑ, sə ɑ́ də kwi də bɑ.
45012016	Á pɩɑn ɑ́ pubʋŋɑ yɑ nədʋ duən yuu wɑ. Á dɑ̀nɑ̀ kɑ́ pɩ̀ɑ̀ dun bwɑ́lɩ́, ɑ́ pɑ ɑ́ tɩ̀ɑ̀n nə. Yɑ́ ɑ́ dɑ̀ń muŋə ɑ́ tɩ̀ɑ̀n duən yɑ́ɑ́ con, sə kʋ pɑ ɑ́ wɑ̀nɩ́ ɑ́ tʋn tʋtʋnbii tətə. Á dɑ̀nɑ̀ kɑ́ bʋ́n ɑ́ wɑɑ con də, ɑ́ yɩ yənu tɩ̀ɑ́n.
45012017	Lìù mɑmɑ nə fwɑ lwɑnɩ ɑ́ yɩrɑ, ɑ́ dɑ̀nɑ̀ kɑ́ fwɑ lwɑnɩ, ɑ́ mɑ ŋwɩ́n kʋ tíú. Á kənə dɩ̀ɑ̀n, sə ɑ́ fwɑ kʋ tə nə ziən lɩ̀ɑ̀ tə mɑmɑ yɑ́ɑ́ con.
45012018	Á kənə dɩ̀ɑ̀n, ɑ́ fwɑ kʋ tə mɑmɑ, ɑ́ nə wɑ̀ɑ́, sə ɑ́ mʋ̀ də lɩ̀ɑ̀ tə yɑ duən nə də bɩcɑn sìə́, də kʋ nətʋ yɑ̀ nə wɑ̀ɑ́ kʋ tʋŋɑ.
45012019	Aý nubisoni-bɑ, ɑ́ mʋ̀ dɑ̀nɑ̀ kɑ́ bʋ́n, sə ɑ́ tʋn lwɑnɩ, ɑ́ mɑ ŋwɩ́n lɩ̀ɑ̀ tə, bɑ nə tʋŋɑ lwɑnɩ ɑ́ yɩrɑ. Á dɑ̀ń yɑ́ bɑ, sə Yɩɩ lɩŋɑ zɑ̀n bɑ yuu wɑ. Kʋ yoo təntə pʋ́pʋ́nɩ́ Yɩɩ sɑɡɩ tə wɑ: "Yuu-Tiu swɩ̀n, ʋ wʋ́: Aý mʋ̀ nə wɑ́ kə bɑ cɑ̀n wɑ, ɑ̀ mɑ ŋwɩ́n lwɑnɩ tə, bɑ nə tʋn ɑ́ yɩrɑ".
45012020	Kʋ tə nə kʋ́ʋ̀ ziən kʋ doni, kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Də niən dɑ̀ń nə jə n dʋŋʋ, sə n pɑ wɑ́ wodiu, sə ʋ də́. Nɑnyʋnɩ nə kʋ́ʋ̀ jə wɑ́, sə n pɑ wɑ́ nɩ́ɑ́, sə ʋ nyʋ. Də n nə fwɑ nətʋ, kʋ yɩ ndə məncɑlɑf1 nə, n tuŋə ʋ yuu wɑ".
45012021	Dɑ̀n kɑ́ dʋɡʋ n tɩ̀ɑ̀n n pɑ lwɑnɩ də́ dɩ̀ɑ̀n n yuu wɑ. Tʋn zəni mɑ́ŋɑ́ mɑmɑ, sə n mʋ̀ nə wɑ̀nɩ́, n də́ dɩ̀ɑ̀n lwɑnɩ yuu wɑ.
45013001	Yun tɩ̀ɑ́n tə mɑmɑ, bɑ nə wulə ɑ́ lʋʋ nii tə yuu wɑ, yɩ Yɩɩ nə tún bɑ. Yɑ́ kʋ dɑ̀ń yɩ Yɩɩ nə pɩn, bɑ wulə ɑ́ yuu wɑ. Kʋ tɑ̀ bɑ tətə dɩ̀ɑ̀n nə pɩn, bɑ wulə ɑ́ yuu wɑ. Kʋ mʋ̀ nə pɩn, ɑ́ lìù mɑmɑ mɛ, sə ʋ zìlí yun tɩ̀ɑ́n tə nii, bɑ nə wulə ɑ́ lʋʋ nii tə yuu wɑ.
45013002	Lìù dɑ̀ń nə vɩɡɑ yun tɩ̀ɑ́n təntə nii, kʋ yɩ kʋ tə, Yɩɩ nə tún tə nii nə ʋ vɩɡɑ. Yɑ́ lɩ̀ɑ̀ tə, bɑ nə vɩ kʋ nətʋ tə nii, bɑ wɑ́ bʋ̀rɩ̀ kʋ tɩ̀ɑ́n bʋ̀rɑ̀ kʋ yɩrɩ, bɑ ɡɑ cʋ̀ɡʋ̀ bɑ.
45013003	Lɩ̀ɑ̀ tə, bɑ nə tʋŋɑ zəni, wɑ̀ mɛ, sə bɑ dəri yun tɩ̀ɑ́n təntə fən. Kʋ yɩ lìù tə, ʋ nə tʋŋɑ yolwɑnɑ, nə mɛ, sə ʋ dəri bɑ fən. Də n mʋ̀ nə bɑ pɩ̀ɑ̀, sə yun tɩ̀ɑ́n tə fən jɑ mʋ́, n mɛ, sə n fwɑ zəni, sə kʋ pɑ bɑ bʋ n nə.
45013004	Bɑ mʋ̀ yun tɩ̀ɑ́n təntə yɩ bɑ tʋŋɑ bɑ pɩn Yɩɩ nə, bɑ pɩ̀ɑ̀, sə bɑ sɑn mʋ́, sə n fwɑ zəni. Yɑ́ n dɑ̀ń nə tʋn yolwɑn, n mɛ, sə n dəri bɑ fən. Kʋ tɑ̀ tʋtʋ, Yɩɩ mɑ pɑ bɑ kə dɩ̀ɑ̀n bɑ jɩ̀ɑ̀n wɑ. Bɑ yɩ bɑ tʋŋɑ bɑ pɩn Yɩɩ nə, sə bɑ kə lɩ̀ɑ̀ tə, bɑ nə tʋŋɑ yolwɑnɑ tə cɑ̀n wɑ, sə kʋ bɩrɩ də, Yɩɩ lɩŋɑ zɑŋɑ bɑ yuu wɑ.
45013005	Kʋ mʋ̀ təntə yɩrɩ, n mɛ, sə n zìlí bɑ nii. Kʋ tɑ̀ Yɩɩ lɩŋɑ tə cɩcɩ yɩrɩ, nə pɩn n mɛ, sə n zìlí bɑ nii. Zìlí bɑ nii, n tətə nə yə̀ə́ n pubʋŋɑ wɑ də, n mɛ, sə n zìlí bɑ nii tə yɩrɩ.
45013006	Mə kʋ mʋ̀ yoo təntə yɩrɩ nə, ɑ́ mɑ ŋwɩ́n lɑnpwərən tə də. Yɑ́ yun tɩ̀ɑ́n təntə, bɑ nə joŋə tə lɑnpwərən təntə, də yɩ bɑ tʋŋɑ bɑ pɩn Yɩɩ nə kʋ tʋtʋŋɩ təntə wɑ.
45013007	Á ŋwɩ́ɑ́n kʋ tə, ɑ́ nə mɛ, sə ɑ́ ŋwɩ́n ɑ́ pɑ bɑ lìù mɑmɑ nə. Kʋ nə kʋ́ʋ̀ yɩ bɑ tə, bɑ nə joŋə ɑ́ wiən yuu ŋwɩ́rɑ́n, sə ɑ́ ŋwɩ́n tə də ɑ́ pɑ bɑ. Kʋ nə yɩ lɩ̀ɑ̀ tə, bɑ nə lɛ́ ɑ́ yuu lɑnpoo tə, ɑ́ ŋwɩ́ɑ́n kʋ ɑ́ pɑ bɑ. Kʋ nə yɩ lɩ̀ɑ̀ tə, bɑ nə mɛ, sə ɑ́ zìlí bɑ, sə ɑ́ zìlí bɑ zəni. Kʋ nə yɩ lɩ̀ɑ̀ tə, bɑ nə mɛ, sə ɑ́ pɑ bɑ dun, sə ɑ́ pɑ bɑ dun zəni.
45013008	Á dɑ̀nɑ̀ kɑ́ pɑ lìù mɑmɑ jɩŋɩ yɑ ɑ́ yuu wɑ. Jɩŋɩ tə kʋ nə mɛ, sə kʋ yɑ ɑ́ yuu wɑ, kʋ mʋ̀ nə yɩ, sə ɑ́ sóní duən ɑ́ súrí lɑ́. Lìù tə, ʋ nə swə ʋ duən tə, ʋ zìlí Yɩɩ nii yìə̀n tə mɑmɑ, ʋ nə pɩn Moyizə nə.
45013009	Yɩɩ pɩn nii nəbɑ, ʋ wʋ́: "Dɑ̀n kɑ́ cwɑ̀rɩ̀, dɑ̀n kɑ́ ɡʋ lìù, dɑ̀n kɑ́ ŋʋ, dɑ̀n kɑ́ pɑ n yii zʋ lìù won". Yɩɩ nii tə yìə̀n təntə, də tə duən tə mɑmɑ, yɩ tə wulə yoo nədʋ kʋ tə wɑ, kʋ mʋ̀ nə yɩ: "Sóní n don, ndə n tətə nə!"
45013010	Də lìù nə swə ʋ don, ʋ bɑ́ wɑ̀nɩ́ ʋ fwɑ lwɑnɩ ʋ yɩrɑ. Kʋ dɑ̀ń bɩrɩ də, lìù nə swə ʋ don, ʋ zìlí Yɩɩ nii tə mɑmɑ.
45013011	Á kənə dɩ̀ɑ̀n nətʋ, ɑ́ nə yə̀ə́ mɑ́ŋɑ́ tə, ɑ́ nə wulə kʋ wɑ zə̀n kʋ tə yɩrɩ. Sɩ́ʋ́n nə, mɑ́ŋɑ́ yí, sə ɑ́ súrí ɑ́ yɩ́ɑ́, ɑ́ zɑ̀n dwɩɑn nə. Mɑ́ŋɑ́ tə nə nə ken nə wɑɑ Zwezi-Kərisə nə, də mɑ́ŋɑ́ yɑ̀ tə ŋʋ́nɑ́, sə Yɩɩ bɑ̀ ʋ jon nəbɑ. Yɑ́ sɩ́ʋ́n nə mɑ́ŋɑ́ dɑ̀ń bwələ, sə Yɩɩ tʋn kʋ.
45013012	Mɑ́ŋɑ́ ɡɑ mɑncɩn, ndə tɩɑ nə bwələ pʋrʋ, yɑ́ yikunu dɑ̀ń wɑ́ zwɛ̀. Nə dɑ̀ń dʋɡɑ yikunu wɑ tʋtʋnkʋkwɩnɑn tə. Nə dɑ̀ń mɛ, sə nə jɑ Yɩɩ dɩ̀ɑ̀n tə, ndə kwɑtɑrɑ zɩlɑ nə, sə nə wɑ̀nɩ́ nə twɑ́ poni cwəŋə tə.
45013013	Nə dɑ̀ń pɩɑn nə tʋtʋnɛɛ yɑ zəni, ndə lìù nə mɛ, sə ʋ yɑ nətʋ poni wɑ. Nə dɑ̀nɑ̀ kɑ́ jə̀ń duən nə, nə nyʋ swɑnɑ nə bʋbʋnɩ. Nə ɑ̀ yə̀ə́ nə də́ wodirən zənzən, nə jɑ lɛ. Nə ɑ̀ yə̀ə́ nə cwɑ̀rɩ̀ də duən. Nə dɑ̀nɑ̀ kɑ́ jə̀ń duən nə, nə mɑ tʋn yìə̀n ɡurə ɡurə, nə ɑ̀ yə̀ə́ nə dɩ jɑrɑ də duən. Nə dɑ̀nɑ̀ kɑ́ pɑ wʋɡwɩʋ jɑ nəbɑ.
45013014	Á pɩɑn, ɑ́ yɑ ndə Yuu-Tiu Zwezi-Kərisə nə. Á kʋ́ʋ̀ dɑ̀nɑ̀ kɑ́ pìí ɑ́ bʋ́n ɑ́ pùə́ fɩrɑ yokʋkwɩnɑn tə yoo, ɑ́ yɑ̀ nə swə tə fɑ̀ŋʋ́, sə kʋ pɑ ɑ́ pìí ɑ́ fwɑ tə.
45014001	Á sɩ̀ɑ́, sə Kərisə lɩ̀ɑ̀ tə, bɑ nə bɑ dɩ̀ɑ̀n jə Yɩɩ cwəŋə tə wɑ, yɑ̀ ɑ́ púlí tə wɑ. Á dɑ̀nɑ̀ kɑ́ fwɑ tʋ́tʋ̀nɑ́ kʋ tə yuu wɑ, bɑ nə bʋŋɑ bɑ wɑɑ con.
45014002	Lìù don wulə, ʋ mʋ̀ nə bɑ won mɑmɑ culi, ʋ mʋ̀ də́ tə mɑmɑ. Yɑ́ ʋ don də wulə, ʋ nə bɑ dɩ̀ɑ̀n jə Yɩɩ cwəŋə tə wɑ, kʋ pɑ ʋ mʋ̀ bɑ won don də́, də kʋ nə tɑ̀ dɑvʋrɑn cɩcɩ.
45014003	Lìù tə, ʋ nə bɑ won mɑmɑ culi, dɑ̀n kɑ́ ɡwiən lìù tə, ʋ nə bɑ wiən duən də́. Lìù tə də, ʋ nə bɑ wiən duən də́, dɑ̀n kɑ́ cəɡə ʋ tə, ʋ nə bɑ won mɑmɑ culi, Yɩɩ nə sɛ̀ ʋ də tə yɩrɩ.
45014004	N mʋ̀ nə yɩ wɑ̀ɑ̀, n mɑ cəɡə Yuu-Tiu tʋ̀tʋ̀nʋ̀? Də nə Yuu-Tiu tʋ̀tʋ̀nʋ̀ nə fwɑ zəni, nə ɑ̀ yə̀ə́ ʋ nə fwɑ lwɑnɩ, kʋ ywɑ̀ŋɑ́ nə Yuu-Tiu, ʋ nə tɩ wɑ́. Kʋ bɑ mʋ́ ywɑ̀ŋɑ́. Yɑ́ nə Yuu-Tiu tʋ̀tʋ̀nʋ̀ fwɑ zəni, nə Yuu-Tiu nə wɑ̀ɑ́ ʋ pɩn ʋ fwɑ zəni tə yɩrɩ.
45014005	Lɩ̀ɑ̀ duən bʋŋɑ də, dɩɩn don wulə, kʋ nə dwə dɩɑn tə duən. Yɑ́ lɩ̀ɑ̀ duən də ɡɑ bʋŋɑ də, dɩɑn tə mɑmɑ yɩ won nədʋ. Bɑ lìù mɑmɑ dɑ̀ń nə mɛ, sə ʋ lwɑrɩ kʋ tə, ʋ nə bʋŋɑ ʋ wɑɑ con, cɩ́ɡɑ́ cɩ́ɡɑ́.
45014006	Lìù tə, ʋ nə kəni dun dɩɩn don nə, ʋ doni dɩɑn tə duən, ʋ yɩ ʋ fwɑ nətʋ, sə ʋ mɑ pɑ dun Yuu-Tiu nə. Lìù tə, ʋ də nə bɑ wodiu mɑmɑ culi, ʋ də də́ won mɑmɑ, sə ʋ mɑ pɑ dun Yuu-Tiu nə, ʋ ɡɑ kəni Yɩɩ lɛ̀ɛ̀ kʋ tə yɩrɩ, ʋ nə də́. Lìù tə də, ʋ nə bɑ wiən duən də́, ʋ də bɑ wiən duən də́, sə ʋ pɑ dun Yuu-Tiu nə, ʋ də ɡɑ kəni Yɩɩ lɛ̀ɛ̀.
45014007	Yɑ́ nə lìù mɑmɑ dɑ̀ń tɑ̀ ʋ mɩɩ wulə lʋʋ ʋ cɩcɩ yɩrɩ, nə lìù də mɑmɑ ɡɑ bɑ tɩ, ʋ cɩcɩ yɩrɩ.
45014008	Yɑ́ nə mɩɩ tə dɑ̀ń nə wulə lʋʋ wɑ, kʋ yɩ nə wulə Yuu-Tiu yɩrɩ. Nə kʋ́ʋ̀ nə tɩɡɑ də, kʋ yɩ nə tɩɡɑ Yuu-Tiu yɩrɩ. Nə mɩɩ tə dɑ̀ń nə wulə, nə ɑ̀ yə̀ə́ kʋ nə tɩɡɑ, nə tə yɩ Yuu-Tiu nə tɩ nəbɑ.
45014009	Kʋ yɩ cɩ́ɡɑ́, Zwezi-Kərisə tɩɡɑ, yɑ́ ʋ pìí ʋ bwin ʋ nɑn, ʋ wulə mɩɩ wɑ, sə ʋ də́ dɩ̀ɑ̀n tɩɡɑ də ləzwənəŋə mɛ yuu wɑ.
45014010	Sə n mʋ̀ dɑ̀ń yɩ, bɛ̀ɛ̀ nə pɩn n mɑ cəɡə n don tə, ʋ nə yɩ n nubiu Kərisə yɩrɩ? Sə n mʋ̀ yɩ, bɛ̀ɛ̀ nə pɩn n mɑ ɡoni n don tə, ʋ nə yɩ n nubiu Kərisə yɩrɩ? Nə mɑmɑ wɑ́ zɩɡɩ Yɩɩ yɑ́ɑ́ con, sə ʋ bʋ̀rɩ̀ nə bʋ̀rɑ̀.
45014011	Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kʋ yɩ cɩ́ɡɑ́, ɑ̀ yɩ Yuu-Tiu tə, ɑ̀ nə wulə mɩɩ wɑ. Kʋ mʋ̀ nə pɩn, ɑ̀ mʋ̀ nə swɩ̀n, ɑ̀ wʋ́: Lìù mɑmɑ wɑ́ tʋ ʋ nɑdwɑnɑ yuu ɑ̀ yɑ́ɑ́ con, lìù mɑmɑ ɡɑ wɑ́ súrí ʋ tətə nii, ʋ pɑ dun ɑ̀ mʋ̀ Yɩɩ nə".
45014012	Kʋ dɑ̀ń pɩ̀ɑ̀ kʋ bɩrɩ də, nə lìù mɑmɑ wɑ́ tún ʋ nii ʋ tɩ̀ɑ̀n nə Yɩɩ yɑ́ɑ́ con.
45014013	Nə kʋ́ʋ̀ dɑ̀nɑ̀ kɑ́ cəɡə duən. Á dɑ̀ń kənə ɑ́ pubʋŋɑ wɑ də, ɑ́ wɑ̀ mɛ, sə ɑ́ fwɑ won mɑmɑ, kʋ nə wɑ́ yɑ ndə kɑpɑn nə, ɑ́ nə ken ɑ́ duən Kərisə lɩ̀ɑ̀ tə yɑ́ɑ́ con, bɑ nə wɑ́ mɑ̀ bɑ nɛɛ kʋ nə bɑ tʋ, nə ɑ̀ yə̀ə́ kʋ nə wɑ́ pɑ bɑ pìí bɑ yɑ́ Yɩɩ cwəŋə tə.
45014014	Aý mʋ̀ də Yuu-Tiu Zwezi vwə duən nə. Yɑ́ kʋ dɑ̀ń pɩn, ɑ̀ yə̀ə́ zəni zəni də, wodiu mɑmɑ tə̀lə́, kʋ tətə nə yɩ durən won Yɩɩ yɑ́ɑ́ con. Yɑ́ lìù tə, ʋ dɑ̀ń nə bʋŋɑ də, wodiu don yɩ durən wodiu, ʋ wɑ̀ mɛ, sə ʋ də́ kʋ, ʋ nə bʋŋɑ ʋ wɑɑ con də, kʋ yɩ durən tə yɩrɩ.
45014015	Də n nə tɑ̀ wodiu yɩrɩ, n nə də́, n pɑ n lìù don, ʋ nə yɩ n nubiu Kərisə yɩrɩ, jɩ̀ɑ̀n ɡwɑ̀rɩ̀ Yɩɩ cwəŋə tə wɑ, kʋ bɩrɩ də, n kʋ́ʋ̀ bɑ wɑ́ swə. Dɑ̀n kɑ́ pɑ lìù tə, Zwezi-Kərisə nə tɩɡɑ ʋ də yɩrɩ, tɑ̀ n wodiu tə yɩrɩ, ʋ jɛ́n Yɩɩ cwəŋə tə wɑ.
45014016	Á cɩɑ ɑ́ tɩ̀ɑ̀n nə, lìù dɑ̀n kɑ́ dí tɩjɑŋɑ wozəŋə tə yɩrɩ, Yɩɩ nə pɩn ɑbɑ.
45014017	Yɩɩ pɑ̀rɩ̀ tə tɑ̀ wodirən, nə ɑ̀ yə̀ə́ won tə, bɑ nə nywɩ̀n yoo. Yɩɩ pɑ̀rɩ̀ tə dɑ̀ń yɩ kʋ tə, Yɩɩ-Siŋu tə nə tʋŋɑ də nəbɑ. Kʋ mʋ̀ nə sɑŋɑ nəbɑ, kʋ pɩn, nə tʋŋɑ kʋ tə nə yɩ cɩ́ɡɑ́. Kʋ mʋ̀ nə pɩn, nə wulə duən nə, də bɩcɑn sìə́. Kʋ mʋ̀ nə pɩn, nə jə pupwən.
45014018	Lìù tə, ʋ nə tʋŋɑ ʋ pɩn Zwezi-Kərisə nə nətʋ, ʋ wɑ́ poli Yɩɩ pùə́ nə, yɑ́ lɩ̀ɑ̀ ɡɑ wɑ́ swɩ̀n də, ʋ tʋŋɑ kʋ tə nə ziən.
45014019	Kʋ mʋ̀ yɩrɩ, nə dɑ̀ń kənə dɩ̀ɑ̀n, nə fwɑ kʋ tə nə wɑ́ kə bɩcɑn sìə́ nə pwərə wɑ də kʋ tə nə wɑ́ dɑ̀n lɩ̀ɑ̀ tə duən jɩ̀ɑ̀n Yɩɩ cwəŋə tə wɑ.
45014020	Dɑ̀n kɑ́ cʋ̀ɡʋ̀ Yɩɩ tʋtʋŋɩ tə, də won tə, n nə də́. Cɩ́ɡɑ́, wodiu tə̀lə́, kʋ nə yɩ durən won Yɩɩ yɑ́ɑ́ con. Yɑ́ də kʋ tə, n nə də́, dɑ̀ń nə wɑ́ yiɡu n duən Kərisə lɩ̀ɑ̀ tə, kʋ pɑ bɑ fwɑ lwɑnɩ, sə n dɑ̀n kɑ́ də́ kʋ.
45014021	Nə̀ń, kʋ tə nə ziən: Dɑ̀n kɑ́ fwɑ won mɑmɑ, kʋ nə wɑ́ pɑ n duən Kərisə lɩ̀ɑ̀ tə pìí bɑ yɑ́ Yɩɩ cwəŋə tə nə. Kʋ nə yɩ nɑ̀ŋʋ́ diŋə, nə ɑ̀ yə̀ə́ kʋ yɩ swɑnɑ nywɩʋn, nə ɑ̀ yə̀ə́ won tə mɑmɑ, kʋ nə wɑ̀ɑ́ kʋ yɑnɩ.
45014022	N pubʋŋɑ tə nə yɩ nətʋ kʋ yoo təntə yuu wɑ, kʋ twɑ́ də n wɑɑ tə, n nə ken Yɩɩ nə, jɑ kʋ n cɩcɩ con, sə kʋ yɑ n mʋ̀ də Yɩɩ pwərə wɑ. Pupwən lìù nə yɩ lìù tə, ʋ nə bɑ bɑ́bɩ̀ɑ́ fwɑ kʋ tə yɩrɩ, ʋ nə ken sírí, sə ʋ fwɑ.
45014023	Yɑ́ lìù tə, ʋ nə fwɑ bɑ́bɩ̀ɑ́ wodiu yuu wɑ, ʋ ɡɑ də́ kʋ, Yɩɩ wɑ́ bʋ̀rɩ̀ kʋ tíú bʋ̀rɑ̀, ʋ ɡɑ cʋ̀ɡʋ̀ wɑ́. Kʋ pɩ̀ɑ̀ kʋ bɩrɩ də, ʋ wɑ̀ ʋ wɑɑ ken Yɩɩ nə kʋ wodiu tə yuu wɑ. Yɑ́ won tə mɑmɑ, lìù nə tʋn, ʋ ɡɑ wɑ̀ ʋ wɑɑ ken Yɩɩ nə kʋ yɩrɩ, kʋ yɩ cʋnɑ.
45015001	Nə mʋ̀ lɩ̀ɑ̀ tə, nə nə jə dɩ̀ɑ̀n Yɩɩ cwəŋə tə wɑ, nə mɛ, sə nə sɑn lɩ̀ɑ̀ tə nə, bɑ nə bɑ dɩ̀ɑ̀n jə kɑ wɑ. Nə wɑ̀ mɛ, sə nə pɩ̀ɑ̀ kʋ tə nə poli nə cɩcɩ pùə́.
45015002	Nə lìù mɑmɑ dɑ̀ń mɛ, sə ʋ fwɑ kʋ tə nə poli ʋ don pùə́, sə nə mɑ fwɑ wɑ́ zəni, sə kʋ wɑ̀nɩ́ kʋ dɑ̀n ʋ jɩ̀ɑ̀n Yɩɩ cwəŋə tə wɑ.
45015003	Zwezi-Kərisə tətə wɑ̀ kʋ tə nə poli ʋ cɩcɩ pùə́ fwɑ. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Tʋ́rɑ́n tə mɑmɑ, bɑ nə twɩn n mʋ̀ Yɩɩ, pìí tə tʋ ɑ̀ mʋ̀ yuu wɑ".
45015004	Kʋ yɩ cɩ́ɡɑ́, yoo tə mɑmɑ, bɑ nə dí yɑ́ɑ́, bɑ pʋ́pʋ́nɩ́ Yɩɩ sɑɡɩ tə wɑ, yɩ bɑ pʋ́pʋ́nɩ́, sə kʋ kɑ̀rɩ̀ nəbɑ. Kʋ mʋ̀ nə mɛ, sə kʋ pɑ, nə jɑ pɩ́nʋ́, kʋ ɡɑ zùrì nə bɩcɑnɩ, sə nə wɑ̀nɩ́ nə jɑ yɑlɑ Yɩɩ con.
45015005	Pɩ́nʋ́ də kɑ zùrì bɩcɑnɩ yɩ Yɩɩ nə pɩn. Yɩɩ dɑ̀ń nə wɑ́ pɑ ɑ́ yɑ lɩ̀ɑ̀ tə, ɑ́ pubʋŋɑ nə yɩ nədʋ, sə ɑ́ fwɑ ndə Zwezi-Kərisə yɑ̀ nə fwɑ nətʋ.
45015006	Yɑ́ ɑ́ dɑ̀ń wɑ́ wɑ̀nɩ́ ɑ́ bʋ Yɩɩ nə, ʋ nə yɩ nə Yuu-Tiu Zwezi-Kərisə nyɩnɑ, də bɩcɑn nədʋ də nii nədʋ.
45015007	Á dɑ̀ń sɩ̀ɑ́ duən, ndə Zwezi-Kərisə nə sɛ̀ ɑbɑ nətʋ, sə kʋ pɑ dun Yɩɩ nə.
45015008	Kʋ yɩ cɩ́ɡɑ́ nə, ɑ̀ swɩ̀n ɑ́ con: Zwezi-Kərisə jiɡə Zwifə-bɑ tʋ̀tʋ̀nʋ̀. Ʋ fwɑ kʋ nətʋ, sə ʋ pɑ kʋ tə Yɩɩ nə kɑ̀n nii də bɑ nɩbɑrɑ-bɑ tə, nii sú, sə kʋ bɩrɩ bɑ də, Yɩɩ yoo bɑ kwɛ̀,
45015009	sə kʋ ɡɑ pɑ, lɩ̀ɑ̀ tə, bɑ nə tɑ̀ Zwifə-bɑ bʋ Yɩɩ nə, ʋ nə dəri bɑ yinəɡə zənzən tə yɩrɩ. Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kʋ mʋ̀ yɩrɩ, ɑ̀ wɑ́ bʋ n nə, lɩ̀ɑ̀ tə, bɑ nə tɑ̀ Zwifə-bɑ, tətəŋi wɑ. Aý wɑ́ nun ɡwɑrɑn ɑ̀ mɑ bʋ n yɩrɩ nə".
45015010	Kʋ tə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Á mʋ̀ lɩ̀ɑ̀ tə, ɑ́ nə tɑ̀ Zwifə-bɑ, ɑ́ fwɑ pupwən, ɑ́ mʋ̀ də dwíí tə, Yɩɩ nə kúrí".
45015011	Kʋ tə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Á mʋ̀ lɩ̀ɑ̀ tə mɑmɑ, ɑ́ nə tɑ̀ Zwifə-bɑ, ɑ́ bwɩɑ Yuu-Tiu nə. Á dwíə́ tə mɑmɑ bwɩɑ ʋ nə".
45015012	Yɩɩ nii sʋ̀sʋ̀nʋ̀ Ezɑyi də swɩ̀n, ʋ wʋ́: "Lìù wɑ́ nɑn Yɩzɑyif1 dwíí tə wɑ, ʋ nə wɑ́ də́ pɑ̀rɩ̀ lɩ̀ɑ̀ tə yuu wɑ, bɑ nə tɑ̀ Zwifə-bɑ. Lʋʋ dwíə́ tə mɑmɑ, bɑ nə tɑ̀ Zwifə-bɑ, wɑ́ jɑ yɑlɑ də wɑ́".
45015013	Yɩɩ nə pɩn, ɑ́ jə yɑlɑ də wɑ́. Ʋ mʋ̀ dɑ̀ń nə wɑ́ pɑ, ɑ́ sú də pupwən, ʋ ɡɑ pɑ ɑbɑ bɩcɑn sìə́, ɑ́ nə kəni ɑ́ wɑɑ ʋ nə tə yɩrɩ. Kʋ mʋ̀ nə wɑ́ pɑ, ɑ́ twɑ́ ʋ Siŋu tə dɩ̀ɑ̀n nə, ɑ́ jɑ yɑlɑ də wɑ́, tə nə dɑ́ɑ́, tə jɑ lɛ tɩɑ nə.
45015014	Aý nubɩɑ-bɑ, ɑ̀ mʋ̀ yə̀ə́ cɩ́ɡɑ́ mɑmɑ ɑ̀ tətə yuu wɑ də, ɑ́ yɩ lɩ̀ɑ̀ tə, ɑ́ nə yɩ wʋywɑnyɩnɑ. Á jə yənu zənzən, kʋ pɑ, ɑ́ wɑ̀ɑ́ duən ɑ́ kwè.
45015015	Yɑ́ də kʋ nətʋ mɛ, ɑ̀ tə swɩ̀n yìə̀n duən yuu wɑ nəpon nəpon ɑ̀ sɑɡɩ kʋ tə wɑ, sə ɑ̀ mɑ lìí ɑbɑ. Aý swɩ̀n tə sʋ̀rɑ̀n təntə, Yɩɩ pubwɑnʋ tə yɩrɩ, ʋ nə fwɑ ɑ̀ yɩrɑ.
45015016	Yɩɩ tʋn nə, sə ɑ̀ yɑ Zwezi-Kərisə tʋ̀tʋ̀nʋ̀, ɑ̀ pɑ lɩ̀ɑ̀ tə nə, bɑ nə tɑ̀ Zwifə-bɑ. Yɑ́ ɑ̀ dɑ̀ń tʋŋɑ kʋ tʋtʋŋɩ təntə, ɑ̀ pɩn Yɩɩ nə. Aý swɩ̀n ʋ sʋywɑ́ŋʋ́ tə, ɑ̀ bɩrɩ lɩ̀ɑ̀ tə nə, bɑ nə tɑ̀ Zwifə-bɑ. Aý pɩ̀ɑ̀, sə ʋ lɩ bɑ ʋ tún vɑ̀n nə, sə bɑ yɑ ʋ mʋ̀ nyiən, bɑ ɡɑ poli ʋ pùə́. Yɩɩ-Siŋu tə dɑ̀ń nə wɑ́ pɑ, bɑ yɑ lɩ̀ɑ̀ tə, bɑ nə yɩ Yɩɩ nyiən.
45015017	Kʋ nətʋ pɩn, ɑ̀ mʋ̀ də Zwezi-Kərisə wulə duən nə, ɑ̀ dɑ̀ń ɡɑ jwɛ, ɑ̀ nə tʋŋɑ ɑ̀ pɩn Yɩɩ nə tə yɩrɩ.
45015018	Yoo tə, ɑ̀ nə jə wʋdɩʋ, sə ɑ̀ swɩ̀n, yɩ yoo nədʋ cɩcɩ. Kʋ mʋ̀ nə yɩ tʋtʋŋɩ tə, Zwezi-Kərisə nə twɑ́ də nə, ʋ tʋn. Ʋ pɩn ɑ̀ vɑn lɩ̀ɑ̀ tə, bɑ nə tɑ̀ Zwifə-bɑ, ɑ̀ kə Yɩɩ cwəŋə tə wɑ, sə bɑ zìlí ʋ nii. Ʋ twɑ́ ɑ̀ nii sʋ̀rɑ̀n nə, də kʋ tə, ɑ̀ nə fwɑ nə, ʋ mɑ tʋn kʋ yoo təntə.
45015019	Ʋ tʋn ʋ dɩ̀ɑ̀n mɩmɩnʋ də yomɩlɑn, kʋ twɑ́ də Yɩɩ-Siŋu tə dɩ̀ɑ̀n. Kʋ nətʋ dɑ̀ń pɩn, ɑ̀ zɩɡɩ Zwerizɑlɛmə nə, ɑ̀ swɩ̀n Zwezi-Kərisə sʋywɑ́ŋʋ́ tə, bwɑ́lɩ́ mɑmɑ nə, ɑ̀ vɑ ɑ̀ yí Yiliri.
45015020	Yɑ́ kʋ dɑ̀ń yɩ dun yoo, kʋ pɑ ɑ̀ mʋ̀ nə, sə ɑ̀ swɩ̀n Zwezi-Kərisə sʋywɑ́ŋʋ́ tə bwɑ́lɑ́ tə nə, bɑ nə wɑ̀ dí yɑ́ɑ́ bɑ nì kʋ yoo. Aý yɑ̀ bɑ pɩ̀ɑ̀, sə ɑ̀ swɩ̀n kʋ bwɑ́lɩ́ nə, bɑ nə dí yɑ́ɑ́ bɑ nì kʋ, sə kʋ dɑ̀n kɑ́ yɑ, ndə lìù don nə tún ʋ bə́rə́ də̀ń, ɑ̀ ɡɑ bɑ̀ ɑ̀ lwɑ̀ kɑ yuu wɑ. Aý dɑ̀ń yɑ̀ pɩ̀ɑ̀, sə kʋ yɑ, ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́:
45015021	"Lɩ̀ɑ̀ tə, bɑ tə nə wɑ̀ ʋ yoo swɩ̀n bɑ bɩrɩ bɑ, bɑ mʋ̀ wɑ́ nɑ wɑ́. Lɩ̀ɑ̀ tə, bɑ tə nə wɑ̀ ʋ yoo nì, bɑ wɑ́ nì ʋ sʋywɑ́ŋʋ́ tə də̀ń".
45015022	Mə kʋ mʋ̀ yoo təntə dɑ̀ń nə cɩ̀ɡɑ̀ ɑ̀ yɑ́ɑ́ nə, kʋ pɑ mɑ́ŋɑ́ mɑmɑ, ɑ̀ nə pɩ̀ɑ̀, sə ɑ̀ bɑ̀ ɑ́ con, ɑ̀ bɑ twi.
45015023	Sɩ́ʋ́n nə, bwɑ́lɩ́ kʋ́ʋ̀ tə̀lə́ nɑɡwɑnɛɛ tə tə wɑ, bɑ nə wɑ̀ sʋywɑ́ŋʋ́ tə swɩ̀n lɑ́. Kʋ tə nə súrí lɑ́, kʋ bɩnɑ dɑ́ɑ́, ɑ̀ yɑ̀ nə pɩ̀ɑ̀, sə ɑ̀ bɑ̀ ɑ̀ nɑ ɑbɑ də ɑ̀ bɩcɑn mɑmɑ. Yɑ́ ɑ̀ dɑ̀ń pɩ̀ɑ̀, sə ɑ̀ tʋn kʋ yoo təntə mɑ́ŋɑ́ tə wɑ, ɑ̀ nə vəli Esəpɑnyə.
45015024	Aý jə yɑlɑ də, ɑ̀ wɑ́ nɑ ɑbɑ mɑ́ŋɑ́ tə wɑ, ɑ̀ nə twi, sə ɑ̀ lɛ. Aý wɑ́ yɑ ɑ́ con dɩɑn bələ, sə ɑ̀ yɩrɑ zùrì ɑ́ yoo wɑ. Kʋ kwɑ nə, ɑ̀ pɩ̀ɑ̀, sə ɑ́ sɑn nə, sə ɑ̀ wɑ̀nɩ́ ɑ̀ vɑ ɑ̀ cwəŋə tə.
45015025	Sɩ́ʋ́n nə, ɑ̀ dɑ̀ń yɩ ɑ̀ vələ Zwerizɑlɛmə, sə ɑ̀ sɑn Kərisə lɩ̀ɑ̀ tə nə.
45015026	Kərisə lɩ̀ɑ̀ tə, bɑ nə wulə Mɑsedwɑnə də Akɑyi nɑɡwɑnɛɛ tə wɑ, lɑ́ səbiu, sə bɑ mɑ sɑn zʋrɑ tə nə, bɑ nə wulə Zwerizɑlɛmə Kərisə lɩ̀ɑ̀ púlí tə wɑ.
45015027	Bɑ tətə nə ken bɑ pubʋŋɑ wɑ, sə bɑ sɑn bɑ. Yɑ́ kʋ sɑŋʋ təntə yɑ̀ yɩ Zwifə-bɑ jɩŋɩ, kʋ nə wulə bɑ yuu wɑ. Kʋ jɩŋɩ təntə də̀ń nə yɩ, bɑ yɑ̀ tɑ̀ Zwifə-bɑ, yɑ́ bɑ ɡɑ twɑ́ Zwifə-bɑ nə, bɑ nɑ tori Yɩɩ con. Kʋ mʋ̀ nə pɩn, bɑ mʋ̀ lɩ̀ɑ̀ tə, bɑ nə tɑ̀ Zwifə-bɑ, dɑ̀ń mɛ, sə bɑ sɑn Zwifə-bɑ nə də wiən tə, tə nə yɩ tɩɑ yuu wiən.
45015028	Mɑ́ŋɑ́ tə, ɑ̀ nə lɩ kʋ yoo təntə yɑ́ɑ́, ɑ̀ nə wɑ̀nɩ́ ɑ̀ pɑ səbiu tə Zwerizɑlɛmə Kərisə lɩ̀ɑ̀ púlí tə nə, ɑ̀ wɑ́ twɑ́ ɑ́ con, ɑ̀ mɑ vɑ Esəpɑnyə.
45015029	Aý yə̀ə́ də, mɑ́ŋɑ́ tə, ɑ̀ nə wɑ́ bɑ̀ ɑ́ con, Zwezi-Kərisə wɑ́ fwɑ zəni ɑ́ yɩrɑ zənzən.
45015030	Aý nubɩɑ-bɑ, ɑ̀ kwè ɑbɑ də nə Yuu-Tiu Zwezi-Kərisə yɩrɩ tə, də Yɩɩ-Siŋu tə nə pɩn nə swə duən tə yɩrɩ, sə ɑ́ súrí ɑ̀ nə, ɑ́ jʋn Yɩɩ də dɩ̀ɑ̀n ɑ́ pɑ nə.
45015031	Á lwərə Yɩɩ ɑ́ pɑ nə, Zwide nɑɡwɑnɑɑ lɩ̀ɑ̀ tə, bɑ nə wɑ̀ sʋywɑ́ŋʋ́ tə sɛ̀ dɑ̀n kɑ́ jɑ nə, bɑ kə cɑ̀n wɑ. Á tə lwərə Yɩɩ ɑ́ pɑ nə, sə kʋ tə, ɑ̀ nə jɑ vələ Zwerizɑlɛmə, sə ɑ̀ pɑ lɩ̀ɑ̀ tə nə, bɑ nə yɩ Kərisə nə tɩ, wɑ̀nɩ́ kʋ poli bɑ pùə́ nə.
45015032	Də kʋ dɑ̀ń nə yɩ Yɩɩ fɩrɑ, ɑ̀ wɑ́ bɑ̀ ɑ́ con də pupwən. Yɑ́ nə wɑ́ yɑ duən nə, sə ɑ̀ sìí mɑncɩn.
45015033	Yɩɩ tə, ʋ nə pɩn bɩcɑn sìə́, nə wɑ́ yɑ də ɑ́ mɑmɑ! Amɩɩnɑ!
45016001	Aý pɩ̀ɑ̀, sə ɑ́ lwɑrɩ nə nɑkʋɑ Fowebe. Ʋ yɩ ʋ tʋŋɑ Yɩɩ tʋtʋŋɩ tə Sɑnkəre Kərisə lɩ̀ɑ̀ púlí tə wɑ.
45016002	Mɑ́ŋɑ́ tə, ʋ nə yí ɑ́ con, sə ɑ́ sɛ̀, ɑ́ jɑ wɑ́ zəni Yuu-Tiu yɩrɩ, ndə lɩ̀ɑ̀ tə, bɑ nə yɩ Yɩɩ nə tɩ, nə mɛ, sə bɑ fwɑ nətʋ. Ʋ sɑn lɩ̀ɑ̀ zənzən nə, ʋ ɡɑ sɑn ɑ̀ də nə. Kʋ mʋ̀ yɩrɩ, ɑ́ sɑŋɑ wɑ́ won mɑmɑ wɑ, ʋ nə pɩ̀ɑ̀ ɑ́ sɑŋʋ.
45016003	Á jʋ̀nɑ́ Pərisəkɑ də Akilɑsə ɑ́ pɑ nə. Aý mʋ̀ də bɑ mʋ̀ nə tʋŋɑ nə pɩn Zwezi-Kərisə nə.
45016004	Bɑ tɑ̀ ɑ̀ yɩrɩ, bɑ dʋɡʋ bɑ mɩɩ, sə bɑ mɑ wɑ̀nɩ́ bɑ jon ɑ̀ mɩɩ bɑ yɑ́. Yɑ́ ɑ̀ dɑ̀ń kəni bɑ lɛ̀ɛ̀. Kʋ tɑ̀ ɑ̀ cɩcɩ nə kəni bɑ lɛ̀ɛ̀. Kərisə lɩ̀ɑ̀ púlə́ tə mɑmɑ, bɑ nə tɑ̀ Zwifə-bɑ də kəni bɑ lɛ̀ɛ̀.
45016005	Á jʋ̀nɑ́ Kərisə lɩ̀ɑ̀ púlí tə, bɑ nə yɑ̀ɑ́ jəni duən nə Pərisəkɑ də Akilɑsə dìə̀ tə wɑ. Á jʋ̀nɑ́ ɑ̀ nubiswənə Epɑyinɛtə ɑ́ pɑ nə. Ʋ mʋ̀ nə yɩ Azi nɑɡwɑnɑɑ tə wɑ təntən lìù, ʋ nə keni ʋ wɑɑ Zwezi-Kərisə nə.
45016006	Á jʋ̀nɑ́ Mɑri də, ɑ́ pɑ nə, ʋ tʋn zənzən ʋ pɑ ɑbɑ.
45016007	Á jʋ̀nɑ́ Andəronikisə də Zwiniyɑsə ɑ́ pɑ nə. Bɑ yɩ ɑ̀ mʋ̀ dwíí tɩ̀ɑ́n, ɑ̀ mʋ̀ də bɑ mʋ̀ ɡɑ nə yɩn bɑ̀ń dìə̀ tə wɑ də. Bɑ yɩ Zwezi tʋntʋnɑ, lɩ̀ɑ̀ nə swɩ̀n bɑ zəni yoo. Bɑ mʋ̀ nə dí ɑ̀ yɑ́ɑ́, bɑ kəni bɑ wɑɑ Zwezi-Kərisə nə.
45016008	Á jʋ̀nɑ́ Anpəliyɑtisə, ʋ nə yɩ ɑ̀ nubiswənə Yuu-Tiu yɩrɩ nə, ɑ́ pɑ nə.
45016009	Á jʋ̀nɑ́ Yirəbɛn, nə mʋ̀ də wɑ́ nə tʋŋɑ Zwezi-Kərisə tʋtʋŋɩ tə, ɑ́ pɑ nə. Á jʋ̀nɑ́ ɑ̀ nubiswənə Sətɑkisə ɑ́ pɑ nə.
45016010	Á jʋ̀nɑ́ Apelɛsə ɑ́ pɑ nə. Ʋ də bɩrɩ də, ʋ cɩ́ɡɑ́ yɩ Zwezi-Kərisə tʋ̀tʋ̀nʋ̀. Á jʋ̀nɑ́ Arisətobilə də ʋ dìə̀ lɩ̀ɑ̀ tə ɑ́ pɑ nə.
45016011	Á jʋ̀nɑ́ Erodiyon, ʋ nə yɩ ɑ̀ dwíí tíú, ɑ́ pɑ nə. Á jʋ̀nɑ́ Nɑrəsisə də ʋ dìə̀ lɩ̀ɑ̀ tə, bɑ də nə keni bɑ wɑɑ Yuu-Tiu nə, ɑ́ pɑ nə.
45016012	Á jʋ̀nɑ́ Tərifɛnə də Tərifozə, bɑ də nə tʋŋɑ Yuu-Tiu tʋtʋŋɩ tə zənzən, ɑ́ pɑ nə. Á jʋ̀nɑ́ ɑ̀ nubiswənə Pɛrəsidə ɑ́ pɑ nə. Ʋ yɩ kɑn tə, ʋ də nə tʋn zənzən ʋ pɑ Yuu-Tiu nə.
45016013	Á jʋ̀nɑ́ Rifisə ɑ́ pɑ nə. Ʋ yɩ lìù tə, Yuu-Tiu nə kúrí. Á jʋ̀nɑ́ ʋ nuu tə, ʋ nə yɩ ɑ̀ də nuu, ɑ́ pɑ nə.
45016014	Á jʋ̀nɑ́ Asinkəritə, də Fəleɡon, də ̌rəmɛsə, də Pɑtərobɑsə, də ̌rəmɑsə, də Kərisə lɩ̀ɑ̀ tə duən tə mɑmɑ, bɑ nə wulə də bɑ, ɑ́ pɑ nə.
45016015	Á jʋ̀nɑ́ Filoloɡə, də Zwili, də Nere, də ʋ nɑkʋɑ tə ɑ́ pɑ nə. Á jʋ̀nɑ́ Olinpɑsə, də lɩ̀ɑ̀ tə duən tə mɑmɑ Kərisə nə tɩ, bɑ nə wulə də wɑ́, ɑ́ pɑ nə.
45016016	Á jʋ̀nɑ́ duən də zìlə́ zənzən də sonu ndə Kərisə lɩ̀ɑ̀ nə mɛ, sə bɑ fwɑ nətʋ. Kərisə lɩ̀ɑ̀ púlə́ tə mɑmɑ jʋ̀nɩ̀ ɑbɑ.
45016017	Aý nubɩɑ-bɑ, ɑ́ nəŋə kʋ tə, ɑ̀ nə kwè ɑbɑ kʋ yɩrɩ. Kʋ mʋ̀ nə yɩ, sə ɑ́ cɩ̀ ɑ́ tɩ̀ɑ̀n nə də lɩ̀ɑ̀ tə, bɑ nə kəni pwɩɑ lɩ̀ɑ̀ pwərə wɑ, bɑ pɩn bɑ dʋɡɑ Yɩɩ cwəŋə tə, bɑ jɛ́n. Kɑ̀rɑ̀ tə, bɑ nə kɑ̀rɩ̀ ɑbɑ, də bɑ lɩ̀ɑ̀ təntə tʋtʋnɛɛ tə bɑ duən yuu kəni. Á dɑ̀ń pɩɑn ɑ́ yɑ yɩŋʋnɩ də kʋ lɩ̀ɑ̀ təntə.
45016018	Bɑ mʋ̀ ləzwənyiri təntə bɑ nə Yuu-Tiu tʋtʋŋɩ tə tʋŋɑ. Bɑ yɩ bɑ twɑ́ kʋ tə nə, kʋ nə yɩ bɑ pwìí fɩrɑ. Bɑ níə́ ywɑ́n, bɑ ɡɑ swɩ̀n sʋywɑ́ŋɑ́ lɩ̀ɑ̀ con. Bɑ fwɑ nətʋ, bɑ mɑ ɡɩɡɑrɩ lɩ̀ɑ̀ tə, bɑ nə yə̀rì kɑ fwɑ yolwɑn, bɑ pɩn bɑ pubʋŋɑ lwɑ̀nɩ́.
45016019	Lɩ̀ɑ̀ tə mɑmɑ yə̀ə́, ɑ́ mʋ̀ nə zìlí Yɩɩ nii zəni nətʋ. Kʋ mʋ̀ yɩrɩ nə, ɑ̀ wulə pupwən wɑ zənzən ɑ́ yɩrɩ. Yɑ́ ɑ̀ yɑ̀ swə, sə ɑ́ yɑ lɩ̀ɑ̀ tə, ɑ́ nə jə wʋbʋŋɑ, sə ɑ́ mɑ fwɑ kʋ tə nə ziən. Yɑ́ ɑ̀ ɡɑ swə, sə ɑ́ yɑ lɩ̀ɑ̀ tə, ɑ́ nə bɑ pubʋnkʋkwɩnɑn jə, sə lwɑnɩ dɑ̀n kɑ́ cʋ̀ɡʋ̀ ɑbɑ.
45016020	Yɩɩ nə yɑ̀ɑ́ pɩn bɩcɑn sìə́ lɩ̀ɑ̀ nə. Ʋ bɑ́ dɑ́nɩ́, ʋ mɑ cʋ̀ɡʋ̀ Sɩtɑnɑ dɩ̀ɑ̀n, ʋ ɡɑ pɑ ɑ́ nɩŋɑ wɑ́ də ɑ́ nɛɛ. Nə Yuu-Tiu Zwezi nə wɑ́ fwɑ pubwɑnʋ ɑ́ yɩrɑ.
45016021	Timote, ʋ nə tʋŋɑ də nə, jʋ̀nɩ̀ ɑbɑ. Lisiyisə, də Zwɑson, də Sosipɑtɛrə, bɑ nə yɩ ɑ̀ dwíí tɩ̀ɑ́n tə, jʋ̀nɩ̀ ɑbɑ.
45016022	Aý mʋ̀ Tɛrətiyisə jʋ̀nɩ̀ ɑbɑ Yuu-Tiu yɩrɩ. Mə ɑ̀ mʋ̀ nə Polə jɩn ʋ pɑ ɑ̀ pʋ́pʋ́nɩ́ ʋ sɑɡɩ kʋ tə.
45016023	Gɑyisə də jʋ̀nɩ̀ ɑbɑ. Mə ʋ mʋ̀ con nə, ɑ̀ mʋ̀ Polə wulə, yɑ́ Kərisə lɩ̀ɑ̀ tə də mɑmɑ yɩ ʋ mʋ̀ con, bɑ twi, bɑ jʋ̀nɩ̀ Yɩɩ. Erɑsətə, ʋ nə túŋə́ tɩʋ tə səbiu tə, də nə nubiu Kɑrətisə jʋ̀nɩ̀ ɑbɑ. [
45016024	]
45016025	Nə pɩɑn dun Yɩɩ nə. Ʋ wɑ̀ɑ́ Zwezi-Kərisə sʋywɑ́ŋʋ́ tə nə, ɑ̀ nə swɩ̀n ɑ̀ bɩrɩ lɩ̀ɑ̀ tə nə, ʋ twɑ́ ʋ pɩn, ɑ́ zɩɡɩ dɩ̀ɑ̀n, ɑ́ mɑ twɑ́ Zwezi-Kərisə nə. Yɩɩ twɑ́ sʋywɑ́ŋʋ́ təntə nə, ʋ pɑ bɑ lwɑrɩ cɩ́ɡɑ́ tə, kɑ nə sə̀ɡə̀, kʋ mɑ́ŋɑ́ nə bɑ yiɡə.
45016026	Yɑ́ sɩ́ʋ́n nə, cɩ́ɡɑ́ təntə dɑ̀ń nɑn poni nə. Dwíə́ tə mɑmɑ dɑ̀ń twɑ́ Yɩɩ nii sɑɡɑ tə nə, bɑ lwɑrɩ cɩ́ɡɑ́ tə. Yɩɩ tə, ʋ yɑ̀ nə dí yɑ́ɑ́ ʋ wulə fuən fuən, nə pɩn nii təntə, sə kʋ pɑ lɩ̀ɑ̀ tə mɑmɑ kə bɑ wɑɑ ʋ nə.
45016027	Nə pɩɑn dun Yɩɩ nə. Ʋ mʋ̀ cɩcɩ nə jə wʋbʋŋɑ. Nə pɩɑn dun wɑ́, kʋ twɑ́ də Zwezi-Kərisə, mɑ́ŋɑ́ tə, kʋ nə bɑ zwɛ̀. Amɩɩnɑ!
46001001	Yɩɩ twɑ́ də ʋ fɩrɑ tə, ʋ mɑ kúrí ɑ̀ mʋ̀ Polə, sə ɑ̀ yɑ̀ Zwezi-Kərisə tʋntʋnʋ. Aý mʋ̀ də Sosətɛnə, ʋ nə yɩ ɑ̀ nubiu Kərisə yɩrɩ, nə pʋ́pʋ́nɩ́ sɑɡɩ kʋ tə, nə pɩn ɑbɑ.
46001002	Kʋ yɩ nə pʋ́pʋ́nɩ́ kʋ, ɑ́ mʋ̀ Kərisə lɩ̀ɑ̀ púlí tə nə, kʋ nə wulə Korɛntə nə. Yɩɩ twɑ́ də Zwezi-Kərisə, ʋ lɩ ɑbɑ ʋ tún, ʋ pɑ ʋ tɩ̀ɑ̀n nə. Ʋ kúrí ɑbɑ, sə ɑ́ yɑ̀ ʋ mʋ̀ nyiən. Sɑɡɩ kʋ tə tɑ̀ ɑ́ mʋ̀ Korɛntə tɩ̀ɑ́n cɩcɩ nyiən. Kʋ yɩ ɑ́ mʋ̀ də lɩ̀ɑ̀ tə, bɑ nə wulə bwɑ́lɩ́ tə mɑmɑ nə, bɑ ɡɑ boŋə bɑ kəni nə Yuu-Tiu Zwezi-Kərisə yɩrɩ tə nə nyiən. Zwezi-Kərisə təntə yɩ nə mʋ̀ də bɑ mʋ̀ mɛ Yuu-Tiu.
46001003	Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́.
46001004	Aý kəni Yɩɩ lɛ̀ɛ̀ wuuu, ɑ̀ pɩn ɑbɑ. Ʋ twɑ́ də Zwezi-Kərisə, ʋ mɑ fwɑ ʋ pubwɑnʋ tə ɑ́ yɩrɑ.
46001005	Á mʋ̀ də Zwezi vwə duən nə. Kʋ mʋ̀ nə pɩn, ʋ mɑ pɑ ɑbɑ tɑrpɩnɑn mɑmɑ. Á nɩ Yɩɩ sʋ̀rɑ̀n tə yənu zənzən, ɑ́ ɡɑ yə̀ə́ kʋ kɑ swɩ̀n kɑ bɩrɩ də.
46001006	Nə swɩ̀n Zwezi-Kərisə sʋywɑ́ŋʋ́ tə, nə bɩrɩ ɑbɑ. Yɑ́ sʋywɑ́ŋʋ́ tə cɩ́ɡɑ́ zʋɑ ɑbɑ.
46001007	Yɑ́ tɑrpɩʋn won tə mɑmɑ, Yɩɩ nə fwɑ, kʋ wɑ̀ ɑbɑ mùrì. Á dɑ̀ń yɑ ɑ́ dɑ̀nɩ̀ mɑ́ŋɑ́ tə nə, Yuu-Tiu Zwezi-Kərisə nə wɑ́ pìí ʋ bɑ̀, ʋ bɩrɩ ʋ tɩ̀ɑ̀n, ʋ nɑn ɑ́ yɩ́ɑ́ yuu.
46001008	Ʋ mʋ̀ nə wɑ́ pɑ, ɑ́ ɡɑ zɩɡɩ dɩ̀ɑ̀n Yɩɩ nyiən tə wɑ dɩɩn mɑmɑ, kʋ jɑ vələ lʋʋ zɑŋʋ mɑ́ŋɑ́ nə, Zwezi nə túrí dɩɩn tə nə, sə ɑ́ dɑ̀nɑ̀ kɑ́ jɑ yoo, bɑ nə wɑ́ cɑɡɑ ɑ́ nii nə kʋ yɩrɩ.
46001009	Yɩɩ yɩ pùə́ nədʋ tíú, ʋ tətə nə kúrí ɑbɑ, sə ɑ́ vwə ʋ bìú Zwezi-Kərisə yɩrɑ. Ʋ mʋ̀ nə yɩ nə Yuu-Tiu.
46001010	Aý nubɩɑ-bɑ, ɑ̀ mʋ̀ də ɑ́ mʋ̀ mɛ yɩ nə vwə Yuu-Tiu Zwezi-Kərisə nə. Kʋ mʋ̀ nə pɩn ɑ̀ lòrì ɑbɑ, sə ɑ́ cʋɡʋ ɑ̀ sʋɡʋ, ɑ̀ mɑ kwè ɑbɑ. Á pɩɑn ɑ́ yɑ nədʋ, sə pwɩɑ dɑ̀n kɑ́ yɑ̀ ɑ́ pwərə wɑ. Á dɑ̀ń kənə nii nədʋ, sə ɑ́ jɑ pubʋŋɑ nədʋ.
46001011	Aý nubɩɑ-bɑ, lɩ̀ɑ̀ nɑn kɑn tə, bɑ nə boŋə Kəlowef1 sɑ̀ń con. Bɑ bɑ̀, bɑ swɩ̀n ɑ́ yoo. Yɑ́ ɑ̀ nì də, bɑ wʋ́, ɑ́ dɩ jɑrɑ də duən.
46001012	Won tə, ɑ̀ nə pɩ̀ɑ̀, sə ɑ̀ swɩ̀n, kʋ mʋ̀ nə yɩ də, ɑ́ nii sʋ̀rɑ̀n tə tɑ̀ nədʋ. Aý nì də, lɩ̀ɑ̀ wulə ɑ́ wɑ, bɑ nə swɩ̀n də, bɑ mʋ̀ wulə Polə kwɑ. Bɑ duən də kʋ́ʋ̀ wʋ́, bɑ də yɩ bɑ wulə Apɔlɔsə kwɑ. Bɑ duən də kʋ́ʋ̀ swɩ̀n, bɑ wʋ́, bɑ də yɩ bɑ wulə Sefɑsəf1 kwɑ. Bɑ duən də kʋ́ʋ̀ swɩ̀n, bɑ wʋ́, bɑ də yɩ bɑ wulə Kərisə kwɑ.
46001013	Kərisə yɩ ʋ pwɛ̀ duən wɑ nɑɑɑ? Kʋ yɩ ɑ̀ mʋ̀ Polə nə, bɑ pɑɑ dɑɡɑrʋ tə yuu wɑ, sə ɑ̀ tɩ ɑ́ yɩrɩ nɑɑɑ? Nə ɑ̀ yə̀ə́ kʋ yɩ ɑ̀ mʋ̀ Polə yɩrɩ tə nə, bɑ twɑ́ bɑ mɑ lə ɑbɑ nɩ́ɑ́ wɑ, kʋ twɑ́ də Yɩɩ yɩrɩ tə nɑɑɑ?
46001014	Aý kəni Yɩɩ lɛ̀ɛ̀ də, ɑ̀ nə wɑ̀ ɑ́ lìù mɑmɑ li nɩ́ɑ́ wɑ, də kʋ nə tɑ̀ Kərisəpisə də Gɑyisə cɩcɩ.
46001015	Kʋ nətʋ tə pɩn, lìù mɑmɑ wɑ̀rɩ̀ ʋ swɩ̀n də, kʋ yɑ ɑ̀ mʋ̀ yɩrɩ nə, bɑ twɑ́, bɑ mɑ lə ɑbɑ nɩ́ɑ́ wɑ.
46001016	Ʋhʋʋn, ɑ̀ lìí də, ɑ̀ tə ləɡə Sətefɑnɑsə də ʋ dìə̀ lɩ̀ɑ̀ nɩ́ɑ́ wɑ. Kʋ tə, kʋ nə ɡɑ tə mʋ̀, ɑ̀ yə̀rì də, ɑ̀ nə ləɡə lìù don nɩ́ɑ́ wɑ.
46001017	Zwezi-Kərisə yɩ ʋ tʋn nə, sə ɑ̀ swɩ̀n sʋywɑ́ŋʋ́ tə, ɑ̀ bɩrɩ lɩ̀ɑ̀ nə. Ʋ wɑ̀ nə tʋn, sə ɑ̀ lə lɩ̀ɑ̀ nɩ́ɑ́ wɑ. Aý nə swɩ̀n sʋywɑ́ŋʋ́ tə, kʋ tɑ̀ ləzoni wʋbʋŋɑ nə ɑ̀ mɑ swɩ̀n kʋ. Aý yɑ̀ nə swɩ̀n kʋ də ləzoni wʋbʋŋɑ kʋ yɑ̀ wɑ́ pɑ Zwezi-Kərisə tɩɑn tə dɑɡɑrʋ tə yuu wɑ yɑ tʋtʋ kʋ pɑ ləzoni nə.
46001018	Sʋɡʋ tə, kʋ nə bɩrɩ də, Zwezi-Kərisə tɩɡɑ dɑɡɑrʋ tə yuu wɑ, yɩ ləyəri yoo, kʋ pɑ lɩ̀ɑ̀ tə nə, bɑ nə wulə cwəŋə wɑ, kʋ nə jɛ́n bɑ mɩ́ɑ́mɩ́ɑ́n. Yɑ́ kʋ yɩ Yɩɩ dɩ̀ɑ̀n yoo, kʋ pɑ nə mʋ̀ lɩ̀ɑ̀ tə nə, nə nə wulə cwəŋə tə wɑ, Yɩɩ nə twɑ́ kʋ nə, ʋ mɑ jon nəbɑ nə cʋnɑ wɑ.
46001019	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Aý wɑ́ cʋ̀ɡʋ̀ wʋbʋnyɩnɑ wʋbʋŋɑ, ɑ̀ ɡɑ pɑ yənu tɩ̀ɑ́n də yənu jì tʋtʋ".
46001020	Də Yɩɩ nə swɩ̀n nətʋ, wʋbʋnyiən tə̀lə́. Zwifə-bɑ Yɩɩ nii yənu tíú kʋ́ʋ̀ tə̀lə́. Tʋ́tʋ̀nyiən də tə̀lə́, mɑ́ŋɑ́ kʋ tə wɑ. Yɩɩ pɩn, tɩɑ yuu ləzoni wʋbʋŋɑ tə jì ləyəri yoo.
46001021	Yɩɩ twɑ́ də ʋ tətə wʋbʋŋɑ nə ʋ mɑ bɩrɩ də, ʋ wɑ̀ sɛ̀, sə tɩɑ yuu wʋbʋnyɩnɑ bɑ lwɑrɩ wɑ́ də bɑ tətə wʋbʋŋɑ tə. Kʋ mʋ̀ nə pɩn, Yɩɩ mɑ sóní, sə ʋ jon lɩ̀ɑ̀ tə nə, bɑ nə keni bɑ wɑɑ ʋ nə wuuu, bɑ cʋnɑ wɑ. Kʋ nətʋ twɑ́ ʋ sʋ̀rɑ̀n tə, nə nə swɩ̀n nə bɩrɩ lɩ̀ɑ̀ nə, tə nə yɩ ndə ləyəri sʋ̀rɑ̀n nə, wʋbʋnyɩnɑ yɑ́ɑ́ con.
46001022	Zwifə-bɑ tə pɩ̀ɑ̀, sə bɑ nɑ Yɩɩ dɩ̀ɑ̀n mɩmɩnʋ də yɩ́ɑ́, sə bɑ dɑ̀ń mɑ zɩɡɩ lɑ́, bɑ pɑ cɩ́ɡɑ́ kʋ. Gərɛkə-bɑ də pɩ̀ɑ̀, sə bɑ lwɑrɩ yìə̀n tə də bɑ tətə wʋbʋŋɑ.
46001023	Yɑ́ nə mʋ̀ yɩ Zwezi-Kərisə, bɑ nə pɑɑ dɑɡɑrʋ tə yuu wɑ yoo, nə nə swɩ̀n nə bɩrɩ. Kʋ kɑ̀rɑ̀ təntə yɩ cʋɡʋɡʋrɑn, kʋ pɑ Zwifə-bɑ nə, kʋ ɡɑ yɩ ləyəri yoo, kʋ pɑ lɩ̀ɑ̀ tə nə, bɑ nə tɑ̀ Zwifə-bɑ.
46001024	Yɑ́ lɩ̀ɑ̀ tə, Yɩɩ nə kúrí, də kʋ nə yɩ Zwifə-bɑ, nə ɑ̀ yə̀ə́ Gərɛkə-bɑ con, Zwezi-Kərisə nə bɩrɩ Yɩɩ dɩ̀ɑ̀n tə də Yɩɩ wʋbʋŋɑ tə.
46001025	Yìə̀n duən kʋ yɑ̀ɑ́ yɩ ndə Yɩɩ yɑ ləyəru. Bɑ mɛ, sə bɑ lwɑrɩ də, Yɩɩ ləyəri dwə bɑ wʋbʋŋɑ. Yìə̀n duən də wɑ, kʋ yɑ̀ɑ́ yɩ ndə Yɩɩ bɑ dɩ̀ɑ̀n jɑ də. Bɑ mɛ, sə bɑ lwɑrɩ də, Yɩɩ bwɑ̀nɩ̀ dwə bɑ dɩ̀ɑ̀n.
46001026	Aý nubɩɑ-bɑ, ɑ́ ywɑ̀ŋɑ́ lɩ̀ɑ̀ tə, Yɩɩ nə kúrí, ʋ kə duən nə, sə bɑ yɑ ɑ́ púlí tə. Də kʋ nə yɩ tɩɑ yuu ləzoni wʋbʋŋɑ wɑ nə, wʋbʋnyɩnɑ bɑ dɑ́ɑ́ ɑ́ wɑ. Kʋ nə kʋ́ʋ̀ yɑ dɩ̀ɑ̀n yoo, də dɩ̀ɑ̀n tɩ̀ɑ́n bɑ dɑ́ɑ́ ɑ́ wɑ. Nə ɑ̀ yə̀ə́ kʋ nə kʋ́ʋ̀ yɩ dun yoo, dun tɩ̀ɑ́n bɑ dɑ́ɑ́ ɑ́ wɑ.
46001027	Yɩɩ kúrí lɩ̀ɑ̀ tə, tɩɑ yuu ləzoni nə bʋŋɑ də, bɑ yɩ ləyərən tə, sə ʋ mɑ pɑ wʋbʋnyɩnɑ tə yɑ tʋtʋ. Ʋ kúrí wiən tə, bɑ nə bʋŋɑ də, tə bɑ dɩ̀ɑ̀n jə tə, sə ʋ mɑ pɑ dɩ̀ɑ̀n tɩ̀ɑ́n tə yɑ tʋtʋ.
46001028	Yɩɩ kúrí lɩ̀ɑ̀ tə, bɑ nə bʋŋɑ də, bɑ bɑ dun jə tə, də ləzwənbii tə tɩɑ tə yuu wɑ. Ʋ kúrí lɩ̀ɑ̀ tə, bɑ nə bɑ jəli bɑ kəni lɩ̀ɑ̀ wɑ, sə ʋ mɑ pɑ dun tɩ̀ɑ́n yɑ tʋtʋ.
46001029	Yɩɩ fwɑ kʋ nətʋ tə, sə tɩɑ yuu ləzwənə mɑmɑ dɑ̀n kɑ́ bʋ ʋ tɩ̀ɑ̀n nə, ʋ mʋ̀ Yɩɩ yɑ́ɑ́ con.
46001030	Də kʋ nə yɩ ɑ́ mʋ̀ yoo, kʋ twɑ́ də Yɩɩ, ɑ́ mɑ vwə Zwezi-Kərisə yɩrɑ. Yɑ́ Zwezi-Kərisə dɑ̀ń nə yɩ nə wʋbʋŋɑ. Kʋ pɩ̀ɑ̀ kʋ bɩrɩ də, Zwezi nə kwɛn nə cʋnɑ tə ʋ lɩ, sə nə yɑ cɩ́ɡɑ́ tɩ̀ɑ́n, sə nə yɑ́ nə tɩ̀ɑ̀n mɩ́ɑ́mɩ́ɑ́n Yɩɩ jɩ̀ɑ̀n wɑ. Yɑ́ ʋ yə̀ nəbɑ ʋ jon də ʋ jɑnɑ tə, sə nə tɩnɩ nə tɩ̀ɑ̀n.
46001031	Kʋ mɛ, sə kʋ yɑ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ nə pɩ̀ɑ̀, sə ʋ bwɩ lìù nə, sə ʋ bʋ Yuu-Tiu nə, won tə cɩcɩ yɩrɩ, Yuu-Tiu nə fwɑ tə".
46002001	Aý nubɩɑ-bɑ, mɑ́ŋɑ́ tə, ɑ̀ nə twi ɑ́ con, sə ɑ̀ swɩ̀n Yɩɩ cɩ́ɡɑ́ tə, kɑ nə sə̀ɡə̀, ɑ̀ bɩrɩ ɑbɑ, ɑ̀ wɑ̀ sʋ̀rɑ̀n tə, tə də̀ń niu nə cɑ̀, nə ɑ̀ yə̀ə́ ləzwənə wʋbʋŋɑ nə twɑ́, ɑ̀ mɑ swɩ̀n kʋ ɑ́ con.
46002002	Kʋ mɑ́ŋɑ́ tə wɑ, ɑ̀ wɑ̀ sírí ken, sə ɑ̀ bɩrɩ yoo don ɑ́ tətəŋi wɑ, də kʋ nə tɑ̀ Zwezi-Kərisə yoo. Ʋ mʋ̀ Zwezi-Kərisə tə, bɑ nə pɑɑ dɑɡɑrʋ tə yuu wɑ.
46002003	Aý mʋ̀ Polə tətə twi ɑ́ con, mɑ́ŋɑ́ tə wɑ, də ɑ̀ bɑ dɩ̀ɑ̀n jə də fən yɑ̀ jə nə, ɑ̀ ɡɑ vɩvɑɡɑ zənzən.
46002004	Aý sʋɡʋ tə də ɑ̀ kɑ̀rɑ̀ tə yɑ tɑ̀ ləzoni wʋbʋŋɑ sʋ̀rɑ̀n, ɑ̀ mɑ swɩ̀n ɑbɑ ɑ̀ dɩ. Aý kɑ̀rɑ̀ tə mɑ́ŋɑ́ wɑ, Yɩɩ-Siŋu tə də Yɩɩ dɩ̀ɑ̀n tə nə ken ɑ̀ sʋ̀rɑ̀n tə cwəŋə wɑ.
46002005	Kʋ mʋ̀ nə pɩn, ɑ́ nə ken ɑ́ wɑɑ Yɩɩ nə, tə kʋ́ʋ̀ tɑ̀ ləzoni wʋbʋŋɑ yɩrɩ, kʋ yɩ Yɩɩ dɩ̀ɑ̀n tə yɩrɩ.
46002006	Nə kɑ̀rɑ̀ tə, kʋ yɩ wʋbʋŋɑ nə, nə swɩ̀n nə bɩrɩ lɩ̀ɑ̀ tə nə, bɑ nə bori Yɩɩ cwəŋə tə wɑ. Kʋ wʋbʋŋɑ təntə tɑ̀ sɩ́ʋ́n lʋʋ wʋbʋŋɑ. Kʋ tɑ̀ sɩ́ʋ́n lʋʋ dɩ̀ɑ̀n tɩ̀ɑ́n yənu. Dɩ̀ɑ̀n tɩ̀ɑ́n nə yɑ̀ɑ́ bɑ̀ bɑ jɛ́n.
46002007	Yɩɩ wʋbʋŋɑ tə sə̀ɡə̀ tɩɑ yuu ləzoni yɑ́ɑ́ con. Mə tə mʋ̀ yoo nə, nə mʋ̀ swɩ̀n nə bɩrɩ. Yɩɩ tɑnɩ kʋ ʋ tún, də ʋ tə wɑ̀ lʋʋ fwɑ, sə ʋ mɑ twɑ́ kʋ nə, ʋ pɑ nə pìí nə nɑ dun ʋ mʋ̀ Yɩɩ con.
46002008	Sɩ́ʋ́n lʋʋ dɩ̀ɑ̀n tɩ̀ɑ́n wɑ̀ kʋ wʋbʋŋɑ təntə lwɑrɩ. Də bɑ yɑ̀ nə lwɑrɩ kʋ, bɑ yɑ̀ bɑ́ pɑɑ Yuu-Tiu tə, ʋ nə yɩ dun tíú, dɑɡɑrʋ tə yuu wɑ, bɑ ɡʋ.
46002009	Ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Won wulə, ləzwənə yii nə wɑ̀ kʋ nɩ mɩ́ɑ́mɩ́ɑ́n, ʋ zɩɩn nə wɑ̀ kʋ nì mɩ́ɑ́mɩ́ɑ́n, ʋ ɡɑ bɑ kʋ yoo bʋŋɑ ʋ wɑɑ con də. Mə kʋ mʋ̀ won təntə nə Yɩɩ tɑnɩ, sə ʋ pɑ lɩ̀ɑ̀ tə nə, bɑ nə swə wɑ́".
46002010	Yɩɩ twɑ́ də ʋ Siŋu tə, ʋ mɑ bɩrɩ kʋ yoo təntə nə mʋ̀ nə. Yɩɩ-Siŋu tə yɑ̀ɑ́ bɑlʋ won mɑmɑ. Kʋ yɑ̀ɑ́ bɑlʋ Yɩɩ pubʋŋɑ tə, kɑ nə lù tətə, kʋ lwɑrɩ kɑ də̀ń.
46002011	Də nə nə tì ləzwənə nə ywɑ̀ń, nə yə̀ə́ də, kʋ nə tɑ̀ ʋ tətə wɑɑ tə, nə yə̀ə́ kʋ tə, ʋ nə bʋŋɑ, lìù don mɑmɑ yə̀rì kʋ. Mə kʋ yɩ nətʋ Yɩɩ də con, Yɩɩ-Siŋu tə cɩcɩ nə yə̀ə́ won tə mɑmɑ, Yɩɩ nə bʋŋɑ.
46002012	Yɩɩ pɩn nəbɑ Siŋu tə, kʋ nə nɑn ʋ con, sə kʋ pɑ nə lwɑrɩ tɑrpɩʋn tə, Yɩɩ nə mɑ fwɑ zəni nə yɩrɑ. Yɑ́ kʋ tɑ̀ lɩ̀ɑ̀ tə, lʋʋ nə kəni cwəŋə wɑ pubʋŋɑ tə, nə Yɩɩ pɩn nə mʋ̀ nə.
46002013	Kʋ mʋ̀ nə pɩn, nə bɑ ləzoni wʋbʋŋɑ sʋ̀rɑ̀n nə twɑ́, nə mɑ swɩ̀n kʋ yoo. Kʋ yɩ nə twɑ́ kʋ tə nə, Yɩɩ-Siŋu tə nə bɩrɩ nəbɑ. Mə nətʋ, nə nə twɑ́, nə mɑ ɡùlí cɩ́ɡɑ́ tə, kʋ nə nɑŋɑ Yɩɩ con, nə bɩrɩ lɩ̀ɑ̀ tə nə, bɑ nə zìlí Yɩɩ-Siŋu nii.
46002014	Ləzwənə tə, ʋ nə twɑ́ ʋ tətə pubʋŋɑ nə, ʋ bɑ Yɩɩ-Siŋu tə yoo sɛ̀. Yɩɩ-Siŋu tə yoo yɩ ndə ləyəri yoo nə ʋ con. Kʋ yɑ̀ mɛ, sə Yɩɩ-Siŋu tə yɑ də wɑ́, sə kʋ pɑ ʋ nì kʋ də̀ń. Yɑ́ Yɩɩ-Siŋu tə dɑ̀ń tə̀lə́ də wɑ́. Kʋ mʋ̀ nə pɩn, ʋ wɑ̀rɩ̀ kʋ də̀ń ʋ nì.
46002015	Yɑ́ ləzwənə tə, ʋ nə zìlí Yɩɩ-Siŋu tə nii, ʋ mʋ̀ wɑ̀ɑ́ won mɑmɑ də̀ń ʋ lwɑrɩ. Lìù don ɡɑ wɑ̀rɩ̀ ʋ mʋ̀ də̀ń ʋ lwɑrɩ.
46002016	Kʋ yɩ cɩ́ɡɑ́, kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Wɑ̀ɑ̀ nə yə̀ə́ kʋ tə, Yuu-Tiu nə bʋŋɑ? Wɑ̀ɑ̀ ɡɑ nə wɑ̀ɑ́ kwìə̀ ʋ pɩn Yuu-Tiu nə?" Yɑ́ nə mʋ̀ jɑ pubʋŋɑ ndə Zwezi-Kərisə pubʋŋɑ tə nə.
46003001	Aý nubɩɑ-bɑ, ɑ̀ nə dí yɑ́ɑ́ ɑ̀ swɩ̀n ɑ́ con tə, ɑ̀ yɩ ɑ̀ swɩ̀n ɑ́ con, ndə lɩ̀ɑ̀ tə nə, bɑ tə nə twɑ́ bɑ tətə pubʋŋɑ nə, bɑ nə yɩ ndə bìsɩ́nɑ́ nə Zwezi-Kərisə kwɑ. Aý wɑ̀ wɑ̀nɩ́ ɑ̀ swɩ̀n ɑ́ con, ndə lɩ̀ɑ̀ tə nə, bɑ nə zìlí Yɩɩ-Siŋu nii.
46003002	-
46003003	Á tə wɑ̀rɩ̀ wodiu tətə ɑ́ də́. Kʋ mʋ̀ nə pɩn, ɑ̀ sʋ̀rɑ̀n tə, ɑ̀ nə swɩ̀n ɑ́ con tə, yɩ ndə nɑyɩlɑ nə, ɑ̀ nə pɩn ɑbɑ. Á yɑ̀ yɩ lɩ̀ɑ̀ tə, ɑ́ nə tə twɑ́ ɑ́ tətə pubʋŋɑ nə. Kʋ mʋ̀ nə pɩn, də zə̀n mɑmɑ, ɑ́ tə wɑ̀rɩ̀ kʋ ɑ́ də́. Á tətəŋi wɑ, ɑ́ tə jə wʋɡwɩʋ də ɑ́ dɩ jɑrɑ də duən. Kʋ nətʋ tə bɩrɩ də, ɑ́ mʋ̀ də ləzoni tə duən tə, bɑ nə twɑ́ bɑ tətə pubʋŋɑ nə, yɩ nədʋ. Yɑ́ ɑ́ də tʋŋɑ yìə̀n tə, bɑ nə tʋŋɑ tɩɑ yuu.
46003004	Kʋ twɑ́ də ɑ́ lìù don nə yɑ̀ɑ́ swɩ̀n, də ʋ mʋ̀ wulə Polə kwɑ. Ʋ don də tə wʋ́, ʋ mʋ̀ wulə Apɔlɔsə kwɑ. Kʋ nətʋ tə bɩrɩ də, ɑ́ tʋtʋnɛɛ tə yɩ ndə ləzoni tə, bɑ nə twɑ́ bɑ tətə pubʋŋɑ nə.
46003005	Cɩ́ɡɑ́ mɑmɑ, Apɔlɔsə nə yɩ wɑ̀ɑ̀? Sə ɑ̀ mʋ̀ Polə nə yɩ wɑ̀ɑ̀? Nə yɩ Yɩɩ tʋ̀tʋ̀nɑ̀ mʋ̀ʋ́. Yɩɩ twɑ́ də nəbɑ, ʋ mɑ vɑn ɑbɑ, ʋ pɑ ɑ́ kə ɑ́ wɑɑ ʋ nə. Yuu-Tiu pɩn dɩ̀ɑ̀n nə lìù mɑmɑ nə, sə ʋ mɑ tʋn tʋtʋŋɩ tə, ʋ nə mɛ, sə ʋ tʋn.
46003006	Kʋ yɩ ndə ɑ̀ mʋ̀ Polə nə cwɛn tɩ̀ʋ́ nə, Apɔlɔsə də mɑ ɡɑ̀rɩ̀ nɩ́ɑ́ kʋ də̀ń nə, yɑ́ Yɩɩ dɑ̀ń nə pɩn kʋ bori.
46003007	Kʋ mʋ̀ nə pɩn, nə mɛ, sə nə lwɑrɩ də, lìù tə, ʋ nə cwɛn tɩ̀ʋ́ tə, də lìù tə, ʋ nə ɡɑ̀rɩ̀ nɩ́ɑ́ tə kʋ də̀ń nə, bɑ mʋ̀ mɛ yɩ tʋtʋ. Yɩɩ cɩcɩ nə jə dun, ʋ nə pɩn tɩ̀ʋ́ tə bori tə yɩrɩ.
46003008	Lìù tə, ʋ nə cwɛn tɩ̀ʋ́ tə, də lìù tə, ʋ nə ɡɑ̀rɩ̀ nɩ́ɑ́ tə kʋ də̀ń nə, bɑ mɛ yɩ won nədʋ. Yɑ́ nə lìù mɑmɑ wɑ́ nɑ ʋ tətə tʋtʋŋɩ tə ŋwɩ́rɑ́n.
46003009	Aý mʋ̀ Polə də Apɔlɔsə mʋ̀ yɩ nə tʋŋɑ də duən Yɩɩ tʋtʋŋɩ tə wɑ. Á mʋ̀ yɩ ndə Yɩɩ kɑ́rɑ́ nə, nə ɑ̀ yə̀ə́ ndə Yɩɩ dìə̀ nə, ʋ nə lwə̀.
46003010	Yɩɩ nə fwɑ pubwɑnʋ ɑ̀ yɩrɑ, sə ɑ̀ tʋn ɑ̀ pɑ wɑ́. Kʋ yɩ ndə ɑ̀ nə dɩɡɑ dìə̀ də̀ń, ndə də̀lwə̀rə́ nə, ʋ nə jə wʋbʋŋɑ. Yɑ́ lìù don də kʋ́ʋ̀ twi, ʋ lwɑ̀ kɑ bə́rí tə. Lìù mɑmɑ dɑ̀ń nə mɛ, sə n cɩ̀ n tɩ̀ɑ̀n nə də lwiu tə yiri tə, ʋ nə lwè kɑ yuu wɑ.
46003011	Kʋ mʋ̀ yɩrɩ nə, lìù don mɑmɑ kʋ́ʋ̀ wɑ̀rɩ̀ də̀ń don ʋ tuŋə, də kʋ nə tɑ̀ Zwezi-Kərisə, ʋ nə dí yɑ́ɑ́ ʋ wulə lɑ́.
46003012	Lɩ̀ɑ̀ duən wɑ́ jɑ sɩ́ɑ́n, nə ɑ̀ yə̀ə́ cɩnɩɑ, nə ɑ̀ yə̀ə́ kɑpɑnɑ wɑ́rɑ́, tə səbiu nə dɑ́ɑ́ zənzən, bɑ mɑ lwə̀ kʋ bə́rə́ tə. Bɑ duən də wɑ́ jɑ dɛɛ, nə ɑ̀ yə̀ə́ ɡɑkʋrʋ, nə ɑ̀ yə̀ə́ sɩsɩrɑn, bɑ mɑ lwə̀ kʋ bə́rə́ tə.
46003013	Dɩɩn tə, Yɩɩ nə wɑ́ bʋ̀rɩ̀ ləzoni tə bʋ̀rɑ̀, lìù mɑmɑ tʋtʋŋɩ wɑ́ nɑn poni nə. Yɑ́ Yɩɩ dɑ̀ń wɑ́ pɑ lìù mɑmɑ tʋtʋŋɩ twɑ́ mən tə wɑ, sə tə bɩrɩ won tə, kʋ nə yɩ.
46003014	Lìù tə, ʋ tʋtʋŋɩ tə nə wɑ̀ mən dí, Yɩɩ wɑ́ ŋwɩ́n kʋ tíú təntə.
46003015	Lìù tə, ʋ tʋtʋŋɩ tə nə dí mən, kʋ tíú wɑ́ kwɩ̀n ʋ ŋwɩ́rɑ́n tə nə. Yɩɩ wɑ́ jon ʋ tətə mʋ̀, kʋ dɑ̀ń nə wɑ́ yɑ̀ ndə ʋ twɑ́ mən wɑ.
46003016	Á yə̀ə́ zəni də, ɑ́ yɩ ndə Yɩɩ dìə̀ nə, Yɩɩ-Siŋu tə ɡɑ wulə ɑ́ wɑɑ tə wɑ.
46003017	Də lìù nə cʋ̀ɡʋ̀ Yɩɩ dìə̀ təntə, Yɩɩ də wɑ́ cʋ̀ɡʋ̀ kʋ tíú. Kʋ dìə̀ təntə yɩ dìə̀, kʋ nə yɩ Yɩɩ nyiən, ɑ́ mʋ̀ ɡɑ nə yɩ kʋ dìə̀ təntə.
46003018	Lìù mɑmɑ dɑ̀n kɑ́ ɡɩɡɑrɩ ʋ tɩ̀ɑ̀n. Də ɑ́ wɑ lìù nə bʋŋɑ də, ʋ mʋ̀ jə tɩɑ yuu ləzoni wʋbʋŋɑ, kʋ tíú mɛ, sə ʋ jì ndə ləyəru nə bɑ con, sə ʋ cɩ́ɡɑ́ mɑ yɑ wʋbʋnyiən.
46003019	Aý swɩ̀n kʋ nətʋ, sə ɑ̀ mɑ bɩrɩ də, tɩɑ yuu ləzoni wʋbʋŋɑ yɩ ləyəri Yɩɩ yɑ́ɑ́ con. Yɑ́ kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Ʋ wɑ́ jɑ wʋbʋŋɑ tɩ̀ɑ́n tə bɑ tətə yɩ́ɑ́ swɩɑn tə wɑ".
46003020	Kʋ tə swɩ̀n kʋ súrí lɑ́, kʋ wʋ́: "Yɩɩ yə̀ə́ yənu tɩ̀ɑ́n tə pubʋŋɑ tə nə yɩ nətʋ. Ʋ yə̀ə́ də, kɑ yɩ tʋtʋ".
46003021	Won tə mɑmɑ dɑ̀ń yɩ ɑ́ mʋ̀ nyiən. Kʋ mʋ̀ nə pɩn, lìù mɑmɑ dɑ̀n kɑ́ tì ləzwənə, ʋ mɑ fwɑ fwiə.
46003022	Tə mɑmɑ mɩ́ɑ́mɩ́ɑ́n yɩ ɑ́ mʋ̀ nyiən. Aý mʋ̀ Polə, də Apɔlɔsə, də Sefɑsəf1, də lʋʋ tə, də mɩɩ tə, də tɩɑn, də sɩ́ʋ́n mɑ́ŋɑ́ kʋ tə wiən tə, də mɑ́ŋɑ́ tə, kʋ nə wɑ́ bɑ̀ wiən tə, tə mɑmɑ mɩ́ɑ́mɩ́ɑ́n yɩ ɑ́ mʋ̀ nyiən.
46003023	Yɑ́ ɑ́ tətə yɩ Zwezi-Kərisə nyiən, Zwezi-Kərisə də ɡɑ yɩ Yɩɩ nyiən.
46004001	Lɩ̀ɑ̀ tə dɑ̀ń mɛ, sə bɑ jələ nəbɑ ndə Zwezi-Kərisə tʋ̀tʋ̀nɑ̀ nə, bɑ nə ywɑ̀ŋɑ́ ʋ tʋtʋŋɩ tə yuu, sə nə tʋn də ʋ cɩ́ɡɑ́ tə, kʋ yɑ̀ nə sə̀ɡə̀.
46004002	Də bɑ nə pɩn tʋtʋŋɩ lìù nə, sə ʋ ywɑ̀ń kʋ yuu won tə, bɑ nə pɩ̀ɑ̀, sə ʋ fwɑ, kʋ mʋ̀ nə yɩ, sə ʋ tʋn kʋ tʋtʋŋɩ təntə də pùə́ nədʋ.
46004003	Də kʋ nə yɩ ɑ̀ mʋ̀ Polə con nə, ɑ́ nə swə, sə ɑ́ bʋ̀rɩ̀ ɑ̀ bʋ̀rɑ̀ də, kʋ bɑ nə yɩ̀. Nə ɑ̀ yə̀ə́ ləzoni tə, bɑ nə bʋ̀rɩ̀ bʋ̀rɑ̀ nə swə, bɑ bʋ̀rɩ̀ ɑ̀ bʋ̀rɑ̀ də, kʋ bɑ nə yɩ̀. Aý tətə ɡɑ bɑ ɑ̀ tɩ̀ɑ̀n bʋ̀rɑ̀ bʋ̀rɩ̀.
46004004	Kʋ pɩ̀ɑ̀ kʋ bɩrɩ də, yoo tə̀lə́ ɑ̀ pubʋŋɑ wɑ. Kʋ nətʋ tə dɑ̀ń nə bɑ bɩrɩ də, ɑ̀ wɑ́ jì cɩ́ɡɑ́ tíú Yɩɩ yɑ́ɑ́ con. Yuu-Tiu nə wɑ̀ɑ́ ɑ̀ bʋ̀rɑ̀ ʋ bʋ̀rɩ̀.
46004005	Kʋ mʋ̀ nə pɩn, ɑ́ dɑ̀nɑ̀ kɑ́ bʋ̀rɩ̀ lìù mɑmɑ bʋ̀rɑ̀ ʋ tʋtʋŋɩ yuu wɑ, də kʋ mɑ́ŋɑ́ tə wɑ̀ yí. Á dɑ̀nɑ́ də Yuu-Tiu pìí ʋ twi. Ʋ mʋ̀ nə wɑ́ lɩ wiən tə mɑmɑ, tə nə sə̀ɡə̀, yikunu wɑ, ʋ kə poni wɑ. Kʋ tə ləzoni tə nə bʋŋɑ bɑ wɑɑ con, ʋ wɑ́ lɩ kʋ ʋ bɩrɩ. Kʋ dɩɩn təntə nə, Yɩɩ wɑ́ bʋ lìù mɑmɑ nə, ʋ tʋtʋŋɩ tə yɩrɩ, ʋ nə fwɑ.
46004006	Aý nubɩɑ-bɑ, ɑ̀ swɩ̀n kʋ nətʋ tə ɑ̀ mʋ̀ də Apɔlɔsə yuu wɑ, sə kʋ wɑ̀nɩ́ kʋ pɑ ɑbɑ kwìə̀. Aý pɩ̀ɑ̀, sə ɑ́ twɑ́ də nəbɑ, ɑ́ mɑ sɛ̀ kʋ tə, kʋ nə pʋ́pʋ́nɩ́ tə cɩcɩ nii. Sə ɑ́ lìù mɑmɑ dɑ̀n kɑ́ tì lìù, ʋ zɩɡɩ ʋ yɩrɑ, ʋ mɑ fwɑ fwiə, ɑ́ ɡɑ muŋə lìù don.
46004007	Won mɑmɑ tə̀lə́, kʋ nə bɩrɩ də, n dwə n duən tə. Won tə mɑmɑ n nə jə, kʋ yɩ Yɩɩ nə pɩn kʋ mʋ̀. Də kʋ nə yɩ, Yɩɩ nə pɩn mʋ́ tə wiən təntə mɑmɑ, bɛ̀ɛ̀ nə pɩn, n mɑ pɩn dun n tɩ̀ɑ̀n nə, ndə kʋ tɑ̀ Yɩɩ nə pɩn mʋ́ tə?
46004008	Awo, ɑ́ bʋŋɑ də, ɑ́ mɑnwɑrɩ ɑ́ jə wiən tə mɑmɑ, yɑ́ won mɑmɑ wɑ̀ ɑbɑ mùrì. Á mɑnwɑrɩ ɑ́ jì jɩjə tɩ̀ɑ́n Yɩɩ cwəŋə tə wɑ. Á mɑnwɑrɩ ɑ́ yɩ pɛ̀ɡɑ́, yɑ́ nə mʋ̀ ɡɑ tɑ̀ pɛ̀ɡɑ́. Kʋ yɑ̀ yɩ yozəŋu, də cɩ́ɡɑ́ mɑmɑ, ɑ́ nə yɑ pɛ̀ɡɑ́ Yɩɩ yɑ́ɑ́ con, sə nə də twɑ́ ɑ́ dwɑnɩ nə, nə də́ kʋ pɑ̀rɩ̀ təntə.
46004009	Aý bʋŋɑ də, nə mʋ̀ jiɡə mumun lɩ̀ɑ̀ lʋʋ mɑmɑ wɑ, də mɑlɩkɛ yɑ́ɑ́ con, də ləzoni yɑ́ɑ́ con. Kʋ mʋ̀ nə pɩn, ɑ̀ bʋŋɑ də, Yɩɩ ken nə mʋ̀ lɩ̀ɑ̀ tə, nə nə yɩ Zwezi-Kərisə tʋntʋnɑ tə, lɩ̀ɑ̀ tə mɑmɑ kwɑ wɑ. Nə yɩ ndə lɩ̀ɑ̀ tə nə, bʋ̀rɑ̀ nə jɩn nəbɑ, bɑ nə mɛ, sə bɑ cʋ̀ɡʋ̀ nəbɑ.
46004010	Nə mʋ̀ yɩ ləyərən Zwezi-Kərisə yɩrɩ, yɑ́ ɑ́ mʋ̀ yɩ yənu tɩ̀ɑ́n Zwezi-Kərisə yoo wɑ. Nə mʋ̀ yɩ lɑbwɑnɑ, yɑ́ ɑ́ mʋ̀ yɩ dɩ̀ɑ̀n tɩ̀ɑ́n. Lɩ̀ɑ̀ pɩn dun ɑ́ mʋ̀ nə, yɑ́ bɑ bɑ dun pɩn nə mʋ̀ nə.
46004011	Də zə̀n mɑmɑ, nə mʋ̀ yɩ niən də nɑnyʋnɩ nə jə nəbɑ. Nə mʋ̀ nə bɑ ɡɑ̀nʋ̀ də jə, lɩ̀ɑ̀ də ɡɑ mɑ̀ nəbɑ, nə twɑ́ lɑ́ nə nə ywɑŋɑ.
46004012	Nə yɑ̀ɑ́ tʋn jɩ̀ɑ̀n tʋtʋnɑn, nə yɩrɑ cɛ zəni. Bɑ nə twɩn nəbɑ, nə tə yɑ̀ɑ́ lòrì Yɩɩ, sə ʋ fwɑ zəni kʋ tɩ̀ɑ́n yuu wɑ. Bɑ nə fɩfɩn nəbɑ, nə yɑ̀ɑ́ pɩ́nɩ́ kʋ nə wɛɛ con.
46004013	Də bɑ nə dí tɩjɑŋɑ, bɑ kə nə nii nə, kʋ yɩ nə yɑ̀ɑ́ zùrì bɑ bɩcɑnɩ, sə nə pìí nə kə duən yuu. Lɩ̀ɑ̀ tə, bɑ nə yɩ lʋʋ nə kəni cwəŋə nə mʋ̀ yɑ́ɑ́ con, nə yɩ lɩ̀ɑ̀ tə, bɑ wɛɛ nə nɑn nəbɑ, nə yɩ ndə ywərən nə, bɑ nə yɑ̀ɑ́ lwɛ́ pùrə́ yuu wɑ. Hɑlɩ, kʋ jɑ bɑ̀ kʋ yí zə̀n.
46004014	Kʋ yɩ yoo nə, ɑ̀ dí yɑ́ɑ́ ɑ̀ swɩ̀n ɑ́ con, ɑ̀ tuŋə lɑ́. Á mʋ̀ nə yɩ lɩ̀ɑ̀ tə, ɑ́ nə yɑ ɑ̀ bɩɑ tə, ɑ̀ nə swə. Kʋ tɑ̀ ɑ̀ pʋ́pʋ́nɩ́ yìə̀n tə tə, sə ɑ̀ mɑ kə cɑvɩrɑ ɑ́ nə.
46004015	Də ɑ́ nə swə, ɑ́ jə lɩ̀ɑ̀ duən zənzən, kʋ tɩ̀ɑ́n nə bɩrɩ ɑbɑ Zwezi-Kərisə cwəŋə tə wɑ, ɑ́ nyɩnɑ mʋ̀ tə yɩ nədʋ. Aý mʋ̀ nə yɩ ɑ́ nyɩnɑ Zwezi-Kərisə cwəŋə tə wɑ. Kʋ twɑ́ də, ɑ̀ mʋ̀ nə nə dí yɑ́ɑ́, ɑ̀ swɩ̀n sʋywɑ́ŋʋ́ tə ɑ́ con, ɑ́ mɑ kə ɑ́ wɛɛ kʋ nə.
46004016	Aý dɑ̀ń kwè ɑbɑ, sə ɑ́ fwɑ ndə ɑ̀ nə.
46004017	Kʋ mʋ̀ yɩrɩ nə, ɑ̀ tʋŋɑ ɑ̀ biswənə Timote, ʋ nə twɑ́ Yuu-Tiu cwəŋə tə də pùə́ nədʋ. Aý tʋŋɑ wɑ́, sə ʋ bɑ̀ ʋ pìí ʋ lìí ɑbɑ kʋ tə, ɑ̀ nə yɩ Zwezi-Kərisə cwəŋə tə wɑ. Kʋ tə, ʋ nə wɑ́ kɑ̀rɩ̀ ɑbɑ, də kʋ tə, ɑ̀ nə kɑ̀rɩ̀ Kərisə lɩ̀ɑ̀ púlə́ tə bwɑ́lɑ́ mɑmɑ wɑ, yɩ nədʋ.
46004018	Á wɑ lɩ̀ɑ̀ duən wulə bɑ fwɑ fwiə, ndə kʋ yɩ ɑ̀ kʋ́ʋ̀ bɑ́ pìí ɑ̀ bɑ̀ ɑ́ con.
46004019	Yɑ́ də kʋ nə yɩ Yuu-Tiu fɩrɑ, ɑ̀ wɑ́ bɑ̀ ɑ́ con sɩ́ʋ́n sɩ́ʋ́n. Mɑ́ŋɑ́ tə wɑ, ɑ̀ nə wɑ́ yí ɑ́ con, kʋ kʋ́ʋ̀ bɑ́ yɑ bɑ níə́ sʋ̀rɑ̀n tə nə, ɑ̀ wɑ́ lwɑrɩ. Aý dɑ̀ń wɑ́ lwɑrɩ, də bɑ cɩ́ɡɑ́ nə jə dɩ̀ɑ̀n.
46004020	Də Yɩɩ nə də́ pɑ̀rɩ̀ lìù yuu wɑ, Yɩɩ dɩ̀ɑ̀n tə də tʋŋɑ də wɑ́, kʋ tɑ̀ nii sʋ̀rɑ̀n cɩcɩ.
46004021	Bɛ̀ɛ̀ won nə, ɑ́ dɑ̀ń pɩ̀ɑ̀? Á pɩ̀ɑ̀ də, mɑ́ŋɑ́ tə wɑ, ɑ̀ nə bɩ̀ɑ̀n ɑ́ con, sə ɑ̀ jɑ kɑfɩʋ ɑ̀ bɑ̀ ɑ̀ mɑ fɩrɩ ɑbɑ nɑɑɑ? Nə ɑ̀ yə̀ə́, ɑ́ pɩ̀ɑ̀ də, ɑ̀ nə bɩ̀ɑ̀n, sə ɑ̀ bɑ̀ də sonu də bɩcɑbwɑnʋ?
46005001	Aý nì də, lɩ̀ɑ̀ zənzən swɩ̀n ɑ́ yoo, də ɑ́ tʋŋɑ bɑcwɑn ɑ́ pwərə wɑ. Kʋ bɑcwɑn təntə, ɑ́ nə tʋŋɑ tə, lɩ̀ɑ̀ tə də tətə, bɑ nə yə̀rì Zwezi-Kərisə, bɑ tə yìə̀n təntə tʋŋɑ bɑ pwərə wɑ. Bɑ swɩ̀n də, ɑ́ wɑ lìù don tì ʋ nyɩnɑ kɑn, ʋ mɑ fwɑ ʋ kɑn.
46005002	Kʋ yoo təntə yɑ̀ mɛ, sə kʋ yɑ pucʋnɩ, kʋ pɑ ɑbɑ. Yɑ́ də kʋ nətʋ tə mɑmɑ, kʋ tə yɩ fwiə nə jə ɑbɑ. Kʋ yɑ̀ mɛ, sə ɑ́ dɩŋɩ kʋ bɛɛ təntə, ʋ nə tʋn kʋ yolwɑn təntə, ɑ́ lɩ ɑ́ tətəŋi wɑ.
46005003	Aý mʋ̀ tətə tə̀lə́ də ɑbɑ, yɑ́ ɑ̀ pubʋŋɑ wɑ, ɑ̀ wulə də ɑbɑ kʋ yoo tə wɑ. Kʋ mʋ̀ nə pɩn, ɑ̀ mʋ̀ dí yɑ́ɑ́ ɑ̀ bʋ̀rɩ̀ kʋ bɛɛ təntə yolwɑn tə bʋ̀rɑ̀, ndə kʋ yɑ ɑ̀ wulə də ɑbɑ.
46005004	Yuu-Tiu Zwezi yuu yɩrɩ, ɑ̀ swɩ̀n ɑ́ con, sə ɑ́ lwɑrɩ, kʋ tə, ɑ́ nə mɛ, sə ɑ́ fwɑ. Kʋ mɛ, sə ɑ́ jə̀ń duən yɑ́ɑ́ nə, sə kʋ bɛɛ təntə bʋ̀rɑ̀ mɑ bʋ̀rɩ̀. Aý pubʋŋɑ tə wɑ́ yɑ̀ də ɑbɑ. Yuu-Tiu Zwezi dɩ̀ɑ̀n tə də wɑ́ yɑ̀ nə tətəŋi wɑ.
46005005	Kʋ mɑ́ŋɑ́ təntə, ɑ́ nə kun duən nə nətʋ tə, sə ɑ́ dɑ̀ń dɩŋɩ kʋ bɛɛ təntə, ɑ́ lɩ ɑ́ púlí tə wɑ, sə ʋ vɑ ʋ yɑ də Sɩtɑnɑ. Sɩtɑnɑ wɑ́ cʋ̀ɡʋ̀ ʋ yɩrɑ tə, sə Yɩɩ ɡɑ jon ʋ jə̀rə́ tə, dɩɩn tə nə, Yuu-Tiu Zwezi nə wɑ́ pìí ʋ bɑ̀, ʋ bʋ̀rɩ̀ ləzoni tə bʋ̀rɑ̀.
46005006	Kʋ bɑ ziən, sə ɑ́ tì kʋ, ɑ́ mɑ fwɑ fwiə. Á yə̀ə́ də, bɑ nə pɩ̀ɑ̀, bɑ fwɑ dipɛn, kʋ yɩ sɑbwɑrɩ mɑncɩn nə, bɑ yɑ̀ɑ́ mɑ pɑ dipɛn mun tə mɑmɑ zɑ̀n tə ŋʋ̀nɩ̀.
46005007	Zwezi-Kərisə dɑ̀ń nə yɩ nə Pɑkə cɑ̀nɑ̀ tə pɑbiə, bɑ nə ɡʋɑ nə cʋnɑ yɩrɩ. Á dɑ̀ń mɛ, sə ɑ́ lɩ cʋnɑ nədwɑrɑ tə, tə nə yɩ ndə sɑbwɑrɩ nə, ɑ́ tətəŋi wɑ. Sə kʋ pɑ ɑ́ yɑ ndə dipɛn mun nədʋn nə, sɑbwɑrɩ nə wɑ̀ kʋ wɑ ken.
46005008	Kʋ mʋ̀ nə pɩn, nə mɛ, sə nə də́ cɑ̀nɑ̀ təntə də dipɛn tə, kʋ wɑ nə bɑ sɑbwɑrɩ nədwɑn jə. Nə dɑ̀ń dʋŋɑ kʋ tə, kʋ nə yɩ cʋnɑ də wʋlʋŋʋ yìə̀n tə, sə nə dɑ̀ń ɡɑ yɑ lɩ̀ɑ̀ tə, nə bɩcɑnɩ nə yɩ nəpwənə, bɑ nə yɩ cɩ́ɡɑ́ lɩ̀ɑ̀.
46005009	Aý sɑɡɩ tə, ɑ̀ nə pʋ́pʋ́nɩ́ ɑ́ nə tə, ɑ̀ swɩ̀n kʋ wɑ də, ɑ́ mʋ̀ də lɩ̀ɑ̀ tə, bɑ nə pəni duən vɛɛ vɛɛ tə dɑ̀n kɑ́ jə̀ń duən nə.
46005010	Də ɑ̀ nə swɩ̀n kʋ nətʋ, kʋ tɑ̀ lɩ̀ɑ̀ tə, bɑ nə tɑ̀ Kərisə lɩ̀ɑ̀ tə nə, ɑ̀ swɩ̀n. Bɑ mʋ̀ yɩ lɩ̀ɑ̀ tə, bɑ nə pəni duən vɛɛ vɛɛ, bɑ duən yɩ lɩ̀ɑ̀ tə, lɩ̀ɑ̀ wiən nə jə yimən tə pɑ bɑ, bɑ duən yɩ lɩ̀ɑ̀ tə, bɑ nə vɩrɩ lɩ̀ɑ̀ wiən də dɩ̀ɑ̀n, bɑ duən yɩ lɩ̀ɑ̀ tə, bɑ nə pɩn dun woŋwɑnɑn tə nə, bɑ ɡɑ dʋɡʋ Yɩɩ vɑ̀n nə. Də lìù nə bɑ pɩ̀ɑ̀, sə ʋ yɑ də kʋ lɩ̀ɑ̀ təntə, kʋ tíú yɩ ʋ mɛ, sə ʋ nɑn lʋʋ wɑ mɩ́ɑ́mɩ́ɑ́n.
46005011	Kʋ tə, ɑ̀ nə pʋ́pʋ́nɩ́ tə, kʋ tɑ̀ nətʋ. Kʋ yɩ ɑ̀ pʋ́pʋ́nɩ́ kʋ ɑ́ mʋ̀ lɩ̀ɑ̀ tə nə, ɑ́ nə yɩ nubɩɑ Kərisə yɩrɩ. Də lìù nə wʋ́, ʋ yɩ ɑ́ nubiu, yɑ́ kʋ tíú tə ɡɑ pəni lɩ̀ɑ̀ vɛɛ vɛɛ, nə ɑ̀ yə̀ə́ lɩ̀ɑ̀ wiən yimən nə jə wɑ́, nə ɑ̀ yə̀ə́ ʋ nə pɩn dun woŋwɑnɑn nə, ʋ ɡɑ dʋɡɑ Yɩɩ vɑ̀n nə, nə ɑ̀ yə̀ə́ ʋ nə twɩn lɩ̀ɑ̀, nə ɑ̀ yə̀ə́ ʋ nə nywɩ̀n swɑnɑ ʋ tətəli, nə ɑ̀ yə̀ə́ ʋ vɩrɩ lɩ̀ɑ̀ wiən də dɩ̀ɑ̀n, ɑ́ dɑ̀nɑ̀ kɑ́ jə̀ń də kʋ tíú. Á mʋ̀ də kʋ tíú dɑ̀nɑ̀ kɑ́ də́ wodiu tətə də duən.
46005012	Á mʋ̀ Kərisə lɩ̀ɑ̀ tə bʋ̀rɑ̀ yoo nə ywɑ̀ŋɑ́ nə. Lɩ̀ɑ̀ tə, bɑ nə tɑ̀ Kərisə lɩ̀ɑ̀ tə bʋ̀rɑ̀ yoo bɑ nə ywɑ̀ŋɑ́. Yɑ́ kʋ yɩ ɑ́ də nə mɛ, sə ɑ́ bʋ̀rɩ̀ ɑ́ púlí tə bʋ̀rɑ̀.
46005013	Yɩɩ nə wɑ́ bʋ̀rɩ̀ lɩ̀ɑ̀ tə, bɑ nə tɑ̀ Kərisə lɩ̀ɑ̀ tə, bʋ̀rɑ̀. Á dɩŋɑ lìù tə, ʋ nə tʋŋɑ lwɑnɩ tə, ɑ́ tətəŋi wɑ, ɑ́ lɩ.
46006001	Də ɑ́ púlí tə wɑ, lìù nə yə̀ə́ lìù don yoo, ʋ nə pɩ̀ɑ̀, sə bɑ bʋ̀rɩ̀ kʋ bʋ̀rɑ̀, kʋ twɑ́ nətə ʋ mɑ pìí ʋ jɑ kʋ, ʋ vəli ʋ swɩ̀n lɩ̀ɑ̀ tə nə bʋ̀rɩ̀ bʋ̀rɑ̀ tə con, bɑ nə tɑ̀ Kərisə lɩ̀ɑ̀ tə? Kʋ mɛ, sə ʋ swɩ̀n kʋ lɩ̀ɑ̀ tə cɩcɩ yɑ́ɑ́ con, bɑ nə yɩ Kərisə nə tɩ, sə bɑ mʋ̀ nə bʋ̀rɩ̀ kʋ bʋ̀rɑ̀.
46006002	Á yə̀ə́ də, kʋ yɑ lɩ̀ɑ̀ tə, bɑ nə yɩ Kərisə nə tɩ, nə wɑ́ bʋ̀rɩ̀ lɩ̀ɑ̀ tə mɑmɑ, bɑ nə yɩ lʋʋ nə tɩ, bɑ bʋ̀rɑ̀. Yɑ́ cɩ́ɡɑ́ mɑmɑ də ɑ́ nə mɛ, sə ɑ́ bʋ̀rɩ̀ lɩ̀ɑ̀ tə, bɑ nə yɩ lʋʋ nə tɩ, bɑ bʋ̀rɑ̀, bɛ̀ɛ̀ nə pɩn ɑ́ wɑ̀ mɛ, sə ɑ́ bʋ̀rɩ̀ yobii tə tə bʋ̀rɑ̀?
46006003	Á yə̀rì də, nə mʋ̀ nə wɑ́ bʋ̀rɩ̀ mɑlɩkɛ tə də tətə bʋ̀rɑ̀ nɑɑɑ? Kʋ nə yɩ nətʋ, də nə nə wɑ́ bʋ̀rɩ̀ mɑlɩkɛ bʋ̀rɑ̀, kʋ mɛ, sə nə bʋ̀rɩ̀ tɩɑ kʋ tə yuu yìə̀n tə bʋ̀rɑ̀.
46006004	Á dɑ̀ń nə jə yoo kʋ nə mɛ, sə kʋ swɩ̀n, kʋ yɩ nətə ɑ́ mɑ pìí ɑ́ jɑ kʋ, ɑ́ vəli ɑ́ pɩn lɩ̀ɑ̀ tə nə, bɑ nə bɑ funə jə Kərisə lɩ̀ɑ̀ púlí tə wɑ, sə bɑ mʋ̀ nə lɩ kʋ yoo təntə yɑ́ɑ́?
46006005	Kʋ yoo təntə yɩ ɑ́ cɑvɩrɑ yoo nə, ɑ̀ swɩ̀n. Lìù nədʋ mɑmɑ tɑ̀ nə tə̀lə́ ɑ́ mʋ̀ Kərisə lɩ̀ɑ̀ púlí tə wɑ, kʋ tíú wʋbʋŋɑ nə yí, sə ʋ wɑ̀nɩ́ ʋ bʋ̀rɩ̀ bʋ̀rɑ̀ ɑ́ mʋ̀ lɩ̀ɑ̀ tə, ɑ́ nə yɩ nubɩɑ Kərisə yɩrɩ, pwərə wɑ nɑɑɑ?
46006006	Á wɑ lìù don yɑ̀ɑ́ pìí ʋ jɑ ʋ nubiu yoo ʋ jɑ vɑ, ʋ swɩ̀n lɩ̀ɑ̀ tə con, bɑ nə tɑ̀ Kərisə lɩ̀ɑ̀.
46006007	Də yìə̀n nə wulə ɑ́ tətəŋi wɑ, lìù don nə wɑ́ bʋ̀rɩ̀ tə bʋ̀rɑ̀, kʋ nətʋ tə bɩrɩ də, ɑ́ ɡɑ tə nə. Də lìù nə tʋn kʋnkʋn yoo ɑ́ yɩrɑ, bɛ̀ɛ̀ nə pɩn ɑ́ mɑ wɑ̀rɩ̀ kʋ ɑ́ pɩ́nɩ́? Bɛ̀ɛ̀ nə pɩn, ɑ́ mɑ wɑ̀rɩ̀ ɑ́ pɩ́nɩ́ ɑ́ pɩn ʋ ŋwɩ̀n ɑbɑ?
46006008	Á mʋ̀ tətə dɑ̀ń nə pìí ɑ́ tʋŋɑ kʋnkʋn yìə̀n də ɑ́ ŋwɩ̀n ɑ́ nubɩɑ tə duən tətə.
46006009	Á yə̀ə́ də, lɩ̀ɑ̀ tə, bɑ nə tʋŋɑ kʋnkʋn yìə̀n tə, bɑ bɑ́ twɑ́ bɑ yɑ Yɩɩ pɑ̀rɩ̀ tə wɑ. Á dɑ̀nɑ̀ kɑ́ ɡɩɡɑrɩ ɑ́ tɩ̀ɑ̀n, ɑ́ lwɑrɑ də, lɩ̀ɑ̀ tə, bɑ nə pəni duən vɛɛ vɛɛ tə, də bɑ tə, bɑ nə pɩn dun woŋwɑnɑn nə, bɑ ɡɑ dʋɡɑ Yɩɩ vɑ̀n nə, də bɑ tə, bɑ nə cwɑ̀rɩ̀, də bɑrɑ tə, bɑ nə bɑ kɑn pɩ̀ɑ̀, bɑ ɡɑ pɩ̀ɑ̀ bɑrɑ duən, bɑ mɑ fwɑ bɑ kɑnɑ,
46006010	də bɑ tə, bɑ nə yɩ ŋwɩnɑ, də bɑ tə, lɩ̀ɑ̀ wiən yimən nə jə bɑ, də bɑ tə, bɑ nə nywɩ̀n swɑnɑ bɑ tətəli, də bɑ tə, bɑ nə twɩn lɩ̀ɑ̀, də bɑ tə, bɑ nə vɩrɩ lɩ̀ɑ̀ wiən də dɩ̀ɑ̀n, bɑ mʋ̀ ləzwənlwɑn təntə mɑmɑ, bɑ́ twɑ́ bɑ yɑ Yɩɩ pɑ̀rɩ̀ tə wɑ.
46006011	Á wɑ lɩ̀ɑ̀ duən də yɑ̀ yɩ ndə lɩ̀ɑ̀ təntə nə, mɑ́ŋɑ́ don wɑ. Yɑ́ sɩ́ʋ́n nə, Yɩɩ sɩn ɑ́ cʋnɑ tə. Ʋ tɑnɩ ɑbɑ ʋ tún, sə ɑ́ yɑ ʋ mʋ̀ nyiən. Yɩɩ twɑ́ Yuu-Tiu Zwezi-Kərisə də ʋ Siŋu tə, ʋ pɑ ɑ́ jì lɩ̀ɑ̀ tə, ɑ́ yɩ cɩ́ɡɑ́ tɩ̀ɑ́n ʋ yɑ́ɑ́ con.
46006012	Á wɑ lɩ̀ɑ̀ duən swɩ̀n də, bɑ jə cwəŋə, sə bɑ fwɑ won mɑmɑ. Də kʋ nə swə, kʋ yɩ cɩ́ɡɑ́, kʋ dɑ̀ń nə tɑ̀ wiən tə mɑmɑ, bɑ nə fwɑ nə jə nywɑrɩ tə pɑ bɑ. Á swɩ̀n də, ɑ́ jə cwəŋə, sə ɑ́ fwɑ won mɑmɑ. Yɑ́ ɑ̀ mʋ̀ Polə dɑ̀ń nə bɑ pɩ̀ɑ̀, sə won mɑmɑ mɩ̀ nə, kʋ jɑ ɑ̀ bɩɑn nə.
46006013	Á swɩ̀n də, wodiu yɩ pùə́ yɩrɩ nə kʋ wulə, yɑ́ pùə́ də ɡɑ yɩ wodiu yɩrɩ kɑ wulə. Yɑ́ dɩɩn don nə, Yɩɩ wɑ́ pɑ pùə́ də wodiu mɛ nyʋ lɑ́. Aý mʋ̀ con nə, ləzwənə yɩrɑ tə mʋ̀ yɑ̀ tɑ̀ Yɩɩ fwɑ kʋ, sə ʋ mɑ pə̀ń lɩ̀ɑ̀ duən vɛɛ vɛɛ. Yɩɩ fwɑ kʋ, sə nə jə kʋ, nə twɑ́ Yuu-Tiu nə. Yɑ́ Yuu-Tiu də ɡɑ yɩ yɩrɑ tə nyiən.
46006014	Yɩɩ pìí ʋ bwin nə Yuu-Tiu, ʋ lɩ tɩɑn wɑ. Yɑ́ ʋ wɑ́ bwin nə də, ʋ lɩ tɩɑn wɑ də ʋ dɩ̀ɑ̀n tə.
46006015	Á yə̀rì də, Kərisə lɩ̀ɑ̀ púlí tə nə yɩ Kərisə yɩrɑ tə, yɑ́ ɑ́ lìù də mɑmɑ ɡɑ yɩ Kərisə yɩrɑ tə nɑndɑʋ nɑɑɑ? Kʋ ziən, sə ɑ̀ tì Kərisə nɑndɑʋ tə don, ɑ̀ pɑ kɑcwɑrʋ nə nɑɑɑ?
46006016	Abɑdɑ! Kʋ tɑ̀ nətʋ! Á yə̀rì də, lìù tə, ʋ nə pə̀ń də kɑcwɑrʋ, ʋ mʋ̀ də kɑcwɑrʋ tə mɛ jiɡə won nədʋ nɑɑɑ? Kʋ yɩ ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Bɑ mʋ̀ lɩ̀ɑ̀ bələ təntə, bɑ nə tʋn kʋ yoo tə, dɑ̀ń wɑ́ jì won nədʋ".
46006017	Yɑ́ lìù tə, ʋ nə tì ʋ tɩ̀ɑ̀n ʋ mɑrɩ Yuu-Tiu nə, kʋ tíú də Yuu-Tiu wɑ́ yɑ siŋu nədʋ tə wɑ.
46006018	Kʋ mʋ̀ yɩrɩ nə, ɑ́ dɑ̀ń dʋŋɑ kɑ cwɑ̀rɩ̀ də duən tə. Cʋnɑ tə duən tə, ləzoni nə tʋŋɑ, tə wɑ̀ mɑrɩ bɑ yɩrɑ. Yɑ́ lìù tə, ʋ dɑ̀ń nə cwɑ̀rɩ̀, cʋnɑ tə yɩ ʋ tʋŋɑ ʋ tətə yɩrɑ.
46006019	Á yə̀ə́ də, ɑ́ yɩrɑ tə nə yɑ Yɩɩ-Siŋu tə dìə̀. Ʋ pɩn kʋ, sə kʋ bɑ̀, kʋ yɑ kʋ wɑ. Á yɩrɑ tə kʋ́ʋ̀ tɑ̀ ɑ́ mʋ̀ nə tɩ, kʋ yɑ Yɩɩ nyiən.
46006020	Á nɑ zəni də, Yɩɩ yə̀ ɑbɑ də kwənə tə nə dɑ́ɑ́ ʋ jon. Á dɑ̀ń pɩɑn Yɩɩ nɑ dun, won tə mɑmɑ wɑ, ɑ́ yɩrɑ tə nə tʋŋɑ.
46007001	Sɩ́ʋ́n nə, ɑ̀ dɑ̀ń pɩ̀ɑ̀, sə ɑ̀ le ɑ́ bwiə tə, ɑ́ nə bwe nə ɑ́ sɑɡɩ tə wɑ: Kʋ bɑ ziən, sə bɛɛ pə̀ń də kɑn nɑɑɑ?
46007002	Aý dɑ̀ń nə kʋ́ʋ̀ pìí, ɑ̀ bʋ́n lɩ̀ɑ̀ tə nə pəni duən vɛɛ vɛɛ tə yoo, ɑ̀ nɑ də, kʋ ziən, sə bɛɛ mɑmɑ swe ʋ kɑn, sə kɑn də mɑmɑ swe ʋ bɑrɩ nə.
46007003	Kɑnbɑrɩ tə mɛ, sə ʋ tʋn kɑnbɑrɩ tʋtʋŋɩ ʋ kɑn tə yɩrɑ bɑ sɑpɑɑ wɑ. Kɑn tə də mɛ, sə ʋ tʋn kɑn tʋtʋŋɩ ʋ bɑrɩ tə yɩrɑ bɑ sɑpɑɑ wɑ.
46007004	Kɑn tə kʋ́ʋ̀ bɑ ʋ tətə yɩrɑ tə tɩ, kʋ dɑ̀ń yɑ ʋ bɑrɩ nə tɩ ʋ tətə yɩrɑ tə. Bɛɛ tə də kʋ́ʋ̀ bɑ ʋ tətə yɩrɑ tə tɩ, kʋ dɑ̀ń yɑ ʋ kɑn nə tɩ ʋ yɩrɑ tə.
46007005	Yɑ́ bɛɛ də ʋ kɑn wɑ̀ mɛ, sə bɑ kɑ́n bɑ tɩ̀ɑ̀n nə duən con. Də ɑ́ nə pɩ̀ɑ̀, sə ɑ́ pwɛ̀ də duən tətə, kʋ mɛ, sə kʋ yɑ mɑ́ŋɑ́ mɑncɩn wɑ, kʋ twɑ́ də nimɑrʋ nə, sə ɑ́ mɑ jʋn Yɩɩ. Kʋ mɑ́ŋɑ́ mɑncɩn tə nə lɛ, sə ɑ́ pìí ɑ́ vɑ duən con. Kʋ nə tɑ̀ nətʋ, ɑ́ bɑ́ wɑ̀nɩ́ ɑ́ jɑ ɑ́ tɩ̀ɑ̀n sənbwen. Yɑ́ Sɩtɑnɑ wɑ́ twɑ́ kʋ nə, ʋ də́də́n, sə ʋ yuɡə ɑbɑ, ʋ pɑ ɑ́ tʋn yokʋkwɩʋn.
46007006	Kʋ tə ɑ̀ nə swɩ̀n nətən, kʋ tɑ̀ ndə nii nə ɑ̀ pɩn ɑbɑ, kɑn də ʋ bɑrɩ kɑ pwɛ̀ duən nə yoo wɑ. Kʋ yɩ yoo tə, ɑ̀ nə nɑ, də ɑ́ nə fwɑ kʋ, kʋ tɑ̀ yolwɑn.
46007007	Yɩɩ pɩn tɑrpɩnɑn yirə yirə lìù də mɑmɑ nə, sə n mɑ tʋn ʋ tʋtʋŋɩ tə. Bɑ duən con, bɑ də nyiən yɩ kʋ cɩcɩ, bɑ duən də con, bɑ də nyiən yɩ kʋ cɩcɩ. Aý mʋ̀ Polə con nə, ɑ̀ mʋ̀ yɑ̀ swə, sə lɩ̀ɑ̀ tə mɑmɑ yɑ̀ ndə ɑ̀ nə, bɑ dɑ̀nɑ̀ kɑ́ swe.
46007008	Aý dɑ̀ń swɩ̀n bɑrɑ tə con, bɑ nə wɑ̀ swe, də kɑdənə tə con də, kʋ ziən, sə bɑ yɑ lɑ́ nətʋ ndə ɑ̀ nə.
46007009	Də bɑ nə wɑ̀rɩ̀ bɑ tɩ̀ɑ̀n bɑ pɩ́nɩ́, sə bɑ swe. Kʋ ziən, də ɑ́ nə swe duən, kʋ doni, də ɑ́ nə yɑ́ ɑ́ pɑ kʋ fɩrɑ də́ ɑbɑ.
46007010	Aý dɑ̀ń pɩ̀ɑ̀, sə ɑ̀ swɩ̀n bɑ tə bɑ swe tə con. Kʋ tɑ̀ ɑ̀ mʋ̀ nə pɩn nii kʋ tə. Kʋ yɑ Yuu-Tiu nə pɩn kʋ. Kɑn tə, ʋ nə swe, ʋ dɑ̀n kɑ́ nɑn ʋ bɑrɩ con.
46007011	Də ʋ nə nɑn ʋ bɑrɩ tə con də, sə ʋ kʋ́ʋ̀ dɑ̀n kɑ́ pìí ʋ swe bɑrɩ don. Nə ɑ̀ yə̀ə́ də ʋ nə pɩ̀ɑ̀ bɑrɩ, sə ʋ pìí ʋ vɑ ʋ bɑrɩ tə con, sə ʋ pɑ bɑ kə duən yuu. Sə kɑnbɑrɩ tə də dɑ̀n kɑ́ dɩŋɩ ʋ kɑn ʋ dʋɡʋ.
46007012	Sɩ́ʋ́n nə, ɑ̀ pɩ̀ɑ̀, sə ɑ̀ swɩ̀n lɩ̀ɑ̀ tə duən tə con. Kʋ yɑ ɑ̀ mʋ̀ nə swɩ̀n, kʋ tɑ̀ Yuu-Tiu nə swɩ̀n. Də lìù tə, ʋ nə yɩ ɑ́ nubiu Kərisə yɩrɩ, nə jə kɑn, ʋ nə tɑ̀ Kərisə lìù, yɑ́ kɑn tə ɡɑ swə, sə bɑ yɑ duən nə, sə ʋ dɑ̀n kɑ́ dɩŋɩ wɑ́ ʋ dʋɡʋ.
46007013	Də kɑn də nə kʋ́ʋ̀ yɑ Kərisə lìù, yɑ́ ʋ bɑrɩ tə ɡɑ tɑ̀ Kərisə lìù, kʋ bɛɛ təntə ɡɑ swə, sə bɑ yɑ duən nə, sə kɑn tə dɑ̀n kɑ́ nɑn ʋ yɑ́ wɑ́.
46007014	Yɩɩ twɑ́ də kɑn tə, ʋ mɑ tɩ bɛɛ tə, ʋ nə tɑ̀ Kərisə lìù tə. Yɩɩ twɑ́ də bɛɛ tə də, ʋ mɑ tɩ kɑn tə, ʋ nə tɑ̀ Kərisə lìù tə. Kʋ nə tɑ̀ nətʋ, ɑ́ bɩɑ tə, ɑ́ nə lʋrɩ, wɑ́ yɑ cʋnɑ bɩɑ. Yɑ́ kʋ cɩ́ɡɑ́ mɑmɑ wɑ, bɑ yɑ Yɩɩ nə tɩ bɑ.
46007015	Də bɑ lìù tə, ʋ nə tɑ̀ Kərisə lìù tə nə pɩ̀ɑ̀, sə ʋ pwɛ̀ də ʋ tə, ʋ nə yɩ Kərisə lìù tə, sə ʋ pwɛ̀ də wɑ́. Kʋ nətʋ tə wɑ, kʋ bɑ yoo mɑmɑ jə, kʋ pɑ lìù tə nə, kʋ nə yɩ ɑ́ nubiu, nə ɑ̀ yə̀ə́ ɑ́ nubʋɑ Kərisə yɩrɩ, də bɑ nə pwɛ̀ də duən. Yɩɩ yɑ swə, sə ɑ́ yɑ duən nə də bɩcɑn sìə́.
46007016	N mʋ̀ kɑn tə, n nə yɑ Kərisə lìù, n wɑ̀rɩ̀ n lwɑrɩ, də Yɩɩ nə wɑ́ twɑ́ də mʋ́, ʋ mɑ jon n bɑrɩ tə ʋ cʋnɑ wɑ. N mʋ̀ kɑnbɑrɩ tə də con, n wɑ̀rɩ̀ n lwɑrɩ, də Yɩɩ nə wɑ́ twɑ́ də mʋ́, ʋ mɑ jon n kɑn tə ʋ cʋnɑ wɑ.
46007017	Aý pɩ̀ɑ̀, sə ɑ̀ súrí yoo kʋ tə lɑ́ nə. Kʋ mʋ̀ nə yɑ, sə lìù mɑmɑ tì cwəŋə tə Yuu-Tiu nə kúrí, ʋ pɑ wɑ́. Kʋ mʋ̀ cwəŋə təntə, ʋ yɑ̀ nə tì də mɑ́ŋɑ́ tə wɑ, Yɩɩ nə kúrí wɑ́, sə ʋ twɑ́ ʋ mʋ̀ Yɩɩ nə. Kərisə lɩ̀ɑ̀ púlə́ tə mɑmɑ wɑ, kʋ mʋ̀ nii təntə nə ɑ̀ pɩn bɑ.
46007018	Də Yɩɩ nə kúrí bɛɛ, də ʋ yɑ̀ nə ɡwəŋə, sə kʋ tíú yɑ lɑ́ nətʋ. Də Yɩɩ nə kúrí bɛɛ, də ʋ yɑ̀ tə wɑ̀ ɡwəŋə, sə kʋ bɛɛ təntə kʋ́ʋ̀ dɑ̀n kɑ́ ɡwəŋə.
46007019	Də bɛɛ nə ɡwəŋə, nə ɑ̀ yə̀ə́ ʋ wɑ̀ ɡwəŋə, tə mɛ yɑ tʋtʋ. Yoo tə, kʋ nə də́ lɑ́, kʋ mʋ̀ nə yɑ kɑ zìlí Yɩɩ nii yìə̀n.
46007020	Sə lìù mɑmɑ dɑ̀n kɑ́ lwɑ̀ń ʋ yiri tə, ʋ nə yɩ, mɑ́ŋɑ́ tə wɑ, Yɩɩ nə kúrí wɑ́.
46007021	Yɩɩ nə kúrí mʋ́, də n nə yɑ yoŋu, dɑ̀n kɑ́ pɑ kʋ yoo yɩ̀ mʋ́. Yɑ́ n dɑ̀ń nə nɩ cwəŋə, sə n mɑ tɩnɩ n tɩ̀ɑ̀n, sə n tì kɑ, n mɑ tɩnɩ n tɩ̀ɑ̀n.
46007022	Yoŋu tə, Yuu-Tiu nə kúrí wɑ́, sə ʋ twɑ́ ʋ nə, kʋ yoŋu tə kʋ́ʋ̀ tɑ̀ yoŋu Yɩɩ yɑ́ɑ́ con Yuu-Tiu yɩrɩ. Mə kʋ yɩ nətʋ kʋ pɑ lìù tə nə, ʋ də nə tɩ ʋ tɩ̀ɑ̀n, yɑ́ Yɩɩ ɡɑ kúrí wɑ́, sə ʋ bɑ̀ ʋ twɑ́ ʋ nə. Kʋ tíú jiɡə Zwezi-Kərisə yoŋu.
46007023	Yɩɩ pìí ʋ yə̀ ɑbɑ də kwənə tə nə dɑ́ɑ́. Á dɑ̀ń yɑ ʋ mʋ̀ nyiən. Á kʋ́ʋ̀ dɑ̀nɑ̀ kɑ́ pìí ɑ́ jì ləzoni ywəŋə.
46007024	Aý nubɩɑ-bɑ, sə ɑ́ lìù mɑmɑ yɑ Yɩɩ yɑ́ɑ́ con, ndə nətʋ tə nə, ʋ nə yɩ mɑ́ŋɑ́ tə wɑ, Yɩɩ nə kúrí wɑ́, ʋ dɑ̀n kɑ́ lwɑ̀ń.
46007025	Sɩ́ʋ́n nə, ɑ̀ wɑ́ swɩ̀n lɩ̀ɑ̀ tə, bɑ nə wɑ̀ swe tə yoo. Kʋ tɑ̀ Yuu-Tiu nə pɩn nə kʋ mʋ̀ nii təntə, kʋ yɑ ɑ̀ tətə pubʋŋɑ, ɑ̀ swɩ̀n ɑ́ con. Yuu-Tiu nə dəri yinəɡə zənzən tə pɩn ɑ́ mɛ, sə ɑ́ pɑ cɩ́ɡɑ́ ɑ̀ sʋ̀rɑ̀n tə nə, ɑ̀ nə yɩ pùə́ nədʋ tíú tə yɩrɩ.
46007026	Á nəŋə kʋ tə, ɑ̀ nə bʋŋɑ də, kʋ ziən. Wʋwɑlʋ tə yɩrɩ, kʋ nə wulə sɩ́ʋ́n mɑ́ŋɑ́ kʋ tə wɑ, kʋ ziən, sə lìù mɑmɑ yɑ lɑ́, ndə n nə yɑ nətʋ.
46007027	Də n nə jə bwɑ̀lʋ́, n nə cɑ̀rɩ̀, sə n swe, dɑ̀n kɑ́ dʋɡʋ wɑ́. N nə kʋ́ʋ̀ bɑ bwɑ̀lʋ́ jə, sə n yɑ lɑ́ nətʋ, n bɑ bwɑ̀lʋ́ cɑ̀rɩ̀.
46007028	N dɑ̀ń nə kʋ́ʋ̀ twɑ́ kʋ nətʋ tə wɑ, n swe kɑn, n wɑ̀ cʋnɑ fwɑ. Kɑcɩɩn tə də, ʋ tə nə yə̀rì bɛɛ, nə kʋ́ʋ̀ twɑ́ kʋ nətʋ tə wɑ, ʋ swe bɛɛ nə, ʋ wɑ̀ cʋnɑ fwɑ. Lɩ̀ɑ̀ tə, bɑ nə swe duən nə, wɑ́ nɑ cɑ̀n zənzən. Yɑ́ ɑ̀ mʋ̀ yɑ ɑ̀ pɩ̀ɑ̀, sə ɑ̀ mɑ cɩ̀ ɑ́ nə. Kʋ mʋ̀ yɩrɩ nə ɑ̀ swɩ̀n, sə ɑ́ dɑ̀nɑ̀ kɑ́ swe.
46007029	Aý nubɩɑ-bɑ, ɑ̀ sʋɡʋ tə də̀ń nə yɑ mɑ́ŋɑ́ tə, Yɩɩ nə pɩn nəbɑ, kʋ́ʋ̀ bɑ dɑ́ɑ́. Kʋ mʋ̀ yɩrɩ nə, kʋ nə zɩɡɩ sɩ́ʋ́n nə, sə bɑ tə, bɑ nə swe tə, dɑ̀n kɑ́ vwɑ bɑ tɩ̀ɑ̀n bɑ kɑnɑ tə nə, bɑ doni Yɩɩ.
46007030	Bɑ tə, bɑ nə kwi tə, sə bɑ yɑ, ndə kʋ tɑ̀ bɑ kwi. Bɑ tə, bɑ nə jwɛ, sə bɑ yɑ, ndə kʋ tɑ̀ bɑ jwɛ. Bɑ tə, bɑ nə yə̀ wiən, sə bɑ də yɑ, ndə bɑ bɑ won jə.
46007031	Sə bɑ tə, bɑ nə tʋŋɑ lʋʋ tʋtʋnɑn tə, sə bɑ yɑ, ndə bɑ bɑ lʋʋ tʋtʋnɑn tʋŋɑ. Tɩɑ kɑ tə yuu wiən tə, nə nə nɑ, tə wɑ́ lɛ.
46007032	Aý bɑ pɩ̀ɑ̀, sə twɑrɑ jə ɑbɑ. Lìù tə, ʋ nə wɑ̀ swe, kʋ yɑ Yuu-Tiu tʋtʋŋɩ tə twɑrɑ nə yɑ̀ɑ́ jə wɑ́, də nətʋ tə, ʋ nə wɑ́ mɑ poli Yuu-Tiu pùə́ nə.
46007033	Kɑnbɑrɩ mʋ̀ yɑ lʋʋ wiən twɑrɑ nə jɑ wɑ́. Ʋ pɩ̀ɑ̀, sə ʋ poli ʋ kɑn tə pùə́ nə, ʋ mʋ̀ nə kʋ́ʋ̀ pɩ̀ɑ̀, sə ʋ poli Yɩɩ də pùə́ nə.
46007034	Ʋ pubʋŋɑ tə dɑ̀ń yɑ̀ɑ́ jì bələ. Mə kʋ yɑ nətʋ kɑnɑ tə də con. Kɑn tə, ʋ nə bɑ bɑrɩ jɑ, də kɑcɩɩn tə, ʋ tə nə yə̀rì bɛɛ, Yuu-Tiu tʋtʋŋɩ tə cɩcɩ twɑrɑ nə jɑ bɑ. Bɑ pɩ̀ɑ̀, sə bɑ yɑ Yɩɩ nyiən, sə Yɩɩ nə tɩnɩ bɑ yɩrɑ tə də bɑ pubʋŋɑ mɑmɑ. Yɑ́ kɑn tə, ʋ nə swe bɑrɩ nə, ʋ də yɑ lʋʋ wiən twɑrɑ nə jə wɑ́. Ʋ pɩ̀ɑ̀ nətʋ tə, ʋ nə wɑ́ twɑ́, ʋ mɑ poli ʋ bɑrɩ pùə́ nə.
46007035	Aý nə swɩ̀n tə yìə̀n təntə ɑ́ con, kʋ yɑ, sə tə sɑn ɑbɑ. Kʋ tɑ̀ ɑ̀ pɩ̀ɑ̀, sə ɑ̀ kə ɑbɑ yoo wɑ. Kʋ yɑ ɑ̀ pɩ̀ɑ̀, sə ɑ́ tʋn won mɑmɑ, ndə kʋ nə mɛ, sə kʋ tʋn nətʋ Yɩɩ cwəŋə tə wɑ. Sə vɑŋʋ dɑ̀n kɑ́ yɑ lɑ́, sə ɑ́ mɑ mɑrɩ Yuu-Tiu yɩrɑ.
46007036	Aý dɑ̀ń pɩ̀ɑ̀, sə ɑ̀ swɩ̀n bɛɛ nə jə ʋ kɑcɩɩn ʋ nə pɩ̀ɑ̀, sə ʋ swe yoo. Dɩɩn don, bɛɛ də ʋ bwɑ̀lʋ́ wɑ̀ɑ́ bɑ bʋŋɑ də, kʋ mɛ, sə bɑ yɑ́ bɑ bwɑ̀lɩ́ tə. Yɑ́ kʋ kwɑ nə, kʋ wɑ̀ɑ́ kʋ pɩn bɛɛ tə ɡɑ bʋŋɑ də, kʋ yɑ yolwɑn, ʋ tʋn ʋ bwɑ̀lʋ́ tə yɩrɑ. Ʋ fɩrɑ nə jə wɑ́ zənzən, kʋ pɑ ʋ wɑ̀rɩ̀ ʋ pɩ́nɩ́, ʋ nə nɑ də ʋ pɩ̀ɑ̀, sə ʋ swe ʋ bwɑ̀lʋ́ tə, sə bɑ swe duən nə. Də bɑ nə swe duən nə kʋ tɑ̀ cʋnɑ.
46007037	Yɑ́ bɛɛ tə wɑ̀ɑ́ ʋ kúrí ʋ tì də, ʋ bɑ́ swe ʋ bwɑ̀lʋ́ tə də ʋ wɑɑ mɑmɑ. Də ʋ nə jə ʋ tɩ̀ɑ̀n dɩ̀ɑ̀n, də ʋ nə ken ʋ pubʋŋɑ wɑ, də ʋ mʋ̀ də ʋ bwɑ̀lʋ́ tə bɑ́ pə̀ń duən nə, kʋ ziən, ʋ nə wɑ̀ ʋ bwɑ̀lʋ́ tə swe.
46007038	Kʋ yoo tə dɑ̀ń pɩ̀ɑ̀ kʋ swɩ̀n də, bɛɛ tə, ʋ nə swe ʋ bwɑ̀lʋ́ tə fwɑ yozəŋu. Bɛɛ tə, ʋ də nə bɑ ʋ bwɑ̀lʋ́ tə swe, də nə kʋ́ʋ̀ fwɑ yozəŋu ʋ doni.
46007039	Kɑn nə swe bɑrɩ nə, ʋ bɑrɩ tə nə wɑ̀ tɩ, ʋ bɑ cwəŋə jə, sə ʋ nɑn ʋ vɑ ʋ swe bɑrɩ don nə. Yɑ́ ʋ bɑrɩ tə dɑ̀ń nə tɩɡɑ, ʋ jə cwəŋə, sə ʋ pìí ʋ swe bɑrɩ don nə, ʋ nə swə. Kʋ mɛ, sə bɑrɩ təntə də yɑ Kərisə lìù.
46007040	Aý mʋ̀ pubʋŋɑ wɑ, ɑ̀ yɑ̀ wɑ́ swɩ̀n də, kɑn tə nə wɑ̀ pìí ʋ swe, ʋ yɑ̀ wɑ́ jɑ pupwən, ʋ doni ʋ nə pìí ʋ swe. Mə ɑ̀ mʋ̀ pubʋŋɑ nə nətʋ, yɑ́ ɑ̀ də ɡɑ yə̀ə́ də, Yɩɩ-Siŋu tə wulə də nə.
46008001	Sɩ́ʋ́n nə, ɑ̀ dɑ̀ń pɩ̀ɑ̀, sə ɑ̀ swɩ̀n nɑ̀ŋɑ́ tə, bɑ nə mɑ fwɑ joŋi, bɑ pɩn woŋwɑnʋ nə yuu wɑ. Kʋ yɩ cɩ́ɡɑ́, ɑ́ swɩ̀n, ɑ́ wʋ́: "Nə mɑmɑ yə̀ə́ cɩ́ɡɑ́ tə". Yɑ́ kʋ yənu təntə nə yɑ̀ɑ́ kə nəbɑ fwiə wɑ. Yɑ́ sonu mʋ̀ yɩ kʋ yɑ̀ɑ́ pɑ, nə vəli yɑ́ɑ́ wuuu, Yɩɩ tʋtʋŋɩ tə wɑ.
46008002	Də lìù nə fwɑ fwiə ʋ bɩrɩ də, ʋ mʋ̀ yə̀ə́ yìə̀n, kʋ nətʋ tə nə bɩrɩ də, ʋ tə yə̀rì yìə̀n tə, ndə kʋ nə mɛ nətʋ.
46008003	Kʋ mʋ̀ nə pɩn, lìù tə, ʋ nə swə Yɩɩ, Yɩɩ də yə̀ə́ kʋ tíú yoo.
46008004	Kʋ nə yɩ nɑ̀ŋʋ́ tə, bɑ nə mɑ fwɑ joŋi, bɑ pɩn woŋwɑnʋ nə yoo wɑ, nə mɑmɑ yə̀ə́ də, lʋʋ woŋwɑnʋ yɑ tʋtʋ. Nə ɡɑ yə̀ə́ də, Yɩɩ cɩcɩ nə bɑ don jə.
46008005	Lɩ̀ɑ̀ duən bɩrɩ də, wiən wulə lɑnworu tə wɑ də tɩɑ yuu wɑ, bɑ mʋ̀ nə jʋ̀nɩ̀, ndə bɑ yɩɑ nə. Kʋ mʋ̀ nə bɩrɩ də, lɩ̀ɑ̀ duən con yɩɑ dɑ́ɑ́, yun tɩ̀ɑ́n də dɑ́ɑ́.
46008006	Nə mʋ̀ yə̀ə́ də, kʋ tɑ̀ cɩ́ɡɑ́. Nə yə̀ə́ də, Yɩɩ yɑ nədʋ cɩcɩ. Ʋ mʋ̀ nə yɑ nə nyɩnɑ. Yɑ́ ʋ mʋ̀ yɩrɩ nə nə wulə. Ʋ mʋ̀ nə pɩn wiən tə mɑmɑ wulə. Nə yə̀ə́ də, Yuu-Tiu də yɩ nədʋ cɩcɩ. Kʋ mʋ̀ nə yɩ Zwezi-Kərisə. Wiən tə mɑmɑ nə twɑ́ də wɑ́ tə mɑ wulə. Ʋ mʋ̀ nə pɩn nə də wulə.
46008007	Lɩ̀ɑ̀ tə mɑmɑ pubʋŋɑ tɑ̀ nədʋ. Lɩ̀ɑ̀ duən wulə ɑ́ pwərə wɑ, bɑ nə mɩ̀ woŋwɑnɑn tə zənzən. Kʋ mʋ̀ nə pɩn, kʋ tɩ̀ɑ́n təntə nə dí woŋwɑnʋ nɑ̀ŋʋ́, bɑ wɑɑ con bɑ yɑ̀ɑ́ pìí bɑ bʋŋɑ də, woŋwɑnʋ tə nə yɑ bɑ yɩɩ. Yɑ́ bɑ kʋ́ʋ̀ bɑ dɩ̀ɑ̀n jə Yɩɩ cwəŋə tə wɑ, kʋ jiɡə cʋnɑ bɑ wɑɑ con.
46008008	Nə mʋ̀ yə̀ə́ də, kʋ tɑ̀ wodiu nə wɑ́ pɑ nə yí Yɩɩ yɩrɑ. Də nə nə dí kʋ, kʋ bɑ́ súrí nəbɑ Yɩɩ yɑ́ɑ́ con. Nə nə kʋ́ʋ̀ wɑ̀ kʋ dí, kʋ bɑ́ mun nəbɑ Yɩɩ yɑ́ɑ́ con.
46008009	Á dɑ̀ń nə zurə ɑ́ yɩrɑ, də ɑ́ nə swə ɑ́ jə cwəŋə, sə ɑ́ də́ won tə mɑmɑ, ɑ́ nə pɩ̀ɑ̀. Kʋ nə tɑ̀ nətʋ, Kərisə lɩ̀ɑ̀ tə, bɑ nə bɑ dɩ̀ɑ̀n jə Yɩɩ cwəŋə tə wɑ, wɑ́ twɑ́ ɑ́ nə, bɑ mɑ dʋɡʋ Yɩɩ cwəŋə tə bɑ jɛ́n.
46008010	Aý wɑ́ mɑn kʋ nətʋ tə nɛɛ, ɑ̀ bɩrɩ ɑbɑ. Də lìù tə, ʋ tə nə yə̀rì Yɩɩ cwəŋə tə wɑ yìə̀n təntə, ʋ nə nɩ n mʋ̀ lìù tə, n nə yə̀ə́ Yɩɩ cɩ́ɡɑ́ tə də, n jə̀ń woŋwɑnɑn dìə̀ wɑ, n də́ tə nɑ̀ŋʋ́, ʋ də wɑ́ bʋ́n də, ʋ də wɑ̀ɑ́ kʋ ʋ də́.
46008011	Yɑ́ kʋ dɑ̀ń wɑ́ twɑ́, də n mʋ̀ lìù tə, n nə yə̀ə́ Yɩɩ cɩ́ɡɑ́ tə, lìù tə don tə, ʋ nə yɩ n nubiu Kərisə yɩrɩ, ʋ nə yə̀rì tə mɑ jɛ́n, Zwezi-Kərisə ɡɑ tɩ ʋ də yɩrɩ.
46008012	Də n nə fwɑ nətʋ, kʋ yɩ cʋnɑ nə, n fwɑ n nubɩɑ tə yɩrɑ, bɑ nə bɑ dɩ̀ɑ̀n jə Yɩɩ cwəŋə tə wɑ. Kʋ yɩ n ɡuɡurə bɑ pubʋŋɑ tə, kʋ cʋnɑ tə ɡɑ yɩ tə tə́ɡə́ n mʋ̀ də Zwezi-Kərisə pwərə wɑ.
46008013	Kʋ mʋ̀ yɩrɩ nə, də ɑ̀ nə wɑ́ də́ woŋwɑnʋ nɑ̀ŋʋ́, ɑ̀ nubiu don ɡɑ twɑ́ kʋ nə, ʋ jɛ́n Yɩɩ cwəŋə tə wɑ, ɑ̀ kʋ́ʋ̀ bɑ́ də́ woŋwɑnʋ nɑ̀ŋʋ́ mɩ́ɑ́mɩ́ɑ́n, sə kʋ pɩn nubiu don jɛ́n Yɩɩ cwəŋə tə wɑ.
46009001	Á tətə yə̀ə́ də, ɑ̀ mʋ̀ Polə yɩ lìù tə, ɑ̀ nə tɩ ɑ̀ tɩ̀ɑ̀n. Á yə̀ə́ də, ɑ̀ yɩ Zwezi-Kərisə tʋntʋnʋ. Aý cɩ́ɡɑ́ nɩ nə Yuu-Tiu Zwezi ɑ̀ yii wɑ. Cɩ́ɡɑ́ mɑmɑ, ɑ̀ tʋtʋŋɩ tə, ɑ̀ nə tʋn ɑ̀ pɑ Yuu-Tiu nə tə, nə pɩn ɑ́ mɑ yɩ Yuu-Tiu Kərisə lɩ̀ɑ̀.
46009002	Də lɩ̀ɑ̀ duən nə swə bɑ swɩ̀n də, ɑ̀ tɑ̀ Zwezi-Kərisə tʋntʋnʋ, ɑ́ mʋ̀ yə̀ə́ də, ɑ̀ yɩ Zwezi-Kərisə tʋntʋnʋ. Á mʋ̀ yɩ mɩmɩnʋ, kʋ nə bɩrɩ də, ɑ̀ yɩ Yuu-Tiu tʋntʋnʋ.
46009003	Mə kʋ mʋ̀ yoo təntə ɑ̀ yɑ̀ɑ́ mɑ le lɩ̀ɑ̀ tə, bɑ nə cəɡə nə tə.
46009004	Cɩ́ɡɑ́ mɑmɑ ɑ̀ jə cwəŋə, sə ɑ̀ jon ɑ̀ nii wodiu də won tə, ɑ̀ nə wɑ́ nyʋ ɑ́ con, ɑ̀ tʋtʋŋɩ tə yɩrɩ.
46009005	Cɩ́ɡɑ́ mɑmɑ ɑ̀ jə cwəŋə, sə ɑ̀ də swe kɑn lɩ̀ɑ̀ tə wɑ, bɑ nə yɩ ɑ̀ nubɩɑ Kərisə yɩrɩ. Yɑ́ ɑ̀ də də ɑ̀ kɑn tə yɑ̀ wɑ̀ɑ́ nə twɑ́ tɩɑn tə wɑ nə vəli, ndə Yuu-Tiu nubɩɑ tə, də ʋ tʋntʋnɑ tə duən nə, ndə Sefɑsəf1 nə.
46009006	Cɩ́ɡɑ́ mɑmɑ, kʋ yɩ ɑ̀ mʋ̀ də Bɑrənɑbɑsə cɩcɩ nə bɑ cwəŋə jə, sə nə mɑ nɩ nə nii wodiu, də kʋ nə tɑ̀ nə tʋn də nə jɩ̀ɑ̀n nɑɑɑ?
46009007	Á tə nɩ pɑmɑnʋ, də bɑ nə bɑ ʋ nii nə lɩ, ʋ ɡɑ vələ kʋ̀ʋ̀ nɑɑɑ? Á tə nɩ vɑlʋ, də ʋ vɑrɩ kɑ́rɑ́, kɑ wiən bɩ, yɑ́ ʋ ɡɑ bɑ tori jə kɑ wiən tə tə wɑ nɑɑɑ? Á tə nɩ lìù, də ʋ cɩ̀ vɑ̀nɑ́ nə, yɑ́ ʋ ɡɑ bɑ tə yɩlɑ kɑŋɑ ʋ nywɩ̀n nɑɑɑ?
46009008	-
46009009	Kʋ tɑ̀ ləzoni pubʋŋɑ nə, ɑ̀ mɑ swɩ̀n yìə̀n təntə. Yɩɩ nii tə, ʋ nə pɩn Moyizə nə sɑɡɑ tə də tətə swɩ̀n tə yìə̀n təntə. Kʋ pʋ́pʋ́nɩ́ sɑɡɑ təntə wɑ də, mɑ́ŋɑ́ tə wɑ, n nə jə nɑʋ, n mɑ tʋŋɑ n fɔɔ, kʋ wɑ̀ mɛ, sə n vwɑ kʋ nii nə, kʋ dɑ̀n kɑ́ dɩŋɩ wobɩɑ tə. Kʋ sʋɡʋ təntə pɩ̀ɑ̀ kʋ bɩrɩ də, nɩɑn yoo yɩ̀ Yɩɩ nɑɑɑ?
46009010	Kʋ sʋɡʋ təntə tɑ̀ nə mʋ̀ Zwezi-Kərisə tʋntʋnɑ tə yɩrɩ nə, Yɩɩ swɩ̀n kʋ nɑɑɑ? Awo, kʋ yɑ nə mʋ̀ yɩrɩ nə, Yɩɩ swɩ̀n kʋ. Lìù nə vɑrɩ kɑ́rɑ́, ʋ yɑ̀ɑ́ jə yɑlɑ də, ʋ wɑ́ nɑ ʋ tori kɑ wodiu tə wɑ. Lìù nə cə̀rì mɩnɑ, ʋ də yɑ̀ɑ́ jə yɑlɑ də, ʋ wɑ́ də́ tə wodiu.
46009011	Nə mʋ̀ nə ken Yɩɩ sʋɡʋ tə ɑ́ pubʋŋɑ wɑ, ndə bɑ nə dùə̀ wodwii kɑ́rɑ́ wɑ. Á bʋŋɑ də, kʋ yɑ̀ wɑ̀ mɛ, sə ɑ́ mʋ̀ nə lɩ nə nii nə nɑɑɑ?
46009012	Də lɩ̀ɑ̀ duən nə joŋə bɑ nii wodiu ɑ́ jɩ̀ɑ̀n wɑ, nə mʋ̀ yɑ̀ nə mɛ, sə nə nɑ nə nii wodiu ɑ́ con, nə doni kʋ tɩ̀ɑ́n tə. Nə mʋ̀ ɡɑ wɑ̀ ɑbɑ lòrì, sə ɑ́ ŋwɩ́n nəbɑ won mɑmɑ wɑ. Yɑ́ nə yɑ̀ mɛ, sə nə pɑ ɑ́ ŋwɩ́n nəbɑ. Nə sɛ̀ nə də́ cɑ̀n tə mɑmɑ, sə nə dɑ̀n kɑ́ fwɑ won, kʋ nə wɑ́ cɩ̀ ɑ́ nə, sə ɑ́ nì Zwezi-Kərisə sʋywɑ́ŋʋ́ tə.
46009013	Á yə̀ə́ də, lɩ̀ɑ̀ tə, bɑ nə tʋŋɑ Zwifə-bɑ Yɩɩ dìə̀ tə wɑ, bɑ nii wodiu nɑŋɑ tʋtʋŋɩ tə wɑ, bɑ nə tʋŋɑ. Á mɑ kʋ́ʋ̀ yə̀ə́ də, Yɩɩ joŋwɑnɑ tə, bɑ nə ɡwɩ vɑ̀nɑ́ tə, də yɑ̀ɑ́ lɩ bɑ tori joŋi tə nɑ̀ŋʋ́ tə wɑ.
46009014	Nə də con nə, mə kʋ yɩ nətʋ. Yuu-Tiu də pɩn nii, sə lɩ̀ɑ̀ tə, bɑ nə swɩ̀n ʋ sʋywɑ́ŋʋ́ tə, nɑ bɑ nii wodiu kʋ tʋtʋŋɩ təntə wɑ.
46009015	Də kʋ nətʋ tə mɑmɑ, ɑ̀ mʋ̀ wɑ̀ ɑbɑ lòrì, sə ɑ́ lɩ ɑ̀ nii nə. Aý nə pʋ́pʋ́nɩ́ kʋ nətʋ tə, kʋ tɑ̀ ɑ̀ wʋ́ ɑ́ dɑ̀ń pɩɑn won bɑ̀, kʋ pɑ nə. Aý bɑ pɩ̀ɑ̀, sə lìù mun ɑ̀ dun tə, ɑ̀ nə jə tə. Aý nə tɩɡɑ, kʋ kʋkwɑ, də ɑ̀ nə bwe won bwiə ɑ́ con.
46009016	Won tə, kʋ nə pɑ ɑ̀ swɩ̀n sʋywɑ́ŋʋ́ tə, kʋ tɑ̀ won tə ɑ̀ nə wɑ̀ɑ́ ɑ̀ mɑ fwɑ fwiə. Kʋ yɑ Yɩɩ tətə nə kɑ́lɩ́ nə, sə ɑ̀ swɩ̀n sʋywɑ́ŋʋ́ tə. Də ɑ̀ nə wɑ̀ kʋ swɩ̀n, kʋ yɑ cɑ̀n nə wɑ́ yí nə.
46009017	Yɩɩ sʋywɑ́ŋʋ́ tə yɑ ɑ̀ yuu zɩlɩ Yɩɩ pɩn nə. Kʋ tɑ̀ ɑ̀ tətə nə kúrí kʋ ɑ̀ tɩ̀ɑ̀n nə. Kʋ yɑ̀ nə yɩ ɑ̀ tətə nə kúrí ɑ̀ tì, sə ɑ̀ swɩ̀n Yɩɩ sʋywɑ́ŋʋ́ tə, ɑ̀ yɑ̀ wɑ́ jon ŋwɩ́rɑ́n kʋ yɩrɑ.
46009018	Bɛ̀ɛ̀ dɑ̀ń nə yɩ ɑ̀ ŋwɩ́rɑ́n kʋ tʋtʋŋɩ təntə wɑ? Aý ŋwɩ́rɑ́n nə yɑ, sə ɑ̀ swɩ̀n sʋywɑ́ŋʋ́ tə, ɑ̀ pɑ lɩ̀ɑ̀ nə tʋtʋ. Aý dɑ̀n kɑ́ bwe bɑ ɑ̀ ŋwɩ́rɑ́n bwiə.
46009019	Aý mʋ̀ Polə tɩ ɑ̀ tɩ̀ɑ̀n lìù mɑmɑ yɑ́ɑ́ con. Yɑ́ ɑ̀ tətə nə tì ɑ̀ tɩ̀ɑ̀n, ɑ̀ mɑ fwɑ lɩ̀ɑ̀ tə mɑmɑ yoŋu. Aý fwɑ nətʋ, sə ɑ̀ twɑ́ kʋ nə, ɑ̀ vɑn lɩ̀ɑ̀ zənzən ɑ̀ pɑ Zwezi nə.
46009020	Mɑ́ŋɑ́ tə wɑ, ɑ̀ də Zwifə-bɑ nə wulə duən nə, ɑ̀ yɑ̀ɑ́ lwɑ̀ń ɑ̀ jì ndə bɑ nə, sə ɑ̀ mɑ wɑ̀nɩ́ bɑ ɑ̀ vɑn ɑ̀ pɑ Zwezi nə. Aý yɑ̀ɑ́ fwɑ kʋ nətʋ, yɑ́ Yɩɩ nii tə, ʋ nə pɩn Moyizə nə tə ɡɑ kʋ́ʋ̀ bɑ dɩ̀ɑ̀n jə ɑ̀ yuu wɑ. Də ɑ̀ nə fwɑ kʋ, kʋ yɩ ɑ̀ pɩ̀ɑ̀, sə ɑ̀ vɑn Zwifə-bɑ Yɩɩ nii tə, ʋ nə pɩn Moyizə nə tə wɑ, ɑ̀ pɑ Zwezi nə.
46009021	Aý nə kʋ́ʋ̀ wulə lɩ̀ɑ̀ tə, bɑ nə yə̀rì Yɩɩ nii tə, ʋ nə pɩn Moyizə nə pwərə wɑ, ɑ̀ yɑ̀ɑ́ fwɑ ndə ɑ̀ də yə̀rì kʋ, sə ɑ̀ mɑ wɑ̀nɩ́ bɑ ɑ̀ vɑn ɑ̀ pɑ Zwezi nə. Aý nə fwɑ kʋ nətʋ tə, kʋ bɑ pɩ̀ɑ̀ kʋ swɩ̀n də, ɑ̀ bɑ Yɩɩ nii tə, ʋ nə pɩn Moyizə nə zìlí. Aý zìlí Zwezi-Kərisə nii zəni. Kʋ yɩ ɑ̀ fwɑ kʋ, sə ɑ̀ mɑ vɑn lɩ̀ɑ̀ tə, bɑ nə bɑ Yɩɩ nii tə, ʋ nə pɩn Moyizə nə jə, ɑ̀ pɑ Zwezi nə.
46009022	Aý nə kʋ́ʋ̀ wulə də lɩ̀ɑ̀ tə, bɑ nə tə bɑ dɩ̀ɑ̀n jə Yɩɩ cwəŋə tə wɑ, ɑ̀ yɑ̀ɑ́ jì ndə ɑ̀ də bɑ dɩ̀ɑ̀n jə, sə ɑ̀ mɑ wɑ̀nɩ́ bɑ ɑ̀ vɑn ɑ̀ pɑ Zwezi nə. Də lɩ̀ɑ̀ nə swə, bɑ yɩ nətʋ mɑmɑ, ɑ̀ yɑ̀ɑ́ jì ndə bɑ nə, sə ɑ̀ mɑ wɑ̀nɩ́ ɑ̀ twɑ́ yiri mɑmɑ nə, ɑ̀ mɑ vɑn bɑ duən, sə Yɩɩ jon bɑ bɑ cʋnɑ wɑ.
46009023	Aý fwɑ wiən tə mɑmɑ Yɩɩ sʋywɑ́ŋʋ́ tə yɩrɩ, sə ɑ̀ mɑ wɑ̀nɩ́ tori ɑ̀ nɑ Yɩɩ con.
46009024	Á yə̀ə́ də, lɩ̀ɑ̀ nə pɩ̀ɑ̀, sə bɑ dəri dəru, sə bɑ jon ŋwɩ́rɑ́n. Bɑ mɑmɑ yɑ̀ɑ́ dəri cɩ́ɡɑ́, kʋ dɑ̀ń nə yɑ bɑ wɑ lìù nədʋ tə, ʋ nə wɑ́ dəri ʋ lɛ bɑ duən tə, nə wɑ́ nɑ ŋwɩ́rɑ́n tə. Á dɑ̀ń kəni dɩ̀ɑ̀n, ndə lɩ̀ɑ̀ tə nə, bɑ nə dəri tə, sə ɑ́ də wɑ̀nɩ́ ŋwɩ́rɑ́n ɑ́ nɑ.
46009025	Lɩ̀ɑ̀ tə mɑmɑ, bɑ nə pɩ̀ɑ̀, sə bɑ dəri dəru bɑ jon won, bɑ yɑ̀ɑ́ dí yɑ́ɑ́ bɑ cɩ̀ bɑ tɩ̀ɑ̀n nə də wiən tə, bɑ nə swə, yɑ́ tə ɡɑ bɑ ziən də dəru tə. Bɑ fwɑ nətʋ, sə bɑ mɑ nɑ jɑlɑ yupuu dəru tə wɑ. Yɑ́ yupuu təntə bɑ dɑ́nɩ́, kʋ mɑ kwɩn. Nə mʋ̀ dəru tə wɑ, Yɩɩ wɑ́ pɑ nəbɑ yupuu tə, kʋ nə bɑ́ kwɩn, ɑbɑdɑ.
46009026	Kʋ mʋ̀ nə pɩn, ɑ̀ mʋ̀ mɑ dəri Yɩɩ nyiən tə wɑ, sə ɑ̀ yí kʋ yíɡúrə́. Aý tə yɩ ndə lìù tə nə, ʋ nə mɑ̀ cwɑ̀rɩ́. Aý bɑ ɑ̀ cwɑ̀rɩ́ tə mɑ̀ woru wɑ.
46009027	Aý kəni cɑ̀n ɑ̀ tətə yɩrɑ tə nə, sə kʋ pɑ ɑ̀ wɑ̀nɩ́ ɑ̀ tɩ̀ɑ̀n ɑ̀ jɑ, sə ɑ̀ mʋ̀ lìù tə, ɑ̀ nə swɩ̀n Yɩɩ sʋɡʋ tə, ɑ̀ bɩrɩ lɩ̀ɑ̀ nə, Yɩɩ dɑ̀n kɑ́ vɩ nə ʋ dʋɡʋ.
46010001	Aý nubɩɑ-bɑ, ɑ̀ mʋ̀ Polə pɩ̀ɑ̀, sə ɑ́ lìí kʋ tə, kʋ nə tʋn mɑ́ŋɑ́ tə wɑ, nə nɩbɑrɑf1, bɑ nə wulə Moyizə kwɑ, kɑsɔɔ lɑnworu tə wɑ. Bɑkwɑn tə yɑ̀ nə púə́ bɑ mɑmɑ mɩ́ɑ́mɩ́ɑ́n yuu nə, bɑ mɑ vəli. Bɑ mɑmɑ nə vəli bɑ bɛn mʋnɑɑ nəsɩɑn tə.
46010002	Bɑ mɑmɑ tə yɑ̀ yɩ ndə bɑ ləɡə bɑ bɑkwɑn tə də mʋnɑɑ tə wɑ, sə kʋ pɑ, Moyizə yɑ bɑ yuu tíú.
46010003	Bɑ mɑmɑ dí wodiu tə, kʋ nə nɑn Yɩɩ con.
46010004	Bɑ mɑmɑ nə nyʋɑ nɩ́ɑ́ tə, Yɩɩ nə pɩn tə nɑn pɩ̀ʋ̀ tə wɑ. Kʋ pɩ̀ʋ̀ təntə yɑ̀ yɩ Zwezi-Kərisə, nə vəli də bɑ.
46010005	Yɑ́ də kʋ nətʋ mɑmɑ bɑ wɑ lɩ̀ɑ̀ zənzən wɑ̀ Yɩɩ pùə́ poli. Kʋ mʋ̀ nə pɩn, bɑ tɩ bɑ zwɛ kɑsɔɔ lɑnworu tə wɑ.
46010006	Kʋ nətʋ tə pɩ̀ɑ̀ kʋ bɩrɩ nəbɑ də, kʋ bɑ ziən, sə nə pɑ nə pùə́ yokʋkwɩnɑn fɩrɑ zʋ nəbɑ, ndə tə fɩrɑ nə zʋɑ bɑ nətʋ.
46010007	Bɑ wɑ lɩ̀ɑ̀ duən yɑ̀ yɩ woŋwɑnɑn nə bɑ pɩn dun, bɑ ɡɑ dʋɡʋ Yɩɩ vɑ̀n nə. Kʋ yɑ̀ yɩ, ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lɩ̀ɑ̀ tə jə̀ń duən yɑ́ɑ́ nə, bɑ də́ wodiu, bɑ nyʋ bɑ sú. Kʋ kwɑ nə, bɑ zɑ̀n, bɑ wulə bɑ sɛ".
46010008	Bɑ wɑ lɩ̀ɑ̀ duən də yɑ̀ pəni duən vɛɛ vɛɛ. Kʋ mʋ̀ nə pɩn, bɑ wɑ lɩ̀ɑ̀ mʋ̀rʋ̀ sɑpʋɑ də bɑtwɑ (23,000) twɑ́ duən, bɑ tɩ dɩɩn nədʋ. Nə mʋ̀ dɑ̀n kɑ́ cwɑ̀rɩ̀ də duən ndə bɑ nə.
46010009	Bɑ wɑ lɩ̀ɑ̀ duən də pɩ̀ɑ̀ Yuu-Tiu nii nə. Kʋ mʋ̀ nə pɩn, dɩŋɑ tə mɑ dɩŋɩ bɑ, tə ɡʋ. Nə mʋ̀ dɑ̀n kɑ́ pɩ̀ɑ̀ Yuu-Tiu nii nə, ndə bɑ nə.
46010010	Bɑ wɑ lɩ̀ɑ̀ duən də ŋʋŋwɩn Yɩɩ. Kʋ mʋ̀ nə pɩn, Yɩɩ mɑlɩkɑ tə, kɑ nə cʋ̀ɡɑ̀ lɩ̀ɑ̀ tə bɑ̀, kɑ ɡʋ bɑ. Á mʋ̀ dɑ̀nɑ̀ kɑ́ ŋʋŋwɩn Yɩɩ, ndə bɑ nə.
46010011	Tə mʋ̀ yìə̀n təntə mɑmɑ fwɑ bɑ, sə bɑ duən twɑ́ tə nə, bɑ mɑ lwɑrɩ. Bɑ pʋ́pʋ́nɩ́ tə bɑ tún Yɩɩ sɑɡɩ tə wɑ, sə tə kɑ̀rɩ̀ nə mʋ̀ lɩ̀ɑ̀ tə, nə nə wulə lʋʋ tɑlɩkwɑ mɑ́ŋɑ́ tə wɑ.
46010012	Kʋ mʋ̀ yɩrɩ nə, lìù tə, ʋ nə bʋŋɑ də, də ʋ zɩɡɑ yɩɩ nə Yɩɩ cwəŋə tə, sə ʋ cɩ̀ ʋ tɩ̀ɑ̀n nə, ʋ dɑ̀n kɑ́ dʋɡʋ Yɩɩ cwəŋə tə.
46010013	Yoo tə mɑmɑ kʋ nə də́də́n ɑbɑ, sə kʋ yiɡu ɑbɑ kʋ pɑ ɑ́ tʋn yokʋkwɩʋn, kʋ dí yɑ́ɑ́ kʋ də́də́n lɩ̀ɑ̀ duən də. Yɩɩ yɩ pùə́ nədʋ tíú, ʋ bɑ́ sɛ̀, sə yoo mɑmɑ, kʋ nə dwə ɑ́ dɩ̀ɑ̀n də́də́n ɑbɑ, sə kʋ yiɡu ɑbɑ kʋ pɑ ɑ́ tʋn yokʋkwɩʋn. Yɩɩ wɑ́ pɑ ɑbɑ dɩ̀ɑ̀n, sə ɑ́ mɑ nɑn kʋ wɑ, kʋ dɑ̀n kɑ́ doni ɑbɑ, sə kʋ pɑ ɑ́ wɑ̀nɩ́ ɑ́ pɩ́nɩ́ kʋ.
46010014	Aý nubisoni-bɑ, kʋ mʋ̀ nə pɩn, ɑ́ dɑ̀ń dʋɡɑ kɑ pɑ dun woŋwɑnɑn nə tə mɩ́ɑ́mɩ́ɑ́n.
46010015	Aý yɩ ɑ̀ swɩ̀n ɑ́ mʋ̀ lɩ̀ɑ̀ tə con, ɑ́ nə jə pubʋŋɑ, sə ɑ́ tətə lwɑrɩ kʋ tə, ɑ̀ nə swɩ̀n tə.
46010016	Zwezi-Kərisə jɑnɑ tə lwɑ́ nə yɩrɩ ʋ tɩɑn tə wɑ. Yɑ́ divɛn wùrú zʋŋɑ tə, nə nə yɑ̀ɑ́ bwɩ Yɩɩ nə, də nə nywɩ̀n tə yɩ, sə kʋ mɑ bɩrɩ də, nə mʋ̀ də Zwezi-Kərisə jə nimɑrʋ ʋ jɑnɑ, tə nə lwɑ́ tə yɩrɩ. Dipɛn tə, nə nə yɑ̀ɑ́ fʋ nə tɑ̀rɩ̀ duən, nə də́ tə yɩ, sə kʋ mɑ bɩrɩ də, nə mʋ̀ də Zwezi-Kərisə jə nimɑrʋ ʋ yɩrɑ tə yɩrɩ, kʋ nə cʋ̀ɡʋ̀ ʋ tɩɑn tə wɑ.
46010017	Dipɛn tə yɩ nədʋ, nə mʋ̀ ɡɑ dɑ́ɑ́, yɑ́ nə ɡɑ də́ kʋ dipɛn nədʋ təntə. Kʋ nətʋ tə bɩrɩ də, nə yɩ ndə won nədʋ nə.
46010018	Á bʋŋɑ Yɩzərɑyɛlə lɩ̀ɑ̀ dwíí tə yoo. Bɑ lɩ̀ɑ̀ tə, bɑ nə yɑ̀ɑ́ ɡwɩ vɑ̀nɑ́ tə Yɩɩ joŋi kúrí tə yuu wɑ bɑ pɩn Yɩɩ nə tə, yɑ̀ɑ́ də́ nɑ̀ŋʋ́ tə vɑ̀n don. Yɑ́ kʋ nətʋ tə pɩ̀ɑ̀ kʋ bɩrɩ də, bɑ mʋ̀ də Yɩɩ mɑrɩ duən nə.
46010019	Kʋ nətʋ tə yɑ ɑ̀ pɩ̀ɑ̀ ɑ̀ bɩrɩ də, woŋwɑnʋ tə də kʋ vɑnʋ tə mɛ bɑ funə jə.
46010020	Aý dɑ̀ń swɩ̀n ɑ́ con də, kʋ tə, bɑ nə yɑ̀ɑ́ ɡʋ woŋwɑnʋ tə nə, kʋ yɑ bɑ ɡwɩ zinə nə, kʋ tɑ̀ Yɩɩ nə. Yɑ́ ɑ̀ bɑ pɩ̀ɑ̀, sə ɑ́ mʋ̀ də zinə mɑrɩ duən nə.
46010021	Á bɑ cwəŋə jə, sə ɑ́ nyʋ zinə divɛn wùrú zʋŋɑ tə, sə ɑ́ tə nyʋ Yuu-Tiu də divɛn wùrú zʋŋɑ tə. Á mɑ kʋ́ʋ̀ wɑ̀rɩ̀ wodiu tə, bɑ nə pɩn zinə nə, ɑ́ də́, sə ɑ́ tə də́ Yuu-Tiu də wodiu tə.
46010022	Də nə nə fwɑ kʋ nətʋ, kʋ yɩ nə pɩ̀ɑ̀, sə Yuu-Tiu wʋɡwɩʋ zɑ̀n nɑɑɑ? Á bʋŋɑ də, nə dɩ̀ɑ̀n dwə wɑ́ nɑɑɑ?
46010023	Cwəŋə wulə, sə bɑ fwɑ won mɑmɑ. Kʋ yɑ cɩ́ɡɑ́, kʋ dɑ̀ń nə tɑ̀ wiən tə mɑmɑ, bɑ nə fwɑ nə jə nywɑrɩ tə pɑ ɑbɑ. Cwəŋə wulə, sə bɑ fwɑ won mɑmɑ, yɑ́ wiən tə mɑmɑ dɑ̀ń nə bɑ nəbɑ sɑŋɑ, sə bɑ bori Yɩɩ nyiən tə wɑ.
46010024	Sə lìù mɑmɑ dɑ̀ń pɩ̀ɑ̀ kʋ tə, kʋ nə sɑŋɑ ʋ duən tə nə. Ʋ dɑ̀n kɑ́ pɩ̀ɑ̀ kʋ tə, kʋ nə sɑŋɑ ʋ tətə nə.
46010025	Á díə́ won tə mɑmɑ, bɑ nə yoli yəə wɑ, ɑ́ dɑ̀nɑ̀ kɑ́ bʋ́n yoo mɑmɑ, kʋ yoo wɑ̀ mɛ, sə kʋ zʋ ɑ́ pubʋŋɑ wɑ. Á dɑ̀nɑ̀ kɑ́ bwe yoo mɑmɑ.
46010026	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Tɩɑ də kʋ yuu wiən tə mɛ yɩ Yuu-Tiu nə tɩ kʋ".
46010027	Də lìù nə tɑ̀ Kərisə lìù, yɑ́ ʋ bon ɑbɑ, sə ɑ́ də́ də duən, ɑ́ nə vəli, sə ɑ́ də́ kʋ tə mɑmɑ, bɑ nə tún ɑ́ yɑ́ɑ́ con. Á dɑ̀nɑ̀ kɑ́ bʋ́n yoo mɑmɑ, kʋ yoo wɑ̀ mɛ, sə kʋ zʋ ɑ́ pubʋŋɑ wɑ. Á dɑ̀nɑ̀ kɑ́ bwe yoo mɑmɑ.
46010028	Lìù dɑ̀ń nə swɩ̀n ɑ́ con, ʋ wʋ́: "Won kʋ tə yɩ bɑ ɡʋɑ woŋwɑnʋ nə", ɑ́ dɑ̀nɑ̀ kɑ́ də́ kʋ lìù tə yɩrɩ, ʋ nə dí yɑ́ɑ́ ʋ swɩ̀n kʋ n con də, kʋ yoo tə nə wɑ́ zʋ ʋ pubʋŋɑ tə wɑ yɩrɩ.
46010029	Kʋ tə, ɑ̀ nə swɩ̀n yəbə, kʋ tɑ̀ ɑ́ tətə pubʋŋɑ tə, nə wɑ́ ɡuɡurə tə yoo, kʋ yɑ lìù tə don tə pubʋŋɑ tə nə wɑ́ ɡuɡurə tə yoo. Bɛ̀ɛ̀ yɩrɩ nə lìù don pubʋŋɑ dɑ̀ń mɑ mɛ, sə kʋ bʋ̀rɩ̀ ɑ̀ bʋ̀rɑ̀ kʋ tə yɩrɩ, ɑ̀ nə tɩ ɑ̀ tɩ̀ɑ̀n ɑ̀ mɑ fwɑ?
46010030	Aý ken Yɩɩ lɛ̀ɛ̀ ɑ̀ wodiu tə yɩrɩ, ɑ̀ nə də́. Bɛ̀ɛ̀ nə pɩn, lɩ̀ɑ̀ duən tə cəɡə nə, kʋ wodiu tə yɩrɩ, ɑ̀ nə ken Yɩɩ lɛ̀ɛ̀?
46010031	Aý sʋɡʋ tə dɑ̀ń pɩ̀ɑ̀, kʋ bɩrɩ də, kʋ nə yɩ ɑ́ wodiu diŋə wɑ, nə ɑ̀ yə̀ə́ kʋ tə, ɑ́ nə nywɩ̀n, nə ɑ̀ yə̀ə́ kʋ tə mɑmɑ, ɑ́ nə fwɑ, ɑ́ fwɑ kʋ, sə ɑ́ pɑ Yɩɩ nɑ dun kʋ wɑ.
46010032	Á dɑ̀nɑ̀ kɑ́ yɑ lɩ̀ɑ̀ tə, lɩ̀ɑ̀ duən nə wɑ́ zɩɡɩ ɑ́ yuu wɑ bɑ tʋn cʋnɑ, kʋ nə yɩ Zwifə-bɑ, nə ɑ̀ yə̀ə́ Gərɛkə-bɑ, nə ɑ̀ yə̀ə́ Kərisə lɩ̀ɑ̀ púlí tə.
46010033	Aý də yɩ ɑ̀ fwɑ won mɑmɑ ɑ̀ pɩ̀ɑ̀, sə kʋ poli lɩ̀ɑ̀ tə mɑmɑ pwìí nə. Kʋ tə ɑ̀ nə pɩ̀ɑ̀, kʋ tɑ̀ ɑ̀ cɩcɩ sɑŋʋ nə ɑ̀ pɩ̀ɑ̀. Kʋ yɩ lɩ̀ɑ̀ kɑpʋpʋ sɑŋʋ nə ɑ̀ pɩ̀ɑ̀, sə Yɩɩ jon bɑ bɑ cʋnɑ wɑ.
46011001	Aý dɑ̀ń kwè ɑbɑ, sə ɑ́ fwɑ ndə ɑ̀ nə, ndə ɑ̀ də nə fwɑ ndə Zwezi-Kərisə nə.
46011002	Aý bwɩ ɑ́ nə də, ɑ́ tə nə lìí ɑ̀ lìə́ yoo mɑmɑ wɑ, ɑ́ ɡɑ twɑ́ ɑ̀ kɑ̀rɑ̀ tə nii nə, ndə ɑ̀ nə kɑ̀rɩ̀ ɑbɑ nətʋ.
46011003	Aý dɑ̀ń pɩ̀ɑ̀, sə ɑ́ lwɑrɩ yoo kʋ tə. Zwezi-Kərisə nə wulə bɛɛ mɑmɑ yuu wɑ. Bɛɛ də nə wulə ʋ kɑn yuu wɑ. Yɑ́ Yɩɩ də nə wulə Zwezi-Kərisə yuu wɑ.
46011004	Bɛɛ tə mɑmɑ, ʋ nə jʋ̀nɑ̀ Yɩɩ, nə ɑ̀ yə̀ə́ ʋ nə swɩ̀n Yɩɩ nii sʋ̀rɑ̀n, ʋ ɡɑ pú won ʋ yuu nə, kʋ yɩ ʋ mun ʋ Yuu-Tiu.
46011005	Kɑn tə mɑmɑ, ʋ də nə jʋ̀nɑ̀ Yɩɩ, nə ɑ̀ yə̀ə́ ʋ nə swɩ̀n Yɩɩ nii sʋ̀rɑ̀n won, ɡɑ wɑ̀ ʋ yuu nə pwí, kʋ yɩ ʋ mun bɛɛ tə, ʋ nə wulə ʋ yuu wɑ. Yɑ́ kʋ cɑvɩrɑ tə yɩ, ndə bɑ nə pɑ̀rɩ́f1 kɑn yuu nə.
46011006	Də kɑn nə wɑ̀ won ʋ yuu nə pwí, sə ʋ ɡɩɑn ʋ yukʋrɑn tə. Də kʋ nə yɩ cɑvɩrɑ kʋ pɑ kɑn nə, sə ʋ pɑ bɑ ɡɩɑn ʋ yukʋrɑn, nə ɑ̀ yə̀ə́, sə ʋ pɑ bɑ pɑ̀rɩ́ ʋ yuu, ʋ mɛ, sə ʋ pú won kʋ nə.
46011007	Bɛɛ yɩ Yɩɩ nyɩnyɩɡɑ də Yɩɩ dun, kʋ mʋ̀ nə pɩn, ʋ wɑ̀ mɛ, sə ʋ pú won ʋ yuu nə. Kɑn də con, ʋ də yɩ bɛɛ dun.
46011008	Yɩɩ lɩ won bɛɛ yɩrɑ, ʋ mɑ fwɑ kɑn. Yɩɩ wɑ̀ won lɩ kɑn yɩrɑ, ʋ mɑ fwɑ bɛɛ.
46011009	Yɩɩ wɑ̀ bɛɛ fwɑ kɑn yɩrɩ, yɑ́ kʋ yɑ ʋ fwɑ kɑn bɛɛ yɩrɩ.
46011010	Kʋ mʋ̀ nə pɩn, kɑn mɛ, sə ʋ pú won ʋ yuu nə, sə kʋ bɩrɩ də, ʋ jə nii Kərisə lɩ̀ɑ̀ púlí tə wɑ, mɑlɩkɛ tə yɩrɩ.
46011011	Yuu-Tiu yɑ́ɑ́ con, kɑn bɑ ʋ tɩ̀ɑ̀n tɩ, bɛɛ nə tɩ wɑ́. Bɛɛ də bɑ ʋ tɩ̀ɑ̀n tɩ, kɑn nə tɩ wɑ́.
46011012	Ndə nətʋ tə, Yɩɩ nə lɩ won bɛɛ yɩrɑ, ʋ mɑ fwɑ kɑn, mə nətʋ nə bɛɛ yɩ kɑn nə yɑ̀ɑ́ lʋrɩ wɑ́. Yɑ́ tə mɛ yɩ tə nɑŋɑ də Yɩɩ.
46011013	Á tətə bʋŋɑ kʋ, ɑ́ jə́n kʋ ziən, sə kɑn jʋn Yɩɩ, ʋ ɡɑ bɑ won ʋ yuu nə pwí nɑɑɑ?
46011014	Nətʋ tə, Yɩɩ nə fwɑ won mɑmɑ, tə nə bɩrɩ də, bɛɛ yukʋrɑn nə dɑrɑ zənzən, kʋ jə cɑvɩrɑ.
46011015	Yɑ́ kʋ lwɑ̀ń, kʋ yɑ dun kʋ pɑ kɑn nə, də ʋ yukʋrɑn nə dɑrɑ. Kɑn mʋ̀ con nə, Yɩɩ pɩn wɑ́ yukʋrɑn tə, sə tə pú ʋ yuu nə.
46011016	Də lìù nə bɑ kʋ swə, ʋ nə tʋ́tʋ̀nɩ́, nə mʋ̀ bɑ yofwɑmɩʋn təntə jə. Yɩɩ lɩ̀ɑ̀ púlə́ tə də bɑ kʋ yofwɑmɩʋn təntə jə.
46011017	Aý nə pɩn nii kʋ tə, won tə, ɑ̀ nə bɑ́ bʋ ɑ́ nə kʋ yɩrɩ, kʋ mʋ̀ nə yɩ ɑ́ nə yɑ̀ɑ́ jə̀ń duən nə Yɩɩ lɩ̀ɑ̀ púlí tə wɑ, kʋ bɑ ɑbɑ lwɑ̀nɩ́, sə ɑ́ jì zəni. Kʋ yɑ̀ɑ́ kwɛn kʋ cʋ̀ɡɑ̀ ɑbɑ.
46011018	Təntən yoo, ɑ̀ nə̀ń də, bɑ swɩ̀n də, ɑ́ nə jə̀ń duən yɑ́ɑ́ nə Kərisə lɩ̀ɑ̀ púlí tə wɑ, ɑ́ yɑ̀ɑ́ pwɛ̀ púlə́ púlə́ də duən. Aý bʋŋɑ də, kʋ vɑ̀n don wɑ̀ɑ́ cɩ́ɡɑ́ kʋ yɑnɩ.
46011019	Kʋ mɛ, sə pwɩɑ cɩ́ɡɑ́ yɑ ɑ́ tətəŋi wɑ, sə kʋ pɑ bɑ lwɑrɩ lɩ̀ɑ̀ tə, bɑ nə twɑ́ Zwezi cɩ́ɡɑ́ cɩ́ɡɑ́ ɑ́ tətəŋi wɑ.
46011020	Kʋ bɩrɩ də, ɑ́ nə yɑ̀ɑ́ jə̀ń duən yɑ́ɑ́ nə, cɩ́ɡɑ́ mɑmɑ kʋ tɑ̀ Yuu-Tiu nimɑrʋ wodiu tə ɑ́ pɩ̀ɑ̀ ɑ́ də́.
46011021	Á lìù mɑmɑ yɑ̀ɑ́ dí yɑ́ɑ́ ʋ də́ ʋ tətə wodiu. Kʋ mʋ̀ nə pɩn, niən yɑ̀ɑ́ jə lìù don, yɑ́ lìù don ɡɑ nyʋ, ʋ sú ʋ bʋbʋnɩ.
46011022	Kʋ yɩ ɑ́ bɑ dii jə, ɑ́ nə wɑ́ də́ ɑ́ wodirən tə lɑ́, də ɑ́ nywɩ̀n ɑ́ swɑnɑ tə tə wɑ nɑɑɑ? Kʋ yɩ Yɩɩ lɩ̀ɑ̀ púlí tə nə ɑ́ pɩ̀ɑ̀, sə ɑ́ mun. Yɑ́ kʋ yɩ cɑvɩrɑ nə, ɑ́ kəni bɑ tə nə, bɑ nə bɑ won mɑmɑ jə. Á bʋŋɑ də, ɑ̀ wɑ́ bʋ ɑ́ nə kʋ yoo təntə yɩrɩ nɑɑɑ? Abɑdɑ, ɑ̀ bɑ́ bʋ ɑ́ nə.
46011023	Aý mʋ̀ jon Yuu-Tiu sʋ̀rɑ̀n tə, ɑ̀ swɩ̀n ɑ́ con. Dɩɩn tə, bɑ nə jɩn Yuu-Tiu Zwezi tə, kʋ tɩtɩn nə, ʋ tì dipɛn,
46011024	ʋ kə Yɩɩ lɛ̀ɛ̀ kʋ yɩrɩ. Kʋ kwɑ nə, ʋ fʋɑ fʋɑ kʋ, ʋ ɡɑ swɩ̀n, ʋ wʋ́: "Kʋ yɩ ɑ̀ yɩrɑ tə nə, ɑ́ mʋ̀ yɩrɩ. Á dɑ̀ń fwɑ kʋ nətʋ tə, ɑ́ mɑ lìí ɑ̀ yoo".
46011025	Bɑ nə kʋ́ʋ̀ dí wodiu tə, ʋ zwɛ̀, ʋ kʋ́ʋ̀ tì divɛn wùrú zʋŋɑ wɑ, ʋ ɡɑ swɩ̀n, ʋ wʋ́: "Divɛn kʋ tə wùrú zʋŋɑ kɑ tə wɑ nə yɩ ɑ̀ jɑnɑ tə, tə nə yɩ Yɩɩ nimɑrdʋn tə. Á fwɑ kʋ nətʋ, sə ɑ́ mɑ lìí ɑ̀ yoo, mɑ́ŋɑ́ tə wɑ, ɑ́ nə wɑ́ nyʋ kʋ".
46011026	Yɑ́ mɑ́ŋɑ́ mɑmɑ, ɑ́ nə dí dipɛn kʋ tə, ɑ́ nə nyʋɑ wùrú zʋŋɑ kʋ tə divɛn tə, kʋ yɩ Yuu-Tiu tɩɑn tə yoo nə, ɑ́ bɩrɩ wuuu. Á fwɑ kʋ nətʋ tə, kʋ jə vələ mɑ́ŋɑ́ tə wɑ, Yuu-Tiu nə wɑ́ pìí ʋ bɑ̀.
46011027	Kʋ mʋ̀ nə pɩn, lìù tə, ʋ nə dí kʋ dipɛn təntə, ʋ nə nyʋɑ Yuu-Tiu divɛn tə, yɑ́ ʋ ɡɑ wɑ̀ mɛ, sə ʋ fwɑ kʋ, bʋ̀rɑ̀ wulə kʋ tíú yuu wɑ, Yuu-Tiu yɩrɑ tə də ʋ jɑnɑ tə yɩrɩ.
46011028	Lìù mɑmɑ dɑ̀ń mɛ, sə ʋ də́ yɑ́ɑ́ ʋ zən ʋ tɩ̀ɑ̀n, sə ʋ mɑ də́ kʋ dipɛn təntə, sə ʋ mɑ nyʋ kʋ divɛn təntə.
46011029	Lìù tə, ʋ nə dí kʋ, ʋ nə nyʋɑ kʋ, ʋ ɡɑ wɑ̀ Zwezi yɩrɑ tə zìlí, ʋ tətə nə wɑ́ pɑ Yɩɩ kə wɑ́ cɑ̀n wɑ.
46011030	Kʋ mʋ̀ nə pɩn, lɑbwɑnɑ də yɑyɩŋɑ mɑ dɑ́ɑ́ zənzən ɑ́ tətəŋi wɑ, yɑ́ ɑ́ wɑ lɩ̀ɑ̀ duən də ɡɑ tɩ.
46011031	Də nə nə bʋ̀rɩ̀ nə tətə bʋ̀rɑ̀ nə tɩ̀ɑ̀n nə, bʋ̀rɑ̀ kʋ́ʋ̀ bɑ́ jɑ nəbɑ.
46011032	Də Yuu-Tiu nə ken cɑ̀n nə nə, mɑ́ŋɑ́ tə wɑ, kʋ yɩ ʋ pɩ̀ɑ̀, sə ʋ mɑ lɩ nəbɑ yoo wɑ. Ʋ pɩ̀ɑ̀, sə dɩɩn tə nə, ʋ nə wɑ́ bʋ̀rɩ̀ lɩ̀ɑ̀ tə mɑmɑ bʋ̀rɑ̀ tə, ʋ dɑ̀n kɑ́ kə nə mʋ̀ də lɩ̀ɑ̀ tə mɑmɑ, bɑ nə yɩ lʋʋ nə tɩ, cɑ̀n wɑ.
46011033	Aý nubɩɑ-bɑ, kʋ mʋ̀ yɩrɩ, mɑ́ŋɑ́ tə wɑ, ɑ́ nə jə̀ə́ duən yɑ́ɑ́, sə ɑ́ də́ Yuu-Tiu nimɑrʋ wodiu tə, sə ɑ́ dɩ̀ɑ̀n duən.
46011034	Də niən nə jə ɑ́ wɑ lìù, sə ʋ də́ wodiu ʋ sɑ̀ń nə, sə kʋ dɑ̀n kɑ́ pɑ ɑ́ jə̀ń duən nə, ɑ́ mɑ pɑ Yɩɩ bʋ̀rɩ̀ ɑ́ bʋ̀rɑ̀. Aý wɑ́ le ɑ́ yìə̀n tə duən tə, mɑ́ŋɑ́ tə wɑ, ɑ̀ nə wɑ́ bɑ̀ ɑ́ con.
46012001	Aý nubɩɑ-bɑ, kʋ nə yɩ Yɩɩ-Siŋu tɑrpɩʋn tə yoo wɑ, ɑ̀ pɩ̀ɑ̀, sə ɑ́ nì kʋ də̀ń zəni.
46012002	Á yə̀ə́ də, mɑ́ŋɑ́ tə wɑ, ɑ́ yɑ̀ nə yə̀rì Zwezi-Kərisə, woŋwɑnɑn tə, tə nii nə bɑ swɩ̀n nə yuɡə ɑbɑ, tə ɡɑ də́ dɩ̀ɑ̀n ɑ́ yuu wɑ, sə ɑ́ pú tə kwɑ ɑ́ jʋ̀nɩ̀ tə.
46012003	Kʋ mʋ̀ yɩrɩ nə, ɑ̀ swɩ̀n ɑ́ con də, lìù wɑ̀rɩ̀ ʋ swɩ̀n də, Zwezi yɑ Yuu-Tiu, də kʋ nə tɑ̀ Yɩɩ-Siŋu tə nə bɩrɩ kʋ wɑ́. Kʋ mʋ̀ nə pɩn, də lìù mɑmɑ wɑ̀rɩ̀ ʋ twɑ́ də Yɩɩ-Siŋu tə, ʋ mɑ swɩ̀n ʋ pɩn Yɩɩ cʋ̀ɡɑ̀ Zwezi.
46012004	Yɩɩ-Siŋu tɑrpɩʋn yirə yirə dɑ́ɑ́, yɑ́ Yɩɩ-Siŋu tə yɩ nədʋ kʋ nə pɩn tə.
46012005	Tʋtʋnɑn yirə yirə dɑ́ɑ́, yɑ́ Yuu-Tiu tə mʋ̀ yɩ nədʋ, bɑ nə tʋŋɑ tə bɑ pɩn wɑ́.
46012006	Yìə̀n yirə yirə dɑ́ɑ́ tə nə tʋŋɑ, yɑ́ kʋ yɩ Yɩɩ nədʋ tə nə pɩn dɩ̀ɑ̀n yirə yirə lɩ̀ɑ̀ tə nə, bɑ mɑ tʋŋɑ tə.
46012007	Yɩɩ-Siŋu tə yɑ̀ɑ́ bɩrɩ kʋ tɩ̀ɑ̀n lìù mɑmɑ nə, sə ʋ wɑ̀nɩ́ ʋ sɑn bɑ duən tə nə.
46012008	Kʋ mʋ̀ nə pɩn, Yɩɩ-Siŋu nədʋ tə yɑ̀ɑ́ pɑ wʋbʋŋɑ sʋ̀rɑ̀n lìù don nə, kʋ ɡɑ pɑ ʋ don də nə yənu sʋ̀rɑ̀n.
46012009	Kʋ mʋ̀ Yɩɩ-Siŋu nədʋ tə yɑ̀ɑ́ pɑ lìù don nə, sə ʋ wɑ̀nɩ́ ʋ kə wɑɑ Zwezi nə də cɩ́ɡɑ́ cɩ́ɡɑ́. Kʋ ɡɑ pɑ ʋ don də nə tɑrpɩnɑn, tə nə zwɛ̀ yɑyɩrɑn.
46012010	Kʋ mʋ̀ Yɩɩ-Siŋu nədʋ tə yɑ̀ɑ́ pɑ lìù don nə tɑrpɩʋn, sə ʋ mɑ fwɑ tʋ̀tʋ̀nɑ̀, tə nə bɩrɩ Yɩɩ dɩ̀ɑ̀n tə. Kʋ pɑ ʋ don nə tɑrpɩʋn, sə ʋ mɑ jon Yɩɩ nii sʋ̀rɑ̀n ʋ swɩ̀n. Kʋ pɑ ʋ don nə tɑrpɩʋn, sə ʋ mɑ lwɑrɩ sʋɡʋ tə, kʋ nə yɩ Yɩɩ-Siŋu tə sʋɡʋ, də kʋ tə nə yɩ zinə sʋ̀rɑ̀n. Kʋ mʋ̀ Yɩɩ-Siŋu nədʋ tə yɑ̀ɑ́ pɑ lìù don nə tɑrpɩʋn, sə ʋ swɩ̀n sʋyirə duən, kʋ pɑ ʋ don nə tɑrpɩʋn, sə ʋ mɑ ɡwin tə sʋyirə tə də̀ń.
46012011	Yɩɩ-Siŋu nədʋ tə tətə nə tʋŋɑ tə yìə̀n təntə mɑmɑ. Kʋ mʋ̀ nə tɑ̀rɩ̀ kʋ pɩn lìù mɑmɑ nə, ndə nətʋ tə nə, kʋ nə pɩ̀ɑ̀.
46012012	Nə yə̀ə́ də, yɩrɑ yɩ nədʋ, yɑ́ kʋ ɡɑ jɑ nɑndɑrɑn, tə nə dɑ́ɑ́ zənzən. Yɑ́ nɑndɑrɑn təntə nə dɑ́ɑ́ nətʋ mɑmɑ, tə mʋ̀ nə ken duən nə, tə mɑ fwɑ yɩrɑ nədʋ tə. Mə kʋ yɑ nətʋ Zwezi-Kərisə də con.
46012013	Yɑ́ kʋ dɑ̀ń nə yɩ Zwifə-bɑ, nə ɑ̀ yə̀ə́ bɑ tə, bɑ nə yɩ də Gərɛkə-bɑ, də bɑ tə, bɑ nə yɩ ywəŋə, nə ɑ̀ yə̀ə́ bɑ tə, bɑ nə tɩ bɑ tɩ̀ɑ̀n, bɑ ləɡə nə mɑmɑ Yɩɩ-Siŋu tə wɑ, sə nə wɑ̀nɩ́ nə yɑ won nədʋ. Nə mɑmɑ súə́ də Yɩɩ-Siŋu nədʋ tə.
46012014	Yɩrɑ tɑ̀ nɑndɑʋ nədʋ nə kʋ jə, kʋ yɩ nɑndɑrɑn, tə nə dɑ́ɑ́, nə kʋ jə.
46012015	Də nɑɑ yɑ̀ nə swɩ̀n də, kʋ tɑ̀ jɩɩn, kʋ mʋ̀ yɩrɩ nə, kʋ tɑ̀ yɩrɑ tə nə tɩ kʋ, kʋ nətʋ wɑ̀rɩ̀ kʋ pɩn nɑɑ kʋ́ʋ̀ tɑ̀ yɩrɑ tə nɑndɑʋ.
46012016	Də zɩɩn yɑ̀ nə swɩ̀n də, kʋ tɑ̀ yii, kʋ mʋ̀ yɩrɩ nə, kʋ tɑ̀ yɩrɑ tə nə tɩ kʋ, kʋ nətʋ tə wɑ̀rɩ̀ kʋ pɩn kʋ kʋ́ʋ̀ bɑ́ yɑ yɩrɑ yɩrɑ nɑndɑʋ.
46012017	Də yɩrɑ tə mɑmɑ yɑ̀ nə yɩ yii cɩcɩ, kʋ yɑ̀ wɑ́ fwɑ nətə, kʋ mɑ nì sʋ̀rɑ̀n? Nə ɑ̀ yə̀ə́ kʋ yɑ̀ nə kʋ́ʋ̀ yɩ zɩɩn cɩcɩ, kʋ yɑ̀ wɑ́ fwɑ nətə, kʋ mɑ nì lwɑ́n?
46012018	Kʋ mʋ̀ nə pɩn, Yɩɩ mɑ kə nɑndɑrɑn tə mɑmɑ yɩrɑ wɑ, ndə ʋ nə pɩ̀ɑ̀ nətʋ.
46012019	Yɩrɑ yɑ wɑ̀rɩ̀ lɑ́ kʋ yɑnɩ, də kʋ yɑ̀ nə yɩ nɑndɑʋ nədʋ cɩcɩ.
46012020	Kʋ mʋ̀ yɩrɩ nə yɩrɑ yɩ nədʋ, yɑ́ kʋ nɑndɑrɑn ɡɑ dɑ́ɑ́.
46012021	Yii dɑ̀ń wɑ̀rɩ̀ jɩɩn con kʋ swɩ̀n də, jɩɩn bɑ tʋtʋŋɩ jə kʋ pɑ kʋ. Yuu də mɑ kʋ́ʋ̀ wɑ̀rɩ̀ nɛɛ con kʋ swɩ̀n də, nɛɛ bɑ tʋtʋŋɩ jə tə pɑ kʋ.
46012022	Nɑndɑrɑn tə tətə, tə nə yɩ ndə tə bɑ dɩ̀ɑ̀n jə, tə də jə tʋtʋŋɩ yɩrɑ tə wɑ.
46012023	Nɑndɑrɑn duən wulə yɩrɑ tə wɑ, bɑ nə bʋŋɑ də, tə bɑ dun jə. Yɑ́ bɑ yɑ̀ɑ́ ywɑ̀ŋɑ́ tə yoo zəni. Kʋ mʋ̀ nə pɩn, nə nɑndɑrɑn tə, tə nə jə cɑvɩrɑ tə, nə yɑ̀ɑ́ ywɑ̀ŋɑ́ tə yoo zəni, nə doni.
46012024	Yɑ́ nə nɑndɑrɑn tə, tə nə bɑ cɑvɩrɑ jə, tə mʋ̀ bɑ pɩ̀ɑ̀, sə nə ywɑ̀ń tə yoo nətʋ. Yɩɩ ken nɑndɑrɑn tə yirə yirə, sə kʋ pɑ nɑndɑrɑn tə, tə nə bɑ dun jɑ wɑ̀nɩ́ tə nɑ dun, tə doni tə duən tə.
46012025	Kʋ yɩ nətʋ, sə yɩrɑ tə dɑ̀n kɑ́ pwɛ̀ duən nə, sə nɑndɑrɑn tə mɑmɑ sɑn duən nə.
46012026	Yɑ́ də nɑndɑʋ nə wulə cɑ̀n wɑ, sə tə duən tə twɑ́ tə yɑ cɑ̀n təntə wɑ. Nɑndɑʋ don nə wulə dun wɑ, sə tə duən tə də twɑ́ tə jwɛ də kʋ.
46012027	Á mɑmɑ mɩ́ɑ́mɩ́ɑ́n yɩ Zwezi-Kərisə yɩrɑ tə. Yɑ́ ɑ́ lìù mɑmɑ dɑ̀ń yɑ yɩrɑ təntə nɑndɑʋ.
46012028	Yɩɩ təntən ʋ kə Zwezi-Kərisə tʋntʋnɑ tə Kərisə lɩ̀ɑ̀ púlí tə wɑ. Bələ nii nə, ʋ ken Yɩɩ nii sʋ̀sʋ̀nɑ̀ lɑ́. Bɑtwɑ nii nə, ʋ ken kɑrnyɩnɑ lɑ́. Kʋ zɑ̀n lɑ́, kʋ pɑ bɑ tə, bɑ nə jə Yɩɩ tɑrpɩʋn, bɑ mɑ tʋŋɑ yomɩlɑn, tə nə bɩrɩ Yɩɩ dɩ̀ɑ̀n tə. Kʋ zɑ̀n lɑ́, kʋ pɑ bɑ tə, bɑ nə zwɛ̀ yɑyɩrɑn tə. Kʋ zɑ̀n lɑ́, kʋ pɑ bɑ tə, bɑ nə sɑŋɑ lɩ̀ɑ̀ nə. Kʋ zɑ̀n lɑ́, kʋ pɑ bɑ tə, bɑ nə kəni lɩ̀ɑ̀ cwəŋə wɑ. Kʋ zɑ̀n lɑ́, kʋ pɑ bɑ tə, bɑ nə swɩ̀n sʋyirə duən.
46012029	Bɑ mɑmɑ nə tɑ̀ Zwezi-Kərisə tʋntʋnɑ. Bɑ mɑmɑ nə tɑ̀ Yɩɩ nii sʋ̀sʋ̀nɑ̀. Bɑ mɑmɑ nə tɑ̀ kɑrnyɩnɑ-bɑ. Bɑ mɑmɑ nə bɑ yomɩlɑn tə fwɑ, tə nə bɩrɩ Yɩɩ dɩ̀ɑ̀n tə.
46012030	Bɑ mɑmɑ nə bɑ tɑrpɩʋn tə, kʋ nə zwɛ̀ yɑyɩrɑn tə jə. Bɑ mɑmɑ nə bɑ sʋyirə yirə tə swɩ̀n. Bɑ mɑmɑ nə bɑ sʋyirə yirə tə də̀ń ɡwin.
46012031	Á kəni ɑ́ kɑjɑŋɑ ɑ́ pɩ̀ɑ̀ tɑrpɩnɑn, tə nə jə funə tə doni. Yɑ́ ɑ̀ dɑ̀ń wɑ́ bɩrɩ ɑbɑ cwəŋə tə, kʋ nə ziən kʋ doni.
46013001	Də ɑ̀ nə swɩ̀n ləzoni sʋ̀rɑ̀n də mɑlɩkɛ sʋ̀rɑ̀n tətə, yɑ́ ɑ̀ ɡɑ bɑ sonu jə, kʋ yɑ tʋtʋ. Kʋ yɩ ndə luloŋi zəzuɡu nə, nə ɑ̀ yə̀ə́ ndə bɑ nə mɑ̀ kwɑ̀ń kɑ zəzəɡə nətʋ.
46013002	Aý wɑ̀ɑ́ tɑrpɩʋn ɑ̀ nɩ, sə ɑ̀ mɑ swɩ̀n Yɩɩ nii sʋ̀rɑ̀n. Aý wɑ̀ɑ́ wʋbʋŋɑ ɑ̀ jɑnɩ ɑ̀ mɑ lwɑrɩ yìə̀n tə mɑmɑ, tə nə sə̀ɡə̀. Aý mɑ kʋ́ʋ̀ wɑ̀ɑ́ yənu yiri mɑmɑ ɑ̀ jɑnɩ. Aý mɑ kʋ́ʋ̀ wɑ̀ɑ́ ɑ̀ yɑnɩ lìù tə, ɑ̀ nə keni ɑ̀ wɑɑ Yɩɩ nə wuuu də cɩ́ɡɑ́ cɩ́ɡɑ́, kʋ pɑ ɑ̀ wɑ̀ɑ́ ɑ̀ pɩn pɛɛn fɑ̀rɩ́ tə bwɑ́lɑ́ nə tətə. Yɑ́ ɑ̀ nə bɑ sonu jə, ɑ̀ tə yɑ tʋtʋ.
46013003	Aý nə kʋ́ʋ̀ swə ɑ̀ tɑ̀rɩ̀ ɑ̀ jɩjə tə mɑmɑ, ɑ̀ pɑ zʋrɑ nə, ɑ̀ nə pɩn bɑ sʋrɩ ɑ̀ yɩrɑ tə tətə mən wɑ, yɑ́ ɑ̀ nə bɑ sonu jə, kʋ tə bɑ funə jə kʋ pɑ nə.
46013004	Lìù nə jə sonu, kʋ tíú jə pɩ́nʋ́, ʋ ɡɑ sú də ywɑ́nɩ́. Lìù nə jə sonu, kʋ tíú bɑ lìù don nə zɩɡɑ ʋ wiən yɩrɩ. Lìù nə jə sonu, kʋ tíú bɑ kɑ bʋ tɩ̀ɑ̀n nə jə. Lìù nə jə sonu, kʋ tíú bɑ fwiə jə.
46013005	Lìù nə jə sonu, kʋ tíú bɑ cɑvɩrɑ kəni lìù don nə. Lìù nə jə sonu, kʋ tíú bɑ ʋ tətə zəni pɩ̀ɑ̀. Lìù nə jə sonu, kʋ tíú bɑ lɩŋɑ jə. Lìù nə jə sonu, kʋ tíú bɑ yolwɑn tuŋə ʋ bɩcɑn wɑ.
46013006	Lìù nə jə sonu, kʋ tíú yɑ̀ɑ́ jwɛ cɩ́ɡɑ́ yoo yɩrɩ, kʋ tíú bɑ pupwən fwɑ kʋnkʋn yìə̀n yɩrɩ.
46013007	Lìù nə jə sonu, kʋ tíú yɑ̀ɑ́ kwɛn yoo mɑmɑ ʋ lɩ ʋ mʋ̀ də lɩ̀ɑ̀ tə duən tə pwərə wɑ. Lìù nə jə sonu, kʋ tíú kəni ʋ wɑɑ Yɩɩ nə yoo mɑmɑ wɑ. Lìù nə jə sonu, kʋ tíú jə yɑlɑ yoo mɑmɑ wɑ. Lìù nə jə sonu, kʋ tíú jə pɩ́nʋ́ yoo mɑmɑ wɑ.
46013008	Kɑ jon Yɩɩ nii sʋ̀rɑ̀n, kɑ swɩ̀n wɑ́ zwɛ̀. Sʋyirə tə duən wɑ́ zwɛ̀. Yənu də ɡɑ wɑ́ jɛ́n. Lìù nə jə sonu, kʋ tíú sonu tə bɑ́ zwɛ̀, ɑbɑdɑ.
46013009	Kʋ nətʋ tə bɩrɩ də, kʋ tɑ̀ yìə̀n tə mɛ, nə nə yə̀ə́. Yɑ́ Yɩɩ nii sʋ̀rɑ̀n tə, nə nə joŋə nə swɩ̀n, kʋ tɑ̀ tə mɛ, nə nə wɑ̀ɑ́ nə swɩ̀n.
46013010	Mɑ́ŋɑ́ tə wɑ, Yɩɩ nə wɑ́ bɩrɩ nəbɑ won mɑmɑ nə yɩ nətʋ, wiən təntə, nə nə yə̀ə́ sɩ́ʋ́n nə, wɑ́ jɛ́n lɑ́.
46013011	Mɑ́ŋɑ́ tə wɑ, ɑ̀ yɑ̀ nə yɑ bisɩmɑɑ, ɑ̀ yɑ̀ swɩ̀n ndə bisɩmɑɑ nə, ɑ̀ yɑ̀ bʋŋɑ ndə bisɩmɑɑ nə, ɑ̀ yɑ̀ nə̀ń yìə̀n tə də̀ń ndə bisɩmɑɑ nə. Mɑ́ŋɑ́ tə wɑ, ɑ̀ dɑ̀ń nə jiɡə bɛɛ, ɑ̀ dʋɡʋ bisɩmɑɑ yìə̀n təntə.
46013012	Sɩ́ʋ́n nə, kʋ yɩ ndə won nə, nə nə ywɑ̀ń zəŋə wɑ, kʋ ɡɑ tə yɩ ɡɑnɑ ɡɑnɑ. Dɩɩn don wɑ́ bɑ̀, nə nə wɑ́ nɑ kʋ won tə nə yɩ́ɑ́ tətə wɑ. Sɩ́ʋ́n nə, ɑ̀ tə yə̀rì tə mɑmɑ. Dɩɩn don nə, ɑ̀ wɑ́ yəni tə mɑmɑ, ndə Yɩɩ nə yə̀ə́ nə nətʋ.
46013013	Sɩ́ʋ́n nə, yìə̀n bɑtwɑ nə ɡɑ tə nə wulə wuuu. Tə mʋ̀ nə yɩ, sə lɩ̀ɑ̀ kəni bɑ wɑɑ Zwezi nə wuuu, sə bɑ jɑ yɑlɑ də Yɩɩ, sə bɑ sóní duən. Yɑ́ tə bɑtwɑ tə wɑ, sonu tə nə dwə tə mɛ.
46014001	Á dɑ̀ń mɛ, sə ɑ́ də́ yɑ́ɑ́, ɑ́ sóní duən. Kʋ kwɑ nə, ɑ́ pɩ̀ɑ̀ Yɩɩ-Siŋu tɑrpɩnɑn tə. Tə mʋ̀ tɑrpɩnɑn təntə wɑ, ɑ́ pɩ̀ɑ̀ tɑrpɩʋn tə, kʋ nə yɩ kɑ swɩ̀n Yɩɩ nii sʋ̀rɑ̀n tə, ɑ́ doni tə duən tə.
46014002	Lìù tə, ʋ nə swɩ̀n sʋyirə duən, kʋ tɑ̀ ləzoni con nə, ʋ swɩ̀n, kʋ yɑ Yɩɩ con nə, ʋ swɩ̀n. Kʋ twɑ́ də Yɩɩ-Siŋu tə, ʋ mɑ swɩ̀n cɩ́ɡɑ́, tə nə sə̀ɡə̀. Kʋ mʋ̀ nə pɩn, lìù mɑmɑ bɑ tə sʋ̀rɑ̀n tə də̀ń nə̀ń.
46014003	Yɑ́ kʋ nə lwɑ̀ń kʋ yɩ lìù nə swɩ̀n Yɩɩ nii sʋ̀rɑ̀n, kʋ mʋ̀ yɩ ləzoni tə con nə ʋ swɩ̀n. Ʋ sʋ̀rɑ̀n tə dɑŋɑ bɑ jɩ̀ɑ̀n Yɩɩ cwəŋə tə wɑ, ʋ kwè bɑ, ʋ zùrì bɑ bɩcɑnɩ Yɩɩ nyiən tə wɑ.
46014004	Lìù tə, ʋ nə swɩ̀n sʋyirə tə duən tə, kʋ yɑ ʋ tətə jɩ̀ɑ̀n nə ʋ dɑŋɑ. Lìù tə, ʋ nə swɩ̀n Yɩɩ nii sʋ̀rɑ̀n, kʋ yɑ Kərisə lɩ̀ɑ̀ púlí tə jɩ̀ɑ̀n nə, ʋ dɑŋɑ.
46014005	Aý swə, sə ɑ́ mɑmɑ swɩ̀n sʋyirə tə duən tə. Aý dɑ̀ń nə kʋ́ʋ̀ swə ɑ̀ doni, sə ɑ́ mɑmɑ swɩ̀n Yɩɩ nii sʋ̀rɑ̀n tə. Lìù tə, ʋ nə swɩ̀n Yɩɩ nii sʋ̀rɑ̀n tə, nə dwə lìù tə, ʋ nə swɩ̀n sʋyirə tə duən tə, də lìù tə, ʋ nə swɩ̀n sʋyirə tə duən tə, nə bɑ tə də̀ń ɡwin, ʋ bɩrɩ Kərisə lɩ̀ɑ̀ púlí tə, sə ʋ mɑ dɑ̀n bɑ jɩ̀ɑ̀n.
46014006	Aý nubɩɑ-bɑ, ɑ̀ nywɑrɩ nə wɑ́ yɑ bɛ̀ɛ̀ tətə, də ɑ̀ nə twi ɑ́ con, ɑ̀ wulə ɑ̀ swɩ̀n sʋyirə duən, ɑ́ nə bɑ tə də̀ń nə̀ń? Aý wɑ́ jɑ nywɑrɩ ɑ̀ pɑ ɑbɑ, də ɑ̀ nə swɩ̀n yoo, Yɩɩ nə bɩrɩ nə, ɑ̀ bɩrɩ ɑbɑ, nə ɑ̀ yə̀ə́ yoo, Yɩɩ nə pɩn nə kʋ yənu, nə ɑ̀ yə̀ə́ Yɩɩ nii sʋɡʋ, nə ɑ̀ yə̀ə́ kɑ̀rɑ̀.
46014007	Nə wɑ́ tì ɡwɑrɑn wiən, sə nə mɑ mɑn. Kʋ mʋ̀ nə yɩ nɑbwɑnʋ nə ɑ̀ yə̀ə́ kunkolu. Də tə kwərə tə nə bɑ lwɑ̀nɩ́ duən wɑ, nətə nə bɑ wɑ́ twɑ́, bɑ mɑ lwɑrɩ kʋ tə nə swɩ̀n.
46014008	Də bɑ nə kʋ́ʋ̀ wúrí kʋ̀ʋ̀ nɑbwɑnɑ ɡurə ɡurə, nətə nə kwɑtɑrɑ wɑ́ fwɑ, bɑ mɑ lwɑrɩ də, kʋ yɩ kʋ̀ʋ̀, sə bɑ kə bɑ sírí?
46014009	Mə kʋ yɩ nətʋ ɑ́ də con. Də sʋɡʋ tə, ɑ́ nə swɩ̀n sʋyirə duən tə wɑ, kʋ də̀ń nə bɑ nə̀ń, nətə nə bɑ wɑ́ lwɑrɩ kʋ tə, ɑ́ nə swɩ̀n. Kʋ nə yɩn nətʋ, ɑ́ wɑ́ swɩ̀n woru wɑ.
46014010	Sʋyirə duən dɑ́ɑ́ tɩɑ yuu wɑ. Yɑ́ sʋyiri mɑmɑ tə̀lə́ tə wɑ, bɑ nə bɑ kʋ də̀ń nə̀ń.
46014011	Yɑ́ ɑ̀ dɑ̀ń nə bɑ sʋɡʋ də̀ń nə̀ń, bɑ nə mɑ swɩ̀n ɑ̀ con, lìù tə, ʋ nə swɩ̀n kʋ, wɑ́ yɑ ndə vee nə ɑ̀ con, ɑ̀ də ɡɑ wɑ́ yɑ ndə vee nə ʋ də con.
46014012	Mə kʋ yɩ nətʋ ɑ́ də con. Kʋ mʋ̀ nə pɩn, ɑ́ kənə kɑjɑŋɑ mɑmɑ ɑ́ mɑ pɩ̀ɑ̀ Yɩɩ-Siŋu tɑrpɩnɑn tə. Á kənə dɩ̀ɑ̀n, sə ɑ́ wɑ̀nɩ́ ɑ́ nɑ tə tə, tə nə dɑŋɑ Kərisə lɩ̀ɑ̀ púlí tə jɩ̀ɑ̀n, sə tə yɑ zənzən.
46014013	Kʋ mʋ̀ yɩrɩ nə, lìù tə, ʋ nə swɩ̀n sʋyirə duən, tə də̀ń nə bɑ nə̀ń, sə kʋ tíú lòrì Yɩɩ, sə ʋ wɑ̀nɩ́ ʋ ɡwin tə də̀ń.
46014014	Aý nə jʋ̀nɩ̀ Yɩɩ də sʋyirə təntə, ɑ̀ jə̀rə́ wulə yɩjʋnɩ tə wɑ, yɑ́ ɑ̀ pubʋŋɑ tə ɡɑ yɩ kʋ cɩcɩ.
46014015	Aý dɑ̀ń wɑ́ fwɑ bɛ̀ɛ̀? Aý wɑ́ jʋn Yɩɩ də ɑ̀ jə̀rə́, yɑ́ ɑ̀ tə ɡɑ jʋn Yɩɩ də ɑ̀ pubʋŋɑ tə də. Aý wɑ́ nun də ɑ̀ jə̀rə́, yɑ́ ɑ̀ tə ɡɑ nun də ɑ̀ pubʋŋɑ tə də.
46014016	Də n nə kəni Yɩɩ lɛ̀ɛ̀ də n jə̀rə́ cɩcɩ, nətə nə lìù tə, ʋ nə yə̀rì tə yìə̀n təntə ʋ nə jə̀ə́ ɑ́ mʋ̀ Kərisə lɩ̀ɑ̀ púlí tə wɑ, wɑ́ twɑ́, ʋ mɑ swɩ̀n, ʋ wʋ́: "Amɩɩnɑ", n nə kəni Yɩɩ lɛ̀ɛ̀ tə yɩrɩ? Ʋ bɑ́ wɑ̀nɩ́ ʋ lwɑrɩ kʋ tə, n nə swɩ̀n tə.
46014017	Də n yɩjʋnɩ tə yɑ̀ nə ziən zənzən, də kʋ wɑ̀ lìù təntə jɩ̀ɑ̀n dɑ̀n.
46014018	Aý mʋ̀ Polə, ɑ̀ kəni Yɩɩ lɛ̀ɛ̀ də, ɑ̀ nə swɩ̀n sʋyirə tə duən tə, ɑ̀ doni ɑ́ mɑmɑ.
46014019	Aý mʋ̀ dɑ̀ń nə swə, sə ɑ̀ swɩ̀n sʋ̀rɑ̀n ndə bonu nə də ɑ̀ pubʋŋɑ, tə də̀ń nə nə̀ń Kərisə lɩ̀ɑ̀ púlí tə yɑ́ɑ́ con, sə tə kɑ̀rɩ̀ bɑ. Kʋ mʋ̀ nə dwə sʋ̀rɑ̀n mʋ̀rʋ̀ mʋ̀rʋ̀, ɑ̀ nə wɑ́ swɩ̀n də sʋyirə tə duən tə, yɑ́ tə də̀ń ɡɑ bɑ nə̀ń.
46014020	Aý nubɩɑ-bɑ, ɑ́ yɑnɩ nəkwɩnɑ nətʋ tə ɑ́ pubʋŋɑ tə nə bʋŋɑ wɑ. Á dɑ̀nɑ̀ kɑ́ yɑ ndə bìsɩ̀nɑ́ nə ɑ́ pubʋŋɑ wɑ. Kʋ nə yɩ lwɑnɩ yoo wɑ, ɑ́ yɑnɩ ndə bìsɩ̀nɑ́ nə.
46014021	Á nəŋə kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Aý mʋ̀ Yuu-Tiu nə swɩ̀n kʋ. Kʋ wɑ́ twɑ́ lɩ̀ɑ̀ duən sʋ̀rɑ̀n nə, ɑ̀ mɑ swɩ̀n lɩ̀ɑ̀ təntə con. Aý wɑ́ twɑ́ də vee, ɑ̀ mɑ swɩ̀n bɑ con. Də kʋ nətʋ mɑmɑ, bɑ tə bɑ́ sɛ̀, bɑ cʋɡʋ ɑ̀ sʋɡʋ".
46014022	Sʋyirə tə duən tə yɑ lɩ̀ɑ̀ tə, bɑ nə tɑ̀ Kərisə lɩ̀ɑ̀ nə, tə pɩ̀ɑ̀ tə bɩrɩ yoo. Tə bɑ pɩ̀ɑ̀ tə bɩrɩ yoo Kərisə lɩ̀ɑ̀ tə nə. Yɩɩ nii sʋ̀rɑ̀n tə də kʋ́ʋ̀ bɑ pɩ̀ɑ̀ tə bɩrɩ yoo lɩ̀ɑ̀ tə, bɑ nə tɑ̀ Kərisə lɩ̀ɑ̀ tə. Kʋ yɑ Kərisə lɩ̀ɑ̀ tə nə, tə pɩ̀ɑ̀ tə bɩrɩ yoo.
46014023	Də Kərisə lɩ̀ɑ̀ púlí tə mɑmɑ nə kun duən nə, bɑ swɩ̀n sʋyirə duən tə, lìù tə, ʋ nə yə̀rì tə yìə̀n təntə, nə ɑ̀ yə̀ə́ lìù don, ʋ nə tɑ̀ Kərisə lìù nə twi, ʋ yí lɑ́, ʋ wɑ́ swɩ̀n də, ɑ́ yɩ nyɩnyɑnɑn.
46014024	Kʋ nə yɩ ɑ́ mɑmɑ swɩ̀n Yɩɩ nii sʋ̀rɑ̀n, lìù tə, ʋ nə tɑ̀ Kərisə lìù nə twi, ʋ yí lɑ́, nə ɑ̀ yə̀ə́ lìù don, ʋ nə yə̀rì tə yìə̀n təntə, nə twí, ʋ yí lɑ́, ɑ́ mɑmɑ sʋ̀rɑ̀n tə wɑ́ bɩrɩ kʋ tə, kʋ nə wulə ʋ wɑɑ con. Yɑ́ bɑ mɑmɑ wɑ́ pɑ ʋ lwɑrɩ cɩ́ɡɑ́ tə ʋ tətə yuu wɑ.
46014025	Ʋ wɑɑ tə pubʋŋɩ tə, tə nə sə̀ɡə̀ tə, nɑn poni nə. Yɑ́ ʋ dɑ̀ń wɑ́ tʋ ʋ yɑ́ɑ́ yuu, ʋ pɑ dun Yɩɩ nə, ʋ swɩ̀n də, Yɩɩ cɩ́ɡɑ́ wulə ɑ́ tətəŋi wɑ.
46014026	Aý nubɩɑ-bɑ, bɛ̀ɛ̀ nə nə dɑ̀ń mɛ, sə nə fwɑ? Mɑ́ŋɑ́ tə wɑ, ɑ́ nə jə̀ń duən yɑ́ɑ́ nə, sə ɑ́ jʋn Yɩɩ, sə ɑ́ fwɑ nətən: Á lìù nə jə nuŋə, ʋ don nə jə kɑ̀rɑ̀, ʋ don də nə jə yoo, Yɩɩ nə bɩrɩ wɑ́, ʋ don də nə pɩ̀ɑ̀, ʋ swɩ̀n sʋyirə tə duən tə, ʋ don də nə pɩ̀ɑ̀, ʋ ɡwin sʋyirə tə duən tə də̀ń, sə ɑ́ fwɑ tə mɑmɑ, sə tə wɑ̀nɩ́ tə dɑ̀n Kərisə lɩ̀ɑ̀ púlí tə jɩ̀ɑ̀n.
46014027	Kʋ nə yɩ sʋyirə tə duən tə nə ɑ́ pɩ̀ɑ̀ ɑ́ swɩ̀n, kʋ mɛ, də lɩ̀ɑ̀ bələ, nə ɑ̀ yə̀ə́ lɩ̀ɑ̀ bɑtwɑ, kʋ dɑ̀n kɑ́ doni nətʋ. Bɑ mɛ, sə bɑ swɩ̀n bɑ jon duən nə. Sə lìù don də ɡwin tə də̀ń.
46014028	Də lìù nə tə̀lə́, sə ʋ ɡwin tə də̀ń, sə lìù tə, ʋ nə swɩ̀n sʋyirə duən tə, pú ʋ nii Kərisə lɩ̀ɑ̀ púlí tə wɑ. Sə lìù mɑmɑ də swɩ̀n ʋ tɩ̀ɑ̀n con də Yɩɩ con. Ʋ dɑ̀n kɑ́ swɩ̀n sʋɡʋ ʋ pɑ kʋ nɑn ʋ nii wɑ.
46014029	Kʋ nə yɩ Yɩɩ nii sʋ̀sʋ̀nɑ̀ tə, sə bɑ lɩ̀ɑ̀ bələ, nə ɑ̀ yə̀ə́ bɑtwɑ nə swɩ̀n. Yɑ́ bɑ duən tə ɡɑ cʋɡʋ, bɑ jə́n, kʋ nə yɑ Yɩɩ nii sʋɡʋ nə bɑ swɩ̀n.
46014030	Lìù don nə kʋ́ʋ̀ nɩ yoo, Yɩɩ nə bɩrɩ wɑ́, sə təntən lìù tə pú ʋ nii.
46014031	Á mɑmɑ wɑ̀ɑ́ Yɩɩ nii sʋ̀rɑ̀n tə, ɑ́ swɩ̀n, sə tə kɑ̀rɩ̀ lɩ̀ɑ̀ tə mɑmɑ, tə ɡɑ kwè bɑ.
46014032	Yɩɩ nii sʋ̀sʋ̀nɑ̀ tɑrpɩʋn tə mɛ, sə kʋ sɛ̀ bɑ nii won mɑmɑ wɑ.
46014033	Yɩɩ pɩ̀ɑ̀, sə nə jə bɩcɑn sìə́ də duən. Ʋ bɑ pɩ̀ɑ̀, sə nə yɑ ɡurə ɡurə lɩ̀ɑ̀ də duən.
46014034	Mɑ́ŋɑ́ tə wɑ, ɑ́ mʋ̀ Kərisə lɩ̀ɑ̀, tə nə kun duən nə, kɑnɑ tə mɛ, sə bɑ pú bɑ níə́, ndə kʋ nə tʋŋɑ nətʋ Kərisə lɩ̀ɑ̀ púlə́ tə mɑmɑ wɑ. Cwəŋə tə̀lə́ kʋ pɑ bɑ, sə bɑ swɩ̀n, ndə kʋ nə swɩ̀n Yɩɩ sɑɡɩ tə wɑ, də bɑ mɛ, sə bɑ sɛ̀ nii nətʋ.
46014035	Də bɑ nə jə yoo, sə bɑ bwe, sə bɑ bwe bɑ bɑnɑ tə sɑ̀ń nə. Kʋ wɑ̀ mɛ, sə kɑn swɩ̀n Kərisə lɩ̀ɑ̀ púlí jə́rə́ wɑ.
46014036	Á bʋŋɑ də, Yɩɩ sʋɡʋ tə yɩ kʋ nɑn ɑ́ mʋ̀ con nɑɑɑ? Nə ɑ̀ yə̀ə́ kʋ yɩ ɑ́ bʋŋɑ də, Yɩɩ sʋɡʋ tə yɩ ɑ́ mʋ̀ cɩcɩ con nə kʋ twi nɑɑɑ?
46014037	Lìù tə, ʋ nə bʋŋɑ də, ʋ yɩ Yɩɩ nii sʋ̀sʋ̀nʋ̀, ʋ nə bʋŋɑ də, Yɩɩ-Siŋu tə wulə də wɑ́, sə kʋ tíú lwɑrɩ də, tə tə, ɑ̀ nə pʋ́pʋ́nɩ́ ɑ̀ pɩn ɑbɑ, kʋ yɑ Yuu-Tiu nə pɩn nii yoo təntə yuu wɑ.
46014038	Də lìù nə bɑ kʋ tə, ɑ̀ nə pʋ́pʋ́nɩ́ tə sɛ̀, Yuu-Tiu Yɩɩ də bɑ́ sɛ̀ kʋ tíú.
46014039	Aý nubɩɑ-bɑ, kʋ nətʋ tə wɑ nə, ɑ́ dɑ̀ń mɛ, sə ɑ́ dí yɑ́ɑ́ ɑ́ pɩ̀ɑ̀ kɑ swɩ̀n Yɩɩ nii sʋ̀rɑ̀n tə. Yɑ́ ɑ́ nə dɑ̀n kɑ́ cɩ̀, sə bɑ swɩ̀n sʋyirə tə duən tə.
46014040	Kʋ mɛ, sə won mɑmɑ fwɑ, ndə kʋ nə mɛ nətʋ, kʋ tì kʋ cwəŋə.
46015001	Aý nubɩɑ-bɑ, ɑ̀ pɩ̀ɑ̀, sə ɑ̀ pìí ɑ̀ lìí ɑbɑ sʋywɑ́ŋʋ́ təntə, ɑ̀ nə də́ yɑ́ɑ́ ɑ̀ swɩ̀n ɑ́ con. Kʋ sʋywɑ́ŋʋ́ təntə ɑ́ nə sɛ̀ kʋ, ɑ́ ɡɑ zɩɡɩ dɩ̀ɑ̀n kʋ yoo wɑ.
46015002	Kʋ mʋ̀ nə pɩn, Yɩɩ twɑ́ sʋywɑ́ŋʋ́ təntə nə, ʋ jon ɑbɑ ɑ́ cʋnɑ wɑ. Á cɩ́ɡɑ́ twɑ́ kʋ nii nə, ndə ɑ̀ nə swɩ̀n kʋ ɑ́ con nətʋ. Kʋ nə tɑ̀ nətʋ, kʋ yɑ tʋtʋ də, ɑ́ nə ken ɑ́ wɑɑ Yɩɩ nə.
46015003	Aý dí yɑ́ɑ́ ɑ̀ swɩ̀n Yuu-Tiu Zwezi sʋ̀rɑ̀n tə, ɑ̀ nə nì, ɑ̀ bɩrɩ ɑbɑ. Zwezi-Kərisə yɩ ʋ tɩɡɑ nə mʋ̀ cʋnɑ yɩrɩ, ndə kʋ nə pʋ́pʋ́nɩ́ Yɩɩ sɑɡɩ tə wɑ nətʋ.
46015004	Bɑ ɡùrì wɑ́, yɑ́ Yɩɩ pìí ʋ bwin wɑ́ dɩɑn bɑtwɑ dɩɩn nə, ndə kʋ nə pʋ́pʋ́nɩ́ Yɩɩ sɑɡɩ tə wɑ nətʋ.
46015005	Ʋ nɑn ʋ bɩrɩ ʋ tɩ̀ɑ̀n Sefɑsəf1 nə. Kʋ kwɑ nə, ʋ nɑn ʋ bɩrɩ ʋ tɩ̀ɑ̀n ʋ tʋntʋnɑ fuɡə bələ tə nə.
46015006	Kʋ kwɑ nə, ʋ nɑn ʋ bɩrɩ ʋ tɩ̀ɑ̀n lɩ̀ɑ̀ duən nə, bɑ nə yɩ nubɩɑ Kərisə yɩrɩ. Bɑ lɩ̀ɑ̀ təntə dwə lɩ̀ɑ̀ biənu (500), bɑ nə twɑ́ duən, bɑ nɑ wɑ́ nɑɑ nədʋ. Bɑ mʋ̀ lɩ̀ɑ̀ təntə zʋnɩ tə wulə lʋʋ wɑ. Bɑ duən də tɩɡɑ.
46015007	Kʋ kwɑ nə, ʋ nɑn ʋ bɩrɩ ʋ tɩ̀ɑ̀n Zwɑkə nə, ʋ nɑn lɑ́ ʋ bɩrɩ ʋ tɩ̀ɑ̀n ʋ tʋntʋnɑ tə mɑmɑ nə.
46015008	Bɑ mʋ̀ tə mɑmɑ kwɑ nə, ʋ nɑn ɑ̀ də Polə nə. Aý mʋ̀ dɑ̀ń yɩ ndə bìú nə, bɑ nə cɛnf1.
46015009	Aý ken cɑ̀n Kərisə lɩ̀ɑ̀ púlí tə nə. Kʋ mʋ̀ nə pɩn, ɑ̀ yɩ Zwezi-Kərisə tʋntʋnɑ tə mɛ kwɑ lìù. Kʋ cɩ́ɡɑ́ mɑmɑ wɑ, ɑ̀ wɑ̀ mɛ, sə bɑ bon nə tʋntʋnʋ.
46015010	Də nətʋ tə mɑmɑ, ɑ̀ nə cʋ̀ɡʋ̀ Yɩɩ nə, ʋ tə fwɑ pubwɑnʋ ɑ̀ yɩrɑ. Kʋ mʋ̀ nə pɩn, ɑ̀ mɑ yɩ kʋ tə, ɑ̀ nə yɩ zə̀n. Yɑ́ pubwɑnʋ tə, Yɩɩ nə fwɑ ɑ̀ yɩrɑ, wɑ̀ tʋtʋ yɩn mɑmɑ. Aý tʋn ɑ̀ doni tʋntʋnɑ tə duən tə mɑmɑ. Kʋ tɑ̀ ɑ̀ mʋ̀ nə tʋŋɑ nətʋ, kʋ cɩ́ɡɑ́ mɑmɑ wɑ, kʋ yɑ Yɩɩ pubwɑnʋ tə, kʋ nə wulə də nə, nə twɑ́ də nə kʋ tʋŋɑ.
46015011	Kʋ dɑ̀ń nə yɩ ɑ̀ mʋ̀, nə ɑ̀ yə̀ə́ kʋ nə yɩ tʋntʋnɑ tə duən tə, ɑ́ nəŋə Yɩɩ sʋɡʋ tə, nə nə swɩ̀n nə bɩrɩ. Mə kʋ mʋ̀ nə nə ɑ́ twɑ́, ɑ́ mɑ kəni ɑ́ wɑɑ Zwezi nə.
46015012	Də bɑ nə swɩ̀n Yɩɩ sʋ̀rɑ̀n bɑ bɩrɩ də, Zwezi-Kərisə bwin ʋ nɑn tɩɑn wɑ, bɛ̀ɛ̀ nə pɩn, ɑ́ wɑ lɩ̀ɑ̀ duən mɑ swɩ̀n, də kɑ pìí kɑ bwin kɑ nɑn tɩɑn wɑ tə̀lə́?
46015013	Də kɑ bwin kɑ nɑn tɩɑn wɑ nə tə̀lə́, Zwezi-Kərisə də wɑ̀ bwin ʋ nɑn tɩɑn wɑ!
46015014	Yɑ́ Zwezi-Kərisə nə wɑ̀ bwin ʋ nɑn tɩɑn wɑ, nə kɑ̀rɑ̀ tə yɑ tʋtʋ, yɑ́ ɑ́ nə ken ɑ́ wɑɑ Yɩɩ nə tə, də yɑ tʋtʋ.
46015015	Də kɑ bwin kɑ nɑn tɩɑn wɑ yɑ̀ nə tə̀lə́, yɑ́ nə ɡɑ swɩ̀n nə bɩrɩ də, Yɩɩ bwin Zwezi-Kərisə ʋ lɩ tɩɑn wɑ, yɑ́ Yɩɩ ɡɑ wɑ̀ wɑ́ bwin, kʋ nətʋ tə bɩrɩ də, nə yɑ kʋnkʋnɑ Yɩɩ yɑ́ɑ́ con.
46015016	Də tɩɡɑ nə bɑ bwin bɑ nɑŋɑ tɩɑn wɑ, Zwezi-Kərisə də wɑ̀ bwin ʋ nɑn tɩɑn wɑ!
46015017	Yɑ́ Zwezi-Kərisə nə wɑ̀ bwin ʋ nɑn tɩɑn, ɑ́ wɑɑ tə, ɑ́ nə keni wɑ́ nə yɑ tʋtʋ. Yɑ́ Yɩɩ tə wɑ̀ ɑ́ cʋnɑ tə kwɛn, ʋ lɩ ɑ́ mʋ̀ də wɑ́ pwərə wɑ.
46015018	Bɑ tə də, bɑ nə ken wɑɑ Zwezi-Kərisə nə, bɑ ɡɑ tɩ tə də jɛ́n mɩ́ɑ́mɩ́ɑ́n.
46015019	Kʋ nə yɩ nə lʋʋ mɩɩ kʋ tə cɩcɩ wɑ, nə nə jə yɑlɑ də Zwezi, nə yɑ yinəɡə nyɩnɑ, nə doni lɩ̀ɑ̀ tə mɑmɑ.
46015020	Kʋ tɑ̀ nətʋ, Zwezi-Kərisə cɩ́ɡɑ́ bwin ʋ nɑn tɩɑn wɑ. Ʋ mʋ̀ nə yɩ tɩɡɑ tə təntən lìù, ʋ nə bɩrɩ də, bɑ wɑ́ bwin bɑ nɑn tɩɑn wɑ.
46015021	Ndə tɩɑn nə twɑ́, də lìù nədʋ tə mɑ bɑ̀ lʋʋ wɑ, mə nətʋ, kɑ bwin kɑ nɑn tɩɑn wɑ də twɑ́ də lìù don, kʋ mɑ bɑ̀ lʋʋ wɑ.
46015022	Lɩ̀ɑ̀ tə mɑmɑ yɑ Adɑmə nɩ̀ɑ́n. Kʋ mʋ̀ nə pɩn, bɑ mɑmɑ tɩ ndə ʋ nə. Yɑ́ lɩ̀ɑ̀ tə mɑmɑ, bɑ də Zwezi-Kərisə nə vwə duən nə, bɑ də wɑ́ pìí bɑ bwin bɑ nɑn tɩɑn wɑ, ndə ʋ nə.
46015023	Bɑ mʋ̀ lɩ̀ɑ̀ təntə wɑ́ pú duən kwɑ, bɑ bwin bɑ nɑn tɩɑn wɑ. Zwezi-Kərisə mʋ̀ yɩ təntən lìù, ʋ nə bwin ʋ nɑn tɩɑn wɑ. Dɩɩn tə, ʋ nə wɑ́ pìí ʋ bɑ̀, lɩ̀ɑ̀ tə mɑmɑ, bɑ nə yɩ ʋ mʋ̀ lɩ̀ɑ̀ tə də, dɑ̀ń wɑ́ bwin bɑ nɑn tɩɑn wɑ.
46015024	Kʋ kwɑ nə, lʋʋ dɑ̀ń wɑ́ zɩɡɩ lɑ́ kʋ zɑ̀n. Zwezi-Kərisə dɑ̀ń wɑ́ cʋ̀ɡʋ̀ wiən tə nə jə dɩ̀ɑ̀n yiri mɑmɑ mɩ́ɑ́mɩ́ɑ́n. Ʋ wɑ́ cʋ̀ɡʋ̀ wiən tə mɑmɑ, tə nə də́ pɑ̀rɩ̀, də dɩ̀ɑ̀n tɩ̀ɑ́n tə mɑmɑ, bɑ nə zɩɡɑ ʋ nə mɩ́ɑ́mɩ́ɑ́n. Yɑ́ ʋ dɑ̀ń wɑ́ pìí, ʋ pɑ pɑ̀rɩ̀ tə ʋ nyɩnɑ Yɩɩ nə.
46015025	Zwezi-Kərisə nə pìí ʋ bɑ̀, kʋ mɛ, sə ʋ də́ pɑ̀rɩ̀ tə wuuu. Kʋ jə vələ mɑ́ŋɑ́ tə wɑ, ʋ nə wɑ́ kə ʋ dʋŋɑ tə mɑmɑ ʋ jɩɩn wɑ.
46015026	Tɩɑn nə yɑ tɑlɩkwɑ dʋŋʋ tə, ʋ nə wɑ́ cʋ̀ɡʋ̀.
46015027	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Yɩɩ ken wiən tə mɑmɑ ʋ jɩɩn wɑ". Kʋ yoo təntə yɩ nəpon, kʋ bɑ pɩ̀ɑ̀ kʋ swɩ̀n də, Yɩɩ tətə twɑ́ ʋ wulə ʋ bìú tə jɩɩn wɑ. Kʋ yɩ, ʋ mʋ̀ Yɩɩ nə ken wiən tə duən tə mɑmɑ ʋ bìú tə jɩɩn wɑ.
46015028	Mɑ́ŋɑ́ tə wɑ, wiən tə mɑmɑ nə wɑ́ yɑ Zwezi-Kərisə jɩ̀ɑ̀n wɑ, ʋ də tətə dɑ̀ń wɑ́ kə ʋ tɩ̀ɑ̀n ʋ nyɩnɑ Yɩɩ jɩ̀ɑ̀n wɑ. Mə kʋ wɑ́ yɑ̀ nətʋ, Yɩɩ dɑ̀ń mɑ də́ pɑ̀rɩ̀ wiən tə mɑmɑ yuu wɑ mɩ́ɑ́mɩ́ɑ́n.
46015029	Á yə̀ə́ də, lɩ̀ɑ̀ wulə, bɑ nə yɑ̀ɑ́ pɑ, bɑ lə bɑ nɩ́ɑ́ wɑ, kʋ twɑ́ də Yɩɩ yɩrɩ tə, tɩɡɑ yuu yɩrɩ. Də tɩɡɑ cɩ́ɡɑ́ nə bɑ́ bwin bɑ nɑŋɑ tɩɑn wɑ, bɛ̀ɛ̀ won nə kʋ tɩ̀ɑ́n təntə fwɑ kʋ nətʋ, sə bɑ nɑ kʋ wɑ?
46015030	Də kɑ pìí kɑ bwin kɑ nɑn tɩɑn wɑ nə tə̀lə́, bɛ̀ɛ̀ nə pɩn, nə mʋ̀ mɑ kəni nə tɩ̀ɑ̀n cwəŋə wɑ, kʋ nə pɩ̀ɑ̀ kʋ ɡʋ nəbɑ, mɑ́ŋɑ́ mɑmɑ.
46015031	Aý nubɩɑ-bɑ, dɩɩn mɑmɑ ɑ̀ mɩɩ yɑ̀ɑ́ pɩ̀ɑ̀ kʋ nɑn. Aý jɑ pupwən də ɑbɑ. Kʋ mʋ̀ nə pɩn, ɑ̀ swɩ̀n kʋ yoo təntə ɑ́ con, nə mʋ̀ də nə Yuu-Tiu nimɑrʋ tə yɩrɩ.
46015032	Aý mʋ̀ jɑn də ɡɑnɑŋɑf1 Efɛzə wɑ yəbə. Də ɑ̀ pubʋŋɑ tə nə yɑ tɩɑ kɑ tə yuu wiən tə cɩcɩ yɩrɩ, bɛ̀ɛ̀ won nə ɑ̀ wɑ́ nɑ kʋ jɑŋɑ təntə wɑ? Də tɩɡɑ yɑ̀ nə bɑ́ bwin bɑ nɑn, zwɑnsɩsɑrɑ kɑ tə yɑ̀ wɑ́ yɑ cɩ́ɡɑ́. Zwɑnsɩsɑrɑ təntə swɩ̀n, kʋ wʋ́: "Jwɩɑn nə, nə wɑ́ tɩ, kʋ mʋ̀ yɩrɩ, nə díə́ də nə nywɩ̀n, nə dɑ̀n kɑ́ fwɑ won mɑmɑ".
46015033	Zwɑnsɩsɑrɑ don də swɩ̀n, kʋ wʋ́: "Á dɑ̀nɑ̀ kɑ́ ɡɩɡɑrɩ ɑ́ tɩ̀ɑ̀n. Twɑdon kʋkwɩʋn yʋɑ nə cʋ̀ɡɑ̀ twɑdon nəzəŋu yʋɑ".
46015034	Á pìə́ ɑ́ kə ɑ́ pubʋŋɑ tə cɩ́ɡɑ́ tə wɑ, ndə kʋ nə mɛ nətʋ, sə ɑ́ dɑ̀ń yɑ́ cʋnɑ tə fɑ̀ŋʋ́ nə. Kʋ yɩ ɑ́ cɑvɩyoo nə ɑ̀ swɩ̀n nətʋ: Á wɑ lɩ̀ɑ̀ duən yə̀rì Yɩɩ.
46015035	Aý yə̀ə́ də, lɩ̀ɑ̀ duən wɑ́ bwe, sə bɑ jə́n, nətə nə tɩɡɑ wɑ́ bwin bɑ nɑn tɩɑn wɑ? Bɑ yɩrɑ tə wɑ́ yɑ̀ nətə?
46015036	Lìù tə, n nə bwe kʋ bwiə təntə, n yɩ ləyəru! N nə dùə̀ wobiu, n kə tɩɑ, wobiu təntə wɑ̀rɩ̀ vʋʋ kʋ bwin, də kʋ nə wɑ̀ tɩ kʋ pʋ.
46015037	Kʋ tə n nə dùə̀, n kə tɩɑ, tə yɑ wobiu cɩcɩ. Dɩɩn don, kʋ yɩ mɩbɩɑ, nə ɑ̀ yə̀ə́ won yiri don, kʋ tɑ̀ mɩnɩ sɩsɩʋ tə, də kʋ vʋrɑn tə, kʋ nə pɛn, kʋ dɩ̀ yɩɩ nə tə.
46015038	Yɩɩ nə yɑ̀ɑ́ pɑ sɩsɩʋ də kʋ vʋrɑn wobiu təntə nə, ndə ʋ nə pɩ̀ɑ̀ nətʋ. Yɩɩ nə pɩn wobiu də mɑmɑ kʋ vʋʋ yiri.
46015039	Wiən tə, tə mɩɩ nə siŋə, də yɩrɑ tə tɑ̀ nədʋ. Ləzoni yɩrɑ də yiri yɩ kʋ cɩcɩ. Vɑ̀nɑ́ də yɩrɑ yiri yɩ kʋ cɩcɩ. Zə́ŋə́ də yɩrɑ yiri yɩ kʋ cɩcɩ. Fələ də yɩrɑ yiri yɩ kʋ cɩcɩ.
46015040	Lɑnworu tə wɑ wiən wulə lɑ́, tə nə jə yɩrɑ. Tɩɑ tə də yuu wɑ wiən wulə lɑ́, tə nə jə yɩrɑ. Lɑnworu tə wɑ wiən tə zəni, də tɩɑ yuu wiən tə zəni tɑ̀ nədʋ.
46015041	Yɩcɑʋ tə zəni də yɩ kʋ cɩcɩ. Cɑ̀nɑ̀ tə də zəni yɩ kʋ cɩcɩ. Kɑcɩlɑcɛ tə də zəni kʋ́ʋ̀ yɩ kʋ cɩcɩ. Kɑcɩlɑcɛ tə mʋ̀ tətə zəni tɑ̀ nədʋ.
46015042	Mə kʋ wɑ́ yɑ nətʋ mɑ́ŋɑ́ tə wɑ, tɩɡɑ nə wɑ́ bwin bɑ nɑn tɩɑn wɑ. Mɑ́ŋɑ́ tə, bɑ nə ɡùrì yɩrɑ tɩɑ, kʋ yɩrɑ təntə yɩ wotɩɡʋ, kʋ wɑ́ pʋ. Yɑ́ mɑ́ŋɑ́ tə wɑ, Yɩɩ nə wɑ́ pìí ʋ bwin kʋ, ʋ lɩ tɩɑn wɑ, kʋ yɩrɑ təntə kʋ́ʋ̀ wɑ̀rɩ̀ kʋ tɩ kʋ pwɩ.
46015043	Mɑ́ŋɑ́ tə wɑ, bɑ nə ɡùrì kʋ tɩɑ, kʋ bɑ dun jə, kʋ ɡɑ bɑ dɩ̀ɑ̀n də jə. Yɑ́ mɑ́ŋɑ́ tə wɑ, Yɩɩ nə wɑ́ pìí ʋ bwin kʋ, ʋ lɩ tɩɑn wɑ, kʋ wɑ́ jɑ dun, kʋ ɡɑ jə dɩ̀ɑ̀n də.
46015044	Mɑ́ŋɑ́ tə wɑ, bɑ nə ɡùrì yɩrɑ tə tɩɑ, kʋ yɩ tɩɑ yuu yɩrɑ. Yɑ́ mɑ́ŋɑ́ tə wɑ, Yɩɩ nə wɑ́ bwin kʋ, ʋ lɩ tɩɑn wɑ, kʋ dɑ̀ń wɑ́ yɑ Yɩɩ sɑ̀ń yɩrɑ. Də tɩɑ yuu yɩrɑ nə wulə, Yɩɩ sɑ̀ń yɩrɑ də wulə.
46015045	Kʋ mʋ̀ yoo tə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Təntən bɛɛ tə, kʋ nə yɩ Adɑmə jiɡə ləzwəniŋu". Tɑlɩkwɑf1 Adɑmə tə, ʋ mʋ̀ jiɡə siŋu, kʋ nə pɩn mɩɩ, kʋ nə bɑ zwɛ̀ Yɩɩ con, lɩ̀ɑ̀ nə.
46015046	Kʋ tɑ̀ Yɩɩ sɑ̀ń yɩrɑ tə, bɑ yɑ̀ də́ yɑ́ɑ́ bɑ nɑ, kʋ yɩ tɩɑ yuu yɩrɑ tə. Kʋ mʋ̀ kwɑ nə, bɑ wɑ́ nɑ Yɩɩ sɑ̀ń yɩrɑ tə.
46015047	Təntən lìù tə yɩ tɩrɑn nə, Yɩɩ mɑ fwɑ wɑ́, kʋ pɑ ʋ yɩ tɩɑ yuu lìù. Bələ nii lìù tə mʋ̀ yɩ Yɩɩ sɑ̀ń lìù.
46015048	Bɑ tə, bɑ nə wulə tɩɑ yuu, nyɩn də bɛɛ tə, Yɩɩ nə fwɑ də tɩrɑn tə. Bɑ tə də, bɑ nə wulə Yɩɩ con, də nyɩn də bɛɛ tə, ʋ nə nɑn Yɩɩ sɑ̀ń tə.
46015049	Ndə nətʋ tə, nə nə nyɩn də tɩɑ yuu bɛɛ tə, mə nətʋ nə wɑ́ nyɩn də Yɩɩ sɑ̀ń bɛɛ tə.
46015050	Aý nubɩɑ-bɑ, ɑ́ nəŋə kʋ tə, ɑ̀ nə pɩ̀ɑ̀, sə ɑ̀ swɩ̀n. Yɩrɑ tə, tə nə yɩ nɑ̀ŋʋ́ də jɑnɑ nə fwɑ, wɑ̀rɩ̀ kʋ twɑ́ kʋ yɑnɩ Yɩɩ pɑ̀rɩ̀ tə wɑ. Yɑ́ tɩɑ yuu yɩrɑ tə, kʋ nə wɑ́ pʋ, wɑ̀rɩ̀ Yɩɩ sɑ̀ń yɩrɑ tə, kʋ nə bɑ pwɩ, wiən tə kʋ jɑnɩ.
46015051	Kʋ yɩ yosəɡu nə, ɑ̀ bɩrɩ ɑbɑ. Nə mɑmɑ, nə bɑ́ tɩ. Nə mɑmɑ yɩrɑ tə wɑ́ lwɑ̀ń.
46015052	Mɑ́ŋɑ́ don wɑ, bɑ nə wɑ́ wúrú nɑbwɑnɑ tɑlɩkwɑ dɩɩn tə nə. Nə mɑmɑ dɑ̀ń wɑ́ lwɑ̀ń nɑɑ nədʋ, ndə yii pwiu də kʋ súrú nə. Nɑbwɑnɑ tə wɑ́ wúrí, Yɩɩ ɡɑ bwin tɩɡɑ tə, bɑ nɑn də yɩrɑ, tə nə bɑ pwɩ. Yɑ́ nə də yɩrɑ, tə ɡɑ lwɑ̀ń kʋ jì ndə bɑ nə.
46015053	Nə yɩrɑ tə, kʋ nə tɩ kʋ pwɩ tə dɑ̀ń mɛ, sə kʋ lwɑ̀ń kʋ jì yɩrɑ tə, kʋ nə bɑ tɩ kʋ pwɩ.
46015054	Mɑ́ŋɑ́ tə wɑ, yɩrɑ tə, kʋ nə tɩ kʋ pwɩ, tə nə wɑ́ lwɑ̀ń, kʋ bɑ tɩ kʋ bɑ pwɩ tə, kʋ mɑ́ŋɑ́ tə wɑ, kʋ tə nə pʋ́pʋ́nɩ́ Yɩɩ sɑɡɩ tə wɑ, tə nii dɑ̀ń wɑ́ sú. Kʋ swɩ̀n, kʋ wʋ́: "Tɩɑn kʋ́ʋ̀ tə̀lə́, Yɩɩ dí dɩ̀ɑ̀n tɩɑn yuu wɑ.
46015055	Tɩɑn, sə n dɩ̀ɑ̀n tə wɑ yə̀n? Tɩɑn, sə n sɩliu tə, n nə mɑ zwe lɩ̀ɑ̀ tə, n ɡwɩ tə wɑ yə̀n?"
46015056	Tɩɑn yɩ tə twɑ́ də cʋnɑ, tə mɑ jə dɩ̀ɑ̀n nə yuu wɑ. Cʋnɑ də twɑ́ də Yɩɩ nii tə, ʋ nə pɩn Moyizə nə, tə mɑ jə dɩ̀ɑ̀n nə yuu wɑ.
46015057	Kʋ mʋ̀ yɩrɩ nə, nə kəni Yɩɩ lɛ̀ɛ̀, ʋ nə pɩn, sə nə də́ dɩ̀ɑ̀n cʋnɑ də tɩɑn mɛ yuu wɑ. Kʋ nətʋ twɑ́, də nə Yuu-Tiu Zwezi-Kərisə dɩ̀ɑ̀n tə.
46015058	Aý nubisoni-bɑ, kʋ mʋ̀ təntə yɩrɩ nə, ɑ́ zɩɡɑ dɩ̀ɑ̀n. Á dɑ̀nɑ̀ kɑ́ pɑ won mɑmɑ ɡwɑ̀rɩ̀ ɑ́ vɑ̀nɑ̀. Á kənə dɩ̀ɑ̀n ɑ́ tʋn Yuu-Tiu tʋtʋŋɩ tə, ɑ́ súrí wuuu. Á lwɑrɩ də, ɑ́ də tʋtʋnɑn tə, ɑ́ nə tʋŋɑ ɑ́ pɩn Yuu-Tiu nə, tə bɑ́ yɑ tʋtʋ, ʋ kwɑ.
46016001	Aý mʋ̀ Polə pɩ̀ɑ̀, sə ɑ̀ swɩ̀n yoo səbiu tə yuu wɑ, ɑ́ nə lɛ́, sə kʋ sɑn lɩ̀ɑ̀ tə nə, bɑ nə yɩ Kərisə nə tɩ, bɑ nə wulə Zwerizɑlɛmə nə. Kʋ səbiu təntə yoo wɑ, ɑ́ də mɛ, sə ɑ́ fwɑ ndə nətʋ tə nə, ɑ̀ nə swɩ̀n Gɑlɑsi nɑɡwɑnɑɑ tə wɑ, Kərisə lɩ̀ɑ̀ tə con, sə bɑ də fwɑ.
46016002	Lɑɑdi dɩɩn mɑmɑ, səbiu tə, ɑ́ lìù mɑmɑ nə jə, ʋ mɛ, sə ʋ lɩ kʋ tə, ʋ nə wɑ̀ɑ́ ʋ tún vɑ̀n nə. Á tuŋə kʋ səbiu təntə vɑ̀n nə, sə mɑ́ŋɑ́ tə wɑ, ɑ̀ nə wɑ́ bɑ̀ ɑ́ con, ɑ́ kʋ́ʋ̀ dɑ̀nɑ̀ kɑ́ lɛ́ səbiu.
46016003	Mɑ́ŋɑ́ tə wɑ, ɑ̀ nə wɑ́ yí ɑ́ con, ɑ̀ wɑ́ pʋ́pʋ́nɩ́ sɑɡɑ ɑ̀ pɑ lɩ̀ɑ̀ tə nə, ɑ́ tətə nə wɑ́ kúrí, ɑ̀ mɑ tʋn bɑ də səbiu tə Zwerizɑlɛmə nə.
46016004	Də kʋ nə mɛ, sə ɑ̀ tətə vɑ, bɑ mʋ̀ də ɑ̀ mʋ̀ wɑ́ twɑ́ duən nə vìí.
46016005	Aý pɩ̀ɑ̀, sə ɑ̀ twɑ́ Mɑsedwɑnə nɑɡwɑnɑɑ tə wɑ ɑ̀ lɛ. Kʋ kwɑ nə, ɑ̀ wɑ́ bɑ̀ ɑ̀ nɑ ɑbɑ.
46016006	Dɩɩn don, ɑ̀ wɑ́ yɑ ɑ́ con dɩɑn bələ. Dɩɩn don wɑrɑnf1 tə mɑ́ŋɑ́ tə mɑmɑ wɑ, ɑ̀ wɑ́ yɑ ɑ́ con. Aý nə kʋ́ʋ̀ wɑ́ nɑn ɑ́ con, sə ɑ̀ vìí ɑ́ wɑ́ sɑn nə də kʋ tə, kʋ nə wɑ́ pɑ ɑ̀ lɛ ɑ̀ vɑ, ɑ̀ nə vəli lɑ́.
46016007	Aý bɑ pɩ̀ɑ̀, sə ɑ̀ bɑ̀ ɑ̀ zɩɡɩ yɩɩ nə ɑ̀ mɑ̀ ɑ̀ lɛ. Aý pɩ̀ɑ̀ də, kʋ nə yɑ Yuu-Tiu fɩrɑ, sə nə yɑ duən nə kʋ dɑ́nɩ́.
46016008	-
46016009	Yɩɩ súrí cwəŋə nəzəŋu ʋ pɑ nə, sə ɑ̀ mɑ tʋn ʋ tʋtʋŋɩ tə yəbə. Yɑ́ dʋŋɑ tə də dɑ́ɑ́ zənzən pʋn. Aý dɑ̀ń tə wɑ́ yɑ yəbə Efɛzə wɑ, kʋ jə vələ Pɑntəkɔtə cɑ̀nɑ̀ tə.
46016010	Timote də tʋŋɑ Yuu-Tiu tʋtʋŋɩ tə, ndə ɑ̀ də nə tʋŋɑ kʋ nətʋ. Də ʋ nə twi ɑ́ con, sə ɑ́ jɑ wɑ́ zəni ɑ́ pɑ ʋ nì ʋ nywɑ́nɩ́.
46016011	Sə ɑ́ lìù mɑmɑ dɑ̀n kɑ́ mun wɑ́. Á dɑ̀ń sɑŋɑ wɑ́ də ʋ cwəŋə tə vəli tə, sə ʋ wɑ̀nɩ́ ʋ vìí də yɑzurə. Sə ʋ bɑ̀ ʋ yí nə də zəni. Aý mʋ̀ Polə də Kərisə lɩ̀ɑ̀ tə duən tə dɑ̀nɩ̀ wɑ́ yəbə.
46016012	Apɔlɔsə mʋ̀, ʋ nə yɩ nə nubiu Kərisə yɩrɩ, yoo wɑ, ɑ̀ lòrì wɑ́ nɛɛ kɑpʋpʋ, sə ʋ mʋ̀ də Kərisə lɩ̀ɑ̀ tə duən tə bɑ̀ bɑ nɑ ɑbɑ. Yɑ́ ʋ yɑ̀ tə bɑ pɩ̀ɑ̀, sə ʋ bɑ̀ ɑ́ con sɩ́ʋ́n. Mɑ́ŋɑ́ tə wɑ, ʋ nə nɩ bʋʋ, ʋ wɑ́ bɑ̀.
46016013	Á dɑ̀nɑ̀ kɑ́ dwɛ̀. Á zɩɡɑ dɩ̀ɑ̀n ɑ́ kən ɑ́ wɑɑ Zwezi nə wuuu. Á pɩɑn ɑ́ jɩ̀ɑ̀n dɑ̀n. Á yɑnɑ dɩ̀ɑ̀n tɩ̀ɑ́n Yuu-Tiu tʋtʋŋɩ tə wɑ.
46016014	Sə won tə mɑmɑ, ɑ́ nə fwɑ ɑ́ pwərə wɑ, sə kʋ twɑ́ də sonu kʋ mɑ tʋn.
46016015	Aý nubɩɑ-bɑ, ɑ́ mɑmɑ yə̀ə́ Sətefɑnɑsə də ʋ dìə̀ lɩ̀ɑ̀ mɑmɑ. Á yə̀ə́ də, bɑ mʋ̀ nə yɩ təntən lɩ̀ɑ̀, bɑ nə ken bɑ wɑɑ Zwezi-Kərisə nə wuuu, Akɑyi nɑɡwɑnɑɑ tə wɑ. Yɑ́ bɑ tì bɑ tɩ̀ɑ̀n mɑmɑ bɑ kə Yuu-Tiu tʋtʋŋɩ tə wɑ, sə bɑ mɑ sɑn lɩ̀ɑ̀ tə nə, bɑ nə yɩ Kərisə nə tɩ.
46016016	Aý nubɩɑ-bɑ, ɑ̀ lòrì ɑbɑ, sə ɑ́ zìlí ʋ mʋ̀ lìù təntə. Á zìlə́ bɑ tə də mɑmɑ, bɑ mʋ̀ də wɑ́ nə tʋŋɑ də duən zənzən.
46016017	Aý fwɑ pupwən zənzən də Sətefɑnɑsə də Fɔrətinɑtisə də Akɑyikisə nə twi ɑ̀ con. Bɑ nə twi ɑ̀ con, kʋ yɩ ndə ɑ́ mʋ̀ nə twi ɑ̀ con.
46016018	Bɑ dɑ̀n ɑ̀ jɩ̀ɑ̀n, ndə bɑ nə dɑ̀n ɑ́ də jɩ̀ɑ̀n. Kʋ mʋ̀ ləzwənyiri təntə ɑ́ zìlə́ bɑ zəni.
46016019	Kərisə lɩ̀ɑ̀ púlí tə Azi nɑɡwɑnɑɑ wɑ yəbə, jʋ̀nɑ̀ ɑbɑ. Akilɑsə də ʋ kɑn Pərisilə də Kərisə lɩ̀ɑ̀ púlí tə, bɑ mʋ̀ də bɑ, nə yɑ̀ɑ́ jʋ̀nɩ̀ Yɩɩ bɑ dìə̀ tə, jʋ̀nɑ̀ ɑbɑ zəni də Yuu-Tiu yɩrɩ tə.
46016020	Lɩ̀ɑ̀ tə mɑmɑ, bɑ nə wulə yəbə, bɑ nə yɩ ɑ́ nubɩɑ Kərisə yɩrɩ tə, də jʋ̀nɑ̀ ɑbɑ. Á jʋ̀nɑ́ duən də zìlə́ zənzən də sonu, ndə Kərisə lɩ̀ɑ̀ nə mɛ, sə bɑ fwɑ nətʋ.
46016021	Kʋ tə yɩ ɑ̀ tətə nə pʋ́pʋ́nɩ́ də ɑ̀ jɩ̀ɑ̀n, ɑ̀ wʋ́: "Aý mʋ̀ Polə də jʋ̀nɑ̀ ɑbɑ".
46016022	Lìù tə, ʋ nə bɑ Yuu-Tiu swə, sə Yɩɩ cʋ̀ɡʋ̀ kʋ tíú. Mɑrɑnɑtɑ! Kʋ mʋ̀ nə yɩ: Sə nə Yuu-Tiu bɑ̀!
46016023	Nə Yuu-Tiu Zwezi nə wɑ́ fwɑ pubwɑnʋ ɑ́ yɩrɑ.
46016024	Aý swə ɑ́ mɑmɑ, nə mɑmɑ mɩ́ɑ́mɩ́ɑ́n vwə Zwezi-Kərisə yɩrɑ.
47001001	Yɩɩ twɑ́ də ʋ fɩrɑ tə, ʋ mɑ kúrí ɑ̀ mʋ̀ Polə, sə ɑ̀ yɑ Zwezi-Kərisə tʋntʋnʋ. Aý mʋ̀ də Timote, ʋ nə yɩ don tə, ʋ nə yɩ ɑ́ nubiu Kərisə yɩrɩ, nə pʋ́pʋ́nɩ́ sɑɡɩ kʋ tə, nə pɩn ɑ́ mʋ̀ Kərisə lɩ̀ɑ̀ púlí tə nə, kʋ nə wulə Korɛntə nə. Nə pɩ̀ɑ̀, sə sɑɡɩ kʋ tə yí lɩ̀ɑ̀ tə də mɑmɑ, bɑ nə yɩ Kərisə nə tɩ, bɑ ɡɑ wulə Akɑyi nɑɡwɑnɑɑ tə wɑ.
47001002	Nə nyɩnɑ Yɩɩ də Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, yɑ́ bɑ ɡɑ pɑ ɑbɑ bɩcɑn sìə́.
47001003	Nə pɩɑn dun Yɩɩ nə, ʋ nə yɩ nə Yuu-Tiu Zwezi-Kərisə Yɩɩ, ʋ ɡɑ yɩ ʋ nyɩnɑ də. Ʋ mʋ̀ nyɩnɑ təntə dəri lɩ̀ɑ̀ yinəɡə, ʋ ɡɑ zùrì lɩ̀ɑ̀ bɩcɑnɩ də.
47001004	Mɑ́ŋɑ́ mɑmɑ, cɑ̀n nə yí nəbɑ, ʋ mʋ̀ nə yɑ̀ɑ́ zùrì nə bɩcɑnɩ, sə kʋ pɑ nə də wɑ̀nɩ́ nə zùrì lɩ̀ɑ̀ tə bɩcɑnɩ, bɑ nə wulə cɑ̀n yiri mɑmɑ wɑ, ndə Yɩɩ nə fwɑ nətʋ nə yɩrɑ.
47001005	Nətʋ tə Zwezi-Kərisə nə dí cɑ̀n zənzən, yɑ́ nə də ɡɑ wulə cɑ̀n zənzən wɑ, mə nətʋ nə, Yɩɩ wɑ́ twɑ́ Zwezi-Kərisə, ʋ mɑ zùrì nə bɩcɑnɩ zənzən.
47001006	Yɑ́ nə dɑ̀ń nə də́ cɑ̀n, kʋ yɩ, sə kʋ pɑ ɑ́ bɩcɑnɩ zùrì. Kʋ ɡɑ tə wɑ́ pɑ Yɩɩ pɑ ɑ́ yɑ ʋ cwəŋə tə wɑ. Də nə bɩcɑnɩ nə zùrì, kʋ yɩ, sə kʋ pɑ ɑ́ də bɩcɑnɩ wɑ̀nɩ́ tə zùrì, sə ɑ́ jɑ pɩ́nʋ́, də cɑ̀n tə tə, nə nə wulə tə wɑ, yiri nə yí ɑbɑ.
47001007	Nə dɑ̀ń jɑ yɑlɑ də ɑbɑ, nə ɡɑ yə̀ə́ də, ɑ́ də nə wulə cɑ̀n tə wɑ, nə də nə wulə tə wɑ, Yɩɩ wɑ́ zùrì ɑ́ bɩcɑnɩ, ndə ʋ nə zùrì nə də bɩcɑnɩ nətʋ.
47001008	Nə nubɩɑ-bɑ, nə pɩ̀ɑ̀, sə ɑ́ lwɑrɩ, nə nə dí cɑ̀n nətʋ Azi nɑɡwɑnɑɑ tə wɑ. Nə dí cɑ̀n zənzən, tə cɑ̀n tə nə dwə nə dɩ̀ɑ̀n. Yɑ́ tə dɑ̀ń pɩn, nə yɑ̀ kʋ́ʋ̀ bɑ yɑlɑ jə də, nə mɩɩ wɑ́ yɑ lʋʋ wɑ.
47001009	Nə tətə bɩcɑnɩ wɑ, nə yɑ̀ ken nə sírí də, kʋ yɩ nə tɩɑn nə yí. Kʋ yoo təntə tʋn, sə kʋ pɑ, nə kʋ́ʋ̀ dɑ̀n kɑ́ jɑ nə tətə dɩ̀ɑ̀n, sə nə dɑ̀ń jɑ Yɩɩ tə, ʋ nə bwin tɩɡɑ tɩɑn wɑ, dɩ̀ɑ̀n.
47001010	Mə ʋ mʋ̀ nə vɑn nəbɑ ʋ lɩ, yɑ́ ʋ ɡɑ tə wɑ́ vɑn nəbɑ ʋ lɩ tə mʋ̀ tɩɑn təntə yiri wɑ. Cɩ́ɡɑ́ mɑmɑ, nə jə yɑlɑ də, ʋ tə wɑ́ vɑn nəbɑ ʋ lɩ tə wɑ.
47001011	Á də tətə wɑ́ sɑn, ɑ́ lòrì Yɩɩ, ɑ́ pɑ nəbɑ. Yɑ́ Yɩɩ dɑ̀ń wɑ́ fwɑ ʋ pubwɑnʋ tə nə yɩrɑ, lɩ̀ɑ̀ zənzən nə lòrì wɑ́ bɑ pɩn nəbɑ yɩrɩ. Mɑ́ŋɑ́ tə, Yɩɩ nə wɑ́ le nəbɑ, ʋ ɡɑ sɑn nəbɑ, kʋ wɑ́ yɑ lɩ̀ɑ̀ zənzən nə wɑ́ kə ʋ lɛ̀ɛ̀ bɑ pɑ nəbɑ.
47001012	Á nəŋə yoo tə, kʋ nə pɩn nə wɑ̀ɑ́ ɑ́ yoo nə tì, nə mɑ bwɩ nə tɩ̀ɑ̀n nə. Nə yə̀ə́ nə pubʋŋɑ wɑ də, nə jɩn nə tɩ̀ɑ̀n, nə wɑ̀ durən yìə̀n fwɑ. Nə yɩn cɩ́ɡɑ́ wɑ lʋʋ kʋ tə wɑ, kʋ tə nə dwə, ɑ́ mʋ̀ yɑ́ɑ́ con. Kʋ nətʋ tə yɩ Yɩɩ nə pɩn kʋ tʋn. Ʋ mʋ̀ yɑ̀ nə kəni nəbɑ cwəŋə wɑ, də ʋ pubwɑnʋ tə, kʋ tɑ̀ nə tətə pubʋŋɑ yɑ̀ nə kəni nəbɑ cwəŋə wɑ.
47001013	Kʋ tə, nə nə pʋ́pʋ́nɩ́ nə pɑ ɑbɑ, kʋ wɑ bɑ yosəɡu mɑmɑ jə. Mə kʋ mʋ̀ nə ɑ́ kɑ̀rɩ̀ sɑɡɩ kʋ tə wɑ, yɑ́ ɑ́ ɡɑ nə̀ń kʋ də̀ń. Aý bʋŋɑ də, kʋ jɑ vəli kʋ yíɡúrə́ wɑ, ɑ́ wɑ́ lwɑrɩ kʋ də̀ń mɩ́ɑ́mɩ́ɑ́n.
47001014	Kʋ yɩ ndə ɑ́ tə wɑ̀ lwɑrɩ mɩ́ɑ́mɩ́ɑ́n, də dɩɩn tə, nə Yuu-Tiu Zwezi nə wɑ́ pìí ʋ bɑ̀, ɑ́ wɑ́ tì nə yoo, ɑ́ mɑ bʋ ɑ́ tɩ̀ɑ̀n nə, nə də ɡɑ wɑ́ tì ɑ́ yoo, nə mɑ bʋ nə tɩ̀ɑ̀n nə.
47001015	-
47001016	Aý mʋ̀ jə ɑ́ yɑlɑ nətʋ. Kʋ mʋ̀ nə pɩn, ɑ̀ yɑ̀ dí yɑ́ɑ́ ɑ̀ kə sírí, sə ɑ̀ bɑ̀ ɑ̀ zɩɡɩ ɑ́ con, ɑ̀ vɑ Mɑsedwɑnə nɑɡwɑnɑɑ. Yɑ́ mɑ́ŋɑ́ tə, ɑ̀ nə kʋ́ʋ̀ pìí ɑ̀ nɑŋɑ Mɑsedwɑnə ɑ̀ bɩ̀ɑ̀n, ɑ̀ tə wɑ́ twɑ́ ɑ́ con, sə ɑ́ sɑn nə, sə ɑ̀ lɛ ɑ̀ vɑ Zwide nɑɡwɑnɑɑ. Kʋ nətʋ dɑ̀ń wɑ́ pɑ, Yɩɩ kʋ́ʋ̀ fwɑ ʋ pubwɑnʋ tə ɑ́ yɩrɑ nɛɛ bələ.
47001017	Yɑ́ ɑ̀ nə kʋ́ʋ̀ pìí ɑ̀ lwɑ̀ń ɑ̀ pubʋŋɑ tə, kʋ tɑ̀ tʋtʋ, kʋ jə də̀ń. Á yə̀ə́ də, ɑ̀ bɑ yoo tʋŋɑ də ɑ̀ tətə fɩrɑ. Aý bɑ 'ɑwo' də 'ɔn ɔn' swɩ̀n, ɑ̀ ɡùlí duən wɑ, yoo nədʋ yuu wɑ.
47001018	Yɩɩ yɩ lìù tə, ʋ nə yɩ pùə́ nədʋ tíú. Yɑ́ ʋ mʋ̀ Yɩɩ təntə yə̀ə́ də, nə wɑ̀ 'ɑwo' də 'ɔn ɔn' mɑ ɡùlí duən wɑ yoo nədʋ yuu wɑ.
47001019	Á yə̀ə́ də, kʋ yɩ Yɩɩ tətə bìú Zwezi-Kərisə yoo nə, ɑ̀ mʋ̀ Polə, də Silɑsə də Timote swɩ̀n nə bɩrɩ ɑbɑ. Zwezi-Kərisə tɑ̀ 'ɑwo' də 'ɔn ɔn' lìù. Ʋ yɩ 'ɑwo' lìù mɑ́ŋɑ́ mɑmɑ wuuu.
47001020	Yɩɩ twɑ́ də ʋ mʋ̀, ʋ mɑ swɩ̀n, ʋ wʋ́ 'ɑwo' wiən tə mɑmɑ yuu wɑ, ʋ nə kɑ̀n nii. Yɑ́ nə də ɡɑ tə twɑ́ də ʋ mʋ̀, nə mɑ wʋ́ 'ɑmɩɩnɑ', sə kʋ pɑ dun Yɩɩ nə.
47001021	Kʋ tə nə súrí lɑ́, Yɩɩ tətə nə pɩn nə mʋ̀ də ɑ́ mʋ̀ zɩɡɑ dɩ̀ɑ̀n, nə mɑ twɑ́ Zwezi-Kərisə nə. Mə ʋ mʋ̀ Yɩɩ nə kúrí nəbɑ, ʋ kə vɑ̀n nə, sə nə tʋn nə pɑ wɑ́.
47001022	Yɩɩ nə ken ʋ Siŋu tə nə bɩcɑnɩ wɑ, ndə mɩmɩnɑn nə, sə ʋ mɑ bɩrɩ də, nə yɩ ʋ mʋ̀ nyiən. Ʋ Siŋu təntə nə yɩ wozəŋə tə, ʋ nə tɑnɩ ʋ tún təntən nyiən, kʋ ɡɑ bɩrɩ də, wiən duən tə wulə, ʋ nə wɑ́ pɑ nəbɑ.
47001023	Yɩɩ mʋ̀ yə̀ə́ kʋ tə, ɑ̀ nə bʋŋɑ ɑ̀ wɑɑ con. Də kʋ nə yɩ kʋnkʋn nə ɑ̀ kʋnɩ, sə ɑ̀ mɩɩ zwɛ̀. Won tə, kʋ nə pɩn ɑ̀ wɑ̀ pìí ɑ̀ bɑ̀ ɑ́ con Korɛntə nə, kʋ yɩ ɑ̀ bɑ pɩ̀ɑ̀, sə ɑ̀ bɑ̀ ɑ̀ tʋn lwɑnɩ ɑ́ yɩrɑ.
47001024	Kʋ tɑ̀ nə pɩ̀ɑ̀ nə kɑ́lɩ́ ɑbɑ, sə nə swɩ̀n ɑ́ con, nətʋ ɑ́ nə mɛ, sə ɑ́ kə ɑ́ wɑɑ Zwezi-Kərisə nə. Nə yə̀ə́ də, ɑ́ keni ɑ́ wɑɑ Zwezi-Kərisə nə wuuu, ɑ́ ɡɑ zɩɡɑ dɩ̀ɑ̀n. Yɑ́ kʋ dɑ̀ń yɩ nə pɩ̀ɑ̀ nə tʋn də ɑbɑ, sə kʋ pɑ, ɑ́ wɑ̀nɩ́ ɑ́ yɑ pupwən wɑ.
47002001	Á nəŋə, ɑ̀ pubʋŋɑ tə nə yɩ nətʋ. Aý pubʋŋɑ wɑ ɑ̀ bɑ pɩ̀ɑ̀, sə ɑ̀ pìí ɑ̀ bɑ̀ ɑ́ con, də ɑ̀ túrí tə nə wɑ́ bwɛ́ kʋ kə ɑbɑ pucʋnɩ wɑ.
47002002	Də ɑ̀ nə ken ɑbɑ pucʋnɩ wɑ, ɑ́ mʋ̀ yɑ̀ ɡɑ nə mɛ, sə ɑ́ poli ɑ̀ pùə́, wɑ̀ɑ̀ dɑ̀ń nə kʋ́ʋ̀ wɑ́ poli ɑ̀ pùə́?
47002003	Mə kʋ mʋ̀ dɑ̀ń nə pɩn, ɑ̀ mɑ dí yɑ́ɑ́ ɑ̀ pʋ́pʋ́nɩ́ sɑɡɩ ɑ́ nə, yɑ́ ɑ̀ ɡɑ kʋ́ʋ̀ wɑ̀ twi, sə ɑ̀ nɑ ɑbɑ. Də ɑ̀ yɑ̀ nə twi ɑ́ con, ɑ́ yɑ̀ wɑ́ pɑ ɑ̀ pùə́ cʋ̀ɡʋ̀. Yɑ́ ɑ́ mʋ̀ yɑ̀ nə mɛ, sə ɑ́ pɑ ɑ̀ pùə́ poli. Kʋ yɩ cɩ́ɡɑ́, ɑ̀ jə ɑ́ mɑmɑ dɩ̀ɑ̀n kʋ yoo tə wɑ. Aý ɡɑ yə̀ə́ də, ɑ̀ nə wulə pupwən wɑ, ɑ́ də mɑmɑ wulə pupwən wɑ.
47002004	Aý dí yɑ́ɑ́ ɑ̀ pʋ́pʋ́nɩ́ sɑɡɩ təntə ɑ́ nə, sə ɑ́ lwɑrɩ də, ɑ́ yoo yɩ̀ nə zənzən, kʋ pɑ ɑ̀ pùə́ cʋ̀ɡʋ̀, ɑ̀ ɡɑ kwi yinɩɑ ɑ́ yɩrɩ, mɑ́ŋɑ́ tə wɑ, ɑ̀ nə pʋ́pʋ́nɩ́ sɑɡɩ kʋ tə. Kʋ dɑ̀ń nə tɑ̀ ɑ̀ pʋ́pʋ́nɩ́ ɑ́ nə, sə ɑ̀ kə pucʋnɩ ɑ́ nə. Kʋ yɩ ɑ̀ pʋ́pʋ́nɩ́ ɑ́ nə, sə ɑ̀ pɑ ɑ́ lwɑrɩ, ɑ̀ nə swə ɑbɑ zənzən nətʋ.
47002005	Də lìù nə fwɑ pucʋnɩ yoo, kʋ tɑ̀ ɑ̀ mʋ̀ cɩcɩ yɩrɑ nə, ʋ fwɑ kʋ. Kʋ yɩ ɑ́ mʋ̀ mɑmɑ yɩrɑ nə, ʋ fwɑ kʋ. Kʋ nə swə kʋ tɑ̀ ɑ́ mɑmɑ, ɑ́ lɩ̀ɑ̀ duən mʋ̀ pwìí cʋ̀ɡʋ̀. Aý bɑ pɩ̀ɑ̀, sə ɑ̀ mɑn kʋ, ɑ̀ pɑ kʋ doni jɩɩn.
47002006	Á wɑ lɩ̀ɑ̀ zənzən ken cɑ̀n zənzən kʋ bɛɛ təntə nə, ʋ nə tʋn kʋ yoo tə. Yɑ́ kʋ dɑ̀ń mɛ, sə ɑ́ yɑ́ kʋ mɛ nətʋ.
47002007	Yɑ́ sɩ́ʋ́n nə, ɑ́ dɑ̀ń mɛ, sə ɑ́ tì ʋ yoo tə ɑ́ dʋɡʋ tɩɑ, sə ɑ́ pìí ɑ́ zùrì ʋ bɩcɑn. Kʋ nə tɑ̀ nətʋ, pucʋnɩ wɑ́ zʋ wɑ́ zənzən, kʋ pɑ ʋ jɩ̀ɑ̀n ɡwɑ̀rɩ̀ mɩ́ɑ́mɩ́ɑ́n.
47002008	Kʋ mʋ̀ nə pɩn, ɑ̀ dɑ̀ń kwè ɑbɑ, sə ɑ́ pìí ɑ́ bɩrɩ wɑ́ də, ɑ́ swə wɑ́.
47002009	Á nəŋə yoo tə don də, ɑ̀ nə pʋ́pʋ́nɩ́ ɑ̀ sɑɡɩ tə, ɑ̀ pɑ ɑbɑ, kʋ yɩrɩ. Aý pʋ́pʋ́nɩ́ kʋ, sə ɑ̀ mɑ də́də́n ɑbɑ ɑ̀ jə́n, ɑ́ zìlí ɑ̀ nii yoo mɑmɑ wɑ nɑɑɑ.
47002010	Yɑ́ sɩ́ʋ́n nə, lìù tə, ɑ́ nə tì ʋ cʋnɑ ɑ́ dʋɡʋ tɩɑ, ɑ̀ də tì kʋ ɑ̀ dʋɡʋ tɩɑ. Aý mʋ̀ con, ɑ̀ tì bɛɛ təntə cʋnɑ tə, ɑ̀ dʋɡʋ tɩɑ ɑ́ mʋ̀ yɩrɩ Zwezi-Kərisə yɑ́ɑ́ con.
47002011	Nə yə̀ə́ kʋ tə, Sɩtɑnɑ nə pɩ̀ɑ̀, sə ʋ fwɑ, zəni. Yɑ́ ɑ̀ bɑ pɩ̀ɑ̀, sə Sɩtɑnɑ twɑ́ cʋnɑ təntə nə, ʋ də́ dɩ̀ɑ̀n nə yuu wɑ.
47002012	Aý yɑ̀ zɑ̀n ɑ̀ vɑ Tərowɑsə, sə ɑ̀ swɩ̀n Zwezi-Kərisə sʋywɑ́ŋʋ́ tə ɑ̀ bɩrɩ lɑ́. Mɑ́ŋɑ́ tə, ɑ̀ nə yí lɑ́, ɑ̀ nɩ də, Yuu-Tiu yɑ̀ súrí cwəŋə, ʋ pɑ nə, sə ɑ̀ swɩ̀n ʋ sʋywɑ́ŋʋ́ tə.
47002013	Yɑ́ ɑ̀ bɩcɑn wɑ, ɑ̀ yɑ̀ bɑ sìə́ jə, ɑ̀ nə wɑ̀ Titə nɩ, ʋ nə yɩ ɑ̀ nubiu Kərisə yɩrɩ. Aý dɑ̀ń mɑ lòrì cwəŋə, Kərisə lɩ̀ɑ̀ tə con Tərowɑsə nə, ɑ̀ ɡɑ lɛ ɑ̀ vɑ Mɑsedwɑnə nɑɡwɑnɑɑ tə wɑ.
47002014	Nə dɑ̀ń kənə Yɩɩ lɛ̀ɛ̀, ʋ nə bɩrɩ nəbɑ lʋʋ nə, ndə nə yɩ bɑ̀ń dìə̀ lɩ̀ɑ̀, kwɑtɑrɑ yuu tíú nə tɑ kʋ̀ʋ̀, bɑ jɑ bɑ vɑŋɑ. Yɑ́ ʋ dɑ̀ń ɡɑ twɑ́ də nə mʋ̀, ʋ pɩn bɑ lwɑrɩ Zwezi-Kərisə bwɑ́lɩ́ mɑmɑ wɑ. Nə dɑ̀ń yɩ ndə lwɑ́nf1 nə, tə nə súə́ bwɑ́lɩ́ mɑmɑ, sə kʋ pɑ lɩ̀ɑ̀ tə lwɑrɩ Zwezi-Kərisə.
47002015	Nə mʋ̀ dɑ̀ń yɩ ndə lwɑ́n nə, tə nə ywɑ́n Yɩɩ yɑ́ɑ́ con, tʋtʋŋɩ tə yɩrɩ, Zwezi-Kərisə nə pɩn, nə tʋŋɑ. Nə swɩ̀n ʋ yoo lɩ̀ɑ̀ tə con, Yɩɩ nə wɑ́ jon bɑ bɑ cʋnɑ wɑ, də lɩ̀ɑ̀ tə con, bɑ nə wɑ́ tɩ bɑ jɛ́n mɩ́ɑ́mɩ́ɑ́n Yɩɩ yɑ́ɑ́ con.
47002016	Kʋ nə yɩ lɩ̀ɑ̀ tə, Yɩɩ nə wɑ́ jon bɑ bɑ cʋnɑ wɑ con nə, nə yɩ ndə lwɑ́n nə, tə nə ywɑ́n, tə nə bɩrɩ də, bɑ wɑ́ nɑ mɩɩ, kʋ nə bɑ zwɛ̀ Yɩɩ con. Yɑ́ kʋ dɑ̀ń nə yɩ lɩ̀ɑ̀ tə, bɑ nə wɑ́ tɩ bɑ jɛ́n mɩ́ɑ́mɩ́ɑ́n Yɩɩ yɑ́ɑ́ con, nə yɩ ndə lwɑ́n nə, tə nə bɑ ywɑ́n, tə nə bɩrɩ də, bɑ wɑ́ tɩ Yɩɩ yɑ́ɑ́ con. Lìù tə̀lə́, ʋ nə wɑ̀ɑ́ tə yìə̀n təntə ʋ tʋŋɑ.
47002017	Nə mʋ̀ tɑ̀ ndə lɩ̀ɑ̀ zənzən nə, bɑ nə swɩ̀n Yɩɩ sʋɡʋ tə, bɑ bɩrɩ, bɑ mɑ pɩ̀ɑ̀ nywɑrɩ ndə bɑywələ nə. Nə mʋ̀ yɩ Zwezi-Kərisə tʋ̀tʋ̀nɑ̀. Kʋ mʋ̀ nə pɩn, nə swɩ̀n Yɩɩ sʋɡʋ tə, nə bɩrɩ də nə cɩ́ɡɑ́ mɑmɑ ʋ mʋ̀ Yɩɩ yɑ́ɑ́ con.
47003001	Aý dɑ̀ń pɩ̀ɑ̀, ɑ̀ bwe ɑbɑ, ɑ̀ jə́n, kʋ yɩ nə wulə nə pʋ́pʋ́nɩ́ sɑɡɩ kʋ tə, sə nə mɑ bɩrɩ ɑbɑ kʋ tə, nə nə yɩ nɑɑɑ? Nə ɑ̀ yə̀ə́, kʋ mɛ, sə nə də lòrì ɑbɑ, ndə lɩ̀ɑ̀ duən nə, sə ɑ́ pʋ́pʋ́nɩ́ sɑɡɩ, ɑ́ pɑ nəbɑ, sə nə mɑ pɑ bɑ lwɑrɩ kʋ tə, nə nə yɩ? Nə ɑ̀ yə̀ə́ kʋ mɛ, sə lɩ̀ɑ̀ duən pʋ́pʋ́nɩ́ sɑɡɩ, bɑ pɑ ɑbɑ, sə kʋ bɩrɩ nətʋ tə, nə nə yɩ? Mə kʋ yɩ nətʋ lɩ̀ɑ̀ duən con.
47003002	Á tətə yɩ ndə sɑɡɩ nə, kʋ nə pʋ́pʋ́nɩ́ nə bɩcɑnɩ wɑ. Yɑ́ lɩ̀ɑ̀ tə mɑmɑ wɑ̀ɑ́ kʋ bɑ kɑ̀rɩ̀, bɑ ɡɑ wɑ̀ɑ́ kʋ bɑ lwɑrɩ.
47003003	Kʋ yɩ cɩ́ɡɑ́, ɑ́ yɩ ndə sɑɡɩ nə, Zwezi-Kərisə nə twɑ́ nə tʋtʋŋɩ tə nə, ʋ mɑ pʋ́pʋ́nɩ́. Kʋ tɑ̀ nɩ́ɑ́ tə, bɑ nə mɑ pʋ́pʋ́nɩ́ sɑɡɩ, ʋ mɑ pʋ́pʋ́nɩ́ sɑɡɩ təntə, kʋ yɩ Yɩɩ tə, ʋ nə wulə mɩɩ wɑ, Siŋu tə, ʋ mɑ pʋ́pʋ́nɩ́ kʋ. Kʋ tɑ̀ kɑpɑnɑf1 pʋ́pʋ́nʋ́ dɑborubii yuu wɑ, ʋ pʋ́pʋ́nɩ́ kʋ. Kʋ yɩ ləzoni bɩcɑnɩ wɑ ʋ pʋ́pʋ́nɩ́ kʋ.
47003004	Fən bɑ nəbɑ jə kʋ yoo təntə yuu wɑ Yɩɩ yɑ́ɑ́ con, Zwezi-Kərisə yɩrɩ.
47003005	Nə yə̀ə́ zəni də, nə tətə dɩ̀ɑ̀n wɑ̀ yí, sə nə tʋn won mɑmɑ. Kʋ yɩ Yɩɩ nə pɩn nəbɑ dɩ̀ɑ̀n, sə nə wɑ̀nɩ́ nə tʋn.
47003006	Ʋ mʋ̀ nə pɩn nəbɑ dɩ̀ɑ̀n də, sə nə wɑ̀nɩ́ nə yɑ ʋ tʋ̀tʋ̀nɑ̀, nə swɩ̀n ʋ nimɑrʋ nədʋn tə yoo, nə bɩrɩ lɩ̀ɑ̀ nə. Ʋ nimɑrʋ nədʋn təntə tɑ̀ Yɩɩ nii tə, bɑ nə pʋ́pʋ́nɩ́ bɑ tún, kʋ yɩ Yɩɩ-Siŋu tə. Yɩɩ nii tə, bɑ nə pʋ́pʋ́nɩ́ bɑ tún, yɑ̀ pɩn lɩ̀ɑ̀ tə tɩ Yɩɩ yɑ́ɑ́ con. Yɑ́ Yɩɩ-Siŋu tə mʋ̀ yɩ kʋ pɩn nəbɑ mɩɩ tə, kʋ nə bɑ zwɛ̀ Yɩɩ con.
47003007	Yɩɩ nii tə yɑ̀ yɩ kʋ pʋ́pʋ́nɩ́ kɑpɑnɑ pʋ́pʋ́nʋ́ dɑborubii yuu wɑ. Yɑ́ Moyizə dɑ̀ń yɑ̀ mɛ, sə ʋ twɑ́ də Yɩɩ nii təntə, kʋ nə pɩn lɩ̀ɑ̀ tɩ Yɩɩ yɑ́ɑ́ con, ʋ tʋn ʋ pɑ Yɩɩ nə. Də kʋ nətʋ mɑmɑ, Yɩɩ pɩn Moyizə yɑ́ɑ́ pɩpɩlɩ də dun, Yɩzərɑyɛlə lɩ̀ɑ̀ tə nə wɑ̀rɩ̀ ʋ yɑ́ɑ́ wɑ bɑ ywɑ̀ŋɑ́, tə yɩrɩ. Yɑ́ ʋ dun təntə yɑ̀ ɡɑ bɑ́ yɑ lɑ́, mɑ́ŋɑ́ mɑmɑ wuuu. Də Yɩɩ nii tə, kʋ nə pɩn lɩ̀ɑ̀ tɩ ʋ yɑ́ɑ́ con, nə bɩrɩ ʋ dun tə nətʋ,
47003008	Yɩɩ-Siŋu tə dɑ̀ń pɩn, lɩ̀ɑ̀ nɑ dun nəfɑrʋ, tə nə dwə nətʋ.
47003009	Də Yɩɩ nii tə, kʋ nə pɩn ʋ bʋ̀rɩ̀ lɩ̀ɑ̀ bʋ̀rɑ̀, sə ʋ cʋ̀ɡʋ̀ bɑ, nə bɩrɩ nəbɑ Yɩɩ dun nətʋ, Yɩɩ cɩ́ɡɑ́ tə, ʋ nə wɑ́ mɑ pɑ, sə nə yɑ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con, dun wɑ́ doni nətʋ.
47003010	Nə dɑ̀ń wɑ̀ɑ́ nə swɩ̀n də, dun nəfɑrʋ twi sɩ́ʋ́n nə, tə dwə dí yɑ́ɑ́ dun tə. Yɑ́ dí yɑ́ɑ́ dun tə dɑ̀ń yɩ ndə tə kʋ́ʋ̀ tə̀lə́.
47003011	Kʋ yɩ cɩ́ɡɑ́ də, wiən tə nə bɑ́ yɑ lɑ́ mɑ́ŋɑ́ mɑmɑ, nə jɩn dun nətʋ, kʋ pɩ̀ɑ̀ kʋ bɩrɩ nəbɑ də, wiən tə, tə nə wulə mɑ́ŋɑ́ mɑmɑ, dun wɑ́ doni.
47003012	Nə dɑ̀ń jə yɑlɑ təntə, kʋ mʋ̀ nə pɩn, nə jə wʋdɩʋ, nə mɑ swɩ̀n tə nəpon nəpon.
47003013	Nə bɑ fwɑ ndə Moyizə nə yɑ̀ɑ́ tì ɡɑnkɩkɑlɑ, ʋ mɑ pú ʋ yɑ́ɑ́ nə. Ʋ yɑ̀ɑ́ fwɑ nətʋ, sə Yɩzərɑyɛlə lɩ̀ɑ̀ tə dɑ̀n kɑ́ nɑ Yɩɩ dun tə nə wɑ́ zwɛ̀, tə yɑ́ ʋ yɑ́ɑ́ tə nə nətʋ.
47003014	Yɑ́ Yɩzərɑyɛlə lɩ̀ɑ̀ tə mʋ̀ con, bɑ yun yɑ̀ kʋɑ, kʋ pɑ bɑ bɑ kʋ də̀ń nə̀ń. Də zə̀n mɑmɑ, mə kʋ tə yɩ nətʋ, kʋ pɑ bɑ bɩɑ tə də nə. Bɑ nə kɑ̀rɩ̀ Yɩɩ də ləzoni nimɑrʋ nədwɑn sɑɡɑ tə, kʋ yɩ ndə ɡɑnkɩkɑlɑ təntə nə púə́ bɑ yɩ́ɑ́ nə. Kʋ yɑ̀ɑ́ pɑ, bɑ bɑ kʋ də̀ń nə̀ń. Kʋ yɩ nətʋ, kʋ nə yɩ Zwezi-Kərisə cɩcɩ nə wɑ̀ɑ́ ɡɑnkɩkɑlɑ təntə, ʋ lɩ lìù yɩ́ɑ́ nə yɩrɩ.
47003015	Də zə̀n mɑmɑ, bɑ nə kɑ̀rɩ̀ Moyizə sɑɡɑ tə, kʋ yɩ ndə ɡɑnkɩkɑlɑ təntə yɑ̀ɑ́ pú bɑ yɩ́ɑ́ nə, bɑ bɑ kʋ də̀ń nə̀ń.
47003016	Yɑ́ mɑ́ŋɑ́ tə wɑ, lìù tə, ʋ nə vəvəri ʋ tɩ̀ɑ̀n, ʋ kə Yuu-Tiu con, ɡɑnkɩkɑlɑ tə yɑ̀ɑ́ nɑn, kɑ yɑ́ ʋ yɩ́ɑ́ nə.
47003017	Kʋ yɩ nətʋ, sə kʋ bɩrɩ də Yuu-Tiu tə nə yɩ Yɩɩ-Siŋu tə, Yuu-Tiu Siŋu tə ɡɑ nə wulə bwɑ́lɩ́ nə, kʋ yɑ̀ɑ́ pɑ lɩ̀ɑ̀ tə tɩnɩ bɑ tɩ̀ɑ̀n.
47003018	Nə dɑ̀ń ywɑ̀ŋɑ́ Yuu-Tiu ndə zəŋu nə, ʋ dun tə nə pɩpɩlɩ kʋ wɑ. Gɑnkɩkɑlɑ kʋ́ʋ̀ wɑ̀ nə mʋ̀ lìù mɑmɑ yɩ́ɑ́ nə pwí. Mɑ́ŋɑ́ tə, nə nə ywɑ̀ŋɑ́ wɑ́, Yuu-Tiu Siŋu tə dɑ̀ń lwɑ̀nɩ́ nəbɑ, kʋ pɩn nə kwɛn nə nyɩn də Yuu-Tiu də dun, tə nə dɑ́ɑ́ zənzən, tə nə súrí wuuu.
47004001	Yɩɩ dəri nə yinəɡə zənzən, ʋ ɡɑ pɑ nəbɑ tʋtʋŋɩ təntə, kʋ mʋ̀ nə pɩn nə jɩ̀ɑ̀n bɑ ɡwɑ̀rɩ̀.
47004002	Nə dɑ̀ń vɩɡɑ cɑvɩrɑ yokʋkwɩnɑn tə, lɩ̀ɑ̀ nə sə̀ɡə̀ bɑ tʋŋɑ. Nə bɑ tʋŋɑ də yɩ́ɑ́ swɩɑn, nə ɡɑ bɑ Yɩɩ sʋɡʋ tə lwɑ̀nɩ́. Yɑ́ nə mʋ̀ dɑ̀ń yɩ cɩ́ɡɑ́ tə, nə yɑ̀ɑ́ swɩ̀n nəpon nəpon, sə kʋ pɑ, lɩ̀ɑ̀ tə mɑmɑ lwɑrɩ də, nə yɩ cɩ́ɡɑ́ lɩ̀ɑ̀ Yɩɩ yɑ́ɑ́ con.
47004003	Nə swɩ̀n sʋywɑ́ŋʋ́ tə, nə bɩrɩ lɩ̀ɑ̀ nə. Yɑ́ ɡɑnkɩkɑlɑ tə púə́ lɩ̀ɑ̀ duən yɩ́ɑ́ nə, bɑ bɑ sʋɡʋ təntə də̀ń nə̀ń. Bɑ mʋ̀ lɩ̀ɑ̀ təntə yɩ lɩ̀ɑ̀ tə, bɑ nə wɑ́ tɩ, bɑ jɛ́n Yɩɩ yɑ́ɑ́ con mɩ́ɑ́mɩ́ɑ́n.
47004004	Bɑ mʋ̀ lɩ̀ɑ̀ təntə bɑ sʋywɑ́ŋʋ́ tə də̀ń nə̀ń. Lʋʋ kʋ tə pɩ̀ʋ́ Sɩtɑnɑ nə cɩ̀ɡɑ̀ bɑ pubʋŋɑ nə, bɑ dɑ̀n kɑ́ nì kʋ də̀ń. Ʋ mɑ kʋ́ʋ̀ bɑ pɩ̀ɑ̀, sə bɑ nɑ Zwezi-Kərisə sʋywɑ́ŋʋ́ tə poni tə, kʋ nə bɩrɩ ʋ dun tə. Mə ʋ mʋ̀ Zwezi-Kərisə nə nyɩn də Yɩɩ cɩ́ɡɑ́ cɩ́ɡɑ́.
47004005	Mɑ́ŋɑ́ tə, nə nə kɑ̀rɩ̀ Yɩɩ sʋ̀rɑ̀n tə, nə bɩrɩ, kʋ tɑ̀ nə tətə yoo, nə yɑ̀ɑ́ kɑ̀rɩ̀ nə bɩrɩ. Kʋ yɩ Zwezi-Kərisə, ʋ nə yɩ Yuu-Tiu tə yoo, nə yɑ̀ɑ́ swɩ̀n nə bɩrɩ. Yɑ́ nə mʋ̀ dɑ̀ń yɩ ɑ́ tʋ̀tʋ̀nɑ̀ Zwezi-Kərisə yɩrɩ.
47004006	Mɑ́ŋɑ́ tə, Yɩɩ nə fwɑ lʋʋ, ʋ swɩ̀n, ʋ wʋ́: "Poni wɑ́ pɩpɩlɩ yikunu wɑ". Mə ʋ mʋ̀ Yɩɩ tətə nə pɩn, ʋ poni tə pɩpɩlɩ nə bɩcɑnɩ wɑ. Poni təntə pɩn, nə nɑ ʋ dun tə, tə pɩpɩlɩ Zwezi-Kərisə yɑ́ɑ́ wɑ.
47004007	Nə bwɑ̀nɑ̀ ndə tɩrɑn nəkənə nə. Yɑ́ nə ɡɑ jə won təntə, kʋ kwənə nə dɑ́ɑ́, nə bɩcɑnɩ wɑ, sə kʋ pɑ dɩ̀ɑ̀n təntə, tə nə dwə tə mɛ, yɑ Yɩɩ dɩ̀ɑ̀n, kʋ dɑ̀n kɑ́ yɑ nə tətə dɩ̀ɑ̀n.
47004008	Lɩ̀ɑ̀ zɩɡɑ nə nə bwɑ́lɩ́ mɑmɑ nə, yɑ́ bɑ wɑ̀ nəbɑ cʋ̀ɡʋ̀. Bɑ ken nəbɑ yojɑnɑn zənzən wɑ, yɑ́ tə bɑ pɩn nə lɩ yɑlɑ mɩ́ɑ́mɩ́ɑ́n.
47004009	Bɑ kəni nəbɑ cɑ̀n wɑ, yɑ́ Yɩɩ bɑ nəbɑ vɩ ʋ dʋɡɑ. Bɑ jɑnɩ nəbɑ bɑ dɩlɩ tɩɑ, yɑ́ bɑ bɑ nəbɑ ɡwɩ.
47004010	Mɑ́ŋɑ́ mɑmɑ, kʋ dɑ̀ń yɩ ndə Zwezi tɩɑn tə yiri wulə nə yuu wɑ, sə kʋ pɑ lɩ̀ɑ̀ twɑ́ də nəbɑ, bɑ mɑ lwɑrɩ mɩɩ tə, Zwezi-Kərisə nə wulə kʋ wɑ.
47004011	Kʋ yɩ cɩ́ɡɑ́ də, mɑ́ŋɑ́ tə mɑmɑ, nə nə wulə lʋʋ kʋ tə wɑ, nə kəni nə tɩ̀ɑ̀n tɩɑn jɩ̀ɑ̀n wɑ mɑ́ŋɑ́ mɑmɑ wuuu, Zwezi-Kərisə yɩrɩ, sə kʋ pɑ lɩ̀ɑ̀ twɑ́ nə mʋ̀ nə wɑ́ bɑ̀ nə tɩ tə nə, bɑ mɑ lwɑrɩ mɩɩ tə, Zwezi-Kərisə nə wulə kʋ wɑ.
47004012	Kʋ nətʋ dɑ̀ń pɩn, nə mʋ̀ yɩ nə wulə tɩɑn jɩ̀ɑ̀n wɑ, yɑ́ kʋ tə wɑ́ pɑ ɑ́ nɑ mɩɩ Yɩɩ con.
47004013	Nə mɑmɑ pubʋŋɑ yɩ nədʋ, nə nə twɑ́ kʋ nə, nə mɑ kəni nə wɑɑ Yɩɩ nə, ndə kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Aý keni ɑ̀ wɑɑ Yɩɩ nə. Kʋ mʋ̀ nə pɩn, ɑ̀ swɩ̀n ʋ yoo". Nə də keni nə wɑɑ Yɩɩ nə wuuu nətʋ. Kʋ mʋ̀ nə pɩn, nə də swɩ̀n ʋ sʋɡʋ tə, nə bɩrɩ.
47004014	Yɑ́ nə dɑ̀ń yə̀ə́ də, lìù tə, ʋ nə pìí ʋ bwin Yuu-Tiu Zwezi ʋ lɩ tɩɑn wɑ, ʋ wɑ́ pìí ʋ bwin nə də ʋ lɩ tɩɑn wɑ, nə də Zwezi-Kərisə nə vwə duən nə yɩrɩ. Ʋ dɑ̀ń wɑ́ jɑ nə mʋ̀ də ɑ́ mʋ̀ mɑmɑ, ʋ bɑ̀ ʋ yɑ́ɑ́ con.
47004015	Yìə̀n təntə mɑmɑ tʋn ɑ́ mʋ̀ yɩrɩ, sə kʋ pɑ Yɩɩ fwɑ ʋ pubwɑnʋ tə lɩ̀ɑ̀ zənzən yɩrɑ ʋ súrí wuuu. Kʋ nətʋ wɑ́ pɑ, lɩ̀ɑ̀ yɑ dɑ́nɩ́ zənzən bɑ kə Yɩɩ lɛ̀ɛ̀ də bɑ pɩn wɑ́ dun.
47004016	Kʋ mʋ̀ nə pɩn, nə vɑ̀nɑ̀ bɑ ɡwɑ̀rɩ̀. Nə yə̀ə́ də, nə yɩrɑ tə mʋ̀ yɩ tə ɡwɑ̀rɩ̀ mɑncɩn mɑncɩn. Yɑ́ Yɩɩ dɑ̀ń pɩn yoo tə, kʋ nə wulə nə pubʋŋɑ tə wɑ, lwɑ̀nɩ́ kʋ jì nədʋn, dɩɩn mɑmɑ.
47004017	Kʋ yɩ cɩ́ɡɑ́, sɩ́ʋ́n nə, nə wulə cɑ̀n mɑncɩn wɑ. Yɑ́ nə dɑ̀ń wɑ́ nɑ dun nəfɑrʋ cɑ̀n təntə yɩrɩ. Dun təntə dwə won mɑmɑ, tə ɡɑ wulə mɑ́ŋɑ́ mɑmɑ wuuu, kʋ nə bɑ zwɛ̀.
47004018	Kʋ nətʋ dɑ̀ń pɩn, nə mʋ̀ pubʋŋɑ kʋ́ʋ̀ tə̀lə́ wiən tə yuu wɑ, bɑ nə nɑ yɩ́ɑ́ wɑ. Nə pubʋŋɑ dɑ̀ń yɩ kʋ wulə wiən tə yuu wɑ, bɑ nə bɑ nɑ yɩ́ɑ́ wɑ. Wiən tə, bɑ nə nɑ yɩ́ɑ́ wɑ, tə mʋ̀ yɩ tə wulə mɑ́ŋɑ́ mɑncɩn wɑ. Yɑ́ wiən tə, bɑ nə bɑ nɑ yɩ́ɑ́ wɑ, tə mʋ̀ wulə mɑ́ŋɑ́ mɑmɑ wuuu, kʋ nə bɑ zwɛ̀.
47005001	Nə yɩrɑ tə yɩ ndə dìə̀ nə, nə mɩɩ tə nə wulə kʋ wɑ tɩɑ kɑ tə yuu. Kʋ dìə̀ təntə ɡɑ wɑ́ tʋ dɩɩn don nə. Yɑ́ nə dɑ̀ń yə̀ə́ də, dɩɩn tə, dìə̀ təntə nə tʋɑ, Yɩɩ wɑ́ pɑ nəbɑ yɩrɑ duən, sə tə də kʋ́ʋ̀ yɑ nə mɩɩ tə dìə̀, Yɩɩ sɑ̀ń nə. Tə mʋ̀ yɩrɑ təntə kʋ́ʋ̀ bɑ cʋ̀ɡɑ̀, ndə dìə̀ nə, ləzoni nə lwə̀ də bɑ jɩ̀ɑ̀n. Nə mɩɩ tə dɑ̀ń ɡɑ wɑ́ yɑ kʋ wɑ, mɑ́ŋɑ́ mɑmɑ wuuu, kʋ nə bɑ zwɛ̀.
47005002	Sɩ́ʋ́n nə, nə dɑ̀ń yɩ nə bɩbɩlɩ, mɑ́ŋɑ́ kʋ tə wɑ, nə mɩɩ tə nə wulə tɩɑ yuu yɩrɑ tə tə wɑ. Nə pɩ̀ɑ̀, sə Yɩɩ pɑ, nə mɩɩ tə zʋ yɩrɑ təntə wɑ, tə nə wulə ʋ con, ndə bɑ nə zwɩ ɡɑ̀nʋ̀ nətʋ.
47005003	Mɑ́ŋɑ́ tə, nə mɩɩ tə nə zʋɑ Yɩɩ sɑ̀ń yɩrɑ təntə wɑ, mə tə mʋ̀ dɑ̀ń nə wɑ́ yɑ nə yɩrɑ, mɑ́ŋɑ́ mɑmɑ wuuu. Yɑ́ nə mɩɩ tə kʋ́ʋ̀ bɑ́ yɑ wɑlɑ Yɩɩ yɑ́ɑ́ con.
47005004	Mɑ́ŋɑ́ kʋ tə nə mɩɩ tə nə wulə tɩɑ yuu yɩrɑ tə tə wɑ, nə yɩ nə bɩbɩlɩ ndə zɩlɩ nəfɑrʋ nə wulə nə yuu wɑ. Kʋ yɩ cɩ́ɡɑ́, nə bɑ pɩ̀ɑ̀, sə Yɩɩ jɑ nə yɩrɑ tə tə ʋ lɩ, ʋ yɑ́ nəbɑ. Kʋ yɩ nə pɩ̀ɑ̀, sə ʋ pɑ nəbɑ yɩrɑ nədʋn tə, kʋ nə bɑ tɩ, sə kʋ jon yɩrɑ nədwɑn tə, kʋ nə tɩ tə yuu nə.
47005005	Yɩɩ tətə dɑ̀ń nə tɑnɩ nəbɑ ʋ tún, sə ʋ pɑ nəbɑ mɩɩ təntə. Ʋ pɩn nəbɑ ʋ Siŋu tə, kʋ nə yɩ wozəŋə tə, ʋ nə tɑnɩ ʋ tún təntən nyiən, kʋ ɡɑ bɩrɩ də, wiən duən tə wulə, ʋ nə wɑ́ pɑ nəbɑ.
47005006	Kʋ nətʋ dɑ̀ń pɩn, nə jɩ̀ɑ̀n jə dɩ̀ɑ̀n mɑ́ŋɑ́ mɑmɑ, nə ɡɑ yə̀ə́ də, mɑ́ŋɑ́ tə mɑmɑ, nə mɩɩ tə nə wulə nə tɩɑ yuu yɩrɑ tə tə wɑ, nə ŋʋ́nɑ́ də Yuu-Tiu.
47005007	Nə yə̀ə́ də, kʋ yɩ nə kəni nə wɑɑ Yɩɩ nə wuuu, nə jɑ wulə, kʋ dɑ̀ń nə tɑ̀ nə nɑ wɑ́ nə yɩ́ɑ́ wɑ.
47005008	Kʋ yɩ cɩ́ɡɑ́, nə jɩ̀ɑ̀n jə dɩ̀ɑ̀n zənzən, yɑ́ nə dɑ̀ń tə swə, sə nə mɩɩ tə nɑn, kʋ yɑ́ nə yɩrɑ tə tə, sə kʋ vɑ kʋ yɑ də Yuu-Tiu Zwezi-Kərisə ʋ sɑ̀ń nə.
47005009	Kʋ mʋ̀ nə pɩn, kʋ tə dɑ̀ń nə yɩ nə pubʋŋɑ yoo, kʋ mʋ̀ nə yɩ, sə nə tʋn kʋ tə nə poli ʋ pùə́. Nə pɩ̀ɑ̀, sə nə tʋn kʋ, də nə mɩɩ tə nə wulə yɩrɑ tə tə wɑ, nə ɑ̀ yə̀ə́, də nə mɩɩ tə nə nɑn kʋ vɑ ʋ con.
47005010	Nə mɑmɑ mɛ, sə nə vɑ nə zɩɡɩ Zwezi-Kərisə yɑ́ɑ́ con, sə ʋ bʋ̀rɩ̀ nə bʋ̀rɑ̀. Yɑ́ lìù mɑmɑ dɑ̀ń wɑ́ nɑ ʋ zəni tə, nə ɑ̀ yə̀ə́ ʋ lwɑnɩ tə, ʋ nə fwɑ tɩɑ yuu wɑ, ŋwɩ́rɑ́n.
47005011	Nə mʋ̀ dɑ̀ń yə̀ə́, kɑ zìlí Yuu-Tiu nii də̀ń. Kʋ mʋ̀ nə pɩn, nə kəni dɩ̀ɑ̀n, sə nə pɑ lɩ̀ɑ̀ lwɑrɩ cɩ́ɡɑ́ tə. Yɩɩ yə̀ə́ kʋ tə, nə nə yɩ zəni, yɑ́ ɑ̀ bʋŋɑ də, ɑ́ də pubʋŋɑ wɑ, ɑ́ yə̀ə́ nəbɑ zəni.
47005012	Nə bɑ pɩ̀ɑ̀ nə pìí nə bɩrɩ ɑbɑ, kʋ tə nə nə yɩ. Kʋ yɩ nə pɩ̀ɑ̀, nə yɑ́ cwəŋə nə pɑ ɑbɑ, sə ɑ́ tì nə yoo, ɑ́ mɑ bʋ ɑ́ tɩ̀ɑ̀n nə. Kʋ mʋ̀ nə wɑ́ pɑ, ɑ́ wɑ̀nɩ́ ɑ́ le lɩ̀ɑ̀ tə, bɑ nə fwɑ fwiə kʋ tə yɩrɩ, bɑ nə nɑ bɑ yɩ́ɑ́ wɑ, bɑ ɡɑ bɑ kʋ tə nə wulə bɩcɑn wɑ, jələ.
47005013	Kʋ yɩ cɩ́ɡɑ́, ɑ́ bʋŋɑ də, nə nyɑ̀ŋɑ̀ nɑɑɑ? Nə nə nyɑ̀ŋɑ̀, kʋ yɩ Yɩɩ cɩcɩ con. Yɑ́ nə dɑ̀ń nə bɑ nyɑ̀ŋɑ̀ tə, kʋ yɩ ɑ́ mʋ̀ con.
47005014	Kʋ tə mɑmɑ nə nə fwɑ, kʋ yɩ Zwezi-Kərisə sonu tə nə yuɡə nəbɑ. Nə yə̀ə́ də, ʋ mʋ̀ lìù nədʋ tə nə tɩɡɑ lɩ̀ɑ̀ tə mɑmɑ yuu yɩrɩ, yɑ́ kʋ dɑ̀ń bɩrɩ də, bɑ mɑmɑ twɑ́ də wɑ́ bɑ tɩ.
47005015	Ʋ tɩɡɑ lʋʋ ləzoni mɑmɑ yɩrɩ, sə kʋ pɑ bɑ tə nə wulə mɩɩ wɑ, twɑ́ kʋ tə nə, ʋ nə pɩ̀ɑ̀, bɑ kʋ́ʋ̀ dɑ̀n kɑ́ twɑ́ bɑ tətə fɩrɑ yìə̀n tə nə. Mə bɑ mʋ̀ yɩrɩ nə ʋ tɩɡɑ, ʋ ɡɑ pìí ʋ bwin ʋ nɑn tɩɑn wɑ.
47005016	Kʋ mʋ̀ yɩrɩ, sɩ́ʋ́n nə, nə kʋ́ʋ̀ bɑ lɩ̀ɑ̀ kúrí duən wɑ, ndə ləzoni nə fwɑ nətʋ. Dí yɑ́ɑ́ nə, nə yɑ̀ jə pubʋŋɑ təntə, nə mɑ jələ Zwezi-Kərisə. Yɑ́ sɩ́ʋ́n nə, kʋ tɑ̀ pubʋŋɑ təntə, nə kʋ́ʋ̀ mɑ jələ wɑ́.
47005017	Lìù tə mɑmɑ, ʋ nə vwə ʋ tɩ̀ɑ̀n Zwezi-Kərisə yɩrɑ, kʋ tíú jiɡə lɑdʋrʋ. Yodwɑrɑ tə mɑmɑ, ʋ yɑ̀ nə wulə tə wɑ dɑ̀ń lɛ, yɑ́ ɑ́ nəŋə ʋ yìə̀n mɑmɑ dɑ̀ń jiɡə yodʋrɑ.
47005018	Kʋ yɩ Yɩɩ nə tʋŋɑ yìə̀n təntə mɑmɑ. Ʋ tʋn Zwezi-Kərisə, sə ʋ pɑ nə mʋ̀ də ʋ mʋ̀ Yɩɩ pìí nə kə duən yuu. Yɑ́ sɩ́ʋ́n nə, Yɩɩ dɑ̀ń tʋn nəbɑ, sə nə swɩ̀n nə bɩrɩ də, ʋ pɩ̀ɑ̀, sə ʋ mʋ̀ də lɩ̀ɑ̀ tə mɑmɑ pìí bɑ kə duən yuu.
47005019	Kʋ yɩ cɩ́ɡɑ́, Yɩɩ twɑ́ Zwezi-Kərisə, ʋ pɑ lʋʋ ləzoni tə mɑmɑ də ʋ mʋ̀ Yɩɩ pìí bɑ kə duən yuu. Yɑ́ Yɩɩ wɑ̀ bɑ cʋnɑ tə jələ ʋ kə bɑ yuu wɑ. Yɑ́ ʋ dɑ̀ń tʋn nəbɑ, sə nə swɩ̀n lɩ̀ɑ̀ tə con də, ʋ pɩ̀ɑ̀, sə ʋ mʋ̀ də bɑ pìí bɑ kə duən yuu.
47005020	Nə dɑ̀ń yɩ Zwezi-Kərisə tʋntʋnɑ. Kʋ yɩ ndə Yɩɩ tətə nə twɑ́ nə nii sʋ̀rɑ̀n tə nə, ʋ mɑ kwè lɩ̀ɑ̀ tə. Nə lòrì ɑbɑ Zwezi-Kərisə yɩrɩ, sə ɑ́ pɑ ɑ́ mʋ̀ də Yɩɩ pìí ɑ́ kə duən yuu.
47005021	Zwezi-Kərisə yɑ̀ wɑ̀ cʋnɑ tʋn mɩ́ɑ́mɩ́ɑ́n. Yɑ́ Yɩɩ ken nə mʋ̀ cʋnɑ tə ʋ yuu wɑ. Yɩɩ fwɑ kʋ nətʋ tə, nə mʋ̀ yɩrɩ, sə kʋ pɑ ʋ twɑ́ nə mʋ̀ də Zwezi-Kərisə nə wulə duən nə tə, ʋ pɑ nə jì cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con.
47006001	Nə yɩ Yɩɩ tʋ̀tʋ̀nɑ̀. Yɑ́ nə yɩ nə tʋŋɑ duən nə. Kʋ mʋ̀ yɩrɩ, nə dɑ̀ń kwè ɑbɑ, sə ɑ́ dɑ̀nɑ̀ kɑ́ pɑ, Yɩɩ pubwɑnʋ tə, ʋ nə tʋn ɑ́ yɩrɑ, jì tʋtʋ.
47006002	Kʋ yɩ cɩ́ɡɑ́, Yɩɩ swɩ̀n, ʋ wʋ́: "Aý le n yɩjʋnɩ tə, mɑ́ŋɑ́ tə wɑ, ɑ̀ nə pɩ̀ɑ̀, sə ɑ̀ le mʋ́. Mɑ́ŋɑ́ nə yí, sə ɑ̀ jon lɩ̀ɑ̀ tə cʋnɑ wɑ, ɑ̀ sɑn mʋ́". Á nəŋə, kʋ yɩ mɑ́ŋɑ́ kʋ tə wɑ, Yɩɩ wɑ́ fwɑ nəbɑ zəni. Á nəŋə, kʋ yɩ mɑ́ŋɑ́ kʋ tə wɑ, Yɩɩ dɑ̀ń pɩ̀ɑ̀ ʋ jon lɩ̀ɑ̀ tə.
47006003	Nə nə tʋŋɑ nə pɩn Yɩɩ nə tə yɩrɩ, nə bɑ pɩ̀ɑ̀, sə lɩ̀ɑ̀ nɑ cwəŋə bɑ cəɡə nəbɑ, nə tʋtʋŋɩ tə wɑ. Kʋ mʋ̀ nə pɩn, nə bɑ yoo tʋŋɑ, kʋ nə wɑ́ pɑ, lɩ̀ɑ̀ dʋɡʋ Yɩɩ cwəŋə tə bɑ jɛ́n.
47006004	Yɑ́ yoo mɑmɑ wɑ, nə yɑ̀ɑ́ kə dɩ̀ɑ̀n, sə nə bɩrɩ də, nə yɩ Yɩɩ tʋ̀tʋ̀nɑ̀. Nə yɑ̀ɑ́ jɑ pɩ́nʋ́ wuuu, kʋ nə yɩ cɑ̀n, nə ɑ̀ yə̀ə́ wiən nə mùrì nəbɑ, nə ɑ̀ yə̀ə́ pucʋnɩ, nə tə yɑ̀ɑ́ pɩ́nɩ́ tə wɑ.
47006005	Bɑ nə mɑ̀ nəbɑ, bɑ kə bɑ̀ń dìə̀ wɑ, nə ɑ̀ yə̀ə́, bɑ nə suɡu lɩ̀ɑ̀ zənzən, bɑ kə nə nə, nə ɑ̀ yə̀ə́ kɑ tʋn tʋtʋncɑrɑn kɑ ɡwɑ̀rɩ̀, nə tə yɑ̀ɑ́ pɩ́nɩ́ tə də wɑ. Kʋ nə yɩ nə nə wɑ̀rɩ̀ nə dwɛ̀, nə ɑ̀ yə̀ə́ niən jɑnʋ, nə tə yɑ̀ɑ́ pɩ́nɩ́ tə də wɑ.
47006006	Nə bɑ nə tɩ̀ɑ̀n kəni durən yìə̀n wɑ, nə bɩrɩ də, nə yə̀ə́ Yɩɩ cɩ́ɡɑ́ tə. Nə jə pɩ́nʋ́, nə ɡɑ yɩ wʋywɑnyɩnɑ də. Yɩɩ-Siŋu tə wulə də nəbɑ, nə swə lɩ̀ɑ̀ tə duən tə də bɩcɑn nədʋ.
47006007	Nə swɩ̀n cɩ́ɡɑ́ sʋɡʋ tə nə bɩrɩ, Yɩɩ də pɩn nəbɑ ʋ dɩ̀ɑ̀n tə kʋ yɩrɩ. Nə wulə Yɩɩ cɩ́ɡɑ́ cwəŋə tə wɑ, kʋ ɡɑ yɩ ndə nə tì kwɑtɑrɑ zɩlɑ, sə nə mɑ tɑ, də tə tə, nə nə mɑ cɩ̀ nə tɩ̀ɑ̀n nə.
47006008	Bɑ pɩn nəbɑ dun, bɑ duən də ɡɑ kəni cɑvɩrɑ nə nə. Bɑ swɩ̀n nə yozəŋə, bɑ duən də ɡɑ swɩ̀n nə yolwɑn. Bɑ jələ nəbɑ ndə kʋnkʋnɑ nə, yɑ́ nə ɡɑ yɩ cɩ́ɡɑ́ nə swɩ̀n.
47006009	Bɑ jələ nəbɑ ndə bɑ yə̀rì nəbɑ, yɑ́ bɑ mɑmɑ ɡɑ yə̀ə́ nəbɑ zəni. Bɑ bʋŋɑ mɑ́ŋɑ́ mɑmɑ də, nə wɑ́ tɩ, yɑ́ ɑ́ nəŋə, nə mɩɩ dɑ̀ń ɡɑ tə wulə zəni. Bɑ kəni nəbɑ cɑ̀n wɑ, yɑ́ nə bɑ tɩ də.
47006010	Bɑ kəni nəbɑ pucʋnɩ wɑ, yɑ́ nə ɡɑ tə wulə pupwən wɑ dɩɩn mɑmɑ. Lɩ̀ɑ̀ yɑ́ɑ́ con, nə yɩ ndə zʋrɑ nə, yɑ́ nə mʋ̀ ɡɑ nə pɩn lɩ̀ɑ̀ zənzən jì jɩjə tɩ̀ɑ́n. Nə yɩ ndə nə bɑ won mɑmɑ jə, yɑ́ nə ɡɑ jə wiən tə mɑmɑ.
47006011	Á mʋ̀ Korɛntə tɩ̀ɑ́n-bɑ, nə swɩ̀n ɑ́ con nəpon nəpon. Nə swɩ̀n kʋ tə nə wulə nə bɩcɑnɩ wɑ, nə bɩrɩ ɑbɑ.
47006012	Nə mʋ̀ wɑ̀ nə bɩcɑnɩ pwí də ɑbɑ, kʋ yɩ ɑ́ mʋ̀ dɑ̀ń nə púə́ ɑ́ bɩcɑnɩ də nəbɑ.
47006013	Aý swɩ̀n ɑ́ con ndə nyɩnɑ nə yɑ̀ɑ́ swɩ̀n ʋ bɩɑ con nətʋ, sə ɑ́ də súrí ɑ́ bɩcɑnɩ ɑ́ bɩrɩ nəbɑ.
47006014	Á dɑ̀nɑ̀ kɑ́ twɑ́ lɩ̀ɑ̀ tə, bɑ nə tɑ̀ Kərisə lɩ̀ɑ̀ tə nə, bɑ tʋtʋnkʋkwɩnɑn tə wɑ. Yoo tə, kʋ nə yɩ cɩ́ɡɑ́ Yɩɩ yɑ́ɑ́ con, də yoo tə, kʋ nə yɩ lwɑnɩ yoo wɑ̀rɩ̀ duən nə tə kəni. Poni də yikunu də wɑ̀rɩ̀ bwɑ́lɩ́ nədʋ tə yɑnɩ.
47006015	Zwezi-Kərisə də Sɩtɑnɑ wɑ̀rɩ̀ duən yuu bɑ kəni. Yɑ́ nimɑrʋ yoo ɡɑ tə̀lə́ lìù tə, ʋ nə keni ʋ wɑɑ Zwezi-Kərisə nə wuuu, də lìù tə, ʋ nə wɑ̀ ʋ wɑɑ ken ʋ nə, pwərə wɑ.
47006016	Yɩɩ dìə̀ də woŋwɑnɑn yoo tə̀lə́ duən nə. Kʋ yɩ cɩ́ɡɑ́, nə mʋ̀ nə yɩ ndə Yɩɩ tə, ʋ nə wulə mɩɩ wɑ, dìə̀ tə nə, ndə ʋ nə swɩ̀n, ʋ wʋ́: "Aý wɑ́ jə̀ń də bɑ, ɑ̀ ɡɑ wɑ́ yɑ bɑ tətəŋi wɑ. Aý wɑ́ yɑ bɑ Yɩɩ, yɑ́ bɑ də ɡɑ wɑ́ yɑ ɑ̀ mʋ̀ lɩ̀ɑ̀".
47006017	Kʋ mʋ̀ nə pɩn, Yuu-Tiu tə swɩ̀n, ʋ wʋ́: "Á dɑ̀ń nɑŋɑ lɩ̀ɑ̀ tə wɑ, bɑ nə tɑ̀ Kərisə lɩ̀ɑ̀ tə. Á pɩɑn ɑ́ mʋ̀ də bɑ mʋ̀ yɑ yɩŋʋnɩ də duən. Á dɑ̀nɑ̀ kɑ́ dwen durən won yɩrɑ, yɑ́ ɑ̀ mʋ̀ dɑ̀ń ɡɑ wɑ́ sɛ̀ ɑ̀ jon ɑbɑ ɑ̀ kə ɑ̀ con".
47006018	Yuu-Tiu tə, ʋ nə wulə tə mɑmɑ yuu wɑ swɩ̀n ʋ súrí lɑ́, ʋ wʋ́: "Aý wɑ́ yɑ ɑ́ nyɩnɑ, ɑ́ də ɡɑ wɑ́ yɑ ɑ̀ bɩɑ də ɑ̀ bwɩ̀ɩ́".
47007001	Aý nubisoni-bɑ, Yɩɩ kɑ̀n nikɑnɩ təntə, ʋ pɑ nəbɑ. Kʋ mʋ̀ yɩrɩ nə, nə də dɑ̀ń mɛ, sə nə lɩ nə tɩ̀ɑ̀n durən yìə̀n tə mɑmɑ wɑ, tə nə cʋ̀ɡɑ̀ nə yɩrɑ tə də nə pubʋŋɑ tə. Nə fwɑ kʋ nətʋ nə vɑ nə yí mɑ́ŋɑ́ tə, durən nə kʋ́ʋ̀ tə̀lə́ nə yɩrɑ, nə ɡɑ zìlí Yɩɩ nii də.
47007002	Á pɩɑn nə yoo yɑ ɑ́ bɩcɑnɩ wɑ! Nə wɑ̀ yolwɑn tʋn lìù mɑmɑ yɩrɑ. Nə wɑ̀ lìù mɑmɑ cʋ̀ɡʋ̀. Nə wɑ̀ lìù mɑmɑ won ɡɩɡɩrɩ nə jon.
47007003	Á dɑ̀nɑ̀ kɑ́ bʋ́n də, kʋ yɩ ɑ̀ swɩ̀n sʋ̀rɑ̀n tə tə, sə ɑ̀ mɑ kə yoo ɑ́ yuu wɑ. Aý dí yɑ́ɑ́ ɑ̀ swɩ̀n ɑ́ con də, ɑ́ yoo wulə nə bɩcɑnɩ wɑ. Də nə mɩɩ nə wulə lʋʋ wɑ, nə ɑ̀ yə̀ə́ nə nə tɩɡɑ, won mɑmɑ wɑ̀rɩ̀ nəbɑ, kʋ pwɛ̀ duən nə.
47007004	Fən bɑ nə jə ɑ́ yoo wɑ mɩ́ɑ́mɩ́ɑ́n. Aý jə cɩ́ɡɑ́, sə ɑ̀ tì ɑ́ yoo ɑ̀ mɑ bwɩ ɑ̀ tɩ̀ɑ̀n nə. Aý bɩcɑn zùrì zənzən ɑ́ yoo wɑ. Nə wulə cɑ̀n zənzən wɑ, yɑ́ də kʋ nətʋ mɛ, ɑ̀ pùə́ tə poli zənzən, kɑ jɑ lɛ.
47007005	Kʋ yɩ cɩ́ɡɑ́, nə nə twi nə yí Mɑsedwɑnə nɑɡwɑnɑɑ tə, də zə̀n mɑmɑ, nə tə wɑ̀ wɑ̀nɩ́ nə sìí mɑncɩn tətə. Cɑ̀n yirə yirə twi, tə tʋ nə yuu wɑ. Lɩ̀ɑ̀ yɑ̀ zɑ̀n, bɑ zɩɡɑ nə nə, yɑ́ nə bɩcɑnɩ də wɑ fən yɑ̀ jə nəbɑ.
47007006	Yɑ́ Yɩɩ tə, ʋ nə yɑ̀ɑ́ zùrì pucʋnɩ lɩ̀ɑ̀ bɩcɑnɩ, dɑ̀ń twɑ́ Titə nə twi nə con tə nə, ʋ mɑ zùrì nə də bɩcɑnɩ.
47007007	Kʋ tɑ̀ Titə túrí tə cɩcɩ nə zùrì nə bɩcɑnɩ. Kʋ tə nə súrí lɑ́, ʋ twi ʋ bɩrɩ nəbɑ nətʋ tə, ɑ́ nə zùrì ʋ də bɩcɑn. Ʋ bɩrɩ nəbɑ nətʋ tə, ɑ́ nə pɩ̀ɑ̀, sə ɑ́ pìí ɑ́ nɑ nə cɩ́ɡɑ́ cɩ́ɡɑ́. Ʋ bɩrɩ nəbɑ, ɑ́ pùə́ nə cʋ̀ɡʋ̀ nətʋ, də nətʋ tə, ɑ́ dɑ̀ń nə pɩ̀ɑ̀, sə ɑ́ cɑɡɑ ɑ̀ yɩrɩ. Tə yìə̀n təntə dɑ̀ń pɩn, ɑ̀ pupwən tə súrí zənzən.
47007008	Aý yə̀ə́ də, sɑɡɩ tə, ɑ̀ nə dí yɑ́ɑ́ ɑ̀ pʋ́pʋ́nɩ́, ɑ́ nə cʋ̀ɡʋ̀ ɑ́ pùə́. Yɑ́ ɑ̀ mʋ̀ con, ɑ̀ pùə́ bɑ cʋ̀ɡɑ̀ kʋ yoo təntə yuu wɑ. Aý pùə́ nə swə kʋ cʋ̀ɡʋ̀, də kʋ yɩ ɑ̀ nə lwɑrɩ də, ɑ̀ sɑɡɩ tə cʋ̀ɡʋ̀ ɑ́ pùə́ nə mɑ́ŋɑ́ mɑncɩn wɑ yɩrɩ.
47007009	Yɑ́ sɩ́ʋ́n nə, ɑ́ pucʋnɩ təntə nə pɩn ɑ́ vəvəri ɑ́ kwɑ, ɑ́ mɑ sɑ́ ɑ́ cʋnɑ tə, dɑ̀ń pɩn ɑ̀ pùə́ poli. Kʋ tɑ̀ ɑ̀ nə cʋ̀ɡʋ̀ ɑ́ pùə́ nə, tə nə pɩn ɑ̀ pùə́ poli. Á pùə́ tə nə cʋ̀ɡʋ̀ tə yɩ kʋ twɑ́ də Yɩɩ fɩrɑ. Kʋ mʋ̀ yɩrɩ nə, kʋ tə, ɑ̀ nə pʋ́pʋ́nɩ́, wɑ̀ ɑbɑ yolwɑn fwɑ.
47007010	Kʋ yɩ cɩ́ɡɑ́, də pucʋnɩ nə twɑ́ də Yɩɩ fɩrɑ, kʋ mɑ yí lìù, pucʋnɩ təntə yɑ̀ɑ́ pɑ ʋ vəvəri ʋ kwɑ, ʋ mɑ sɑ́ ʋ cʋnɑ tə, kʋ ɡɑ pɑ, ʋ wɑ̀nɩ́ ʋ nɑ mɩɩ tə, kʋ nə bɑ zwɛ̀ Yɩɩ con. Kʋ mʋ̀ pucʋnɩ yiri təntə bɑ pɩn lìù swɩ̀n ʋ wʋ́, ʋ yɑ̀ nə yə̀ə́. Yɑ́ pucʋnɩ nə yí lìù, kʋ ɡɑ yɩ lʋʋ wiən nə pɩn tə tʋn, kʋ wɑ́ pɑ, kʋ tíú kwɩ̀n mɩɩ tə nə, kʋ nə bɑ zwɛ̀ Yɩɩ con.
47007011	Kʋ yɩ cɩ́ɡɑ́, ɑ́ pucʋnɩ tə yɩ kʋ twɑ́ də Yɩɩ fɩrɑ. Á dɑ̀ń nəŋə kʋ tə, pucʋnɩ təntə nə tʋn ɑ́ yɩrɑ. Kʋ mʋ̀ nə pɩn, ɑ́ dɑ̀ń bɩbɑrɩ, sə ɑ́ tʋn won mɑmɑ, ndə kʋ nə mɛ nətʋ. Kʋ mʋ̀ nə kʋ́ʋ̀ pɩn, ɑ́ dɑ̀ń pɩ̀ɑ̀, sə ɑ́ bɩrɩ də, ɑ́ bɑ cʋnɑ swə. Kʋ mʋ̀ nə kʋ́ʋ̀ pɩn, ɑ́ lɩŋɑ dɑ̀ń zɑŋɑ yolwɑn tə yɩrɩ, kʋ nə tʋn ɑ́ tətəŋi wɑ. Kʋ mʋ̀ nə kʋ́ʋ̀ pɩn, fən dɑ̀ń jə ɑbɑ, kʋ tə yɩrɩ, ɑ́ nə fwɑ. Kʋ mʋ̀ nə kʋ́ʋ̀ pɩn, ɑ́ dɑ̀ń pìí ɑ́ pɩ̀ɑ̀, sə ɑ́ nɑ nə cɩ́ɡɑ́ cɩ́ɡɑ́. Kʋ mʋ̀ nə kʋ́ʋ̀ pɩn, ɑ́ dɑ̀ń jə yɑwɑlɑ, sə ɑ́ tʋn kʋ tə, Yɩɩ nə swə. Kʋ mʋ̀ nə kʋ́ʋ̀ pɩn, bɛɛ təntə, ʋ nə tʋn cʋnɑ tə, ɑ́ dɑ̀ń kə wɑ́ cɑ̀n wɑ. Yìə̀n tə mɑmɑ, ɑ́ nə tʋn, ɑ́ dɑ̀ń bɩrɩ də, ɑ́ wɑ̀ yolwɑn tʋn tə wɑ.
47007012	Yɑ́ ɑ̀ dɑ̀ń nə dí yɑ́ɑ́ ɑ̀ pʋ́pʋ́nɩ́ ɑ́ nə, kʋ tɑ̀ bɛɛ tə, ʋ nə tʋn lwɑnɩ tə yɩrɩ. Kʋ mɑ kʋ́ʋ̀ tɑ̀ lìù tə, bɑ nə tʋn lwɑnɩ tə ʋ yɩrɑ yɩrɩ, ɑ̀ pʋ́pʋ́nɩ́ ɑ́ nə. Yɑ́ kʋ yɩ ɑ̀ pʋ́pʋ́nɩ́ ɑ́ nə, sə kʋ pɑ, ɑ́ nə bɩbɑrɩ, sə ɑ́ tʋn ɑ́ pɑ nəbɑ tə, wɑ̀nɩ́ kʋ nɑn yii nə, ɑ́ tətəŋi wɑ Yɩɩ yɑ́ɑ́ con.
47007013	Mə kʋ mʋ̀ nə pɩn, nə bɩcɑnɩ zùrì. Yɑ́ kʋ ɡɑ tɑ̀ nə bɩcɑnɩ nə zùrì tə cɩcɩ. Kʋ tə nə súrí lɑ́, nə pwìí də poli zənzən, ɑ́ mɑmɑ nə pɩn Titə pubʋŋɑ yɑ bwɑ́lɩ́ nədʋ, ʋ pùə́ ɡɑ poli tə yɩrɩ.
47007014	Titə mʋ̀ con, ɑ̀ tì ɑ́ yoo ɑ̀ mɑ bʋ ɑ̀ tɩ̀ɑ̀n nə. Yɑ́ ɑ̀ wɑ̀ cɑvɩrɑ dí. Nə swɩ̀n yoo mɑmɑ ɑ́ con, də cɩ́ɡɑ́. Yɑ́ kʋ kwɑ nə, yìə̀n tə mɑmɑ, nə nə bʋ̀ɑ̀ ɑ́ nə tə yɩrɩ, Titə yɑ́ɑ́ con yɩ cɩ́ɡɑ́.
47007015	Yɑ́ ʋ yɑ̀ɑ́ pìí ʋ lìí nətʋ tə, ɑ́ nə sɛ̀, ɑ́ pɑ ʋ zʋrɩ ɑ́ yuu, də nətʋ tə, ɑ́ mɑmɑ nə sɛ̀ ʋ nii, ɑ́ nə zìlí wɑ́ zənzən, də ɑ́ vɩvɑɡɑ ʋ yɑ́ɑ́ con. Yɑ́ ʋ dɑ̀ń yɑ̀ɑ́ kwɛn ʋ sóní ɑbɑ, ʋ súrí wuuu.
47007016	Aý pùə́ poli də, ɑ̀ nə wɑ̀ɑ́ ɑ́ yuu wɑ jələ yoo mɑmɑ wɑ tə yɩrɩ.
47008001	Aý nubɩɑ-bɑ, nə pɩ̀ɑ̀, sə nə mɑn nə bɩrɩ ɑbɑ, Yɩɩ nə fwɑ ʋ pubwɑnʋ tə, Mɑsedwɑnə nɑɡwɑnɑɑ Kərisə lɩ̀ɑ̀ púlə́ tə wɑ nətʋ.
47008002	Yìə̀n wʋwɑlɩ bɑ, tə pɑ bɑ dí cɑ̀n zənzən, yɑ́ bɑ ɡɑ tə wulə pupwən wɑ, bɑ jɑ lɛ tɩɑ nə. Zʋrɩ də jə bɑ zənzən, kʋ jɑ lɛ tɩɑ nə. Yɑ́ bɑ tə sɑn lɩ̀ɑ̀ tə nə də wʋywɑn nəfɑrʋ.
47008003	Bɑ pɩn səbiu, ndə bɑ nə wɑ̀ɑ́ bɑ pɩn nətʋ. Aý tətə nɩ kʋ nə yɩn nətʋ. Bɑ pɩn səbiu zənzən, bɑ jɑ lɛ bɑ dɩ̀ɑ̀n mɑ́ŋɑ́ tətə, kʋ ɡɑ yɩ kʋ twɑ́ də bɑ tətə fɩrɑ.
47008004	Bɑ lòrì nəbɑ pwə pwə, sə nə pɑ bɑ cwəŋə, sə bɑ kə bɑ jɩ̀ɑ̀n kʋ tʋtʋŋɩ təntə wɑ, bɑ mɑ sɑn lɩ̀ɑ̀ tə nə, Kərisə nə tɩ.
47008005	Kʋ tə, bɑ nə tʋn, kʋ dwə kʋ tə nə yɑ̀ nə bʋŋɑ də, bɑ wɑ́ tʋn. Bɑ dí yɑ́ɑ́, bɑ tì bɑ tɩ̀ɑ̀n bɑ pɑ Yuu-Tiu nə. Kʋ kwɑ nə, bɑ tə pɩn bɑ tɩ̀ɑ̀n nə də nə, ndə Yɩɩ nə pɩ̀ɑ̀ nətʋ.
47008006	Titə dí yɑ́ɑ́ ʋ lɑ́ səbiu tə ɑ́ con, yɑ́ ʋ ɡɑ tə wɑ̀ zwɛ̀. Mə kʋ mʋ̀ yɩrɩ, nə lòrì wɑ́, sə ʋ dɑ̀ń tʋn kʋ wʋywɑn tʋtʋŋɩ təntə, ʋ zwɛ̀.
47008007	Á jə wiən tə mɑmɑ Yɩɩ cwəŋə tə wɑ. Á keni ɑ́ wɑɑ Zwezi-Kərisə nə wuuu. Á swɩ̀n Yɩɩ sʋɡʋ tə zəni. Á yə̀ə́ cɩ́ɡɑ́ tə də zəni. Á bɩbɑrɩ mɑ́ŋɑ́ mɑmɑ, sə ɑ́ tʋn. Á swə nəbɑ zənzən. Kʋ mʋ̀ yɩrɩ, ɑ́ dɑ̀ń tʋŋɑ kʋ wʋywɑn tʋtʋŋɩ təntə, ɑ́ súrí lɑ́ wuuu.
47008008	Kʋ tə, ɑ̀ nə swɩ̀n yəbə, kʋ tɑ̀ nii ɑ̀ pɩn ɑbɑ, sə ɑ́ twɑ́ kʋ nə. Kʋ yɩ yoo, ɑ̀ mɑŋɑ ɑ̀ bɩrɩ ɑbɑ, sə ɑ́ lwɑrɩ Kərisə lɩ̀ɑ̀ púlə́ tə duən nə bɩbɑrɩ bɑ tʋn kʋ yoo təntə lɑlɑ nətʋ. Á də tʋŋɑ kʋ yoo təntə, ɑ́ mɑ bɩrɩ də, ɑ́ swə Kərisə lɩ̀ɑ̀ tə cɩ́ɡɑ́ cɩ́ɡɑ́.
47008009	Á yə̀ə́, nə Yuu-Tiu Zwezi-Kərisə nə fwɑ ʋ pubwɑnʋ tə ɑ́ yɩrɑ nətʋ. Ʋ mʋ̀ yɑ̀ jə wiən tə mɑmɑ, ʋ ɡɑ yɑ́ tə, ʋ jì zʋrʋ ɑ́ mʋ̀ yɩrɩ. Ʋ jiɡə zʋrʋ, sə ʋ pɑ ɑ́ mʋ̀ dɑ̀ń jì jɩjə tɩ̀ɑ́n Yɩɩ yɑ́ɑ́ con, ʋ zʋrɩ tə yɩrɩ.
47008010	Kʋ yɩ ɑ̀ də nə bʋŋɑ nətʋ səbiu tə yoo wɑ nə, ɑ̀ pɩ̀ɑ̀, sə ɑ̀ bɩrɩ ɑbɑ. Bɩnɩ tə, kʋ nə lɛ, ɑ́ mʋ̀ nə yɩn təntən lɩ̀ɑ̀, ɑ́ nə dí yɑ́ɑ́ ɑ́ lɑ́ səbiu təntə. Á mʋ̀ ɡɑ nə yɩn təntən lɩ̀ɑ̀, də ɑ́ nə sóní, sə ɑ́ tʋn kʋ yoo təntə.
47008011	Sɩ́ʋ́n nə, ɑ́ dɑ̀ń tʋŋɑ kʋ tʋtʋŋɩ tə, ɑ́ jɑ vɑ ɑ́ yí kʋ yíɡúrə́, ndə ɑ́ nə kə sírí, sə ɑ́ tʋn kʋ nətʋ. Á pɩɑn kʋ tə, ɑ́ dɩ̀ɑ̀n nə yí, sə ɑ́ pɑ, sə kʋ yoo tə nii sú.
47008012	Á nə kən ɑ́ sírí, sə ɑ́ tʋn zìlə́ lɩ̀ɑ̀ yɩrɑ, kʋ yɩ yoo tə, kʋ nə ziən. Yɑ́ kʋ dɑ̀ń nə mɛ, sə ɑ́ tʋn zìlə́ təntə də won tə, ɑ́ nə jə. Kʋ tɑ̀ won tə, ɑ́ nə bɑ jə nə, ɑ́ wɑ́ mɑ tʋn tə.
47008013	Kʋ tɑ̀ ɑ́ mɛ, sə ɑ́ də́ cɑ̀n lɩ̀ɑ̀ tə yuu yìə̀n yɩrɩ, sə bɑ mʋ̀ dɑ̀ń ɡɑ yɑ sìə́ wɑ. Ɔn ɔn, kʋ tɑ̀ nətʋ. Á mɑmɑ mɛ, sə ɑ́ mɛ duən. Sɩ́ʋ́n nə, ɑ́ mʋ̀ jə wiən, tə bʋ́rɩ́ ɑbɑ. Kʋ ziən, sə ɑ́ lɩ tə wɑ, ɑ́ pɑ lɩ̀ɑ̀ tə nə, bɑ nə bɑ won mɑmɑ jə.
47008014	Mɑ́ŋɑ́ tə, ɑ́ də nə twi ɑ́ bɑ jə, də bɑ də nə kʋ́ʋ̀ lwɑ̀ń bɑ jə zənzən, bɑ də kʋ́ʋ̀ wɑ́ pɑ ɑ́ də nə. Yɑ́ kʋ nətʋ dɑ̀ń wɑ́ pɑ, ɑ́ mɑmɑ mɛ duən.
47008015	Kʋ nətʋ dɑ̀ń wɑ́ yɑ ndə, kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ pɛ̀ wodirən, tə bʋ́rɩ́ wɑ́, tə kʋ́ʋ̀ wɑ̀ kʋ tíú bʋ́rɩ́. Yɑ́ lìù tə də, ʋ nə pɛ̀ wodirən, tə mùrì wɑ́, tə kʋ́ʋ̀ wɑ̀ wɑ́ mùrìf1".
47008016	Yɩɩ ken ɑ̀ yɑwɑlɑ tətə yiri Titə bɩcɑn wɑ, sə ʋ bɑ̀ ʋ sɑn ɑbɑ. Yɑ́ nə dɑ̀ń kəni Yɩɩ lɛ̀ɛ̀ kʋ yoo təntə yɩrɩ.
47008017	Titə sɛ̀ kʋ tə, nə nə lòrì wɑ́ kʋ yɩrɩ. Yɑ́ kʋ tɑ̀ kʋ cɩcɩ. Ʋ tətə bɩrɩ də, ʋ ken sírí, sə ʋ bɑ̀ ɑ́ con də ʋ tətə fɩrɑ.
47008018	Nə dɑ̀ń tʋn ʋ mʋ̀ lìù don, ʋ nə yɩ nə nubiu Kərisə yɩrɩ, ɑ́ con. Kərisə lɩ̀ɑ̀ púlə́ tə mɑmɑ bwɩ ʋ mʋ̀ bɛɛ təntə nə, ʋ nə swɩ̀n Zwezi-Kərisə sʋywɑ́ŋʋ́ tə zəni zəni tə yɩrɩ.
47008019	Kʋ tə nə súrí lɑ́, ʋ yɩ Kərisə lɩ̀ɑ̀ púlə́ tə nə kúrí wɑ́, sə nə mʋ̀ də wɑ́ twɑ́ lɑ́, nə lɑ́ səbiu tə. Mə nə mʋ̀ nə bɑ lɩ bɑ tún, sə nə tʋn tʋtʋnzəŋu təntə, sə kʋ pɑ dun Yuu-Tiu nə, kʋ ɡɑ wɑ́ bɩrɩ də, nə pɩ̀ɑ̀, sə nə sɑn lɩ̀ɑ̀ tə nə.
47008020	Səbiu tə dɑ́ɑ́ zənzən, bɑ nə ken nə jɩ̀ɑ̀n wɑ. Yɑ́ nə dɑ̀ń pɩ̀ɑ̀ nə cɩ̀ nə tɩ̀ɑ̀n nə, bɑ dɑ̀n kɑ́ cəɡə nəbɑ, kʋ səbiu təntə yɩrɩ.
47008021	Nə pɩ̀ɑ̀ nə fwɑ kʋ tə nə ziən Yuu-Tiu yɑ́ɑ́ con, kʋ tɑ̀ kʋ cɩcɩ, kʋ yɩ də ləzoni də yɑ́ɑ́ con.
47008022	Nə tʋn lìù don də, ʋ nə yɩ nə nubiu Kərisə yɩrɩ, nə súrí lɩ̀ɑ̀ bələ tə nə. Nə twɑ́ yìə̀n zənzən nə, nə nɑ də, ʋ yɑ̀ɑ́ bɩbɑrɩ, sə ʋ sɑn ʋ duən nə zənzən. Sɩ́ʋ́n nə, ʋ dɑ̀ń dʋɡʋ ʋ tɩ̀ɑ̀n, sə ʋ tʋn cɩ́ɡɑ́ cɩ́ɡɑ́, ʋ nə jələ ɑ́ yuu wɑ tə yɩrɩ.
47008023	Titə mʋ̀ yɩ ɑ̀ twɑdon, ɑ̀ mʋ̀ də wɑ́ nə tʋŋɑ duən nə, sə nə mɑ sɑn ɑbɑ. Yɑ́ Kərisə lɩ̀ɑ̀ bələ tə duən tə, bɑ də Titə nə wɑ́ twɑ́ duən, yɩ Kərisə lɩ̀ɑ̀ púlə́ tə nə tʋŋɑ bɑ ɑ́ con. Bɑ yɩ bɑ tʋŋɑ, sə Zwezi-Kərisə nɑ dun.
47008024	Á pɩɑn Kərisə lɩ̀ɑ̀ púlə́ tə lwɑrɩ də, ɑ́ cɩ́ɡɑ́ swə lɩ̀ɑ̀, yɑ́ nə də ɡɑ jə cɩ́ɡɑ́, sə nə tì ɑ́ yoo, nə mɑ bwɩ nə tɩ̀ɑ̀n nə bɑ yɑ́ɑ́ con.
47009001	Kʋ kʋ́ʋ̀ bɑ də̀ń jə də, ɑ̀ nə pʋ́pʋ́nɩ́ ɑ̀ pɑ ɑbɑ, sɑŋʋ tə yɩrɩ, nə nə wɑ́ tʋn Zwerizɑlɛmə lɩ̀ɑ̀ tə nə, Kərisə nə tɩ.
47009002	Kʋ yɩ cɩ́ɡɑ́, ɑ̀ yə̀ə́ də, kʋ yɩ ɑ́ tətə yɑ̀ nə ken kʋ sírí, sə ɑ́ sɑn bɑ fuən. Kʋ mʋ̀ nə pɩn, ɑ̀ tì ɑ́ yoo ɑ̀ mɑ bwɩ ɑ̀ tɩ̀ɑ̀n nə Mɑsedwɑnə nɑɡwɑnɑɑ Kərisə lɩ̀ɑ̀ tə yɑ́ɑ́ con. Aý swɩ̀n bɑ con də, ɑ́ mʋ̀ Korɛntə Kərisə lɩ̀ɑ̀ tə də Kərisə lɩ̀ɑ̀ tə duən tə, bɑ nə wulə Akɑyi nɑɡwɑnɑɑ tə wɑ, yɩ dɩɑn mɑmɑ ɑ́ tɑnɩ, sə ɑ́ lɑ́ səbiu tə. Yɑ́ ɑ́ yɑwɑlɑ tə yiɡu Mɑsedwɑnə nɑɡwɑnɑɑ lɩ̀ɑ̀ tə zʋnɩ, sə bɑ də tʋn kʋ.
47009003	Kʋ yɩ nətʋ, yɑ́ ɑ̀ ɡɑ tə tʋŋɑ Kərisə lɩ̀ɑ̀ bɑ tə ɑ́ con, sə kʋ pɑ ɑ́ kwɛn ɑ́ tɑnɩ səbiu tə, ndə ɑ̀ nə swɩ̀n ɑ́ yoo nətʋ. Kʋ nətʋ dɑ̀ń wɑ́ pɑ, nə nə bwɩ nə tɩ̀ɑ̀n nə ɑ́ yɩrɩ tə, dɑ̀n kɑ́ bɑ̀ kʋ jì tʋtʋ.
47009004	Á dɑ̀nɑ̀ kɑ́ pɑ, ɑ̀ mʋ̀ də Mɑsedwɑnə nɑɡwɑnɑɑ Kərisə lɩ̀ɑ̀ tə bɑ̀ nə yí ɑ́ con, sə bɑ nɑ də, ɑ́ wɑ̀ tɑnɩ ɑ́ zwɛ̀, sə kʋ pɑ ɑ̀ nii mwɑrɩ də, nətʋ tə, ɑ̀ nə bɩrɩ də, ɑ̀ jə ɑ́ dɩ̀ɑ̀n kʋ yoo tə wɑ. Yɑ́ kʋ ɡɑ wɑ́ pɑ ɑ́ də tətə níə́ mwɑrɩ.
47009005	Kʋ mʋ̀ nə pɩn, ɑ̀ bʋ́n ɑ̀ nɑ də, kʋ mɛ, sə ɑ̀ kwè lɩ̀ɑ̀ bɑtwɑ kʋ tə, bɑ nə yɩ nə nubɩɑ Kərisə yɩrɩ, sə bɑ dí ɑ̀ yɑ́ɑ́ bɑ bɑ̀ ɑ́ con. Aý pɩ̀ɑ̀, sə bɑ sɑn, sə ɑ́ wɑ̀nɩ́ ɑ́ tɑnɩ ɑ́ wʋywɑn sɑŋʋ tə, ɑ́ nə dí yɑ́ɑ́ ɑ́ swɩ̀n də, ɑ́ wɑ́ pɑ tə, ɑ́ kə duən nə. Kʋ nə tʋn nətʋ, ɑ̀ dɑ̀ń bɩ̀ɑ̀n, sə ɑ̀ yí ɑ́ con, də ɑ́ ken səbiu tə mɛ duən nə ɑ́ zwɛ̀. Kʋ nətʋ wɑ́ bɩrɩ də, səbiu tə yɩ ɑ́ pɩn kʋ də ɑ́ bɩcɑnɩ mɑmɑ, kʋ tɑ̀ lìù nə kɑ́lʋ́ ɑbɑ.
47009006	Á yə̀ə́ də, lìù nə dùə̀ mɑncɩn, mə kʋ mɑncɩn tə, ʋ wɑ́ zɑ. Yɑ́ lìù nə kʋ́ʋ̀ dùə̀ won zənzən, ʋ jɑ lɛ tɩɑ nə, ʋ wɑ́ zɑ zənzən, ʋ jɑ lɛ tɩɑ nə.
47009007	Á lìù mɑmɑ mɛ, sə ʋ pɑ səbiu tə ndə ʋ tətə nə bʋ́n ʋ nɑ nətʋ ʋ wɑɑ con. Kʋ dɑ̀n kɑ́ yɑ də pucʋnɩ, nə ɑ̀ yə̀ə́ ndə bɑ kɑ́lʋ́ wɑ́, sə ʋ pɑ kʋ. Kʋ yɩ cɩ́ɡɑ́, Yɩɩ swə lìù tə, ʋ nə pɩn də pupwən.
47009008	Yɑ́ Yɩɩ dɩ̀ɑ̀n yí, sə ʋ fwɑ pubwɑnʋ yiri mɑmɑ ɑ́ yɩrɑ, ʋ pɑ ɑ́ nɑ wiən zənzən, tə nə dwə wiən tə, tə yoo yɑ̀ nə jə ɑbɑ. Yɑ́ tə wiən tə dɑ̀ń wɑ́ yí ɑbɑ zənzən, tə ɡɑ zənzən ɑ́ mɑ tʋŋɑ zəni yiri mɑmɑ.
47009009	Kʋ wɑ́ yɑ, ndə kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Cɩ́ɡɑ́ tíú yɑ̀ɑ́ tɑ̀rɩ̀ ʋ jɩjə wiən, ʋ pɩn zʋrɑ nə. Yɑ́ ʋ cɩ́ɡɑ́ tə tʋtʋnɑn tə wulə wuuu, mɑ́ŋɑ́ mɑmɑ kʋ nə bɑ zwɛ̀".
47009010	Kʋ yɩ Yɩɩ nə yɑ̀ɑ́ pɑ wodwii tə lɩ̀ɑ̀ nə, sə bɑ dù. Ʋ mʋ̀ ɡɑ nə pɩn bɑ nii wodiu də. Ʋ wɑ́ pɑ wodwii tə ɑ́ də nə, ʋ ɡɑ wɑ́ pɑ, kʋ wodwii təntə pùlì zənzən, sə ɑ́ wɑ̀nɩ́ ɑ́ tʋn tʋtʋnzəŋə zənzən, tə nə bɩrɩ də, ɑ́ yɩ cɩ́ɡɑ́ tɩ̀ɑ́n Yɩɩ yɑ́ɑ́ con.
47009011	Yɩɩ wɑ́ pɑ, ɑ́ nɑ jɩjə yiri mɑmɑ, sə ɑ́ mɑ sɑn lɩ̀ɑ̀ nə də wʋywɑŋʋ. Yɑ́ lɩ̀ɑ̀ zənzən dɑ̀ń wɑ́ kə Yɩɩ lɛ̀ɛ̀ ɑ́ zìlə́ wiən tə yɩrɩ, nə nə joŋə nə pɩn bɑ.
47009012	Á səbiu təntə, ɑ́ nə pɩn Zwerizɑlɛmə lɩ̀ɑ̀ tə nə, Kərisə nə tɩ, kʋ tɑ̀ kʋ sɑŋɑ bɑ cɩcɩ. Kʋ wɑ́ pɑ, lɩ̀ɑ̀ zənzən kə Yɩɩ lɛ̀ɛ̀ bɑ jɑ lɛ.
47009013	Á sɑŋʋ təntə wɑ́ bɩrɩ də, ɑ́ twɑ́ Yɩɩ cɩ́ɡɑ́ cɩ́ɡɑ́, kʋ ɡɑ wɑ́ pɑ Yɩɩ nɑ dun zənzən, də lɩ̀ɑ̀ tə nə yə̀ə́ də, ɑ́ sɛ̀ Zwezi-Kərisə sʋywɑ́ŋʋ́ tə zəni, ndə ɑ́ nə dí yɑ́ɑ́ ɑ́ swɩ̀n kʋ nətʋ. Bɑ wɑ́ pɑ dun Yɩɩ nə ɑ́ wiən tə də yɩrɩ, ɑ́ nə pɩn bɑ, də tə tə yɩrɩ, ɑ́ nə pɩn lɩ̀ɑ̀ tə mɑmɑ nə.
47009014	Yɩɩ fwɑ pubwɑnʋ ɑ́ yɩrɑ zənzən, ʋ jɑ lɛ tɩɑ nə. Yɑ́ kʋ nətʋ wɑ́ pɑ, lɩ̀ɑ̀ tə sóní ɑbɑ, bɑ ɡɑ lòrì Yɩɩ bɑ pɑ ɑbɑ.
47009015	Nə kəni Yɩɩ lɛ̀ɛ̀ ʋ tɑrpɩʋn tə yɩrɩ, ʋ nə pɩn nəbɑ, kʋ nə bɑ mɑn don jə.
47010001	Aý mʋ̀ Polə lòrì ɑbɑ də, Zwezi-Kərisə bɩcɑbwɑnʋ tə də ʋ wʋywɑŋʋ tə, sə ɑ́ cʋɡʋ ɑ̀ nii sʋɡʋ. Bɑ yɑ̀ɑ́ swɩ̀n də, ɑ̀ nə wulə də ɑbɑ, ɑ̀ yɩ bwɑ̀bwɑ̀. Yɑ́ ɑ̀ nə lwɑ̀ń ɑ̀ vɑ bwɑ́lɩ́ don, ɑ̀ yoo yɑ̀ɑ́ dɑ̀.
47010002	Aý lòrì ɑbɑ, sə ɑ́ dɑ̀nɑ̀ kɑ́ kɑ́lʋ́ nə, ɑ́ pɑ ɑ̀ yoo yɑ dɩ̀ɑ̀n, mɑ́ŋɑ́ tə wɑ, ɑ̀ nə wɑ́ bɑ̀ ɑ́ con. Lɩ̀ɑ̀ duən wulə, bɑ nə bʋŋɑ də, nə tʋtʋnɛɛ tə yɩ ndə ləzoni pubʋŋɑ tʋtʋnɛɛ nə. Mə bɑ mʋ̀ lɩ̀ɑ̀ təntə yuu wɑ, ɑ̀ wɑ́ pɑ ɑ̀ yoo yɑ dɩ̀ɑ̀n.
47010003	Kʋ yɩ cɩ́ɡɑ́, nə yɩ ləzoni nə wulə lʋʋ wɑ, yɑ́ nə jɑŋɑ tə mʋ̀ tɑ̀ ndə lɩ̀ɑ̀ tə, lʋʋ nə tɩ bɑ, jɑŋɑ nə.
47010004	Kwɑtɑrɩ zɩlɑ tə, nə nə mɑ jɑŋɑ kʋ jɑŋɑ təntə, tɑ̀ ləzoni kwɑtɑrɩ zɩlɑ. Tə kwɑtɑrɩ zɩlɑ təntə yɩ Yɩɩ dɩ̀ɑ̀n tə kwɑtɑrɩ zɩlɑ. Tə jə dɩ̀ɑ̀n, sə tə cʋ̀ɡʋ̀ kʋnkʋn pubʋŋɩ tə, tə nə yɩ ndə dʋŋɑ tə dii nə, tə nə jə dɩ̀ɑ̀n.
47010005	Nə yɑ̀ɑ́ cʋ̀ɡʋ̀ fwiə wiən tə mɑmɑ, tə nə cɩ̀ lɩ̀ɑ̀ yɑ́ɑ́ nə, sə bɑ dɑ̀n kɑ́ lwɑrɩ Yɩɩ. Yɑ́ nə yɑ̀ɑ́ swɩ̀n, nə pɑ lɩ̀ɑ̀ lwɑ̀ń bɑ pubʋŋɩ, bɑ ɡɑ zìlí Zwezi-Kərisə nii.
47010006	Nə ken nə sírí nə dɑ̀nɩ̀ mɑ́ŋɑ́ tə, nə nə wɑ́ nɑ də, ɑ́ zìlí nii cɩ́ɡɑ́ cɩ́ɡɑ́, sə nə dɑ̀ń kə cɑ̀n lɩ̀ɑ̀ tə nə, bɑ nə bɑ nii zìlí.
47010007	Á mɛ, sə ɑ́ twɑ́ yìə̀n tə yɑ́ɑ́ wɑ, ɑ́ mɑ ywɑ̀ŋɑ́ tə. Də lìù nə bʋŋɑ də, ʋ jə cɩ́ɡɑ́, ʋ mʋ̀ yɩ Zwezi-Kərisə nə tɩ, kʋ tíú mɛ, sə ʋ lwɑrɩ də, kʋ tɑ̀ ʋ cɩcɩ, nə də yɩ Zwezi-Kərisə nə tɩ nəbɑ.
47010008	Yuu-Tiu nə ken dɩ̀ɑ̀n nə jɩɩn wɑ, sə nə mɑ dɑ̀n ɑ́ jɩ̀ɑ̀n Yɩɩ cwəŋə tə wɑ. Kʋ tɑ̀, sə ɑ̀ mɑ̀ cʋ̀ɡʋ̀ ɑbɑ. Də ɑ̀ nə swə, ɑ̀ bʋ ɑ̀ tɩ̀ɑ̀n nə zənzən tə dɩ̀ɑ̀n təntə yɩrɩ, kʋ cɑvɩrɑ bɑ́ jə nə.
47010009	Aý bɑ pɩ̀ɑ̀, sə kʋ yɑ ndə ɑ̀ sɑɡɑ tə yɩ ɑ̀ pʋ́pʋ́nɩ́, sə ɑ̀ mɑ kə fən ɑ́ wɑɑ.
47010010	Kʋ yɩ cɩ́ɡɑ́, lɩ̀ɑ̀ duən swɩ̀n də, ɑ̀ nə pʋ́pʋ́nɩ́ sɑɡɩ ɑ́ nə, ɑ̀ yɑ̀ɑ́ pʋ́pʋ́nɩ́ yìə̀n tə nə cɑ̀, tə ɡɑ jə dɩ̀ɑ̀n zənzən. Yɑ́ ɑ̀ dɑ̀ń nə twi ɑ́ con, ɑ̀ yɑ̀ɑ́ bwɑ̀nɑ̀, ɑ̀ sʋ̀rɑ̀n tə də ɡɑ bɑ də̀ń jə.
47010011	Bɑ mʋ̀ lɩ̀ɑ̀ tə, bɑ nə swɩ̀n sʋ̀rɑ̀n təntə mɛ, sə bɑ lwɑrɩ yoo kʋ tə: Yoo tə, nə nə pʋ́pʋ́nɩ́ sɑɡɑ tə wɑ, nə pɑ ɑbɑ, də nə bwɑ́lɩ́ tə ŋʋ́nɑ́, mɑ́ŋɑ́ tə, nə nə wɑ́ bɑ̀ ɑ́ con, nə wɑ́ fwɑ kʋ yoo təntə, ndə nə nə pʋ́pʋ́nɩ́ kʋ nətʋ.
47010012	Lɩ̀ɑ̀ duən jələ bɑ tɩ̀ɑ̀n bɑ kəni bɑn bɑn. Nə mʋ̀ wʋdɩʋ wɑ̀ yí, sə nə swɩ̀n də, nə mʋ̀ də bɑ mʋ̀ nə mɛ duən. Nə wʋdɩʋ də wɑ̀ yí, sə nə tì nə tɩ̀ɑ̀n nə mɑ mɑn də bɑ. Bɑ mʋ̀ tətə nə yɑ̀ɑ́ mɑŋɑ duən, bɑ mɑ bɩrɩ bɑ lìù mɑmɑ nə mɛ nətʋ. Kʋ bɩrɩ də, pubʋŋɑ mùrì bɑ.
47010013	Nə mʋ̀ yɩ nə wɑ́ bʋ nə tɩ̀ɑ̀n nə Yɩɩ tʋtʋŋɩ tə cɩcɩ yɩrɩ, ʋ nə pɩn nəbɑ. Nə bɑ́ bʋ nə tɩ̀ɑ̀n nə yiri don, kʋ nə dwə jɩɩn. Nə tʋtʋŋɩ təntə, Yɩɩ nə pɩn nəbɑ, kʋ mʋ̀ nə jɑ nəbɑ, kʋ bɑ̀ kʋ nɑn ɑ́ con.
47010014	Yɑ́ nə dɑ̀ń nə twi ɑ́ con də Zwezi-Kərisə sʋywɑ́ŋʋ́ tə, nə wɑ̀ kʋ tə, Yɩɩ nə swɩ̀n nə con, tə lɛ.
47010015	Nə mʋ̀ bɑ tʋtʋŋɩ tə, lɩ̀ɑ̀ duən nə tʋn tì, nə mɑ bwɩ nə tɩ̀ɑ̀n nə, sə nə dɑ̀n kɑ́ lɛ kʋ tə, Yɩɩ nə swɩ̀n nə con. Yɑ́ nə dɑ̀ń jɑ yɑlɑ də, ɑ́ tə wɑ́ kwɛn ɑ́ kə ɑ́ wɑɑ Zwezi-Kərisə nə zənzən, sə kʋ tə, nə nə tʋn ɑ́ con tə, wɑ̀nɩ́ kʋ súrí, ndə Yɩɩ nə tɑ̀rɩ̀ ʋ pɑ nəbɑ nətʋ.
47010016	Kʋ mʋ̀ təntə kwɑ nə, nə dɑ̀ń wɑ́ lɛ ɑ́ nɑɡwɑnɑɑ tə, nə vɑ yɩŋʋnɩ nɑɡwɑnɛɛ tə wɑ, nə swɩ̀n Zwezi-Kərisə sʋywɑ́ŋʋ́ tə. Nə mʋ̀ bɑ pɩ̀ɑ̀, nə vɑ nə tʋn bwɑ́lɩ́ nə, lɩ̀ɑ̀ duən nə dí yɑ́ɑ́ bɑ tʋn kʋ wɑ, yɑ́ nə pìí nə tì bɑ tʋtʋŋɩ tə, nə mɑ bwɩ nə tɩ̀ɑ̀n nə.
47010017	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù nə pɩ̀ɑ̀, sə ʋ bʋ lìù nə, sə ʋ bʋ Yuu-Tiu nə kʋ tə yɩrɩ, ʋ nə fwɑ".
47010018	Kʋ tɑ̀ lìù tə, ʋ nə bwɩ ʋ tɩ̀ɑ̀n nə, nə Yɩɩ yɑ̀ɑ́ jələ. Kʋ yɩ lìù tə, Yɩɩ tətə nə bwɩ ʋ nə, nə Yɩɩ yɑ̀ɑ́ jələ.
47011001	Á jɑnɑ pɩ́nʋ́ də nə. Sɩ́ʋ́n nə, ɑ̀ dɑ̀ń pɩ̀ɑ̀, sə ɑ̀ swɩ̀n nyɩnyɑn sʋ̀rɑ̀n mɑncɩn.
47011002	Aý mʋ̀ bɑ ɑ́ yɩrɩ sɛ̀, ndə Yɩɩ nə bɑ ɑ́ yɩrɩ sɛ̀ nətʋ. Aý yɩ ɑ̀ tɑnɩ ɑbɑ ɑ̀ tún, ndə bɑ nə tɑnɩ kɑn nətʋ, sə ɑ́ swe bɛɛ nədʋ cɩcɩ nə. Kʋ bɛɛ təntə nə yɩ Zwezi-Kərisə. Yɑ́ ɑ̀ dɑ̀ń pɩ̀ɑ̀, sə ɑ́ dɑ̀ń yɑ lɩ̀ɑ̀ tə, ɑ́ bɩcɑnɩ nə yɩ nəpon mɑ́ŋɑ́ tə, ɑ̀ nə wɑ́ pɑ ɑbɑ Zwezi-Kərisə nə.
47011003	Yɑ́ fən dɑ̀ń jə nə də, lìù nə wɑ́ ɡɩɡɑrɩ ɑbɑ də kʋnkʋn sʋ̀rɑ̀n, ʋ pɑ ɑ́ kʋ́ʋ̀ bɑ ɑ́ tɩ̀ɑ̀n lɩ durən wɑ, sə ɑ́ twɑ́ Zwezi-Kərisə nə də cɩ́ɡɑ́ cɩ́ɡɑ́. Mə nətʋ Sɩtɑnɑ jiɡə dən, mɑ́ŋɑ́ don wɑ, ʋ ɡɩɡɑrɩ Ɛvə də kʋnkʋn sʋ̀rɑ̀n.
47011004	Fən jə nə, ɑ̀ nə yə̀ə́ də, lìù nə twi ɑ́ con də kʋnkʋn sʋ̀rɑ̀n, ɑ́ wɑ́ kə ɑ́ nii bɑ kwɑ ɑ́ pɑ ʋ kɑ̀rɩ̀ ɑbɑ tə yɩrɩ. Yɑ́ nətʋ tə, ʋ nə wɑ́ swɩ̀n Zwezi-Kərisə yoo ʋ bɩrɩ ɑbɑ, də nətʋ, nə nə swɩ̀n ʋ yoo nə bɩrɩ ɑbɑ, kʋ tɑ̀ nədʋ. Siŋu tə də, ʋ nə pɩ̀ɑ̀ ʋ pɑ ɑbɑ, kʋ tɑ̀ siŋu tə, ɑ́ nə dí yɑ́ɑ́ ɑ́ nɑ. Zwezi-Kərisə sʋywɑ́ŋʋ́ tə, ʋ nə wɑ́ swɩ̀n ʋ bɩrɩ ɑbɑ, kʋ tɑ̀ sʋywɑ́ŋʋ́ tə, nə nə swɩ̀n nə bɩrɩ ɑbɑ.
47011005	Á mʋ̀ bʋŋɑ də, bɑ mʋ̀ lɩ̀ɑ̀ təntə yɩ tʋntʋnɑ yɑ́ɑ́ tɩ̀ɑ́n. Yɑ́ ɑ̀ də con, ɑ̀ də nɑ də, bɑ bɑ nə dwə won mɑmɑ wɑ.
47011006	Aý mʋ̀ sɛ̀, ɑ̀ yə̀rì sʋ̀rɑ̀n ɑ̀ swɩ̀n ndə bɑ nə. Yɑ́ kʋ dɑ̀ń nə yɩ yənu mʋ̀, ɑ̀ də jə yənu. Nə bɩrɩ ɑbɑ kʋ yənu təntə nəpon nəpon nɛɛ kɑpʋpʋ.
47011007	Mɑ́ŋɑ́ tə, ɑ̀ nə swɩ̀n Yɩɩ sʋywɑ́ŋʋ́ tə ɑ̀ bɩrɩ ɑbɑ, ɑ̀ ken ɑ̀ tɩ̀ɑ̀n tɩɑ, ɑ̀ ɡɑ wɑ̀ pɑ ɑ́ ŋwɩ́n kʋ, sə ɑ̀ mɑ zɩ̀n ɑ́ mʋ̀ yɩɩ nə. Kʋ nətʋ tə yɩ yolwɑn, ɑ̀ fwɑ nɑɑɑ?
47011008	Mɑ́ŋɑ́ tə, ɑ̀ nə yɩn ɑ́ con, kʋ yɑ̀ yɩ Kərisə lɩ̀ɑ̀ púlə́ duən nə ŋwɩ́n nə, kʋ tɑ̀ ɑ́ mʋ̀. Aý jon bɑ səbiu tə, sə ɑ̀ mɑ wɑ̀nɩ́ ɑ̀ sɑn ɑbɑ.
47011009	Aý nə yɩn ɑ́ con, səbiu yoo jɩn nə, yɑ́ ɑ̀ wɑ̀ pɑ ɑ̀ yɑ ɑ́ lìù nədʋ tətə yuu zɩlɩ. Kʋ yɩn Kərisə lɩ̀ɑ̀ tə, bɑ nə wulə Mɑsedwɑnə nɑɡwɑnɑɑ tə wɑ, nə twi, bɑ pɑ nə kʋ tə, kʋ yɑ̀ nə mùrì nə. Yoo mɑmɑ wɑ, ɑ̀ wɑ̀ sɛ̀ ɑ̀ jì ɑ́ yuu zɩlɩ, ɑ̀ ɡɑ bɑ́ sɛ̀ ɑ̀ jì ɑ́ yuu zɩlɩ mɩ́ɑ́mɩ́ɑ́n.
47011010	Aý wɑ̀ɑ́ ɑ̀ tɩ̀ɑ̀n nə ɑ̀ bwɩ də kʋ yoo təntə, lìù mɑmɑ ɡɑ wɑ̀rɩ̀ kʋ yɑ́ɑ́ nə ʋ cɩ̀ Akɑyi nɑɡwɑnɑɑ tə mɑmɑ wɑ, Zwezi-Kərisə cɩ́ɡɑ́ tə yɩrɩ, kɑ nə wulə də nə.
47011011	Aý dɑ̀ń bwe ɑbɑ, sə ɑ̀ jə́n, kʋ yoo təntə yɩ ɑ̀ fwɑ kʋ, ɑ̀ nə bɑ ɑbɑ swə yɩrɩ nɑɑɑ? Ɔn ɔn, Yɩɩ yə̀ə́ də, ɑ̀ swə ɑbɑ.
47011012	Aý tə wɑ́ tʋn tʋtʋ, ndə ɑ̀ nə dí yɑ́ɑ́ ɑ̀ tʋn nətʋ, sə kʋ pɑ lɩ̀ɑ̀ tə, bɑ nə pɩ̀ɑ̀ bɑ bʋ bɑ tɩ̀ɑ̀n nə də, bɑ də tʋŋɑ, ndə nə də nə tʋŋɑ nətʋ, dɑ̀n kɑ́ wɑ̀nɩ́ bɑ bʋ bɑ tɩ̀ɑ̀n nə.
47011013	Bɑrɑ təntə yɩ kʋnkʋn tʋntʋnɑ. Bɑ yɑ̀ɑ́ fwɑ, ndə bɑ yɩ Zwezi-Kərisə tʋntʋnɑ, yɑ́ kʋ ɡɑ tɑ̀ cɩ́ɡɑ́. Bɑ yɩ tʋ̀tʋ̀nɑ̀ tə, bɑ nə ɡɩɡɑrɩ lɩ̀ɑ̀.
47011014	Á dɑ̀nɑ̀ kɑ́ pɑ kʋ yoo təntə ɡwɑ́rɩ́ ɑbɑ. Sɩtɑnɑ tətə yɑ̀ɑ́ lwɑ̀ń ʋ tɩ̀ɑ̀n ʋ jə ndə ʋ yɩ Yɩɩ mɑlɩkɑ, ʋ nə wulə poni wɑ.
47011015	Də Sɩtɑnɑ nə tʋŋɑ nətʋ, ɑ́ dɑ̀nɑ̀ kɑ́ pɑ kʋ ɡwɑ́rɩ́ ɑbɑ də, ʋ tʋ̀tʋ̀nɑ̀ tə nə yɑ̀ɑ́ fwɑ ndə ʋ nə. Bɑ tʋŋɑ kʋ tə nə tɑ̀ cɩ́ɡɑ́. Bɑ yíɡúrə́ wɑ, cɑ̀n nə wɑ́ yɑ kʋ tə, bɑ nə tʋn ŋwɩ́rɑ́n.
47011016	Aý tə pìí ɑ̀ bwɛ́ ɑ̀ swɩ̀n ɑ́ con, ɑ́ lìù mɑmɑ dɑ̀n kɑ́ bʋ́n də, ɑ̀ yuu tə̀lə́. Yɑ́ ɑ́ dɑ̀ń nə bʋŋɑ də, ɑ̀ yuu tə̀lə́, ɑ́ pɩɑn nə cwəŋə, sə ɑ̀ də bʋ ɑ̀ tɩ̀ɑ̀n nə mɑncɩn.
47011017	Kʋ tə, ɑ̀ nə swɩ̀n yəbə, ɑ̀ wɑ̀ cwəŋə lòrì Yuu-Tiu con, sə ɑ̀ swɩ̀n kʋ. Yɑ́ kʋ dɑ̀ń yɩ ɑ̀ swɩ̀n kʋ, ndə ɑ̀ yuu tə̀lə́, ɑ̀ nə yə̀ə́ də, yìə̀n wulə, ɑ̀ nə wɑ̀ɑ́ ɑ̀ mɑ bwɩ ɑ̀ tɩ̀ɑ̀n nə yɩrɩ.
47011018	Lɩ̀ɑ̀ zənzən twɑ́ ləzoni pubʋŋɑ nə, bɑ mɑ bwɩ bɑ tɩ̀ɑ̀n nə. Aý də dɑ̀ń wɑ́ bʋ ɑ̀ tɩ̀ɑ̀n nə, ndə bɑ nə.
47011019	Á bʋŋɑ də, ɑ́ yɩ yənu tɩ̀ɑ́n, ɑ́ ɡɑ nə nɩ lɩ̀ɑ̀ tə, bɑ yun tə̀lə́, ɑ́ yɑ̀ɑ́ swə, sə ɑ́ jɑ ɑ́ kə bɑ nə mwɑ́lɩ́ mwɑ́lɩ́ də pupwən.
47011020	Bɑ yɑ̀ɑ́ jɑ ɑbɑ, bɑ mɑ jì, ndə bɑ ywəŋə nə, də bɑ fwɑ swɩɑn, bɑ mɑ joŋə ɑ́ wiən. Bɑ yɑ̀ɑ́ ɡɩɡɩrɩ ɑbɑ, də bɑ ɡoni ɑbɑ, də bɑ mɑ̀ ɑ́ yɑ́ɑ́ wɑ. Yɑ́ ɑ́ mʋ̀ tə jɑnɩ ɑ́ kəni bɑ nə.
47011021	Nə mʋ̀ yɩn fənyɩnɑ zənzən, sə nə tʋn tə yìə̀n təntə ɑ́ yɩrɑ. Kʋ mʋ̀ nə pɩn, cɑvɩrɑ jə nə, sə ɑ̀ swɩ̀n nə yoo. Sɩ́ʋ́n nə, ɑ̀ dɑ̀ń wɑ́ swɩ̀n, ndə ɑ̀ yuu tə̀lə́. Won tə mɑmɑ lìù nə bɑ fən dəri, sə ʋ bʋ ʋ tɩ̀ɑ̀n nə kʋ yɩrɩ, ɑ̀ də bɑ fən dəri, sə ɑ̀ bʋ ɑ̀ tɩ̀ɑ̀n nə kʋ won təntə yɩrɩ.
47011022	Bɑ yɑ̀ɑ́ swɩ̀n də, bɑ yɩ Ebərə-bɑ cɩ́ɡɑ́ cɩ́ɡɑ́. Aý də yɩ Ebərə cɩ́ɡɑ́ cɩ́ɡɑ́. Bɑ yɑ̀ɑ́ swɩ̀n də, bɑ yɩ Yɩzərɑyɛlə lɩ̀ɑ̀ cɩ́ɡɑ́ cɩ́ɡɑ́. Aý də yɩ Yɩzərɑyɛlə lìù cɩ́ɡɑ́ cɩ́ɡɑ́. Bɑ yɩ Abərɑhɑmə dwíí tə wɑ lɩ̀ɑ̀. Aý də yɩ Abərɑhɑmə dwíí tə wɑ lìù.
47011023	Bɑ yɑ̀ɑ́ swɩ̀n də, bɑ yɩ Zwezi-Kərisə tʋ̀tʋ̀nɑ̀ cɩ́ɡɑ́ cɩ́ɡɑ́. Aý də kʋ́ʋ̀ dwə bɑ, Zwezi-Kərisə tʋtʋŋɩ tə wɑ. Sʋɡʋ kʋ tə, ɑ̀ nə swɩ̀n, kʋ yɩ ndə ɑ̀ yuu tə̀lə́. Aý tʋn ɑ̀ doni bɑ. Bɑ ken nə bɑ̀ń dìə̀ nɛɛ kɑpʋpʋ, bɑ doni bɑ. Bɑ mɑ̀ nə zənzən, bɑ doni bɑ. Nɛɛ kɑpʋpʋ ɑ̀ mɩɩ wɑ́ zwɛ̀ kʋ doni bɑ.
47011024	Zwifə-bɑ yun tɩ̀ɑ́n tə mɑ̀ nə tɑnpɩrɩ yɩ́ɑ́ fɩtwɑ də nʋɡʋ nɛɛ bonu.
47011025	Romə yun tɩ̀ɑ́n mɑ̀ nə də kɑfɩrɑn nɛɛ bɑtwɑ. Lɩ̀ɑ̀ dɩlɩ nə də kɑpɑnɑ mɑ́ŋɑ́ don wɑ, sə bɑ ɡʋ. Nɛɛ bɑtwɑ, ɑ̀ nə tì nɩ́ɑ́ yuu bori, kʋ lwə, ɑ̀ nɑn ɑ̀ tʋ nɩ́ɑ́ tə wɑ. Nɑɑ nədʋ ɑ̀ yɩn nɩ́ɑ́ yuu wɑ, dɩɩn nədʋ də tɩtɩn nədʋ.
47011026	Nɛɛ kɑpʋpʋ ɑ̀ vəli bwɑ́lɑ́, ɑ̀ də́ cɑ̀n, mʋnɛɛ nə súə́ tə pɑ̀lɩ́ yɩrɩ, də ŋwɩnɑ yɩrɩ, də ɑ̀ tətə dwíí tɩ̀ɑ́n Zwifə-bɑ yɩrɩ, də lɩ̀ɑ̀ tə, bɑ nə tɑ̀ Zwifə-bɑ yɩrɩ. Aý dí cɑ̀n tɩfɑrɑn wɑ də kɑsɔɔ lɑnworu wɑ, də mʋʋ tə yuu. Kʋnkʋn lɩ̀ɑ̀, bɑ nə yɩ nə nubɩɑ Kərisə yɩrɩ, tə də ken cɑ̀n ɑ̀ nə.
47011027	Aý tʋn tʋtʋncɑrɑn ɑ̀ yɩrɑ cɛ. Dɩɩn don nə, ɑ̀ yɑ̀ɑ́ wɑ̀rɩ̀ ɑ̀ dwɛ̀. Dɩɩn don nə, niən yɑ̀ɑ́ jɑ nə, nɑnyʋnɩ də jɩn nə, ɑ̀ ɡɑ pɩ́nɩ́ ɑ̀ tɩ̀ɑ̀n. Dɩɩn don nə, ɑ̀ wɑ̀rɩ̀ wodiu ɑ̀ nɩ ɑ̀ də́. Dɩɩn don nə, wɑrɑn yɑ̀ɑ́ jɑ nə, ɑ̀ ɡɑ bɑ ɡɑ̀nʋ̀ jə.
47011028	Yoo tə, kʋ nə súrí təntə mɑmɑ nə, kʋ yɩ Kərisə lɩ̀ɑ̀ púlə́ tə mɑmɑ yoo jə nə ɑ̀ bɩcɑn wɑ. Mɑ́ŋɑ́ mɑmɑ, ɑ̀ bʋŋɑ bɑ yoo, ɑ̀ bɑ zwɛ̀.
47011029	Lìù nə bɑ dɩ̀ɑ̀n jə Yɩɩ cwəŋə tə wɑ, kʋ yɑ̀ɑ́ yɩ ndə kʋ yɩ ɑ̀ mʋ̀. Lìù nə pɩn, lìù dʋɡʋ Yɩɩ cwəŋə tə, kʋ yoo tə yɑ̀ɑ́ yɩ̀ ɑ̀ də zənzən.
47011030	Də ɑ̀ dɑ̀ń nə mɛ, sə ɑ̀ bʋ ɑ̀ tɩ̀ɑ̀n nə, kʋ yɩ wiən tə, tə nə bɩrɩ də, ɑ̀ bɑ dɩ̀ɑ̀n jə, ɑ̀ wɑ́ mɑ bʋ ɑ̀ tɩ̀ɑ̀n nə.
47011031	Nə Yuu-Tiu Zwezi-Kərisə nyɩnɑ Yɩɩ yə̀ə́ də, kʋ tɑ̀ kʋnkʋn ɑ̀ kʋnɩ. Ʋ mɛ, sə bɑ bʋ ʋ nə mɑ́ŋɑ́ mɑmɑ wuuu, kʋ nə bɑ zwɛ̀.
47011032	Mɑ́ŋɑ́ don wɑ, ɑ̀ vəli Dɑmɑsə, də pɩ̀ʋ́ Aretɑsə lɩ yɑ́ɑ́ tíú ʋ tún, sə ʋ ywɑ̀ń kʋ yuu ʋ pɑ wɑ́. Ʋ mʋ̀ lìù təntə lɩ lɩ̀ɑ̀, sə bɑ cɩ̀ tɩʋ tə nii nə, bɑ mɑ jɑ nə.
47011033	Yɑ́ Kərisə lɩ̀ɑ̀ tə dɑ̀ń ken nə fɩyɑfɑrʋ wɑ, bɑ vwə ŋwənə kʋ nə, bɑ twɑ́ cəliri bɑ lɩ nə, bɑ cwi tɩɑ bə́rə́ tɑ̀ŋɑ́ nə. Yɑ́ kʋ dɑ̀ń pɩn ɑ̀ jɛ́n ʋ jɩ̀ɑ̀n wɑ.
47012001	Aý tə mɛ, sə ɑ̀ kwɛn ɑ̀ bʋ ɑ̀ tɩ̀ɑ̀n nə, nɑɑɑ? Aý yə̀ə́ də, kʋ nətʋ bɑ nywɑrɩ jə. Yɑ́ ɑ̀ dɑ̀ń tə wɑ́ swɩ̀n won tə nə, kʋ nə nɑn Yuu-Tiu con, də kʋ tə, ʋ nə bɩrɩ nə.
47012002	Aý yə̀ə́ Kərisə lìùf1 don, kʋ jɑ bɩnɑ fuɡə bɑnɩɑ, Yɩɩ tì wɑ́, ʋ jɑ dɩ̀ bɑn bɑn ʋ mʋ̀ Yɩɩ sɑ̀ń nə. Aý mʋ̀ dɑ̀ń nə yə̀rì, də kʋ nə yɩ ʋ tətə, nə ɑ̀ yə̀ə́ kʋ nə yɩ ʋ jə̀rə́. Yɩɩ nə yə̀ə́, kʋ nə yɩ nətʋ.
47012003	-
47012004	Yɑ́ ɑ̀ dɑ̀ń nə yə̀ə́ də, Yɩɩ tì bɛɛ təntə, ʋ jɑ dɩ̀ ʋ mʋ̀ Yɩɩ sɑ̀ń nə. Aý dɑ̀ń nə yə̀rì, də kʋ nə yɩ ʋ tətə, nə ɑ̀ yə̀ə́ kʋ nə yɩ ʋ jə̀rə́. Yɩɩ tətə nə yə̀ə́ kʋ, ɑ̀ mʋ̀ yə̀rì kʋ. Ʋ dɑ̀ń nə dɩ̀ɡɑ̀ ʋ yí Yɩɩ yɑ́ɑ́ con, ʋ nì sʋ̀rɑ̀n lɑ́ nə, tə nə wɑ̀rɩ̀ tə swɩ̀n nii wɑ. Lìù mɑmɑ wɑ̀ mɛ, sə ʋ twɑ́ ʋ swɩ̀n tə sʋ̀rɑ̀n təntə ʋ nii wɑ.
47012005	Aý bwɩ ɑ̀ tɩ̀ɑ̀n nə kʋ mʋ̀ bɛɛ təntə yɩrɩ. Yɑ́ ɑ̀ dɑ̀ń nə bɑ́ bʋ ɑ̀ tɩ̀ɑ̀n nə won mɑmɑ yɩrɩ, də kʋ nə tɑ̀ wiən tə yɩrɩ, tə nə bɩrɩ, də ɑ̀ bɑ dɩ̀ɑ̀n jə.
47012006	Də ɑ̀ yɑ̀ nə pɩ̀ɑ̀, sə ɑ̀ bʋ ɑ̀ tɩ̀ɑ̀n nə, ɑ̀ yɑ̀ wɑ́ swɩ̀n cɩ́ɡɑ́ tə, ɑ̀ sʋ̀rɑ̀n tə yɑ̀ bɑ́ yɑ ndə nyɩnyɑnsʋrɑn nə. Yɑ́ ɑ̀ dɑ̀ń nə bɑ pɩ̀ɑ̀, sə ɑ̀ bʋ ɑ̀ tɩ̀ɑ̀n nə nətʋ. Aý bɑ pɩ̀ɑ̀, sə lɩ̀ɑ̀ bʋ́n yoo, kʋ nə dwə nə, bɑ pɑ nə. Aý pɩ̀ɑ̀, sə lɩ̀ɑ̀ zìlí nə, kʋ tə yɩrɩ, bɑ nə nì ɑ̀ nii nə, də kʋ tə yɩrɩ, bɑ nə nɩ də, ɑ̀ fwɑ.
47012007	Yɩɩ bɑ pɩ̀ɑ̀, sə ɑ̀ fwɑ fwiə, yìə̀n təntə mɑmɑ yɩrɩ, tə nə dwə won mɑmɑ, ʋ nə bɩrɩ nə. Kʋ mʋ̀ nə pɩn, Yɩɩ dɑ̀ń mɑ fwɑ yoo don ɑ̀ yɩrɑ tə wɑ, kʋ nə yɩ̀ nə zənzən. Kʋ yɩ ndə Yɩɩ pɩn cwəŋə Sɩtɑnɑ tʋ̀tʋ̀nʋ̀ nə, sə ʋ mɑ̀ nə.
47012008	Kʋ yoo təntə yɩrɩ, ɑ̀ lòrì Yuu-Tiu nɛɛ bɑtwɑ, sə ʋ lɩ kʋ ɑ̀ yɩrɑ.
47012009	Yɑ́ ʋ dɑ̀ń le nə, ʋ wʋ́: "Aý pubwɑnʋ tə, ɑ̀ nə fwɑ n yɩrɑ, kʋ mɛ mʋ́. Aý wɑ̀ɑ́ n nə bɑ dɩ̀ɑ̀n jə tə nə ɑ̀ twɑ́, ɑ̀ mɑ kwɛn ɑ̀ tʋŋɑ dɩ̀ɑ̀n zənzən". Kʋ dɑ̀ń nə yɩ nətʋ, ɑ̀ mʋ̀ wɑ́ bʋ ɑ̀ tɩ̀ɑ̀n nə, ɑ̀ nə bɑ dɩ̀ɑ̀n jə tə yɩrɩ, sə kʋ pɑ Zwezi-Kərisə dɩ̀ɑ̀n tə yɑ də nə wuuu.
47012010	Kʋ mʋ̀ nə pɩn, mɑ́ŋɑ́ tə, ɑ̀ nə bɑ dɩ̀ɑ̀n jə, nə ɑ̀ yə̀ə́ lɩ̀ɑ̀ nə twɩn nə, nə ɑ̀ yə̀ə́ bɑ nə fɩfɩn nə, nə ɑ̀ yə̀ə́ bɑ nə kəni nə cɑ̀n wɑ, nə ɑ̀ yə̀ə́ pucʋnɩ nə zʋɑ nə Zwezi-Kərisə yɩrɩ, ɑ̀ tə wulə pupwən wɑ, də kʋ nətʋ mɑmɑ Zwezi-Kərisə yɩrɩ. Kʋ yɩ cɩ́ɡɑ́, mɑ́ŋɑ́ tə wɑ, ɑ̀ nə bɑ dɩ̀ɑ̀n jə, mə kʋ mɑ́ŋɑ́ təntə wɑ, Yɩɩ yɑ̀ɑ́ pɑ nə ʋ dɩ̀ɑ̀n tə cɩ́ɡɑ́ cɩ́ɡɑ́.
47012011	Nətʋ tə, ɑ̀ nə bʋ̀ɑ̀ ɑ̀ tɩ̀ɑ̀n nə, kʋ yɩ ndə ɑ̀ yuu tə̀lə́, kʋ ɡɑ yɩ ɑ́ mʋ̀ nə kɑ́lʋ́ nə, ɑ́ pɑ ɑ̀ tʋn kʋ. Yɑ́ ɑ́ mʋ̀ yɑ̀ nə mɛ, sə ɑ́ bɩrɩ nətʋ tə ɑ̀ nə yɩ, sə lɩ̀ɑ̀ yəni nə. Aý mʋ̀ nə swə ɑ̀ tɑ̀ won, tʋntʋnɑ tə, ɑ́ mɑ boŋə yɑ́ɑ́ tɩ̀ɑ́n tə də, bɑ nə dwə won mɑmɑ wɑ.
47012012	Á tətə yə̀ə́ də, ɑ̀ nə twi ɑ́ con, ɑ̀ tʋn ɑ́ tətəŋi wɑ də pɩ́nʋ́, Yɩɩ də ɡɑ twɑ́ də nə, ʋ tʋn yìə̀n tə nə yɩ ʋ dɩ̀ɑ̀n tə mɩmɩnɑn, də tʋtʋnɑn tə nə bɩrɩ ʋ dɩ̀ɑ̀n tə, də yomɩlɑn. Tə yìə̀n təntə mɑmɑ bɩrɩ də, ɑ̀ cɩ́ɡɑ́ yɩ Zwezi-Kərisə tʋntʋnʋ.
47012013	Yìə̀n tə, ɑ̀ nə fwɑ Kərisə lɩ̀ɑ̀ púlə́ tə duən wɑ, mə tə mʋ̀ nə ɑ̀ fwɑ ɑ́ də con. Yoo nədʋ cɩcɩ nə, ɑ̀ wɑ̀ fwɑ ɑ́ con. Kʋ mʋ̀ nə yɩ, ɑ̀ nə wɑ̀ pɑ ɑ̀ yɑ ɑ́ yuu zɩlɩ tə. Aý dɑ̀ń lwɛ̀ ɑ́ nə, kʋ yɩrɩ.
47012014	Sɩ́ʋ́n nə, ɑ̀ kʋ́ʋ̀ ken sírí, sə ɑ̀ bɑ̀ ɑ́ con, sə kʋ dɑ̀ń yɑ ɑ̀ nɛɛ bɑtwɑ nə. Aý nə twi, ɑ̀ bɑ́ sɛ̀, ɑ̀ pɑ ɑ̀ jì ɑ́ yuu zɩlɩ. Aý mʋ̀ yɩ ɑ́ tətə nə ɑ̀ pɩ̀ɑ̀, kʋ tɑ̀ wiən tə, ɑ́ nə jə nə ɑ̀ pɩ̀ɑ̀. Á yə̀ə́ də, kʋ tɑ̀ bìsɩ́nɑ́ nə mɛ, sə bɑ pɩ̀ɑ̀ wiən bɑ tún bɑ nyɩnɑ nə, kʋ yɩ nyɩnɑ, bɑ nə mɛ, sə bɑ pɩ̀ɑ̀ wiən, bɑ tún bɑ pɑ bɑ bɩɑ nə.
47012015	Aý mʋ̀ sɛ̀, sə ɑ̀ cʋ̀ɡʋ̀ wiən tə, ɑ̀ nə jə, sə ɑ̀ mɑ sɑn ɑbɑ. Aý ɡɑ sɛ̀, sə ɑ̀ kwɩ̀n ɑ̀ mɩɩ tə tətə nə ɑ́ yɩrɩ. Aý nə swə ɑbɑ zənzən nətʋ tə yɩrɩ, kʋ mɛ, sə ɑ́ mʋ̀ sóní nə mɑncɩn cɩcɩ, nɑɑɑ?
47012016	Á yə̀ə́ zəni də, ɑ̀ wɑ̀ pɑ ɑ̀ jì ɑ́ yuu zɩlɩ. Yɑ́ ɑ́ wɑ lɩ̀ɑ̀ duən dɑ̀ń swɩ̀n də, ɑ̀ tʋn yɩ́ɑ́ swɩɑn, ɑ̀ mɑ jon ɑ́ wiən.
47012017	Lɩ̀ɑ̀ tə mɑmɑ, ɑ̀ nə tʋn ɑ́ con, bɑ wɑ̀ tətə nə ɑ̀ twɑ́, ɑ̀ mɑ ɡɩɡɩrɩ ɑbɑ?
47012018	Aý mʋ̀ nə kwè Titə, sə ʋ bɑ̀ ʋ nɑ ɑbɑ, ɑ̀ ɡɑ swɩ̀n nə lìù tə don con, ʋ nə yɩ nə nubiu Kərisə yɩrɩ, sə ʋ kwé wɑ́. Titə ɡɩɡɩrɩ ɑbɑ, ʋ jon wiən ɑ́ con, nɑɑɑ? Á yə̀ə́ də, ɑ̀ mʋ̀ də Titə pubʋŋɑ yɩ nədʋ. Kʋ tə ʋ nə fwɑ, də kʋ tə, ɑ̀ nə fwɑ yɩ won nədʋ.
47012019	Kʋ wɑ̀ɑ́ kʋ pɩn, ɑ́ bʋŋɑ də, nə sʋ̀rɑ̀n tə tə mɑmɑ yɩ nə pɩ̀ɑ̀ nə mɑ cɑɡɑ nə tɩ̀ɑ̀n yɩrɩ, ɑ́ yɑ́ɑ́ con. Kʋ tɑ̀ nətʋ, kʋ yɩ Yɩɩ yɑ́ɑ́ con sʋɡʋ, nə swɩ̀n, nə mʋ̀ də Zwezi-Kərisə nə vwə duən nə tə yɩrɩ. Nə nubisoni-bɑ, sʋ̀rɑ̀n təntə mɑmɑ yɩ nə swɩ̀n ɑ́ con, sə tə wɑ̀nɩ́ tə dɑ̀n ɑ́ jɩ̀ɑ̀n Yɩɩ cwəŋə tə wɑ.
47012020	Fən jə nə də, dɩɩn don, ɑ̀ nə wɑ́ bɑ̀ ɑ́ con, də ɑ́ jiɡə yiri don, ɑ̀ nə bɑ swə. Aý nə twi, də kʋ yɩ nətʋ, ɑ̀ də wɑ́ yɑ yiri don, ɑ́ də nə bɑ́ sóní. Fən jə nə, ɑ̀ bɑ swə, sə ɑ̀ bɑ̀ ɑ́ con, də ɑ́ dɩ jɑrɑ də duən, nə ɑ̀ yə̀ə́ ɑ́ jɑ wʋɡwɩʋ də duən, nə ɑ̀ yə̀ə́ dʋŋɩ wulə ɑ́ tətəŋi wɑ, nə ɑ̀ yə̀ə́ ɑ́ jɩɡɑ duən nə, sə ɑ́ doni duən, nə ɑ̀ yə̀ə́ ɑ́ swɩ̀n yolwɑnɑ ɑ́ pɩn duən nə, nə ɑ̀ yə̀ə́ ɑ́ mɑŋɑ yìə̀n ɑ́ pɩn duən nə, nə ɑ̀ yə̀ə́ ɑ́ fwɑ fwiə, nə ɑ̀ yə̀ə́ ɑ́ tʋŋɑ yìə̀n ɡurə ɡurə.
47012021	Fən tə mɑ jə nə də, ɑ̀ nə wɑ́ bɑ̀ ɑ́ con, nɑɑ kʋ tə nə, ɑ̀ nyɩnɑ Yɩɩ nə kʋ́ʋ̀ wɑ́ pɑ, cɑvɩrɑ jɑ nə ɑ́ yɑ́ɑ́ con. Fən tə mɑ jə nə də, ɑ̀ nə wɑ́ bɑ̀ ɑ́ con, də lɩ̀ɑ̀ dɑ́ɑ́ ɑ́ wɑ zənzən, bɑ nə tʋn cʋnɑ tə lɛ, yɑ́ bɑ wɑ̀ bɑ kwɑ vəvəri, bɑ mɑ sɑ́ bɑ cʋnɑ tə. Bɑ bɩcɑnɩ dɑ̀ń tə yɩ nəzwənən Yɩɩ yɑ́ɑ́ con, də bɑ pəni duən vɛɛ vɛɛ, də bɑ ɡɑ tʋŋɑ yìə̀n, bɑ bɑ bɑ tɩ̀ɑ̀n jɑnɩ. Də kʋ nə yɩn nətʋ, ɑ̀ pùə́ wɑ́ cʋ̀ɡʋ̀, bɑ mʋ̀ lɩ̀ɑ̀ təntə yɩrɩ.
47013001	Aý wɑ́ bɑ̀ ɑ́ con, nɑɑ kʋ tə nə, də ɑ̀ nɛɛ bɑtwɑ nə. Aý nə yí ɑ́ con, nə wɑ́ bʋ̀rɩ̀ lɩ̀ɑ̀ tə mɑmɑ, bɑ nə fwɑ cʋnɑ, tə bʋ̀rɑ̀. Nə wɑ́ fwɑ, ndə Yɩɩ sɑɡɩ tə nə swɩ̀n, kʋ wʋ́: "Á mɛ, sə ɑ́ dí yɑ́ɑ́ ɑ́ nì lɩ̀ɑ̀ bələ, nə ɑ̀ yə̀ə́ lɩ̀ɑ̀ bɑtwɑ nii sʋ̀rɑ̀n lìù yuu wɑ, ɑ́ dɑ̀ń ɡɑ zɩɡɩ lɑ́ ɑ́ bʋ̀rɩ̀ ʋ bʋ̀rɑ̀".
47013002	Aý nɛɛ bələ nii túrí tə, ɑ̀ nə twi ɑ́ con, ɑ̀ dí yɑ́ɑ́, ɑ̀ dù súú lɩ̀ɑ̀ tə, bɑ nə fwɑ cʋnɑ tə nii nə, də bɑ duən tə də mɑmɑ nii nə. Sɩ́ʋ́n nə, ɑ̀ ŋʋ́nɑ́ də ɑbɑ, ɑ̀ ɡɑ tə bwɛ́ ɑ̀ dwì súú bɑ nii nə, sə bɑ lwɑrɩ də, ɑ̀ nə pìí ɑ̀ bɑ̀, ɑ̀ bɑ́ lɩ bɑ lìù mɑmɑ, ɑ̀ dʋɡʋ vɑ̀n nə.
47013003	Aý yə̀ə́ də, ɑ́ pɩ̀ɑ̀, sə ɑ́ nɑ kʋ tə nə bɩrɩ də, Zwezi-Kərisə nə twɑ́ də nə ʋ swɩ̀n. Á yə̀ə́ də, ʋ mʋ̀ tɑ̀ lìù tə, ʋ nə bɑ dɩ̀ɑ̀n jə ɑ́ yɑ́ɑ́ con. Ʋ yɩ lìù tə, ʋ nə tʋŋɑ də dɩ̀ɑ̀n ɑ́ tətəŋi wɑ.
47013004	Kʋ yɩ cɩ́ɡɑ́, bɑ pɑɑ Zwezi-Kərisə dɑɡɑrʋ tə yuu wɑ, ʋ ɡɑ wɑ̀ dɩ̀ɑ̀n jɩn. Yɑ́ sɩ́ʋ́n nə, ʋ dɑ̀ń wulə mɩɩ wɑ, Yɩɩ dɩ̀ɑ̀n tə yɩrɩ. Nə də bɑ dɩ̀ɑ̀n jə, nə mʋ̀ də ʋ mʋ̀ nə vwə duən nə yɩrɩ. Yɑ́ nə dɑ̀ń wɑ́ twɑ́ də wɑ́, nə yɑ mɩɩ wɑ Yɩɩ dɩ̀ɑ̀n tə yɩrɩ. Mɑ́ŋɑ́ tə, nə nə twi ɑ́ con, nə wɑ́ bɩrɩ ɑbɑ dɩ̀ɑ̀n təntə.
47013005	Á dɑ̀ń bʋŋɑ ɑ́ tətə yuu wɑ zəni, ɑ́ jə́n ɑ́ cɩ́ɡɑ́ nə keni ɑ́ wɑɑ Zwezi-Kərisə nə wuuu. Á nə bʋ́n ɑ́ tətə yuu wɑ nətʋ, ɑ́ bɑ lwɑrɩ də Zwezi-Kərisə nə wulə də ɑbɑ nɑɑɑ? Də kʋ nə tɑ̀ nətʋ, kʋ wɑ́ yɑ ɑ́ kə̀rí ɑ́ tɩ̀ɑ̀n ɑ́ ɡɑ.
47013006	Aý bʋŋɑ də, ɑ́ wɑ́ lwɑrɩ də, nə mʋ̀ wɑ̀ nə tɩ̀ɑ̀n kə̀rí nə ɡɑ.
47013007	Kʋ tə nə dɑ̀ń lòrì Yɩɩ con, kʋ yɩ, sə ʋ sɑn ɑbɑ, ɑ́ dɑ̀nɑ̀ kɑ́ tʋn yolwɑn mɑmɑ. Kʋ tɑ̀ nə pɩ̀ɑ̀, sə nə mɑ bɩrɩ ɑbɑ də, nə mʋ̀ kə̀rí nə tɩ̀ɑ̀n nə nɑ də, nə dí dɩ̀ɑ̀n. Kʋ yɩ nə pɩ̀ɑ̀, sə ɑ́ tʋn zəni cɩcɩ. Yɑ́ nə mʋ̀ con, kʋ nətʋ dɑ̀ń nə swə, kʋ yɩ ndə nə kə̀rí nə tɩ̀ɑ̀n nə ɡɑ, kʋ tɑ̀ nə yɑ́ɑ́.
47013008	Nə wɑ̀rɩ̀ cɩ́ɡɑ́ tə nə nə zɩɡɑ. Nə pɩ̀ɑ̀ nə fwɑ cɩ́ɡɑ́ yìə̀n cɩcɩ.
47013009	Kʋ yɩ cɩ́ɡɑ́, də ɑ́ mʋ̀ nə jə Yɩɩ dɩ̀ɑ̀n tə, yɑ́ nə mʋ̀ bɑ dɩ̀ɑ̀n jə, nə yɑ̀ɑ́ wulə pupwən wɑ. Kʋ tə nə dɑ̀ń lòrì Yɩɩ con, kʋ yɩ, sə ʋ sɑn ɑbɑ, sə ɑ́ vɑ yɑ́ɑ́ wuuu.
47013010	Mə kʋ mʋ̀ nə pɩn, ɑ̀ pʋ́pʋ́nɩ́ sɑɡɩ kʋ tə, ɑ̀ pɩn ɑbɑ, də ɑ̀ bwɑ́lɩ́ tə ŋʋ́nɑ́ də ɑbɑ. Aý bɑ pɩ̀ɑ̀, sə ɑ̀ bɑ̀ ɑ̀ yí ɑ́ con, də yìə̀n wulə, tə nə wɑ́ pɑ, ɑ̀ cɑɡɑ ɑ́ nii nə. Yuu-Tiu yɩ ʋ ken ʋ dɩ̀ɑ̀n tə ɑ̀ jɩɩn wɑ, sə ɑ̀ mɑ dɑ̀n ɑ́ jɩ̀ɑ̀n Yɩɩ cwəŋə tə wɑ. Kʋ tɑ̀ ʋ pɩn tə nə, sə ɑ̀ mɑ cʋ̀ɡʋ̀ ɑbɑ.
47013011	Aý nubɩɑ-bɑ, kʋ tə nə súrí lɑ́, ɑ́ yɑnɑ pupwən wɑ. Á sɩ̀ɑ́, sə Yɩɩ sɑn ɑbɑ, sə ɑ́ vɑ yɑ́ɑ́ wuuu. Á sɩ̀ɑ́, sə bɑ kwè ɑbɑ, sə ɑ́ jɑ pubʋŋɑ nədʋ. Á yɑnɑ duən nə də bɩcɑn sìə́. Yɑ́ sonu də bɩcɑn sìə́ Yɩɩ dɑ̀ń wɑ́ yɑ də ɑbɑ.
47013012	Á jʋ̀nɑ́ duən də zìlə́ zənzən də sonu, ndə Kərisə lɩ̀ɑ̀ nə mɛ, sə bɑ fwɑ nətʋ. Kərisə lɩ̀ɑ̀ tə mɑmɑ, bɑ nə wulə yəbə, jʋ̀nɩ̀ ɑbɑ.
47013013	Yuu-Tiu Zwezi-Kərisə nə wɑ́ fwɑ ʋ pubwɑnʋ tə ɑ́ yɩrɑ. Yɩɩ wɑ́ fwɑ ʋ sonu tə ɑ́ yɩrɑ. Yɑ́ Yɩɩ-Siŋu tə, kʋ nə pɩn, nə vwə duən nə, wɑ́ yɑ də ɑ́ mɑmɑ.
48001001	Aý mʋ̀ Polə nə pʋ́pʋ́nɩ́ sɑɡɩ kʋ tə, ɑ̀ pɩn Kərisə lɩ̀ɑ̀ púlə́ tə nə, tə nə wulə Gɑlɑsi nɑɡwɑnɑɑ tə wɑ. Aý yɩ Zwezi-Kərisə tʋntʋnʋ. Kʋ tɑ̀ ləzoni nə pɩn nii nə. Kʋ yɩ Zwezi-Kərisə də nə nyɩnɑ Yɩɩ, ʋ nə bwin wɑ́, ʋ lɩ tɩɑn wɑ, nə tún nə, sə ɑ̀ yɑ tʋntʋnʋ.
48001002	Aý mʋ̀ də lɩ̀ɑ̀ tə mɑmɑ, bɑ nə yɩ ɑ̀ nubɩɑ Kərisə yɩrɩ, bɑ nə wulə ɑ̀ con, jʋ̀nɩ̀ ɑbɑ.
48001003	Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́.
48001004	Zwezi-Kərisə sɛ̀, ʋ tɩ nə yuu yɩrɩ, sə ʋ mɑ jon nəbɑ nə cʋnɑ wɑ. Ʋ dɑ̀ń vɑn nəbɑ, ʋ lɩ sɩ́ʋ́n lʋʋ kʋ tə yokʋkwɩnɑn tə jɩ̀ɑ̀n wɑ. Ʋ fwɑ kʋ nətʋ, ʋ pɑ kʋ tə, nə nyɩnɑ Yɩɩ yɑ̀ nə pɩ̀ɑ̀, nii sú.
48001005	Nə pɩɑn dun Yɩɩ nə, mɑ́ŋɑ́ də mɑ́ŋɑ́, kʋ nə bɑ zwɛ̀! Amɩɩnɑ!
48001006	Yɩɩ yɩ ʋ twɑ́ Zwezi-Kərisə nə, ʋ kúrí ɑbɑ də pubwɑnʋ. Kʋ mʋ̀ nə pɩn, kʋ ɡwɑ́rɩ́ nə zənzən də, nətʋ tə, ɑ́ nə vəvəri lɑlɑ, ɑ́ yɑ́ Yɩɩ, ɑ́ pìí ɑ́ twɑ́ sʋywɑ́ŋʋ́ don nə.
48001007	Cɩ́ɡɑ́ mɑmɑ, kʋ tɑ̀ sʋywɑ́ŋʋ́ don wulə, kʋ súrí Zwezi-Kərisə sʋywɑ́ŋʋ́ tə nə. Yɑ́ lɩ̀ɑ̀ duən dɑ̀ń nə wulə, bɑ nə kəni yìə̀n ɡurə ɡurə ɑ́ bɩcɑnɩ wɑ, bɑ ɡɑ pɩ̀ɑ̀, sə bɑ lwɑ̀ń Zwezi-Kərisə sʋywɑ́ŋʋ́ tə.
48001008	Yɑ́ lìù don dɑ̀ń nə swɩ̀n sʋywɑ́ŋʋ́ don, ʋ bɩrɩ ɑbɑ, kʋ nə tɑ̀ Zwezi-Kərisə sʋywɑ́ŋʋ́ tə, nə nə swɩ̀n nə bɩrɩ ɑbɑ, sə Yɩɩ cʋ̀ɡʋ̀ kʋ tíú. Də kʋ nə swə, kʋ yɩ nə tətə wɑ lìù, nə ɑ̀ yə̀ə́ mɑlɩkɑ, kɑ nə nɑn yɩɩ kɑ cú, sə Yɩɩ cʋ̀ɡʋ̀ kʋ tíú.
48001009	Nə dí yɑ́ɑ́, nə swɩ̀n kʋ, yɑ́ nə tə kʋ́ʋ̀ pìí nə bwɛ́ kʋ wɑ sɩ́ʋ́n nə. Lìù don nə swɩ̀n sʋywɑ́ŋʋ́ don, ʋ bɩrɩ ɑbɑ, kʋ nə tɑ̀ Zwezi-Kərisə sʋywɑ́ŋʋ́ tə, ɑ́ nə nì, sə Yɩɩ cʋ̀ɡʋ̀ kʋ tíú.
48001010	Aý nə swɩ̀n nətʋ, kʋ tɑ̀ ɑ̀ pɩ̀ɑ̀, sə ləzoni bʋ ɑ̀ nə, kʋ yɩ ɑ̀ pɩ̀ɑ̀, sə Yɩɩ nə bʋ ɑ̀ nə. Aý bɑ pɩ̀ɑ̀, sə ləzoni nə sóní nə. Də ɑ̀ yɑ̀ nə pɩ̀ɑ̀, sə ləzoni nə sóní nə, ɑ̀ yɑ̀ bɑ́ yɑ Zwezi-Kərisə tʋ̀tʋ̀nʋ̀.
48001011	Aý nubɩɑ-bɑ, ɑ̀ pɩ̀ɑ̀, sə ɑ́ lwɑrɩ də, Zwezi-Kərisə sʋywɑ́ŋʋ́ tə, ɑ̀ nə swɩ̀n ɑ̀ bɩrɩ tə, wɑ̀ ləzoni con nɑn.
48001012	Kʋ mɑ tɑ̀ ləzwənə nə swɩ̀n kʋ sʋywɑ́ŋʋ́ təntə, ʋ bɩrɩ nə. Kʋ mɑ kʋ́ʋ̀ tɑ̀ ləzwənə nə kɑ̀rɩ̀ nə kʋ kɑ̀rɑ̀. Kʋ yɩ Zwezi-Kərisə tətə nə bɩrɩ kʋ nə.
48001013	Á yɑ̀ dí yɑ́ɑ́, ɑ́ nì ɑ̀ tʋtʋnɛɛ yɑ̀ nə yɩ nətʋ, mɑ́ŋɑ́ tə wɑ, ɑ̀ yɑ̀ nə wulə Zwifə-bɑ yɩjʋncwəŋə tə wɑ. Kʋ mɑ́ŋɑ́ təntə wɑ, ɑ̀ yɑ̀ kəni cɑ̀n Kərisə lɩ̀ɑ̀ púlə́ tə nə zənzən, ɑ̀ ɡɑ pɩ̀ɑ̀, sə ɑ̀ pɑ tə nyʋ lɑ́.
48001014	Aý mʋ̀ də ɑ̀ duən tɩ̀ɑ́n Zwifə-bɑ, nə yɑ̀ nə wulə nə nyɩnɑ-bɑ yɩjʋncwəŋə təntə wɑ, ɑ̀ mʋ̀ yɑ̀ nə zìlí yìə̀n tə mɑmɑ nii zənzən, ɑ̀ doni ɑ̀ duən tɩ̀ɑ́n tə zʋnɩ. Aý yɑ̀ ken ɑ̀ pubʋŋɑ mɑmɑ, nə nyɩnɑ-bɑ yofwɑmɩnɑn tə nə də yɑwɑlɑ.
48001015	Kʋ yɩ nətʋ, yɑ́ Yɩɩ yɑ̀ dí yɑ́ɑ́, ʋ kúrí nə ʋ tún, də ɑ̀ nuu tə wɑ̀ nə lʋrɩ. Yɑ́ mɑ́ŋɑ́ nə yí, sə ɑ̀ tʋn ɑ̀ pɑ wɑ́, ʋ fwɑ pubwɑnʋ ɑ̀ yɩrɑ,
48001016	ʋ pɑ ɑ̀ lwɑrɩ ʋ bìú tə ɑ̀ wɑɑ con, sə ɑ̀ dɑ̀ń swɩ̀n ʋ yoo, ɑ̀ bɩrɩ lɩ̀ɑ̀ tə də, bɑ nə tɑ̀ Zwifə-bɑ. Kʋ mɑ́ŋɑ́ təntə wɑ, ɑ̀ wɑ̀ lìù bwe, sə ʋ kɑ̀rɩ̀ nə kʋ tə, ɑ̀ nə mɛ, sə ɑ̀ pɑ kʋ cɩ́ɡɑ́.
48001017	Aý mɑ kʋ́ʋ̀ wɑ̀ Zwerizɑlɛmə vəli, sə ɑ̀ nɑ lɩ̀ɑ̀ tə, bɑ nə dí ɑ̀ yɑ́ɑ́, bɑ yɩ tʋntʋnɑ tə də. Kʋ mɑ́ŋɑ́ təntə tətə wɑ, ɑ̀ vəli Arɑbi nɑɡwɑnɑɑ. Aý vəli təntə kwɑ nə, ɑ̀ pìí ɑ̀ bɑ̀ Dɑmɑsə.
48001018	Kʋ bɩnɑ bɑtwɑ nii nə, ɑ̀ dɑ̀ń vəli Zwerizɑlɛmə, sə ɑ̀ lwɑrɩ Sefɑsəf1, yɑ́ ɑ̀ dɑ̀ń yɩn ʋ con dɩɑn fuɡə də bonu.
48001019	Yɑ́ ɑ̀ dɑ̀ń nə wɑ̀ tʋntʋnɑ tə lìù don mɑmɑ nɩ, də kʋ nə tɑ̀ Zwɑkə, ʋ nə yɩ Yuu-Tiu nyɑ́nʋ́.
48001020	Yɩɩ yə̀ə́ də, yoo kʋ tə, ɑ̀ pʋ́pʋ́nɩ́ bwɑ́lɩ́ kʋ tə wɑ, yɩ cɩ́ɡɑ́, kʋ tɑ̀ kʋnkʋn ɑ̀ kʋnɩ.
48001021	Kʋ kwɑ nə, ɑ̀ nɑn Zwerizɑlɛmə nə, ɑ̀ vɑ ɑ̀ twɑ́ lɑ́, ɑ̀ jírí Siri nɑɡwɑnɑɑ tə, də Silisi lʋʋ nii tə wɑ.
48001022	Kərisə lɩ̀ɑ̀ púlə́ tə, bɑ yɑ̀ nə wulə Zwide nɑɡwɑnɑɑ tə wɑ, yɑ̀ tə wɑ̀ nə nɩ bɑ yɩ́ɑ́ wɑ.
48001023	Bɑ yɑ̀ yɩ ɑ̀ yoo nə, bɑ nə̀ń də, lɩ̀ɑ̀ swɩ̀n, bɑ wʋ́: "Bɛɛ tə, ʋ yɑ̀ nə fɩfɩn nəbɑ dɑ̀ń yɩ Zwezi-Kərisə sʋywɑ́ŋʋ́ tə, ʋ swɩ̀n ʋ bɩrɩ sɩ́ʋ́n nə. Yɑ́ ʋ mʋ̀ yɑ̀ ɡɑ nə pɩ̀ɑ̀, sə ʋ pɑ kʋ sʋywɑ́ŋʋ́ təntə nyʋ lɑ́".
48001024	Kʋ nətʋ dɑ̀ń pɩn, bɑ bwɩ Yɩɩ nə, ɑ̀ mʋ̀ yɩrɩ.
48002001	Bɩnɑ fuɡə də bɑnɩɑ nii nə, ɑ̀ mʋ̀ də Bɑrənɑbɑsə pìí nə vɑ Zwerizɑlɛmə. Aý jɩn Titə, də ɑ̀ kə lɑ́, ɑ̀ jɑ vɑ.
48002002	Yɩɩ yɑ̀ bɩrɩ nə də, ɑ̀ mɛ, sə ɑ̀ vɑ lɑ́. Yɑ́ mɑ́ŋɑ́ tə, nə dɑ̀ń nə vəli nə yí lɑ́, ɑ̀ mʋ̀ də Kərisə lɩ̀ɑ̀ púlí yɑ́ɑ́ tɩ̀ɑ́n tə nɑn kwɑ, nə nɑ duən nə cɩcɩ. Aý dɑ̀ń mɑ mɑn sʋywɑ́ŋʋ́ tə də̀ń, ɑ̀ nə swɩ̀n ɑ̀ bɩrɩ lɩ̀ɑ̀ tə nə, bɑ nə tɑ̀ Zwifə-bɑ. Aý yɑ̀ bɑ pɩ̀ɑ̀, sə tʋtʋŋɩ tə, ɑ̀ nə tʋn, də tʋtʋŋɩ tə, ɑ̀ nə tʋŋɑ sɩ́ʋ́n nə, jì tʋtʋ.
48002003	Titə yɑ̀ yɩ Gərɛkə, ʋ mʋ̀ yɑ̀ ɡɑ nə yɩ ɑ̀ twɑdon. Yɑ́ Kərisə lɩ̀ɑ̀ púlí yɑ́ɑ́ tɩ̀ɑ́n tə wɑ̀ wɑ́ kɑ́lʋ́, sə bɑ pɑ ʋ ɡwəŋə wɑ́.
48002004	Yɑ́ lɩ̀ɑ̀ duən də dɑ̀ń yɩn lɑ́ nə, bɑ nə yɩ kʋnkʋn lɩ̀ɑ̀, bɑ nə yɩ nə nubɩɑ Kərisə yɩrɩ. Bɑ mʋ̀ lɩ̀ɑ̀ təntə dɑ̀ń sə̀ɡə̀, bɑ zʋ nə púlí tə wɑ, bɑ swɩ̀n də, Titə mɛ, sə ʋ pɑ bɑ ɡwəŋə wɑ́. Bɑ mʋ̀ lɩ̀ɑ̀ təntə yɩ, bɑ zʋɑ nə púlí tə wɑ, sə bɑ mɑ nɑ, nə nə twɑ́ də Zwezi-Kərisə, nə mɑ tɩ nə tɩ̀ɑ̀n nətʋ. Bɑ pɩ̀ɑ̀, sə nə tə pìí nə twɑ́ Yɩɩ nii tə nə, ʋ nə pɩn Moyizə nə də dɩ̀ɑ̀n.
48002005	Nə dɑ̀ń nə wɑ̀ sɛ̀, nə twɑ́ lɩ̀ɑ̀ təntə pubʋŋɑ tə nə, mɑ́ŋɑ́ mɑncɩn tətə. Nə mʋ̀ bɑ pɩ̀ɑ̀, sə bɑ cʋ̀ɡʋ̀ Zwezi-Kərisə sʋywɑ́ŋʋ́ tə, kʋ nə yɩ cɩ́ɡɑ́ cɩcɩ. Nə pɩ̀ɑ̀, sə nə cɩ̀ sʋywɑ́ŋʋ́ təntə də kʋ cɩ́ɡɑ́ tə nə, nə pɑ ɑbɑ, bɑ dɑ̀n kɑ́ lwɑ̀ń kʋ.
48002006	Mɑ́ŋɑ́ tə, ɑ̀ nə tún ɑ̀ nii, ɑ̀ bɩrɩ Kərisə lɩ̀ɑ̀ púlə́ yɑ́ɑ́ tɩ̀ɑ́n tə, bɑ wɑ̀ swɩ̀n də, yoo mùrì Zwezi-Kərisə sʋywɑ́ŋʋ́ tə wɑ, ɑ̀ nə swɩ̀n ɑ̀ bɩrɩ lɩ̀ɑ̀ tə nə. Aý mʋ̀ con, ɑ̀ yə̀ə́ də, Yɩɩ bɑ lɩ̀ɑ̀ kúrí, ʋ mɑ kwɑnɩ bɑ duən. Kʋ mʋ̀ nə pɩn, lɩ̀ɑ̀ təntə nə yɩ Kərisə lɩ̀ɑ̀ púlí tə yɑ́ɑ́ tɩ̀ɑ́n, nə ɑ̀ yə̀ə́ bɑ nə tɑ̀ yɑ́ɑ́ tɩ̀ɑ́n, kʋ bɑ də̀ń jə kʋ pɑ ɑ̀ mʋ̀ nə.
48002007	Yɑ́ bɑ mʋ̀ lɩ̀ɑ̀ təntə dɑ̀ń yəni də, kʋ yɩ Yɩɩ nə pɩn nə sʋywɑ́ŋʋ́ tə, ɑ̀ nə bɩrɩ lɩ̀ɑ̀ tə, bɑ nə tɑ̀ Zwifə-bɑ, ndə ʋ nə dí yɑ́ɑ́, ʋ pɑ nii Piyɛrə nə, sə ʋ vɑ ʋ swɩ̀n kʋ, ʋ bɩrɩ Zwifə-bɑ nə.
48002008	Yɩɩ nə tʋn Piyɛrə pubʋŋɑ wɑ, sə ʋ vɑ Zwifə-bɑ con. Ʋ mʋ̀ nə kʋ́ʋ̀ tʋn ɑ̀ də pubʋŋɑ wɑ, sə ɑ̀ vɑ lɩ̀ɑ̀ tə con, bɑ nə tɑ̀ Zwifə-bɑ.
48002009	Lɩ̀ɑ̀ yɑ̀ ywɑ̀ŋɑ́ Zwɑkə də Sefɑsəf1 də Zwɑn ndə dìə̀ tətəŋi bɑŋɩ nə Kərisə lɩ̀ɑ̀ púlí tə wɑ. Bɑ lɩ̀ɑ̀ bɑtwɑ təntə dɑ̀ń nɩ də, Yɩɩ cɩ́ɡɑ́ pɩn nə kʋ tʋtʋŋɩ təntə ʋ pubwɑnʋ tə yɩrɩ. Bɑ dɑ̀ń jɩn ɑ̀ mʋ̀ də Bɑrənɑbɑsə jɩɩn nə, bɑ zʋzʋɡʋ, sə kʋ bɩrɩ də, nə mʋ̀ də bɑ mʋ̀ yɩ nimɑrʋ nədʋ lɩ̀ɑ̀. Nə mʋ̀ dɑ̀ń mɛ, sə nə vɑ lɩ̀ɑ̀ tə con, bɑ nə tɑ̀ Zwifə-bɑ, sə bɑ də ɡɑ vɑ Zwifə-bɑ con.
48002010	Yoo nədʋ cɩcɩ nə bɑ lòrì nəbɑ, sə nə fwɑ. Kʋ mʋ̀ nə yɩ, sə nə sɑn bɑ Kərisə lɩ̀ɑ̀ púlə́ tə nə, tə nə yɩ zʋrɑ. Yɑ́ mə kʋ mʋ̀ nə, ɑ̀ də yɑ̀ pɩ̀ɑ̀, sə ɑ̀ tʋn də yɑwɑlɑ.
48002011	Kʋ kwɑ nə, Sefɑsəf1 twi Antɩʋswə wɑ. Aý dɑ̀ń mɑ cɑɡɑ ʋ nii nə lɩ̀ɑ̀ tə mɑmɑ yɑ́ɑ́ con, yolwɑn tə yɩrɩ, ʋ nə fwɑ.
48002012	Kʋ yɩ cɩ́ɡɑ́, mɑ́ŋɑ́ don yɩn lɑ́, Sefɑsə də Kərisə lɩ̀ɑ̀ tə, bɑ nə tɑ̀ Zwifə-bɑ, yɑ̀ də́ wodiu duən nə. Yɑ́ mɑ́ŋɑ́ tə wɑ, lɩ̀ɑ̀ duən nə nɑn Zwɑkə con, bɑ bɑ̀ Sefɑsə con, ʋ dɑ̀ń lɩ ʋ tɩ̀ɑ̀n Kərisə lɩ̀ɑ̀ tə, bɑ nə tɑ̀ Zwifə-bɑ yɩrɑ, ʋ kʋ́ʋ̀ bɑ wodiu də́ də bɑ, ʋ yɑ̀ nə dəri Zwifə-bɑ fən, bɑ yɑ̀ nə kɑ́lɩ́, sə bɛɛ mɑmɑ ɡwəŋə tə yɩrɩ.
48002013	Kərisə lɩ̀ɑ̀ tə duən tə mɑmɑ, bɑ nə yɩn lɑ́, bɑ nə yɩ Zwifə-bɑ, də jiɡə níə́ bələ tɩ̀ɑ́n ndə Sefɑsə nə. Bɑrənɑbɑsə də tətə jiɡə níə́ bələ tíú, ndə bɑ nə.
48002014	Aý dɑ̀ń nə nɩ də, bɑ tə̀lə́ Zwezi-Kərisə sʋywɑ́ŋʋ́ tə cɩ́ɡɑ́ tə wɑ, ɑ̀ swɩ̀n Sefɑsə con lɩ̀ɑ̀ tə mɑmɑ yɑ́ɑ́ con, ɑ̀ wʋ́: "N yɩ Zwifə, yɑ́ n yɑ̀ jɑ n tɩ̀ɑ̀n, n mɑ fwɑ ndə lìù tə nə, ʋ nə tɑ̀ Zwifə yəbə. N wɑ̀ n tɩ̀ɑ̀n mɑ fwɑ ndə Zwifə nə. Bɛ̀ɛ̀ dɑ̀ń nə pɩn, sɩ́ʋ́n nə, n dɑ̀ń mɑ pɩ̀ɑ̀, sə n kɑ́lʋ́ lɩ̀ɑ̀ tə, bɑ nə tɑ̀ Zwifə-bɑ, n pɑ, bɑ yɑ ndə Zwifə-bɑ nə?"
48002015	Nə mʋ̀ yɩ Zwifə-bɑ nə lʋrɩ nəbɑ, nə tɑ̀ dwíə́ tə, bɑ nə yə̀rì Yɩɩ nii tə, ʋ nə pɩn Moyizə nə.
48002016	Də kʋ nətʋ mɛ, nə tə yə̀ə́ də, lìù mɛ, sə ʋ kə ʋ wɑɑ Zwezi-Kərisə nə, sə ʋ mɑ yɑ cɩ́ɡɑ́ tíú Yɩɩ yɑ́ɑ́ con. Kʋ tɑ̀ lìù tə, ʋ nə twɑ́ Yɩɩ nii tə nə, ʋ nə pɩn Moyizə nə, nə wɑ́ yɑ cɩ́ɡɑ́ tíú Yɩɩ yɑ́ɑ́ con. Nə də tətə yɩ nə ken nə wɑɑ Zwezi-Kərisə nə, sə Yɩɩ wɑ̀nɩ́ ʋ jələ nəbɑ ndə lɩ̀ɑ̀ tə nə, bɑ nə yɩ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Lìù mɑmɑ wɑ̀rɩ̀ Yɩɩ nii tə, ʋ nə pɩn Moyizə nə, ʋ zìlí, sə kʋ pɩn, Yɩɩ jələ wɑ́ ndə cɩ́ɡɑ́ tíú nə ʋ yɑ́ɑ́ con.
48002017	Nə mʋ̀ Zwifə-bɑ pɩ̀ɑ̀, sə nə yɑ cɩ́ɡɑ́ tɩ̀ɑ́n Yɩɩ yɑ́ɑ́ con, nə nə ken nə wɑɑ Zwezi-Kərisə nə yɩrɩ. Yɑ́ Yɩɩ dɑ̀ń nə twɑ́ kʋ nətʋ wɑ, ʋ bɩrɩ nəbɑ də, nə yɩ cʋnɑ lɩ̀ɑ̀, bɑ nə bɑ Yɩɩ nii tə, ʋ nə pɩn Moyizə nə twɑ́, kʋ nətʋ pɩ̀ɑ̀ kʋ bɩrɩ bɛ̀ɛ̀? Kʋ pɩ̀ɑ̀ kʋ bɩrɩ də, kʋ yɩ Zwezi-Kərisə nə ken nəbɑ cʋnɑ tə wɑ nɑɑɑ? Abɑdɑ! Kʋ tɑ̀ nətʋ!
48002018	Də ɑ̀ mʋ̀ nə pìí ɑ̀ twɑ́ Yɩɩ nii tə nə, ʋ nə pɩn Moyizə nə, ɑ̀ yɑ̀ nə vɩɡɑ, sə ɑ̀ twɑ́ kʋ nə, kʋ bɩrɩ də, ɑ̀ tʋŋɑ cʋnɑ Yɩɩ yɑ́ɑ́ con.
48002019	Yɩɩ nii tə tətə, ʋ nə pɩn Moyizə nə, pɩn ɑ̀ tɩ. Yɑ́ Yɩɩ nii təntə kʋ́ʋ̀ bɑ dɩ̀ɑ̀n jə ɑ̀ yuu wɑ, kʋ nətʋ dɑ̀ń ɡɑ wɑ́ pɑ, ɑ̀ yɑ mɩɩ wɑ, ɑ̀ pɑ Yɩɩ nə.
48002020	Aý dɑ̀ń yɩ ndə bɑ pɑɑ ɑ̀ mʋ̀ də Zwezi-Kərisə mɛ dɑɡɑrʋ tə yuu wɑ. Yɑ́ kʋ kʋ́ʋ̀ tɑ̀ ɑ̀ tətə nə wulə, kʋ dɑ̀ń yɩ Zwezi-Kərisə mɩɩ tə nə wulə ɑ̀ wɑɑ. Aý mɩɩ tə, ɑ̀ dɑ̀ń nə jə wulə lʋʋ wɑ, kʋ yɩ ɑ̀ ken ɑ̀ wɑɑ Yɩɩ-Biu tə nə, ɑ̀ mɑ wulə. Ʋ mʋ̀ nə sóní nə, ʋ ɡɑ sɛ̀, ʋ tɩ ɑ̀ yuu yɩrɩ.
48002021	Aý bɑ pɩ̀ɑ̀, sə Yɩɩ pubwɑnʋ tə, ʋ nə fwɑ ɑ̀ yɩrɑ, yɑ ndə tʋtʋ nə. Də lìù nə wɑ̀ɑ́ Yɩɩ nii tə nə, ʋ nə pɩn Moyizə nə, ʋ twɑ́, kʋ pɩn Yɩɩ jələ wɑ́ ndə lìù tə nə, ʋ nə yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con, Zwezi-Kərisə yɩ ʋ tɩɡɑ tʋtʋ.
48003001	Á mʋ̀ Gɑlɑsi tɩ̀ɑ́n-bɑ, bɛ̀ɛ̀ nə pɩn, ɑ́ yɩ ləyərən nətən? Wɑ̀ɑ̀ nə ɡɩɡɑrɩ ɑbɑ ʋ dʋɡʋ? Aý bɩrɩ ɑbɑ zəni zəni, nətʋ Zwezi-Kərisə nə tɩɡɑ dɑɡɑrʋ tə yuu wɑ.
48003002	Aý dɑ̀ń bwe ɑbɑ yoo nədʋ kʋ tə, sə ɑ́ le nə. Yɩɩ nə pɩn ɑbɑ ʋ Siŋu tə, kʋ yɩ ɑ́ nə zìlí ʋ nii tə, ʋ nə pɩn Moyizə nə, yɩrɩ nɑɑɑ? Yɩɩ pɩn ɑbɑ ʋ Siŋu tə, ɑ́ nə cʋɡʋ Zwezi-Kərisə sʋywɑ́ŋʋ́ tə, ɑ́ ɡɑ kə ɑ́ wɑɑ ʋ nə yɩrɩ.
48003003	Bɛ̀ɛ̀ dɑ̀ń nə pɩn, ɑ́ yɩ ləyərən nətən? Kʋ jɩjʋ tə nə, Yɩɩ-Siŋu tə yɑ̀ nə yɩ ɑ́ dɩ̀ɑ̀n. Bɛ̀ɛ̀ dɑ̀ń nə pɩn, ɑ́ mɑ pìí ɑ́ jələ ɑ́ tətə dɩ̀ɑ̀n yuu wɑ sɩ́ʋ́n nə?
48003004	Á nɩ yìə̀n kɑpʋpʋ, tə nə tʋn, kʋ ɡɑ yɩ ndə tʋtʋ nə ɑ́ mʋ̀ con nə. Tə yìə̀n təntə yɩ tʋtʋ, nɑɑɑ?
48003005	Yɩɩ nə pɩn ɑbɑ ʋ Siŋu tə. Ʋ mʋ̀ ɡɑ nə fwɑ yomɩlɑn ɑ́ tətəŋi wɑ. Kʋ yɩ ɑ́ nə zìlí ʋ nii tə, ʋ nə pɩn Moyizə nə, yɩrɩ nɑɑɑ? Nə ɑ̀ yə̀ə́ kʋ yɩ, ɑ́ nə cʋɡɑ Zwezi-Kərisə sʋywɑ́ŋʋ́ tə, ɑ́ ɡɑ kəni ɑ́ wɑɑ ʋ nə yɩrɩ?
48003006	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Abərɑhɑmə ken ʋ wɑɑ Yɩɩ nə, kʋ pɑ Yɩɩ jələ wɑ́, ndə lìù tə nə, ʋ nə yɩ cɩ́ɡɑ́ tíú, ʋ mʋ̀ Yɩɩ yɑ́ɑ́ con".
48003007	Kʋ nətʋ dɑ̀ń pɩ̀ɑ̀ kʋ bɩrɩ ɑbɑ də, kʋ yɩ lɩ̀ɑ̀ tə, bɑ nə ken bɑ wɑɑ Yɩɩ nə, nə yɩ Abərɑhɑmə bɩɑ cɩ́ɡɑ́ cɩ́ɡɑ́.
48003008	Kʋ pʋ́pʋ́nɩ́ Yɩɩ sɑɡɩ tə wɑ fuən fuən də, mɑ́ŋɑ́ wɑ́ bɑ̀, lɩ̀ɑ̀ tə, bɑ nə tɑ̀ Zwifə-bɑ, wɑ́ kə bɑ wɑɑ Yɩɩ nə. Yɑ́ Yɩɩ dɑ̀ń wɑ́ jələ bɑ, ndə lɩ̀ɑ̀ tə nə, bɑ nə yɩ cɩ́ɡɑ́ tɩ̀ɑ́n ʋ mʋ̀ Yɩɩ yɑ́ɑ́ con. Kʋ mʋ̀ yɩrɩ, Yɩɩ dí yɑ́ɑ́ ʋ swɩ̀n sʋywɑ́ŋʋ́ tə, ʋ bɩrɩ Abərɑhɑmə, ʋ wʋ́: "Aý wɑ́ fwɑ pubwɑnʋ dwíə́ tə mɑmɑ yɩrɑ, bɑ nə tɑ̀ Zwifə-bɑ, lʋʋ mɑmɑ wɑ, n mʋ̀ yɩrɩ".
48003009	Kʋ mʋ̀ dɑ̀ń nə wɑ́ pɑ, lɩ̀ɑ̀ tə mɑmɑ, bɑ nə ken bɑ wɑɑ Yɩɩ nə, ʋ wɑ́ fwɑ pubwɑnʋ bɑ yɩrɑ, ndə ʋ nə fwɑ pubwɑnʋ Abərɑhɑmə yɩrɑ, ʋ nə ken ʋ wɑɑ ʋ mʋ̀ Yɩɩ nə.
48003010	Yɩɩ wɑ́ cʋ̀ɡʋ̀ lɩ̀ɑ̀ tə mɑmɑ, bɑ nə bʋŋɑ də, bɑ wɑ̀ɑ́ ʋ mʋ̀ Yɩɩ nii tə, ʋ nə pɩn Moyizə nə, bɑ zìlí, bɑ mɑ yɑnɩ cɩ́ɡɑ́ tɩ̀ɑ́n ʋ yɑ́ɑ́ con. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ nə wɑ̀ Yɩɩ nii tə, ʋ nə pɩn Moyizə nə, mɑmɑ zìlí mɑ́ŋɑ́ mɑmɑ wuuu, Yɩɩ wɑ́ cʋ̀ɡʋ̀ kʋ tíú".
48003011	Nə yə̀ə́ də, lìù mɑmɑ wɑ̀rɩ̀ ʋ yɑnɩ cɩ́ɡɑ́ tíú Yɩɩ yɑ́ɑ́ con, ʋ nə zìlí Yɩɩ nii tə, ʋ nə pɩn Moyizə nə, zəni yɩrɩ. Nə nɩ, kʋ nə pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ nə ken ʋ wɑɑ Yɩɩ nə, mə ʋ mʋ̀ nə yɩ cɩ́ɡɑ́ tíú Yɩɩ yɑ́ɑ́ con. Yɑ́ kʋ mʋ̀ nə wɑ́ pɑ, ʋ nɑ cɩ́ɡɑ́ cɩ́ɡɑ́ mɩɩ".
48003012	Lìù tə, ʋ nə zìlí Yɩɩ nii tə, ʋ nə pɩn Moyizə nə, kʋ tɑ̀ ʋ ken ʋ wɑɑ Yɩɩ nə. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù tə, ʋ nə twɑ́ Yɩɩ nii tə nə, ʋ nə pɩn Moyizə nə, ʋ wɑ́ nɑ cɩ́ɡɑ́ cɩ́ɡɑ́ mɩɩ".
48003013	Yɑ́ Zwezi-Kərisə dɑ̀ń nə yə̀ nəbɑ, ʋ jon Yɩɩ nii tə, ʋ nə pɩn Moyizə nə, kʋ yɑ̀ nə wɑ́ cʋ̀ɡʋ̀ nəbɑ, tə jɩɩn wɑ. Mə ʋ mʋ̀ dɑ̀ń nə pìí ʋ jon nə yuu cʋnɑ tə ʋ zɩn. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Yɩɩ wɑ́ cʋ̀ɡʋ̀ lìù tə, bɑ nə kuru bɑ ɡoli tɩ̀ʋ́ yuu wɑ".
48003014	Mə Zwezi-Kərisə tɩɡɑ nətʋ, sə lɩ̀ɑ̀ tə, bɑ nə tɑ̀ Zwifə-bɑ, də wɑ̀nɩ́ bɑ nɑ pubwɑnʋ tə, Yɩɩ nə kɑ̀n nii də, ʋ wɑ́ fwɑ Abərɑhɑmə yɩrɑ. Yɑ́ nə dɑ̀ń nə ken nə wɑɑ Zwezi-Kərisə nə, nə wɑ́ nɑ Yɩɩ-Siŋu tə, Yɩɩ nə kɑ̀n nii, sə ʋ pɑ nəbɑ.
48003015	Aý nubɩɑ-bɑ, ɑ̀ pɩ̀ɑ̀ ɑ̀ tì tɩɑ yuu yoo kʋ tə, ɑ̀ mɑ bɩrɩ ɑbɑ yoo. Də lɩ̀ɑ̀ bələ nə ken nii nədʋ, bɑ ɡɑ kɑ̀n nii, bɑ pɑ duən nə won yuu wɑ, lìù don mɑmɑ wɑ̀rɩ̀ bɑ nimɑrʋ təntə ʋ cʋ̀ɡɑ̀. Yɑ́ lìù mɑmɑ ɡɑ wɑ̀rɩ̀ yoo ʋ súrí kʋ nə də.
48003016	Mə Yɩɩ nimɑrʋ nikɑnɩ tə də yɩ nətʋ. Yɩɩ kɑ̀n nii, ʋ pɑ Abərɑhɑmə də ʋ bìú tə nə, ʋ nə wɑ́ lʋrɩ. Yɩɩ wɑ̀ swɩ̀n, ʋ wʋ́, Abərɑhɑmə də ʋ bɩɑ tə, ʋ nə wɑ́ lʋrɩ, sə kʋ dɑ̀n kɑ́ yɑ ndə kʋ yɩ ʋ bɩɑ tə mɑmɑ. Bìú təntə nə yɩ Kərisə.
48003017	Á nəŋə yoo tə, ɑ̀ nə pɩ̀ɑ̀, sə ɑ̀ swɩ̀n. Yɩɩ jɩn nimɑrʋ də Abərɑhɑmə, ʋ ɡɑ kɑ̀n nii də wɑ́. Kʋ bɩnɑ biənɩɑ də fɩtwɑ (430) kwɑ nə Yɩɩ dɑ̀ń pɩn ʋ nii tə Moyizə nə. Yɑ́ ʋ nii təntə kʋ́ʋ̀ wɑ̀rɩ̀ ʋ nimɑrʋ tə kʋ cʋ̀ɡɑ̀. Kʋ yɑ̀ nə wɑ̀ɑ́ kʋ cʋ̀ɡɑ̀ ʋ nii tə, ʋ nə kɑ̀n də Abərɑhɑmə, yɑ̀ wɑ̀rɩ̀ kʋ jì.
48003018	Də kʋ nə yɩ lìù nə zìlí Yɩɩ nii tə, ʋ nə pɩn Moyizə nə, nə wɑ́ pɑ, ʋ nɑ tori Yɩɩ con, kʋ kʋ́ʋ̀ tɑ̀ Yɩɩ nikɑnɩ tə yɩrɩ. Yɑ́ Yɩɩ ɡɑ fwɑ zəni Abərɑhɑmə yɩrɑ, ʋ yɑ̀ nə kɑ̀n nii də wɑ́ yɩrɩ.
48003019	Bɛ̀ɛ̀ yɩrɩ Yɩɩ dɑ̀ń mɑ pɑ ʋ nii tə Moyizə nə? Yɩɩ pɩn wɑ́ ʋ nii tə, sə kʋ pɑ, nə lwɑrɩ yoo tə, kʋ nə yɩ cʋnɑ ʋ yɑ́ɑ́ con. Yɑ́ Yɩɩ nii təntə dɑ̀ń yɑ̀ mɛ, sə kʋ yɑ lɑ́ wuuu, kʋ jɑ vəli mɑ́ŋɑ́ tə wɑ, Abərɑhɑmə bìú tə nə wɑ́ bɑ̀. Mə ʋ mʋ̀ bìú təntə nə, Yɩɩ yɑ̀ pɩn ʋ nikɑnɩ tə. Yɩɩ nii təntə yɩ mɑlɩkɛ nə jɑ kʋ, tə bɑ̀, yɑ́ bɛɛf1 dɑ̀ń ɡɑ yɑ tə mʋ̀ də ləzoni pwərə wɑ, ʋ jon kʋ, ʋ swɩ̀n, ʋ bɩrɩ ləzoni nə.
48003020	Də lìù nə wulə lɩ̀ɑ̀ bələ pwərə wɑ, kʋ pɩ̀ɑ̀ kʋ bɩrɩ də, kʋ tɑ̀ bɑ lɑdʋɑ cɩcɩ yɩrɩ. Yɑ́ Yɩɩ nikɑnɩ tə mʋ̀ ɡɑ yɩ ʋ cɩcɩ yoo.
48003021	Kʋ nətʋ dɑ̀ń yɩ kʋ bɩrɩ də, Yɩɩ nii tə, ʋ nə pɩn Moyizə nə, də Yɩɩ nikɑnɩ tə zɩɡɑ duən nə nɑɑɑ? Abɑdɑ! Kʋ tɑ̀ nətʋ. Də Yɩɩ yɑ̀ nə pɩn nii, kʋ nə wɑ̀ɑ́ mɩɩ kʋ pɩn ləzoni nə, bɑ yɑ̀ wɑ́ twɑ́ nii təntə nə, bɑ jì cɩ́ɡɑ́ tɩ̀ɑ́n Yɩɩ yɑ́ɑ́ con.
48003022	Kʋ swɩ̀n Yɩɩ sɑɡɩ tə wɑ də, ləzoni tə mɑmɑ yɩ bɑ wulə cʋnɑ wɑ wuuu. Mə kʋ mʋ̀ nə pɩn, Yɩɩ nikɑnɩ tə nii mɛ, sə kʋ sú, kʋ pɑ lɩ̀ɑ̀ tə mɑmɑ nə, bɑ nə ken bɑ wɑɑ Zwezi-Kərisə nə.
48003023	Də mɑ́ŋɑ́ tə nə wɑ̀ yí, sə nə kə nə wɑɑ Zwezi-Kərisə nə, Yɩɩ nii tə, ʋ nə pɩn Moyizə nə, yɑ̀ pɩn, nə jì ndə bɑ̀ń dìə̀ lɩ̀ɑ̀ nə. Yɑ́ nə dɑ̀ń yɑ̀ dɑ̀nɩ̀ də, Yɩɩ bɩrɩ nəbɑ, sə nə kə nə wɑɑ ʋ nə.
48003024	Yɩɩ nii tə, ʋ nə pɩn Moyizə nə, yɑ̀ kəni nəbɑ cwəŋə wɑ mɑ́ŋɑ́ mɑmɑ wuuu, kʋ vɑ kʋ yí mɑ́ŋɑ́ tə, Zwezi-Kərisə nə twi, sə nə kə nə wɑɑ ʋ nə, sə kʋ pɑ nə yɑ cɩ́ɡɑ́ tɩ̀ɑ́n Yɩɩ yɑ́ɑ́ con.
48003025	Yɑ́ mɑ́ŋɑ́ dɑ̀ń nə yí, sə nə ken nə wɑɑ Yɩɩ nə, nə kʋ́ʋ̀ tɑ̀ Yɩɩ nii tə, ʋ nə pɩn Moyizə nə, jɩɩn wɑ nə nə wulə.
48003026	Cɩ́ɡɑ́, ɑ́ nə ken ɑ́ wɑɑ Zwezi-Kərisə nə, kʋ pɩn ɑ́ mɑmɑ jì Yɩɩ bɩɑ.
48003027	Á lìù tə mɑmɑ, bɑ nə ləɡə nɩ́ɑ́ wɑ, kʋ twɑ́ də Yɩɩ yɩrɩ tə, ʋ wulə mɩɩ wɑ də Zwezi-Kərisə, yɑ́ ʋ ɡɑ nyɩn də wɑ́ də.
48003028	Pwɩɑ dɑ̀ń kʋ́ʋ̀ tə̀lə́ Zwifə-bɑ də Gərɛkə-bɑ pwərə wɑ. Pwɩɑ kʋ́ʋ̀ tə̀lə́ ywəŋə də lɩ̀ɑ̀ tə, bɑ nə tɩ bɑ tɩ̀ɑ̀n, pwərə wɑ. Pwɩɑ kʋ́ʋ̀ tə̀lə́ bɑrɑ də kɑnɑ pwərə wɑ. Kʋ nətʋ dɑ̀ń pɩ̀ɑ̀ kʋ bɩrɩ də, ɑ́ mɑmɑ də Zwezi-Kərisə vwə duən nə, ɑ́ dɑ̀ń ɡɑ yɩ won nədʋ.
48003029	Yɑ́ də ɑ́ nə yɩ Zwezi-Kərisə nə tɩ ɑbɑ, ɑ́ yɩ Abərɑhɑmə dwíí tə wɑ lɩ̀ɑ̀. Á yɩ lɩ̀ɑ̀ tə, ɑ́ nə jə tori Yɩɩ nikɑnɩ tə wɑ, ʋ nə kɑ̀n nii, sə ʋ pɑ Abərɑhɑmə nɩ̀ɑ́n nə.
48004001	Á nəŋə kʋ tə, ɑ̀ nə pɩ̀ɑ̀ ɑ̀ swɩ̀n yəbə nə yɩ nətʋ. Kʋ yɩ ndə bisɩmɑɑ nə mɛ, sə ʋ zɑ̀n ʋ tɩnɩ ʋ nyɩnɑ wiən nətʋ. Mɑ́ŋɑ́ tə wɑ, ʋ tə nə yɩ nəmɑɑ, ʋ yɩ ndə yoŋu nə. Yɑ́ ʋ mʋ̀ ɡɑ nə mɛ, sə ʋ tɩnɩ ʋ nyɩnɑ tə wiən tə mɑmɑ.
48004002	Ʋ bìsɩ́nɩ́ nə, ʋ yɩ ʋ wulə lɩ̀ɑ̀ duən jɩ̀ɑ̀n wɑ, bɑ ywɑ̀ŋɑ́ ʋ də ʋ wiən tə yuu, kʋ jɑ vələ mɑ́ŋɑ́ tə, ʋ nyɩnɑ tə nə lɩ ʋ tún.
48004003	Mə kʋ yɩ nətʋ nə də con. Mɑ́ŋɑ́ tə, nə yɑ̀ nə yə̀rì Yɩɩ yìə̀n tə, nə yɑ̀ yɩ ndə bìsɩ́nɑ́ nə, yɑ́ lʋʋ wiən yɑ̀ jə dɩ̀ɑ̀n nə yuu wɑ, ndə tə ywəŋə nə.
48004004	Mɑ́ŋɑ́ tə, Yɩɩ nə lɩ ʋ tún, dɑ̀ń nə yí, ʋ tʋn ʋ bìú Zwezi tə lʋʋ wɑ. Yɩɩ pɩn, kɑn lʋrɩ wɑ́, ʋ ɡɑ twɑ́ nii tə nə, Yɩɩ nə pɩn Moyizə nə.
48004005	Ʋ twi, sə ʋ pɑ lɩ̀ɑ̀ tə, bɑ nə twɑ́ Yɩɩ nii tə nə, ʋ nə pɩn Moyizə nə, tɩnɩ bɑ tɩ̀ɑ̀n, sə nə ɡɑ jì ʋ mʋ̀ Yɩɩ bɩɑ.
48004006	Á nəŋə, kʋ tə nə bɩrɩ də, nə yɩ Yɩɩ bɩɑ. Yɩɩ tʋn ʋ bìú tə Siŋu ʋ pɑ kʋ bɑ̀, kʋ zʋ nə pubʋŋɑ wɑ. Mə Siŋu təntə dɑ̀ń nə pɩn, nə wɑ̀ɑ́ nə swɩ̀n, nə wʋ́: "Bɑbɑ! Nə nyɩnɑ Yɩɩ!"
48004007	Kʋ nətʋ dɑ̀ń bɩrɩ də, n kʋ́ʋ̀ tɑ̀ yoŋu, n yɩ Yɩɩ bìú. Yɑ́ ʋ dɑ̀ń wɑ́ pɑ mʋ́ tori tə, ʋ yɑ̀ nə tɑnɩ, sə ʋ pɑ mʋ́, n nə yɩ ʋ bìú tə yɩrɩ. Yɩɩ tətə nə tʋŋɑ zəni təntə.
48004008	Mɑ́ŋɑ́ don yɩn lɑ́, ɑ́ yɑ̀ wɑ̀ Yɩɩ lwɑrɩ. Á yɑ̀ ɡɑ jʋ̀nɩ̀ wiən duən, tə nə tɑ̀ Yɩɩ cɩ́ɡɑ́ cɩ́ɡɑ́.
48004009	Yɑ́ sɩ́ʋ́n nə, ɑ́ dɑ̀ń lwɑrɩ Yɩɩ. Kʋ tə nə dwə, Yɩɩ dɑ̀ń yə̀ə́ ɑ́ yoo. Kʋ dɑ̀ń fwɑ nətə, ɑ́ mɑ pìí ɑ́ twɑ́ lʋʋ wiən tə kwɑ, tə nə bɑ dɩ̀ɑ̀n jə mɩ́ɑ́mɩ́ɑ́n? Bɛ̀ɛ̀ nə pɩn ɑ́ mɑ pɩ̀ɑ̀, sə tə mʋ̀ wiən təntə kʋ́ʋ̀ pìí tə tɩnɩ ɑbɑ ndə ywəŋə nə?
48004010	Á kʋ́ʋ̀ pìí ɑ́ zìlí dɩɑn duən, nə ɑ̀ yə̀ə́ cɑ̀nɩ̀ duən, nə ɑ̀ yə̀ə́ bɩnɑ duən.
48004011	Á yoo tə jə pucʋnɩ kʋ pɑ nə, ɑ̀ tʋtʋncɑrɑn tə, ɑ̀ nə tʋn ɑ̀ pɑ ɑbɑ, nə wɑ́ jì tʋtʋ yɩrɩ.
48004012	Aý nubɩɑ-bɑ, ɑ̀ lòrì ɑbɑ, sə ɑ́ yɑ ndə ɑ̀ nə, ɑ̀ də nə yɩ ndə ɑ́ nə yɩrɩ. Á wɑ̀ lwɑnɩ mɑmɑ fwɑ ɑ̀ yɩrɑ.
48004013	Á yə̀ə́ də, ɑ̀ dí yɑ́ɑ́ nə twi ɑ́ con, kʋ yɩ ɑ̀ yɑyɩɡʋ tə nə pɩn, ɑ̀ yɑ ɑ́ con, ɑ̀ mɑ swɩ̀n Zwezi-Kərisə sʋywɑ́ŋʋ́ tə, ɑ̀ bɩrɩ ɑbɑ.
48004014	Aý yɑyɩɡʋ yɩn cɑ̀n kʋ pɑ ɑbɑ. Yɑ́ də kʋ nətʋ mɑmɑ, ɑ́ wɑ̀ nə zʋnɩ, sə ɑ́ dɩŋɩ nə, ɑ́ kə vɑ̀n nə. Á tə sɛ̀, ɑ́ jon nə, ɑ́ kə ɑ́ con ndə Yɩɩ mɑlɩkɑ nə, nə ɑ̀ yə̀ə́ ndə Zwezi-Kərisə tətə nə.
48004015	Kʋ mɑ́ŋɑ́ təntə wɑ, ɑ́ pwìí yɑ̀ poli zənzən. Bɛ̀ɛ̀ dɑ̀ń nə pɩn, ɑ́ kʋ́ʋ̀ tə̀lə́ pupwən təntə wɑ sɩ́ʋ́n? Aý yəni də, ɑ́ yɑ̀ nə wɑ̀ɑ́ ɑ́ yɩ́ɑ́ ɑ́ lɩ, ɑ́ kəni ɑ̀ yɩ́ɑ́ tə nə, ɑ́ yɑ̀ nə lɩ tə ɑ́ kə lɑ́.
48004016	Yɑ́ sɩ́ʋ́n nə, ɑ̀ dɑ̀ń jiɡə ɑ́ dʋŋʋ, cɩ́ɡɑ́ tə yɩrɩ, ɑ̀ nə swɩ̀n ɑ́ con nɑɑɑ?
48004017	Lɩ̀ɑ̀ wulə ɑ́ nii nə də yɑwɑlɑ. Yɑ́ bɑ yɑwɑlɑ təntə bɑ ziən. Bɑ yɩ bɑ pɩ̀ɑ̀, sə bɑ pwɛ̀ ɑ́ mʋ̀ də ɑ̀ mʋ̀ Polə duən nə, sə ɑ́ jɑ yɑwɑlɑ də bɑ mʋ̀.
48004018	Kʋ ziən, sə ɑ́ jɑ yɑwɑlɑ də yoo tə, kʋ nə ziən, mɑ́ŋɑ́ mɑmɑ wuuu. Kʋ tɑ̀ mɑ́ŋɑ́ tə, ɑ̀ nə wulə ɑ́ con cɩcɩ.
48004019	Aý bɩɑ-bɑ, ɑ́ yoo kʋ́ʋ̀ pìí kʋ yɩ̀ nə, ndə kɑpuə pùə́ nə yɑ̀ɑ́ yɩ̀ nətʋ, ʋ lʋrɩ mɑ́ŋɑ́ wɑ. Kʋ wɑ́ yɩ̀ nə nətʋ mɑ́ŋɑ́ mɑmɑ wuuu, kʋ jɑ vəli mɑ́ŋɑ́ tə wɑ, ɑ́ nə wɑ́ jì ndə Zwezi-Kərisə nə.
48004020	Aý swə də, ɑ̀ yɑ̀ nə wulə ɑ́ tətəŋi wɑ, mɑ́ŋɑ́ kʋ tə wɑ, sə ɑ̀ swɩ̀n sʋ̀rɑ̀n duən ɑ́ con, tə nə wulə ɑ̀ bɩcɑn wɑ. Kʋ nə tɑ̀ nətʋ, ɑ̀ mʋ̀ kʋ́ʋ̀ yə̀rì kʋ tə, ɑ̀ nə wɑ́ swɩ̀n ɑ́ con.
48004021	Á mʋ̀ lɩ̀ɑ̀ tə, ɑ́ nə pɩ̀ɑ̀, sə ɑ́ twɑ́ Yɩɩ nii tə nə, ʋ nə pɩn Moyizə nə, ɑ́ swɩ̀ɑ́n yoo kʋ tə, ɑ́ bɩrɩ nə. Á wɑ̀ kʋ tə, Yɩɩ nii tə nə bɩrɩ, nì nɑɑɑ?
48004022	Kʋ pʋ́pʋ́nɩ́ Yɩɩ sɑɡɩ tə wɑ də, Abərɑhɑmə lʋrɩ bɩɑ bələ. Ʋ mʋ̀ də Aɡɑrə nə lʋrɩ bìú tə don, ʋ mʋ̀ də Sɑrɑ ɡɑ lʋrɩ ʋ don tə də. Aɡɑrə yɑ̀ yɩ yoŋu, yɑ́ Sɑrɑ mʋ̀ yɑ̀ tɑ̀ yoŋu.
48004023	Bìú tə, Abərɑhɑmə də yoŋu tə nə lʋrɩ duən nə, yɩ kʋ twɑ́ də ləzwənə pùə́ fɩrɑ. Yɑ́ bìú tə, ʋ mʋ̀ də kɑn tə, ʋ nə tɑ̀ yoŋu tə, nə lʋrɩ duən nə, yɩ kʋ twɑ́ də Yɩɩ nikɑnɩ tə.
48004024	Yìə̀n təntə tʋn, sə tə bɩrɩ nəbɑ yoo kʋ tə. Kʋ mʋ̀ kɑnɑ bələ təntə yɩ ndə Yɩɩ nimɑrʋ bələ tə nə, ʋ nə kɑ̀n də ʋ lɩ̀ɑ̀ tə. Yoŋu Aɡɑrə yɩ Yɩɩ nimɑrʋ tə, ʋ nə tún də Moyizə Sinɑyi pɑɑn tə yuu, ʋ ɡɑ yɩ ywəŋə ʋ lʋrɩ.
48004025	Aɡɑrə dɑ̀ń yɩ ndə Sinɑyi pɑɑn tə nə, kʋ nə wulə Arɑbi nɑɡwɑnɑɑ wɑ. Vɑ̀n don də nə, ʋ mʋ̀ nə yɩ ndə Zwerizɑlɛmə tə nə, kʋ nə wulə tɩɑ yuu zə̀n. Kʋ tɩʋ təntə lɩ̀ɑ̀ tə mɑmɑ yɩ ywəŋə.
48004026	Yɑ́ Zwerizɑlɛmə tə, kʋ nə wulə Yɩɩ sɑ̀ń nə, yɩ ndə kɑn tə nə, ʋ nə tɑ̀ yoŋu. Mə ʋ mʋ̀ nə yɩ nə nuu.
48004027	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kɑn tə, ʋ bɑrɩ nə dʋɡʋ wɑ́, lʋrɩ bɩɑ, ʋ doni kɑn tə, ʋ nə wulə ʋ bɑrɩ con. Kʋ mʋ̀ nə pɩn, n mʋ̀ kɑn tə, n bɑ bìú lʋrɩ, n tə mɛ, sə n kə n tɩ̀ɑ̀n pupwən wɑ, n ɡɑ mʋn n kə yɩɩ nə, də n nə yə̀rì bìú lʋrɩ nə yɩ̀ nətʋ tə mɛ".
48004028	Aý nubɩɑ-bɑ, ɑ́ yɩ Yɩɩ bɩɑ cɩ́ɡɑ́ cɩ́ɡɑ́. Yɩɩ nə kɑ̀n nii təntə. Á yɩ ndə Yɩzɑkə nə, Yɩɩ nə kɑ̀n nii də Abərɑhɑmə də, ʋ wɑ́ lʋrɩ wɑ́.
48004029	Abərɑhɑmə mɑ́ŋɑ́ tə wɑ, ʋ bìú tə, ʋ nə lʋrɩ də ləzwənə pùə́ fɩrɑ tə, yɑ̀ kəni cɑ̀n bìú tə nə, Yɩɩ-Siŋu tə nə pɩn, ʋ lʋrɩ. Də zə̀n mɑmɑ, kʋ yoo təntə tə tʋŋɑ nətʋ.
48004030	Yɑ́ kʋ dɑ̀ń pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Dɩŋɩ yonkɑn tə də ʋ bìú tə, n pɑ bɑ vìí, ʋ nə wɑ̀ mɛ, sə ʋ tì bìú tori n con tə yɩrɩ. Kʋ yɩ kɑn tə, ʋ nə tɑ̀ yoŋu tə, bìú nə mɛ, sə ʋ tì bìú tori təntə!"
48004031	Aý nubɩɑ-bɑ, kʋ mʋ̀ nə pɩn, nə mʋ̀ tɑ̀ yonkɑn tə bɩɑ, nə dɑ̀ń yɩ kɑn tə, ʋ nə tɑ̀ yoŋu, bɩɑ.
48005001	Zwezi-Kərisə vɑn nəbɑ ʋ jon, sə nə wɑ̀nɩ́ nə tɩnɩ nə tɩ̀ɑ̀n cɩ́ɡɑ́ cɩ́ɡɑ́. Á dɑ̀ń kənə dɩ̀ɑ̀n, sə ɑ́ tɩnɩ ɑ́ tɩ̀ɑ̀n mɑ́ŋɑ́ mɑmɑ wuuu. Á kʋ́ʋ̀ dɑ̀nɑ̀ kɑ́ sɛ̀, sə ɑ́ pìí ɑ́ jì ywəŋə yoo mɑmɑ wɑ.
48005002	Aý mʋ̀ Polə swɩ̀n ɑ́ con də, ɑ́ nəŋə ɑ́ nə pɩn, bɑ ɡwəŋə ɑ́ bɑrɑ Yɩɩ nii tə yɩrɩ, ʋ nə pɩn Moyizə nə, ɑ́ nə keni ɑ́ wɑɑ Zwezi-Kərisə nə tə, kʋ́ʋ̀ bɑ də̀ń jə.
48005003	Aý tə kʋ́ʋ̀ pìí ɑ̀ lìí ɑbɑ də, lìù tə mɑmɑ, ʋ nə pɩn, bɑ ɡwəŋə wɑ́, kʋ mɛ, sə ʋ zìlí Yɩɩ nii tə mɑmɑ, ʋ nə pɩn Moyizə nə.
48005004	Á mʋ̀ lɩ̀ɑ̀ tə, ɑ́ nə bʋŋɑ də, ɑ́ wɑ́ yɑ cɩ́ɡɑ́ tɩ̀ɑ́n Yɩɩ yɑ́ɑ́ con, ɑ́ nə zìlí ʋ nii tə, ʋ nə pɩn Moyizə nə yɩrɩ, ɑ́ mʋ̀ də Zwezi-Kərisə wɑ́ pwɛ̀ duən nə, yɑ́ Yɩɩ kʋ́ʋ̀ wɑ̀rɩ̀ ʋ pubwɑnʋ tə, ʋ fwɑ ɑ́ yɩrɑ.
48005005	Nə mʋ̀ con, nə jɑ yɑlɑ də, Yɩɩ wɑ́ sɛ̀ nəbɑ ndə lɩ̀ɑ̀ tə nə, bɑ nə yɩ cɩ́ɡɑ́ tɩ̀ɑ́n ʋ yɑ́ɑ́ con. Nə keni nə wɑɑ Zwezi-Kərisə nə wuuu, yɑ́ Yɩɩ-Siŋu tə dɑ̀ń pɩn nəbɑ dɩ̀ɑ̀n, nə mɑ dɑ̀nɩ̀ kʋ nətʋ tə.
48005006	Lìù tə, ʋ də Zwezi-Kərisə nə vwə duən nə, bɑ nə ɡwəŋə kʋ tíú, nə ɑ̀ yə̀ə́ bɑ nə wɑ̀ wɑ́ ɡwəŋə, tə mɑmɑ yɩ tʋtʋ. Yoo tə, kʋ nə də́ lɑ́, kʋ mʋ̀ nə yɩ, sə ʋ kəni ʋ wɑɑ Zwezi-Kərisə nə wuuu, sə ʋ sóní ʋ duən tə.
48005007	Dí yɑ́ɑ́ nə, ɑ́ yɑ̀ vəli ɑ́ yɑ́ɑ́ wuuu. Sɩ́ʋ́n nə, wɑ̀ɑ̀ dɑ̀ń nə cɩ̀ɡɑ̀ ɑ́ yɑ́ɑ́ nə, ʋ pɑ, ɑ́ kʋ́ʋ̀ bɑ cɩ́ɡɑ́ tə nə twɑ́?
48005008	Kʋ tɑ̀ Yɩɩ tə, ʋ nə kúrí ɑbɑ, sə ɑ́ yɑ ʋ mʋ̀ lɩ̀ɑ̀, nə pɩn ɑbɑ kʋ pubʋŋɑ təntə.
48005009	Á nəŋə won tə, kʋ nə nyɩn də ɑ́ yoo təntə. Kʋ yɩ ndə sɑbwɑrɩ mɑncɩn nə yɑ̀ɑ́ pɑ dipɛn mun mɑmɑ zɑ̀n tə ŋʋ̀nɩ̀.
48005010	Aý mʋ̀ də ɑ́ mʋ̀ mɛ yɩ Yuu-Tiu nə tɩ nəbɑ. Kʋ mʋ̀ nə pɩn, ɑ̀ pùə́ bɑ cʋ̀ɡɑ̀ də ɑ́ yoo. Aý yə̀ə́ də, nə mɛ pubʋŋɑ wɑ́ bɑ̀ kʋ yɑ nədʋ. Yɑ́ Yɩɩ wɑ́ bʋ̀rɩ̀ lìù tə, ʋ nə ɡuɡurə ɑbɑ nətʋ tə, bʋ̀rɑ̀, sə ʋ cʋ̀ɡʋ̀ wɑ́, də kʋ tíú nə swə ʋ yɩ nətʋ mɑmɑ.
48005011	Aý nubɩɑ-bɑ, ɑ́ yə̀ə́ cɩ́ɡɑ́ mɑmɑ də, ɑ̀ mʋ̀ kʋ́ʋ̀ bɑ kɑ̀rɩ̀ ɑ̀ bɩrɩ lɩ̀ɑ̀ nə, sə bɑ ɡwəŋə bɑ, sə bɑ mɑ wɑ̀nɩ́ bɑ yɑ cɩ́ɡɑ́ tɩ̀ɑ́n Yɩɩ yɑ́ɑ́ con. Kʋ yɑ̀ nə yɩ nətʋ, ɑ̀ kɑ̀rɩ̀ ɑ̀ bɩrɩ, Zwifə-bɑ yɑ̀ kʋ́ʋ̀ bɑ́ kə nə cɑ̀n wɑ. Yɑ́ ɑ̀ dɑ̀ń nə swɩ̀n ɑ̀ bɩrɩ də, Zwezi-Kərisə nə tɩɡɑ dɑɡɑrʋ tə yuu wɑ, yɑ̀ kʋ́ʋ̀ bɑ́ yɑ tʋrɑn, kʋ pɑ lìù mɑmɑ nə.
48005012	Aý mʋ̀ wɑɑ con, ɑ̀ yɑ̀ swə, sə bɑrɑ tə, bɑ nə ɡuɡurə ɑbɑ də bɛɛ ɡoŋu tə, yɑ̀ ɡwəŋə bɑ pəne tə tətə mɩ́ɑ́mɩ́ɑ́n, bɑ lɩ, sə bɑ ɡɑ yɑ́ ɑbɑ.
48005013	Aý nubɩɑ-bɑ, ɑ́ mʋ̀ con, Yɩɩ kúrí ɑbɑ ʋ lɩ, sə ʋ pɑ ɑ́ tɩnɩ ɑ́ tɩ̀ɑ̀n. Yɑ́ ɑ́ nə tɩ ɑ́ tɩ̀ɑ̀n tə yɩrɩ, ɑ́ dɑ̀nɑ̀ kɑ́ bʋ́n də, ɑ́ mɛ, sə ɑ́ fwɑ ɑ́ pùə́ fɩrɑ yìə̀n tə. Kʋ tə, ɑ́ nə mɛ, sə ɑ́ fwɑ, ɑ́ mɛ, sə ɑ́ sóní duən, sə ɑ́ tʋn ɑ́ pɑ duən nə, ndə ywəŋə nə.
48005014	Də lìù nə zìlí yɩɩ nii tə, ʋ nə pɩn Moyizə nə, ʋ wʋ́: "Sóní n don, ndə n tətə nə", kʋ tíú zìlí Yɩɩ nii tə yìə̀n tə mɑmɑ nii.
48005015	Yɑ́ ɑ́ dɑ̀ń nə bɑ yoo təntə fwɑ, ɑ́ nə pìí ɑ́ dɩŋɩ duən, ɑ́ vuri ndə ɡɑnɑŋɑ nə, ɑ́ mɛ, sə ɑ́ zùrì ɑ́ yɩrɑ. Á wɑ́ cʋ̀ɡʋ̀ duən mɩ́ɑ́mɩ́ɑ́n.
48005016	Kʋ mʋ̀ nə pɩn, ɑ̀ dɑ̀ń swɩ̀n ɑ́ con, sə ɑ́ yɑ́, sə Yɩɩ-Siŋu tə kə ɑbɑ cwəŋə wɑ. Yɩɩ-Siŋu tə nə kəni ɑbɑ cwəŋə wɑ, ɑ́ bɑ fwɑ ɑ́ pùə́ fɩrɑ yokʋkwɩnɑn tə.
48005017	Ləzwənə pùə́ fɩrɑ yìə̀n tə yɩ tə zɩɡɑ Yɩɩ-Siŋu tə fɩrɑ yìə̀n tə nə. Yɑ́ Yɩɩ-Siŋu tə də fɩrɑ yìə̀n tə yɩ tə zɩɡɑ nə pùə́ fɩrɑ yìə̀n tə nə. Tə yìə̀n bələ təntə dɑ̀ń yɩ tə zɩɡɑ duən nə. Kʋ mʋ̀ dɑ̀ń nə pɩn, ɑ́ kʋ́ʋ̀ wɑ̀rɩ̀ yìə̀n tə, ɑ́ nə swə, ɑ́ fwɑ.
48005018	Də kʋ nə yɩ Yɩɩ-Siŋu tə nə kəni ɑbɑ cwəŋə wɑ, Yɩɩ nii tə, ʋ nə pɩn Moyizə nə, kʋ́ʋ̀ bɑ dɩ̀ɑ̀n jɑ ɑ́ yuu wɑ.
48005019	Á nəŋə, ləzoni fɩrɑ yìə̀n tə, bɑ nə swə, sə bɑ fwɑ: Bɑ swə, sə bɑ pəni duən vɛɛ vɛɛ. Bɑ swə, sə bɑ tʋn durən yìə̀n. Bɑ swə, sə bɑ wɑ̀nɩ́ bɑ fwɑ yokʋkwɩnɑn tə mɑmɑ, bɑ nə swə.
48005020	Bɑ pɩn dun woŋwɑnɑn nə, bɑ ɡɑ dʋɡʋ Yɩɩ vɑ̀n nə. Bɑ tʋŋɑ cɩrɩ yìə̀n. Bɑ lìù mɑmɑ yɩ ʋ don dʋŋʋ. Bɑ dɩ jɑrɑ də duən. Bɑ jɑ wʋɡwɩʋ də duən. Bɑ jɑ lɩŋɑ zənzən. Bɑ lìù mɑmɑ swə, sə ʋ jɩɡɩ də ʋ don. Bɑ swə, sə bɑ pwɛ̀ də duən. Bɑ lìù mɑmɑ nii yɩ kʋ cɩcɩ.
48005021	Bɑ swə kɑ zɩɡɩ lɩ̀ɑ̀ duən nə, kʋ tɩ̀ɑ́n wiən yɩrɩ. Bɑ swə, sə bɑ nyʋ swɑnɑ, bɑ bʋbʋnɩ. Bɑ swə, sə bɑ də́ wodirən zənzən duən nə, də bɑ tʋnɩ. Bɑ swə, sə bɑ tʋn yìə̀n yiri mɑmɑ, tə nə yɩ ndə yìə̀n təntə nə. Aý dɑ̀ń pɩ̀ɑ̀, sə ɑ̀ swɩ̀n kʋ ɑ́ con, ndə ɑ̀ nə dí yɑ́ɑ́ ɑ̀ swɩ̀n kʋ nətʋ. Lɩ̀ɑ̀ tə mɑmɑ, bɑ nə tʋŋɑ tə mʋ̀ yìə̀n təntə bɑ́ nɑ bɑ tori Yɩɩ sɑ̀ń tə wɑ.
48005022	Á nəŋə wiən tə, Yɩɩ-Siŋu tə nə pɩn lìù nə, ndə tɩ̀ʋ́ nə zɩŋɑ kʋ bɩɑ nətʋ. Yɩɩ-Siŋu tə yɑ̀ɑ́ pɑ lɩ̀ɑ̀ swə duən. Kʋ yɑ̀ɑ́ pɩn pupwən lɩ̀ɑ̀ nə. Kʋ yɑ̀ɑ́ kə bɩcɑnɩ sìə́ lɩ̀ɑ̀ wɑ. Kʋ yɑ̀ɑ́ pɑ pɩ́nʋ́ lɩ̀ɑ̀ nə. Kʋ yɑ̀ɑ́ pɑ, lɩ̀ɑ̀ jì wʋywɑnyɩnɑ duən nə. Kʋ yɑ̀ɑ́ pɑ, lɩ̀ɑ̀ tʋŋɑ bɑ pɩn duən nə də wʋywɑŋʋ. Kʋ yɑ̀ɑ́ pɑ, lɩ̀ɑ̀ twɑ́ cɩ́ɡɑ́ tə nə, ndə kʋ nə mɛ nətʋ. Kʋ yɑ̀ɑ́ pɑ, lɩ̀ɑ̀ yɩ bwɑ̀bwɑ̀. Kʋ yɑ̀ɑ́ pɑ, lɩ̀ɑ̀ yə̀ə́ bɑ tɩ̀ɑ̀n jɑnʋ.
48005023	Yɩɩ nii tə, ʋ nə pɩn Moyizə nə, bɑ yìə̀n təntə nə zɩɡɑ.
48005024	Lɩ̀ɑ̀ tə mɑmɑ, bɑ nə yɩ Zwezi-Kərisə nə tɩ bɑ, bɑ dʋɡʋ bɑ pùə́ fɩrɑ yokʋkwɩnɑn tə mɑmɑ, ndə bɑ pɑɑ tə dɑɡɑrʋ yuu, sə tə cʋ̀ɡʋ̀.
48005025	Yɩɩ-Siŋu tə nə pɩn, nə wulə mɩɩ wɑ. Nə dɑ̀ń yɑ́ nə tɩ̀ɑ̀n nə pɑ Yɩɩ-Siŋu tə nə, sə kʋ kə nəbɑ cwəŋə wɑ.
48005026	Nə dɑ̀nɑ̀ kɑ́ pɑ, nə jì fwiə lɩ̀ɑ̀, nə mɑ pɩ̀ɑ̀ duən nii nə, nə ɡɑ zɩɡɑ lɩ̀ɑ̀ duən nə kʋ tɩ̀ɑ́n wiən yɩrɩ.
48006001	Aý nubɩɑ-bɑ, ɑ́ mʋ̀ yɩ lɩ̀ɑ̀ tə, ɑ́ nə zìlí Yɩɩ-Siŋu tə nii. Á dɑ̀ń nə nɩ lìù də ʋ wulə ʋ tʋŋɑ tʋtʋnkʋkwɩʋn, ɑ́ mɛ, sə ɑ́ sɑn kʋ tíú nə də bɩcɑbwɑnʋ, sə ʋ pìí ʋ bɑ̀ cɩ́ɡɑ́ cwəŋə tə wɑ. Yɑ́ ɑ̀ dɑ̀ń swɩ̀n ɑ́ lìù mɑmɑ con, sə ʋ cɩ̀ ʋ tɩ̀ɑ̀n nə zəni, Sɩtɑnɑ dɑ̀n kɑ́ də́də́n, sə ʋ yiɡu ʋ də tətə, ʋ pɑ ʋ tʋn yokʋkwɩʋn.
48006002	Á sɑŋɑ duən nə, ɑ́ zɩn duən yun zɩlɑ. Á nə fwɑ nətʋ, ɑ́ wɑ́ zìlí Zwezi-Kərisə nii tə, ʋ nə swɩ̀n ɑ́ con.
48006003	Də lìù nə bʋŋɑ də, ʋ yɩ zənzən, yɑ́ ʋ ɡɑ tɑ̀ won mɑmɑ, kʋ yɩ ʋ tɩ̀ɑ̀n ʋ ɡɩɡɑrɩ.
48006004	Lìù mɑmɑ dɑ̀ń mɛ, sə ʋ ywɑ̀ń ʋ tətə tʋtʋnɛɛ tə, ʋ jə́n tə ziən nɑɑɑ? Də tə nə ziən, tə mʋ̀ nə mɛ, sə tə pɑ ʋ jwɛ. Kʋ tɑ̀ ʋ nə pɩ̀ɑ̀, sə ʋ jɑ ʋ tɩ̀ɑ̀n, ʋ mɑ mɑn də lìù don nə wɑ́ pɑ, ʋ jwɛ.
48006005	Kʋ pɩ̀ɑ̀ kʋ bɩrɩ də, lìù mɑmɑ tʋtʋŋɩ yɩ n yuu zɩlɩ.
48006006	Lìù tə, ʋ nə yɩ lìù don nə swɩ̀n Yɩɩ sʋɡʋ tə, ʋ bɩrɩ wɑ́, ʋ mɛ, sə ʋ pɑ ʋ jɩjə tə vɑ̀n don kʋ tíú nə.
48006007	Á dɑ̀nɑ̀ kɑ́ ɡɩɡɑrɩ ɑ́ tɩ̀ɑ̀n. Lìù mɑmɑ wɑ̀rɩ̀ Yɩɩ ʋ kʋkʋlɩ. Won tə, ləzwənə nə dùə̀, mə kʋ mʋ̀ nə, ʋ wɑ́ zɑ.
48006008	Lìù nə fwɑ ʋ pùə́ fɩrɑ yokʋkwɩnɑn, kʋ yɩ ndə wiən nə, ʋ dwì. Yɑ́ kʋ tə, ʋ nə wɑ́ zɑ, kʋ yɩ ʋ wɑ́ cʋ̀ɡʋ̀ mɩ́ɑ́mɩ́ɑ́n. Lìù tə, ʋ də nə kʋ́ʋ̀ yɩ Yɩɩ-Siŋu tə nə, kəni cwəŋə wɑ, ʋ də yɩ ndə wiən nə, ʋ dwì. Yɑ́ kʋ tə, ʋ də nə wɑ́ zɑ, kʋ wɑ́ pɑ, ʋ nɑ mɩɩ, kʋ nə bɑ zwɛ̀ Yɩɩ con.
48006009	Nə tʋŋɑ zəni mɑ́ŋɑ́ mɑmɑ wuuu, nə dɑ̀n kɑ́ ɡwɑ̀rɩ̀. Mɑ́ŋɑ́ nəzəŋu bɩ̀ɑ̀n, nə nə wɑ́ nɑ wozəŋu də, nə nə jɩn nətʋ, nə jɑ vɑ, nə yí kʋ yíɡúrə́ wɑ.
48006010	Kʋ mʋ̀ yɩrɩ sɩ́ʋ́n nə, nə tə nə jə mɑ́ŋɑ́, sə nə mɑ tʋn, nə dɑ̀ń tʋŋɑ zəni lɩ̀ɑ̀ tə mɑmɑ yɩrɑ. Kʋ tə nə dwə, nə tʋŋɑ zəni zənzən lɩ̀ɑ̀ tə yɩrɑ, bɑ də nə ken bɑ wɑɑ Zwezi-Kərisə nə, ndə nə də nə.
48006011	Á dɑ̀ń ywɑ̀ŋɑ́ pʋ́pʋ́nɑ́ nəfɑrɑn tətə. Tə yɩ ɑ̀ mʋ̀ Polə tətə nə pʋ́pʋ́nɩ́ tə, də ɑ̀ tətə jɩɩn.
48006012	Lɩ̀ɑ̀ duən wulə, bɑ yʋɑ nə yɩ, sə lɩ̀ɑ̀ bʋ bɑ nə, sə kʋ bɩrɩ də, bɑ mʋ̀ nə ziən. Mə bɑ mʋ̀ nə swɩ̀n ɑ́ con, bɑ ɡɑ pɩ̀ɑ̀ bɑ kɑ́lʋ́ ɑbɑ, sə ɑ́ ɡwəŋə ɑbɑ. Bɑ tʋŋɑ kʋ nətʋ tə, sə lɩ̀ɑ̀ dɑ̀n kɑ́ kə cɑ̀n bɑ nə. Bɑ yə̀ə́ də, bɑ nə kɑ̀rɩ̀ də, Zwezi-Kərisə tɩɡɑ dɑɡɑrʋ tə yuu wɑ bɑ cʋnɑ yɩrɩ, lɩ̀ɑ̀ wɑ́ kə cɑ̀n bɑ nə.
48006013	Bɑ mʋ̀ lɩ̀ɑ̀ təntə tətə, bɑ nə ɡwəŋə bɑ, bɑ Yɩɩ nii tə, ʋ nə pɩn Moyizə nə, mɛ zìlí. Kʋ yɩ bɑ pɩ̀ɑ̀, sə ɑ́ ɡwəŋə ɑbɑ, sə bɑ twɑ́ kʋ nə bɑ fwɑ fwiə.
48006014	Aý mʋ̀ fwɑ fwiə də yoo nədʋ cɩcɩ. Kʋ mʋ̀ nə yɩ, nə Yuu-Tiu Zwezi-Kərisə nə tɩɡɑ dɑɡɑrʋ tə yuu wɑ. Ʋ nə tɩɡɑ dɑɡɑrʋ tə yuu wɑ yɩrɩ, tɩɑ kɑ tə yuu wiən tə yɩ ndə tə tɩɡɑ ɑ̀ yɑ́ɑ́ con. Aý də ɡɑ yɩ ndə ɑ̀ tɩɡɑ tə wiən tə yɑ́ɑ́ con.
48006015	Bɛɛ nə ɡwəŋə, nə ɑ̀ yə̀ə́ ʋ wɑ̀ ɡwəŋə, kʋ nədʋ mɑmɑ bɑ də̀ń jɑ. Yoo tə kʋ nə də́ lɑ́, kʋ mʋ̀ nə yɩ, sə Yɩɩ pɑ nəbɑ mɩɩ nədʋn tə.
48006016	Yɩɩ nə wɑ́ pɑ bɩcɑn sìə́, ʋ ɡɑ dəri lɩ̀ɑ̀ tə mɑmɑ yinəɡə zənzən, bɑ nə wulə cwəŋə nədʋn təntə wɑ, də Yɩzərɑyɛlə dwíí tə mɑmɑ, kʋ nə yɩ ʋ mʋ̀ Yɩɩ nə tɩ.
48006017	Kʋ nə zɩɡɩ zə̀n, lìù mɑmɑ kʋ́ʋ̀ dɑ̀n kɑ́ wʋwɑlɩ nə. Aý yɩrɑ jə cwɑrɑ, tə nə bɩrɩ də, ɑ̀ dí cɑ̀n Zwezi-Kərisə yɩrɩ.
48006018	Aý nubɩɑ-bɑ, nə Yuu-Tiu Zwezi-Kərisə nə wɑ́ fwɑ ʋ pubwɑnʋ tə ɑ́ pubʋŋɑ wɑ. Amɩɩnɑ!
49001001	Aý mʋ̀ Polə yɩ Yɩɩ nə kúrí nə də ʋ tətə fɩrɑ, sə ɑ̀ yɑ Zwezi-Kərisə tʋntʋnʋ. Aý mʋ̀ nə pʋ́pʋ́nɩ́ sɑɡɩ kʋ tə, ɑ̀ pɩn ɑ́ mʋ̀ lɩ̀ɑ̀ tə nə, ɑ́ nə wulə Efɛzə nə, ɑ́ nə yɩ Kərisə nə tɩ, ɑ́ nə keni ɑ́ wɑɑ ʋ nə.
49001002	Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́ də.
49001003	Nə pɩɑn dun Yɩɩ nə, ʋ nə yɩ nə Yuu-Tiu Zwezi-Kərisə nyɩnɑ. Yɩɩ twɑ́ də ʋ mʋ̀ Zwezi-Kərisə, ʋ fwɑ zəni nə yɩrɑ də wozəŋə yiri mɑmɑ, tə nə yɩ ʋ Siŋu tə nyiən, tə ɡɑ nɑŋɑ ʋ mʋ̀ Yɩɩ sɑ̀ń nə.
49001004	Yɩɩ dí yɑ́ɑ́ ʋ twɑ́ də Zwezi-Kərisə, ʋ mɑ kúrí nəbɑ, də ʋ tə wɑ̀ lʋʋ fwɑ, sə nə yɑ ʋ mʋ̀ nyiən. Ʋ kúrí nəbɑ, sə yokʋkwɩʋn də mɑmɑ dɑ̀n kɑ́ yɑ nə yɩrɑ ʋ mʋ̀ Yɩɩ yɑ́ɑ́ con. Yɩɩ nə swə nəbɑ tə yɩrɩ,
49001005	ʋ twɑ́ də Zwezi-Kərisə ʋ lɩ nəbɑ ʋ tún fuən fuən, sə nə yɑ ʋ bɩɑ. Ʋ fwɑ kʋ, də ʋ tətə fɩrɑ tə, də ʋ wʋywɑnɩ tə.
49001006	Ʋ fwɑ kʋ nətʋ, sə kʋ pɑ nə bʋ Yɩɩ nə ʋ pubwɑnʋ tə yɩrɩ, kʋ nə bɩrɩ ʋ dun tə. Ʋ twɑ́ ʋ biswənə tə nə, ʋ fwɑ kʋ pubwɑnʋ təntə nə yɩrɑ.
49001007	Yɩɩ twɑ́ də Zwezi-Kərisə ʋ yə̀ nəbɑ ʋ jon də Zwezi-Kərisə jɑnɑ tə, sə nə tɩnɩ nə tɩ̀ɑ̀n. Yɑ́ ʋ twɑ́ Zwezi-Kərisə nə, ʋ kwɛn nə cʋnɑ tə, ʋ lɩ nə mʋ̀ də ʋ mʋ̀ Yɩɩ pwərə wɑ. Yɩɩ fwɑ kʋ nətʋ, ʋ mɑ bɩrɩ nəbɑ, ʋ pubwɑnʋ nə dɑ́ɑ́ zənzən nətʋ.
49001008	Kʋ yɩ cɩ́ɡɑ́, Yɩɩ fwɑ ʋ pubwɑnʋ tə nə yɩrɑ zənzən ʋ jɑ lɛ tɩɑ nə. Ʋ pɩn nəbɑ wʋbʋŋɑ yiri mɑmɑ də yənu yiri mɑmɑ.
49001009	Ʋ pɩn nə yəni ʋ fɩrɑ cɩ́ɡɑ́ tə, kɑ nə sə̀ɡə̀ tə. Kʋ cɩ́ɡɑ́ təntə, kɑ nə sə̀ɡə̀ nə yɩ ʋ tətə fɩrɑ wʋywɑnɩ tə, ʋ nə ken ʋ sírí, sə ʋ twɑ́ Zwezi-Kərisə nə ʋ fwɑ.
49001010	Yɩɩ lɩ mɑ́ŋɑ́ ʋ tún, ʋ ɡɑ dɑ̀nɩ̀ də, kʋ mɑ́ŋɑ́ təntə yí. Kʋ mɑ́ŋɑ́ tə nə yí, ʋ wɑ́ kə lɑnworu də tɩɑ yuu wiən tə mɑmɑ duən nə, ʋ pɑ Zwezi-Kərisə cɩcɩ də́ pɑ̀rɩ̀ tə yuu wɑ.
49001011	Yɩɩ yɑ̀ɑ́ fwɑ yoo mɑmɑ kʋ twɑ́ ʋ fɩrɑ nə. Kʋ mʋ̀ nə pɩn, ʋ twɑ́ Zwezi-Kərisə ʋ mɑ dí yɑ́ɑ́ ʋ kúrí nəbɑ ʋ tún, sə nə yɑ ʋ mʋ̀ lɩ̀ɑ̀, ʋ fɩrɑ tə yɩrɩ.
49001012	Mə nə mʋ̀ nə yɩ təntən lɩ̀ɑ̀, nə nə jə yɑlɑ Zwezi-Kərisə con, Yɩɩ nə kúrí, sə nə bʋ ʋ nə, ʋ dun nəfɑrʋ tə yɩrɩ.
49001013	Mə kʋ yɩ nətʋ ɑ́ də con. Á də nì cɩ́ɡɑ́ sʋɡʋ tə, kʋ nə yɩ Zwezi-Kərisə sʋywɑ́ŋʋ́ tə. Yɩɩ twɑ́ kʋ sʋywɑ́ŋʋ́ təntə nə, ʋ mɑ jon ɑbɑ ɑ́ cʋnɑ wɑ. Yɑ́ ɑ́ dɑ̀ń keni ɑ́ wɑɑ Zwezi-Kərisə nə, Yɩɩ ɡɑ fwɑ ʋ mɩmɩnʋ ɑ́ yɩrɑ. Ʋ mɩmɩnʋ təntə nə yɩ Yɩɩ-Siŋu tə, ʋ nə kɑ̀n nii, ʋ mɑ pɑ nəbɑ.
49001014	Kʋ mʋ̀ Yɩɩ-Siŋu təntə dí yɑ́ɑ́ kʋ bɩrɩ nəbɑ də, nə wɑ́ nɑ tori tə, Yɩɩ nə tún, sə ʋ pɑ nəbɑ. Yɑ́ mɑ́ŋɑ́ tə, Yɩɩ dɑ̀ń nə wɑ́ jon lɩ̀ɑ̀ tə, bɑ nə yɩ ʋ mʋ̀ lɩ̀ɑ̀, ʋ kə ʋ con, ʋ dɑ̀ń wɑ́ pɑ nəbɑ nə tori tə nə ɡɑ ʋ con, ʋ ɡɑ yə̀ nəbɑ ʋ jon, sə nə tɩnɩ nə tɩ̀ɑ̀n. Yɑ́ tə yìə̀n tə mɑmɑ dɑ̀ń wɑ́ yɑ Yɩɩ nyiən, sə tə pɑ dun wɑ́.
49001015	Aý mʋ̀ Polə də nì nətʋ tə, ɑ́ nə keni ɑ́ wɑɑ Yuu-Tiu Zwezi nə, wuuu, də nətʋ tə, ɑ́ nə swə lɩ̀ɑ̀ tə mɑmɑ, bɑ nə yɩ ʋ mʋ̀ nə tɩ.
49001016	Kʋ mʋ̀ yɩrɩ nə, ɑ̀ də kəni Yɩɩ lɛ̀ɛ̀ ɑ́ yuu yɩrɩ, ɑ̀ bɑ kəni ɑ̀ zwɛ̀, ɑ̀ ɡɑ swɩ̀n ɑ́ yoo ɑ̀ yɩjʋnɩ wɑ, mɑ́ŋɑ́ mɑmɑ.
49001017	Yɑ́ ɑ̀ dɑ̀ń lòrì Yɩɩ, ʋ nə yɩ nə Yuu-Tiu Zwezi-Kərisə Yɩɩ tə, ʋ nə yɩ dun nyɩnɑ, sə ʋ pɑ ɑbɑ Siŋu tə, kʋ nə pɩn wʋbʋŋɑ. Kʋ mʋ̀ nə wɑ́ bɩrɩ wɑ́ ɑbɑ, sə ɑ́ yəni wɑ́.
49001018	Aý lòrì wɑ́, sə ʋ pɩ̀rɩ̀ ɑ́ pubʋŋɑ tə, sə ɑ́ wɑ̀nɩ́ ɑ́ lwɑrɩ yɑlɑ tə, ɑ́ nə jə, ʋ nə kúrí ɑbɑ yɩrɩ. Aý tə lòrì wɑ́, sə ʋ pɑ ɑ́ lwɑrɩ kʋ tə nə yɩ dun tori tə, kʋ nə dɑ́ɑ́ zənzən, ʋ nə tɑnɩ, sə ʋ pɑ lɩ̀ɑ̀ tə nə, bɑ nə yɩ Kərisə nə tɩ.
49001019	Aý tə lòrì wɑ́, sə ʋ pɑ ɑ́ lwɑrɩ ʋ dɩ̀ɑ̀n tə nə dɑ́ɑ́ zənzən nətʋ tə jɑ lɛ. Yɩɩ bɩrɩ ʋ dɩ̀ɑ̀n tə nə yɩ nətʋ, nə mʋ̀ lɩ̀ɑ̀ tə yɩrɩ, nə nə keni nə wɑɑ ʋ nə, wuuu. Yɩɩ dɩ̀ɑ̀n təntə dwə dɩ̀ɑ̀n mɑmɑ.
49001020	Mə dɩ̀ɑ̀n təntə nə, ʋ mɑ pìí ʋ bwin Zwezi-Kərisə ʋ lɩ tɩɑn wɑ, ʋ jə̀ə́ ʋ jɩzənf1 vɑ̀n nə, ʋ sɑ̀ń tə wɑ.
49001021	Zwezi-Kərisə dɑ̀ń nə wulə wiən tə mɑmɑ, nə jə dɩ̀ɑ̀n yuu wɑ, də yɑ́ɑ́ tɩ̀ɑ́n tə mɑmɑ yuu wɑ, də dɩ̀ɑ̀n tɩ̀ɑ́n tə mɑmɑ yuu wɑ, də pɛ̀ɡɑ́ tə mɑmɑ dɩ̀ɑ̀n tə yuu wɑ, zə̀n mɑ́ŋɑ́ kʋ tə wɑ, də mɑ́ŋɑ́ tə mɑmɑ, kʋ nə bɩ̀ɑ̀n. Ʋ mʋ̀ mɑn don kʋ́ʋ̀ tə̀lə́. Ʋ mʋ̀ yɩrɩ tə nə dwə yɩrɩ mɑmɑ, bɑ nə wɑ́ bon.
49001022	Yɩɩ ken wiən tə mɑmɑ Zwezi-Kərisə nɛɛ də̀ń. Ʋ mʋ̀ nə pɩn, sə Zwezi-Kərisə yɑ Kərisə lɩ̀ɑ̀ púlí tə Yuu-Tiu.
49001023	Yɑ́ Kərisə lɩ̀ɑ̀ púlí tə dɑ̀ń yɩ ndə ʋ yɩrɑ nə. Zwezi-Kərisə mɑmɑ mɩ́ɑ́mɩ́ɑ́n yɩ ʋ wulə ʋ lɩ̀ɑ̀ púlí tə wɑ, ʋ tə ɡɑ sú lʋʋ tə mɑmɑ wɑ.
49002001	Yɩɩ yɑ́ɑ́ con, ɑ́ mʋ̀ yɑ̀ yɩ ndə ɑ́ tɩɡɑ, ɑ́ tʋtʋnkʋkwɩnɑn tə də ɑ́ cʋnɑ tə yɩrɩ.
49002002	Dí yɑ́ɑ́ nə, ɑ́ də yɑ̀ fwɑ tə mʋ̀ yìə̀n təntə, ndə lɩ̀ɑ̀ tə nə, bɑ nə yɩ lʋʋ kʋ tə nə tɩ bɑ. Á yɑ̀ zìlí Sɩtɑnɑ nii, ʋ nə yɩ zinə pɩ̀ʋ́ lɑnworu tə wɑ. Yɑ́ ʋ mʋ̀ Sɩtɑnɑ dɑ̀ń nə dí dɩ̀ɑ̀n ləzoni tə yuu wɑ, bɑ nə vɩɡɑ Yɩɩ nii.
49002003	Nə də mɑmɑ yɑ̀ yɩ ndə bɑ nə. Yɑ́ nə də yɑ̀ yɩ nə twɑ́ nə tətə pùə́ fɩrɑ yokʋkwɩnɑn tə nə, nə mɑ tʋŋɑ tə tə, nə tətə yɩrɑ tə nə pɩ̀ɑ̀, də tə tə, nə pubʋŋɑ nə pɩ̀ɑ̀. Kʋ mʋ̀ nə pɩn, nə də yɑ̀ yɩ lɩ̀ɑ̀ tə, nə nə mɛ, sə Yɩɩ lɩŋɑ zɑ̀n nə yuu wɑ, ndə ləzoni tə duən tə nə.
49002004	Yɑ́ Yɩɩ dəri nə yinəɡə zənzən. Ʋ sonu nəfɑrʋ tə yɩrɩ, ʋ sóní nəbɑ zənzən,
49002005	nə mʋ̀ lɩ̀ɑ̀ tə, nə yɑ̀ nə yɩ ndə tɩɡɑ nə ʋ yɑ́ɑ́ con, nə tʋtʋnkʋkwɩnɑn tə yɩrɩ. Yɑ́ ʋ dɑ̀ń pɩn nə pìí nə nɑ mɩɩ, nə mʋ̀ də Zwezi-Kərisə. Yɩɩ twɑ́ də ʋ pubwɑnʋ tə, ʋ mɑ jon ɑbɑ.
49002006	Yɩɩ pìí ʋ bwin Zwezi-Kərisə də nə mʋ̀, ʋ kə duən nə. Ʋ jə̀ń nə mʋ̀ də Zwezi-Kərisə Yɩɩ sɑ̀ń tə wɑ.
49002007	Ʋ fwɑ kʋ nətʋ tə, sə kʋ pɑ mɑ́ŋɑ́ tə mɑmɑ, kʋ nə bɩ̀ɑ̀n, lɩ̀ɑ̀ lwɑrɩ, ʋ pubwɑnʋ tə nə dɑ́ɑ́ zənzən, kʋ jɑ lɛ tɩɑ nə, də ʋ nə yɩ wʋywɑnyiən də nəbɑ nətʋ, Zwezi-Kərisə yɩrɩ.
49002008	Kʋ yɩ cɩ́ɡɑ́, kʋ twɑ́ də Yɩɩ pubwɑnʋ tə, ʋ mɑ jon ɑbɑ ɑ́ cʋnɑ wɑ, ɑ́ nə keni ɑ́ wɑɑ Zwezi-Kərisə nə tə yɩrɩ. Yɑ́ kʋ tɑ̀ ɑ́ tətə nə fwɑ kʋ, kʋ yɩ won tə, Yɩɩ nə tɑ̀rɩ̀ ʋ pɩn.
49002009	Kʋ tɑ̀ ləzwənə tʋtʋŋɩ nə pɩn kʋ yoo təntə tʋn, sə lìù mɑmɑ dɑ̀n kɑ́ bʋ ʋ tɩ̀ɑ̀n nə Yɩɩ yɑ́ɑ́ con.
49002010	Kʋ yɩ cɩ́ɡɑ́, nə yɑ Yɩɩ nə fwɑ nəbɑ, nə mɑ yɩ kʋ tə, nə nə yɩ. Ʋ twɑ́ də Zwezi-Kərisə, sə ʋ pɑ nə tʋn tʋtʋnzəŋə. Yɩɩ nə dí yɑ́ɑ́ ʋ tɑnɩ tə ʋ tún, sə nə dɑ̀ń tì tə, nə mɑ tʋn.
49002011	Aý pɩ̀ɑ̀, sə ɑ̀ lìí ɑbɑ də, bɑ wɑ̀ ɑbɑ lʋrɩ Zwifə-bɑ dwíí tə wɑ. Kʋ mʋ̀ nə pɩn, Zwifə-bɑ yɑ̀ boŋə ɑbɑ lɩ̀ɑ̀ tə, ɑ́ nə bɑ bɛɛ ɡoŋi. Yɑ́ bɑ də ɡɑ nə ɡwəŋə bɑ nətʋ tə, kʋ yɩ ləzoni nə fwɑ kʋ mɩmɩnʋ təntə bɑ bisɩmɑbɑrɩ yɩrɑ də bɑ tətə jɩɩn. Á dɑ̀ń pìə́ ɑ́ lìí ɑ́ tɩ̀ɑ̀n də kʋ tə, ɑ́ yɑ̀ nə yɩn mɑ́ŋɑ́ don wɑ.
49002012	Kʋ mɑ́ŋɑ́ təntə wɑ, ɑ́ yɑ̀ yə̀rì Kərisə. Á yɑ̀ twɑ́ ɑ́ tə̀lə́ Yɩzərɑyɛlə lɩ̀ɑ̀ dwíí tə wɑ, ʋ mʋ̀ Yɩɩ nə kúrí ʋ tún. Yɑ́ ɑ́ yɑ̀ twɑ́ ɑ́ tə̀lə́ Yɩɩ nimɑrʋ nikɑnɩ tə də wɑ, ʋ nə kɑ̀n də ʋ lɩ̀ɑ̀ tə. Á yɑ̀ yɩ ɑ́ wulə, ɑ́ bɑ yɑlɑ jə. Á yɑ̀ yɩ ɑ́ wulə lʋʋ wɑ, ɑ́ ɡɑ yə̀rì Yɩɩ.
49002013	Yɑ́ sɩ́ʋ́n nə, ɑ́ mʋ̀ lɩ̀ɑ̀ tə, ɑ́ yɑ̀ nə ŋʋ́nɑ́ də Yɩɩ, ɑ́ dɑ̀ń bwələ də wɑ́, ɑ́ də Zwezi-Kərisə nə vwə duən nə tə yɩrɩ, ʋ jɑnɑ tə, tə nə lwɑ́ ʋ tɩɑn tə mɑ́ŋɑ́ wɑ yɩrɩ.
49002014	Kʋ yɩ cɩ́ɡɑ́, Zwezi-Kərisə nə pɩn, nə nɑ bɩcɑn sìə́. Ʋ mʋ̀ nə pɩn Zwifə-bɑ, də bɑ tə, bɑ nə tɑ̀ Zwifə-bɑ, jì dwíí nədʋ. Ʋ mʋ̀ nə lɩ dʋŋɩ tə, kʋ yɑ̀ nə yɩ ndə bə́rə́f1 nə, kʋ nə pwɛ̀ nəbɑ duən nə, ʋ dʋɡʋ.
49002015	Ʋ sɛ̀ ʋ pɑ ʋ tɩ̀ɑ̀n, sə bɑ ɡʋ nə mʋ̀ yɩrɩ, sə ʋ mɑ kwɛ̀ Yɩɩ nii tə, ʋ nə pɩn Moyizə nə, də Yɩɩ culən tə, sə ʋ mɑ wɑ̀nɩ́ ʋ pɑ ləzoni púlə́ bələ təntə jì nədʋ, bɑ nə vwə bɑ tɩ̀ɑ̀n ʋ nə yɩrɩ, sə ʋ pɑ bɑ nɑ bɩcɑn sìə́.
49002016	Kərisə tɩɑn tə dɑɡɑrʋ tə yuu wɑ dɑ̀ń pɩn, dwíə́ bələ təntə dɑ̀ń jì nədʋ, bɑ də Yɩɩ ɡɑ pìí bɑ kə duən yuu. Kərisə tɩɑn tə nə kʋ́ʋ̀ pɩn dʋŋɩ kʋ́ʋ̀ tə̀lə́ dwíə́ bələ təntə pwərə wɑ.
49002017	Zwezi-Kərisə twi tɩɑ yuu, sə ʋ swɩ̀n ʋ sʋywɑ́ŋʋ́ tə, kʋ nə pɩn bɩcɑn sìə́, ʋ bɩrɩ ɑ́ mʋ̀ lɩ̀ɑ̀ tə, ɑ́ nə ŋʋ́nɑ́ də Yɩɩ, də bɑ tə, bɑ də nə bwələ də Yɩɩ.
49002018	Kʋ dɑ̀ń twɑ́ də ʋ mʋ̀ Zwezi-Kərisə, Zwifə-bɑ də bɑ tə, bɑ nə tɑ̀ Zwifə-bɑ, mɑ wɑ̀ɑ́ nə nyɩnɑ Yɩɩ yɩrɑ bɑ boli. Yɑ́ Yɩɩ-Siŋu tə yɩ nədʋ, kʋ ɡɑ wulə nə mɑmɑ con.
49002019	Kʋ nətʋ pɩn, ɑ́ kʋ́ʋ̀ tɑ̀ vərə Yɩɩ con, nə ɑ̀ yə̀ə́ lɩ̀ɑ̀ tə, ɑ́ nə yɩ dwíə́ nəkɑrɑn lɩ̀ɑ̀. Yɑ́ ɑ́ dɑ̀ń yɩ ɑ́ wulə lɩ̀ɑ̀ tə wɑ, bɑ nə yɩ Kərisə nə tɩ. Á yɩ ʋ dìə̀ lɩ̀ɑ̀ ndə bɑ nə.
49002020	Á yɩ ndə dìə̀ wɑ́rɑ́ nə. Zwezi tʋntʋnɑ tə də Yɩɩ nii sʋ̀sʋ̀nɑ̀ tə də yɩ ndə dìə̀ tə dəkuu nə. Yɑ́ Zwezi-Kərisə tətə dɑ̀ń nə yɩ ndə dìə̀ tə niɡwɑncɩɩn wɑ́rɩ́ nə.
49002021	Ʋ mʋ̀ nə pɩn dìə̀ tə jə dɩ̀ɑ̀n, kʋ lwè kʋ zɑŋɑ wuuu, sə kʋ jì Yɩɩ dìə̀, ʋ nə wɑ́ yɑ kʋ wɑ.
49002022	Á mʋ̀ də Zwezi-Kərisə nə vwə duən nə tə pɩn, ɑ́ də dɑ̀ń yɩ dìə̀ təntə vɑ̀n don. Yɑ́ ɑ́ mʋ̀ də lɩ̀ɑ̀ tə duən tə mɑmɑ dɑ̀ń nə ken duən nə, ɑ́ yɩ dìə̀ tə, Yɩɩ nə twɑ́ də ʋ Siŋu tə nə, ʋ mɑ wulə kʋ wɑ.
49003001	Aý mʋ̀ wulə bɑ̀ń dìə̀ wɑ, ɑ̀ nə swɩ̀n Zwezi-Kərisə sʋywɑ́ŋʋ́ tə, ɑ̀ bɩrɩ ɑ́ mʋ̀ lɩ̀ɑ̀ tə, ɑ́ nə tɑ̀ Zwifə-bɑ nə yɩrɩ.
49003002	Kʋ yɩ cɩ́ɡɑ́, ɑ́ nì də, Yɩɩ twɑ́ ʋ pubwɑnʋ tə nə, ʋ kə tʋtʋŋɩ kʋ tə ɑ̀ jɩɩn wɑ, sə ɑ̀ tʋn kʋ ɑ̀ pɑ ɑbɑ.
49003003	Ʋ súrí ɑ̀ yɩ́ɑ́, ʋ bɩrɩ nə ʋ cɩ́ɡɑ́ tə, kɑ nə sə̀ɡə̀, ɑ̀ ɡɑ pʋ́pʋ́nɩ́ kʋ, ɑ̀ kə duən nə mɑncɩn, sə ɑ̀ pɑ ɑbɑ.
49003004	Á nə kɑ̀rɩ̀ ɑ̀ sɑɡɩ tə, ɑ́ wɑ́ nɑ də, ɑ̀ yə̀ə́ Zwezi-Kərisə cɩ́ɡɑ́ tə, kɑ nə sə̀ɡə̀ tə də̀ń.
49003005	Dí yɑ́ɑ́ lʋʋ tə wɑ, Yɩɩ yɑ̀ wɑ̀ yoo təntə bɩrɩ ləzoni nə. Yɑ́ sɩ́ʋ́n nə, ʋ dɑ̀ń pɩn ʋ Siŋu tə súrí tʋntʋnɑ tə də nii sʋ̀sʋ̀nɑ̀ tə yɩ́ɑ́, bɑ nə yɩ ʋ mʋ̀ nə tɩ, ʋ ɡɑ bɩrɩ bɑ kʋ.
49003006	Á nəŋə cɩ́ɡɑ́ tə, kɑ nə sə̀ɡə̀, Yɩɩ nə bɩrɩ. Bɑ mʋ̀ lɩ̀ɑ̀ təntə nə tɑ̀ Zwifə-bɑ də Zwifə-bɑ mɛ dɑ̀ń jiɡə dwíí nədʋ lɩ̀ɑ̀. Kʋ tə Yɩɩ nə kɑ̀n nii, sə ʋ pɑ Zwifə-bɑ nə, bɑ nə sɛ̀ Zwezi-Kərisə sʋywɑ́ŋʋ́ tə, ɑ́ də wɑ́ nɑ ɑ́ tori kʋ wɑ.
49003007	Yɩɩ fwɑ pubwɑnʋ ɑ̀ yɩrɑ, ʋ lɩ nə ʋ tún, sə ɑ̀ yɑ̀ ʋ tʋ̀tʋ̀nʋ̀, ɑ̀ swɩ̀n sʋywɑ́ŋʋ́ təntə ɑ̀ bɩrɩ lɩ̀ɑ̀ nə. Ʋ tʋn kʋ mʋ̀ yoo təntə də ʋ dɩ̀ɑ̀n tə.
49003008	Aý mʋ̀ nə mun zənzən lɩ̀ɑ̀ tə mɑmɑ wɑ, bɑ nə yɩ Kərisə nə tɩ. Yɑ́ də kʋ nətʋ mɑmɑ, Yɩɩ fwɑ ʋ pubwɑnʋ tə ɑ̀ yɩrɑ, sə ɑ̀ swɩ̀n Zwezi-Kərisə sʋywɑ́ŋʋ́ tə ɑ̀ bɩrɩ lɩ̀ɑ̀ tə, bɑ nə tɑ̀ Zwifə-bɑ. Zwezi-Kərisə yɩ lìù tə, ʋ yìə̀n tə də̀ń nə lù zənzən, lɩ̀ɑ̀ wɑ̀rɩ̀ kʋ də̀ń bɑ lwɑrɩ.
49003009	Ʋ tə fwɑ ʋ pubwɑnʋ tə ɑ̀ yɩrɑ, sə ɑ̀ ɡwin nətʋ Yɩɩ nə pɩ̀ɑ̀, sə ʋ tʋn ʋ cɩ́ɡɑ́ tə, kɑ nə sə̀ɡə̀, ʋ pɑ kɑ sú. Ʋ mʋ̀ Yɩɩ nə fwɑ won mɑmɑ, yɑ́ ʋ ɡɑ sə̀ɡə̀ kʋ cɩ́ɡɑ́ təntə mʋ̀, mɑ́ŋɑ́ də mɑ́ŋɑ́, kʋ nə bɑ zwɛ̀, kʋ bɑ̀ kʋ yí mɑ́ŋɑ́ kʋ tə.
49003010	Ʋ tʋn kʋ nətʋ, sə ʋ pɑ Yɩɩ twɑ́ Kərisə lɩ̀ɑ̀ púlí tə nə, ʋ bɩrɩ wiən tə mɑmɑ, tə nə də́ pɑ̀rɩ̀ də pɛ̀ɡɑ́ tə mɑmɑ, bɑ nə wulə lɑnworu tə wɑ, nətʋ ʋ nə jə wʋbʋŋɑ yiri mɑmɑ.
49003011	Mə kʋ yoo təntə nə ʋ twɑ́ də nə Yuu-Tiu Zwezi-Kərisə, ʋ tʋn, kʋ twɑ́ kʋ tə nə, ʋ yɑ̀ nə pɩ̀ɑ̀, sə ʋ fwɑ kʋ mɑ́ŋɑ́ nə bɑ yiɡə.
49003012	Nə twɑ́ Zwezi-Kərisə nə, nə ɡɑ kəni nə wɑɑ ʋ nə wuuu. Kʋ mʋ̀ nə pɩn, nə dɑ̀ń wɑ̀ɑ́ Yɩɩ yɩrɑ nə boli, yɑ́ fən kʋ́ʋ̀ bɑ nəbɑ jə.
49003013	Kʋ mʋ̀ yɩrɩ nə, ɑ̀ lòrì ɑbɑ, sə ɑ́ dɑ̀nɑ̀ kɑ́ pɑ ɑ́ jɩ̀ɑ̀n ɡwɑ̀rɩ̀, cɑ̀n tə nə dɑ́ɑ́ zənzən yɩrɩ, ɑ̀ nə wulə tə wɑ, ɑ́ mʋ̀ yɩrɩ. Tə cɑ̀n təntə yɩ tə pɩn ɑbɑ dun.
49003014	Kʋ mʋ̀ nə pɩn, ɑ̀ twɩ ɑ̀ nɑdwɑnɑ yuu nə nyɩnɑ Yɩɩ yɑ́ɑ́ con, ɑ̀ jʋ̀nɩ̀ wɑ́ ɑ̀ pɩn ɑbɑ.
49003015	Yɩɩ sɑ̀ń ləzoni tə mɑmɑ, də tɩɑ yuu ləzoni tə mɑmɑ yɩ, ʋ mʋ̀ nə pɩn bɑ wulə, ʋ nə yɩ nə nyɩnɑ tə yɩrɩ.
49003016	Aý lòrì wɑ́, sə ʋ twɑ́ ʋ Siŋu tə nə, ʋ pɑ ɑ́ jɩ̀ɑ̀n dɑ̀n zənzən, ʋ dun tə cɩ́ɡɑ́ nə dɑ́ɑ́ zənzən tə yɩrɩ. Kʋ nətʋ dɑ̀ń wɑ́ pɑ ɑ́ yɑ Kərisə lɩ̀ɑ̀ tə, ɑ́ nə jə dɩ̀ɑ̀n ɑ́ wɑɑ con.
49003017	Zwezi-Kərisə wɑ́ yɑ ɑ́ bɩcɑnɩ wɑ, ndə ʋ dìə̀ nə, ɑ́ nə keni ɑ́ wɑɑ ʋ nə wuuu, tə yɩrɩ. Ʋ mʋ̀ nə wɑ́ pɑ ɑ́ sóní duən, sə ɑ́ jɑ dɩ̀ɑ̀n zənzən, ndə tɩ̀ʋ́ ŋʋnɑn nə zʋɑ tɩɑ zənzən nətʋ. Ʋ wɑ́ pɑ ɑ́ yɑ ndə bɑ nə tún dìə̀ dəkuu kʋ jɑ dɩ̀ɑ̀n, bɑ ɡɑ zɑ̀n bɑ lwə̀ dìə̀ tə kʋ yuu wɑ.
49003018	Kʋ mʋ̀ nə wɑ́ pɑ, ɑ́ mʋ̀ də lɩ̀ɑ̀ tə mɑmɑ, bɑ nə yɩ Kərisə nə tɩ, wɑ́ wɑ̀nɩ́ ɑ́ nɑ Zwezi-Kərisə sonu tə wɑnɩ, də kʋ dɑ̀nɩ̀, də kʋ lun, də kʋ yuu tɩɑ zɩɡʋ nə mɛ nətʋ.
49003019	Á dɑ̀ń wɑ́ lwɑrɩ Zwezi-Kərisə sonu tə, nə dɑ́ɑ́ nətʋ, kʋ jɑ lɛ, ləzoni nə wɑ̀rɩ̀ kʋ də̀ń bɑ lwɑrɩ ɑbɑdɑ. Yɩɩ nə wɑ́ pɑ ɑ́ lwɑrɩ ʋ sonu təntə, ʋ ɡɑ pɑ ɑ́ yʋɑ tə mɑmɑ jì ndə Yɩɩ yʋɑ tə nə.
49003020	Nə pɩɑn dun Yɩɩ nə, ʋ nə wɑ̀ɑ́ wiən tə mɑmɑ ʋ fwɑ, tə nə dwə tə tə mɩ́ɑ́mɩ́ɑ́n, nə nə lòrì, nə ɑ̀ yə̀ə́ nə nə bʋŋɑ. Kʋ nətʋ twɑ́ də ʋ dɩ̀ɑ̀n tə, tə nə tʋŋɑ də nəbɑ.
49003021	Ʋ mʋ̀ nə mɛ də dun Kərisə lɩ̀ɑ̀ púlí tə wɑ, Zwezi-Kərisə yɩrɩ, mɑ́ŋɑ́ də mɑ́ŋɑ́, wuuu kʋ nə bɑ zwɛ̀. Amɩɩnɑ!
49004001	Aý mʋ̀ Polə wulə bɑ̀ń dìə̀ wɑ, ɑ̀ nə swɩ̀n Yuu-Tiu sʋywɑ́ŋʋ́ tə ɑ̀ bɩrɩ ɑ́ mʋ̀ lɩ̀ɑ̀ tə, nə yɩrɩ. Zwezi-Kərisə nə kúrí ɑbɑ sə ɑ́ twɑ́ ʋ nə. Aý dɑ̀ń kwè ɑbɑ, sə ɑ́ yɑ cwəŋə nəzəŋu wɑ, ndə kʋ nə mɛ nətʋ, ɑ́ mɑ twɑ́ ʋ nə.
49004002	Á yɑnɑ lɩ̀ɑ̀ tə, ɑ́ nə muŋə ɑ́ tɩ̀ɑ̀n duən yɑ́ɑ́ con. Á yɑnɑ bwɑ̀bwɑ̀. Á jɑnɑ pɩ́nʋ́, sə ɑ́ pɩ́nɩ́ ɑ́ yɑ̀ duən nə də sonu.
49004003	Á kənə dɩ̀ɑ̀n, sə pubʋŋɑ nədʋ tə, Yɩɩ-Siŋu tə nə pɩn ɑbɑ yɑ də ɑbɑ wuuu. Kʋ pɩn ɑ́ vwe duən nə də bɩcɑn sìə́.
49004004	Kərisə lɩ̀ɑ̀ púlí tə nə yɩ ʋ yɩrɑ tə. Yɑ́ ʋ yɩrɑ tə də ɡɑ yɩ nədʋ cɩcɩ. Yɩɩ-Siŋu tə də yɩ nədʋ cɩcɩ. Mə nətʋ nə Yɩɩ kúrí ɑbɑ, sə ɑ́ twɑ́ ʋ nə, ɑ́ ɡɑ jɑ yɑlɑ nədʋ ʋ con.
49004005	Yuu-Tiu yɩ nədʋ cɩcɩ. Nə keni nə wɑɑ ʋ nə wuuu, kʋ də ɡɑ yɩ cwəŋə nədʋ cɩcɩ, kʋ nə pɩn nə yə̀ə́ Yɩɩ. Bɑ ləɡə nəbɑ nɩ́ɑ́ wɑ kʋ twɑ́ də Yɩɩ yɩrɩ tə, kʋ də ɡɑ yɩ cwəŋə nədʋ cɩcɩ, kʋ nə pɩn nə yɩ Yɩɩ nyiən.
49004006	Yɩɩ yɩ nədʋ cɩcɩ, ʋ mʋ̀ ɡɑ nə yɩ lɩ̀ɑ̀ tə mɑmɑ nyɩnɑ. Ʋ mʋ̀ nə wulə lɩ̀ɑ̀ tə mɑmɑ yuu wɑ. Ʋ wulə bwɑ́lɩ́ mɑmɑ wɑ, lɩ̀ɑ̀ tə mɑmɑ con, ʋ yoo ɡɑ wulə lɩ̀ɑ̀ tə mɑmɑ wɑ.
49004007	Nə lìù mɑmɑ nɩ tori Yɩɩ pubwɑnʋ tə wɑ, ndə Zwezi-Kərisə nə tɑ̀rɩ̀ ʋ pɑ nəbɑ nətʋ.
49004008	Kʋ mʋ̀ nə pɩn, Zwezi-Kərisə yoo pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Mɑ́ŋɑ́ tə wɑ, ʋ nə zɑ̀n ʋ dɩ̀ yɩɩ nə, ʋ dí dɩ̀ɑ̀n ʋ dʋŋɑ yuu wɑ, ʋ ɡɑ jɑ bɑ ʋ jɑ vìí. Yɑ́ ʋ dɑ̀ń pɩn tɑrpɩnɑn ləzoni tə nə".
49004009	Kʋ nə swɩ̀n, kʋ wʋ́, "ʋ zɑ̀n ʋ dɩ̀ yɩɩ nə" tə, də̀ń nə yɩ bɛ̀ɛ̀? Kʋ də̀ń nə yɩ, ʋ dí yɑ́ɑ́ ʋ cú tɩɑ yuu wɑ, ʋ lɛ ʋ zʋ kɑ də̀ń.
49004010	Ʋ mʋ̀ lìù tə, ʋ nə cuə tɩɑ tə də̀ń nə, mə ʋ mʋ̀ nə kʋ́ʋ̀ dɩ̀ɡɑ̀ yɩɩ nə bɑn bɑn, sə ʋ sú bwɑ́lɑ́ tə mɑmɑ wɑ.
49004011	Zwezi-Kərisə nə pɩn tɑrpɩnɑn lɩ̀ɑ̀ duən nə, sə bɑ yɑ ʋ tʋntʋnɑ. Ʋ pɩn bɑ duən də nə, sə bɑ yɑ Yɩɩ nii sʋ̀sʋ̀nɑ̀. Ʋ pɩn bɑ duən də nə, sə bɑ yɑ sʋywɑ́ŋʋ́ tə sʋ̀sʋ̀nɑ̀. Ʋ pɩn bɑ duən də nə, sə bɑ ywɑ̀ń Kərisə lɩ̀ɑ̀ tə yuu, sə bɑ kɑ̀rɩ̀ Yɩɩ sʋɡʋ tə, bɑ bɩrɩ bɑ.
49004012	Ʋ fwɑ kʋ nətʋ tə, sə lɩ̀ɑ̀ təntə tʋn, sə kʋ pɑ lɩ̀ɑ̀ tə, bɑ nə yɩ Kərisə nə tɩ, wɑ̀nɩ́ bɑ tʋn ʋ tʋtʋŋɩ tə zəni. Yɑ́ kʋ dɑ̀ń wɑ́ pɑ bɑ lɩ̀ɑ̀ təntə púlí tə, kʋ nə yɩ ndə ʋ yɩrɑ tə nə, jɩ̀ɑ̀n wɑ̀nɩ́ tə dɑ̀n Yɩɩ cwəŋə tə wɑ.
49004013	Kʋ wɑ́ pɑ, nə mɑmɑ dɑ̀ń twɑ́ duən, nə kəni nə wɑɑ Yɩɩ-Biu tə nə wuuu, nə ɡɑ yəni wɑ́, nə súrí lɑ́. Nə yənu tə dɑ̀ń wɑ́ kwɛn kʋ súrí zənzən, sə nə mɑmɑ wɑ̀nɩ́ nə yɑ ndə Zwezi-Kərisə nə, won mɑmɑ wɑ.
49004014	Yɑ́ nə kʋ́ʋ̀ bɑ́ yɑ ndə bìsɩ́nɑ́ nə, bɑ pubʋŋɑ nə vəli yɑ́ɑ́ də kwɑ. Nə kʋ́ʋ̀ bɑ́ sɛ̀ nə jon kɑ̀rɑ̀ yiri mɑmɑ, lɩ̀ɑ̀ tə nə kɑ̀rɩ̀ nəbɑ mwɑ́lɩ́ mwɑ́lɩ́. Yɑ́ nə kʋ́ʋ̀ bɑ́ jon kʋnkʋnɑ tə yɩ́ɑ́ swɩɑn sʋ̀rɑ̀n tə, bɑ nə mɑ ɡɩɡɑrɩ lɩ̀ɑ̀ tə, bɑ pɩn bɑ jɛ́n.
49004015	Nə dɑ̀ń mɛ, sə nə swɩ̀n cɩ́ɡɑ́ duən con də sonu, sə kʋ pɑ nə wɑ̀nɩ́ nə bori yoo mɑmɑ wɑ, nə yí Zwezi-Kərisə, ʋ nə yɩ ʋ púlí tə Yuu-Tiu.
49004016	Mə ʋ mʋ̀ nə ken lɩ̀ɑ̀ tə mɑmɑ duən nə, sə bɑ yɑ won nədʋ, ndə ləzwənə yɩrɑ nɑndɑrɑn kəle nə pɩn, ʋ nɑndɑrɑn tə mɑrɩ duən nə də dɩ̀ɑ̀n nətʋ. Ləzwənə yɩrɑ nɑndɑrɑn tə mɑmɑ nə tʋŋɑ tə tʋtʋnɑn, kʋ yɑ̀ɑ́ pɑ yɩrɑ tə mɑmɑ bori. Mə Kərisə lɩ̀ɑ̀ púlí tə də yɩ nətʋ. Mɑ́ŋɑ́ tə, lɩ̀ɑ̀ tə nə swə duən, kʋ yɑ̀ɑ́ pɑ púlí tə mɑmɑ vəli yɑ́ɑ́ Yɩɩ cwəŋə tə wɑ.
49004017	Á nəŋə yoo tə, ɑ̀ nə swɩ̀n ɑ́ con, ɑ̀ ɡɑ bwɛ́ kʋ wɑ də nə Yuu-Tiu yɩrɩ tə. Aý swɩ̀n, ɑ̀ wʋ́: Á kʋ́ʋ̀ dɑ̀nɑ̀ kɑ́ yɑ cwəŋə tə wɑ, lɩ̀ɑ̀ tə nə yə̀rì Zwezi-Kərisə nə wulə kʋ wɑ. Wiən tə, bɑ yɑ̀ɑ́ nə bʋŋɑ, tə yoo yɩ woyɑnɑn.
49004018	Bɑ pubʋŋɑ tə yɩ ndə yikunu nə. Yɑ́ bɑ tə̀lə́ mɩɩ tə wɑ, Yɩɩ nə pɩn. Bɑ yə̀rì kʋ mɩɩ nədʋn təntə yoo, bɑ zɩɩn nə bɑ nə̀ń tə yɩrɩ.
49004019	Bɑ kʋ́ʋ̀ yə̀rì cɑvɩrɑ, kʋ pɑ bɑ wɑ̀rɩ̀ bɑ tɩ̀ɑ̀n bɑ jɑnɩ. Bɑ mʋ̀ yɑ̀ɑ́ fwɑ yokʋkwɩnɑn tə mɑmɑ, tə nə yɩ durən yìə̀n, lɩ̀ɑ̀ duən wiən ɡɑ jə yimən tə pɑ bɑ.
49004020	Á mʋ̀ con, kʋ tɑ̀ nətʋ bɑ kɑ̀rɩ̀ ɑbɑ, sə ɑ́ twɑ́ Zwezi-Kərisə nə.
49004021	Kʋ yɩ ʋ mʋ̀ yoo nə ɑ́ nì də, bɑ swɩ̀n. Yɑ́ bɑ kɑ̀rɩ̀ ɑbɑ ʋ cɩ́ɡɑ́ tə yìə̀n tə.
49004022	Kʋ nətʋ tə yɩrɩ, ɑ́ dɑ̀ń lɩ̀ɑ̀ ɑ́ tɩ̀ɑ̀n cwəŋə nədwɑn tə wɑ, ɑ́ yɑ̀ nə wulə fuən fuən. Á pùə́ yokʋkwɩnɑn fɩrɑ yɑ̀ dɑ́ɑ́, tə nə ɡɩɡɑrɩ ɑbɑ, tə dʋɡɑ tə ɡɑ cʋ̀ɡɑ̀ ɑbɑ. Á lɩɑ ɑ́ tɩ̀ɑ̀n ɑ́ mɩɩ nədwɑn təntə wɑ, ndə lìù nə kʋ̀rɩ̀ ɡɑndwɑn ʋ yɩrɑ nə, ʋ dʋɡʋ.
49004023	Á mɛ, sə ɑ́ twɑ́ də Siŋu tə, ɑ́ lwɑ̀ń ɑ́ pubʋŋɑ tə mɑmɑ, sə kɑ jì pubʋndʋn,
49004024	sə kʋ pɑ ɑ́ yɑ mɩɩ nədʋn tə wɑ, Yɩɩ nə pɩn ɑbɑ, ndə lìù nə zʋɑ ɡɑndʋn nətʋ. Mɩɩ nədʋn təntə yɩ Yɩɩ tətə nə fwɑ, sə ɑ́ twɑ́ cɩ́ɡɑ́ tə nə, sə ɑ́ yɑ Yɩɩ nyiən cɩ́ɡɑ́ cɩ́ɡɑ́.
49004025	Kʋ mʋ̀ tə yɩrɩ, ɑ́ pɩɑn ɑ́ yɑ́ kʋnkʋn, sə nə swɩ̀n cɩ́ɡɑ́, nə bɩrɩ duən nə, nə mɑmɑ nə yɩ dwíí nədʋ tə yɩrɩ.
49004026	Mɑ́ŋɑ́ tə, ɑ́ lɩŋɑ nə zɑŋɑ, ɑ́ dɑ̀nɑ̀ kɑ́ pɑ tə yiɡu ɑbɑ, tə pɑ ɑ́ tʋn yolwɑn. Á lɩŋɑ tə mɛ, sə tə pìí tə tʋ, də yɩɩ tə wɑ̀ zwɩ.
49004027	Á dɑ̀nɑ̀ kɑ́ pɑ Sɩtɑnɑ nɑ yoo, ʋ mɑ wɑ̀nɩ́ ɑbɑ.
49004028	Ŋwɩnɑ tə kʋ́ʋ̀ wɑ̀ mɛ, sə bɑ ŋʋ wiən. Bɑ dɑ̀ń mɛ, sə bɑ kə dɩ̀ɑ̀n, bɑ tʋn də cɩ́ɡɑ́ də bɑ jɩ̀ɑ̀n, sə bɑ də wɑ̀nɩ́ bɑ nɑ wiən, bɑ mɑ sɑn lɩ̀ɑ̀ tə nə, bɑ nə pɩ̀ɑ̀ sɑŋʋ.
49004029	Sʋkʋkwɩʋn mɑmɑ wɑ̀ mɛ, sə kʋ nɑn ɑ́ nii wɑ. Á swɩ̀ɑ́n sʋ̀rɑ̀n, tə nə ywɑ́n, tə ɡɑ jə sɑŋʋ tə pɑ lɩ̀ɑ̀ təntə nə, tə ɡɑ dɑŋɑ lɩ̀ɑ̀ tə jɩ̀ɑ̀n Yɩɩ cwəŋə tə wɑ. Kʋ nətʋ dɑ̀ń wɑ́ pɑ, sʋ̀rɑ̀n təntə fwɑ zəni lɩ̀ɑ̀ tə yɩrɑ, bɑ nə cʋɡɑ ɑbɑ.
49004030	Yɩɩ pɩn ɑbɑ ʋ Siŋu tə, sə kʋ yɑ mɩmɩnʋ kʋ bɩrɩ də, ɑ́ yɩ ʋ mʋ̀ lɩ̀ɑ̀. Á dɑ̀nɑ̀ kɑ́ cʋ̀ɡʋ̀ Yɩɩ-Siŋu təntə pùə́ nə. Mə kʋ mʋ̀ Siŋu təntə nə pɩn, nə yə̀ə́ də, dɩɩn don nə, Yɩɩ wɑ́ jon ɑ́ mʋ̀ lɩ̀ɑ̀ tə mɑmɑ, ʋ nə yə̀, sə ɑ́ tɩnɩ ɑ́ tɩ̀ɑ̀n.
49004031	Á dɑ̀nɑ̀ kɑ́ tún yìə̀n tə, lɩ̀ɑ̀ nə fwɑ ɑ́ yɩrɑ, ɑ́ bɩcɑnɩ wɑ. Á dɑ̀nɑ̀ kɑ́ tʋn dʋŋɩ. Á dɑ̀nɑ̀ kɑ́ pɑ ɑ́ lɩŋɑ zɑ̀n. Á dɑ̀nɑ̀ kɑ́ dɩ jɑrɑ də duən. Á dɑ̀nɑ̀ kɑ́ də́ tɩjɑŋɑ duən də̀ń nə. Á pɩɑn wʋlʋŋʋ yiri mɑmɑ jɛ́n ɑ́ tətəŋi wɑ.
49004032	Á dɑ̀ń mɛ, sə ɑ́ yɑ ywɑ́nɩ́ ɑ́ pɑ duən nə. Á də̀rə́ duən yinəɡə. Á kwɩɑn yìə̀n tə mɑmɑ nə cʋ̀ɡʋ̀ ɑ́ pwərə wɑ, ndə Yɩɩ nə sɛ̀ ʋ kwɛn ɑ́ cʋnɑ tə ʋ lɩ ɑ́ mʋ̀ də ʋ mʋ̀ pwərə wɑ, Zwezi-Kərisə yɩrɩ.
49005001	Á yɩ bɩɑ tə, Yɩɩ nə swə ɑbɑ. Á də dɑ̀ń fwɑ ndə ʋ nə.
49005002	Á swə́nə́ duən, ndə Zwezi-Kərisə nə sóní nəbɑ nətʋ. Ʋ sonu tə pɩn, ʋ pɑ ʋ tɩ̀ɑ̀n ndə vɑnʋ nə, bɑ mɑ fwɑ joŋi. Kʋ joŋi təntə yɩ ndə tɩrɑlɩ nə, kʋ lwɑ́n nə ywɑ́n kʋ pɑ Yɩɩ nə.
49005003	Á yɩ Kərisə nə tɩ. Kʋ mʋ̀ tə yɩrɩ, kʋ wɑ̀ mɛ, sə ɑ́ pə̀ń duən vɛɛ vɛɛ, nə ɑ̀ yə̀ə́ ɑ́ yɑ lɩ̀ɑ̀ tə, ɑ́ nə tʋŋɑ durən yìə̀n, nə ɑ̀ yə̀ə́, lɩ̀ɑ̀ wiən nə jə yimən tə pɑ ɑbɑ. Kʋ tɑ̀ nə wɑ̀ mɛ, sə bɑ nì də, bɑ swɩ̀n tə yìə̀n təntə, ɑ́ tətəŋi wɑ.
49005004	Á dɑ̀nɑ̀ kɑ́ tʋn durən yoo yiri mɑmɑ. Á dɑ̀nɑ̀ kɑ́ swɩ̀n ləyəri sʋ̀rɑ̀n, nə ɑ̀ yə̀ə́ pupwɑlɑn sʋ̀rɑ̀n. Tə sʋ̀rɑ̀n təntə wɑ̀ mɛ də ɑbɑ. Kʋ tə ɑ́ dɑ̀ń nə mɛ, sə ɑ́ fwɑ, ɑ́ dɑ̀ń mɛ, sə ɑ́ kə Yɩɩ lɛ̀ɛ̀ mɑ́ŋɑ́ mɑmɑ.
49005005	Aý pɩ̀ɑ̀, sə ɑ́ yəni zəni də, lɩ̀ɑ̀ tə mɑmɑ, bɑ nə pəni duən vɛɛ vɛɛ, də bɑ tə, bɑ nə tʋŋɑ durən yìə̀n tə, də bɑ tə, lɩ̀ɑ̀ wiən nə jə yimən tə pɑ bɑ, bɑ́ nɑ won mɑmɑ Zwezi-Kərisə də Yɩɩ pɑ̀rɩ̀ tə wɑ. Lɩ̀ɑ̀ tə, bɑ duən wiən nə jə yimən tə pɑ bɑ, tə wiən təntə yɩ ndə bɑ yɩɩ nə. Yɑ́ tə dɑ̀ń yɩ ndə woŋwɑnɑn nə, bɑ nə pɩn dun tə, bɑ ɡɑ dʋɡʋ Yɩɩ vɑ̀n nə.
49005006	Lìù mɑmɑ dɑ̀ń wɑ̀ mɛ, sə ʋ ɡɩɡɑrɩ ɑbɑ də sʋwərən ʋ dʋɡʋ. Mə tə mʋ̀ yìə̀n təntə nə pɩn, Yɩɩ lɩŋɑ yɑ̀ɑ́ zɑŋɑ ləzoni tə yuu wɑ, bɑ nə vɩ ʋ nii tə.
49005007	Á dɑ̀nɑ̀ kɑ́ pɑ, ɑ́ mʋ̀ də ləzwənyiri təntə fwɑ won mɑmɑ duən nə.
49005008	Fuən tə nə, ɑ́ yɑ̀ yɩ ɑ́ wulə yikunu wɑ. Sɩ́ʋ́n nə, ɑ́ dɑ̀ń yɩ ɑ́ wulə poni wɑ, ɑ́ nə yɩ Yuu-Tiu nyiən tə yɩrɩ. Á dɑ̀ń yɑnɑ ndə lɩ̀ɑ̀ tə, bɑ nə wulə poni wɑ, nə yɩ nətʋ.
49005009	Wʋywɑnɩ tə mɑmɑ, də yìə̀n tə, tə nə tʋɑ tə mɛ, də cɩ́ɡɑ́ yìə̀n tə, yɩ poni nə pɩn tə tʋŋɑ.
49005010	Á kənə dɩ̀ɑ̀n, sə ɑ́ yəni yìə̀n tə nə poli nə Yuu-Tiu pùə́ nə.
49005011	Lɩ̀ɑ̀ tə nə tʋŋɑ yikunu tʋtʋnɑn bɑ zəni mɑmɑ tʋŋɑ. Á mʋ̀ dɑ̀nɑ̀ kɑ́ twɑ́ ɑ́ tʋn tə yìə̀n təntə. Kʋ tə ɑ́ dɑ̀ń nə mɛ, sə ɑ́ fwɑ, ɑ́ mɛ, sə ɑ́ dɑ̀ń ɡwin kʋ lɩ̀ɑ̀ təntə yìə̀n tə, ɑ́ pɑ tə nɑn poni nə.
49005012	Kʋ yɩ cɩ́ɡɑ́, cɑvɩrɑ tətə jə nəbɑ, sə nə swɩ̀n lɩ̀ɑ̀ təntə yìə̀n tə, bɑ nə sə̀ɡə̀ bɑ tʋŋɑ.
49005013	Yɑ́ mɑ́ŋɑ́ tə wɑ, bɑ nə ɡwin lɩ̀ɑ̀ təntə yìə̀n tə, bɑ pɑ tə nɑn poni nə, poni tə dɑ̀ń yɑ̀ɑ́ pɑ bɑ lwɑrɩ, tə nə yɩ nətʋ. Kʋ pɩ̀ɑ̀ kʋ bɩrɩ də, won tə mɑmɑ, kʋ nə nɑn poni nə, poni tə yɑ̀ɑ́ pɩrʋ kʋ.
49005014	Kʋ mʋ̀ nə pɩn, bɑ mɑ swɩ̀n yoo kʋ tə, bɑ wʋ́: "N mʋ̀ lìù tə, n nə dwɛ̀, súrí n yɩ́ɑ́, n zɑ̀n. Zɑ̀n, n yɑ́ tɩɡɑ nə, sə kʋ pɑ Zwezi-Kərisə pɩrʋ mʋ́ də ʋ poni tə".
49005015	Á dɑ̀ń cɩɑ ɑ́ tɩ̀ɑ̀n nə də nətʋ tə, ɑ́ nə yɩ. Á dɑ̀nɑ̀ kɑ́ pɑ ɑ́ yɑ ndə lɩ̀ɑ̀ tə nə, bɑ nə bɑ bʋŋɑ. Á yɑnɑ lɩ̀ɑ̀ tə, ɑ́ nə jə wʋbʋŋɑ.
49005016	Sɩ́ʋ́n mɑ́ŋɑ́ kʋ tə yɩ yokʋkwɩnɑn mɑ́ŋɑ́. Kʋ mʋ̀ yɩrɩ nə, ɑ́ mʋ̀ mɛ, sə ɑ́ twɑ́ kʋ mɑ́ŋɑ́ təntə nə zənzən, ɑ́ mɑ tʋn tʋtʋnzəŋə.
49005017	Á mʋ̀ dɑ̀nɑ̀ kɑ́ pɑ, ɑ́ yɑ ndə lɩ̀ɑ̀ tə nə, bɑ nə bɑ yun jə. Á mʋ̀ dɑ̀ń mɛ, sə ɑ́ lwɑrɩ kʋ tə nə yɩ Yuu-Tiu Yɩɩ fɩrɑ tə.
49005018	Á dɑ̀nɑ̀ kɑ́ nyʋ swɑnɑ ɑ́ bʋbʋnɩ. Mə tə mʋ̀ nə yɑ̀ɑ́ cʋ̀ɡʋ̀ ɑbɑ. Á mʋ̀ dɑ̀ń pɩɑn, sə Yɩɩ-Siŋu tə nə sú ɑbɑ.
49005019	Á nuŋə ɡwɑrɑn, də nuŋi, tə nə bwɩ Yɩɩ nə, də nuŋi tə mɑmɑ, Yɩɩ-Siŋu tə nə bɩrɩ ɑbɑ, ɑ́ mɑ dɑ̀n duən jɩ̀ɑ̀n. Á nuŋə tə, ɑ́ mɑ bʋ Yuu-Tiu Yɩɩ nə də ɑ́ wɑɑ mɑmɑ.
49005020	Á kənə nə nyɩnɑ Yɩɩ lɛ̀ɛ̀ wiən tə mɑmɑ yɩrɩ, də nə Yuu-Tiu Zwezi-Kərisə yɩrɩ tə. Á kənə ʋ lɛ̀ɛ̀ mɑ́ŋɑ́ mɑmɑ wuuu.
49005021	Á sɩ̀ɑ́ duən nii, ɑ́ nə yɩ lɩ̀ɑ̀ tə, ɑ́ nə zìlí Zwezi-Kərisə yɩrɩ.
49005022	Á mʋ̀ kɑnɑ tə, ɑ́ lìù mɑmɑ mɛ, sə ʋ sɛ̀ ʋ bɑrɩ nii, ndə ʋ nə sɛ̀ Yuu-Tiu nii nətʋ.
49005023	Kʋ yɩ cɩ́ɡɑ́, bɛɛ yɩ ʋ kɑn yuu tíú, ndə Zwezi-Kərisə nə yɩ ʋ púlí tə yuu tíú nətʋ. Kʋ púlí təntə yɩ ndə ʋ yɩrɑ nə, yɑ́ ʋ mʋ̀ dɑ̀ń nə joŋə kʋ púlí təntə kʋ cʋnɑ wɑ.
49005024	Mə nətʋ nə kɑnɑ tə mɛ, sə bɑ sɛ̀ bɑ bɑnɑ tə nii yoo mɑmɑ wɑ, ndə Kərisə lɩ̀ɑ̀ púlí tə nə sɛ̀ Zwezi-Kərisə nii nətʋ.
49005025	Á mʋ̀ bɑrɑ tə, də ɑ́ swə́nə́ ɑ́ kɑnɑ tə, ndə Zwezi-Kərisə nə sóní ʋ púlí tə nətʋ, sə ʋ ɡɑ pɑ ʋ tɩ̀ɑ̀n, sə ʋ tɩ ʋ púlí tə yɩrɩ.
49005026	Ʋ kwɛn kʋ də ʋ sʋɡʋ tə, ndə bɑ nə sɩn won də nɩ́ɑ́, sə kʋ yɑ ʋ nyiən.
49005027	Ʋ fwɑ kʋ nətʋ tə, sə ʋ pɑ, púlí tə vɑ kʋ nɑn Yɩɩ yɑ́ɑ́ con də dun. Ʋ bɑ pɩ̀ɑ̀, sə durən, nə ɑ̀ yə̀ə́ lwɑnɩ mɑncɩn, nə ɑ̀ yə̀ə́ lwɑnɩ nyɩnyɩɡɑ tətə yɑ kʋ yɩrɑ. Ʋ pɩ̀ɑ̀, sə kʋ yɑ Yɩɩ cɩcɩ nyiən, yokʋkwɩʋn də dɑ̀n kɑ́ yɑ kʋ yɩrɑ.
49005028	Mə kɑnbɑnɑ tə də mɛ, sə bɑ fwɑ nətʋ. Bɑ mɛ, sə bɑ sóní bɑ kɑnɑ tə, ndə bɑ nə swə bɑ tɩ̀ɑ̀n nətʋ. Bɛɛ tə, ʋ nə swə ʋ kɑn, kʋ yɩ ʋ tɩ̀ɑ̀n nə ʋ swə.
49005029	Lìù mɑmɑ tə wɑ̀ ʋ tɩ̀ɑ̀n dʋŋɩ. Lìù mɑmɑ yɩ ʋ yɑ̀ɑ́ də́ wodirən, ʋ mɑ kʋnɩ ʋ tɩ̀ɑ̀n, də ʋ ywɑ̀ŋɑ́ ʋ tɩ̀ɑ̀n yuu zəni, ndə Zwezi-Kərisə nə ywɑ̀ŋɑ́ ʋ púlí tə yuu nətʋ.
49005030	Nə mɑmɑ yɩ Kərisə yɩrɑ tə wɑ nɑndɑrɑn.
49005031	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kʋ mʋ̀ nə pɩn, bɛɛ wɑ́ nɑn ʋ yɑ́ ʋ nuu də ʋ nyɩnɑ, ʋ ɡɑ vɑ ʋ vwɑ ʋ tɩ̀ɑ̀n ʋ kɑn nə. Yɑ́ bɑ bələ tə dɑ̀ń wɑ́ jì won nədʋ".
49005032	Cɩ́ɡɑ́ tə, kɑ nə sə̀ɡə̀ yoo təntə wɑ, də̀ń lù zənzən. Aý pɩ̀ɑ̀, sə ɑ̀ swɩ̀n də, kʋ yɩ Zwezi-Kərisə də ʋ púlí tə yoo nə, kʋ swɩ̀n.
49005033	Mə kʋ yɩ nətʋ, kʋ pɑ ɑ́ də nə. Á lìù mɑmɑ mɛ, sə ʋ sóní ʋ kɑn, ndə ʋ nə swə ʋ tɩ̀ɑ̀n nətʋ. Á mʋ̀ kɑnɑ tə də mɛ, sə ɑ́ zìlí ɑ́ bɑnɑ tə.
49006001	Á mʋ̀ bìsɩ́nɑ́-bɑ, ɑ́ zìlə́ ɑ́ ninə də ɑ́ nyɩnɑ nii. Kʋ ziən, sə lɩ̀ɑ̀ tə, bɑ nə vwə bɑ tɩ̀ɑ̀n Yuu-Tiu yɩrɑ fwɑ nətʋ.
49006002	Təntən yoo tə, Yɩɩ nə pɩn ʋ nii tə kʋ yɩrɩ ʋ swɩ̀n, ʋ wʋ́: "Zìlí n nuu də n nyɩnɑ nii!" Mə kʋ mʋ̀ nə yɩ təntən nii ʋ nə kɑ̀n nikɑnɩ, ʋ súrí kʋ nə, ʋ wʋ́:
49006003	"Kʋ mʋ̀ nə wɑ́ pɑ, won mɑmɑ yɑ zəni kʋ pɑ mʋ́, n ɡɑ nɑ mɩdɑrɩ də lʋʋ wɑ".
49006004	Á mʋ̀ bɩɑ nyɩnɑ-bɑ də, ɑ́ dɑ̀nɑ̀ kɑ́ fwɑ ɑ́ pɑ, ɑ́ bɩɑ tə lɩŋɑ zɑ̀n. Á mɛ, sə ɑ́ kɑ̀rɩ̀ bɑ, də ɑ́ kəni bɑ cwəŋə wɑ, ndə Yuu-Tiu nə bɩrɩ ɑbɑ cwəŋə nətʋ.
49006005	Á mʋ̀ ywəŋə tə, ɑ́ sɩ̀ɑ́ lɩ̀ɑ̀ tə, bɑ nə yə̀ ɑbɑ tɩɑ yuu wɑ nii. Á zìlə́ bɑ zənzən, ɑ́ vɩvɑɡɑ bɑ yɑ́ɑ́ con. Á tʋŋɑ bɑ tʋtʋnɑn tə də ɑ́ wɑɑ mɑmɑ, ndə ɑ́ nə sɛ̀ Zwezi-Kərisə nii nətʋ.
49006006	Á dɑ̀nɑ̀ kɑ́ tʋn bɑ tʋtʋnɑn tə, bɑ nə zɩɡɑ bɑ ywɑ̀ŋɑ́ ɑbɑ cɩcɩ yɩrɩ. Á dɑ̀nɑ̀ kɑ́ fwɑ ndə ɑ́ pɩ̀ɑ̀, sə ləzoni bʋ ɑ́ nə. Á zìlə́ bɑ nii, ndə Zwezi-Kərisə tʋ̀tʋ̀nɑ̀ nə tʋŋɑ kʋ tə mɑmɑ, Yɩɩ nə swə də, bɑ wɑɑ mɑmɑ nətʋ.
49006007	Á tʋŋɑ ɑ́ pɑ lɩ̀ɑ̀ tə nə, bɑ nə tɩ ɑbɑ, ndə kʋ yɩ ɑ́ tʋŋɑ ɑ́ pɩn Yuu-Tiu nə, kʋ tɑ̀ lɩ̀ɑ̀ nə, ɑ́ tʋŋɑ ɑ́ pɩn.
49006008	Á yə̀ə́ də, yozəŋu tə mɑmɑ, lìù nə fwɑ, ʋ wɑ́ nɑ kʋ ŋwɩ́rɑ́n Yuu-Tiu yɑ́ɑ́ con, də ʋ nə swə ʋ yɩ yoŋu, nə ɑ̀ yə̀ə́ ʋ nə tɩ ʋ tɩ̀ɑ̀n.
49006009	Á mʋ̀ lɩ̀ɑ̀ tə, ɑ́ nə yə̀ ywəŋə tə, ɑ́ də tʋŋɑ zəni ɑ́ ywəŋə tə yɩrɑ, ndə bɑ nə. Á dɑ̀nɑ̀ kɑ́ fuɡu bɑ. Á yə̀ə́ də, Yɩɩ nə jə̀ə́ Yɩɩ sɑ̀ń nə, ʋ ywɑ̀ŋɑ́ ɑ́ mʋ̀ də bɑ mʋ̀ mɛ yuu nə. Yɑ́ ʋ mʋ̀ yɑ́ɑ́ con, lìù mɑmɑ bɑ ʋ don dwə.
49006010	Kʋ tə, ɑ̀ nə wɑ́ swɩ̀n, ɑ̀ mɑ ɡúrí, ɑ́ pɩɑn ɑ́ jɑ dɩ̀ɑ̀n, ɑ́ nə vwə ɑ́ tɩ̀ɑ̀n Yuu-Tiu də ʋ dɩ̀ɑ̀n nəfɑrʋ tə nə yɩrɩ.
49006011	Á tíə́ kwɑtɑrɑ zɩlɑ tə mɑmɑ, Yɩɩ nə pɩn ɑbɑ, ɑ́ kə ɑ́ yɩrɑ. Kʋ wɑ́ pɑ, ɑ́ wɑ̀nɩ́ ɑ́ zɩɡɩ Sɩtɑnɑ nə də dɩ̀ɑ̀n, mɑ́ŋɑ́ tə wɑ, ʋ nə wɑ́ bɑ̀, sə ʋ ɡɩɡɑrɩ ɑbɑ ʋ dʋɡʋ.
49006012	Kʋ̀ʋ̀ tə tɑ̀ nə mʋ̀ də ləzoni kʋ̀ʋ̀. Kʋ yɩ nə mʋ̀ də wiən tə nə jə dɩ̀ɑ̀n, də wiən tə nə də́ pɑ̀rɩ̀ lɑnworu tə wɑ, kʋ̀ʋ̀. Mə tə mʋ̀ nə də́ dɩ̀ɑ̀n lʋʋ kʋ tə yuu wɑ, kʋ nə wulə yikunu wɑ. Kʋ yɩ nə mʋ̀ də zinə tə mɑmɑ, tə nə jə dɩ̀ɑ̀n, tə ɡɑ wulə lɑnworu tə wɑ, kʋ̀ʋ̀.
49006013	Kʋ mʋ̀ yɩrɩ, ɑ́ dɑ̀ń tíə́ Yɩɩ kwɑtɑrɑ zɩlɑ tə mɑmɑ, ɑ́ kə ɑ́ yɩrɑ. Kʋ mʋ̀ nə wɑ́ pɑ, ɑ́ wɑ̀nɩ́ ɑ́ tɑ mɑ́ŋɑ́ tə wɑ, kʋ nə yɩ cɑ̀n kʋ pɑ ɑbɑ. Yɑ́ ɑ́ dɑ̀ń nə tɑ ɑ́ zwɛ̀, ɑ́ tə wɑ́ jɑ dɩ̀ɑ̀n, ɑ́ zɩɡɩ yɩɩ nə.
49006014	Á dɑ̀ń zɩɡɑ yɩɩ nə də wʋdɩʋ. Á pɩɑn Yɩɩ cɩ́ɡɑ́ tə yɑ ndə voru nə, ɑ́ nə mɑ vwə ɑ́ tɑ̀ŋɑ́ nə. Á yɑnɑ cɩ́ɡɑ́ tɩ̀ɑ́n, sə kʋ wɑ̀nɩ́ kʋ cɩ̀ ɑ́ nə, ndə ɑ́ nə zwɩ pɑmɑnɑ luɡu ɡɑ̀nʋ̀ nə, ɑ́ mɑ cɩ̀ ɑ́ tɩ̀ɑ̀n nə, kʋ̀ʋ̀ tə wɑ.
49006015	Á kənə sírí, sə ɑ́ wɑ̀nɩ́ ɑ́ swɩ̀n Zwezi-Kərisə sʋywɑ́ŋʋ́ tə, kʋ nə pɩn bɩcɑn sìə́ lɩ̀ɑ̀ nə, ɑ́ bɩrɩ. Kʋ nətʋ yɩ ndə nɑtʋrɑ nə, ɑ́ nə ken ɑ́ nɛɛ nə, kʋ̀ʋ̀ tə wɑ.
49006016	Á kənə ɑ́ wɑɑ Yɩɩ nə mɑ́ŋɑ́ mɑmɑ. Kʋ nətʋ yɩ ndə nɑtɑnɑ nə, ɑ́ nə jə ɑ́ jɩɩn, ɑ́ mɑ cɩ̀ Sɩtɑnɑ cɩɑn tə yɑ́ɑ́ nə, tə dɑ̀n kɑ́ yí ɑbɑ. Tə cɩɑn təntə nə yɩ mən də, nɑtɑnɑ təntə yɑ̀ɑ́ dəŋi tə.
49006017	Kʋ tə nə pɩn ɑ́ sɛ̀ də, Yɩɩ jon ɑbɑ ɑ́ cʋnɑ tə wɑ yɩ ndə luɡu yupuu nə, kʋ nə púə́ ɑ́ yuu nə, kʋ̀ʋ̀ tə wɑ. Á dɑ̀ń pwíə́ yupuu təntə ɑ́ yuu nə. Yɩɩ sʋɡʋ tə yɩ ndə lɑɡʋrɩ sɩ̀ʋ́ nə, Yɩɩ-Siŋu tə nə pɩn ɑbɑ. Á tíə́ kʋ sɩ̀ʋ́ təntə, ɑ́ jɑ ɑ́ yɩrɑ.
49006018	Á jʋ̀nɑ́ Yɩɩ mɑ́ŋɑ́ mɑmɑ, sə ʋ sɑn ɑbɑ. Á lwərə Yɩɩ, ndə ʋ Siŋu tə nə bɩrɩ ɑbɑ nətʋ. Á jɑnɑ pɩ́nʋ́ wuuu, ɑ́ dɑ̀nɑ̀ kɑ́ pìí ɑ́ kə ɑ́ kwɑ, ɑ́ mɑ tʋn kʋ yoo tə, sə ɑ́ lòrì Yɩɩ ɑ́ pɑ lɩ̀ɑ̀ tə duən tə mɑmɑ nə, bɑ nə yɩ Kərisə nə tɩ.
49006019	Á lwərə Yɩɩ ɑ́ pɑ ɑ̀ də nə, sə ʋ kə ʋ sʋ̀rɑ̀n tə ɑ̀ nii wɑ. Kʋ nətʋ dɑ̀ń wɑ́ pɑ, ɑ̀ wɑ̀nɩ́ ɑ̀ swɩ̀n cɩ́ɡɑ́ tə, kɑ nə sə̀ɡə̀ ʋ sʋywɑ́ŋʋ́ tə wɑ, ɑ̀ bɩrɩ də wʋdɩʋ.
49006020	Aý yɩ Zwezi-Kərisə tʋntʋnʋ, ɑ̀ nə swɩ̀n ʋ sʋywɑ́ŋʋ́ tə ɑ̀ bɩrɩ. Yɑ́ mə kʋ mʋ̀ də̀ń nə nə, ɑ̀ wulə bɑnzɑlɑ wɑ. Á lwərə Yɩɩ ɑ́ pɑ nə, sə ɑ̀ wɑ̀nɩ́ ɑ̀ swɩ̀n nəpon nəpon, ndə ɑ̀ nə mɛ, sə ɑ̀ swɩ̀n nətʋ, fən dɑ̀n kɑ́ jɑ nə.
49006021	Aý pɩ̀ɑ̀, sə ɑ́ də lwɑrɩ kʋ tə, ɑ̀ nə wulə kʋ wɑ, də kʋ tə, ɑ̀ nə fwɑ. Tiswikə yɩ nə nubiswənə, ʋ nə tʋŋɑ ʋ pɩn Yuu-Tiu nə də pùə́ nədʋ. Ʋ wɑ́ swɩ̀n kʋ tə mɑmɑ, ɑ̀ nə wulə kʋ wɑ, ʋ bɩrɩ ɑbɑ.
49006022	Mə kʋ mʋ̀ yɩrɩ nə ɑ̀ tʋn wɑ́ ɑ́ con, sə ʋ pɑ ɑ́ yəni nə nə yɩ nətʋ, sə ʋ ɡɑ zùrì ɑ́ bɩcɑnɩ.
49006023	Nə nyɩnɑ Yɩɩ də Yuu-Tiu Zwezi-Kərisə nə wɑ́ pɑ bɩcɑn sìə́ ɑ́ mʋ̀, lɩ̀ɑ̀ tə nə, ɑ́ nə yɩ nə nubɩɑ Kərisə yɩrɩ. Ʋ mʋ̀ nə wɑ́ pɑ ɑ́ sóní duən, ɑ́ ɡɑ kəni ɑ́ wɑɑ Zwezi-Kərisə nə wuuu.
49006024	Yɩɩ nə wɑ́ fwɑ pubwɑnʋ lɩ̀ɑ̀ tə mɑmɑ yɩrɑ, bɑ nə swə nə Yuu-Tiu Zwezi-Kərisə də sonu tə, kʋ nə bɑ zwɛ̀.
50001001	Aý mʋ̀ Polə də Timote nə yɩ Zwezi-Kərisə tʋtʋnbɩɑ. Nə pʋ́pʋ́nɩ́ sɑɡɩ kʋ tə, nə pɩn ɑ́ mʋ̀, Filipə lɩ̀ɑ̀ tə mɑmɑ, ɑ́ nə yɩ Zwezi-Kərisə nə tɩ. Nə pʋ́pʋ́nɩ́ kʋ, nə pɩn ɑ́ yɑ́ɑ́ tɩ̀ɑ́n tə nə də ɑ́ tʋtʋnbɩɑ tə nə.
50001002	Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́.
50001003	-
50001004	Mɑ́ŋɑ́ mɑmɑ, ɑ̀ nə swɩ̀n ɑ́ yoo ɑ̀ nyɩnɑ Yɩɩ con, ɑ̀ yɑ̀ɑ́ kə ʋ lɛ̀ɛ̀ ɑ́ yɩrɩ. Yɑ́ ɑ̀ yɑ̀ɑ́ fwɑ kʋ nətʋ tə də pupwən.
50001005	Kʋ zɩɡɩ dɩɩn tə nə, ɑ́ nə jiɡə Kərisə lɩ̀ɑ̀, kʋ jɑ bɑ̀ kʋ yí zə̀n, ɑ́ mʋ̀ də ɑ̀ mʋ̀ nə tʋŋɑ duən nə, nə swɩ̀n Zwezi-Kərisə sʋywɑ́ŋʋ́ tə, nə bɩrɩ. Kʋ mʋ̀ nə pɩn, ɑ̀ kəni Yɩɩ lɛ̀ɛ̀.
50001006	Aý yə̀ə́ də, cɩ́ɡɑ́ mɑmɑ Yɩɩ dɩɡɑ tʋtʋnzəŋu də̀ń ɑ́ bɩcɑnɩ wɑ. Yɑ́ kʋ jɑ vələ dɩɩn tə nə, Zwezi-Kərisə nə wɑ́ pìí ʋ bɑ̀, ʋ wɑ́ fwɑ kʋ, ʋ zwɛ̀.
50001007	Yɩɩ fwɑ ʋ pubwɑnʋ tə ɑ̀ yɩrɑ, ʋ ɡɑ fwɑ kʋ vɑ̀n don ɑ́ də yɩrɑ. Bɑ vwə nə də bɑnzɑlɑ, yɑ́ ɑ̀ wɑ́ swɩ̀n Zwezi-Kərisə sʋywɑ́ŋʋ́ tə, ɑ̀ bɩrɩ. Aý wɑ́ pɑ bɑ lwɑrɩ də, kʋ yɩ cɩ́ɡɑ́, lɩ̀ɑ̀ tə, bɑ nə bʋ̀rɩ̀ bʋ̀rɑ̀ tə yɑ́ɑ́ con, də dɩ̀ɑ̀n. Kʋ mʋ̀ nə pɩn, ɑ̀ jə cɩ́ɡɑ́, sə ɑ̀ jɑ pubʋŋɑ təntə də ɑ́ mɑmɑ, ɑ̀ nə ken ɑ́ yoo ɑ̀ bɩcɑn wɑ.
50001008	Á yoo yɩ̀ nə zənzən. Yɩɩ yə̀ə́ zəni də, kʋ tɑ̀ kʋnkʋn nə ɑ̀ kʋnɩ. Kʋ yɩ Zwezi-Kərisə sonu tə nə, ɑ̀ mɑ swə ɑbɑ.
50001009	Yɑ́ won tə, ɑ̀ dɑ̀ń nə lòrì Yɩɩ con, kʋ mʋ̀ nə yɩ, sə ɑ́ sonu tə súrí, wuuu kʋ jɑ lɛ. Kʋ mʋ̀ nə wɑ́ pɑ ɑbɑ yənu, sə ɑ́ wɑ̀nɩ́ ɑ́ lwɑrɩ nətʋ tə, ɑ́ nə mɛ, sə ɑ́ fwɑ.
50001010	Yɑ́ ɑ́ dɑ̀ń wɑ́ wɑ̀nɩ́ ɑ́ kúrí kʋ tə nə jə funə. Kʋ nətʋ tə dɑ̀ń wɑ́ pɑ, dɩɩn tə, Zwezi-Kərisə nə wɑ́ pìí ʋ bɑ̀, ɑ́ bɩcɑnɩ wɑ́ yɑ nəpon, ɑ́ ɡɑ bɑ́ jɑ yokʋkwɩnɑn, bɑ nə wɑ́ cɑɡɑ ɑ́ nii tə nə yɩrɩ.
50001011	Yɑ́ kʋ mɑ́ŋɑ́ tə wɑ, ɑ́ wɑ́ yɑ lɩ̀ɑ̀ tə, ɑ́ twɑ́ də Zwezi-Kərisə, ɑ́ mɑ tʋŋɑ tʋtʋnzəŋə zənzən, tə nə bɩrɩ də, ɑ́ yɩ cɩ́ɡɑ́ tɩ̀ɑ́n Yɩɩ yɑ́ɑ́ con. Kʋ mʋ̀ nə wɑ́ pɑ, lɩ̀ɑ̀ pɑ dun Yɩɩ nə, bɑ ɡɑ bʋ ʋ nə.
50001012	Aý nubɩɑ-bɑ, yìə̀n tə, tə nə yí nə, ɑ̀ pɩ̀ɑ̀, sə ɑ́ lwɑrɩ də, tə sɑn tə pɑ Zwezi-Kərisə sʋywɑ́ŋʋ́ tə kwɛn kʋ vɑ yɑ́ɑ́.
50001013	Kʋ yɩ cɩ́ɡɑ́, mə kʋ twɑ́ də tə mʋ̀ yìə̀n təntə, tə nə yí nə, pɑmɑnɑ tə mɑmɑ, bɑ nə wulə bʋ̀rɑ̀ dìə̀ tə wɑ, də bɑ duən tə mɑmɑ mɑ yə̀ə́ də, kʋ yɩ Zwezi-Kərisə yɩrɩ, bɑ vwə nə də bɑnzɑlɑ.
50001014	Bɑ vwə nə də bɑnzɑlɑ kʋ ɡɑ pɑ lɩ̀ɑ̀ tə zʋnɩ, bɑ nə yɩ ɑ̀ nubɩɑ Kərisə yɩrɩ, tə jə Yuu-Tiu dɩ̀ɑ̀n ʋ cwəŋə tə wɑ. Yɑ́ kʋ dɑ̀ń pɩn, bɑ kwɛn bɑ swɩ̀n Yɩɩ sʋɡʋ tə də wʋdɩʋ, fən də ɡɑ bɑ bɑ jə.
50001015	Bɑ wɑ lɩ̀ɑ̀ duən yɩ bɑ swɩ̀n Zwezi-Kərisə sʋywɑ́ŋʋ́ tə də wʋɡwɩʋ, bɑ mɑ jɩɡɑ ɑ̀ mʋ̀ Polə nə. Yɑ́ bɑ duən mʋ̀ yɩ, bɑ swɩ̀n kʋ, də bɑ wɑɑ mɑmɑ.
50001016	Bɑ mʋ̀ fwɑ kʋ də sonu, bɑ ɡɑ yə̀ə́ də, Yɩɩ nə ken nə yəbə, sə ɑ̀ swɩ̀n Zwezi-Kərisə sʋywɑ́ŋʋ́ tə də dɩ̀ɑ̀n, ɑ̀ bɩrɩ də, kʋ yɩ cɩ́ɡɑ́.
50001017	Bɑ duən tə mʋ̀ yɩ bɑ swɩ̀n Zwezi-Kərisə sʋywɑ́ŋʋ́ tə, sə bɑ mɑ jɩɡɩ də nə. Bɑ sʋ̀rɑ̀n tə tɑ̀ də bɑ wɑɑ mɑmɑ. Bɑ fwɑ nətʋ, bɑ ɡɑ bʋŋɑ də, bɑ wɑ́ súrí ɑ̀ cɑ̀n tə, ɑ̀ nə wulə tə wɑ, ɑ̀ bɑnzɑlɑ tə wɑ.
50001018	Kʋ tɑ̀ ɑ̀ yɑ́ɑ́. Bɑ duən pubʋŋɩ wɑ̀ɑ́ pubʋnkʋkwɩnɑn tə yɑnɩ. Bɑ duən də pubʋŋɩ wɑ̀ɑ́ pubʋnzəŋə tə yɑnɩ. Yɑ́ bɑ ɡɑ nə swɩ̀n Zwezi-Kərisə sʋywɑ́ŋʋ́ tə, ɑ̀ mʋ̀ Polə tə wulə pupwən wɑ, kʋ yoo tə yɩrɩ. Cɩ́ɡɑ́ mɑmɑ, ɑ̀ tə wɑ́ kwɛn ɑ̀ jwɛ, ɑ̀ súrí lɑ́ wuuu.
50001019	Aý yə̀ə́ də, kʋ nətʋ nə wɑ́ pɑ Yɩɩ jon nə. Kʋ nətʋ wɑ́ twɑ́ də ɑ́ yɩjʋnɩ də Zwezi-Kərisə Siŋu tə, kʋ də nə sɑŋɑ nə.
50001020	Aý swə, sə yoo kʋ tə tʋn. Aý jə kʋ yɑlɑ, də ɑ̀ wɑɑ mɑmɑ. Kʋ mʋ̀ nə yɩ, sə ɑ̀ cɩ̀ yoo dɑ̀n kɑ́ yɑ lɑ́, cɑvɩrɑ nə wɑ́ jɑ nə kʋ yɩrɩ, sə ɑ̀ tətə dɑ̀ń wɑ́ kwɛn, ɑ̀ lɩ ɑ̀ wɑɑ con sɩ́ʋ́n nə, ndə fuən tə nə. Yɑ́ kʋ dɑ̀ń nə twɑ́ ɑ̀ lʋʋ wulu nə, nə ɑ̀ yə̀ə́ ɑ̀ tɩɑn nə, bɑ wɑ́ pɑ dun Zwezi-Kərisə nə.
50001021	Aý mʋ̀ Polə con nə, Zwezi-Kərisə nə pɩn, ɑ̀ mɩɩ tə jə də̀ń. Yɑ́ tɩɑn dɑ̀ń jə nywɑrɩ tə pɑ nə.
50001022	Yɑ́ ɑ̀ mɩɩ nə wulə lʋʋ wɑ, ɑ̀ tə wɑ̀ɑ́ tʋtʋnzəŋu ɑ̀ fwɑ. Kʋ mʋ̀ nə pɩn, ɑ̀ kʋ́ʋ̀ yə̀rì kʋ tə, ɑ̀ nə wɑ́ kúrí ɑ̀ tì.
50001023	Aý dɑ̀ń yɩ ɑ̀ wulə yìə̀n bələ tətəŋi wɑ. Vɑ̀n don nə, ɑ̀ swə zəni, sə ɑ̀ tɩ, sə ɑ̀ yɑ də Zwezi-Kərisə. Kʋ mʋ̀ ɡɑ nə wɑ́ yɑ ywɑ́nɩ́ də nə zənzən.
50001024	Yɑ́ vɑ̀n don də nə, ɑ́ mʋ̀ yɩrɩ nə, ɑ̀ mɩɩ nə wulə lʋʋ, sə ɑ̀ sɑn ɑbɑ, kʋ də jə funə zənzən, kʋ doni.
50001025	Aý yə̀ə́ də, cɩ́ɡɑ́ mɑmɑ kʋ yɩ nətʋ, ɑ̀ ɡɑ yə̀ə́ də, ɑ̀ bɑ́ tɩ, ɑ̀ wɑ́ yɑ də ɑbɑ. Aý wɑ́ sɑn ɑbɑ, sə ɑ́ vɑ yɑ́ɑ́ Yɩɩ nyiən tə wɑ. Yɑ́ ɑ́ dɑ̀ń wɑ́ jwɛ, ɑ́ nə keni ɑ́ wɑɑ Zwezi nə wuuu, tə yɩrɩ.
50001026	Mɑ́ŋɑ́ tə, ɑ̀ nə wɑ́ pìí ɑ̀ bɑ̀ ɑ́ con, ɑ́ dɑ̀ń wɑ́ bʋ Zwezi-Kərisə nə zənzən ɑ́ jɑ lɛ, ɑ̀ nə pìí ɑ́ bɑ̀ ɑ́ con yɩrɩ.
50001027	Yoo tə kʋ nə dwə, kʋ mʋ̀ nə yɩ, sə ɑ́ yɑ lɩ̀ɑ̀ tə, ɑ́ nə twɑ́ kʋ tə nii nə, Zwezi-Kərisə sʋywɑ́ŋʋ́ tə nə bɩrɩ ɑbɑ. Aý pɩ̀ɑ̀ də, ɑ̀ nə wɑ́ bɑ̀, ɑ̀ nɑ ɑbɑ, nə ɑ̀ yə̀ə́ ɑ̀ nə wɑ̀ twi, sə ɑ̀ nì də, ɑ́ zɩɡɑ dɩ̀ɑ̀n, ɑ́ ɡɑ jə nimɑrʋ. Aý pɩ̀ɑ̀, sə ɑ̀ nì də, ɑ́ kəni dɩ̀ɑ̀n də wɑɑ nədʋ, Zwezi-Kərisə sʋywɑ́ŋʋ́ tə yɩrɩ, ɑ́ nə sɛ̀.
50001028	Yɑ́ ɑ́ kʋ́ʋ̀ bɑ, ɑ́ dʋŋɑ tə fən duri mɩ́ɑ́mɩ́ɑ́n. Kʋ mʋ̀ nə wɑ́ bɩrɩ də, bɑ mʋ̀ yɩ bɑ tɩ bɑ jɛ́n mɩ́ɑ́mɩ́ɑ́n Yɩɩ yɑ́ɑ́ con, ɑ́ mʋ̀ ɡɑ wulə cwəŋə wɑ, kʋ nə wɑ́ jon ɑbɑ ɑ́ cʋnɑ wɑ.
50001029	Yɑ́ kʋ yoo təntə yɩ kʋ nɑn Yɩɩ. Yɩɩ nə pɩn ɑbɑ yuywɑ́ŋʋ́. Kʋ tɑ̀, sə ɑ́ kəni ɑ́ wɑɑ ʋ nə wuuu, cɩcɩ. Kʋ yɩ, sə ɑ́ də́ cɑ̀n də ʋ yɩrɩ.
50001030	Sɩ́ʋ́n nə, ɑ̀ mʋ̀ də ɑ́ mʋ̀ mɛ dɑ̀ń nə sɑŋɑ duən nə, nə jɑŋɑ. Á dí yɑ́ɑ́ ɑ́ nɑ jɑŋɑ tə, ɑ̀ nə jɑŋɑ. Yɑ́ sɩ́ʋ́n nə, ɑ́ nə̀ń də, ɑ̀ tə wulə jɑŋɑ tə wɑ.
50002001	Á ken ɑ́ wɑɑ Zwezi-Kərisə nə. Kʋ nətʋ pɩn súrí ɑ́ bɩcɑnɩ nɑɑɑ? Ʋ sonu tə dɑ̀n ɑ́ jɩ̀ɑ̀n nɑɑɑ? Á nɩ tori Yɩɩ-Siŋu tə tɑrpɩʋn tə wɑ nɑɑɑ? Yɩɩ fwɑ pubwɑnʋ ɑ́ yɩrɑ nɑɑɑ? Yɩɩ dəri ɑ́ yinəɡə zənzən nɑɑɑ?
50002002	Də kʋ nə yɩ nətʋ, ɑ̀ lòrì ɑbɑ, sə ɑ́ sóní duən də Kərisə sonu təntə, sə ɑ́ jɑ pubʋŋɑ nədʋ, sə ɑ́ nii yɑ nədʋ. Á nə fwɑ nətʋ, ɑ̀ pupwən tə dɑ̀ń wɑ́ yɑ cɩ́ɡɑ́ cɩ́ɡɑ́ pupwən.
50002003	Á dɑ̀nɑ̀ kɑ́ jɩɡɩ də duən. Á dɑ̀nɑ̀ kɑ́ bʋ ɑ́ tɩ̀ɑ̀n nə. Á kəni ɑ́ tɩ̀ɑ̀n tɩɑ duən yɑ́ɑ́ con. Á ywɑ̀ŋɑ́ lɩ̀ɑ̀ tə ndə lɩ̀ɑ̀ tə nə, bɑ nə wulə ɑ́ yuu wɑ.
50002004	Á lìù mɑmɑ dɑ̀n kɑ́ bʋ́n kʋ tə nə ziən, kʋ pɑ ʋ mʋ̀ cɩcɩ nə yoo. Ʋ mɛ, sə ʋ bʋ́n kʋ tə nə ziən, kʋ pɑ bɑ duən tə də nə.
50002005	Á pɩɑn, ɑ́ pubʋŋɑ tə yɑ ndə Zwezi-Kərisə pubʋŋɑ tə nə.
50002006	Ʋ də Yɩɩ mɛ yɑ̀ yɩ nədʋ. Yɑ́ ʋ ɡɑ wɑ̀ pɑ kʋ yɑ yoo ʋ nə bɑ pɩ̀ɑ̀, sə ʋ yɑ́ kʋ.
50002007	Ʋ yɑ́ ʋ dun tə mɑmɑ, ʋ ɡɑ jì yoŋu. Ʋ jiɡə ləzwənə, bɑ lʋrɩ wɑ́, ndə bɑ nə lʋrɩ ləzoni tə nətʋ.
50002008	Ʋ sɛ̀ ʋ mun ʋ tɩ̀ɑ̀n, ʋ ɡɑ zìlí Yɩɩ nii, ʋ vɑ ʋ tɩf1.
50002009	Kʋ mʋ̀ nə pɩn, Yɩɩ tì wɑ́, ʋ kə dun bwɑ́lɩ́ wɑ, tə nə dwə won mɑmɑ. Yɩɩ pɩn wɑ́ yɩrɩ tə, kʋ nə dwə yɩrɩ mɑmɑ.
50002010	Kʋ twɑ́ kʋ yɩrɩ təntə nə, lɩ̀ɑ̀ tə mɑmɑ, də wiən tə mɑmɑ Yɩɩ sɑ̀ń nə, də tɩɑ yuu wɑ yəbə, də tɩɑ də̀ń mɛ, wɑ́ bɑ̀ bɑ tʋ Zwezi yɑ́ɑ́ con, bɑ bʋ ʋ nə.
50002011	Lìù mɑmɑ wɑ́ súrí ʋ nii, ʋ ɡɑ swɩ̀n, ʋ bɩrɩ də Zwezi-Kərisə yɩ Yuu-Tiu. Yɑ́ kʋ dɑ̀ń wɑ́ pɑ dun nə nyɩnɑ Yɩɩ nə.
50002012	Aý nubisoni-bɑ, mɑ́ŋɑ́ tə wɑ, ɑ̀ mʋ̀ də ɑ́ mʋ̀ nə yɩn duən nə, ɑ́ zìlí Yɩɩ nii. Kʋ mɛ, sə ɑ́ tə zìlí Yɩɩ nii sɩ́ʋ́n nə, mɑ́ŋɑ́ kɑ tə də wɑ, ɑ̀ nə tə̀lə́ ɑ́ con. Yɩɩ jon ɑbɑ ɑ́ cʋnɑ wɑ, ɑ́ dɑ̀n tʋŋɑ kʋ tʋtʋnɑn. Á fwɑ kʋ nətʋ də zìlə́ zənzən də ɑ́ vɩvɑɡɑ ʋ yɑ́ɑ́ con,
50002013	Yɩɩ nə dí yɑ́ɑ́ ʋ tɑnɩ ɑbɑ ʋ tún, sə ɑ́ sóní yìə̀n tə, tə nə poli ʋ pùə́, ʋ ɡɑ pɑ ɑbɑ dɩ̀ɑ̀n, sə ɑ́ tʋn tə də yɩrɩ.
50002014	Kʋ tə mɑmɑ ɑ́ nə fwɑ, ɑ́ dɑ̀nɑ̀ kɑ́ ŋʋŋwɩn. Yɑ́ ɑ́ dɑ̀nɑ̀ kɑ́ fwɑ tʋ́tʋ̀nɑ́ də duən.
50002015	Kʋ mʋ̀ nə wɑ́ pɑ, ɑ́ yɑ lɩ̀ɑ̀ tə, ɑ́ nə bɑ yoo jə, bɑ nə wɑ́ cɑɡɑ ɑ́ nii nə kʋ yɩrɩ. Á ɡɑ wɑ́ yɑ Yɩɩ lɩ̀ɑ̀ tə, ɑ́ bɩcɑnɩ nə yɩ nəpon Yɩɩ yɑ́ɑ́ con, ɑ́ nə bɑ cʋnɑ jə. Á mʋ̀ də ŋwɩnɑ də wʋlwɑnyɩnɑ-bɑ nə wulə lʋʋ kʋ tə wɑ, ɑ́ mɛ, sə ɑ́ yɑ bɑ wɑ, ndə poni nə, kʋ nə pɩpɩlɩ.
50002016	Á mɛ, sə ɑ́ swɩ̀n sʋ̀rɑ̀n tə, tə nə pɩn mɩɩ, ɑ́ bɩrɩ lɩ̀ɑ̀ nə. Á nə fwɑ nətʋ, dɩɩn tə Zwezi-Kərisə nə wɑ́ pìí ʋ bɑ̀, ɑ̀ mʋ̀ Polə wɑ́ nɑ dun ʋ yɑ́ɑ́ con, ɑ́ yɩrɩ. Kʋ nətʋ bɩrɩ də, ɑ̀ cɑ̀n tə, ɑ̀ nə dí tʋtʋŋɩ tə wɑ, də ɑ̀ nə ɡwɑ̀rɩ̀ tə wɑ̀ tʋtʋ twɩ.
50002017	Á keni ɑ́ wɑɑ Zwezi nə. Kʋ yɩ ndə joŋi nə, ɑ́ nə pɩn Yɩɩ nə. Bɑ nə ɡʋɑ nə, ɑ̀ jə pupwən. Aý mɩɩ tə wɑ́ yɑ joŋi, kʋ súrí ɑ́ joŋi tə nə. Yɑ́ ɑ̀ dɑ̀ń wɑ́ jwɛ də ɑ́ mɑmɑ.
50002018	Á də mɛ, sə ɑ́ jɑ pupwən nətʋ, ɑ́ jwɛ də nə.
50002019	Də kʋ nə yɩ Yuu-Tiu Zwezi fɩrɑ, ɑ̀ jə yɑlɑ də, ɑ̀ wɑ́ tʋn Timote ɑ́ con sɩ́ʋ́n. Aý pɩ̀ɑ̀, sə mɑ́ŋɑ́ tə wɑ, ʋ nə pìí ʋ bɑ̀ ɑ̀ con, sə ʋ dɑ̀n ɑ̀ mʋ̀ Polə jɩ̀ɑ̀n, də tə tə ʋ nə nì ɑ́ con.
50002020	Mə ʋ mʋ̀ cɩcɩ nə yɩ lìù ʋ wulə ɑ̀ con, ʋ də pubʋŋɑ tə nə yɩ ndə ɑ̀ nə, ɑ́ yoo nə yɩ̀ wɑ́ cɩ́ɡɑ́ cɩ́ɡɑ́, ndə ɑ̀ nə.
50002021	Lɩ̀ɑ̀ tə duən tə mɑmɑ yɩ bɑ təntɩɑn yìə̀n cɩcɩ nə bɑ bʋŋɑ. Yɑ́ bɑ bɑ Zwezi-Kərisə yìə̀n tə yuu ywɑ̀ŋɑ́.
50002022	Kʋ nə yɩ Timote mʋ̀, ɑ́ yə̀ə́ nətʋ tə, ʋ nə bɩrɩ də, ʋ yoo bɑ kwɛ̀. Aý mʋ̀ də ʋ mʋ̀ mɛ nə tʋŋɑ duən nə, nə swɩ̀n Zwezi-Kərisə sʋywɑ́ŋʋ́ tə, nə bɩrɩ. Ʋ sɑn nə tʋtʋŋɩ tə wɑ, ndə bìú nə sɑŋɑ ʋ nyɩnɑ nə nətʋ.
50002023	Aý jə yɑlɑ də, ɑ̀ wɑ́ wɑ̀nɩ́ ɑ̀ tʋn wɑ́ ɑ́ con lɑlɑ, də ɑ̀ nə nɩ ɑ̀ yìə̀n tə yɑ́ɑ́.
50002024	Aý jə yɑlɑ də, kʋ nə yɩ Yuu-Tiu fɩrɑ, ɑ̀ tətə Polə wɑ́ bɑ̀ ɑ́ con sɩ́ʋ́n.
50002025	Aý nɩ də, kʋ mɛ, sə ɑ̀ pɑ Epɑfəroditə, ʋ nə yɩ ɑ̀ nubiu Kərisə yɩrɩ, pìí ʋ bɑ̀ ɑ́ con. Á tʋn wɑ́ ɑ̀ con, sə ʋ jɑ sɑŋʋ tə, ɑ̀ yɑ̀ nə pɩ̀ɑ̀, ʋ jɑ bɑ̀ ʋ pɑ nə. Yɑ́ ɑ̀ mʋ̀ də ʋ mʋ̀ dɑ̀ń ken dɩ̀ɑ̀n nə tʋn Zwezi tʋtʋnɑn tə zənzən.
50002026	Ʋ yɩrɑ lɩŋɑ zənzən, sə ʋ nɑ ɑ́ mɑmɑ. Yɑ́ ɑ́ yoo ɡɑ jə wɑ́, ʋ nə yə̀ə́ də, ɑ́ nì də, ʋ yɩrɑ bɑ zurə yɩrɩ.
50002027	Kʋ yɩ cɩ́ɡɑ́, ʋ yɑ̀ tʋɑ yɑyɩɡʋ, kʋ ɡɑ mɑncɩn, sə ʋ mɩɩ zwɛ̀. Yɑ́ Yɩɩ dɑ̀ń dəri ʋ yinəɡə. Kʋ tɑ̀ ʋ mʋ̀ cɩcɩ yinəɡə nə, Yɩɩ dəri. Kʋ yɩ də ɑ̀ mʋ̀ Polə mɛ, sə pucʋnɩ nəfɑrʋ don kʋ́ʋ̀ dɑ̀n kɑ́ yí nə, kʋ súrí.
50002028	Kʋ mʋ̀ nə pɩn, ɑ̀ bɩbɑrɩ, sə ɑ̀ pɑ, ʋ bɑ̀ ɑ́ con, sə ɑ́ nɑ wɑ́, sə ɑ́ yɑ pupwən wɑ, sə ɑ̀ də pucʋnɩ tə fʋ kʋ mun.
50002029	Ʋ yɩ ɑ́ don Kərisə lìù nə Yuu-Tiu cwəŋə tə wɑ. Á zìlə́ bɑ mʋ̀ ləzwənyirə təntə. Mɑ́ŋɑ́ tə wɑ, ʋ dɑ̀ń nə twi, sə ɑ́ sɛ̀, ɑ́ jon wɑ́ də pupwən.
50002030	Ʋ jon ɑ́ yuu tʋtʋŋɩ ʋ tʋn, ʋ mɩɩ yɑ̀ ɡɑ pɩ̀ɑ̀ kʋ nɑn, tʋtʋŋɩ tə yɩrɩ, ɑ́ yɑ̀ nə pɩ̀ɑ̀, sə ɑ́ tʋn ɑ́ pɑ nə, də ɑ́ yɑ̀ nə wulə ɑ̀ con. Kʋ yɑ̀ ɡɑ mɑncɩn, sə ʋ mɩɩ zwɛ̀ Kərisə tʋtʋŋɩ tə yɩrɩ.
50003001	Aý nubɩɑ-bɑ, sʋɡʋ tə, ɑ̀ nə wɑ́ mɑ zwɛ̀ nə yɩ kʋ tə: Á mʋ̀ də Yuu-Tiu vwə duən nə. Á dɑ̀ń yɑnɑ pupwən wɑ. Kʋ bɑ nə wʋwɑlɩ, sə ɑ̀ pìí ɑ̀ bwɛ́ kʋ tə wɑ, ɑ̀ nə dí yɑ́ɑ́ ɑ̀ swɩ̀n ɑ́ con. Yɑ́ ɑ́ mʋ̀ con nə, kʋ mʋ̀ nə wɑ́ pɑ, ɑ́ nì kʋ də̀ń cɩ́ɡɑ́ cɩ́ɡɑ́.
50003002	Lɩ̀ɑ̀ wulə, bɑ tʋŋɑ yokʋkwɩnɑn. Bɑ yɩ ndə kukuri nə. Bɑ yoo nə yɩ, sə bɑ ɡwəŋə bɛɛ. Yɑ́ kʋ ɡɑ yɩ yotʋtʋ. Á cɩɑ ɑ́ tɩ̀ɑ̀n nə də bɑ tə!
50003003	Nə mʋ̀ nə yɩ lɩ̀ɑ̀ tə, nə nə ɡwəŋə nə tɩ̀ɑ̀n, yɑ́ kʋ ɡɑ jə də̀ń. Kʋ tɑ̀ bɑ mʋ̀. Nə mʋ̀ nə jə Yɩɩ-Siŋu tə dɩ̀ɑ̀n, nə mɑ tʋŋɑ nə pɩn Yɩɩ nə. Nə pɩn dun nə tɩ̀ɑ̀n nə Zwezi-Kərisə yɩrɩ. Nə bɑ nə wɑɑ kəni ləzoni yofwɑmɩnɑn nə.
50003004	Də lɩ̀ɑ̀ duən nə bʋŋɑ də, bɑ mʋ̀ nə wɑ̀ɑ́ bɑ wɑɑ bɑ kəni ləzoni yofwɑmɩnɑn nə, ɑ̀ mʋ̀ Polə nə dwə bɑ. Aý də yɑ̀ wɑ̀ɑ́ ɑ̀ wɑɑ ɑ̀ kəni tə nə.
50003005	Á nəŋə yìə̀n tə, nə pɩn ɑ̀ dwə bɑ: Ebərə-bɑ nə lʋrɩ nə, ɑ̀ ɡɑ yɩ Ebərə cɩ́ɡɑ́ cɩ́ɡɑ́. Aý yɩ Yɩzərɑyɛlə-bɑ dwíí, Bɛnzwɑmɛnf1 dwíí dəkuu tə wɑ. Bɑ lʋrɩ nə, bɑ ɡwəŋə nə, ɑ̀ lʋrɩ dɩɑn nɑnɑ dɩɩn nə.
50003006	Kʋ nə yɩ Yɩɩ nii tə yoo wɑ, ɑ̀ yɑ̀ yɩ Fɑrɩzɩɑn. Aý yɑ̀ jə yɑwɑlɑ zənzən, Zwifə-bɑ Yɩɩ nii tə yoo wɑ. Kʋ mʋ̀ nə pɩn, ɑ̀ yɑ̀ fɩfɩn Kərisə lɩ̀ɑ̀ púlí tə. Kʋ nə kʋ́ʋ̀ yɩ kɑ twɑ́ Zwifə-bɑ Yɩɩ nii tə nə zəni, sə kʋ mɑ bɩrɩ də, ɑ̀ yɩ cɩ́ɡɑ́ tíú, ɑ̀ yɑ̀ zìlí Yɩɩ nii tə mɑmɑ. Yɑ́ ɑ̀ yɑ̀ bɑ yoo mɑmɑ jə bɑ nə wɑ́ cɑɡɑ ɑ̀ nii nə kʋ yɩrɩ.
50003007	Aý yɑ̀ jələ tə yìə̀n təntə də, tə mʋ̀ nə jə nywɑrɩ. Yɑ́ sɩ́ʋ́n nə Zwezi-Kərisə yɩrɩ, ɑ̀ dɑ̀ń jələ tə mɑmɑ ndə tʋtʋ nə.
50003008	Cɩ́ɡɑ́ mɑmɑ, tə mɑmɑ yɩ ndə tʋtʋ nə. Aý yə̀ə́ ɑ̀ Yuu-Tiu Zwezi-Kərisə. Kʋ mʋ̀ yənu təntə ɡɑ nə dwə won mɑmɑ. Ʋ mʋ̀ yɩrɩ nə ɑ̀ sɛ̀, sə ɑ̀ kwɩ̀n tə mɑmɑ nə, ɑ̀ ɡɑ jələ tə mɑmɑ ndə ywərən nə, sə ɑ̀ wɑ̀nɩ́ ɑ̀ yɑ Kərisə lìù.
50003009	Aý pɩ̀ɑ̀, sə kʋ twɑ́, ɑ̀ nə ken ɑ̀ wɑɑ Zwezi-Kərisə nə, ɑ̀ mɑ yɑ cɩ́ɡɑ́ tíú Yɩɩ yɑ́ɑ́ con. Aý kʋ́ʋ̀ bɑ́ pɩ̀ɑ̀, sə ɑ̀ yɑ cɩ́ɡɑ́ tíú Yɩɩ yɑ́ɑ́ con, ɑ̀ nə zìlí Yɩɩ nii tə yoo ʋ nə pɩn Moyizə nə yɩrɩ. Yɩɩ dɑ̀ń nə pɩn, ɑ̀ yɩ cɩ́ɡɑ́ tíú, ɑ̀ nə ken ɑ̀ wɑɑ Zwezi nə yɩrɩ. Kʋ tɑ̀ ɑ̀ tətə. Kʋ mʋ̀ nə pɩn, ɑ̀ dɑ̀ń yɩ ʋ mʋ̀ lìù mɩ́ɑ́mɩ́ɑ́n.
50003010	Yoo tə ɑ̀ nə pɩ̀ɑ̀, kʋ mʋ̀ nə yɩ, sə ɑ̀ yəni Zwezi-Kərisə. Yɑ́ ɑ̀ pɩ̀ɑ̀, sə ɑ̀ yəni dɩ̀ɑ̀n tə, ʋ nə jɑ pìí ʋ bwin ʋ nɑn. Yɑ́ ɑ̀ dɑ̀ń pɩ̀ɑ̀, sə ɑ̀ də́ cɑ̀n də wɑ́, sə ɑ̀ yɑ ndə ʋ nə, mɑ́ŋɑ́ tə wɑ, ʋ nə tɩɡɑ.
50003011	Də kʋ nə swə kʋ yɩ nətʋ mɑmɑ, sə ɑ̀ də pìí ɑ̀ bwin ɑ̀ nɑn ndə ʋ nə.
50003012	Kʋ tɑ̀ ɑ̀ pɩ̀ɑ̀, sə ɑ̀ swɩ̀n də, ɑ̀ mɑnwɑrɩ ɑ̀ nɑ kʋ tə ɑ̀ nə pɩ̀ɑ́. Aý mɑ kʋ́ʋ̀ bɑ pɩ̀ɑ̀, sə ɑ̀ swɩ̀n də, ɑ̀ yoo mɑmɑ mɑnwɑrɩ kʋ ziən. Yɑ́ ɑ̀ dɑ̀ń yɩ ɑ̀ kəni dɩ̀ɑ̀n, sə ɑ̀ wɑ̀nɩ́ ɑ̀ jɑ wiən təntə, ndə Zwezi-Kərisə nə sɛ̀ nə nətʋ.
50003013	Aý nubɩɑ-bɑ, kʋ tɑ̀ ɑ̀ wʋ́, ɑ̀ mɑnwɑrɩ ɑ̀ jɑ tə wiən təntə. Yɑ́ yoo nədʋ nə, ɑ̀ dɑ̀ń fwɑ. Kʋ mʋ̀ nə yɩ, ɑ̀ swɛ̀ɛ́ wiən tə, tə nə kɛ̀ń, ɑ̀ ɡɑ kəni dɩ̀ɑ̀n, sə ɑ̀ yí wiən tə, tə nə wulə yɑ́ɑ́.
50003014	Aý dɑ̀ń yɩ ɑ̀ dəri, ɑ̀ vələ yɑ́ɑ́ wuuu, sə ɑ̀ wɑ̀nɩ́ ɑ̀ yí lɑ́. Kʋ mʋ̀ nə wɑ́ pɑ, ɑ̀ nɑ ŋwɩ́rɑ́n tə, Yɩɩ nə kúrí nəbɑ, sə ʋ pɑ nəbɑ. Ŋwɩ́rɑ́n təntə nə yɩ, sə ɑ̀ yɑ də wɑ́ Yɩɩ sɑ̀ń nə, Zwezi-Kərisə yɩrɩ.
50003015	Nə mʋ̀ jiɡə nəkwɩnɑ Yɩɩ cwəŋə tə wɑ. Nə mɛ, sə nə bʋ́n nətʋ. Də ɑ́ nə bʋ́n yiri don, Yɩɩ nə wɑ́ bɩrɩ kʋ ɑbɑ.
50003016	Kʋ nə swə, kʋ yɩ nətʋ mɑmɑ, nə vələ nə yɑ́ɑ́ wuuu, cwəŋə tə wɑ, nə nə yɩn kɑ wɑ, kʋ bɑ̀ kʋ yí zə̀n.
50003017	Aý nubɩɑ-bɑ, ɑ́ mɑmɑ yɑnɑ, ndə ɑ̀ nə yɩ nətʋ. Á ywɑ̀ŋɑ́ lɩ̀ɑ̀ tə, bɑ nə yɩ ndə nə nə, sə ɑ́ də yɑ nətʋ.
50003018	Aý dí yɑ́ɑ́ ɑ̀ swɩ̀n tə yìə̀n təntə ɑ́ con, nɛɛ kɑpʋpʋ. Sɩ́ʋ́n nə, ɑ̀ kʋ́ʋ̀ pìí ɑ̀ bwɛ́ tə wɑ, kʋ dɑ̀ń ɡɑ yɩ də yinɩɑ. Lɩ̀ɑ̀ dɑ́ɑ́ zənzən bɑ tʋtʋnɛɛ nə bɩrɩ də, bɑ yɩ Zwezi-Kərisə, ʋ nə tɩɡɑ dɑɡɑrʋ tə yuu wɑ, dʋŋɑ.
50003019	Bɑ mʋ̀ lɩ̀ɑ̀ təntə puswənə wiən nə yɩ bɑ yɩɩ. Bɑ tʋŋɑ yìə̀n tə nə jə cɑvɩrɑ, yɑ́ bɑ ɡɑ tə pɩn dun bɑ tɩ̀ɑ̀n nə, də kʋ mɛ. Bɑ pubʋŋɑ mɑmɑ dɑ̀ń yɩ kɑ wulə tɩɑ yuu wiən tə con. Mɑ́ŋɑ́ don bɩ̀ɑ̀n Yɩɩ nə wɑ́ cʋ̀ɡʋ̀ bɑ.
50003020	Kʋ nə yɩ nə mʋ̀, nə mʋ̀ yɩ Yɩɩ sɑ̀ń lɩ̀ɑ̀. Kʋ yɩ nə Yuu-Tiu Zwezi-Kərisə, ʋ nə jon nəbɑ nə cʋnɑ wɑ, nə dɑ̀nɩ̀, də ʋ nɑŋɑ Yɩɩ sɑ̀ń nə, ʋ cwi nə con.
50003021	Ʋ nə twi mɑ́ŋɑ́ tə wɑ, ʋ wɑ́ lwɑ̀ń nə yɩrɑ tə, tə nə bɑ dun jə, ʋ pɑ tə jì ndə ʋ tətə yɩrɑ tə nə, tə nə jə dun. Ʋ wɑ́ fwɑ kʋ nətʋ tə də dɩ̀ɑ̀n tə, tə nə pɩn, ʋ wulə wiən tə mɑmɑ yuu wɑ.
50004001	Aý nubisoni-bɑ, kʋ mʋ̀ yɩrɩ nə, ɑ́ dɑ̀ń zɩɡɑ zəni, də Yuu-Tiu mɑ́ŋɑ́ mɑmɑ wuuu. Aý nubɩɑ-bɑ, ɑ̀ swə ɑbɑ zənzən. Aý ɡɑ pɩ̀ɑ̀, sə ɑ̀ pìí ɑ̀ nɑ ɑbɑ cɩ́ɡɑ́ cɩ́ɡɑ́. Aý wulə pupwən wɑ ɑ́ yɩrɩ. Yɑ́ ɑ̀ wɑ́ nɑ dun yupuu ɑ́ mʋ̀ yɩrɩ.
50004002	Aý kwè Evodi də Sɛntiswə, bɑ mʋ̀ kɑnɑ bələ təntə sə bɑ jɑ nimɑrʋ, bɑ nə yɩ Yuu-Tiu lɩ̀ɑ̀ tə yɩrɩ.
50004003	Yɑ́ n mʋ̀ lìù tə, n nə yɩ pùə́ nədʋ tíú, n ɡɑ yɩ ɑ̀ tʋtʋndon, ɑ̀ lòrì mʋ́, sə n sɑn kɑnɑ bələ təntə nə. Aý mʋ̀, də bɑ mʋ̀, də Kəlemɑn, də tʋ̀tʋ̀nɑ̀ tə duən nə kɑ́lɩ́ nə tɩ̀ɑ̀n nə swɩ̀n Zwezi-Kərisə sʋywɑ́ŋʋ́ tə nə bɩrɩ. Yɩɩ pʋ́pʋ́nɩ́ bɑ mɑmɑ yɩrɑ sɑɡɩ wɑ. Kʋ nətʋ bɩrɩ də, bɑ jə mɩɩ tə, kʋ nə bɑ zwɛ̀ ʋ con.
50004004	Á wulə də Yuu-Tiu Á dɑ̀ń yɑnɑ pupwən wɑ dɩɩn mɑmɑ. Aý tə kʋ́ʋ̀ bwɛ́ kʋ wɑ: Á yɑnɑ pupwən wɑ!
50004005	Á pɩɑn lɩ̀ɑ̀ tə mɑmɑ lwɑrɩ də ɑ́ jə pubwɑnʋ. Yuu-Tiu túrí bwələ.
50004006	Á dɑ̀nɑ̀ kɑ́ pɑ, won mɑmɑ yoo jɑ ɑbɑ. Yoo mɑmɑ nə twi, sə ɑ́ twɑ́ də yɩjʋnɩ, ɑ́ lòrì won tə, ɑ́ nə pɩ̀ɑ̀ Yɩɩ con. Á nə lòrì Yɩɩ con nətʋ, sə ɑ́ kə ʋ lɛ̀ɛ̀ də.
50004007	Yɑ́ Yɩɩ wɑ́ pɑ bɩcɑn sìə́ ɑbɑ, tə nə dwə won tə mɑmɑ nə nə wɑ̀ɑ́ kʋ də̀ń nə nì. Bɩcɑn sìə́ təntə dɑ̀ń wɑ́ pɑ, ɑ́ fɩrɑ də ɑ́ pubʋŋɑ yɑ də Zwezi-Kərisə.
50004008	Aý nubɩɑ-bɑ, kʋ tə, ɑ̀ nə wɑ́ swɩ̀n ɑ̀ ɡúrí nə yɩ yìə̀n tətə. Á nəŋə yìə̀n tə nə mɛ, sə tə yɑ ɑ́ pubʋŋɑ yìə̀n: Tə mʋ̀ nə yɩ yozəŋə tə, lɩ̀ɑ̀ nə bwɩ tə nə, də yìə̀n tə, tə nə yɩ cɩ́ɡɑ́ yìə̀n Yɩɩ yɑ́ɑ́ con. Də tə tə bɑ cʋnɑ jə. Də tə tə bɑ nə mɛ, sə bɑ sóní, bɑ ɡɑ bɩrɩ də, tə ziən. Də yofwɑmɩnɑn nəzəŋə bɑ nə bwɩ tə nə.
50004009	Á də dɑ̀ń fwɑ yìə̀n təntə ɑ̀ nə bɩrɩ ɑbɑ, də tə tə, ɑ́ nə sɛ̀, də tə tə, ɑ́ nə nì, də tə tə, ɑ́ nə nɩ də, ɑ̀ fwɑ. Yɑ́ Yɩɩ tə, ʋ nə pɩn nəbɑ bɩcɑn sìə́, dɑ̀ń wɑ́ yɑ də ɑbɑ.
50004010	Yuu-Tiu pɩn, ɑ̀ jə pupwən, ɑ́ nə kʋ́ʋ̀ pìí ɑ́ wulə ɑ́ sɑŋɑ nə yɩrɩ. Á bʋŋɑ ɑ̀ yoo, kʋ dɑ́n, yɑ́ ɑ́ wɑ̀ wɑ̀nɩ́, sə ɑ́ sɑn nə.
50004011	Kʋ tɑ̀ ɑ̀ swɩ̀n nətʋ, won nə mùrì nə yɩrɩ. Aý mɩ̀ nətʋ tə, ɑ̀ nə wɑ́ yɑ pupwən wɑ, yoo mɑmɑ wɑ.
50004012	Aý yə̀ə́, nətʋ ɑ̀ nə wɑ́ fwɑ də, won nə mùrì nə. Aý mɑ kʋ́ʋ̀ yə̀ə́, nətʋ ɑ̀ nə wɑ́ fwɑ də, ɑ̀ nə jə wiən zənzən də. Yoo mɑmɑ wɑ, ɑ̀ mɩ̀ kɑ də́ kɑ sú, ɑ̀ ɡɑ mɩ̀ niən jɑnʋ də. Aý mɩ̀ kɑ jɑ wiən zənzən, ɑ̀ ɡɑ mɩ̀ won nə mùrì nə də.
50004013	Aý wɑ̀ɑ́ tə yìə̀n təntə mɑmɑ, ɑ̀ fwɑ də dɩ̀ɑ̀n tə, Zwezi-Kərisə nə pɩn nə.
50004014	Yɑ́ də nətʋ mɑmɑ, ɑ́ fwɑ zəni də, ɑ́ nə sɑn nə ɑ̀ yojɑnɑn tə wɑ.
50004015	Á mʋ̀ Filipə tɩ̀ɑ́n-bɑ, ɑ́ yə̀ə́ də, kʋ jɩjʋ mɑmɑ ɑ̀ swɩ̀n Zwezi-Kərisə sʋywɑ́ŋʋ́ tə, Mɑsedwɑnə nɑɡwɑnɑɑ tə wɑ. Yɑ́ ɑ̀ nə pìí ɑ̀ vìrí, mɑ́ŋɑ́ tə wɑ, ɑ́ mʋ̀ cɩcɩ nə sɑn nə. Kərisə lɩ̀ɑ̀ púlí don mɑmɑ wɑ̀ lɑ́ yɩn ɑ̀ mʋ̀ də bɑ mʋ̀ nə pɩn wiən duən nə, nə ɡɑ jon wiən duən con, də kʋ nə tɑ̀ ɑ́ mʋ̀ cɩcɩ.
50004016	Aý nə kʋ́ʋ̀ yɩn Tɛsɑlonikə də nə, ɑ́ nɛɛ bələ mɛ, ɑ́ nə pɩn, won tə, kʋ nə mùrì nə, bɑ̀ kʋ pɑ nə.
50004017	Kʋ tɑ̀ ɑ́ zìlə́ wiən tə, ɑ̀ pɩ̀ɑ̀. Kʋ tə, ɑ̀ nə pɩ̀ɑ̀, kʋ mʋ̀ nə yɩ, sə Yɩɩ pɑ ɑbɑ kʋ ŋwɩ́rɑ́n zənzən, ndə tɩ̀ʋ́ nə zɩn bɩɑ zənzən nətʋ.
50004018	Aý nɩ tə tə mɑmɑ, ɑ́ nə tʋn ɑ̀ nə, tə ɡɑ bʋ́rɩ́ nə. Mɑ́ŋɑ́ tə, ɑ̀ nə nɩ wiən tə, Epɑfəroditə nə jɑ bɑ̀, ʋ pɑ nə, won mɑmɑ kʋ́ʋ̀ wɑ̀ nə mùrì. Tə wiən təntə yɩ ndə tɩrɑlɩ nə, kʋ lwɑ́n nə ywɑ́n zəni. Tə ɡɑ yɩ ndə joŋi nə, kʋ twɑ́ Yɩɩ fɩrɑ nə, ʋ ɡɑ swə tə.
50004019	Yɩɩ yɩ dun nəfɑrʋ tíú, yɑ́ ʋ ɡɑ wɑ́ pɑ ɑbɑ, kʋ tə mɑmɑ nə mùrì ɑbɑ, Zwezi-Kərisə yɩrɩ.
50004020	Dun tə mɑmɑ mɛ, sə tə yɑ nə nyɩnɑ Yɩɩ nyiən, mɑ́ŋɑ́ mɑmɑ, wuuu, kʋ nə bɑ zwɛ̀. Amɩɩnɑ!
50004021	Á jʋ̀nɑ́ lɩ̀ɑ̀ tə mɑmɑ, bɑ nə yɩ Kərisə nə tɩ, ɑ́ pɑ nə. Kərisə lɩ̀ɑ̀ tə, bɑ nə wulə yəbə, də jʋ̀nɩ̀ ɑbɑ.
50004022	Kərisə lɩ̀ɑ̀ tə mɑmɑ jʋ̀nɩ̀ ɑbɑ. Bɑ tə, bɑ nə jʋ̀nɩ̀ ɑbɑ, bɑ doni, kʋ mʋ̀ nə yɩ Romə-bɑ pɩ̀ʋ́ nəfɑrʋ kɑ̀rɑ́ lɩ̀ɑ̀ tə.
50004023	Yuu-Tiu Zwezi-Kərisə pubwɑnʋ tə wɑ́ yɑ də ɑ́ pubʋŋɑ tə.
51001001	Aý mʋ̀ Polə yɩ Yɩɩ nə kúrí nə, də ʋ tətə fɩrɑ, sə ɑ̀ yɑ Zwezi-Kərisə tʋntʋnʋ. Aý mʋ̀ də Timote, ʋ nə yɩ nə nubiu Kərisə yɩrɩ, nə pʋ́pʋ́nɩ́ sɑɡɩ kʋ tə.
51001002	Nə pɩn kʋ Kərisə lɩ̀ɑ̀ púlí tə nə, kʋ nə wulə Kolosə nə. Á mʋ̀ nə yɩ nə nubɩɑ ɑ́ nə yɩ Kərisə nə tɩ, ɑ́ nə keni ɑ́ wɑɑ Zwezi-Kərisə nə wuuu də pùə́ nədʋ. Nə nyɩnɑ Yɩɩ nə wɑ́ fwɑ pubwɑnʋ ɑ́ yɩrɑ, ʋ ɡɑ pɑ ɑbɑ bɩcɑn sìə́.
51001003	Mɑ́ŋɑ́ mɑmɑ, nə jʋ̀nɩ̀ Yɩɩ, ʋ nə yɩ nə Yuu-Tiu Zwezi-Kərisə nyɩnɑ, nə pɩn ɑbɑ. Nə nə wulə nə jʋ̀nɩ̀ Yɩɩ nə pɩn ɑbɑ, nə yɑ̀ɑ́ kə ʋ lɛ̀ɛ̀ ɑ́ yɩrɩ.
51001004	Nə nì, nətʋ tə ɑ́ nə keni ɑ́ wɑɑ Zwezi-Kərisə nə wuuu, yɑ́ ɑ́ ɡɑ tə swə lɩ̀ɑ̀ tə mɑmɑ, bɑ nə yɩ Kərisə nə tɩ.
51001005	Mɑ́ŋɑ́ tə, Zwezi-Kərisə sʋywɑ́ŋʋ́ tə, kʋ nə yɩ cɩ́ɡɑ́ sʋɡʋ tə, nə twi ɑ́ con, kʋ pɩn ɑ́ jə yɑlɑ Yɩɩ con. Yɑlɑ təntə yɩ won tə, Yɩɩ nə tɑnɩ, sə ʋ pɑ ɑbɑ ʋ sɑ̀ń nə.
51001006	Kʋ sʋywɑ́ŋʋ́ təntə vəli kʋ yí lʋʋ tə mɑmɑ wɑ, kʋ ɡɑ tə pùlì kʋ súrí wuuu. Mə nətʋ nə, kʋ tʋŋɑ ɑ́ də con, kʋ nə zɩɡɩ dɩɩn tə nə, ɑ́ nə nì Yɩɩ pubwɑnʋ tə yoo, ɑ́ ɡɑ lwɑrɩ, Yɩɩ pubwɑnʋ tə nə yɩ cɩ́ɡɑ́ cɩ́ɡɑ́ nətʋ.
51001007	Kʋ yɩ Epɑfərɑsə nə kɑ̀rɩ̀ kʋ sʋywɑ́ŋʋ́ təntə, ʋ bɩrɩ ɑbɑ. Ʋ yɩ nə nubiswənə. Nə mʋ̀ də ʋ mʋ̀ mɛ nə tʋŋɑ Yuu-Tiu Zwezi-Kərisə tʋtʋŋɩ tə duən nə. Ʋ tʋŋɑ ʋ pɩn Zwezi-Kərisə nə də pùə́ nədʋ, ɑ́ mʋ̀ yuu yɩrɩ.
51001008	Yɑ́ ʋ mʋ̀ dɑ̀ń nə swɩ̀n, ʋ pɑ nə yəni nətʋ, Yɩɩ-Siŋu tə nə pɩn ɑ́ swə duən.
51001009	Kʋ mʋ̀ nə pɩn, kʋ nə zɩɡɩ dɩɩn tə, nə nə nì kʋ nətʋ tə, nə yɑ̀ɑ́ jʋ̀nɩ̀ Yɩɩ nə pɩn ɑbɑ mɑ́ŋɑ́ mɑmɑ. Yɑ́ nə dɑ̀ń lòrì Yɩɩ, sə ʋ pɑ ɑ́ yəni kʋ tə nə yɩ ʋ fɩrɑ, tə zəni zəni, sə ʋ ɡɑ pɑ ɑ́ nɑ wʋbʋŋɑ mɑmɑ, də yənu mɑmɑ, kʋ nə yɩ ʋ Siŋu tə nə pɩn.
51001010	Kʋ nətʋ wɑ́ pɑ, ɑ́ wɑ̀nɩ́ ɑ́ twɑ́ kʋ tə nə Yuu-Tiu nə pɩ̀ɑ̀, ɑ́ ɡɑ tʋŋɑ kʋ tə nə poli ʋ pùə́ nə. Á dɑ̀ń wɑ́ tʋn tʋtʋnzəŋə yiri mɑmɑ, ɑ́ ɡɑ wɑ́ lwɑrɩ Yɩɩ wuuu, ɑ́ súrí lɑ́.
51001011	Nə tə lòrì Yɩɩ, sə ʋ twɑ́ ʋ dɩ̀ɑ̀n tə nə bɩrɩ ʋ dun tə nə, ʋ pɑ ɑbɑ dɩ̀ɑ̀n. Yɑ́ ɑ́ dɑ̀ń wɑ́ wɑ̀nɩ́ ɑ́ nɑ pɩ́nʋ́ wuuu, ɑ́ dɑ̀nɑ̀ kɑ́ pìí ɑ́ kə ɑ́ kwɑ.
51001012	Á kənə nə nyɩnɑ Yɩɩ lɛ̀ɛ̀ də pupwən. Ʋ pɩn ɑ́ jì lɩ̀ɑ̀ tə, ɑ́ də nə wɑ̀ɑ́ tori ɑ́ nɩ ʋ con, ʋ nə tún, sə ʋ pɑ lɩ̀ɑ̀ tə nə, bɑ nə yɩ ʋ mʋ̀ nə tɩ, bwɑ́lɩ́ tə nə, kʋ nə wulə poni wɑ.
51001013	Ʋ mʋ̀ nə vɑn nəbɑ ʋ lɩ, sə yikunu yìə̀n dɑ̀n kɑ́ də́ dɩ̀ɑ̀n nə yuu wɑ. Ʋ dɑ̀ń ken nəbɑ ʋ bìú Zwezi-Kərisə, ʋ nə swə, pɑ̀rɩ̀ tə wɑ.
51001014	Mə ʋ bìú təntə nə kwɛn nə cʋnɑ tə ʋ lɩ nə mʋ̀ də Yɩɩ pwərə wɑ. Yɑ́ ʋ mʋ̀ ɡɑ nə yə̀ nəbɑ ʋ jon, sə nə tɩnɩ nə tɩ̀ɑ̀n.
51001015	Zwezi-Kərisə yɩ Yɩɩ tə, lɩ̀ɑ̀ nə wɑ̀rɩ̀ bɑ nɩ bɑ yɩ́ɑ́ wɑ, nyɩnyɩɡɑ. Ʋ mʋ̀ nə yɩ Yɩɩ bìú. Ʋ yɩn lɑ́ də won mɑmɑ tə wɑ̀ fwɑ.
51001016	Yɑ́ Yɩɩ yɩ ʋ twɑ́ də ʋ mʋ̀, ʋ mɑ fwɑ wiən tə mɑmɑ, tə nə wulə lɑnworu wɑ də tɩɑ yuu wɑ. Tə wiən təntə nə yɩ wiən tə, lɩ̀ɑ̀ nə nɑ də bɑ yɩ́ɑ́, də tə tə, bɑ nə bɑ nɑ də yɩ́ɑ́. Ʋ fwɑ mɑlɩkɛ də tə yun tɩ̀ɑ́n, də pɛ̀ɡɑ́ tə mɑmɑ, dɩ̀ɑ̀n tə, də wiən tə nə jə dɩ̀ɑ̀n, də wiən tə nə də́ pɑ̀rɩ̀. Tə wiən təntə mɑmɑ yɩ Yɩɩ twɑ́ də ʋ bìú tə, ʋ mɑ fwɑ tə. Yɑ́ tə ɡɑ yɩ Yɩɩ fwɑ, ʋ pɑ Zwezi nə.
51001017	Zwezi-Kərisə yɑ̀ wulə, də won mɑmɑ tə tə̀lə́. Yɑ́ wiən tə mɑmɑ dɑ̀ń yɩ, ʋ mʋ̀ nə pɩn, tə wulə tə bwɑ́lɩ́ nə.
51001018	Kərisə lɩ̀ɑ̀ púlí tə yɩ ndə ʋ mʋ̀ Kərisə yɩrɑ nə, ʋ tətə dɑ̀ń ɡɑ yɩ yɩrɑ təntə yuu. Ʋ mʋ̀ nə yɩ təntən lìù, ʋ nə nɑn, ʋ mʋ̀ ɡɑ nə dí yɑ́ɑ́, ʋ bwin ʋ zɑ̀n tɩɑn wɑ. Kʋ dɑ̀ń bɩrɩ də, ʋ wulə wiən tə mɑmɑ yuu wɑ.
51001019	Kʋ yɩ Yɩɩ tətə fɩrɑ, sə ʋ bìú tə yɑ kʋ tə mɑmɑ mɩ́ɑ́mɩ́ɑ́n, ʋ mʋ̀ Yɩɩ nə yɩ.
51001020	Ʋ mʋ̀ Yɩɩ nə kʋ́ʋ̀ swə, sə ʋ twɑ́ ʋ bìú tə nə, ʋ pɑ ʋ də won mɑmɑ pìí bɑ kə duən yuu. Ʋ twɑ́ də ʋ bìú tə jɑnɑ, tə nə nɑn ʋ tɩɑn tə mɑ́ŋɑ́ wɑ dɑɡɑrʋ tə yuu wɑ, ʋ mɑ kə bɩcɑn sìə́ ʋ mʋ̀, də tɩɑ yuu wiən tə, də lɑnworu wiən tə mɑmɑ pwərə wɑ.
51001021	Á də con dí yɑ́ɑ́ nə, ɑ́ yɑ̀ ŋʋ́nɑ́ də Yɩɩ. Yɑ́ ɑ́ yɑ̀ yɩ Yɩɩ dʋŋɑ, ɑ́ nə bʋŋɑ yokʋkwɩnɑn, ɑ́ ɡɑ tʋŋɑ tə yokʋkwɩnɑn təntə yɩrɩ.
51001022	Yɑ́ sɩ́ʋ́n nə, Yɩɩ dɑ̀ń pɩn, ɑ́ mʋ̀ də ʋ mʋ̀ pìí ɑ́ kə duən yuu, ʋ bìú tə nə jiɡə ləzwənə ʋ ɡɑ tɩ tə yɩrɩ. Yɩɩ fwɑ nətʋ, sə ʋ pɑ ɑ́ wɑ̀nɩ́ ɑ́ bɑ̀, ɑ́ zɩɡɩ ʋ yɑ́ɑ́ con, ndə lɩ̀ɑ̀ tə nə, cʋnɑ mɑmɑ nə tə̀lə́ ɑ́ yuu wɑ, yokʋkwɩnɑn dɑ̀n kɑ́ yɑ ɑ́ yɩrɑ Yɩɩ yɑ́ɑ́ con, lìù mɑmɑ nə wɑ̀rɩ̀ yolwɑn ʋ swɩ̀n ɑ́ yuu wɑ.
51001023	Á dɑ̀ń nə mɛ, sə ɑ́ kə ɑ́ wɑɑ Zwezi-Kərisə nə wuuu, ɑ́ dɑ̀nɑ̀ kɑ́ yɑ́. Á zɩɡɑ də dɩ̀ɑ̀n kʋ wɑ. Á dɑ̀nɑ̀ kɑ́ pìí ɑ́ lwɑ̀ń pubʋŋɑ də yɑlɑ tə, ɑ́ nə jə də Zwezi-Kərisə sʋywɑ́ŋʋ́ təntə, bɑ nə swɩ̀n bɑ bɩrɩ ɑbɑ. Yɑ́ bɑ swɩ̀n kʋ bɑ bɩrɩ tɩɑ yuu ləzoni tə mɑmɑ. Mə kʋ sʋywɑ́ŋʋ́ təntə kɑ swɩ̀n kɑ bɩrɩ nə yɩ ɑ̀ mʋ̀ Polə də tʋtʋŋɩ.
51001024	Aý mʋ̀ Polə jə pupwən də cɑ̀n tə, ɑ̀ nə də́ ɑ́ mʋ̀ yɩrɩ, mɑ́ŋɑ́ kʋ tə wɑ. Aý wulə ɑ̀ də́ cɑ̀n tə, tə nə ɡɑ, sə nə də́ Zwezi-Kərisə tʋtʋŋɩ tə yɩrɩ, sə kʋ sɑn ʋ púlí tə nə, kʋ nə yɩ ndə ʋ yɩrɑ nə.
51001025	Aý jiɡə Kərisə lɩ̀ɑ̀ púlí tə tʋ̀tʋ̀nʋ̀, sə ɑ̀ tʋn tʋtʋŋɩ tə, Yɩɩ nə pɩn nə. Tʋtʋŋɩ təntə nə yɩ, sə ɑ̀ swɩ̀n ʋ sʋɡʋ tə mɑmɑ ɑ̀ bɩrɩ ɑbɑ.
51001026	Sʋɡʋ təntə yɩ cɩ́ɡɑ́ tə, kɑ nə sə̀ɡə̀ lɩ̀ɑ̀ tə mɑmɑ yɑ́ɑ́ nə, kʋ mɑ́ŋɑ́ nə bɑ yiɡə. Yɑ́ sɩ́ʋ́n nə, ʋ dɑ̀ń bɩrɩ kʋ lɩ̀ɑ̀ tə nə, bɑ nə yɩ Kərisə nə tɩ.
51001027	Ʋ fwɑ nətʋ, ʋ yɑ̀ nə pɩ̀ɑ̀ ʋ bɩrɩ lɩ̀ɑ̀ təntə nə də, yosəɡu təntə, ʋ nə pɩ̀ɑ̀, sə ʋ fwɑ yɩ yoo nəfɑrʋ. Yɑ́ ʋ ɡɑ wɑ́ sɑn dwíə́ tə duən tə mɑmɑ nə, bɑ nə tɑ̀ Zwifə-bɑ. Cɩ́ɡɑ́ təntə, kɑ nə sə̀ɡə̀ nə yɩ Zwezi-Kərisə yoo wulə ɑ́ bɩcɑnɩ wɑ. Yɑ́ ɑ́ dɑ̀ń twɑ́ də ʋ mʋ̀, ɑ́ jə yɑlɑ də, ɑ́ wɑ́ nɑ tori Yɩɩ dun tə wɑ.
51001028	Mə ʋ mʋ̀ Zwezi-Kərisə yoo nə, nə swɩ̀n nə bɩrɩ lɩ̀ɑ̀ tə nə. Nə yɑ̀ɑ́ kwè lìù mɑmɑ, nə ɡɑ kɑ̀rɩ̀ wɑ́ də wʋbʋŋɑ tə mɑmɑ, Yɩɩ nə pɩn nəbɑ. Nə pɩ̀ɑ̀, sə lɩ̀ɑ̀ tə mɑmɑ twɑ́ Zwezi-Kərisə nə, bɑ yɑ lɩ̀ɑ̀ tə, Yɩɩ yìə̀n tə bɩɡɑ bɑ yun wɑ.
51001029	Kʋ mʋ̀ nə pɩn, ɑ̀ dɑ̀ń mɑ kəni dɩ̀ɑ̀n zənzən ɑ̀ tʋŋɑ. Yɑ́ kʋ yɩ Zwezi-Kərisə dɩ̀ɑ̀n nəfɑrʋ tə, ʋ nə pɩn nə, dɑ̀ń nə pɩn, ɑ̀ jə dɩ̀ɑ̀n, ɑ̀ mɑ tʋŋɑ nətʋ.
51002001	Kʋ yɩ cɩ́ɡɑ́, ɑ̀ pɩ̀ɑ̀, sə ɑ́ lwɑrɩ, ɑ̀ nə tʋn zənzən nətʋ, ɑ̀ pɑ ɑ́ mʋ̀ Kolosə Kərisə lɩ̀ɑ̀ tə nə, də bɑ tə nə, bɑ nə wulə Lɑwodise nə, də lɩ̀ɑ̀ duən zənzən nə, bɑ tə nə wɑ̀ nə nɩ bɑ yɩ́ɑ́ wɑ.
51002002	Aý fwɑ nətʋ, sə ɑ̀ mɑ zùrì Kərisə lɩ̀ɑ̀ tə mɑmɑ bɩcɑnɩ, sə bɑ vwɑ duən nə, bɑ ɡɑ sóní duən. Aý pɩ̀ɑ̀, sə ɑ́ nɑ yənu tə mɑmɑ mɩ́ɑ́mɩ́ɑ́n. Kʋ nətʋ dɑ̀ń wɑ́ pɑ ɑ́ lwɑrɩ Yɩɩ cɩ́ɡɑ́ tə, kɑ nə sə̀ɡə̀. Cɩ́ɡɑ́ təntə, kɑ nə sə̀ɡə̀, nə yɩ Zwezi-Kərisə yoo tə.
51002003	Wʋbʋŋɑ də yənu yɩ wiən, tə nə ziən zənzən, tə ɡɑ yɩ yosəɡu Zwezi-Kərisə bɩrɩ nəbɑ.
51002004	Aý swɩ̀n yìə̀n tə tə ɑ́ con, sə lìù mɑmɑ dɑ̀n kɑ́ wɑ̀nɩ́ ʋ twɑ́ swɩɑn sʋ̀rɑ̀n nə, ʋ mɑ ɡɩɡɑrɩ ɑbɑ ʋ dʋɡʋ.
51002005	Aý mʋ̀ nə swə ɑ̀ ŋʋ́nɑ́ də ɑbɑ, ɑ̀ pubʋŋɑ tə wulə də ɑbɑ. Aý fwɑ pupwən də, ɑ́ nə tʋŋɑ yoo mɑmɑ, ndə kʋ nə mɛ, sə kʋ tʋn nətʋ, ɑ́ ɡɑ kəni ɑ́ wɑɑ Zwezi-Kərisə nə wuuu, ɑ́ bɑ ɑ́ kwɑ kəni.
51002006	Á sɛ̀, sə Zwezi-Kərisə yɑ ɑ́ Yuu-Tiu. Kʋ mʋ̀ tə yɩrɩ, kʋ dɑ̀ń mɛ, sə ɑ́ yɑ də wɑ́.
51002007	Á dɑ̀ń yɑnɑ də wɑ́, ndə tɩ̀ʋ́ ŋʋnɑn nə zʋɑ tɩɑ də̀ń nətʋ. Á zɩɡɑ dɩ̀ɑ̀n, ɑ́ mɑ kə ɑ́ wɑɑ ʋ nə wuuu, ndə bɑ nə kɑ̀rɩ̀ ɑbɑ nətʋ. Á kənə Yɩɩ lɛ̀ɛ̀ zənzən mɑ́ŋɑ́ mɑmɑ.
51002008	Á cɩɑ ɑ́ tɩ̀ɑ̀n nə, ɑ́ dɑ̀nɑ̀ kɑ́ pɑ lìù ɡɩɡɑrɩ ɑbɑ, ʋ dʋɡʋ də yɩ́ɑ́ swɩɑn sʋ̀rɑ̀n, tə nə bɑ də̀ń jə. Swɩɑn sʋ̀rɑ̀n təntə yɩ tə nɑn ləzoni yofwɑmɩnɑn wɑ, də lʋʋ wiən, tə nə jə dɩ̀ɑ̀n nə yuu wɑ, kʋ tɑ̀ Zwezi-Kərisə con tə nɑn.
51002009	Kʋ tə mɑmɑ mɩ́ɑ́mɩ́ɑ́n Yɩɩ nə yɩ, mə kʋ mʋ̀ nə Zwezi-Kərisə də yɩ.
51002010	Yɑ́ ɑ́ mʋ̀ də Zwezi-Kərisə dɑ̀ń nə vwə duən nə tə pɩn, ɑ́ də jə wiən tə mɑmɑ mɩ́ɑ́mɩ́ɑ́n, tə nə wulə ʋ con. Ʋ mʋ̀ nə wulə wiən tə mɑmɑ yuu wɑ, tə nə də́ pɑ̀rɩ̀ ləzoni yuu wɑ.
51002011	Á də Zwezi-Kərisə nə vwə duən nə tə pɩn, ʋ lɩ ɑ́ yokʋkwɩnɑn tə mɑmɑ, sə tə kʋ́ʋ̀ dɑ̀n kɑ́ jɑ dɩ̀ɑ̀n ɑ́ yuu wɑ. Ʋ nə kwɛn ɑbɑ nətʋ tə, yɩ ndə bɑrɑ ɡoŋu nə. Yɑ́ kʋ dɑ̀ń nə tɑ̀ ndə ləzoni nə ɡwəŋə nətʋ, kʋ yɩ Zwezi-Kərisə tɩɑn tə yɩrɩ.
51002012	Bɑ nə ləɡə ɑbɑ nɩ́ɑ́ tə wɑ, kʋ bɩrɩ də, bɑ ɡùrì ɑbɑ, ndə Zwezi-Kərisə nə tɩɡɑ bɑ ɡɑ ɡùrì wɑ́. Yɑ́ kʋ tə kʋ́ʋ̀ bɩrɩ də, ɑ́ pìí ɑ́ twɑ́ ʋ nə ɑ́ bwin ɑ́ nɑn tɩɑn wɑ. Kʋ pɩ̀ɑ̀ kʋ swɩ̀n də, ɑ́ pɩn cɩ́ɡɑ́ də, Yɩɩ nə bwin Zwezi-Kərisə ʋ lɩ tɩɑn wɑ, yɑ́ ʋ jə dɩ̀ɑ̀n, sə ʋ bwin ɑ́ də.
51002013	Fuən nə, ɑ́ mʋ̀ yɑ̀ yɩ ndə tɩɡɑ nə, ɑ́ cʋnɑ tə yɩrɩ. Kʋ súrí ɑ́ nə tɑ̀ Yɩɩ lɩ̀ɑ̀ tə yɩrɩ. Yɑ́ sɩ́ʋ́n nə, Yɩɩ pìí ʋ bwin ɑ́ mʋ̀ də Zwezi-Kərisə, ʋ ɡɑ fwɑ pubwɑnʋ nə yɩrɑ. Ʋ kwɛn nə cʋnɑ tə mɑmɑ, ʋ lɩ nə mʋ̀ də wɑ́ pwərə wɑ.
51002014	Bɑ pɑɑ Zwezi-Kərisə dɑɡɑrʋ tə yuu wɑ. Kʋ mʋ̀ nə pɩn, sɑɡɩ tə, kʋ nə bɩrɩ də, nə yɩ cʋnɑ lɩ̀ɑ̀, tə cʋ̀ɡʋ̀. Yɩɩ dɑ̀ń bɩrɩ də, sɑɡɩ təntə kʋ́ʋ̀ bɑ də̀ń jə. Kʋ yɩ ndə bɑ pɑɑ kʋ də Zwezi-Kərisə dɑɡɑrʋ tə yuu wɑ. Yɑ́ sɩ́ʋ́n nə, nə cʋnɑ tə mɑmɑ dɑ̀ń zwɛ̀.
51002015	Zwezi-Kərisə mʋ̀ dí dɩ̀ɑ̀n wiən tə mɑmɑ yuu wɑ, tə yɑ̀ nə jə dɩ̀ɑ̀n ləzoni yuu wɑ, də wiən tə nə də́ pɑ̀rɩ̀, ʋ ɡɑ cʋ̀ɡʋ̀ tə dɩ̀ɑ̀n mɑmɑ. Ʋ ken cɑvɩrɑ tə nə lʋʋ mɑmɑ yɑ́ɑ́ con, ndə bɑ nə tɑ kʋ̀ʋ̀ bɑ də́, bɑ vɑŋɑ ywəŋə.
51002016	Kʋ mʋ̀ tə yɩrɩ, ɑ́ dɑ̀nɑ̀ kɑ́ sɛ̀ ɑ́ pɑ lìù cəɡə ɑbɑ, kʋ tə yɩrɩ, ɑ́ nə də́, nə ɑ̀ yə̀ə́ kʋ tə yɩrɩ, ɑ́ nə nywɩ̀n. Á dɑ̀nɑ̀ kɑ́ pɑ lìù lɩ dɩɑn ʋ tún ʋ pɑ ɑbɑ, sə tə yɑ ɑ́ cɑ̀nɩ̀ ɑ́ də́, nə ɑ̀ yə̀ə́, sə tə yɑ ɑ́ sìə́ dɩɑn.
51002017	Yìə̀n təntə kʋ́ʋ̀ bɑ də̀ń jə. Tə yɩ ndə yɩywɑrɑ nə, kʋ yɑ̀ nə bɩrɩ cɩ́ɡɑ́ tə, kɑ nə bɩ̀ɑ̀n. Zwezi-Kərisə tətə nə yɩ cɩ́ɡɑ́ təntə.
51002018	Á dɑ̀nɑ̀ kɑ́ pɑ lɩ̀ɑ̀ tʋ́tʋ̀nɩ́ də ɑbɑ kʋ tə, ɑ́ nə mɛ, sə ɑ́ fwɑ tə yuu wɑ. Bɑ mʋ̀ lɩ̀ɑ̀ təntə yɑ̀ɑ́ kəni cɑ̀n bɑ tɩ̀ɑ̀n nə. Bɑ pɩn dun mɑlɩkɛ nə, bɑ ɡɑ fwɑ ndə bɑ cuə bɑ tɩ̀ɑ̀n tɩɑ, kʋ ɡɑ yɩ kʋnkʋn. Bɑ yɑ̀ɑ́ swɩ̀n də, Yɩɩ bɩrɩ bɑ yoo kʋ tə, kʋ ɡɑ yɩ kʋnkʋn. Tə sʋ̀rɑ̀n təntə yɩ fwiə sʋ̀rɑ̀n, tə nə yɩ yənu, kʋ nə yɩ tʋtʋ. Bɑ pubʋŋɑ tə yɩ ləzwənə pubʋŋɑ.
51002019	Bɑ mʋ̀ lɩ̀ɑ̀ təntə də Zwezi-Kərisə kʋ́ʋ̀ wɑ̀ duən nə vwe. Ʋ mʋ̀ nə yɩ nə Yuu-Tiu, yɑ́ nə mʋ̀ də ʋ mʋ̀ nə vwə duən nə, ndə yuu də yɩrɑ nə vwə duən nə nətʋ. Zwezi-Kərisə pɩn nə vwɑ duən nə, nə tʋŋɑ, ndə nɑndɑrɑn yirə yirə nə vwə duən nə, kʋ nədʋ mɑmɑ ɡɑ jə kʋ tʋtʋŋɩ. Yɑ́ yuu tə nə pɩn dɩ̀ɑ̀n tə mɑmɑ nə, tə ɡɑ tʋŋɑ tʋtʋŋɩ nədʋ. Ʋ mʋ̀ nə sɑŋɑ nəbɑ, ʋ pɩn nə vəli yɑ́ɑ́ wuuu Yɩɩ cwəŋə tə wɑ.
51002020	Á yə̀ə́ də, ɑ́ twɑ́ Zwezi-Kərisə nə, ɑ́ tɩ. Kʋ mʋ̀ tə yɩrɩ, lʋʋ wiən, tə nə jə dɩ̀ɑ̀n, kʋ́ʋ̀ bɑ dɩ̀ɑ̀n jə ɑ́ yuu wɑ. Bɛ̀ɛ̀ dɑ̀ń nə pɩn, ɑ́ tə mɑ fwɑ, ndə ɑ́ yɩ lʋʋ nə tɩ ɑbɑ? Bɛ̀ɛ̀ nə pɩn ɑ́ sɛ̀ culən tə, bɑ nə bɩrɩ ɑbɑ, bɑ wʋ́:
51002021	"Á dɑ̀nɑ̀ kɑ́ tì kʋ tə, ɑ́ dɑ̀nɑ̀ kɑ́ də́ kʋ tə, ɑ́ dɑ̀nɑ̀ kɑ́ dwen kʋ tə yɩrɑ!"
51002022	Culən təntə yɩ tə wulə wiən tə, bɑ nə mɑ tʋŋɑ, tə ɡɑ cʋ̀ɡɑ̀ yɩrɩ. Tə yɩ ləzoni cɩcɩ pubʋŋɑ, bɑ mɑ kɑ̀rɩ̀ ɑbɑ.
51002023	Wiən təntə yɩ ndə wʋbʋŋɑ wiən nə, bɑ tətə nə zìlí tə bɑ pubʋŋɑ wɑ. Bɑ tətə dɑ̀ń cwi bɑ tɩ̀ɑ̀n tɩɑ, bɑ ɡɑ kəni bɑ tɩ̀ɑ̀n cɑ̀n wɑ. Culən təntə yɩ ndə tə jə də̀ń, yɑ́ tə ɡɑ yɩ tʋtʋ. Tə wɑ̀rɩ̀ tə sɑŋɑ, sə lɩ̀ɑ̀ tə lɩ bɑ tɩ̀ɑ̀n bɑ pùə́ yokʋkwɩnɑn fɩrɑ tə wɑ.
51003001	Yɩɩ nə pɩn, ɑ́ mʋ̀ də Zwezi-Kərisə pìí ɑ́ bwin ɑ́ nɑn tɩɑn wɑ də duən. Kʋ mʋ̀ tə yɩrɩ, ɑ́ pɩɑn Yɩɩ sɑ̀ń wiən tə fɩrɑ jɑ ɑbɑ. Mə Zwezi-Kərisə jə̀ə́ lɑ́ nə, Yɩɩ jɩzənf1 vɑ̀n nə.
51003002	Á pɩɑn ɑ́ pubʋŋɑ tə yɑ wiən tə yuu wɑ, tə nə wulə Yɩɩ sɑ̀ń nə, kɑ dɑ̀n kɑ́ yɑ lʋʋ wiən yuu wɑ.
51003003	Á tɩɡɑ də Zwezi-Kərisə. Yɑ́ Yɩɩ dɑ̀ń twɑ́ də Zwezi-Kərisə, ʋ mɑ pɑ ɑbɑ mɩɩ nədʋn tə. Yɑ́ mɩɩ nədʋn təntə yɩ kʋ sə̀ɡə̀ Yɩɩ con.
51003004	Zwezi-Kərisə nə yɩ ɑ́ mɩɩ cɩ́ɡɑ́ cɩ́ɡɑ́. Dɩɩn don nə, ʋ wɑ́ pìí ʋ bɑ ʋ nɑn nə yɩ́ɑ́ yuu də ʋ dun tə. Kʋ mɑ́ŋɑ́ tə wɑ, ɑ́ də wɑ́ twɑ́ də wɑ́ ɑ́ nɑ dun.
51003005	Kʋ mʋ̀ nə pɩn, ɑ́ dɑ̀ń mɛ, sə ɑ́ lɩ yokʋkwɩnɑn tə ɑ́ bɩcɑn wɑ, tə nə yɩ lʋʋ wiən, ɑ́ pɑ tə nyʋ lɑ́. Tə mʋ̀ nə yɩ kɑ pə̀ń duən vɛɛ vɛɛ, nə ɑ̀ yə̀ə́ kɑ tʋn durən yìə̀n, nə ɑ̀ yə̀ə́ kɑ cwɑ̀rɩ̀, nə ɑ̀ yə̀ə́ kɑ pɩ̀ɑ̀ pùə́ fɩrɑ yokʋkwɩnɑn, nə ɑ̀ yə̀ə́ kɑ pɑ lɩ̀ɑ̀ duən wiən jə yimən tə pɑ ɑbɑ. Á nə pɩn lɩ̀ɑ̀ duən wiən jə yimən tə pɑ ɑbɑ, kʋ bɩrɩ də, ɑ́ pɩn dun tə wiən təntə nə ndə woŋwɑnɑn nə, ɑ́ ɡɑ dʋɡʋ Yɩɩ vɑ̀n nə.
51003006	Mə yokʋkwɩnɑn təntə yɩrɩ nə, Yɩɩ lɩŋɑ wɑ́ zɑ̀n lɩ̀ɑ̀ tə yuu wɑ, bɑ nə vɩ, sə bɑ zìlí ʋ nii tə.
51003007	Fuən tə nə, ɑ́ də yɑ̀ tʋŋɑ yìə̀n təntə.
51003008	Sɩ́ʋ́n nə, ɑ́ də dɑ̀ń dʋɡɑ yìə̀n təntə mɑmɑ. Tə mʋ̀ nə yɩ lɩŋɑ, də dʋŋɩ, də wʋlʋŋʋ, də tɩjɑŋɑ sʋ̀rɑ̀n, də sʋfɑrɑn, tə nə nɑŋɑ ɑ́ nii wɑ.
51003009	Á dɑ̀nɑ̀ kɑ́ kʋnɩ kʋnkʋn ɑ́ kə duən nii nə. Á yɩ lɩ̀ɑ̀ tə, ɑ́ nə nɑn ɑ́ yɑ́ ɑ́ yʋɑ nədwɑn tə, də kʋ tʋtʋnɛɛ mɑmɑ.
51003010	Yɑ́ sɩ́ʋ́n nə, ɑ́ dɑ̀ń zʋɑ yʋɑ nədʋn wɑ. Yɩɩ nə pɩn ɑbɑ yʋɑ nədʋn təntə. Ʋ mʋ̀ nə kwɛn kʋ mɑ́ŋɑ́ mɑmɑ, sə kʋ yɑ ndə ʋ tətə mɩɩ tə nə, sə kʋ pɑ, ɑ́ wɑ̀nɩ́ ɑ́ lwɑrɩ, ʋ nə yɩ nətʋ zəni zəni.
51003011	Kʋ mʋ̀ tə yɩrɩ, pwɩɑ kʋ́ʋ̀ tə̀lə́ lɩ̀ɑ̀ tə, bɑ nə nɩ Yɩɩ mɩɩ nədʋn tə, pwərə wɑ. Zwifə-bɑ də Gərɛkə-bɑ dɑ̀ń jiɡə nədʋ. Lɩ̀ɑ̀ tə, bɑ nə ɡoŋi bɑrɑ, də bɑ tə nə bɑ bɑrɑ ɡoŋi də jiɡə nədʋ. Vərə tə, də lɩ̀ɑ̀ tə, bɑ yɩ́ɑ́ nə wɑ̀ pʋrɩ, də ywəŋə tə, də lɩ̀ɑ̀ tə, bɑ nə tɩ bɑ tɩ̀ɑ̀n tə mɑmɑ dɑ̀ń yɩ nədʋ. Zwezi-Kərisə cɩcɩ dɑ̀ń nə wulə bɑ mɑmɑ yuu wɑ, ʋ ɡɑ tʋŋɑ bɑ lìù mɑmɑ bɩcɑn wɑ.
51003012	Yɩɩ kúrí ɑbɑ, ʋ pɩ̀ɑ̀, sə ɑ́ yɑ Kərisə nə tɩ, ʋ ɡɑ swə ɑbɑ. Kʋ mʋ̀ tə yɩrɩ, ɑ́ pɩɑn ɑ́ jɑ bɩcɑbwɑnʋ, sə ɑ́ yɑ wʋywɑnyɩnɑ, sə ɑ́ cú ɑ́ tɩ̀ɑ̀n tɩɑ, sə ɑ́ yɑ bwɑ̀bwɑ̀, sə ɑ́ jɑ pɩ́nʋ́ də.
51003013	Kʋ də̀ń nə yɩ ɑ́ pɩnɑ yìə̀n tə, tə nə tʋŋɑ ɑ́ pwərə wɑ. Á lìù tə, ʋ nə jə yoo də ʋ don, sə ɑ́ kwɛn kʋ, sə kʋ zwɛ̀, ndə Zwezi-Kərisə nə kwɛn ɑ́ cʋnɑ tə, ʋ pɑ tə zwɛ̀ nətʋ.
51003014	Kʋ tə nə dwə tə mɑmɑ nə yɩ, sə ɑ́ sóní duən, sə kʋ pɑ ɑ́ vwɑ duən nə, sə ɑ́ yoo mɑmɑ ɡɑ yɑ zəni.
51003015	Bɩcɑn sìə́ tə Zwezi-Kərisə nə pɩn ɑbɑ, wɑ́ tɩnɩ ɑ́ pubʋŋɑ mɑmɑ. Yɩɩ kúrí ɑbɑ, sə ɑ́ yɑ won nədʋ, sə ɑ́ jɑ bɩcɑn sìə́ təntə. Á dɑ̀ń kənə Yɩɩ lɛ̀ɛ̀ mɑ́ŋɑ́ mɑmɑ.
51003016	Zwezi-Kərisə sʋɡʋ tə də kʋ yozəŋə tə mɑmɑ wɑ́ yɑ ɑ́ pubʋŋɑ wɑ. Á kɑ̀rɑ̀ duən, sə ɑ́ kwè duən də wʋbʋŋɑ tə mɑmɑ, ɑ́ nə jə. Á kənə Yɩɩ lɛ̀ɛ̀ də ɑ́ wɑɑ mɑmɑ, ʋ pubwɑnʋ tə yɩrɩ. Á nuŋə ɡwɑrɑn, də nuŋi, tə nə bwɩ Yɩɩ nə, də nuŋi tə mɑmɑ, Yɩɩ-Siŋu tə nə bɩrɩ ɑbɑ.
51003017	Won tə mɑmɑ, ɑ́ nə fwɑ, kʋ nə yɩ ɑ́ nii sʋ̀rɑ̀n, nə ɑ̀ yə̀ə́ ɑ́ tʋtʋnɑn wɑ, ɑ́ fwɑ kʋ Yuu-Tiu Zwezi yɩrɩ. Á kənə nə nyɩnɑ Yɩɩ lɛ̀ɛ̀, kʋ twɑ́ də nə Yuu-Tiu Zwezi.
51003018	Á mʋ̀ kɑnɑ tə, ɑ́ lìù mɑmɑ mɛ, sə ʋ sɛ̀ ʋ bɑrɩ nii, ndə ʋ nə sɛ̀ Yuu-Tiu nii nətʋ.
51003019	Á mʋ̀ bɑrɑ tə də, ɑ́ swə́nə́ ɑ́ kɑnɑ tə, ɑ́ dɑ̀nɑ̀ kɑ́ tʋn yɑnyʋnɑ də bɑ.
51003020	Á mʋ̀ bìsɩ́nɑ́-bɑ, ɑ́ zìlə́ ɑ́ ninə də ɑ́ nyɩnɑ nii yoo mɑmɑ wɑ. Mə kʋ mʋ̀ nə poli nə Yuu-Tiu pùə́ nə.
51003021	Á mʋ̀ bɩɑ nyɩnɑ-bɑ də, ɑ́ dɑ̀nɑ̀ kɑ́ fwɑ, ɑ́ pɑ ɑ́ bɩɑ tə lɩŋɑ zɑ̀n, sə kʋ ɡwɑ̀rɩ̀ bɑ jɩ̀ɑ̀n.
51003022	Á mʋ̀ ywəŋə tə, ɑ́ sɩ̀ɑ́ lɩ̀ɑ̀ tə, bɑ nə yə̀ ɑbɑ tə nii, yoo mɑmɑ wɑ, lʋʋ kʋ tə wɑ. Á dɑ̀nɑ̀ kɑ́ zìlí bɑ nii bɑ yɩ́ɑ́ wɑ cɩcɩ, sə kʋ dɑ̀n kɑ́ yɑ ndə ɑ́ pɩ̀ɑ̀, sə bɑ bʋ ɑ́ nə. Á tʋŋɑ bɑ tʋtʋnɑn tə də ɑ́ bɩcɑn mɑmɑ, ɑ́ nə zìlí Yuu-Tiu tə yɩrɩ.
51003023	Tʋtʋŋɩ tə mɑmɑ ɑ́ dɑ̀ń nə tʋŋɑ, ɑ́ tʋŋɑ kʋ də ɑ́ bɩcɑn mɑmɑ. Á tʋŋɑ ndə kʋ yɩ ɑ́ tʋŋɑ ɑ́ pɩn Yuu-Tiu nə, kʋ tɑ̀ lɩ̀ɑ̀ nə, ɑ́ tʋŋɑ ɑ́ pɩn.
51003024	Á yə̀ə́ də, kʋ yɩ Yuu-Tiu nə wɑ́ ŋwɩ́n ɑbɑ. Á wɑ́ nɑ ɑ́ tori ʋ con. Zwezi-Kərisə nə yɩ Yuu-Tiu, yɑ́ kʋ ɡɑ yɩ ʋ mʋ̀ nə, ɑ́ tʋŋɑ ɑ́ pɩn.
51003025	Lìù tə, ʋ nə tʋŋɑ lwɑnɩ, Yuu-Tiu Zwezi-Kərisə wɑ́ ŋwɩ́n ʋ lwɑnɩ tə ŋwɩ́rɑ́n ʋ pɑ wɑ́. Yɑ́ lìù mɑmɑ bɑ́ doni n don də.
51004001	Á mʋ̀ lɩ̀ɑ̀ tə, ɑ́ nə yə̀ ywəŋə tə, ɑ́ jɑnɑ bɑ də cɩ́ɡɑ́, ndə kʋ nə mɛ nətʋ. Á lie ɑ́ tɩ̀ɑ̀n də, ɑ́ də jə Yuu-Tiu ʋ nə wulə Yɩɩ sɑ̀ń nə.
51004002	Á nə jʋ̀nɩ̀ Yɩɩ, sə ɑ́ jɑ pɩ́nʋ́ wuuu, ɑ́ dɑ̀nɑ̀ kɑ́ pìí ɑ́ kə ɑ́ kwɑ. Á kənə Yɩɩ lɛ̀ɛ̀ də yɑwɑlɑ mɑ́ŋɑ́ mɑmɑ.
51004003	Á jʋ̀nɑ́ Yɩɩ ɑ́ pɑ nəbɑ, sə ʋ pɑ nə nɑ cwəŋə, nə mɑ swɩ̀n ʋ sʋɡʋ tə, sə nə bɩrɩ Zwezi-Kərisə cɩ́ɡɑ́ tə, kɑ nə sə̀ɡə̀, lɩ̀ɑ̀ nə. Mə kʋ mʋ̀ yɩrɩ nə, bɑ vwɑ nə də bɑnzɑlɑ.
51004004	Á tə jʋ̀nɑ́ Yɩɩ ɑ́ pɑ nə, sə ɑ̀ wɑ̀nɩ́ ɑ̀ swɩ̀n ʋ sʋɡʋ tə ɑ̀ bɩrɩ nəpon nəpon, ndə kʋ nə mɛ, sə ɑ̀ swɩ̀n nətʋ.
51004005	Á pɩɑn ɑ́ jɑ wʋbʋŋɑ lɩ̀ɑ̀ tə, bɑ nə wɑ̀ bɑ wɑɑ ken Zwezi-Kərisə nə, yɑ́ɑ́ con. Yɩɩ nə pɩn ɑbɑ mɑ́ŋɑ́ nəzəŋu mɑmɑ, sə ɑ́ tì kʋ ɑ́ mɑ tʋn kʋ tə nə mɛ, sə ɑ́ tʋn.
51004006	Á pɩɑn ɑ́ nii sʋ̀rɑ̀n yɑ ywɑ́nɩ́, tə ɡɑ jɑ fɩrɑ mɑ́ŋɑ́ mɑmɑ. Bɑ nə bwe ɑbɑ, sə ɑ́ yəni ɑ́ nə mɛ, sə ɑ́ le nətʋ.
51004007	Aý pɩ̀ɑ̀, sə ɑ̀ tʋn Tiswikə, ʋ nə yɩ nə nubiswənə, ɑ́ con. Ʋ yɩ lìù tə, ʋ nə tʋŋɑ Zwezi-Kərisə tʋtʋŋɩ tə də, də pùə́ nədʋ. Aý də ʋ mʋ̀ mɛ nə tʋŋɑ Yuu-Tiu tʋtʋŋɩ tə duən nə. Mɑ́ŋɑ́ tə, ʋ nə wɑ́ bɑ̀ ɑ́ con, ʋ wɑ́ bɩrɩ ɑbɑ won tə mɑmɑ, ɑ̀ nə wulə kʋ wɑ.
51004008	Mə kʋ mʋ̀ yɩrɩ nə, ɑ̀ tʋn wɑ́ ɑ́ con, sə ʋ pɑ ɑ́ yəni, nə nə yɩ nətʋ, sə ʋ ɡɑ zùrì ɑ́ bɩcɑnɩ də.
51004009	Aý tʋn ʋ mʋ̀ də Onezimə, ʋ nə yɩ nə nubiswənə, sə bɑ kwé duən. Onezimə də yɩ lìù tə, ʋ nə twɑ́ Zwezi-Kərisə nə də pùə́ nədʋ. Ʋ yɩ ɑ́ mʋ̀ wɑ lìù. Bɑ lɩ̀ɑ̀ bələ təntə dɑ̀ń wɑ́ swɩ̀n yoo tə mɑmɑ, kʋ nə wulə yəbə, bɑ bɩrɩ ɑbɑ.
51004010	Arisətɑrəkə, ɑ̀ mʋ̀ də wɑ́ nə wulə bɑ̀ń dìə̀ tə wɑ, jʋ̀nɩ̀ ɑbɑ. Mɑrəkə, ʋ nə yɩ Bɑrənɑbɑsə nubiu tə, də jʋ̀nɩ̀ ɑbɑ. Aý dí yɑ́ɑ́ ɑ̀ swɩ̀n ʋ yoo ɑ́ con. Mɑ́ŋɑ́ tə, ʋ dɑ̀ń nə twi ɑ́ con, sə ɑ́ jɑ wɑ́ zəni.
51004011	Zwezi, ʋ yɩrɩ don nə yɩ Zwisətisə tə, də jʋ̀nɩ̀ ɑbɑ. Mə bɑ mʋ̀ lɩ̀ɑ̀ bɑtwɑ təntə cɩcɩ nə yɩ Zwifə-bɑ, ɑ̀ mʋ̀ də bɑ mʋ̀ nə tʋŋɑ Yɩɩ pɑ̀rɩ̀ tʋtʋŋɩ tə. Bɑ zùrì ɑ̀ bɩcɑn zənzən.
51004012	Epɑfərɑsə, ʋ də nə yɩ ɑ́ mʋ̀ wɑ lìù, jʋ̀nɩ̀ ɑbɑ. Ʋ yɩ Zwezi-Kərisə tʋ̀tʋ̀nʋ̀ tə, ʋ nə jʋ̀nɩ̀ Yɩɩ zənzən mɑ́ŋɑ́ mɑmɑ, ʋ pɩn ɑbɑ. Ʋ lòrì Yɩɩ, sə ʋ pɑ ɑ́ yɑ lɩ̀ɑ̀ tə, Yɩɩ yìə̀n tə nə bɩɡɑ ɑ́ yuu wɑ, ɑ́ ɡɑ zɩɡɑ zəni ɑ́ mɑ tʋŋɑ Yɩɩ fɩrɑ, mɑ́ŋɑ́ mɑmɑ.
51004013	Aý tətə wɑ̀ɑ́ ɑ̀ bɩrɩ nətʋ tə, ʋ nə tʋŋɑ zənzən, ʋ pɩn ɑ́ mʋ̀, də Lɑwodise tɩ̀ɑ́n, də Yerɑpolisə tɩ̀ɑ́n nə.
51004014	Nə nubiswənə dɩmʋtʋrʋ Likə də Demɑsə də jʋ̀nɩ̀ ɑbɑ.
51004015	Á jʋ̀nɑ́ Kərisə lɩ̀ɑ̀ tə mɑmɑ, bɑ nə wulə Lɑwodise nə ɑ́ pɑ nə. Á jʋ̀nɑ́ Ninfɑ də Kərisə lɩ̀ɑ̀ tə, bɑ nə yɑ̀ɑ́ jə́rí duən ʋ dìə̀ wɑ, ɑ́ pɑ nə.
51004016	Mɑ́ŋɑ́ tə, ɑ́ nə kɑ̀rɩ̀ sɑɡɩ kʋ tə, ɑ́ zwɛ̀, sə ɑ́ pɑ kʋ vɑ kʋ pɑ Lɑwodise Kərisə lɩ̀ɑ̀ púlí tə də nə, sə bɑ də kɑ̀rɩ̀ kʋ. Kʋ kwɑ nə, sə ɑ́ də kʋ́ʋ̀ lwɑ̀ń, ɑ́ jon ɑ̀ sɑɡɩ tə don tə Lɑwodise tɩ̀ɑ́n con, ɑ́ kɑ̀rɩ̀.
51004017	Á swɩ̀ɑ́n Arəswipə con, sə ʋ kə ʋ yɩ́ɑ́ lɑ́, ʋ tʋn tʋtʋŋɩ tə, Yuu-Tiu nə pɩn wɑ́, ʋ pɑ kʋ zwɛ̀.
51004018	Aý mʋ̀ Polə tətə nə pʋ́pʋ́nɩ́ bwɑ́lɩ́ kʋ tə wɑ də ɑ̀ jɩɩn ɑ̀ mɑ jʋ̀nɩ̀ ɑbɑ. Á dɑ̀nɑ̀ kɑ́ swɛ̀ɛ́ də, bɑ vwɑ nə də bɑnzɑlɑ. Yɩɩ nə wɑ́ fwɑ pubwɑnʋ ɑ́ yɩrɑ.
52001001	Aý mʋ̀ Polə də Siləvɛn də Timote nə pʋ́pʋ́nɩ́ nə pɩn Kərisə lɩ̀ɑ̀ púlí tə nə, kʋ nə wulə Tɛsɑlonikə nə. Kʋ púlí təntə də nyɩnɑ Yɩɩ də Yuu-Tiu Zwezi-Kərisə nə vwə duən nə. Yɩɩ nə wɑ́ fwɑ pubwɑnʋ ɑ́ yɩrɑ, ʋ ɡɑ pɑ ɑbɑ bɩcɑn sìə́.
52001002	Nə yɩjʋnɩ mɑmɑ wɑ, nə yɑ̀ɑ́ lòrì Yɩɩ nə pɩn ɑbɑ, nɑ ɡɑ kəni Yɩɩ lɛ̀ɛ̀ mɑ́ŋɑ́ mɑmɑ, ɑ́ mɑmɑ yɩrɩ.
52001003	Nə yɑ̀ɑ́ lìí ɑ́ yoo mɑ́ŋɑ́ mɑmɑ, nə nyɩnɑ Yɩɩ yɑ́ɑ́ con. Nə lìí nə tɩ̀ɑ̀n tʋtʋŋɩ tə, ɑ́ nə keni ɑ́ wɑɑ Zwezi nə, wuuu ɑ́ mɑ tʋn. Nə lìí nə tɩ̀ɑ̀n də kʋ tə ɑ́ sonu, tə nə tʋŋɑ də, ɑ́ nə zɩɡɑ dɩ̀ɑ̀n yɑlɑ tə wɑ, ɑ́ nə jə nə Yuu-Tiu Zwezi-Kərisə con.
52001004	Nə nubɩɑ-bɑ, nə yə̀ə́ də, Yɩɩ sóní ɑbɑ. Ʋ kúrí ɑbɑ, sə ɑ́ yɑ ʋ mʋ̀ lɩ̀ɑ̀.
52001005	Nə swɩ̀n sʋywɑ́ŋʋ́ tə nə bɩrɩ ɑbɑ. Kʋ tɑ̀ də nii sʋ̀rɑ̀n cɩcɩ, kʋ yɩn də Yɩɩ dɩ̀ɑ̀n tə də Yɩɩ-Siŋu tə tʋtʋŋɩ tə. Yɑ́ nə yɑ̀ bɑ bɛ̀ɛ́ də, sʋywɑ́ŋʋ́ tə yɩ cɩ́ɡɑ́. Á yə̀ə́ nə nə jɩn nə tɩ̀ɑ̀n nətʋ, nə jɑ yɑ̀ ɑ́ tətəŋi wɑ, sə nə mɑ sɑn ɑbɑ.
52001006	Kʋ mʋ̀ nə pɩn, ɑ́ yɩ ndə nə mʋ̀ də Yuu-Tiu nə yɩ nətʋ. Á dí cɑ̀n zənzən, ɑ́ mɑ jon Yɩɩ sʋɡʋ tə. Yɩɩ-Siŋu tə nə pɩn ɑbɑ pupwən.
52001007	-
52001008	Yuu-Tiu sʋɡʋ tə zɩɡɩ ɑ́ con, kʋ mɑ yí Mɑsedwɑnə nɑɡwɑnɑɑ də Akɑyi nɑɡwɑnɑɑ. Kʋ nətʋ dɑ̀ń pɩn ɑ́ jì lɩ̀ɑ̀ tə, Mɑsedwɑnə də Akɑyi Kərisə lɩ̀ɑ̀ tə mɑmɑ nə mɛ, sə bɑ jì ndə ɑ́ nə. Kʋ tə nə súrí lɑ́, bɑ swɩ̀n nətʋ tə, ɑ́ nə keni ɑ́ wɑɑ Yɩɩ nə, bwɑ́lɩ́ mɑmɑ nə. Kʋ mʋ̀ nə pɩn, nə mʋ̀ con, kʋ bɑ də̀ń jə, sə nə kʋ́ʋ̀ swɩ̀n kɑ yoo.
52001009	Lɩ̀ɑ̀ tə mɑmɑ yɑ̀ɑ́ swɩ̀n nə yoo. Bɑ mɑŋɑ nətʋ tə, ɑ́ nə sɛ̀ ɑ́ jɑ nəbɑ, mɑ́ŋɑ́ tə wɑ, nə nə twi ɑ́ con. Bɑ mɑŋɑ nətʋ tə, ɑ́ nə lwɑ̀ń pubʋŋɩ ɑ́ bɑ̀ Yɩɩ con, kʋ pɑ ɑ́ sɛ̀ ɑ́ dʋɡʋ woŋwɑnɑn, sə ɑ́ ɡɑ tʋn ɑ́ pɑ Yɩɩ nə. Yɩɩ təntə nə wulə mɩɩ wɑ, ʋ ɡɑ yɩ cɩ́ɡɑ́.
52001010	Yɑ́ ɑ́ dɑ̀ń dɑ̀nɩ̀ də, ʋ bìú Zwezi tə, ʋ pìí ʋ bwin ʋ zɩ̀n tɩɑn wɑ, pìí ʋ nɑŋɑ yɩɩ ʋ bɩ̀ɑ̀n. Ʋ mʋ̀ Zwezi tə nə jon nəbɑ Yɩɩ bʋ̀rɑ̀ tə wɑ, kʋ nə bɩ̀ɑ̀n.
52002001	Nə nubɩɑ-bɑ, ɑ́ tətə yə̀ə́ kʋ zəni də, nə nə twi ɑ́ con tə, kʋ wɑ̀ tʋtʋ yɩn.
52002002	Á yəni də, nə dí cɑ̀n də bɑ fɩfɩn nəbɑ Filipə nə, kʋ tə wɑ̀ dɑ̀n. Kʋ kwɑ nə, nə nyɩnɑ Yɩɩ pɩn fən kʋ́ʋ̀ bɑ nəbɑ jə, sə nə swɩ̀n sʋywɑ́ŋʋ́ tə, nə bɩrɩ ɑbɑ də, yìə̀n nə swə tə zɩɡɑ, sə tə cɩ̀ kʋ yɑ́ɑ́ nə də.
52002003	Nə kwìə̀ tə, nə nə kwè lɩ̀ɑ̀ tə nə wɑ̀ kʋnkʋn, nə ɑ̀ yə̀ə́ pubʋnkʋkwɩʋn sʋ̀rɑ̀n, nə twɑ́ nə mɑ kwè bɑ. Yɑ́ nə wɑ̀ sírí ken, sə nə pɑ bɑ jɛ́n.
52002004	Yɩɩ dɑ̀ń nə nɩ də, nə mɛ, sə ʋ pɑ nəbɑ sʋywɑ́ŋʋ́ tə, ʋ mɑ pɑ kʋ nəbɑ. Kʋ mʋ̀ nə pɩn, nə dɑ̀ń nə swɩ̀n kʋ tɑ̀, sə nə mɑ poli ləzoni pwìí, kʋ yɑ, sə nə mɑ poli Yɩɩ pùə́. Ʋ mʋ̀ nə yə̀ə́ nə pubʋŋɩ tə də̀ń, nə lù nətʋ.
52002005	Ndə ɑ́ nə yə̀ə́ kʋ nətʋ, nə tə wɑ̀ ɡɩɡɑrɑ sʋ̀rɑ̀n swɩ̀n ɑ́ con mɑmɑ, nə ɡɑ tə wɑ̀ sʋ̀rɑ̀n swɩ̀n, sə nə mɑ pɩ̀ɑ̀ səbɩɑ. Yɩɩ yə̀ə́ yoo təntə zəni.
52002006	Nə wɑ̀ pɩ̀ɑ̀, sə nə nɑ dun ləzoni yɑ́ɑ́ con, kʋ nə yɩ ɑ́ mʋ̀ yɑ́ɑ́ con, nə ɑ̀ yə̀ə́ bɑ duən yɑ́ɑ́ con. Yɑ́ nə yɑ̀ ɡɑ nə yɑ Zwezi-Kərisə tʋntʋnɑ tə, nə yɑ̀ wɑ̀ɑ́ dɩ̀ɑ̀n nə də́ ɑ́ yuu wɑ.
52002007	Kʋ ɡɑ wɑ̀ nətʋ yɩn. Nə wɑɑ yɩn bwɑ̀nɩ̀ ɑ́ yuu wɑ mɑ́ŋɑ́ tə wɑ, nə nə yɩn ɑ́ con, ndə nuu nə ywɑ̀ŋɑ́ ʋ bɩɑ yuu nətʋ.
52002008	Nə wʋbwɑnʋ təntə nə pɩn nə wɑ̀ sóní, sə nə swɩ̀n Yɩɩ sʋywɑ́ŋʋ́ tə cɩcɩ nə bɩrɩ ɑbɑ. Nə sóní də, kʋ nə yɩ tɩɑn də, sə nə sɛ̀ nə tɩ ɑ́ yɩrɩ. Kʋ nətʋ tə bɩrɩ də, ɑ́ yoo cɑ̀ kʋ pɑ nəbɑ.
52002009	Nə nubɩɑ-bɑ, ɑ́ dɑ̀ń wɑ̀ɑ́ ɑ́ tɩ̀ɑ̀n ɑ́ lìí tʋtʋncɑrɑn tə, nə nə yɑ̀ɑ́ tʋn, də ɡwɑrʋ tə kʋ nə yɑ̀ɑ́ yí nəbɑ yoo. Nə yɑ̀ɑ́ tʋn tɩtɩn də yɩcɑʋ, sə kʋ pɑ nə dɑ̀n kɑ́ yɑ ɑ́ lìù mɑmɑ yuu zɩlɩ. Yɑ́ nə swɩ̀n Yɩɩ sʋywɑ́ŋʋ́ tə nə bɩrɩ ɑbɑ.
52002010	Nə yɩn də ɑ́ mʋ̀ lɩ̀ɑ̀ tə, ɑ́ nə keni ɑ́ wɑɑ Zwezi nə wuuu, nə bɩrɩ ɑbɑ də, nə yɩ lɩ̀ɑ̀ tə, bɑ nə yɩ Yɩɩ nə tɩ, nə yɩ cɩ́ɡɑ́ tɩ̀ɑ́n Yɩɩ yɑ́ɑ́ con. Yoo mɑmɑ yɑ̀ tə̀lə́ nə yuu wɑ, lìù nə wɑ̀ɑ́ nə nii nə ʋ cɑɡɑ kʋ yɩrɩ. Á mʋ̀ nɩ kʋ tə, nə nə yɩn, Yɩɩ də ɡɑ nɑ kʋ.
52002011	Á yə̀ə́ də, kʋ tə, nə nə tʋn də ɑ́ lìù mɑmɑ, kʋ yɑ ndə nyɩnɑ də ʋ bɩɑ nə.
52002012	Nə kwè ɑbɑ, nə pɑ ɑ́ bɩcɑnɩ zùrì. Nə zɩɡɩ dɩ̀ɑ̀n nə lòrì ɑbɑ, sə ɑ́ yɑ̀ lɩ̀ɑ̀ tə, ɑ́ nə mɛ, də Yɩɩ kúrí ɑbɑ, sə ɑ́ twɑ́ ɑ́ yɑ ʋ pɑ̀rɩ̀ tə wɑ, də ʋ dun tə wɑ.
52002013	Nə nə swɩ̀n Yɩɩ sʋɡʋ tə ɑ́ con, ɑ́ ken ɑ́ wɑɑ kʋ nə ndə Yɩɩ sʋɡʋ nə. Á wɑ̀ kʋ cɩ́ɡɑ́ pɩn ndə ləzoni sʋɡʋ nə. Kʋ cɩ́ɡɑ́ ɡɑ yɑ Yɩɩ sʋɡʋ tə, kʋ nə tʋŋɑ ɑ́ mʋ̀ lɩ̀ɑ̀ tə, ɑ́ nə ken ɑ́ wɑɑ Zwezi nə bɩcɑnɩ wɑ. Kʋ mʋ̀ nə pɩn, nə kəni Yɩɩ lɛ̀ɛ̀ wuuu.
52002014	Nə nubɩɑ-bɑ, ɑ́ də yɩ ndə Kərisə lɩ̀ɑ̀ púlə́ tə nə yɩ nətʋ, tə nə wulə Zwide nɑɡwɑnɑɑ wɑ, tə də Zwezi-Kərisə nə vwə duən yɩrɑ. Kʋ mʋ̀ nə pɩn, ɑ́ tətə dwíí tɩ̀ɑ́n tə mɑ kə cɑ̀n ɑ́ nə, ndə Zwifə-bɑ də nə ken cɑ̀n bɑ nə nətʋ.
52002015	Mə bɑ mʋ̀ nə ɡʋɑ Yuu-Tiu Zwezi də Yɩɩ nii sʋ̀sʋ̀nɑ̀ tə, bɑ ɡɑ fɩfɩn nəbɑ. Bɑ mʋ̀ bɑ Yɩɩ pùə́ poli, bɑ ɡɑ yɑ lìù mɑmɑ dʋŋʋ.
52002016	Bɑ mʋ̀ nə kəni dɩ̀ɑ̀n bɑ cɩ̀ nə nə, sə nə dɑ̀n kɑ́ swɩ̀n Yɩɩ sʋɡʋ tə nə bɩrɩ lɩ̀ɑ̀ tə, bɑ nə tɑ̀ Zwifə-bɑ, sə kʋ jon bɑ bɑ cʋnɑ tə wɑ. Bɑ fwɑ nətʋ, bɑ mɑ súrí bɑ cʋnɑ tə wuuu. Yɩɩ bʋ̀rɑ̀ tə dɑ̀ń twi kʋ jɑ bɑ, də mɑ́ŋɑ́ don wɑ.
52002017	Nə nubɩɑ-bɑ, nə mʋ̀ də ɑ́ mʋ̀ pwɛ̀ nə yɑ́ duən, mɑ́ŋɑ́ mɑncɩn wɑ. Nə kʋ́ʋ̀ tə̀lə́ duən nə, yɑ́ nə bɩcɑnɩ ɡɑ tə bʋŋɑ ɑ́ yoo wuuu. Á fɩrɑ jɩn nəbɑ zənzən! Yɑ́ nə yɑ̀ sóní, sə nə pìí nə nɑ ɑbɑ nə yɩ́ɑ́ wɑ. Kʋ mʋ̀ nə pɩn, nə dɑ̀ń mɑ bɩbɑrɩ, sə kʋ yoo təntə wɑ̀nɩ́ kʋ tʋn.
52002018	Nə yɑ̀ pɩ̀ɑ̀, sə nə pìí nə bɑ̀ ɑ́ con. Aý mʋ̀ Polə də́də́n, sə ɑ̀ bɑ̀ ɑ́ con, kʋ nɛɛ cé duən, yɑ́ Sɩtɑnɑ cɩ̀ nə yɑ́ɑ́ nə, kʋ wɑ̀ wɑ̀nɩ́.
52002019	Nə jə yɑlɑ nə wulə pupwən wɑ ɑ́ yɩrɩ. Mɑ́ŋɑ́ tə wɑ, nə Yuu-Tiu nə wɑ́ pìí ʋ bɑ̀, ɑ́ wɑ́ yɑ ndə dun yupuu nə, ʋ nə wɑ́ pɑ nəbɑ.
52002020	Á mʋ̀ cɩ́ɡɑ́ nə yɑ nə dun də nə pupwən.
52003001	Nə dɑ̀n wuuu nə ɡɑ, nə kʋ́ʋ̀ wɑ̀rɩ̀ nə dɑ̀nɩ̀. Nə nɩ də nə mɛ, sə nə yɑ Atɛnə wɑ yəbə cɩcɩ.
52003002	Kʋ mʋ̀ nə pɩn, nə mɑ tʋn Timote ɑ́ con. Ʋ yɩ nə nubiu Kərisə yɩrɩ, ʋ nə tʋŋɑ ʋ pɩn Yɩɩ nə. Ʋ də swɩ̀n Zwezi-Kərisə sʋywɑ́ŋʋ́ tə ʋ bɩrɩ. Nə tʋn wɑ́ ɑ́ con, sə ʋ bɑ̀ ʋ kwè ɑbɑ ʋ pɑ ɑ́ zɩɡɩ dɩ̀ɑ̀n, sə ɑ́ kə ɑ́ wɑɑ Zwezi nə wuuu.
52003003	Nə pɩ̀ɑ̀, sə ɑ́ lìù mɑmɑ dɑ̀n kɑ́ dʋɡʋ Yɩɩ cwəŋə tə, cɑ̀n zənzən tə yɩrɩ, nə nə wulə tə wɑ. Á tətə yə̀ə́ də, kʋ yoo təntə mɛ, sə kʋ tʋn nə mʋ̀ lɩ̀ɑ̀ tə yɩrɑ, Yɩɩ nə kúrí.
52003004	Mɑ́ŋɑ́ tə wɑ, nə nə yɩn ɑ́ con, nə yɑ̀ dí yɑ́ɑ́ nə swɩ̀n ɑ́ con də, bɑ wɑ́ kə cɑ̀n zənzən nə nə. Á də yə̀ə́ də, kʋ mʋ̀ mɑ́ŋɑ́ təntə dɑ̀ń nə yí.
52003005	Aý dɑ̀ń nə kʋ́ʋ̀ wɑ̀rɩ̀ ɑ̀ pɩ́nɩ́, ɑ̀ dɑ̀nɩ̀ ɑ́ yoo wɑ. Kʋ mʋ̀ nə pɩn, ɑ̀ mɑ tʋn Timote ɑ́ con. Aý tʋn wɑ́, sə ʋ bɑ̀, ʋ nɑ nətʋ tə, ɑ́ tə nə keni ɑ́ wɑɑ Zwezi nə wuuu. Fən yɑ̀ jə nə də, Sɩtɑnɑ nə wɑ́ bɑ̀ ʋ də́də́n ɑbɑ, sə ʋ yiɡu ɑbɑ ʋ pɑ ɑ́ tʋn yokʋkwɩʋn. Də kʋ nə jiɡə nətʋ, ʋ wɑ́ pɑ nə tʋtʋŋɩ tə mɑmɑ jì tʋtʋ.
52003006	Sɩ́ʋ́n nə, Timote pìí ʋ nɑn ɑ́ con, ʋ bɑ̀ nə con. Ʋ swɩ̀n ʋ bɩrɩ nəbɑ də, yìə̀n tə mɑmɑ ziən ɑ́ con. Ʋ swɩ̀n də, ɑ́ keni ɑ́ wɑɑ Zwezi nə wuuu. Ʋ bɩrɩ nəbɑ, nətʋ ɑ́ nə sonu də, nətʋ tə ɑ́ nə tə lìí nə yoo zəni zəni mɑ́ŋɑ́ mɑmɑ. Ʋ bɩrɩ nəbɑ, nətʋ tə, ɑ́ nə pɩ̀ɑ̀, sə ɑ́ pìí ɑ́ nɑ nəbɑ, ndə nə də nə pɩ̀ɑ̀, sə nə nɑ ɑbɑ nətʋ.
52003007	Nə nubɩɑ-bɑ, kʋ mʋ̀ dɑ̀ń nə pɩn, nə wʋwɑlʋ tə mɑmɑ wɑ, də nə cɑ̀n zənzən tə mɑmɑ wɑ, nə bɩcɑnɩ zùrì, də ɑ́ nə ken ɑ́ wɑɑ Zwezi nə.
52003008	Á zɩɡɑ dɩ̀ɑ̀n Yuu-Tiu nyiən tə wɑ. Kʋ mʋ̀ nə pɩn sɩ́ʋ́n nə, nə mɩɩ kʋ́ʋ̀ pìí kʋ siŋə cɩ́ɡɑ́ cɩ́ɡɑ́.
52003009	Bɛ̀ɛ̀ won nə, nə wɑ́ tʋn, nə mɑ kə Yɩɩ lɛ̀ɛ̀ ɑ́ yɩrɩ? Nə wɑ̀rɩ̀ nə nyɩnɑ Yɩɩ lɛ̀ɛ̀ nə kəni nə zwɛ̀, pupwən tə yɩrɩ, nə nə jə ɑ́ yuu wɑ Yɩɩ yɑ́ɑ́ con.
52003010	Tɩtɩn də yɩcɑʋ mɑmɑ, nə yɑ̀ɑ́ lòrì Yɩɩ cɩ́ɡɑ́ cɩ́ɡɑ́, sə ʋ pɑ nəbɑ cwəŋə, sə nə pìí nə nɑ ɑbɑ nə yɩ́ɑ́ wɑ. Nə pɩ̀ɑ̀ nə súrí won tə, kʋ tə nə mùrì ɑbɑ, ɑ́ nə keni ɑ́ wɑɑ Zwezi nə, yoo wɑ.
52003011	Nə nyɩnɑ Yɩɩ tətə, də nə Yuu-Tiu nə wɑ́ kwɛn cwəŋə, sə nə wɑ̀nɩ́ nə bɑ̀ nə nɑ ɑbɑ.
52003012	Yuu-Tiu wɑ́ pɑ ɑ́ sonu tə, ɑ́ nə swə duən tə súrí wuuu. Yɑ́, sə kʋ sonu tə wɑ̀nɩ́ kʋ yí lɩ̀ɑ̀ tə duən tə mɑmɑ, ndə nə sonu tə yiri tə nə, nə nə swə ɑbɑ.
52003013	Yuu-Tiu nə wɑ́ pɑ ɑ́ zɩɡɩ dɩ̀ɑ̀n. Ʋ wɑ́ pɑ, ɑ́ yɑ ʋ lɩ̀ɑ̀ tə ʋ nə tɩ, cʋnɑ dɑ̀n kɑ́ yɑ ɑ́ yuu wɑ, lìù nə wɑ́ cəɡə ɑbɑ kʋ yɩrɩ, bɑ nə wɑ́ cɑɡɑ ɑ́ nii nə tə yɩrɩ, nə nyɩnɑ Yɩɩ yɑ́ɑ́ con kʋ mɑ́ŋɑ́ tə wɑ, nə Yuu-Tiu Zwezi nə wɑ́ pìí ʋ bɑ̀ də lɩ̀ɑ̀ tə mɑmɑ, bɑ nə yɩ Kərisə nə tɩ.
52004001	Nə nubɩɑ-bɑ, kʋ tə nə nə kʋ́ʋ̀ wɑ́ swɩ̀n, nə súrí lɑ́, nə bɩrɩ ɑbɑ nətʋ tə, ɑ́ nə mɛ, sə ɑ́ yɑ, sə kʋ poli Yɩɩ pùə́. Á cɩ́ɡɑ́ twɑ́ kʋ nii nə. Nə dɑ̀ń tə lòrì ɑbɑ pwəpwə, nə ɡɑ kwè ɑbɑ də Yuu-Tiu Zwezi yɩrɩ tə, sə ɑ́ tə tʋn kʋ, ɑ́ doni nətən.
52004002	Á yə̀ə́ kwìə̀ tə, Yuu-Tiu Zwezi nə pɩn, nə mɑ kwè ɑbɑ.
52004003	Kʋ tə Yɩɩ nə pɩ̀ɑ̀, kʋ mʋ̀ nə yɩ, sə ɑ́ yɑ̀ lɩ̀ɑ̀ tə, ʋ nə yɑ́ ɑ́ tɩ̀ɑ̀n mɩ́ɑ́mɩ́ɑ́n Yɩɩ jɩ̀ɑ̀n wɑ. Ʋ pɩ̀ɑ̀, sə ɑ́ cɩ̀ ɑ́ tɩ̀ɑ̀n nə, ɑ́ dɑ̀nɑ̀ kɑ́ pəni duən nə vɛɛ vɛɛ.
52004004	Ʋ pɩ̀ɑ̀, sə ɑ́ lìù mɑmɑ lwɑrɩ, ʋ nə mɛ, sə ʋ jɑ ʋ tɩ̀ɑ̀n nətʋ, ʋ mɑ swe ʋ kɑn, sə kʋ bɩrɩ də ʋ yɩ Yɩɩ nə tɩ, ndə lìù tə, ʋ nə Yɩɩ tə nə mɛ, sə zìlə́ ɡɑ yɑ kʋ wɑ.
52004005	Á dɑ̀nɑ̀ kɑ́ twɑ́ ɑ́ pùə́ yokʋkwɩnɑn fɩrɑ tə nə, ndə lìù tə nə, ʋ nə yə̀rì Yɩɩ, nə yɑ́ɑ́ fwɑ nətʋ.
52004006	Kʋ mʋ̀ yoo təntə wɑ, sə lìù mɑmɑ dɑ̀n kɑ́ fwɑ yoo tə, kʋ nə wɑ̀ mɛ ʋ don yɩrɑ ʋ nə yɩ ʋ nubiu Kərisə yɩrɩ. Ʋ wɑ̀ mɛ, sə ʋ cʋ̀ɡʋ̀ ʋ yìə̀n. Nə dí yɑ́ɑ́ nə swɩ̀n kʋ yoo tə ɑ́ con cɩ́ɡɑ́ cɩ́ɡɑ́, nə tún lɑ́. Yuu-Tiu wɑ́ kə cɑ̀n lɩ̀ɑ̀ tə nə, bɑ nə tʋŋɑ tə yolwɑnɑ təntə.
52004007	Á yə̀ə́ də, Yɩɩ wɑ̀ nəbɑ kúrí, sə nə tún durən yìə̀n. Ʋ kúrí nəbɑ, sə nə yɑ̀ lɩ̀ɑ̀ tə, nə nə yɑ́ nə tɩ̀ɑ̀n mɩ́ɑ́mɩ́ɑ́n.
52004008	Kʋ mʋ̀ nə pɩn, lìù tə, ʋ nə vɩɡɑ kɑ̀rɑ̀ kʋ tə, kʋ yɑ Yɩɩ nə ʋ vɩɡɑ. Kʋ tɑ̀ ləzwənə nə ʋ vɩɡɑ. Yɑ́ Yɩɩ nə pɩn ɑbɑ ʋ Siŋu tə.
52004009	Kʋ nə yɩ nətʋ tə, ɑ́ nə mɛ, sə ɑ́ sóní duən yoo wɑ, kʋ kʋ́ʋ̀ bɑ də̀ń jə, sə nə pʋ́pʋ́nɩ́ kʋ nə bɩrɩ ɑbɑ. Yɩɩ tətə nə dí yɑ́ɑ́ ʋ bɩrɩ ɑbɑ nətʋ, ɑ́ nə mɛ, sə ɑ́ sóní duən.
52004010	Mə kʋ mʋ̀ sonu təntə nə, ɑ́ swə lɩ̀ɑ̀ tə mɑmɑ, bɑ nə yɩ ɑ̀ nubɩɑ Kərisə yɩrɩ, bɑ nə wulə Mɑsedwɑnə nɑɡwɑnɑɑ tə mɑmɑ wɑ. Nə nubɩɑ-bɑ, nə tə lòrì ɑbɑ, sə ɑ́ tʋn kʋ, ɑ́ doni nətən.
52004011	Á kəni dɩ̀ɑ̀n, sə ɑ́ yɑ duən nə də sìə́, sə ɑ́ lìù mɑmɑ ywɑ̀ń ʋ tətə tʋtʋnɑn yuu, sə ɑ́ tətə nə tʋn də ɑ́ tətə jɩ̀ɑ̀n, ɑ́ mɑ pɩ̀ɑ̀ ɑ́ nii wodiu, ndə nə nə bɩrɩ kʋ ɑbɑ nətʋ.
52004012	Kʋ nətʋ tə nə wɑ́ pɑ lɩ̀ɑ̀ tə, bɑ nə tɑ̀ Kərisə lɩ̀ɑ̀ zìlí ɑbɑ. Yɑ́ ɑ́ kʋ́ʋ̀ bɑ yɑ lìù mɑmɑ yuu zɩlɩ.
52004013	Nə nubɩɑ-bɑ, nə pɩ̀ɑ̀, sə ɑ́ lwɑrɩ cɩ́ɡɑ́ tə, kɑ nə wulə lɩ̀ɑ̀ tə, bɑ nə tɩɡɑ tə yoo wɑ. Kʋ nətʋ wɑ́ pɑ, ɑ́ dɑ̀ń kɑ́ yɑ pucʋnɩ wɑ, ndə lɩ̀ɑ̀ duən nə, bɑ nə bɑ yɑlɑ jə, də bɑ wɑ́ yɑ də Yɩɩ.
52004014	Nə pɩn cɩ́ɡɑ́ də, Zwezi tɩɡɑ, ʋ pìí ʋ bwin ʋ nɑn tɩɑn wɑ. Yɑ́ mə nətʋ tətə nə, Yɩɩ wɑ́ bwin tɩɡɑ tə, bɑ nə keni bɑ wɑɑ Zwezi nə, ʋ súrí Zwezi nə.
52004015	Á nəŋə kʋ tə, Yuu-Tiu nə kɑ̀rɩ̀ nəbɑ, nə nə pɩ̀ɑ̀, nə swɩ̀n nə bɩrɩ ɑbɑ. Kʋ mʋ̀ nə yɩ, mɑ́ŋɑ́ tə wɑ, Yuu-Tiu nə wɑ́ pìí ʋ bɑ̀, nə mʋ̀ lɩ̀ɑ̀ tə, nə nə tə wɑ̀ tɩ tə, nə bɑ́ də́ tɩɡɑ tə yɑ́ɑ́.
52004016	Yɩɩ wɑ́ pɑ nii. Mɑlɩkɛ pɩ̀ʋ́ tə wɑ́ swɩ̀n də kori nəfɑrʋ. Bɑ wɑ́ wúrí Yɩɩ nɑbwɑnɑ. Kʋ mɑ́ŋɑ́ tə wɑ, Yuu-Tiu tətə wɑ́ nɑn Yɩɩ nə ʋ cú. Yɑ́ Kərisə lɩ̀ɑ̀ tə, bɑ nə tɩɡɑ, wɑ́ dí yɑ́ɑ́ bɑ bwin bɑ nɑn tɩɡɑ wɑ.
52004017	Kʋ kwɑ nə, nə mʋ̀ lɩ̀ɑ̀ tə, nə nə wulə mɩɩ wɑ, nə dɑ̀ń wɑ́ zɑ̀n, nə twɑ́ bɑ nə. Nə wɑ́ dɩ̀ bɑkwɑn tə wɑ, nə jə́rí Yuu-Tiu lɑnworu tə wɑ. Yɑ́ nə dɑ̀ń wɑ́ yɑ də Yuu-Tiu mɑ́ŋɑ́ mɑmɑ wuuu.
52004018	Á twɑ́ sʋ̀rɑ̀n tə tə nə, ɑ́ mɑ zùrì duən bɩcɑnɩ.
52005001	Nə nubɩɑ-bɑ, kʋ kʋ́ʋ̀ bɑ də̀ń jə, sə bɑ pʋ́pʋ́nɩ́ bɑ pɑ ɑbɑ, sə ɑ́ lwɑrɩ mɑ́ŋɑ́ tə də dɩɩn tə, nə Yuu-Tiu nə wɑ́ pìí ʋ bɑ̀.
52005002	Á tətə yə̀ə́ kʋ zəni də, Yuu-Tiu túrí dɩɩn tə wɑ́ yɑ, ndə ŋwɩ̀ɑ̀n nə yɑ̀ɑ́ ŋʋ, tɩtɩn nə mɑ́ŋɑ́ tə wɑ, bɑ nə bɑ ʋ yoo bʋŋɑ.
52005003	Mɑ́ŋɑ́ tə wɑ, ləzoni nə wɑ́ swɩ̀n, bɑ wʋ́: "Lʋʋ zùrì! Yolwɑn kʋ́ʋ̀ bɑ́ bɑ̀". Mə kʋ mɑ́ŋɑ́ tə wɑ, nə bɑ wɑ́ cʋ̀ɡʋ̀ mɩ́ɑ́mɩ́ɑ́n nɑɑ nədʋ. Kʋ wɑ́ dɩ̀ bɑ yuu, ndə kɑn pùə́ nə yɑ̀ɑ́ yɩ nətʋ, ʋ lʋrɩ mɑ́ŋɑ́ wɑ. Yɑ́ bɑ lìù mɑmɑ bɑ́ jɛ́n.
52005004	Nə nubɩɑ-bɑ, ɑ́ mʋ̀ tɑ̀ yikunu wɑ lɩ̀ɑ̀, sə kʋ dɩɩn təntə mɑ twi kʋ dɩ̀ ɑ́ yuu ndə ŋwɩ̀ɑ̀n nə.
52005005	Á mʋ̀ mɑmɑ yɩ poni lɩ̀ɑ̀, ɑ́ yɩ yɩcɑʋ lɩ̀ɑ̀. Nə tɑ̀ yikunu lɩ̀ɑ̀, nə yɩ poni lɩ̀ɑ̀.
52005006	Kʋ mʋ̀ yɩrɩ nə, nə mʋ̀ dɑ̀nɑ̀ kɑ́ dwɛ̀, ndə lɩ̀ɑ̀ duən nə. Nə mʋ̀ kʋ́ʋ̀ wɑ̀ mɛ, sə nə dwɛ̀, sə nə yɑ lɩ̀ɑ̀ tə, nə nə bʋŋɑ zəni.
52005007	Mə tɩtɩn nə nə, lɩ̀ɑ̀ yɑ̀ɑ́ dwɛ̀. Mə tɩtɩn nə nə, lɩ̀ɑ̀ yɑ̀ɑ́ nyʋ swɑnɑ bɑ sú.
52005008	Nə mʋ̀ lɩ̀ɑ̀ tə, nə nə yɩ yɩcɑʋ lɩ̀ɑ̀, nə mɛ, sə nə yɑ lɩ̀ɑ̀ tə, nə nə bʋŋɑ zəni. Nə mɛ, sə nə kəni nə wɑɑ Zwezi nə wuuu, nə ɡɑ sóní lɩ̀ɑ̀ tə, kʋ mʋ̀ nə wɑ́ yɑ ndə pɑmɑnɑ luɡu ɡɑ̀nʋ̀ nə, nə nə zʋɑ. Nə ɡɑ jə yɑlɑ də Yɩɩ wɑ́ jon nəbɑ nə cʋnɑ tə wɑ. Nə tì yɑlɑ təntə nə, mɑ fwɑ ndə pɑmɑnɑ luɡu yupuu nə.
52005009	Yɩɩ nə kúrí nəbɑ, sə ʋ twɑ́ də nə Yuu-Tiu Zwezi-Kərisə, ʋ jon nəbɑ. Ʋ wɑ̀ nəbɑ kúrí, sə ʋ cʋ̀ɡʋ̀ nəbɑ də ʋ lɩŋɑ tə, tə nə dɑ́ɑ́ zənzən.
52005010	Kʋ mʋ̀ yɩrɩ nə, Zwezi-Kərisə tɩɡɑ nə yɩrɩ, sə nə vwə nə tɩ̀ɑ̀n ʋ nə mɑ yɑ mɩɩ wɑ, də nə nə tɩɡɑ, nə ɑ̀ yə̀ə́ də nə mɩɩ nə wulə mɑ́ŋɑ́ tə wɑ, ʋ nə wɑ́ bɑ̀.
52005011	Kʋ mʋ̀ yɩrɩ nə, sə ɑ́ dɑ̀n duən jɩ̀ɑ̀n, sə ɑ́ sɑn duən nə, ndə nətʋ tə ɑ́ nə dí yɑ́ɑ́, ɑ́ tʋŋɑ kʋ.
52005012	Nə nubɩɑ-bɑ, nə lòrì ɑbɑ, sə ɑ́ zìlə́ lɩ̀ɑ̀ tə, bɑ nə tʋŋɑ ɑ́ pwərə wɑ. Bɑ mʋ̀ lɩ̀ɑ̀ tə Yuu-Tiu nə tún, sə bɑ ywɑ̀ń ɑ́ yuu wɑ, sə bɑ kwè ɑbɑ.
52005013	Á zìlə́ bɑ zənzən, sə ɑ́ sóní bɑ bɑ tʋtʋŋɩ tə yɩrɩ, bɑ nə tʋŋɑ. Á pɩɑn bɩcɑn sìə́ yɑ ɑ́ pwərə wɑ.
52005014	Nə nubɩɑ-bɑ, nə kwè ɑbɑ, sə ɑ́ cɑɡɑ yɑyɩnyɩnɑ tə nii nə, sə ɑ́ zùrì bɑ tə, fən nə jə bɑ jɩ̀ɑ̀n. Á sɑŋɑ lɑbwɑnɑ tə nə, ɑ́ jɑnɑ pɩ́nʋ́ bɑ mɑmɑ yoo wɑ.
52005015	Á cɩɑ ɑ́ tɩ̀ɑ̀n nə, sə lìù mɑmɑ dɑ̀n kɑ́ tʋn lwɑnɩ, ʋ mɑ ŋwɩ́n lwɑnɩ. Mɑ́ŋɑ́ mɑmɑ, sə ɑ́ tʋn zəni duən yɩrɑ də ləzoni tə mɑmɑ yɩrɑ.
52005016	Dɩɩn mɑmɑ, sə ɑ́ yɑ pupwən wɑ.
52005017	Á jʋ̀nɑ́ Yɩɩ mɑ́ŋɑ́ mɑmɑ, ɑ́ dɑ̀nɑ̀ kɑ́ yɑ́.
52005018	Á kəni Yɩɩ lɛ̀ɛ̀ won mɑmɑ wɑ. Yɩɩ nə swə kʋ nətʋ tə, ɑ́ nə vwə Kərisə yɩrɑ tə yɩrɩ.
52005019	Á dɑ̀nɑ̀ kɑ́ cɩ̀ Yɩɩ-Siŋu tə tʋtʋŋɩ yɑ́ɑ́ nə.
52005020	Yɩɩ yɑ̀ɑ́ twɑ́ ʋ nii sʋ̀sʋ̀nʋ̀ nə, ʋ kɑ̀rɩ̀ ɑbɑ. Á dɑ̀nɑ̀ kɑ́ mun kɑ̀rɑ̀ təntə.
52005021	Yoo mɑmɑ wɑ, sə ɑ́ dí yɑ́ɑ́ ɑ́ ywɑ̀ń kʋ wɑ, ɑ́ kúrí kʋ tə, kʋ nə ziən, ɑ́ lɩ ɑ́ pɑ ɑ́ tɩ̀ɑ̀n nə.
52005022	Yoo mɑmɑ wɑ, cɩɑ ɑ́ tɩ̀ɑ̀n nə də lwɑnɩ yiri mɑmɑ.
52005023	Yɩɩ tə, ʋ nə pɩn bɩcɑn sìə́ pɑ, sə ɑ́ yɑ ʋ mʋ̀ nyiən mɩ́ɑ́mɩ́ɑ́n. Ʋ mʋ̀ nə wɑ́ cɩ̀, sə ɑ́ tətə mɑmɑ, də ɑ́ pubʋŋɑ tə, də ɑ́ jə̀rə́ tə, də ɑ́ yɩrɑ tə dɑ̀n kɑ́ jɑ lwɑnɩ, bɑ nə wɑ́ swɩ̀n tə yoo, dɩɩn tə nə nə Yuu-Tiu Zwezi-Kərisə nə wɑ́ pìí ʋ bɑ̀.
52005024	Yɩɩ kúrí ɑbɑ. Yɑ́ ʋ mʋ̀ ɡɑ nə yɩ pùə́ nədʋ. Yɑ́ ʋ mʋ̀ nə wɑ́ tʋn kʋ yoo təntə.
52005025	Nə nubɩɑ-bɑ, ɑ́ jʋ̀nɑ́ Yɩɩ də ɑ́ pɑ nəbɑ.
52005026	Á jʋ̀nɑ́ lɩ̀ɑ̀ tə duən tə mɑmɑ, bɑ nə yɩ ɑ́ nubɩɑ Kərisə yɩrɩ, də zìlə́ zənzən də sonu, ndə Kərisə lɩ̀ɑ̀ nə mɛ, sə bɑ fwɑ nətʋ.
52005027	Aý lòrì ɑbɑ pwəpwə də Yuu-Tiu yɩrɩ tə, sə ɑ́ kɑ̀rɩ̀ sɑɡɩ kʋ tə lɩ̀ɑ̀ tə mɑmɑ yɑ́ɑ́ con, bɑ nə yɩ nubɩɑ Kərisə yɩrɩ.
52005028	Nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ.
53001001	Aý mʋ̀ Polə də Siləvɛn də Timote nə pʋ́pʋ́nɩ́ sɑɡɩ kʋ tə. Nə pʋ́pʋ́nɩ́ kʋ, nə pɩn Kərisə lɩ̀ɑ̀ púlí tə nə, kʋ nə wulə Tɛsɑlonikə nə. Kʋ púlí təntə də nə nyɩnɑ Yɩɩ də Yuu-Tiu Zwezi-Kərisə nə vwə duən nə.
53001002	Nə nyɩnɑ Yɩɩ də Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́.
53001003	-
53001004	Nə nubɩɑ-bɑ, ɑ́ keni ɑ́ wɑɑ Zwezi nə wuuu, ɑ́ ɡɑ tə kəni ɑ́ wɑɑ ʋ nə ɑ́ súrí wuuu. Yɑ́ sonu tə, ɑ́ nə swə duən tə, də yɩ kʋ súrí wuuu. Á wulə cɑ̀n də wʋwɑlʋ wɑ, ɑ́ ɡɑ tə jə pɩ́nʋ́ wuuu, ɑ́ dɑ̀nɑ̀ kɑ́ pìí ɑ́ kə ɑ́ kwɑ. Kʋ nətʋ dɑ̀ń pɩn, nə jə ɑ́ yoo, nə mɑ bwɩ nə tɩ̀ɑ̀n nə, Kərisə lɩ̀ɑ̀ púlə́ tə wɑ. Kʋ mʋ̀ nə pɩn, nə mɛ, sə nə kə Yɩɩ lɛ̀ɛ̀ mɑ́ŋɑ́ mɑmɑ wuuu, ɑ́ yuu yɩrɩ.
53001005	Kʋ cɑ̀n təntə bɩrɩ də, Yɩɩ bʋ̀rɑ̀ tə yɩ cɩ́ɡɑ́ nə ʋ twɑ́, ʋ mɑ bʋ̀rɩ̀ kɑ. Tə mʋ̀ nə wɑ́ pɑ ɑ́ yɑ lɩ̀ɑ̀ tə, ɑ́ nə mɛ, sə ɑ́ zʋ Yɩɩ pɑ̀rɩ̀ tə wɑ. Mə kʋ mʋ̀ yɩrɩ nə, ɑ́ dí cɑ̀n tə.
53001006	Yɩɩ mʋ̀ wɑ́ twɑ́ də cɩ́ɡɑ́, ʋ mɑ kə cɑ̀n lɩ̀ɑ̀ tə nə, bɑ nə kəni cɑ̀n ɑ́ nə.
53001007	Yɑ́ ʋ dɑ̀ń wɑ́ pɑ sìə́, ɑ́ mʋ̀ lɩ̀ɑ̀ tə nə, ɑ́ nə də́ cɑ̀n tə. Nə mʋ̀ də ɑ́ mʋ̀, nə wɑ́ nɑ sìə́ təntə, mɑ́ŋɑ́ tə wɑ, Yuu-Tiu Zwezi nə wɑ́ pìí, ʋ nɑn Yɩɩ sɑ̀ń ʋ bɑ̀ də mɑlɩkɛ, tə nə jə dɩ̀ɑ̀n.
53001008	Ʋ wɑ́ yɑ mənvoo tətəŋi wɑ, ʋ mɑ bɑ̀, sə ʋ mɑ kə cɑ̀n lɩ̀ɑ̀ tə nə, bɑ nə yə̀rì Yɩɩ, də bɑ tə, bɑ nə bɑ nə Yuu-Tiu Zwezi sʋywɑ́ŋʋ́ tə də nii zìlí.
53001009	Bɑ cɑ̀n tə, tə nə wɑ́ yí bɑ, tə mʋ̀ nə mɛ də bɑ, tə ɡɑ wɑ́ cʋ̀ɡʋ̀ bɑ mɩ́ɑ́mɩ́ɑ́n, kʋ jɑ vələ mɑ́ŋɑ́ mɑmɑ wuuu, kʋ nə bɑ zwɛ̀. Bɑ bwɑ́lɩ́ wɑ́ yɑ ŋʋ́nɩ́ də Yuu-Tiu, bɑ ɡɑ wɑ́ yɑ ŋʋ́nɩ́ də ʋ dun tə, tə nə bɩrɩ ʋ dɩ̀ɑ̀n tə.
53001010	Tə mʋ̀ yìə̀n təntə wɑ́ tʋn Zwezi-Kərisə túrí dɩɩn təntə nə. Ʋ dɑ̀ń wɑ́ pɑ lɩ̀ɑ̀ tə mɑmɑ, bɑ nə yɩ ʋ mʋ̀ nə tɩ, pɑ wɑ́ dun. Bɑ tə mɑmɑ, bɑ nə keni bɑ wɑɑ ʋ nə, wɑ́ bɑlʋ wɑ́. Á də wɑ́ yɑ kʋ lɩ̀ɑ̀ təntə wɑ, ɑ́ nə pɩn cɩ́ɡɑ́ kɑ̀rɑ̀ tə nə, nə nə kɑ̀rɩ̀ nə bɩrɩ ɑbɑ tə yɩrɩ.
53001011	Kʋ mʋ̀ nə pɩn, nə jʋ̀nɩ̀ Yɩɩ, mɑ́ŋɑ́ mɑmɑ wuuu, nə pɩn ɑbɑ. Nə yɑ̀ɑ́ lòrì Yɩɩ, sə ʋ pɑ, ɑ́ yɑ lɩ̀ɑ̀ tə, ɑ́ cɩ́ɡɑ́ nə mɛ, sə ʋ kúrí ɑbɑ, sə ɑ́ yɑ ʋ lɩ̀ɑ̀. Nə yɑ̀ɑ́ lòrì wɑ́, sə ʋ twɑ́ də ʋ dɩ̀ɑ̀n tə, ʋ pɑ ɑ́ tʋn kʋ tə nə ziən. Nə lòrì Yɩɩ, sə ʋ pɑ ɑ́ tʋn yozəŋə tə, ɑ́ nə tʋŋɑ, sə tə vɑ yɑ́ɑ́ wuuu, ɑ́ nə keni ɑ́ wɑɑ ʋ nə wuuu tə yɩrɩ.
53001012	Kʋ mʋ̀ nə wɑ́ pɑ, nə Yuu-Tiu Zwezi yɩrɩ tə nɑ dun, kʋ twɑ́ də ɑbɑ. Yɑ́ ʋ də ɡɑ wɑ́ pɑ, ɑ́ də nɑ dun. Kʋ nətʋ tə wɑ́ twɑ́ də pubwɑnʋ tə, nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ ɑ́ yɩrɑ.
53002001	Nə nubɩɑ-bɑ, nə Yuu-Tiu Zwezi-Kərisə wɑ́ pìí ʋ bɑ̀. Yɑ́ nə dɑ̀ń wɑ́ kun duən nə ʋ səpuni nə. Kʋ mʋ̀ nə pɩn, nə lòrì ɑbɑ,
53002002	ɑ́ dɑ̀nɑ̀ kɑ́ sɛ̀, ɑ́ pɑ bɑ ɡuɡurə ɑ́ pubʋŋɑ tə. Á dɑ̀nɑ̀ kɑ́ pɑ fən jɑ ɑbɑ də, ɑ́ nə nì də, Yuu-Tiu túrí dɩɩn tə yí. Lìù nə swɩ̀n ɑ́ con də, Yɩɩ-Siŋu tə nə bɩrɩ wɑ́ kʋ yoo təntə, ɑ́ dɑ̀nɑ̀ kɑ́ sɛ̀ kʋ. Nə ɑ̀ yə̀ə́, ʋ nə swɩ̀n ɑ́ con də, kʋ yɩ nə mʋ̀ nii sʋɡʋ nə, ɑ́ dɑ̀nɑ̀ kɑ́ sɛ̀ kʋ. Nə ɑ̀ yə̀ə́ tətə bɑ nə pɩn ɑbɑ sɑɡɩ, bɑ ɡɑ bɩrɩ də, kʋ sɑɡɩ təntə nɑn nə mʋ̀ con, ɑ́ dɑ̀nɑ̀ kɑ́ sɛ̀ kʋ.
53002003	Á dɑ̀nɑ̀ kɑ́ sɛ̀, sə lìù mɑmɑ twɑ́ yoo nədʋ tətə nə, ʋ mɑ ɡɩɡɑrɩ ɑbɑ ʋ dʋɡʋ. Mɑ́ŋɑ́ tə, kʋ dɩɩn təntə nə bɩ̀ɑ̀n, sə kʋ yí, kʋ mɛ, sə lɩ̀ɑ̀ zənzən bɑ nə ken nii nədʋ, bɑ vɩ Yɩɩ nii yɑ lʋʋ wɑ. Yɑ́ cʋnɑ lìù wɑ́ bɩrɩ ʋ tɩ̀ɑ̀n lʋʋ wɑ. Mə ʋ mʋ̀ cʋnɑ lìù təntə nə, Yɩɩ lɩ ʋ tún vɑ̀n nə, sə ʋ cʋ̀ɡʋ̀.
53002004	Kʋ bɛɛ təntə nə wɑ́ zɩɡɩ won tə mɑmɑ nə, ləzoni nə boŋə 'Yɩɩ', nə ɑ̀ yə̀ə́ bɑ nə pɩn dun kʋ. Ʋ wɑ́ bʋ́n də, ʋ dwə tə mɑmɑ. Yɑ́ ʋ wɑ́ zʋ Yɩɩ dìə̀ tə tətə wɑ, ʋ jə̀ń lɑ́. Ʋ jɑ ʋ tɩ̀ɑ̀n, ʋ mɑ jì Yɩɩ.
53002005	Á lie ɑ́ tɩ̀ɑ̀n də, ɑ̀ dí yɑ́ɑ́ ɑ̀ swɩ̀n kʋ yoo təntə ɑ́ con, mɑ́ŋɑ́ tə wɑ, ɑ̀ nə yɩn də ɑbɑ.
53002006	Sɩ́ʋ́n nə, ɑ́ yə̀ə́ kʋ tə nə cɩ̀ɡɑ̀ yìə̀n təntə yɑ́ɑ́ nə, sə tə tʋn. Tə wɑ́ tʋn, də tə mɑ́ŋɑ́ nə yí.
53002007	Cʋnɑ lìù tə mʋ̀ dí yɑ́ɑ́, ʋ wulə ʋ tʋŋɑ dɩ̀ɑ̀n tʋtʋnɑn, tə nə sə̀ɡə̀. Kʋ dɑ̀ń ɡɑ, sə won tə, kʋ nə cɩ̀ɡɑ̀ ʋ yɑ́ɑ́ nə, kɛ̀ń kʋ yɑ́ bwɑ́lɩ́ nə.
53002008	Kʋ mɑ́ŋɑ́ təntə wɑ, cʋnɑ lìù tə dɑ̀ń wɑ́ bɩrɩ ʋ tɩ̀ɑ̀n. Yɑ́ Yuu-Tiu Zwezi dɑ̀ń wɑ́ ɡʋ wɑ́ də ʋ nii voo. Ʋ wɑ́ cʋ̀ɡʋ̀ wɑ́ də dɩ̀ɑ̀n tə, ʋ nə wɑ́ jɑ bɑ̀.
53002009	Sɩtɑnɑ dɩ̀ɑ̀n tə nə wɑ́ pɑ cʋnɑ lìù tə bɑ̀. Lìù təntə wɑ́ fwɑ kʋnkʋn yomɩlɑn yiri mɑmɑ, də kʋnkʋn mɩmɩnɑn, də kʋnkʋn yoɡwɑrɑn.
53002010	Ʋ wɑ́ twɑ́ kʋnkʋn yìə̀n nə, ʋ mɑ tʋn lwɑnɩ yiri mɑmɑ. Ʋ wɑ́ jɑ tə, ʋ mɑ ɡɩɡɑrɩ lɩ̀ɑ̀ tə, bɑ nə jɛ́n mɩ́ɑ́mɩ́ɑ́n Yɩɩ yɑ́ɑ́ con, bɑ vɩɡɑ, sə bɑ sóní cɩ́ɡɑ́ tə, kɑ nə wɑ́ jon bɑ, bɑ cʋnɑ tə wɑ yɩrɩ.
53002011	Kʋ mʋ̀ nə pɩn, Yɩɩ mɑ tʋn dɩ̀ɑ̀n bɑ con, tə nə wɑ́ pɑ, bɑ jɛ́n, sə bɑ pɑ cɩ́ɡɑ́ kʋnkʋn tə nə.
53002012	Kʋ yɩ nətʋ, sə kʋ pɑ Yɩɩ bʋ̀rɩ̀ lɩ̀ɑ̀ tə mɑmɑ bʋ̀rɑ̀, bɑ nə wɑ̀ cɩ́ɡɑ́ tə sɛ̀, bɑ nə sóní, sə bɑ tʋn kʋnkʋn yìə̀n tə, sə ʋ cʋ̀ɡʋ̀ bɑ.
53002013	Nə nubɩɑ-bɑ, Yuu-Tiu sóní ɑ́ mʋ̀ zənzən. Nə mʋ̀ con nə, nə nə mɛ, sə nə kə Yɩɩ lɛ̀ɛ̀, mɑ́ŋɑ́ mɑmɑ ɑ́ yɩrɩ. Yɩɩ nə kúrí ɑbɑ, lʋʋ jɩjʋ mɑmɑ wɑ, sə ʋ jon ɑbɑ ɑ́ cʋnɑ wɑ. Ʋ twɑ́ ʋ Siŋu tə nə, də ɑ́ nə sɛ̀ cɩ́ɡɑ́ tə nə, ʋ pɑ ɑ́ jì ʋ nyiən.
53002014	Mə kʋ mʋ̀ yɩrɩ nə, Yɩɩ twɑ́ də sʋywɑ́ŋʋ́ tə, nə nə swɩ̀n ɑ́ con, ʋ mɑ kúrí ɑbɑ. Ʋ pɩ̀ɑ̀, sə ɑ́ də nɑ tori nə Yuu-Tiu Zwezi-Kərisə dun tə wɑ.
53002015	Nə nubɩɑ-bɑ, kʋ mʋ̀ tə yɩrɩ, ɑ́ zɩɡɑ dɩ̀ɑ̀n, sə ɑ́ jɑ kɑ̀rɩ̀ tə, nə nə kɑ̀rɩ̀ ɑbɑ, ɑ́ pɑ ɑ́ tɩ̀ɑ̀n nə. Kʋ nə yɩ kɑ̀rɑ̀ tə, nə nə swɩ̀n ɑ́ con də nii, nə ɑ̀ yə̀ə́ kɑ̀rɑ̀ tə, nə nə pʋ́pʋ́nɩ́ nə pɑ ɑbɑ, sə ɑ́ jɑ tə mɛ.
53002016	Nə Yuu-Tiu Zwezi-Kərisə tətə də nə nyɩnɑ Yɩɩ sóní nəbɑ. Ʋ fwɑ pubwɑnʋ nə yɩrɑ, ʋ pɑ nə bɩcɑnɩ zùrì mɑ́ŋɑ́ mɑmɑ, kʋ nə bɑ zwɛ̀. Yɑ́ nə ɡɑ jə yɑlɑ, tə nə ziən.
53002017	Bɑ mʋ̀ nə wɑ́ zùrì ɑ́ bɩcɑnɩ. Bɑ mʋ̀ nə wɑ́ pɑ, ɑ́ zɩɡɩ dɩ̀ɑ̀n ɑ́ ɡɑ fwɑ won tə mɑmɑ, kʋ nə ziən, ɑ́ tʋtʋnɑn də ɑ́ sʋ̀rɑ̀n wɑ.
53003001	Nə nubɩɑ-bɑ, kʋ tə, nə nə wɑ́ swɩ̀n nə mɑ ɡúrí, ɑ́ dɑ̀ń lòrì Yɩɩ ɑ́ pɑ nəbɑ. Á lòrì Yɩɩ, sə Yuu-Tiu sʋɡʋ tə wɑ̀nɩ́ kʋ sú tɩɑ tə mɑmɑ, sə kʋ nɑ dun, ndə kʋ nə jə dun ɑ́ con nətʋ.
53003002	Á tə lòrì Yɩɩ, ɑ́ pɑ nəbɑ, sə ʋ jon nəbɑ ləzwənkʋkwɩnɑn, də ləzwənwʋlʋnyɩnɑ bɑ jɩ̀ɑ̀n wɑ. Kʋ cɩ́ɡɑ́ mɑmɑ wɑ, kʋ tɑ̀ lɩ̀ɑ̀ tə mɑmɑ, nə ken bɑ wɑɑ Zwezi nə.
53003003	Yuu-Tiu mʋ̀ yɩ pùə́ nədʋ tíú. Ʋ mʋ̀ nə wɑ́ pɑ ɑ́ zɩɡɩ dɩ̀ɑ̀n, ʋ ɡɑ cɩ̀ ɑ́ nə də Sɩtɑnɑ.
53003004	Á fwɑ kʋ tə, nə nə pɩn ɑbɑ nii, sə ɑ́ fwɑ, ɑ́ ɡɑ tə wɑ́ fwɑ kʋ. Yuu-Tiu pɩn nə jə ɑ́ dɩ̀ɑ̀n kʋ yoo tə wɑ.
53003005	Nə Yuu-Tiu nə wɑ́ pɑ ɑ́ sóní Yɩɩ ɑ́ bɩcɑnɩ wɑ, sə ɑ́ pɩ́nɩ́ ɑ́ dɑ̀n Zwezi-Kərisə.
53003006	Nə nubɩɑ-bɑ, nə pɩn ɑbɑ nii kʋ tə də nə Yuu-Tiu Zwezi-Kərisə yɩrɩ tə. Á pwɩ̀ɑ́ ɑ́ tɩ̀ɑ̀n ɑ́ yɑ yɩŋʋnɩ də lìù tə mɑmɑ, ʋ nə yɩ nə nubiu Kərisə yɩrɩ, ʋ nə yɑ yɑyɩnyiən, ʋ nə bɑ kɑ̀rɑ̀ tə, nə nə bɩrɩ ɑbɑ, nii zìlí.
53003007	Á tətə yə̀ə́ nətʋ tə, ɑ́ nə mɛ, sə ɑ́ fwɑ, sə ɑ́ mɑ yɑ ndə nə nə. Á yə̀ə́ də, nə nə yɩn də ɑbɑ, nə wɑ̀ yɑyɩnyɩnɑ yɩn.
53003008	Nə wɑ̀ lìù wodiu dí tʋtʋ. Nə tʋn nə ɡwɑ̀rɩ̀, nə tʋn tɩtɩn də yɩcɑʋ mɛ, sə nə dɑ̀n kɑ́ yɑ ɑ́ lìù mɑmɑ yuu zɩlɩ.
53003009	Nə nə fwɑ kʋ nətʋ tə, kʋ bɑ pɩ̀ɑ̀ kʋ bɩrɩ də, nə yɑ̀ bɑ cwəŋə jə, sə ɑ́ sɑn nəbɑ. Kʋ yɑ nə pɩ̀ɑ̀ nə bɩrɩ ɑbɑ nətʋ tə, ɑ́ nə mɛ, sə ɑ́ fwɑ, sə ɑ́ twɑ́ kʋ nə.
53003010	Kʋ mʋ̀ nə pɩn, mɑ́ŋɑ́ tə wɑ, nə nə yɩn ɑ́ con, nə swɩ̀n ɑ́ con, nə wʋ́: "Də lìù nə bɑ pɩ̀ɑ̀, sə ʋ tʋn, sə kʋ tíú dɑ̀n kɑ́ də́ wodiu də!"
53003011	Nə nə̀ń də, ɑ́ wɑ lɩ̀ɑ̀ duən yɑ yɑyɩnyɩnɑ. Bɑ bɑ won tʋŋɑ, də kʋ nə tɑ̀, sə bɑ kə bɑ tɩ̀ɑ̀n lɩ̀ɑ̀ duən yìə̀n wɑ.
53003012	Nə kwè bɑ lɩ̀ɑ̀ təntə, nə ɡɑ pɩn bɑ nii kʋ tə də Yuu-Tiu Zwezi-Kərisə yɩrɩ tə. Nə swɩ̀n bɑ con, sə bɑ tʋn bɑ tʋtʋnɑn mɑ́ŋɑ́ mɑmɑ sənbwen, sə bɑ mɑ nɑ bɑ nii wodiu.
53003013	Nə nubɩɑ-bɑ, ɑ́ mʋ̀ dɑ̀nɑ̀ kɑ́ ɡwɑ̀rɩ̀, də kɑ fwɑ zəni.
53003014	Də lìù nə bɑ kʋ tə, nə nə swɩ̀n sɑɡɩ kʋ tə wɑ, nii zìlí, sə ɑ́ jɑ kʋ tíú yoo ɑ́ pubʋŋɑ wɑ. Á pwɩ̀ɑ́ ɑ́ tɩ̀ɑ̀n də wɑ́, sə kʋ pɑ cɑvɩrɑ jɑ wɑ́.
53003015	Á dɑ̀nɑ̀ kɑ́ fwɑ wɑ́ ndə ɑ́ dʋŋʋ nə. Kʋ mɛ, sə ɑ́ kwè kʋ tíú, ndə ɑ́ nubiu nə.
53003016	Yuu-Tiu tə, ʋ nə pɩn bɩcɑn sìə́ tə, nə wɑ́ pɑ ɑbɑ bɩcɑn sìə́. Yuu-Tiu Zwezi nə wɑ́ yɑ də ɑ́ mɑmɑ, mɑ́ŋɑ́ mɑmɑ wɑ, yoo yiri mɑmɑ wɑ.
53003017	Kʋ tə yɑ ɑ̀ tətə Polə nə pʋ́pʋ́nɩ́ də ɑ̀ jɩɩn, ɑ̀ wʋ́: "Polə jʋ̀nɩ̀ ɑbɑ". Á nəŋə nətʋ tə, ɑ̀ nə yɑ̀ɑ́ tún ɑ̀ jɩ̀ɑ̀n ɑ̀ sɑɡɑ tə mɑmɑ wɑ, də nətʋ, ɑ̀ nə pʋ́pʋ́nɩ́:
53003018	Nə Yuu-Tiu Zwezi-Kərisə wɑ́ fwɑ pubwɑnʋ ɑ́ yɩrɑ.
54001001	Aý mʋ̀ Polə yɩ Zwezi-Kərisə tʋntʋnʋ. Aý mʋ̀ nə pʋ́pʋ́nɩ́ sɑɡɩ kʋ tə. Yɩɩ jon nəbɑ nə cʋnɑ wɑ. Zwezi-Kərisə də pɩn nə jə yɑlɑ. Yɑ́ ʋ mʋ̀ nə pɩn nii, sə ɑ̀ yɑ bɑ tʋntʋnʋ.
54001002	Aý pʋ́pʋ́nɩ́ sɑɡɩ kʋ tə, ɑ̀ pɩn n mʋ̀ Timote nə, n nə yɩ ndə ɑ̀ bìú nə cɩ́ɡɑ́ cɩ́ɡɑ́, n nə keni n wɑɑ Zwezi nə tə yɩrɩ. Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ n yɩrɑ. Bɑ mʋ̀ nə wɑ́ dəri n yinəɡə zənzən, bɑ ɡɑ pɑ mʋ́ bɩcɑn sìə́.
54001003	Mɑ́ŋɑ́ tə, ɑ̀ nə vəli Mɑsedwɑnə nɑɡwɑnɑɑ, ɑ̀ pɩn mʋ́ kwìə̀, sə n yɑ̀ Ef(tm)zə nə, n cɩ̀ lɩ̀ɑ̀ duən nə, bɑ dɑ̀n kɑ́ bɩrɩ kʋnkʋn kɑ̀rɩ̀.
54001004	Kʋ mʋ̀ təntə kwɑ nə, sə n tə cɩ̀ bɑ nə, bɑ dɑ̀n kɑ́ jələ tə yomɑnɑn təntə mɑncɩn tətə. Tə yɩ yìə̀n tə, tə nə bɑ də̀ń jə. Tə duən də ɡɑ yɩ bɑ nɩbɑrɑ-bɑ tə yìə̀n tə twɑrɑ, tə nə wɑ̀rɩ̀ tə ɡɑ̀lɩ̀ tə zw(tm)̀. Tə mʋ̀ yìə̀n təntə yɑ̀ tʋ́tʋ̀nɑ́ cɩcɩ nə, tə yɑ̀ɑ́ zɩ̀n, tə ɡɑ bɑ sɑŋɑ, sə Yɩɩ fɩrɑ tə tʋn də bɑ. Bɑ wɑ̀ɑ́ Yɩɩ fɩrɑ təntə bɑ lwɑrɩ, də bɑ nə ken bɑ wɑɑ Zwezi nə.
54001005	Yoo tə yɩrɩ, n nə m(tm), sə n swɩ̀n kʋ nətʋ tə bɑ con, kʋ mʋ̀ nə yɩ, sə bɑ wɑ̀nɩ́ bɑ sóní duən. Bɑ sonu təntə m(tm), sə kʋ yɑ də bɩcɑn nəpon, kʋ nə bɑ pubʋnkʋkwɩnɑn jə, sə kʋ pɑ bɑ nə keni bɑ wɑɑ Zwezi nə tə yɑ cɩ́ɡɑ́ cɩ́ɡɑ́.
54001006	Lɩ̀ɑ̀ duən j(tm)́n bɑ tɩ̀ɑ̀n, bɑ kʋ́ʋ̀ bɑ tə yìə̀n təntə fwɑ. Yɑ́ bɑ nə j(tm)́n tə dɑ̀ń nə pɩn, bɑ jə tʋ́tʋ̀nɑ́, tə nə bɑ nywɑrɩ jə.
54001007	Bɑ pɩ̀ɑ̀, sə bɑ yɑ Yɩɩ nii tə, ʋ nə pɩn Moyizə nə də̀ń, bɑ bɩrɩ lɩ̀ɑ̀ nə. Yɑ́ bɑ ɡɑ yə̀rì bɑ tətə sʋ̀rɑ̀n tə də̀ń, bɑ nə swɩ̀n. Bɑ yə̀rì yìə̀n tə də̀ń, bɑ nə kɑ̀rɩ̀ tə yoo də dɩ̀ɑ̀n, ndə bɑ yə̀ə́ tə.
54001008	Nə yə̀ə́ də, Yɩɩ nii tə ziən, də bɑ nə jɑ kʋ bɑ tʋŋɑ, ndə kʋ nə m(tm) nətʋ.
54001009	Kʋ mʋ̀ yɩrɩ, bɑ m(tm), sə bɑ lwɑrɩ də, Yɩɩ nii tə tɑ̀ ʋ pɩn lɩ̀ɑ̀ tə yɩrɩ, bɑ nə yɩ cɩ́ɡɑ́ tɩ̀ɑ́n. Á nəŋə ləzwənyirə tə, Yɩɩ nə pɩn ʋ nii tə bɑ yɩrɩ: Kʋ mʋ̀ nə yɩ wʋlʋnyɩnɑ, də lɩ̀ɑ̀ tə, bɑ nə bɑ Yɩɩ nii zìlí, də lɩ̀ɑ̀ tə, bɑ yɑ́ɑ́ nə tə̀lə́ də Yɩɩ, də cʋnɑ lɩ̀ɑ̀. Yɩɩ pɩn ʋ nii tə lɩ̀ɑ̀ tə yɩrɩ, bɑ bɑ Yɩɩ yìə̀n tə zìlí, də bɑ tə, bɑ nə zʋnɩ ʋ mʋ̀ Yɩɩ cwəŋə tə, də bɑ tə yɩrɩ, bɑ nə ɡwɩ bɑ ninə də bɑ nyɩnɑ, də lɑɡʋrɑ yɩrɩ.
54001010	Yɩɩ pɩn ʋ nii tə lɩ̀ɑ̀ tə yɩrɩ, bɑ nə pəni duən v(tm)(tm) v(tm)(tm), də bɑrɑ tə yɩrɩ, bɑ nə bɑ kɑn pɩ̀ɑ̀, bɑ ɡɑ pɩ̀ɑ̀ bɑrɑ duən, bɑ mɑ fwɑ bɑ kɑnɑ, də bɑ tə yɩrɩ, bɑ nə jɑnɩ lɩ̀ɑ̀ bɑ yoli. Yɩɩ pɩn ʋ nii tə lɩ̀ɑ̀ tə mɑmɑ yɩrɩ, bɑ nə yɩ kʋnkʋnɑ, də bɑ tə yɩrɩ, bɑ nə swɩ̀n kʋnkʋn yìə̀n. Yɩɩ pɩn ʋ nii tə lɩ̀ɑ̀ tə mɑmɑ yɩrɩ, bɑ nə tʋŋɑ yìə̀n tə, tə nə zɩɡɑ ʋ cɩ́ɡɑ́ kɑ̀rɑ̀ tə nə.
54001011	Kɑ̀rɑ̀ təntə də sʋywɑ́ŋʋ́ tə yɩ nədʋ. Sʋywɑ́ŋʋ́ təntə nɑn Yɩɩ con. Yɑ́ kʋ mʋ̀ nə bɩrɩ ʋ pupwən tə, də ʋ dun tə. Yɑ́ Yɩɩ təntə nə ken sʋywɑ́ŋʋ́ təntə yoo ɑ̀ jɩ̀ɑ̀n wɑ, sə ɑ̀ swɩ̀n kʋ ɑ̀ bɩrɩ.
54001012	Aý kəni nə Yuu-Tiu Zwezi-Kərisə l(tm)̀(tm)̀. Ʋ bʋ́n də, ɑ̀ yɩ lìù tə, ʋ nə wɑ̀ɑ́ ɑ̀ yuu wɑ ʋ jələ, sə ɑ̀ tʋn ʋ tʋtʋŋɩ tə də pùə́ nədʋ, ʋ mɑ kúrí nə, sə ɑ̀ tʋn kʋ. Ʋ dɑ̀ń pɩn nə dɩ̀ɑ̀n, sə ɑ̀ mɑ tʋn kʋ tʋtʋŋɩ təntə.
54001013	Mɑ́ŋɑ́ don yɩn lɑ́, ɑ̀ nə twɩn ʋ mʋ̀ Zwezi təntə. Aý fɩfɩn ʋ Kərisə lɩ̀ɑ̀ tə, də ɑ̀ kəni cɑ̀n bɑ nə. Də kʋ nətʋ tə mɑmɑ, ɑ̀ yinəɡə zənzən jɩn wɑ́. Ləyəri yɑ̀ nə pɩn, ɑ̀ fwɑ kʋ nətʋ tə, ɑ̀ ɡɑ wɑ̀ cɩ́ɡɑ́ pɩn Zwezi nə də.
54001014	Yɑ́ nə Yuu-Tiu dɑ̀ń fwɑ pubwɑnʋ ɑ̀ yɩrɑ, kʋ nə dɑ́ɑ́ zənzən, kʋ jɑ l(tm). Aý keni ɑ̀ wɑɑ ʋ nə wuuu, ɑ̀ dɑ̀ń ɡɑ jə Zwezi-Kərisə sonu tə.
54001015	Kʋ tə ɑ̀ nə pɩ̀ɑ̀, sə ɑ̀ swɩ̀n yəbə, kʋ yɑ sʋɡʋ tə, kʋ nə yɩ cɩ́ɡɑ́. Lɩ̀ɑ̀ tə mɑmɑ nə m(tm), sə bɑ s(tm)̀ kʋ. Zwezi-Kərisə twi tɩɑ yuu, sə ʋ jon lɩ̀ɑ̀ bɑ cʋnɑ wɑ. Aý mʋ̀ ɡɑ nə yɩ bɑ yɑ́ɑ́ tíú, ɑ̀ cʋnɑ nə dwə bɑ, ʋ nə jon.
54001016	Yɑ́ Zwezi-Kərisə dɑ̀ń dəri ɑ̀ mʋ̀ lìù tə, ɑ̀ cʋnɑ nə dɑ́ɑ́ tə doni bɑ duən, tə yinəɡə zənzən. Kʋ mʋ̀ nə pɩn, ʋ twɑ́ də nə, sə ʋ mɑ bɩrɩ ʋ pɩ́nʋ́ tə nə yɩ nətʋ. Ʋ bɩrɩ kʋ, sə ʋ mɑ dɑ̀n lɩ̀ɑ̀ tə, bɑ nə wɑ́ kə bɑ wɑɑ ʋ nə, jɩ̀ɑ̀n, sə bɑ ɡɑ nɑ mɩɩ tə, kʋ nə bɑ zw(tm)̀ ʋ con.
54001017	Aý pɩ̀ɑ̀, sə lɩ̀ɑ̀ tə pɑ dun Yɩɩ nə, bɑ ɡɑ bʋ ʋ nə, mɑ́ŋɑ́ də mɑ́ŋɑ́, kʋ nə bɑ zw(tm)̀. Yɩɩ nə yɩ pɩ̀ʋ́ tə, ʋ pɑ̀rɩ̀ tə nə bɑ zw(tm)̀, ɑbɑdɑ. Ʋ mʋ̀ nə yɑ Yɩɩ tə, ʋ nə wulə mɑ́ŋɑ́ mɑmɑ wuuu, yii nə wɑ̀rɩ̀ wɑ́ kʋ nɩ, ʋ ɡɑ yɩ ʋ cɩcɩ də. Amɩɩnɑ!
54001018	Aý bìú Timote, ɑ̀ pɩ̀ɑ̀, sə ɑ̀ swɩ̀n n con, sə n tʋn n pɑ Yɩɩ nə, ndə Yɩɩ nii sʋ̀sʋ̀nɑ̀ tə dɩɩn nə swɩ̀n n yoo nətʋ. N dɑ̀ń pìí n lìí Yɩɩ nii sʋ̀sʋ̀nɑ̀ tə sʋ̀rɑ̀n təntə yoo, sə n tʋn Yɩɩ tʋtʋŋɩ tə zəni zəni, ndə n nə pɩ̀ɑ̀, sə n jɑn jɑŋɑ, kɑ nə ziən.
54001019	N jɑŋɑ təntə wɑ, n tə m(tm), sə n kə n wɑɑ Zwezi nə wuuu. N pubʋŋɑ tə ɡɑ wɑ̀ m(tm), sə kɑ yɑ pubʋnkʋkwɩʋn. Lɩ̀ɑ̀ duən dʋɡʋ kɑ jɑ pubʋnzəŋə təntə yoo vɑ̀n nə. Kʋ mʋ̀ nə pɩn, bɑ yɑ̀ dí yɑ́ɑ́, bɑ kə bɑ wɑɑ Zwezi nə. Yɑ́ kʋ nə yí yɑ́ɑ́, bɑ kʋ́ʋ̀ bɑ bɑ wɑɑ kəni Zwezi nə.
54001020	Kʋ mʋ̀ ləzwənyirə təntə wɑ, lɩ̀ɑ̀ duən nə yɩ Yimene də Al(tm)kəzɑndərə. Aý ken bɑ mʋ̀ lɩ̀ɑ̀ təntə Sɩtɑnɑ jɩ̀ɑ̀n wɑ, sə bɑ mɑ lwɑrɩ swɩɑn, bɑ kʋ́ʋ̀ dɑ̀n kɑ́ twɩn Yɩɩ.
54002001	Təntən yoo tə ɑ̀ nə kwè, sə bɑ fwɑ, kʋ mʋ̀ nə yɩ, sə Kərisə lɩ̀ɑ̀ tə jʋn Yɩɩ, sə bɑ lòrì Yɩɩ, sə bɑ kə Yɩɩ l(tm)̀(tm)̀, lɩ̀ɑ̀ tə mɑmɑ yuu yɩrɩ.
54002002	Bɑ lòrì Yɩɩ, bɑ pɑ p(tm)̀ɡɑ́ tə nə, sə bɑ lòrì Yɩɩ, bɑ pɑ lɩ̀ɑ̀ tə nə, bɑ nə ywɑ̀ŋɑ́ bɑ lʋʋ tə yuu, sə bɑ lʋʋ tə wɑ̀nɩ́ kʋ zùrì, sə sìə́ yɑ kʋ wɑ. Kʋ nətʋ wɑ́ sɑn, sə nə wɑ̀nɩ́ nə zìlí Yɩɩ, nə ɡɑ twɑ́ wɑ́ zəni.
54002003	Mə kʋ mʋ̀ yoo təntə nə ywɑ́n, kʋ ɡɑ ziən, kʋ pɑ Yɩɩ nə, ʋ nə jon nəbɑ nə cʋnɑ wɑ.
54002004	Mə ʋ mʋ̀ nə pɩ̀ɑ̀, sə ʋ jon lɩ̀ɑ̀ tə mɑmɑ bɑ cʋnɑ wɑ. Kʋ nə súrí lɑ́, sə ʋ pɑ bɑ lwɑrɩ ʋ cɩ́ɡɑ́ tə.
54002005	Yɩɩ yɩ nədʋ, yɑ́ ləzwəndʋɑ nə wulə ʋ mʋ̀ Yɩɩ də ləzoni pwərə wɑ. Kʋ lìù təntə nə yɩ Zwezi-Kərisə.
54002006	Ʋ mʋ̀ nə pɩn ʋ tɩ̀ɑ̀n, sə ʋ tɩ ləzoni tə mɑmɑ yuu yɩrɩ, sə ʋ mɑ jon bɑ, bɑ cʋnɑ wɑ. Kʋ mʋ̀ yoo təntə nə bɩrɩ, kʋ mɑ́ŋɑ́ tə tətə wɑ, də Yɩɩ pɩ̀ɑ̀, sə ʋ jon ləzoni mɑmɑ.
54002007	Mə kʋ mʋ̀ yɩrɩ nə, Yɩɩ tún nə, sə ɑ̀ yɑ ʋ tʋntʋnʋ, ɑ̀ swɩ̀n ʋ sʋɡʋ tə. Aý mʋ̀ nə m(tm), sə ɑ̀ ɡwin Yɩɩ sʋɡʋ tə də̀ń ɑ̀ bɩrɩ lɩ̀ɑ̀ tə nə, bɑ nə tɑ̀ Zwifə-bɑ, sə bɑ kə bɑ wɑɑ Zwezi nə, sə ɑ̀ bɩrɩ bɑ cɩ́ɡɑ́ tə də. Aý bɩrɩ kʋ cɩ́ɡɑ́ təntə lɩ̀ɑ̀ tə nə, bɑ nə tɑ̀ Zwifə-bɑ. Kʋ tɑ̀ kʋnkʋn nə ɑ̀ kʋnɩ, kʋ yɑ cɩ́ɡɑ́ nə ɑ̀ swɩ̀n.
54002008	Aý dɑ̀ń pɩ̀ɑ̀, sə bwɑ́lɩ́ mɑmɑ nə, sə bɑrɑ tə jʋn Yɩɩ. Bɑ nə zɩ̀n bɑ jɩ̀ɑ̀n yɩɩ nə, sə bɑ mɑ jʋn Yɩɩ, bɑ m(tm), sə bɑ yɑ lɩ̀ɑ̀ tə, Yɩɩ nə tɩ bɑ. Lɩŋɑ wɑ̀ m(tm), sə tə yɑ bɑ bɩcɑnɩ wɑ. Tʋ́tʋ̀nɑ́ də wɑ̀ m(tm), sə tə yɑ bɑ pubʋŋɑ wɑ.
54002009	Aý swə, sə kɑnɑ tə də zʋ ɡɑnɑn, ndə kɑn nə m(tm), sə ʋ zʋ ʋ ɡɑ̀nʋ̀ nətʋ. Bɑ dɑ̀n kɑ́ zʋ ɡɑnɑn tə, tə nə bɑ ziən də bɑ. Tə wɑ̀ m(tm), sə tə yɑ jɩjə tɩ̀ɑ́n ɡɑnɑn. Bɑ dɑ̀n kɑ́ pɑn yun tə yiri nə yɩ jɩjə tɩ̀ɑ́n nə pɑnɩ. Bɑ dɑ̀n kɑ́ nɑ̀n bɑ tɩ̀ɑ̀n də sɩ́ɑ́n bɩɑn zɑnɑn, nə ɑ̀ yə̀ə́ ɡɑnɑn tə, tə kwənə nə dɑ́ɑ́ zənzən.
54002010	Bɑ bwɑnwiən dɑ̀ń m(tm), sə tə yɑ kɑ tʋn zəni. Kʋ mʋ̀ nə m(tm) də kɑnɑ tə, bɑ nə swɩ̀n də, bɑ mʋ̀ zìlí Yɩɩ.
54002011	Kɑ̀rɑ̀ tə mɑ́ŋɑ́ wɑ, kɑnɑ tə m(tm), sə bɑ cʋɡʋ kɑ̀rɑ̀ tə sənbwen, sə bɑ s(tm)̀ kɑ̀rɑ̀ tə nii.
54002012	Aý bɑ nii pɩn kɑn nə, sə ʋ kɑ̀rɑ̀ bɑrɑ tə, nə ɑ̀ yə̀ə́, sə ʋ jɑ dɩ̀ɑ̀n bɑ yuu wɑ. Kɑnɑ tə m(tm), sə bɑ pú bɑ níə́, bɑ jə̀ń sənbwen.
54002013	Kʋ də̀ń nə yɩ Yɩɩ təntən, ʋ fwɑ Adɑmə. Kʋ kwɑ nə, ʋ fwɑ Ɛvə.
54002014	Yɑ́ kʋ tɑ̀ Adɑmə nə, Sɩtɑnɑ ɡɩɡɑrɩ, kʋ yɩ kɑn tə nə, ʋ ɡɩɡɑrɩ. Kʋ nətʋ dɑ̀ń pɩ̀ɑ̀ kʋ bɩrɩ də, kɑn nə vɩɡɑ Yɩɩ nii tə.
54002015	Yɑ́ də kʋ nətʋ mɑmɑ, Yɩɩ wɑ́ jon kɑn ʋ cʋnɑ wɑ, ʋ nə lʋrɩ bɩɑ tə yɩrɩ. Yɩɩ wɑ́ jon wɑ́, də ʋ nə keni ʋ wɑɑ Zwezi nə wuuu, də ʋ nə swə lɩ̀ɑ̀, də ʋ nə twɑ́ Yɩɩ nə zəni, də ʋ nə jə ʋ tɩ̀ɑ̀n zəni.
54003001	Sʋɡʋ kʋ tə, ɑ̀ nə pɩ̀ɑ̀ ɑ̀ swɩ̀n, kʋ yɑ cɩ́ɡɑ́. Lìù tə, ʋ nə pɩ̀ɑ̀, sə ʋ yɑ Kərisə lɩ̀ɑ̀ púlí yɑ́ɑ́ tɩ̀ɑ́n yuu tíú, kʋ tíú pɩ̀ɑ̀ tʋtʋnzəŋu.
54003002	Kərisə lɩ̀ɑ̀ púlí yɑ́ɑ́ tɩ̀ɑ́n yuu tíú wɑ̀ m(tm), sə ʋ jɑ yokʋkwɩnɑn, bɑ nə wɑ́ cɑɡɑ ʋ nii nə tə yɩrɩ. Ʋ m(tm), sə ʋ yɑ kɑn nədʋ bɑrɩ. Ʋ m(tm), sə ʋ yɑ lìù tə, ʋ nə bʋŋɑ zəni. Ʋ m(tm), sə ʋ yɑ lìù tə, ʋ nə bʋŋɑ zəni. Ʋ m(tm), sə ʋ yɑ lìù tə, ʋ nə tʋŋɑ yìə̀n tə, ndə kʋ nə m(tm), sə tə tʋn nətʋ. Ʋ m(tm), sə ʋ yɑ lìù tə, ʋ nə s(tm)̀ ʋ joŋə vərə zəni, ʋ pɑ bɑ zʋrɩ ʋ dìə̀ wɑ. Ʋ m(tm), sə ʋ yɑ lìù tə, ʋ nə wɑ̀ɑ́ lɩ̀ɑ̀ ʋ kɑ̀rɩ̀ zəni.
54003003	Ʋ wɑ̀ m(tm), sə ʋ nywɩ̀n swɑnɑ zənzən ʋ bʋbʋnɩ. Nə ɑ̀ yə̀ə́, sə ʋ yɑ jɑrɩdɩrʋ. Ʋ dɑ̀ń m(tm), sə ʋ yɑ lìù tə, ʋ nə yɩ bwɑ̀bwɑ̀. Ʋ wɑ̀ m(tm), sə ʋ yɑ tʋtʋnyɑn. Nə ɑ̀ yə̀ə́, sə ʋ sóní səbiu.
54003004	Ʋ m(tm), sə ʋ dí yɑ́ɑ́ ʋ kw(tm)n ʋ tətə dìə̀ tə zəni, sə ʋ bɩɑ tə wɑ̀nɩ́ bɑ s(tm)̀ ʋ nii, bɑ ɡɑ zìlí ʋ tətə cɩ́ɡɑ́ cɩ́ɡɑ́.
54003005	Də lìù nə wɑ̀rɩ̀ ʋ tətə dìə̀ ʋ kw(tm)n, nətə nə ʋ wɑ́ fwɑ, ʋ mɑ kw(tm)n Kərisə lɩ̀ɑ̀ púlí tə mʋ̀?
54003006	Á nə pɩ̀ɑ̀, sə ɑ́ kúrí Kərisə lɩ̀ɑ̀ púlí yɑ́ɑ́ tɩ̀ɑ́n yuu tíú, ɑ́ dɑ̀nɑ̀ kɑ́ kúrí lìù tə, ʋ nə ken ʋ wɑɑ Zwezi nə dʋrɑ. Á nə kúrí lìù nətʋ, ʋ wɑ́ fwɑ fwiə, yɑ́ Yɩɩ bʋ̀rɑ̀ tə wɑ́ jɑ wɑ́, ndə kɑ nə jɩn Sɩtɑnɑ nətʋ.
54003007	Kərisə lɩ̀ɑ̀ púlí yɑ́ɑ́ tɩ̀ɑ́n yuu tíú m(tm), sə lɩ̀ɑ̀ tə, bɑ nə tɑ̀ Kərisə lɩ̀ɑ̀, də tətə swɩ̀n ʋ yozəŋə yoo. Kʋ nə tɑ̀ nətʋ, kʋ wɑ̀ɑ́ kʋ pɩn bɑ ɡoni wɑ́. Yɑ́ cɑvɩrɑ wɑ́ zʋ wɑ́, Sɩtɑnɑ ɡɑ twɑ́ kʋ nə, ʋ mɑ jɑ wɑ́.
54003008	Kərisə lɩ̀ɑ̀ púlí tʋ̀tʋ̀nɑ̀ də m(tm), sə bɑ yɑ lɩ̀ɑ̀ tə, lɩ̀ɑ̀ nə m(tm), sə bɑ zìlí bɑ. Bɑ ɡɑ m(tm), sə bɑ yɑ cɩ́ɡɑ́ cɩ́ɡɑ́ lɩ̀ɑ̀. Bɑ wɑ̀ m(tm), sə bɑ nyʋ swɑnɑ zənzən, bɑ ɡɑ wɑ̀ m(tm), sə bɑ twɑ́ yokʋkwɩnɑn nə, bɑ mɑ nɑ səbiu.
54003009	Bɑ m(tm), sə bɑ pɑ cɩ́ɡɑ́ sʋɡʋ tə nə, kʋ nə sə̀ɡə̀, Yɩɩ nə bɩrɩ bɑ, də pubʋŋɑ tə, kɑ ziən.
54003010	Á nə pɩ̀ɑ̀, sə ɑ́ kúrí Kərisə lɩ̀ɑ̀ púlí tʋ̀tʋ̀nɑ̀, kʋ m(tm), sə ɑ́ dí yɑ́ɑ́ də́də́n bɑ, ɑ́ nɑ kʋ tə, bɑ nə yɩ. Də bɑ nə bɑ yokʋkwɩnɑn jə, lɩ̀ɑ̀ nə wɑ́ swɩ̀n tə yoo, sə ɑ́ dɑ̀ń zɩɡɩ lɑ́, ɑ́ kə bɑ Kərisə lɩ̀ɑ̀ púlí tʋtʋnɑn tə wɑ.
54003011	Kərisə lɩ̀ɑ̀ púlí tʋ̀tʋ̀nɑ̀ tə kɑnɑ m(tm), sə bɑ yɑ kɑnɑ tə, lɩ̀ɑ̀ nə zìlí bɑ. Bɑ wɑ̀ m(tm), sə bɑ yɑ lɩ̀ɑ̀ tə, bɑ nə swɩ̀n yolwɑnɑ, bɑ pɩn lɩ̀ɑ̀ nə. Bɑ m(tm), sə bɑ yɑ kɑnɑ tə, bɑ nə bʋŋɑ zəni. Bɑ m(tm), sə bɑ yɑ kɑnɑ tə, bɑ nə yɩ pùə́ nədʋ tɩ̀ɑ́n yoo mɑmɑ wɑ.
54003012	Kərisə lɩ̀ɑ̀ púlí tʋ̀tʋ̀nʋ̀ m(tm), sə ʋ yɑ kɑn nədʋ bɑrɩ. Ʋ m(tm), sə ʋ wɑ̀nɩ́ ʋ tətə bɩɑ tə, də ʋ tətə dìə̀ tə ʋ kə cwəŋə nə zəni.
54003013	Kərisə lɩ̀ɑ̀ púlí tʋ̀tʋ̀nɑ̀ tə, bɑ nə tʋŋɑ zəni, bɑ wɑ́ nɑ dun bwɑ́lɩ́. Bɑ ɡɑ wɑ́ wɑ̀nɩ́ bɑ swɩ̀n Zwezi-Kərisə sʋɡʋ tə, də bɑ cɩ́ɡɑ́ mɑmɑ, bɑ nə keni bɑ wɑɑ ʋ nə tə yɩrɩ.
54003014	Aý pʋ́pʋ́nɩ́ sɑɡɩ kʋ tə n nə, ɑ̀ ɡɑ jə yɑlɑ də, ɑ̀ wɑ́ bɑ̀ ɑ̀ nɑ mʋ́, mɑ́ŋɑ́ mɑncɩn wɑ.
54003015	Də ɑ̀ nə dɑ́n ɑ̀ wɑ̀ twi, sə n twɑ́ sɑɡɩ kʋ tə nə, n mɑ lwɑrɩ nətʋ tə, n nə m(tm), sə n yɑ Yɩɩ bɩɑ tə wɑ. Yɩɩ bɩɑ təntə nə yɩ Kərisə lɩ̀ɑ̀ púlí tə, kʋ nə yɩ Yɩɩ tə, ʋ nə wulə mɩɩ wɑ, nə tɩ. Kərisə lɩ̀ɑ̀ púlí təntə nə zɩŋɑ sʋɡʋ tə, kʋ nə yɩ cɩ́ɡɑ́, ndə yoŋi nə zɩŋɑ dəyuu nətʋ.
54003016	Cɩ́ɡɑ́ tə, kɑ nə sə̀ɡə̀ kʋ yoo təntə wɑ, kɑ də̀ń lù zənzən. Lìù mɑmɑ wɑ̀rɩ̀ kʋ yoo təntə, ʋ tʋ́tʋ̀nɩ́. Kʋ mʋ̀ nə yɩ Zwezi-Kərisə, ʋ nə jiɡə ləzwənə. Yɩɩ-Siŋu tə bɩrɩ də, ʋ yɩ cɩ́ɡɑ́ tíú Yɩɩ yɑ́ɑ́ con. Mɑlɩk(tm) nɩ wɑ́. Lɩ̀ɑ̀ swɩ̀n ʋ sʋɡʋ tə, bɑ bɩrɩ lʋʋ dwíə́ tə mɑmɑ nə, Lɩ̀ɑ̀ keni bɑ wɑɑ ʋ nə, tɩɑ yuu wɑ. Yɩɩ tì wɑ́, ʋ kə ʋ con dun bwɑ́lɩ́ wɑ.
54004001	Yɩɩ-Siŋu tə cɩ́ɡɑ́ swɩ̀n də, tɑlɩkwɑ mɑ́ŋɑ́ tə wɑ, lɩ̀ɑ̀ duən, bɑ nə ken bɑ wɑɑ Zwezi nə, wɑ́ pìí bɑ yɑ́ wɑ́. Bɑ dɑ̀ń wɑ́ pìí bɑ zìlí zinə nii, bɑ ɡɑ wɑ́ twɑ́ tə mʋ̀ zinə tə kɑ̀rɑ̀ nii nə.
54004002	Bɑ wɑ́ dʋɡʋ bɑ tɩ̀ɑ̀n bɑ pɑ níə́ bələ tɩ̀ɑ́n, bɑ nə yɩ kʋnkʋnɑ, ɡɩɡɑrɩ bɑ, bɑ ɡɑ pɑ bɑ j(tm)́n. Bɑ mʋ̀ kʋnkʋnɑ təntə pubʋŋɑ tə tɩɡɑ mɩ́ɑ́mɩ́ɑ́n, ndə ɡɑntwɑn nə dí mən.
54004003	Bɑ mʋ̀ nə kɑ̀rɩ̀ bɑ bɩrɩ də, kʋ culi, sə kɑn də b(tm)(tm) swe duən nə. Bɑ ɡɑ bɩrɩ də, kʋ culi, sə lɩ̀ɑ̀ də́ wodirən duən də. Tə mʋ̀ wiən təntə ɡɑ yɩ Yɩɩ fwɑ, sə bɑ də́. Lɩ̀ɑ̀ tə, bɑ nə ken bɑ wɑɑ Zwezi nə, bɑ ɡɑ yə̀ə́ cɩ́ɡɑ́ tə, bɑ nə ken Yɩɩ l(tm)̀(tm)̀, bɑ ɡɑ də́ tə, kʋ bɑ yolwɑn mɑmɑ jə.
54004004	Wiən tə mɑmɑ, Yɩɩ nə fwɑ ziən. Won mɑmɑ tə̀lə́, bɑ nə m(tm), sə bɑ lɩ bɑ dʋɡʋ, də bɑ nə jon tə mɑmɑ, bɑ ɡɑ kə Yɩɩ l(tm)̀(tm)̀ tə yɩrɩ.
54004005	Yɩɩ sʋɡʋ tə də yɩjʋnɩ tə yɑ̀ɑ́ pɑ won mɑmɑ ziən, kʋ pɑ Yɩɩ nə.
54004006	N m(tm), sə n kɑ̀rɩ̀ yìə̀n tə tə, n bɩrɩ lɩ̀ɑ̀ tə nə, bɑ nə yɩ n nubɩɑ Kərisə yɩrɩ. Kʋ nətʋ wɑ́ pɑ, n yɑ Zwezi-Kərisə tʋtʋnbiu nəzəŋu. Kʋ ɡɑ wɑ́ bɩrɩ də, n pɩn cɩ́ɡɑ́ Yɩɩ sʋɡʋ tə nə, n ɡɑ twɑ́ kʋ nə zəni. N nə keni n wɑɑ kʋ nə, də kɑ̀rɑ̀ nəzəŋu tə nə. Yɑ́ kʋ tə bɩrɩ də, sʋ̀rɑ̀n tə də kɑ̀rɑ̀ nəywɑ́ŋʋ́ tə sɑŋɑ mʋ́, tə pɑ n vəli yɑ́ɑ́ wuuu, Yɩɩ cwəŋə tə wɑ.
54004007	Dʋɡʋ ləyərən yomɑnɑn tə, tə nə tɑ̀ Yɩɩ nyiən.
54004008	Də lìù nə fwɑ dɩ̀ɑ̀n won, kʋ yɑ̀ɑ́ pɑ ʋ yɩrɑ jɑ dɩ̀ɑ̀n, kʋ ɡɑ wɑ́ sɑn wɑ́ mɑncɩn mɑncɩn. Yɑ́ ʋ nə twɑ́ Yɩɩ cwəŋə tə mʋ̀ nə zəni, kʋ mʋ̀ sɑŋɑ wɑ́ zənzən kʋ dwiən. Kʋ wɑ́ pɑ ʋ nɑ mɩɩ nədʋn sɩ́ʋ́n nə. Kʋ mɩɩ təntə ɡɑ wɑ́ yɑ mɩɩ tə, kʋ nə bɑ zw(tm)̀ Yɩɩ con.
54004009	Kʋ mʋ̀ sʋɡʋ təntə yɩ lɩ̀ɑ̀ tə mɑmɑ nə m(tm), sə bɑ s(tm)̀ kʋ, bɑ pɑ bɑ tɩ̀ɑ̀n nə.
54004010	Mə kʋ mʋ̀ nə pɩn, nə mɑ tʋŋɑ də nə jɑŋɑ. Yɑ́ nə ken nə yɑlɑ Yɩɩ tə nə, ʋ nə wulə mɩɩ wɑ. Ʋ mʋ̀ nə pɩ̀ɑ̀, sə ʋ jon lɩ̀ɑ̀ tə mɑmɑ bɑ cʋnɑ wɑ. Ʋ mʋ̀ nə wɑ́ jon lɩ̀ɑ̀ tə mɑmɑ, bɑ nə ken bɑ wɑɑ Zwezi nə,
54004011	Kʋ m(tm), sə n pɑ nii tə yìə̀n təntə yɩrɩ, sə n ɡɑ kɑ̀rɩ̀ tə mɑmɑ n bɩrɩ.
54004012	Dɑ̀n kɑ́ s(tm)̀ n pɑ, bɑ mun mʋ́, n nə yɩ ləzwəndʋn tə yɩrɩ. N m(tm), sə n pɑ bɑ twɑ́ n tətə nə, bɑ mɑ lwɑrɩ nətʋ tə, bɑ nə m(tm), sə bɑ yɑ. Kʋ nətʋ tə wɑ́ twɑ́ n sʋɡʋ nə, də nətʋ n nə yɩ nə. Kʋ wɑ́ twɑ́ n nə swə lɩ̀ɑ̀ nətʋ nə, də n nə keni n wɑɑ Zwezi nə wuuu nətʋ, də nətʋ tə, n bɩcɑn nə yɩ nəpon Yɩɩ yɑ́ɑ́ con.
54004013	Kɑ̀rɩ́ Yɩɩ sʋɡʋ tə mɑ́ŋɑ́ mɑmɑ wuuu, lɩ̀ɑ̀ tə yɑ́ɑ́ con, də n pɩn bɑ kwìə̀, də n bɩrɩ bɑ. Fwɑ nətʋ kʋ jə vələ dɩɩn tə, ɑ̀ nə wɑ́ bɑ̀.
54004014	Dɑ̀n kɑ́ ɡwìə̀n tɑrpɩʋn tə, Yɩɩ nə pɩn mʋ́. Yɩɩ pɩn mʋ́ tɑrpɩʋn. Təntə kʋ twɑ́ Yɩɩ nii sʋ̀sʋ̀nɑ̀ tə sʋ̀rɑ̀n nə, bɑ nə swɩ̀n n yuu wɑ. Kərisə lɩ̀ɑ̀ púlí yɑ́ɑ́ tɩ̀ɑ́n tə ɡɑ tún bɑ jɩ̀ɑ̀n n yuu wɑ kʋ yɩrɩ.
54004015	Kə n dɩ̀ɑ̀n mɑmɑ lɑ́, sə n wɑ̀nɩ́ tʋn kʋ tʋtʋŋɩ təntə, n pɑ kʋ nii sú. Fin n yɩ́ɑ́ kʋ yuu zəni, sə lɩ̀ɑ̀ tə mɑmɑ nɑ də, n yɩ n vəli n yɑ́ɑ́ wuuu, Yɩɩ nyiən tə wɑ.
54004016	Cɩ n tɩ̀ɑ̀n nə, sə n cɩ̀ kʋ tə, n nə kɑ̀rɩ̀ tə də nə. Jɑ pɩ́nʋ́ wuuu, n dɑ̀n kɑ́ pìí n kə kwɑ. Də n nə fwɑ kʋ nətʋ, kʋ wɑ́ pɑ Yɩɩ jon mʋ́ n cʋnɑ wɑ, ʋ ɡɑ twɑ́ mʋ́ ʋ jon bɑ tə, bɑ nə cʋɡɑ n sʋɡʋ tə.
54005001	N nə wulə də bɑzʋnʋ, ʋ nə fwɑ yoo, kʋ nə wɑ̀ m(tm), dɑ̀n kɑ́ cɑɡɑ ʋ nii nə də dɩ̀ɑ̀n. N m(tm), sə n kwè wɑ́ bwɑ̀bwɑ̀, ndə ʋ yɑ̀ nə yɩ n nyɩnɑ nə. Kwè bɑlɑndʋrɑ tə, ndə bɑ yɑ̀ nə yɩ n nubɩɑ nə.
54005002	Də kɑzʋnʋ nə fwɑ yoo, kʋ nə wɑ̀ m(tm), sə n kwè wɑ́, ndə bɑ yɑ̀ nə yɩ n ninə nə. Kwè kɑninə tə, ndə bɑ yɑ̀ nə yɩ n nɑkwɑnɑ nə, n ɡɑ pɑ n bɩcɑn yɑ nəpon bɑ yɑ́ɑ́ con.
54005003	Zìlí kɑdənə tə, bɑ cɩ́ɡɑ́ nə yɩ bɑ cɩcɩ, sə n ɡɑ ywɑ̀ń bɑ yuu.
54005004	Kɑdənu tə, ʋ nə jə bɩɑ, nə ɑ̀ yə̀ə́ nɩ̀ɑ́n, bɑ mʋ̀ nə m(tm), sə bɑ dí yɑ́ɑ́ bɑ ywɑ̀ń bɑ dìə̀ lɩ̀ɑ̀ tə yuu. Bɑ m(tm), sə bɑ tʋn kʋ tə, bɑ nə m(tm), sə bɑ tʋn bɑ pɑ bɑ lɩ̀ɑ̀ tə nə, sə bɑ mɑ kə bɑ l(tm)̀(tm)̀. Mə yoo təntə nə Yɩɩ swə.
54005005	Kɑdənu don wulə, ʋ nə yɩ kɑdənu cɩ́ɡɑ́ cɩ́ɡɑ́, ʋ nə wulə ʋ cɩcɩ, ʋ ɡɑ bɑ lìù mɑmɑ jə, sə ʋ ywɑ̀ń ʋ yuu. Ʋ mʋ̀ kɑdənu təntə yɑ̀ɑ́ kə ʋ yɑlɑ Yɩɩ nə. Ʋ yɑ̀ɑ́ jʋ̀nɩ̀ Yɩɩ tɩtɩn də yɩcɑʋ, ʋ lòrì, sə Yɩɩ sɑn wɑ́.
54005006	Yɑ́ kɑdənu tə mʋ̀, ʋ nə fwɑ ʋ fɩrɑ cɩcɩ, də ʋ wulə mɩɩ wɑ tə mɑmɑ, ʋ yɩ ndə ʋ tɩɡɑ Yɩɩ yɑ́ɑ́ con.
54005007	Nə̀ń kʋ tə n nə m(tm), sə n pɑ nii bɑ kʋ yuu wɑ, sə yìə̀n dɑ̀n kɑ́ yɑ bɑ yɩrɑ, lɩ̀ɑ̀ nə wɑ́ cɑɡɑ bɑ nii nə tə yɩrɩ.
54005008	Də lìù nə bɑ ʋ dwíí tɩ̀ɑ́n nə sɑŋɑ, nə ɑ̀ yə̀ə́ kʋ tə, kʋ nə dwə, ʋ bɑ ʋ dìə̀ lɩ̀ɑ̀ tətə nə sɑŋɑ, kʋ tíú vɩɡɑ Zwezi. Ʋ mʋ̀ lìù təntə wɑɑ lɩŋɑ kʋ dwən lìù tə, ʋ nə wɑ̀ ʋ wɑɑ ken Zwezi nə.
54005009	Dɑ̀n kɑ́ pʋ́pʋ́nɩ́ kɑdənu yɩrɩ n súrí kɑdənə tə nə, ɑ́ nə sɑŋɑ bɑ nə tə nii nə, də ʋ nə bɑ bɩnɑ sɑpwɩtwɑ jə. Kʋ súrí lɑ́, də ʋ bɑrɩ nə wɑ̀ nədʋ yɩn.
54005010	Kɑdənu m(tm), sə ʋ yɑ lìù tə, bɑ nə bwɩ ʋ tʋtʋnzəŋə nə. Ʋ m(tm), sə ʋ yɑ lìù tə, ʋ nə ywɑ̀ń ʋ bɩɑ yuu zəni, ʋ ɡɑ s(tm)̀, ʋ joŋə vərə zəni ʋ pɑ, bɑ zʋrɩ ʋ dìə̀ wə. Ʋ m(tm), sə ʋ yɑ lìù tə, ʋ nə sɩnf1 lɩ̀ɑ̀ tə, bɑ nə yɩ Kərisə nə tɩ, n(tm)(tm). Ʋ m(tm), sə ʋ sɑn lɩ̀ɑ̀ nə, bɑ nə wulə cɑ̀n wɑ, ʋ ɡɑ tʋn tʋtʋnzəŋə, mɑ́ŋɑ́ mɑmɑ.
54005011	Dɑ̀n kɑ́ pʋ́pʋ́nɩ́ kɑdənə tə, bɑ nə yɩ kɑninə, tə mʋ̀ yɩrɑ kɑdənə yɩrɑ sɑɡɩ tə wɑ. N nə pʋ́pʋ́nɩ́ bɑ yɩrɑ lɑ́, mɑ́ŋɑ́ tə wɑ, bɑrɩ swiu fɩrɑ nə jə bɑ, bɑ wɑ́ dʋɡʋ Zwezi-Kərisə lɑ́. Yɑ́ bɑ ɡɑ vɑ bɑ swe bɑrɩ nə.
54005012	Bɑ yɑ̀ fwɑ ndə bɑ twɑ́ Zwezi-Kərisə nə, bɑ ɡɑ pìí bɑ yɑ́ wɑ́. Kʋ mʋ̀ nə pɩn, Yɩɩ bʋ̀rɑ̀ tə wɑ́ jɑ bɑ.
54005013	Kʋ nə súrí lɑ́, kʋ wɑ́ pɑ, bɑ jì yɑyɩnyɩnɑ, bɑ twɑ́ dii wɑ bɑ vəli. Yɑ́ kʋ ɡɑ bɑ́ yɑ kʋ cɩcɩ. Bɑ wɑ́ yɑ sʋfɑrʋ tɩ̀ɑ́n. Lɩ̀ɑ̀ duən yìə̀n nə wɑ́ pìí tə jə bɑ bɩɑn nə, bɑ ɡɑ wɑ́ swɩ̀n sʋ̀rɑ̀n tə, bɑ nə wɑ̀ m(tm), sə bɑ swɩ̀n.
54005014	Kʋ mʋ̀ nə pɩn, ɑ̀ pɩ̀ɑ̀, sə n yɑ́ kɑdənə tə, bɑ nə yɩ kɑninə tə, sə bɑ pìí bɑ swe, bɑ lʋrɩ bɩɑ, sə bɑ ywɑ̀ń bɑ dìə̀ yuu nə zəni. Aý bɑ pɩ̀ɑ̀, sə nə dʋŋɑ twɑ́ bɑ nə, bɑ mɑ swɩ̀n yokʋkwɩʋn mɑmɑ nə yuu wɑ.
54005015	Kɑdənə duən dí yɑ́ɑ́ bɑ dʋɡʋ Zwezi cwəŋə tə, bɑ pìí bɑ vɑ bɑ twɑ́ Sɩtɑnɑ nə.
54005016	Kɑn tə, ʋ nə yɩ Kərisə lìù, nə jə kɑdənə ʋ dwíí wɑ, ʋ mʋ̀ nə m(tm), sə ʋ sɑn bɑ. Ʋ wɑ̀ m(tm), sə ʋ pɑ bɑ jì Kərisə lɩ̀ɑ̀ púlí tə yuu zɩlɩ. Kərisə lɩ̀ɑ̀ púlí tə m(tm), sə kʋ sɑn kɑdənə tə nə, bɑ cɩ́ɡɑ́ nə bɑ lìù jə mɩ́ɑ́mɩ́ɑ́n.
54005017	Á m(tm), sə ɑ́ pɑ ŋwɩ́rɑ́n dəkurən bələ Kərisə lɩ̀ɑ̀ púlí yɑ́ɑ́ tɩ̀ɑ́n tə nə, bɑ nə tʋŋɑ zəni, bɑ swɩ̀n Yɩɩ sʋɡʋ tə, də bɑ kɑ̀rɩ̀ kʋ bɑ bɩrɩ tə, ɑ́ doni.
54005018	Yɩɩ sʋɡʋ tə swɩ̀n, kʋ wʋ́: "Mɑ́ŋɑ́ tə wɑ, n nə jə nɑʋ, n mɑ tʋŋɑ n fɔɔ, kʋ wɑ̀ m(tm), sə n vwɑ kʋ nii nə, kʋ dɑ̀n kɑ́ dɩŋɩ wobɩɑ tə". Kʋ kʋ́ʋ̀ swɩ̀n kʋ súrí lɑ́, kʋ wʋ́: "Tʋ̀tʋ̀nʋ̀ m(tm), sə ʋ nɑ ʋ ŋwɩ́rɑ́n".
54005019	Də lìù nə swɩ̀n, ʋ mɑ zɩɡɑ Kərisə lɩ̀ɑ̀ púlí tə yɑ́ɑ́ tíú tə don nə, dɑ̀n kɑ́ cʋɡʋ kʋ tíú sʋɡʋ, də bɑ nə wɑ̀ lɩ̀ɑ̀ bələ də bɑtwɑ yí, bɑ nə zɩɡɑ yɑ́ɑ́ tíú tə nə.
54005020	Cɑɡɑ lɩ̀ɑ̀ tə, bɑ nə tʋŋɑ cʋnɑ tə, nii nə Kərisə lɩ̀ɑ̀ púlí tə mɑmɑ yɑ́ɑ́ con, sə kʋ pɑ, fən zʋ bɑ duən tə, bɑ dɑ̀n kɑ́ tʋn tə yiri.
54005021	Aý pɩn mʋ́ nii kʋ tə, də Yɩɩ də Zwezi-Kərisə də mɑlɩk(tm) tə, ʋ nə kúrí, sə n zìlí kʋ tə, ɑ̀ nə swɩ̀n n con, tə nii zəni. Dɑ̀n kɑ́ kúrí kʋ vɑ̀n don n dʋɡʋ. Dɑ̀n kɑ́ kúrí lɩ̀ɑ̀ tə, n mɑ tʋn kʋ.
54005022	Dɑ̀n kɑ́ bɩbɑrɩ n tún n jɩ̀ɑ̀n lìù yuu wɑ, sə n pɑ wɑ́ tʋtʋŋɩ Kərisə lɩ̀ɑ̀ púlí tə wɑ. Də n nə wɑ̀ n tɩ̀ɑ̀n nə cɩ̀, n wɑ́ twɑ́ n tʋn cʋnɑ tə. Cɩ n tɩ̀ɑ̀n nə, sə n yɑ lìù tə, n bɩcɑn nə yɩ nəpon.
54005023	N kʋ́ʋ̀ dɑ̀n kɑ́ nyʋ nɩ́ɑ́ cɩcɩ. N dɑ̀ń nyʋ div(tm)nf1 mɑncɩn mɑncɩn, n pùə́ yɑyɩɡʋ tə, də n yɑyɩrɑn tə duən tə yɩrɩ, sə tə zw(tm)̀.
54005024	Lɩ̀ɑ̀ duən cʋnɑ bɑ sə̀ɡə̀ mɩ́ɑ́mɩ́ɑ́n. Də bɑ nə swə, bɑ wɑ̀ kʋ tɩ̀ɑ́n bʋ̀rɑ̀ bʋ̀rɩ̀ də. Bɑ duən cʋnɑ yɩ bɑ bʋ̀rɑ̀ tə bʋ̀rɩ̀ kwɑ nə, nə bɑ dɑ̀ń yɑ̀ɑ́ nɑ tə.
54005025	Tʋtʋnzəŋə tə də bɑ sə̀ɡə̀ mɩ́ɑ́mɩ́ɑ́n. Yɑ́ tʋtʋnzəŋə tə, nə wɑ̀rɩ̀ tə nɩ yii wɑ, də tətə wɑ̀rɩ̀ tə sə̀ɡə̀, tə m(tm) lɑ́.
54006001	Lɩ̀ɑ̀ tə mɑmɑ, bɑ nə yɩ ywəŋə, m(tm), sə bɑ zìlí bɑ lìù tə, ʋ nə yə̀ bɑ zənzən, sə kʋ pɑ lìù mɑmɑ dɑ̀n kɑ́ twɩn Yɩɩ, ʋ dɑ̀n kɑ́ swɩ̀n yolwɑn nə kɑ̀rɑ̀ tə yuu wɑ.
54006002	Ywəŋə tə, bɑ tɩ̀ɑ́n nə yɩ Kərisə lɩ̀ɑ̀ tə, bɑ wɑ̀ m(tm), sə bɑ mun bɑ, bɑ mʋ̀ də bɑ nə yɩ Kərisə lɩ̀ɑ̀ tə yɩrɩ. Ywəŋə təntə dɑ̀ń m(tm), sə bɑ kw(tm)n bɑ tʋn bɑ pɑ bɑ tɩ̀ɑ́n təntə nə, bɑ doni bɑ dí yɑ́ɑ́ tə. Lɩ̀ɑ̀ təntə, ywəŋə tə nə tʋŋɑ bɑ pɩn bɑ də yɩ bɑ nubɩɑ Kərisə yɩrɩ, Yɩɩ ɡɑ swə bɑ.
54006003	Nə̀ń, kʋ tə n nə m(tm), sə n kɑ̀rɩ̀, sə n kwè lɩ̀ɑ̀ tə. Lìù don wulə, ʋ nə kɑ̀rɩ̀ kɑ̀rɑ̀ yiri don. Ʋ mʋ̀ lìù təntə wɑ̀ cɩ́ɡɑ́ pɩn nə Yuu-Tiu Zwezi-Kərisə cɩ́ɡɑ́ sʋ̀rɑ̀n tə nə, ʋ ɡɑ wɑ̀ cɩ́ɡɑ́ pɩn nə kɑ̀rɑ̀ tə nə, kɑ nə bɩrɩ Yɩɩ nə swə, sə lìù yɑ nətʋ.
54006004	Kʋ tíú yɩ fwiə nə jə wɑ́, ʋ ɡɑ yə̀rì won mɑmɑ. Ʋ yənu nə yɩ tʋ́tʋ̀nɑ́, ʋ mɑ dɩ jɑrɑ yìə̀n yɩrɑ boŋu yuu wɑ. Tə mʋ̀ nə yɑ̀ɑ́ pɑ ʋ zɩɡɑ lɩ̀ɑ̀ duən nə, kʋ tɩ̀ɑ́n wiən yɩrɩ. Ʋ jə tʋ́tʋ̀nɑ́, ʋ də́ tɩjɑŋɑ lɩ̀ɑ̀ də̀ń nə, ʋ ɡɑ bʋŋɑ yolwɑn ʋ pɩn lɩ̀ɑ̀ nə.
54006005	Bɑ yɑ̀ɑ́ dɩ tʋ́tʋ̀nɑ́ wuuu bɑ pwərə wɑ, bɑ pubʋŋɑ tə bɑ ziən, bɑ ɡɑ kʋ́ʋ̀ yə̀rì cɩ́ɡɑ́ tə. Bɑ pubʋŋɑ wɑ nə, bɑ bʋŋɑ də, bɑ nə twɑ́ cwəŋə tə nə zəni, bɑ wɑ́ nɑ səbɩɑ.
54006006	Kʋ yɩ cɩ́ɡɑ́ də, lìù nə twɑ́ Yɩɩ cwəŋə tə nə zəni, ʋ yɩ jɩjə tíú, də ʋ nə poli ʋ pùə́ də kʋ tə, ʋ nə jə.
54006007	Nə wɑ̀ won mɑmɑ jɑ bɑ̀ lʋʋ wɑ, nə ɡɑ bɑ́ wɑ̀nɩ́ won mɑmɑ nə jɑ vìí.
54006008	Kʋ mʋ̀ nə pɩn, nə nə nɑ nə nii wodiu, nə ɡɑ jə ɡɑnɑn, nə m(tm), sə nə pɑ, tə cɩcɩ m(tm) nəbɑ.
54006009	Lɩ̀ɑ̀ tə, bɑ nə pɩ̀ɑ̀, sə bɑ nɑ wiən zənzən, bɑ yɑ̀ɑ́ pɑ Sɩtɑnɑ yiɡu bɑ, ʋ kə yìə̀n wɑ, ndə bɑ nə zʋɑ nyɑlɩ wɑ. Kʋ dɑ̀ń yɑ̀ɑ́ pɑ bɑ sóní wokʋkwɩnɑn tə, tə nə cʋ̀ɡɑ̀ lɩ̀ɑ̀ tə. Yɑ́ tə mʋ̀ nə yɑ̀ɑ́ cʋ̀ɡʋ̀ bɑ mɩ́ɑ́mɩ́ɑ́n.
54006010	Yokʋkwɩnɑn yiri mɑmɑ dəkuu nə yɩ kɑ sóní səbiu. Lɩ̀ɑ̀ duən lɩ bɑ tɩ̀ɑ̀n Zwezi cwəŋə tə wɑ, bɑ pɩ̀ɑ̀ səbɩɑ zənzən. Bɑ dí cɑ̀n zənzən kʋ yoo təntə yɩrɩ, kʋ ɡɑ yɩ bɑ tətə nə pɩ̀ɑ̀ tə, bɑ pɑ bɑ tɩ̀ɑ̀n nə.
54006011	N mʋ̀ lìù tə, n nə yɩ Yɩɩ lìù, lɩ n tɩ̀ɑ̀n tə mʋ̀ yìə̀n tə mɑmɑ wɑ. Kə n dɩ̀ɑ̀n mɑmɑ, sə n wɑ̀nɩ́ n tʋn kʋ tə nə yɩ cɩ́ɡɑ́ yìə̀n. Twɑ́ Yɩɩ cwəŋə tə nə zəni, sə n kə n wɑɑ Zwezi nə, mɑ́ŋɑ́ mɑmɑ wuuu. Sóní lɩ̀ɑ̀ tə, sə n jɑ pɩ́nʋ́, sə n jɑ pubwɑnʋ.
54006012	Pʋ́rɩ́ n yɩrɑ, n kə n wɑɑ Zwezi nə wuuu. Kə dɩ̀ɑ̀n, sə n wɑ̀nɩ́ n yɑ mɩɩ tə wɑ, kʋ nə bɑ zw(tm)̀ Yɩɩ con. Mə kʋ mʋ̀ yɩrɩ nə, Yɩɩ kúrí mʋ́. Mɑ́ŋɑ́ tə, Yɩɩ nə kúrí mʋ́, n tətə swɩ̀n cɩ́ɡɑ́ sʋɡʋ lɩ̀ɑ̀ kɑpʋpʋ yɑ́ɑ́ con də, n ken n wɑɑ Zwezi nə.
54006013	Zwezi-Kərisə tətə dɩɩn zɩɡɩ, ʋ swɩ̀n cɩ́ɡɑ́ sʋɡʋ tə Pilɑtə yɑ́ɑ́ con, ʋ ɡɑ bɩrɩ də, ʋ mʋ̀ wulə cɩ́ɡɑ́ cwəŋə wɑ. Aý dɑ̀ń pɩn mʋ́ nii kʋ tə, də Yɩɩ tə, ʋ nə pɩn mɩɩ won mɑmɑ nə, də ʋ mʋ̀ Zwezi-Kərisə.
54006014	Twɑ́ ɑ̀ sʋ̀rɑ̀n tə nii nə, ɑ̀ nə dí yɑ́ɑ́ ɑ̀ swɩ̀n n con. Dɑ̀n kɑ́ dwɑ́ tə nii nə, dɑ̀n kɑ́ fwɑ won tə, lɩ̀ɑ̀ nə wɑ́ swɩ̀n, bɑ zɩɡɩ n nə kʋ yɩrɩ. Yɑ nətʋ kʋ jɑ vələ, nə Yuu-Tiu Zwezi-Kərisə nə wɑ́ pìí ʋ bɑ̀.
54006015	Yɩɩ tə, ʋ nə yɩ pupwən tíú, lɩ mɑ́ŋɑ́ ʋ tún, sə ʋ pɑ Zwezi-Kərisə pìí ʋ bɑ̀ kɑ wɑ. Ʋ mʋ̀ Yɩɩ nə yɩ dɩ̀ɑ̀n mɑmɑ Yuu-Tiu. Ʋ mʋ̀ nə yɑ p(tm)̀ɡɑ́ tə mɑmɑ pɩ̀ʋ́, ʋ ɡɑ yɩ yun tɩ̀ɑ́n tə mɑmɑ Yuu-Tiu.
54006016	Ʋ mʋ̀ Yɩɩ cɩcɩ nə wulə mɑ́ŋɑ́ mɑmɑ wuuu, ʋ bɑ tɩ. Ʋ wulə poni wɑ, lìù mɑmɑ nə wɑ̀rɩ̀ kʋ poni tə yɩrɑ ʋ boli. Lìù mɑmɑ yii tə wɑ̀ ʋ mʋ̀ Yɩɩ nɩ. Lìù ɡɑ wɑ̀rɩ̀ wɑ́ n nɩ də. Ʋ m(tm), sə bɑ bʋ ʋ nə, ʋ mʋ̀ nə jə dɩ̀ɑ̀n, tə nə bɑ zw(tm)̀ ɑbɑdɑ. Amɩɩnɑ!
54006017	Pɑ nii lɩ̀ɑ̀ tə nə, bɑ nə yɩ sɩ́ʋ́n lʋʋ kʋ tə jɩjə tɩ̀ɑ́n, sə bɑ dɑ̀n kɑ́ fwɑ fwiə. Bɑ dɑ̀n kɑ́ kə bɑ wɑɑ lʋʋ jɩjə wɑ, kɑ nə wɑ́ l(tm) sɩ́ʋ́n sɩ́ʋ́n. Bɑ m(tm), sə bɑ kə bɑ wɑɑ Yɩɩ nə. Ʋ mʋ̀ nə pɩn won mɑmɑ bʋ́rɩ́ nəbɑ, sə nə jw(tm).
54006018	Swɩ̀n bɑ con, sə bɑ tʋn zəni, sə bɑ jɩjə tə yɑ tʋtʋnzəŋə jɩjə. Bɑ m(tm), sə bɑ pɑ wiən lɩ̀ɑ̀ nə də bɑ bɩcɑnɩ mɑmɑ, sə bɑ tɑ̀rɩ̀ bɑ jɩjə tə də lɩ̀ɑ̀ duən.
54006019	Də bɑ nə fwɑ nətʋ, bɑ wiən tə, tə kwənə nə dɑ́ɑ́, tə də wɑ́ yɑ jɩjə nəzəŋu Yɩɩ con, kɑ nə wɑ̀rɩ̀ kɑ cʋ̀ɡɑ̀. Yɑ́ bɑ dɑ̀ń wɑ́ nɑ mɩɩ tə, kʋ nə yɩ cɩ́ɡɑ́, Yɩɩ con.
54006020	Aý bìú Timote, ywɑ̀ń kʋ tə, Yɩɩ nə pɩn mʋ́, yuu zəni. Jɑ n tɩ̀ɑ̀n, dɑ̀n kɑ́ dɩ tʋ́tʋ̀nɑ́ tə, tə nə yɩ tʋtʋ, tə nə tɑ̀ Yɩɩ nyiən. Dɑ̀n kɑ́ kə n nii yìə̀n tə wɑ, bɑ nə wʋ́, də tə yɩ yənu yìə̀n, tə ɡɑ yɩ kʋnkʋn yìə̀n.
54006021	Lɩ̀ɑ̀ duən yɑ̀ bʋ́n də, bɑ jə kʋ yənu təntə. Kʋ mʋ̀ nə pɩn, kʋ tɩ̀ɑ́n kʋ́ʋ̀ bɑ bɑ wɑɑ kəni kʋ tə nə, nə nə ken nə wɑɑ kʋ nə. Yɩɩ nə wɑ́ fwɑ pubwɑnʋ ɑ́ yɩrɑ.
55001001	Aý mʋ̀ Polə, yɩ Zwezi-Kərisə tʋntʋnʋ. Kʋ nətʋ twɑ́ də Yɩɩ fɩrɑ tə. Zwezi-Kərisə tʋn nə, sə ɑ̀ swɩ̀n mɩɩ tə yoo lɩ̀ɑ̀ con. Yɩɩ kɑ̀n nii də, ʋ wɑ́ pɑ kʋ mɩɩ təntə lɩ̀ɑ̀ tə nə, bɑ nə vwə bɑ tɩ̀ɑ̀n Zwezi-Kərisə yɩrɑ.
55001002	Aý pʋ́pʋ́nɩ́ sɑɡɩ kʋ tə, ɑ̀ pɩn n mʋ̀ Timote nə. N yɩ ɑ̀ bìú tə, ɑ̀ nə swə zənzən. Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ n yɩrɑ. Bɑ mʋ̀ nə wɑ́ dəri n yinəɡə zənzən, bɑ ɡɑ pɑ mʋ́ bɩcɑn sìə́.
55001003	Aý mʋ̀ Polə kəni Yɩɩ lɛ̀ɛ̀, ɑ̀ pɩn n mʋ̀ Timote nə. Aý lòrì Yɩɩ də bɩcɑn nəpon, ndə ɑ̀ nɩbɑrɑ-bɑ tə nə jʋn Yɩɩ nətʋ. Mɑ́ŋɑ́ mɑmɑ, ɑ̀ nə wulə ɑ̀ lòrì Yɩɩ, kʋ nə yɩ tɩtɩn nə ɑ̀ yə̀ə́ yɩcɑʋ, ɑ̀ yɑ̀ɑ́ lòrì Yɩɩ, ɑ̀ pɩn mʋ́.
55001004	Aý lìí ɑ̀ tɩ̀ɑ̀n də, n nə kwi nətʋ, ɑ̀ viru tə mɑ́ŋɑ́ wɑ. Yɑ́ ɑ̀ dɑ̀ń yɑ̀ swə zənzən, sə ɑ̀ pìí ɑ̀ nɑ mʋ́, sə ɑ̀ pùə́ poli.
55001005	Aý yɑ̀ɑ́ bʋŋɑ nətʋ tə, n nə ken n wɑɑ Zwezi nə wuuu. Kʋ təntən kʋ yɑ n nɩɩ Loyisə nə ken ʋ wɑɑ ʋ nə. Kʋ zɑ̀n lɑ́, kʋ pɑ n nuu Enisə. Yɑ́ ɑ̀ dɑ̀ń yə̀ə́ də, n də ken n wɑɑ ʋ mʋ̀ Zwezi tə nə wuuu, n ɡɑ tɑ̀ níə́ bələ tíú.
55001006	Mə kʋ mʋ̀ nə pɩn, ɑ̀ mɑ lìí mʋ́ yoo kʋ tə. Jɑ Yɩɩ tɑrpɩʋn tə, ʋ nə pɩn mʋ́, sə n mɑ tʋn zəni. Mɑ́ŋɑ́ tə wɑ, ɑ̀ nə tún ɑ̀ jɩ̀ɑ̀n tə n yuu wɑ, Yɩɩ pɩn mʋ́ tɑrpɩʋn təntə. Kə n dɩ̀ɑ̀n lɑ́ n tʋn də kʋ tɑrpɩʋn təntə.
55001007	Yɩɩ-Siŋu yɑ̀ɑ́ bɑ pɩn, lìù jì yɑ́ɑ́ ŋwɩ̀ɑ́n tíú. Kʋ mʋ̀ nə pɩn, dɑ̀n kɑ́ pɑ, n yɑ yɑ́ɑ́ ŋwɩ̀ɑ́n tíú. Kʋ yɑ̀ɑ́ pɑ nəbɑ dɩ̀ɑ̀n, sə nə mɑ tʋn, nə pɑ Yɩɩ nə. Kʋ yɑ̀ɑ́ pɑ nə sóní lɩ̀ɑ̀, kʋ ɡɑ pɩn, nə yə̀ə́ nə tɩ̀ɑ̀n jɑnʋ.
55001008	Dɑ̀n kɑ́ pɑ cɑvɩrɑ jɑ mʋ́, sə n swɩ̀n nə Yuu-Tiu yoo n bɩrɩ lɩ̀ɑ̀ nə. Dɑ̀n kɑ́ pɑ cɑvɩrɑ jɑ mʋ́, ɑ̀ mʋ̀ Polə nə wulə bɑ̀ń dìə̀ Zwezi-Kərisə yɩrɩ də. N də mɛ, sə n də́ cɑ̀n sʋywɑ́ŋʋ́ tə yɩrɩ, ndə ɑ̀ nə, də dɩ̀ɑ̀n tə, Yɩɩ nə pɩn mʋ́.
55001009	Ʋ mʋ̀ Yɩɩ nə jon nəbɑ nə cʋnɑ wɑ. Ʋ kúrí nəbɑ, sə nə yɑ ʋ mʋ̀ lɩ̀ɑ̀. Kʋ tɑ̀ nə tʋtʋnzəŋə yɩrɩ, kʋ yɑ ʋ tətə nə swə kʋ nətʋ, kʋ twɑ́ də ʋ pubwɑnʋ tə nə. Yɩɩ tətə nə sóní, sə ʋ fwɑ kʋ nətʋ tə, də lʋʋ tə wɑ̀ fwɑ. Yɩɩ tətə nə twɑ́ də Zwezi-Kərisə, ʋ mɑ tʋn ʋ pubwɑnʋ tə nə yɩrɑ.
55001010	Zwezi-Kərisə jon nəbɑ nə cʋnɑ wɑ, yɑ́ ʋ zwɛ̀ tɩɑn dɩ̀ɑ̀n. Kʋ mʋ̀ nə pɩn, sɩ́ʋ́n nə, Yɩɩ pubwɑnʋ təntə dɑ̀ń yɩ nəpon. Zwezi twɑ́ sʋywɑ́ŋʋ́ tə nə, ʋ bɩrɩ də, lɩ̀ɑ̀ tə wɑ́ nɑ mɩɩ, kʋ nə bɑ zwɛ̀ Yɩɩ con.
55001011	Yɩɩ tún nə, sə ɑ̀ yɑ ʋ tʋntʋnʋ, ɑ̀ swɩ̀n sʋywɑ́ŋʋ́ təntə, də ɑ̀ kɑ̀rɩ̀ kʋ ɑ̀ bɩrɩ lɩ̀ɑ̀ nə.
55001012	Mə kʋ mʋ̀ yɩrɩ nə, ɑ̀ də́ cɑ̀n tə tə, yɑ́ cɑvɩrɑ bɑ nə jə. Aý mʋ̀ yə̀ə́ lìù tə, ɑ̀ nə keni ɑ̀ wɑɑ ʋ nə. Yɑ́ ɑ̀ yə̀ə́ də, sʋywɑ́ŋʋ́ təntə, Zwezi nə pɩn nə, ʋ wɑ̀ɑ́ kʋ nə ʋ cɩ̀, kʋ jɑ vələ dɩɩn tə, ʋ nə wɑ́ pìí ʋ bɑ̀.
55001013	Twɑ́ cɩ́ɡɑ́ sʋ̀rɑ̀n tə nə, n nə nì ɑ̀ nii wɑ də, ɑ̀ swɩ̀n, sə n də sʋ̀rɑ̀n yɑ ndə tə nə. Dɑ̀n kɑ́ lwɑ̀ń won mɑmɑ tə wɑ. N nə swɩ̀n tə sʋ̀rɑ̀n təntə, Zwezi-Kərisə nə pɩn, sə n kə n wɑɑ ʋ nə, yɑ́ n ɡɑ sóní lɩ̀ɑ̀ də. Kʋ mʋ̀ yɩrɩ nə, jɑ tə sʋ̀rɑ̀n təntə n bɩcɑn wɑ.
55001014	Ywɑ̀ń sʋywɑ́ŋʋ́ tə yuu, Yɩɩ nə pɩn mʋ́. Ywɑ̀ń kʋ yuu də Yɩɩ-Siŋu tə, kʋ nə wulə də nəbɑ.
55001015	N yə̀ə́ də, Kərisə lɩ̀ɑ̀ tə mɑmɑ, bɑ nə wulə Azi nɑɡwɑnɑɑ tə wɑ, vɩɡɑ nə bɑ dʋɡʋ. Fizwɛlə də Ɛrəmozwɛnə twɑ́ bɑ wulə bɑ wɑ.
55001016	Aý lòrì nə Yuu-Tiu, sə ʋ dəri Oneziforə mʋ̀, də ʋ dìə̀ lɩ̀ɑ̀ yinəɡə zənzən. Ʋ mʋ̀ yɑ̀ɑ́ zùrì ɑ̀ bɩcɑn, ʋ ɡɑ bɑ ɑ̀ cɑvɩrɑ dəri, də bɑ nə vwə nə də bɑnzɑlɑ tə.
55001017	Ʋ nə twi Romə wɑ yəbə, ʋ bɩbɑrɩ ʋ pɩ̀ɑ̀ bwɑ́lɩ́ tə, ɑ̀ nə wulə wuuu, hɑlɩ ʋ bɑ̀ ʋ nɑ nə.
55001018	Nə Yuu-Tiu nə wɑ́ dəri ʋ yinəɡə zənzən, dɩɩn tə nə, ʋ nə wɑ́ pìí ʋ bɑ̀, ʋ bʋ̀rɩ̀ ləzoni bʋ̀rɑ̀. N mʋ̀ yə̀ə́ tʋtʋnɑn tə, ʋ nə tʋn ʋ pɑ nə, mɑ́ŋɑ́ tə wɑ, ɑ̀ nə yɩn Efɛzə nə, zəni.
55002001	N mʋ̀ Timote yɩ ndə ɑ̀ mʋ̀ Polə bìú nə. Zwezi-Kərisə fwɑ ʋ pubwɑnʋ tə n yɩrɑ. Kʋ mʋ̀ nə pɩn, n dɑ̀ń pɑ n jɩ̀ɑ̀n dɑ̀n.
55002002	N nì Yɩɩ sʋɡʋ tə ɑ̀ nii nə, ɑ̀ nə swɩ̀n lɩ̀ɑ̀ zənzən yɑ́ɑ́ con. Tì kʋ sʋɡʋ təntə, n mɑ kɑ̀rɩ̀ lɩ̀ɑ̀ tə duən tə, bɑ nə yɩ pùə́ nədʋ tɩ̀ɑ́n. Kʋ tɩ̀ɑ́n təntə də kʋ́ʋ̀ mɛ, sə bɑ wɑ̀nɩ́ bɑ tì kʋ, bɑ mɑ kɑ̀rɩ̀ lɩ̀ɑ̀ duən də.
55002003	Də n nə tʋŋɑ, n pɩn Zwezi-Kərisə nə, sə n sɛ̀ n də́ cɑ̀n, ndə pɑmɑnʋ nəzəŋu nə sɛ̀, ʋ də́ cɑ̀n nətʋ.
55002004	Lìù nə vəli pɑmɑnɩ, ʋ nə pɩ̀ɑ̀, sə ʋ poli ʋ yuu tíú tə pùə́ nə, ʋ kʋ́ʋ̀ wɑ̀ mɛ, sə ʋ fwɑ yìə̀n tə, pɑmɑnʋ nə wɑ̀ mɛ, sə ʋ fwɑ.
55002005	Kʋ yɩ ndə lìù nə wulə ʋ dəri, ʋ mʋ̀ də lɩ̀ɑ̀ duən, sə bɑ jon ŋwɩ́rɑ́n. Ʋ nə wɑ̀ nətʋ, bɑ nə mɛ, sə bɑ dəri dəru tə nii nə twɑ́, ʋ wɑ̀rɩ̀ dun yupuu ʋ nɩ kʋ wɑ.
55002006	Kʋ tə yɩ ndə lìù nə, ʋ nə ken ʋ dɩ̀ɑ̀n lɑ́, ʋ mɑ vɑrɩ kɑ́rɑ́. Mə ʋ mʋ̀ nə wɑ́ yɑ̀ təntən lìù tə, ʋ nə dí yɑ́ɑ́ ʋ nɑ ʋ tori kɑ́rɑ́ tə cɩʋ, mɑ́ŋɑ́ wɑ.
55002007	Bʋ́n sʋ̀rɑ̀n tə tə yoo, ɑ̀ nə swɩ̀n n con. N nə bʋŋɑ tə yoo, Yuu-Tiu wɑ́ pɑ, n nì tə mɑmɑ də̀ń.
55002008	Lìí Zwezi-Kərisə yoo, ʋ nə tɩɡɑ, ʋ pìí ʋ bwin ʋ nɑn tɩɑn wɑ. Bɑ lʋrɩ wɑ́ pɩ̀ʋ́ Dɑvidə dwíí tə wɑ. Mə kʋ mʋ̀ nə yɩ sʋywɑ́ŋʋ́ tə, ɑ̀ nə swɩ̀n, ɑ̀ bɩrɩ lɩ̀ɑ̀ tə nə.
55002009	Kʋ sʋywɑ́ŋʋ́ təntə, ɑ̀ nə swɩ̀n, tə nə pɩn, ɑ̀ wulə bɑnzɑlɑ tə wɑ, ɑ̀ də́ cɑ̀n, ndə ɑ̀ fwɑ yolwɑn. Yɑ́ də kʋ nətʋ tə mɑmɑ, bɑ tə wɑ̀ Yɩɩ sʋɡʋ tə ken bɑ̀ń dìə̀.
55002010	Kʋ mʋ̀ nə pɩn, ɑ̀ sɛ̀, sə ɑ̀ də́ cɑ̀n, lɩ̀ɑ̀ tə yɩrɩ Yɩɩ nə kúrí, sə ʋ twɑ́ Zwezi-Kərisə, ʋ mɑ jon bɑ bɑ cʋnɑ wɑ, bɑ ɡɑ zʋ ʋ dun tə wɑ, tə nə bɑ zwɛ̀.
55002011	Nə̀ń, sʋ̀rɑ̀n tə, tə nə bɑ tʋ́tʋ̀nɑ́ jə. Tə mʋ̀ nə yɩ də, nə nə twɑ́ Zwezi-Kərisə nə, nə tɩ, nə wɑ́ twɑ́ ʋ nə, nə pìí nə bwin nə nɑn də.
55002012	Də nə nə jɩn pɩ́nʋ́ wuuu, nə wɑ̀ pìí nə kə nə kwɑ, nə wɑ́ də́ pɑ̀rɩ̀ də wɑ́. Yɑ́ nə dɑ̀ń nə vɩɡɑ wɑ́, ʋ də wɑ́ vɩ nəbɑ.
55002013	Ʋ yɩ pùə́ nədʋ tíú. Kʋ mʋ̀ nə pɩn də, nə nə swə nə bɑ̀ nə jì pwìí bələ tɩ̀ɑ́n də, ʋ mʋ̀ tə yɩ pùə́ nədʋ tíú, ʋ wɑ̀rɩ̀ ʋ tɩ̀ɑ̀n ʋ pìí ʋ tɛn.
55002014	Lìí yoo kʋ tə lɩ̀ɑ̀ tə mɑmɑ, cɑɡɑ bɑ nii nə Yɩɩ yɑ́ɑ́ con, bɑ dɑ̀n kɑ́ fwɑ jɑrɑ yìə̀n yɩrɑ boŋu yuu wɑ. Tə mʋ̀ jɑrɑ təntə bɑ won fwɑ tə pɩn bɑ, də kʋ nə tɑ̀, sə tə cʋ̀ɡʋ̀ lɩ̀ɑ̀ tə, bɑ nə cʋɡɑ tə.
55002015	N mʋ̀ Timote, kə n dɩ̀ɑ̀n lɑ́, sə n yɑ lìù tə, n nə twɑ́ Yɩɩ puswənə nə. N mɛ, sə n yɑ tʋ̀tʋ̀nʋ̀ tə, n nə tʋŋɑ zəni, n tʋtʋŋɩ tə cɑvɩrɑ dɑ̀n kɑ́ jɑ mʋ́. Kʋ mɛ, sə n swɩ̀n Yɩɩ sʋɡʋ tə, kʋ nə yɩ cɩ́ɡɑ́ tə, n bɩrɩ lɩ̀ɑ̀ nə zəni zəni.
55002016	Dɑ̀n kɑ́ kə n nii ləyərən yomɑnɑn tə wɑ, tə nə tɑ̀ Yɩɩ nyiən. Lɩ̀ɑ̀ tə, bɑ nə jə yomɑnɑn təntə, yɑ̀ɑ́ pìí mɑncɩn mɑncɩn, bɑ zʋ tʋtʋnkʋkwɩnɑn tə, Yɩɩ nə bɑ pɩ̀ɑ̀.
55002017	Bɑ mʋ̀ lɩ̀ɑ̀ təntə kɑ̀rɑ̀ yɩ ndə nɑworu nə, kʋ nə wórí kʋ zwɩ wuuu. Mə Yimene də Filɛtə wulə bɑ mʋ̀ lɩ̀ɑ̀ təntə wɑ.
55002018	Bɑ mʋ̀ kʋ́ʋ̀ bɑ cɩ́ɡɑ́ tə nə twɑ́. Bɑ mʋ̀ swɩ̀n də, Yɩɩ mɑnwɑrɩ ʋ pìí ʋ bwin lɩ̀ɑ̀ ʋ lɩ tɩɑn wɑ. Bɑ twɑ́ kʋ nətʋ tə nə, bɑ mɑ ɡɩɡɑrɩ lɩ̀ɑ̀ tə, bɑ nə keni bɑ wɑɑ Zwezi nə wuuu bɑ dʋɡɑ.
55002019	Də kʋ nətʋ tə mɑmɑ, kʋ tə Yɩɩ mʋ̀ nə tún, kʋ bɑ lwɑ̀nɩ́. Kʋ yɩ ndə bɑ nə tún dìə̀ dəkuu nə, bɑ pʋ́pʋ́nɩ́ sʋ̀rɑ̀n tə tə kɑ dəkuu tə yuu wɑ. Tə sʋ̀rɑ̀n tə swɩ̀n, tə wʋ́: "Yuu-Tiu yə̀ə́ lɩ̀ɑ̀ tə, bɑ nə yɩ ʋ mʋ̀ nə tɩ". Pʋ́pʋ́nɑ́ tə duən də swɩ̀n, tə wʋ́: "Lìù tə mɑmɑ, ʋ nə bɩrɩ də, ʋ yɑ Yuu-Tiu nə tɩ, kʋ tíú dɑ̀ń mɛ, sə ʋ yɑ́ kʋnkʋn yìə̀n fɑ̀ŋʋ́ nə".
55002020	N nə zʋɑ jɩjə tíú dìə̀ wɑ, n wɑ́ nɑ zɩlɑ yirə yirə tə nə wulə lɑ́. Zɩlɑ təntə duən yɩ sɩ́ɑ́n wùrú zʋŋɩ, nə ɑ̀ yə̀ə́ luɡu wùrú zʋŋɩ. Tə duən də yɩ dɔ̀ɔ̀ bɑ nə sɑ́rɩ́, nə ɑ̀ yə̀ə́ tɩrɑn nə bɑ mɑ fwɑ tə. Tə mʋ̀ zɩlɑ təntə mɑmɑ tʋtʋnɑn tɑ̀ nədʋ. Zɩlɑ tə nə ziən nə, bɑ mɑ tʋŋɑ cɑ̀nɑ̀ dɩɩn nə. Tə duən tə mʋ̀ yɑ, bɑ mɑ tʋŋɑ dɩɩn mɑmɑ.
55002021	Mə nə yɩ nətʋ. Də lìù nə cɩ̀ɡɑ̀ ʋ tɩ̀ɑ̀n nə də yolwɑn tə mɑmɑ, ɑ̀ nə swɩ̀n tə yoo, ʋ yɩ ndə wùrú zʋŋɑ tə nə, bɑ nə mɑ tʋŋɑ cɑ̀nɑ̀ dɩɩn nə. Yuu-Tiu wɑ́ lɩ wɑ́ ʋ tún vɑ̀n nə, sə ʋ yɑ ʋ mʋ̀ nyiən. Ʋ tʋtʋŋɩ ziən kʋ pɑ Yuu-Tiu nə, ʋ ɡɑ sɛ̀, ʋ tʋŋɑ tʋtʋnzəŋu yiri mɑmɑ.
55002022	Cɩ n tɩ̀ɑ̀n nə dɑ̀n kɑ́ twɑ́ fwɑ yokʋkwɩnɑn tə, ləzwəndʋn tə nə swə, tə fɑ̀ŋʋ́. Kə n dɩ̀ɑ̀n lɑ́, n pɩ̀ɑ̀ kʋ tə, kʋ nə yɩ cɩ́ɡɑ́ yoo, də n wɑɑ mɑmɑ. Kə n wɑɑ mɑmɑ Zwezi nə wuuu, sə n sóní lɩ̀ɑ̀. Pɑ n mʋ̀ də lɩ̀ɑ̀ tə, bɑ nə jʋ̀nɩ̀ nə Yuu-Tiu də bɩcɑn nəpon tə, yɑ duən nə də bɩcɑn sìə́.
55002023	Lɩ̀ɑ̀ nə wulə bɑ dɩ ləyəri tʋ́tʋ̀nɑ́, tə nə yɩ tʋtʋ, dɑ̀n kɑ́ kə n nii lɑ́. N yə̀ə́ də, tə mʋ̀ nə pɩn, lɩ̀ɑ̀ tə fwɑ jɑrɑ də duən.
55002024	Kʋ wɑ̀ mɛ, sə Yuu-Tiu tʋ̀tʋ̀nʋ̀ dɩ jɑrɑ. Ʋ mɛ, sə ʋ zìlí lɩ̀ɑ̀ tə mɑmɑ, sə ʋ yɑ lìù tə, ʋ nə wɑ̀ɑ́ ʋ kɑ̀rɩ̀, sə ʋ ɡɑ jɑ pɩ́nʋ́ də bɑ.
55002025	Ʋ mɛ, sə ʋ jɑ bɩcɑbwɑnʋ, ʋ mɑ bɩrɩ lɩ̀ɑ̀ tə, bɑ nə zɩɡɑ ʋ nə. Kʋ wɑ̀ɑ́ kʋ pɩn, Yɩɩ twɑ́ kʋ nə, ʋ pɩn bɑ vəvəri bɑ kwɑ, bɑ mɑ sɛ́ bɑ cʋnɑ. Yɑ́ bɑ ɡɑ lwɑrɩ cɩ́ɡɑ́ sʋɡʋ tə.
55002026	Kʋ wɑ̀ɑ́ kʋ pɩn bɑ pubʋŋɑ pìí, kɑ twi cɩ́ɡɑ́ sʋɡʋ tə nə, bɑ ɡɑ jon bɑ tɩ̀ɑ̀n Sɩtɑnɑ jɩ̀ɑ̀n wɑ, ʋ yɑ̀ nə jɩn bɑ ndə nyɑlɩ, nə jɩn won nətʋ, ʋ pɑ, bɑ tʋŋɑ kʋ tə, ʋ nə swə.
55003001	Lìí n tɩ̀ɑ̀n də yoo, kʋ tə zəni. Kʋ mʋ̀ nə yɩ, lʋʋ zɑŋʋ mɑ́ŋɑ́ tə nə wɑ́ yɑ̀ cɑ̀n zənzən tə.
55003002	Lɩ̀ɑ̀ tə wɑ́ sóní bɑ tɩ̀ɑ̀n cɩcɩ. Bɑ wɑ́ sóní səbiu, bɑ ɡɑ wɑ́ yɑ̀ lɩ̀ɑ̀ tə, bɑ nə swə yɩrɩ. Bɑ wɑ́ yɑ̀ fwiə lɩ̀ɑ̀, bɑ ɡɑ wɑ́ twɩn Yɩɩ. Bɑ wɑ́ vɩ bɑ nyɩnɑ-bɑ nii, bɑ ɡɑ wɑ́ yɑ̀ yə̀rì jwɩɑn lɩ̀ɑ̀. Bɑ wɑ́ yɑ̀ lɩ̀ɑ̀ tə, bɑ nə bɑ Yɩɩ yìə̀n tə zìlí.
55003003	Bɑ wɑ́ yɑ̀ lɩ̀ɑ̀ tə, bɑ yoo nə dɑ̀ zənzən, bɑ ɡɑ bɑ ləzoni yinəɡə dəri. Bɑ wɑ́ yɑ̀ lɩ̀ɑ̀ tə, bɑ nə də́ tɩjɑŋɑ lɩ̀ɑ̀ də̀ń nə, bɑ ɡɑ wɑ́ sóní jɑrɑ. Bɑ wɑ́ yɑ̀ lɩ̀ɑ̀ tə, bɑ nə yɩ ndə ɡɑnɑŋɑ nə, bɑ ɡɑ bɑ́ sóní won tə, kʋ nə ziən.
55003004	Bɑ wɑ́ yɑ̀ lɩ̀ɑ̀ tə, bɑ nə ɡɩɡɑrɩ lɩ̀ɑ̀ bɑ dʋɡɑ, bɑ ɡɑ wɑ́ yɑ̀ lɩ̀ɑ̀ tə, bɑ nə súə́ də lɩŋɑ. Bɑ wɑ́ yɑ̀ fwiə lɩ̀ɑ̀ zənzən, bɑ ɡɑ wɑ́ sóní bɑ fɩrɑ yìə̀n, bɑ doni Yɩɩ.
55003005	Bɑ wɑ́ fwɑ ndə Yɩɩ lɩ̀ɑ̀ nə. Yɑ́ bɑ ɡɑ bɑ sɛ̀, sə Yɩɩ dɩ̀ɑ̀n tə lwɑ̀ń bɑ, sə bɑ yɑ ʋ mʋ̀ Yɩɩ lɩ̀ɑ̀ cɩ́ɡɑ́ cɩ́ɡɑ́. N mʋ̀ Timote, pɑ n mʋ̀ də bɑ lɩ̀ɑ̀ təntə, yɑ yɩŋʋnɩ də duən.
55003006	Bɑ mʋ̀ lɩ̀ɑ̀ təntə yiri nə sə̀ɡə̀ bɑ zwɩ lɩ̀ɑ̀ dii wɑ, bɑ ɡɩɡɑrɩ kɑnɑ tə, bɑ nə bɑ dɩ̀ɑ̀n jə Zwezi-Kərisə cwəŋə tə wɑ, bɑ pɩn bɑ sɛ̀ bɑ sʋ̀rɑ̀n. Kɑnɑ təntə yuu cʋnɑ dɑ́ɑ́ zənzən bɑ yuu wɑ, bɑ ɡɑ yɩ bɑ twɑ́ kʋ tə mɑmɑ nə, kʋ nə ywɑ́n kʋ pɑ bɑ.
55003007	Bɑ yɩ kɑnɑ tə, bɑ nə yɑ̀ɑ́ swə, sə bɑ nì yoo mɑmɑ. Yɑ́ bɑ ɡɑ wɑ̀rɩ̀ cɩ́ɡɑ́ yoo mʋ̀, bɑ lwɑrɩ mɩ́ɑ́mɩ́ɑ́n.
55003008	Nətʋ tə, Zwɑnɛsəf1 də Zwɑnbərɛsə nə zɩɡɩ Moyizə nə, mə nətʋ bɑrɑ təntə də zɩɡɑ cɩ́ɡɑ́ sʋɡʋ tə nə. Bɑ yɩ lɩ̀ɑ̀ tə, bɑ pubʋŋɑ nə bɑ tʋŋɑ, bɑ ɡɑ wɑ̀ bɑ wɑɑ ken Zwezi nə cɩ́ɡɑ́ cɩ́ɡɑ́.
55003009	Lɩ̀ɑ̀ tə mɑmɑ wɑ́ lwɑrɩ də, bɑ yɑ ləyərən, ndə lɩ̀ɑ̀ nə lwɑrɩ də, Zwɑnɛsə də Zwɑnbərɛsə yɩ ləyərən nətʋ. Kʋ mʋ̀ nə pɩn, bɑ bɑ́ wɑ̀nɩ́ bɑ vɑ yɑ́ɑ́.
55003010	N mʋ̀ Timote, n mʋ̀ twɑ́ ɑ̀ mʋ̀ Polə nə yìə̀n tə tə wɑ: N yə̀ə́ nətʋ, ɑ̀ nə kɑ̀rɩ̀. N yə̀ə́ kʋ tə, ɑ̀ nə yɩ. N yə̀ə́, ɑ̀ nə bʋŋɑ, sə ɑ̀ fwɑ nətʋ. N yə̀ə́, ɑ̀ nə keni ɑ̀ wɑɑ Zwezi nə nətʋ. N yə̀ə́, ɑ̀ pɩ́nʋ́ nə mɛ nətʋ. N yə̀ə́, ɑ̀ nə swə lɩ̀ɑ̀ nətʋ. N yə̀ə́, ɑ̀ nə jɩn pɩ́nʋ́ wuuu, ɑ̀ dɑ̀n kɑ́ pìí ɑ̀ kə ɑ̀ kwɑ nətʋ, ɑ̀ mɑ twɑ́ Yɩɩ nə.
55003011	N nɩ cɑ̀n tə, ɑ̀ nə dí də wʋwɑlʋ tə, kʋ nə yí nə. N yə̀ə́ yìə̀n tə mɑmɑ, tə nə yí nə Pisidi Antɩʋswə nə, Yikoniomə nə, Lisətərə nə. Yɑ́ Yuu-Tiu tə jon nə tə mɑmɑ wɑ.
55003012	Lɩ̀ɑ̀ tə mɑmɑ, bɑ nə pɩ̀ɑ̀, bɑ tì Zwezi-Kərisə cwəŋə tə cɩ́ɡɑ́ cɩ́ɡɑ́, ndə Yɩɩ nə pɩ̀ɑ̀ nətʋ, bɑ wɑ́ də́ cɑ̀n lɩ̀ɑ̀ duən jɩ̀ɑ̀n wɑ.
55003013	Yɑ́ lɩ̀ɑ̀ tə mʋ̀, bɑ nə yɩ wʋlʋnyɩnɑ, bɑ nə ɡɩɡɑrɩ lɩ̀ɑ̀ bɑ dʋɡɑ, bɑ mʋ̀ wɑ́ kwɛn bɑ cʋ̀ɡɑ̀, bɑ súrí wuuu. Bɑ wɑ́ ɡɩɡɑrɩ lɩ̀ɑ̀ duən bɑ dʋɡʋ, bɑ ɡɑ wɑ́ ɡɩɡɑrɩ bɑ də bɑ dʋɡʋ.
55003014	N mʋ̀ Timote, vwɑ n tɩ̀ɑ̀n kɑnkɑn yìə̀n tə nə, bɑ nə mɑ kwè mʋ́, n ɡɑ pɑ cɩ́ɡɑ́ mɑmɑ tə nə. N yə̀ə́ lìù tə də, ʋ nə bɩrɩ mʋ́ tə yìə̀n təntə.
55003015	Vwɑ n tɩ̀ɑ̀n kɑnkɑn tə yìə̀n tə nə. N yəni Yɩɩ sɑɡɩ tə də, n tə yɩ bisɩmɑɑ. Kʋ mʋ̀ Yɩɩ sɑɡɩ təntə wɑ̀ɑ́ mʋ́ yənu kʋ pɩn. Kʋ mʋ̀ yənu təntə nə wɑ̀ɑ́ mʋ́ kʋ bɩrɩ nətʋ Yɩɩ nə jon mʋ́ n cʋnɑ wɑ, n nə keni n wɑɑ Zwezi-Kərisə nə wuuu tə yɩrɩ.
55003016	Yìə̀n tə mɑmɑ, bɑ nə pʋ́pʋ́nɩ́ Yɩɩ sɑɡɩ tə wɑ, kʋ yɑ Yɩɩ-Siŋu tə nə pɩn, bɑ pʋ́pʋ́nɩ́ tə. Tə ziən, sə bɑ jɑ tə bɑ kɑ̀rɩ̀ lɩ̀ɑ̀. Tə mʋ̀ nə wɑ̀ɑ́ lɩ̀ɑ̀ tə bɩrɩ də, bɑ bɑ cɩ́ɡɑ́ jə. Tə mʋ̀ nə yɑ̀ɑ́ cɑɡɑ lɩ̀ɑ̀ nii nə də, bɑ nə fwɑ yolwɑn. Tə mʋ̀ nə bɩrɩ, nətʋ lɩ̀ɑ̀ nə mɛ, sə bɑ yɑ cɩ́ɡɑ́ wɑ.
55003017	Yɩɩ-Siŋu tə fwɑ kʋ nətʋ tə, sə kʋ pɑ Yɩɩ lìù wɑ̀nɩ́ ʋ mɩ̀ kɑ fwɑ yozəŋə mɑmɑ.
55004001	Dɩɩn don nə, Zwezi-Kərisə wɑ́ pìí ʋ bɑ̀. Ʋ wɑ́ bɑ̀ ndə pɩ̀ʋ́ nə. Ʋ wɑ́ bʋ̀rɩ̀ tɩɡɑ tə bʋ̀rɑ̀, ʋ ɡɑ bʋ̀rɩ̀ bɑ tə, bɑ nə wɑ̀ tɩ, də bʋ̀rɑ̀. Aý mʋ̀ Polə dɑ̀ń pɩn nii kʋ tə n mʋ̀ Timote nə, Yɩɩ yɑ́ɑ́ con də Zwezi-Kərisə yɑ́ɑ́ con.
55004002	Swɩ̀n sʋywɑ́ŋʋ́ tə, n bɩrɩ! Swɩ̀n kʋ də n bwɛ́! Mɑ́ŋɑ́ tə nə ziən, sə n swɩ̀n kʋ. Kɑ nə kʋ́ʋ̀ bɑ ziən də, sə n tə swɩ̀n kʋ. Bɩrɩ lɩ̀ɑ̀ tə, bɑ nə tʋŋɑ lwɑnɩ tə, də bɑ bɑ cɩ́ɡɑ́ jə, n ɡɑ cɑɡɑ bɑ nii nə. Kwè bɑ, sə bɑ fwɑ kʋ tə, kʋ nə ziən. Jɑ pɩ́nʋ́ dɩɩn mɑmɑ, n mɑ kɑ̀rɩ̀ bɑ nətʋ.
55004003	Mɑ́ŋɑ́ don wɑ́ bɑ̀, lɩ̀ɑ̀ tə nə kʋ́ʋ̀ bɑ́ cʋɡʋ bɑ tə, bɑ nə kɑ̀rɩ̀ cɩ́ɡɑ́ sʋ̀rɑ̀n tə bɑ bɩrɩ, bɑ nə pɩ̀ɑ̀, sə bɑ tʋn yokʋkwɩnɑn tə yɩrɩ. Bɑ wɑ́ pɛ̀ kɑrnyɩnɑ duən, bɑ mɑ kɩkɑrɩ bɑ tɩ̀ɑ̀n, sə bɑ kɑ̀rɩ̀ bɑ yìə̀n tə, bɑ nə swə.
55004004	Bɑ kʋ́ʋ̀ bɑ́ cʋɡʋ cɩ́ɡɑ́ sʋ̀rɑ̀n tə, bɑ dɑ̀ń wɑ́ pìí, bɑ cʋɡɑ kʋnkʋn yomɑnɑn.
55004005	N mʋ̀ Timote, n mɛ, sə n yɑ lìù tə, n nə yə̀ə́ yoo də̀ń, mɑ́ŋɑ́ mɑmɑ, wuuu. Sɛ̀, sə n də́ cɑ̀n tə, sə n swɩ̀n sʋywɑ́ŋʋ́ tə n bɩrɩ lɩ̀ɑ̀ nə. Tʋn tʋtʋŋɩ tə, Yɩɩ nə pɩn mʋ́, n pɑ kʋ nii sú.
55004006	Aý mʋ̀ Polə yɩ ndə vɑnɩ nə, bɑ nə tɑnɩ, sə bɑ mɑ fwɑ joŋi. Kʋ pɩ̀ɑ̀ kʋ bɩrɩ də, ɑ̀ mɑ́ŋɑ́ yí, sə ɑ̀ vɑ Yɩɩ con.
55004007	Aý tɑ Zwezi-Kərisə yɩrɩ zənzən. Aý zwɛ̀ kʋ tə, Yɩɩ nə pɩn nə, sə ɑ̀ fwɑ, ndə lìù nə dəri ʋ vɑ ʋ yí bwɑ́lɩ́ tə, ʋ nə mɛ, sə ʋ yí lɑ́. Aý ken ɑ̀ wɑɑ Zwezi nə wuuu, ɑ̀ wɑ̀ pìí ɑ̀ kə ɑ̀ kwɑ.
55004008	Sɩ́ʋ́n nə, ɑ̀ yə̀ə́ də, Yɩɩ tún ɑ̀ ŋwɩ́rɑ́n ʋ con, tə nə dɑ̀nɩ̀ nə. Nə Yuu-Tiu nə wɑ́ bʋ̀rɩ̀ nə bʋ̀rɑ̀ dɩɩn don nə. Kʋ dɩɩn tə nə, ʋ wɑ́ pɑ nə cɩ́ɡɑ́ tíú yupuu tə. Kʋ tɑ̀ ɑ̀ cɩcɩ nə, ʋ wɑ́ pɑ kʋ, ʋ wɑ́ pɑ kʋ lɩ̀ɑ̀ tə mɑmɑ nə, bɑ nə swə, sə ʋ pìí ʋ bɑ̀.
55004009	Timote, kə dɩ̀ɑ̀n, n bɑ̀ n yí nə lɑlɑ!
55004010	Demɑsə vɩɡɑ nə ʋ dʋɡʋ, sɩ́ʋ́n lʋʋ kʋ tə wiən fɩrɑ nə jə wɑ́ yɩrɩ. Yɑ́ ʋ dɑ̀ń vəli Tɛsɑlonikə. Kərɛsɑnsə də vəli Gɑlɑsi, Titə də ɡɑ vɑ Dɑləmɑsi.
55004011	Likə cɩcɩ nə wulə ɑ̀ con. Mɑ́ŋɑ́ tə wɑ, n nə bɩ̀ɑ̀n, sə n jɑ Mɑrəkə, n jɑ kə lɑ́ n bɑ̀. Ʋ wɑ̀ɑ́ ɑ̀ nə ʋ sɑŋɑ.
55004012	Tiswikə mʋ̀ yɑ ɑ̀ mʋ̀ nə tʋn wɑ́ Efɛzə nə.
55004013	Mɑ́ŋɑ́ tə, n nə bɩ̀ɑ̀n, sə n twɑ́ Kɑrəpisə con Tərowɑsə nə, n jon ɑ̀ ɡɑ̀nʋ̀, ɑ̀ vìí ɑ̀ yɑ́ lɑ́, n jɑ bɑ̀ n pɑ nə. N nə bɩ̀ɑ̀n, sə n kə lɑ́ n jɑ sɑɡɑ tə n bɑ̀. Kʋ tə, kʋ nə dwə ɑ̀ yɑ̀ swə, sə n jɑ tə tə, bɑ nə pʋ́pʋ́nɩ́ tɑnɑn tə wɑ, n jɑ bɑ̀.
55004014	Alɛkəzɑndərə, ʋ nə yɩ yɑrʋ, tʋn yolwɑn nəfɑrʋ ɑ̀ yɩrɑ. Nə Yuu-Tiu nə wɑ́ ŋwɩ́n kʋ tə, ʋ nə tʋn, tə ŋwɩ́rɑ́n ʋ pɑ wɑ́.
55004015	Cɩ n tɩ̀ɑ̀n nə də wɑ́, ʋ cɩ̀ɡɑ̀ nə kɑ̀rɑ̀ tə yɑ́ɑ́ nə də dɩ̀ɑ̀n.
55004016	Aý nə təntən ɑ̀ tún ɑ̀ nii lɩ̀ɑ̀ tə, bɑ nə bʋ̀rɩ̀ bʋ̀rɑ̀, tə yɑ́ɑ́ con, lìù mɑmɑ wɑ̀ ʋ nii ken ɑ̀ kwɑ. Bɑ mɑmɑ vɩɡɑ nə bɑ dʋɡʋ. Yɩɩ nə wɑ́ kwɛn bɑ cʋnɑ, ʋ lɩ bɑ mʋ̀ də wɑ́ pwərə wɑ.
55004017	Də kʋ nətʋ mɛ Yuu-Tiu tə wɑ̀ nə vɩ ʋ dʋɡʋ. Ʋ mʋ̀ nə pɩn nə dɩ̀ɑ̀n, ɑ̀ mɑ wɑ̀nɩ́ ɑ̀ swɩ̀n ʋ sʋɡʋ tə mɑmɑ, ɑ̀ bɩrɩ ndə kʋ nə mɛ nətʋ. Lɩ̀ɑ̀ tə mɑmɑ, bɑ nə tɑ̀ Zwifə-bɑ, nì kʋ. Yuu-Tiu nə sɑn nə, ɑ̀ mɑ wɑ̀nɩ́ ɑ̀ jon ɑ̀ tɩ̀ɑ̀n tɩɑn jɩɩn wɑ.
55004018	Yuu-Tiu nə wɑ́ cɩ̀ ɑ̀ nə də yolwɑn mɑmɑ, ʋ ɡɑ wɑ́ jon nə, ʋ pɑ ɑ̀ zʋ ʋ nyɩnɑ Yɩɩ sɑ̀ń tə wɑ. Ʋ mʋ̀ nə mɛ də dun dɩɩn mɑmɑ wuuu. Amɩɩnɑ!
55004019	Jʋn Pərisəkɑ də Akilɑsə n pɑ nə. Jʋn Oneziforə də ʋ dìə̀ lɩ̀ɑ̀ tə n pɑ nə.
55004020	Erɑsətə wulə Korɛntə nə. Tərofimə mʋ̀ yɩrɑ bɑ zurə, ɑ̀ mɑ yɑ́ wɑ́ Mile nə.
55004021	Kə dɩ̀ɑ̀n, sə n bɑ̀ də wɑrɑn tə mɑ́ŋɑ́ tə wɑ̀ yí. Bilisə də Pidɑnsə də Linisə də Kəlodɩɑ də lɩ̀ɑ̀ tə duən tə mɑmɑ, bɑ nə yɩ n nubɩɑ Kərisə yɩrɩ tə, jʋ̀nɑ̀ mʋ́.
55004022	Yuu-Tiu nə wɑ́ yɑ̀ də mʋ́. Ʋ wɑ́ fwɑ ʋ pubwɑnʋ tə ɑ́ yɩrɑ. Amɩɩnɑ!
56001001	Aý mʋ̀ Polə yɩ Yɩɩ tʋ̀tʋ̀nʋ̀, ɑ̀ ɡɑ yɩ Zwezi-Kərisə tʋntʋnʋ də. Aý mʋ̀ nə pʋ́pʋ́nɩ́ sɑɡɩ kʋ tə. Yɩɩ tʋn nə, sə ɑ̀ sɑn lɩ̀ɑ̀ tə nə, ʋ nə kúrí, sə bɑ kə bɑ wɑɑ Zwezi nə. Yɑ́ ʋ ɡɑ pɩ̀ɑ̀, sə ɑ̀ pɑ bɑ lwɑrɩ cɩ́ɡɑ́ tə. Kʋ mʋ̀ cɩ́ɡɑ́ təntə, bɩrɩ bɑ nətʋ tə, bɑ nə mɛ, sə bɑ yɑ, sə bɑ mɑ twɑ́ Yɩɩ cwəŋə tə nə zəni.
56001002	Aý fwɑ kʋ nətʋ tə, sə lɩ̀ɑ̀ jɑ yɑlɑ, də bɑ wɑ́ nɑ mɩɩ tə, kʋ nə bɑ zwɛ̀ Yɩɩ con. Yɩɩ bɑ kʋnkʋn kʋnɩ. Kʋ mʋ̀ nə pɩn, ʋ kɑ̀n nii, də lʋʋ tə wɑ̀ fwɑ, də ʋ wɑ́ pɑ nəbɑ kʋ mɩɩ təntə.
56001003	Yɑ́ kʋ mɑ́ŋɑ́ tə, Yɩɩ nə tún nə yí, ʋ jon nəbɑ nə cʋnɑ tə wɑ. Ʋ pɩn, bɑ lwɑrɩ ʋ sʋɡʋ tə. Ʋ pɩn nə kʋ sʋɡʋ təntə, yɑ́ ɑ̀ dɑ̀ń ɡɑ swɩ̀n kʋ ɑ̀ bɩrɩ, ndə ʋ nə pɩn nii, sə ɑ̀ swɩ̀n kʋ nətʋ.
56001004	Aý pʋ́pʋ́nɩ́ sɑɡɩ kʋ tə, ɑ̀ pɩn n mʋ̀ Titə nə. N yɩ ndə ɑ̀ bìú nə cɩ́ɡɑ́ cɩ́ɡɑ́, nə mɛ bələ nə keni nə wɑɑ Zwezi nə, tə yɩrɩ. Zwezi-Kərisə jon nəbɑ nə cʋnɑ wɑ. Nə nyɩnɑ Yɩɩ də ʋ mʋ̀ Zwezi-Kərisə nə wɑ́ fwɑ pubwɑnʋ n yɩrɑ, bɑ ɡɑ pɑ mʋ́ bɩcɑn sìə́.
56001005	Aý yɑ́ n mʋ̀ Titə Kərɛtə nɑɡwɑnɑɑ tə wɑ, sə n kwɛn yìə̀n tə, tə nə ɡɑ, n pɑ tə zɩɡɩ zəni. Aý pɩ̀ɑ̀, sə n kúrí lɩ̀ɑ̀, sə bɑ dɑ̀ń yɑ Kərisə lɩ̀ɑ̀ púlí mɑmɑ yɑ́ɑ́ tɩ̀ɑ́n tɩʋ mɑmɑ wɑ. Mə kʋ mʋ̀ nə ɑ̀ mʋ̀ Polə dí yɑ́ɑ́, ɑ̀ bɩrɩ mʋ́.
56001006	Lìù tə nə mɛ, sə ʋ yɑ Kərisə lɩ̀ɑ̀ púlí tə yɑ́ɑ́ tɩ̀ɑ́n tə wɑ, ʋ mɛ, sə ʋ yɑ lìù tə, ʋ nə bɑ yìə̀n jə, lɩ̀ɑ̀ nə wɑ́ cɑɡɑ ʋ nii nə tə yɩrɩ. Ʋ mɛ, sə ʋ yɑ kɑn nədʋ bɑrɩ. Ʋ bɩɑ mɛ, sə bɑ kə bɑ wɑɑ Zwezi nə. Bɑ tʋtʋnɛɛ də mɛ, sə tə yɑ zəni, sə lɩ̀ɑ̀ tə mɑmɑ wɑ̀nɩ́ bɑ nɑ də, bɑ bɑ duən pəni vɛɛ vɛɛ. Bɑ ɡɑ tə mɛ, sə bɑ zìlí ʋ nii də.
56001007	Kərisə lɩ̀ɑ̀ púlí yɑ́ɑ́ tɩ̀ɑ́n yuu tíú yɩ Yɩɩ tʋtʋŋɩ tə ʋ tʋŋɑ. Kʋ mʋ̀ nə pɩn, ʋ mʋ̀ lìù təntə wɑ̀ mɛ, sə ʋ jɑ yìə̀n, bɑ nə wɑ́ cɑɡɑ ʋ nii nə tə yɩrɩ. Ʋ wɑ̀ mɛ, sə ʋ yɑ fwiə tíú, nə ɑ̀ yə̀ə́, sə ʋ jɑ lɩŋɑ zənzən. Ʋ wɑ̀ mɛ, sə ʋ nywɩ̀n swɑnɑ ʋ bʋbʋnɩ, nə ɑ̀ yə̀ə́, sə ʋ yɑ̀ jɑrɩdɩrʋ. Ʋ wɑ̀ mɛ, sə ʋ twɑ́ yokʋkwɩnɑn nə, ʋ mɑ pɩ̀ɑ̀ səbiu.
56001008	Nə̀ń tə tə, ʋ nə mɛ, sə ʋ fwɑ: Ʋ mɛ, sə ʋ yɑ̀ lìù tə, ʋ nə joŋə vərə zəni, ʋ pɑ, bɑ zʋrɩ ʋ dìə̀ wɑ. Ʋ mɛ, sə ʋ sóní kʋ tə nə ziən. Ʋ mɛ, sə ʋ yɑ̀ lìù tə, ʋ nə bʋŋɑ zəni, ʋ ɡɑ tʋŋɑ kʋ tə nə yɩ cɩ́ɡɑ́ yoo. Ʋ mɛ, sə ʋ kə ʋ tɩ̀ɑ̀n mɩ́ɑ́mɩ́ɑ́n Yɩɩ tʋtʋŋɩ tə wɑ, sə ʋ yɑ̀ lìù tə, ʋ nə yə̀ə́ ʋ tɩ̀ɑ̀n jɑnʋ.
56001009	Ʋ mɛ, sə ʋ jɑ cɩ́ɡɑ́ sʋɡʋ tə, nə nə kɑ̀rɩ̀ nə bɩrɩ lɩ̀ɑ̀ tə nə, ʋ bɩcɑn wɑ. Kʋ mʋ̀ nə wɑ́ pɑ ʋ wɑ̀nɩ́, ʋ kwè bɑ duən tə də kʋ sʋɡʋ təntə. Kʋ ɡɑ tə wɑ́ pɑ ʋ bɩrɩ nəpon nəpon də, lɩ̀ɑ̀ tə, bɑ nə zɩɡɑ kʋ sʋɡʋ tə nə, yɩ kʋnkʋnɑ. Mə lɩ̀ɑ̀ təntə yiri nə, n mɛ, sə n kúrí.
56001010	Lwɑrɩ də, lɩ̀ɑ̀ dɑ́ɑ́ zənzən, bɑ nə bɑ lìù mɑmɑ nii zìlí. Bɑ yɑ̀ɑ́ swɩ̀n sʋ̀rɑ̀n tə nə bɑ də̀ń jə, bɑ mɑ ɡɩɡɑrɩ lɩ̀ɑ̀ tə bɑ dʋɡʋ. Zwifə-bɑ tə, bɑ nə yɩ Kərisə lɩ̀ɑ̀ tə, nə tʋŋɑ kʋ yoo təntə, bɑ doni lɩ̀ɑ̀ tə mɛ.
56001011	Kərisə lɩ̀ɑ̀ púlí tə yɑ́ɑ́ tɩ̀ɑ́n tə mɛ, sə bɑ pɑ kʋ lɩ̀ɑ̀ təntə pú bɑ nii. Bɑ mʋ̀ nə dwɛ́ lɩ̀ɑ̀ tə mɑmɑ dii duən wɑ. Yìə̀n təntə, bɑ nə kɑ̀rɩ̀ tə, bɑ wɑ̀ mɛ, sə bɑ kɑ̀rɩ̀ tə. Bɑ fwɑ kʋ nətʋ tə, bɑ mɑ twɑ́ yokʋkwɩnɑn nə, bɑ pɩ̀ɑ̀ səbiu.
56001012	Bɑ wɑ lìù don, ʋ də nə yɩ Kərɛtə tíú, ʋ nə yɩ bɑ yənu tíú, dí yɑ́ɑ́ ʋ swɩ̀n ʋ wʋ́: "Mɑ́ŋɑ́ mɑmɑ Kərɛtə tɩ̀ɑ́n yɩ kʋnkʋnɑ, bɑ ɡɑ yɩ ndə ɡɑnɑŋɑ nə. Bɑ yɩ yɑyɩnyɩnɑ, yɑ́ wodiu cɩcɩ nə yɩ bɑ pubʋŋɑ yoo".
56001013	Yɑ́ kʋ yoo təntə, ʋ mʋ̀ yənu tíú tə nə swɩ̀n, tə yɑ cɩ́ɡɑ́. Kʋ mʋ̀ nə pɩn, n dɑ̀ń mɛ, sə n cɑɡɑ bɑ nii nə zənzən, sə kʋ pɑ bɑ kə bɑ wɑɑ Zwezi nə wuuu, ndə kʋ nə mɛ nətʋ.
56001014	Cɑɡɑ bɑ nii nə, sə bɑ kʋ́ʋ̀ dɑ̀n kɑ́ cʋɡʋ Zwifə-bɑ yomɑnɑn tə, sə bɑ dɑ̀n kɑ́ twɑ́ lɩ̀ɑ̀ tə, bɑ nə vɩɡɑ cɩ́ɡɑ́ tə sʋ̀rɑ̀n tə nə.
56001015	Də lìù bɩcɑn nə yɩ nəpon Yɩɩ yɑ́ɑ́ con, won mɑmɑ wɑ́ yɑ nəpon kʋ pɑ wɑ́. Yɑ́ lɩ̀ɑ̀ tə, bɑ bɩcɑn nə tɑ̀ nəpon Yɩɩ yɑ́ɑ́ con, bɑ nə wɑ̀ bɑ wɑɑ ken Zwezi nə, won mɑmɑ wɑ̀rɩ̀ nəpon kʋ yɑnɩ kʋ pɩn bɑ. Bɑ yənu də bɑ pubʋŋɑ mɛ yɩ yozwənən.
56001016	Bɑ yɑ̀ɑ́ swɩ̀n də bɑ bwɛ́, sə bɑ mɑ bɩrɩ də, bɑ yə̀ə́ Yɩɩ. Yɑ́ bɑ yokʋkwɩnɑn tə dɑ̀ń nə yɑ̀ɑ́ bɩrɩ də, bɑ cɩ́ɡɑ́ yə̀rì Yɩɩ. Bɑ bɑ Yɩɩ nii zìlí, bɑ yɩ won tə, Yɩɩ nə culi nə, bɑ tʋŋɑ, bɑ ɡɑ wɑ̀rɩ̀ yozəŋu mɑmɑ bɑ tʋŋɑ.
56002001	N mʋ̀ Titə, n mɛ, sə n kɑ̀rɩ̀ kɑ̀rɑ̀ tə, kɑ nə yɩ cɩ́ɡɑ́, n bɩrɩ lɩ̀ɑ̀ tə nə.
56002002	Bɩrɩ bɑzʋnɑn tə nə də, bɑ mɛ, sə bɑ yɑ lɩ̀ɑ̀ tə, bɑ nə yə̀ə́ yoo də̀ń. Bɑ mɛ, sə bɑ yɑ lɩ̀ɑ̀ tə, lɩ̀ɑ̀ nə mɛ, sə bɑ zìlí bɑ. Bɑ mɛ, sə bɑ yɑ lɩ̀ɑ̀ tə, bɑ nə bʋŋɑ zəni. Bɑ mɛ, sə bɑ kə bɑ wɑɑ Zwezi nə wuuu, də cɩ́ɡɑ́ cɩ́ɡɑ́, sə bɑ sóní lɩ̀ɑ̀ tə duən tə, cɩ́ɡɑ́ cɩ́ɡɑ́, bɑ ɡɑ jɑ pɩ́nʋ́ də zənzən.
56002003	Bɩrɩ kɑzʋnɑn tə nə, sə bɑ yɑ ndə nətʋ tə, Yɩɩ nə swə, sə bɑ yɑ. Bɑ wɑ̀ mɛ, sə bɑ yɑ lɩ̀ɑ̀ tə, bɑ nə swɩ̀n yolwɑnɑ, bɑ pɩn lɩ̀ɑ̀ nə. Bɑ wɑ̀ mɛ, sə bɑ yɑ̀ lɩ̀ɑ̀ tə, bɑ nə nywɩ̀n swɑnɑ zənzən, bɑ nə wɑ̀rɩ̀ bɑ jəni tə yɩrɩ. Bɑ mɛ, sə bɑ pɑ kwìə̀ tə, tə nə ziən lɩ̀ɑ̀ nə.
56002004	Də bɑ nə fwɑ kʋ nətʋ tə, bɑ wɑ́ bɩrɩ kɑnɑ tə, bɑ nə yɩ kɑninə tə, sə bɑ sóní bɑ bɑnɑ də bɑ bɩɑ.
56002005	Kɑnɑ tə, bɑ nə yɩ kɑninə tə mɛ, sə bɑ twɑ́ də bɑ, bɑ mɑ lwɑrɩ nətʋ, bɑ nə mɛ, sə bɑ yɑ lɩ̀ɑ̀ tə, bɑ nə bʋŋɑ zəni, sə bɑ bɩcɑnɩ də ɡɑ yɑ nəpon. Bɑ mɛ, sə bɑ ywɑ̀ń bɑ dìə̀ yìə̀n yuu. Bɑ mɛ, sə bɑ sóní lɩ̀ɑ̀, bɑ ɡɑ sɛ̀ bɑ bɑnɑ nii. Də bɑ nə fwɑ nətʋ, lɩ̀ɑ̀ tə bɑ́ swɩ̀n yolwɑn, bɑ pɑ Yɩɩ sʋɡʋ tə nə.
56002006	Kwè bɑlɑndʋrɑ tə, sə bɑ bʋ́n zəni bɑ wɑɑ con.
56002007	N tətə Titə mɛ, sə n yɑ lìù tə, bɑ nə wɑ́ twɑ́ n nə, bɑ mɑ tʋn yozəŋə won mɑmɑ wɑ. N tətə fwɑ yozəŋə cɩcɩ, sə kʋ bɩrɩ bɑlɑndʋrɑ tə nətʋ tə, bɑ nə mɛ, sə bɑ fwɑ. Yoo tə mɑmɑ, n nə kɑ̀rɩ̀ bɑ, sə n pɑ kʋ yɑ də n cɩ́ɡɑ́ mɑmɑ. Kɑ̀rɩ́ bɑ kɑ̀rɑ̀ yiri tə, kʋ nə wɑ́ pɑ lɩ̀ɑ̀ tə zìlí mʋ́.
56002008	Kɑ̀rɩ́ yìə̀n tə, tə nə yɩ cɩ́ɡɑ́, lìù nə wɑ̀rɩ̀ tə yɩrɑ yoo ʋ swɩ̀n. Kʋ mʋ̀ nə wɑ́ pɑ lɩ̀ɑ̀ tə, bɑ nə pɩ̀ɑ̀ bɑ swɩ̀n nə yolwɑn tə nɑ, də yolwɑn mɑmɑ tə̀lə́ nə yɩrɑ. Yɑ́ kʋ dɑ̀ń wɑ́ pɑ cɑvɩrɑ jɑ bɑ.
56002009	Kwè ywəŋə tə, də bɑ mɛ, sə bɑ sɛ̀ lìù tə, ʋ nə yə̀, bɑ nii yoo mɑmɑ wɑ. Bɑ mɛ, sə bɑ fwɑ kʋ tə, bɑ lɩ̀ɑ̀ tə, bɑ nə yə̀ bɑ tə, nə swə, sə bɑ fwɑ. Yɑ́, sə bɑ dɑ̀n kɑ́ tʋ́tʋ̀nɩ́ bɑ nii wɑ.
56002010	Bɑ dɑ̀n kɑ́ ŋʋ lɩ̀ɑ̀ tə, bɑ nə tɩ bɑ tə, wiən də. Kʋ tə bɑ dɑ̀ń mɛ, sə bɑ fwɑ, kʋ mʋ̀ nə yɩ, sə bɑ tʋn tʋtʋnzəŋə, sə tə bɩrɩ də, bɑ sɛ̀ nii zəni. Də bɑ nə fwɑ nətʋ, kʋ wɑ́ pɑ lɩ̀ɑ̀ pɑ dun kɑ̀rɑ̀ tə nə, nə nə kɑ̀rɩ̀ Yɩɩ yoo yuu wɑ, ʋ nə jon nəbɑ nə cʋnɑ wɑ.
56002011	Yɩɩ bɩrɩ ʋ pubwɑnʋ tə nəpon nəpon, də ʋ swə, sə ʋ jon lɩ̀ɑ̀ tə mɑmɑ bɑ cʋnɑ wɑ.
56002012	Ʋ bɩrɩ kʋ nətʋ tə nəbɑ, sə kʋ pɑ nə dʋɡʋ tʋtʋnkʋkwɩnɑn tə, Yɩɩ nə bɑ pɩ̀ɑ̀, sə nə kʋ́ʋ̀ dɑ̀n kɑ́ pɩ̀ɑ̀ lʋʋ wokʋkwɩnɑn tə. Yɑ́ nə tə nə wulə sɩ́ʋ́n lʋʋ kʋ tə wɑ, nə mɛ, sə nə yɑ lɩ̀ɑ̀ tə, nə nə bʋŋɑ zəni, sə nə tʋn kʋ tə, nə yɩ cɩ́ɡɑ́ yoo, nə ɡɑ twɑ́ Yɩɩ cwəŋə tə nə zəni.
56002013	Nə mɛ, sə nə fwɑ nətʋ, nə mɑ dɑ̀nɩ̀ dɩɩn nəzəŋu tə, də kʋ bɩ̀ɑ̀n, sə nə nɑ kʋ nə yii wɑ. Kʋ dɩɩn təntə nə yɩ dɩɩn tə, Zwezi-Kərisə nə wɑ́ pìí ʋ bɑ̀ də ʋ dun tə. Ʋ mʋ̀ nə yɩ nə Yɩɩ nəfɑrʋ, ʋ ɡɑ yɩ lìù tə, ʋ nə joŋə nəbɑ nə cʋnɑ wɑ.
56002014	Ʋ mʋ̀ nə twi ʋ tɩ nə yɩrɩ, sə ʋ mɑ yə̀ nəbɑ ʋ jon nə yokʋkwɩnɑn tə wɑ, ʋ pɑ Yɩɩ nə, sə nə bɩcɑn dɑ̀ń yɑ nəpon ʋ yɑ́ɑ́ con. Ʋ fwɑ kʋ nətʋ tə, sə nə yɑ lɩ̀ɑ̀ tə, nə nə yɩ ʋ mʋ̀ nyiən, nə ɡɑ swə kɑ fwɑ yozəŋə mɑ́ŋɑ́ mɑmɑ wuuu.
56002015	Kɑ̀rɩ́ tə yìə̀n tə tə, n mɑ kwè lɩ̀ɑ̀ tə. Dɑ̀n bɑ jɩ̀ɑ̀n, sə n ɡɑ cɑɡɑ bɑ tə, bɑ nə cʋ̀ɡɑ̀ tə nii nə. Yɩɩ pɩn mʋ́ dɩ̀ɑ̀n n nii sʋɡʋ wɑ. Swɩ̀n də n nii təntə. Dɑ̀n kɑ́ sɛ̀ n pɑ lɩ̀ɑ̀ tə mun mʋ́.
56003001	Lìí Kərisə lɩ̀ɑ̀ tə də, bɑ mɛ, sə bɑ sɛ̀ pɛ̀ɡɑ́ tə də yɑ́ɑ́ tɩ̀ɑ́n tə duən tə, bɑ nə ywɑ̀ŋɑ́ bɑ lʋʋ tə yuu nii. Bɑ mɛ, sə bɑ sóní kɑ fwɑ yozəŋə mɑ́ŋɑ́ mɑmɑ.
56003002	Swɩ̀n bɑ con də, bɑ wɑ̀ mɛ, sə bɑ swɩ̀n yolwɑn bɑ pɑ lìù nə. Bɑ wɑ̀ mɛ, sə bɑ fwɑ jɑrɑ də duən. Bɑ mɛ, sə bɑ yɑ̀ lɩ̀ɑ̀ tə bɑ nə zìlí lɩ̀ɑ̀ tə, sə bɑ yɑ bwɑ̀bwɑ̀, lɩ̀ɑ̀ tə duən tə yɑ́ɑ́ con.
56003003	Nə də tətə yɑ̀ yɩn ləyərən mɑ́ŋɑ́ don wɑ. Nə yɑ̀ bɑ nii zìlí. Nə yɑ̀ ken nə wɑɑ yìə̀n nə, tə nə tɑ̀ cɩ́ɡɑ́. Nə yɑ̀ yɩ nə fwɑ nə pùə́ yokʋkwɩnɑn tə, tə nə yɩ nə fɩrɑ yìə̀n cɩcɩ, nə wɑ̀ɑ́ nə fwɑ. Nə yɑ̀ yɩ tə mʋ̀ yìə̀n təntə nə nə tʋŋɑ mɑ́ŋɑ́ mɑmɑ. Nə zɩɡɑ lɩ̀ɑ̀ duən nə kʋ tɩ̀ɑ́n wiən yɩrɩ. Lɩ̀ɑ̀ tə yɑ̀ dʋŋɑ nəbɑ, nə də ɡɑ dʋŋɑ bɑ.
56003004	Də kʋ nətʋ mɑmɑ, mɑ́ŋɑ́ tə wɑ, Yɩɩ nə bɩrɩ də, ʋ wɑɑ ywɑ́n lɩ̀ɑ̀ tə yuu wɑ, ʋ ɡɑ swə bɑ zənzən,
56003005	ʋ jon nəbɑ nə cʋnɑ wɑ. Kʋ tɑ̀ nə nə tʋŋɑ cɩ́ɡɑ́ yìə̀n tə yɩrɩ. Kʋ yɑ nə yinəɡə zənzən nə jɩn wɑ́. Ʋ sɩn nə yuu cʋnɑ tə, sə nə yɑ̀ lɩ̀ɑ̀ tə, bɑ nə lʋrɩ dʋrɑ. Ʋ Siŋu tə dɩ̀ɑ̀n nə, ʋ mɑ tʋn kʋ yoo təntə, sə nə wɑ̀nɩ́ nə nɑ mɩɩ nədʋn tə.
56003006	Ʋ twɑ́ Zwezi-Kərisə nə, ʋ nə jon nəbɑ nə cʋnɑ wɑ, ʋ pɑ nəbɑ ʋ Siŋu tə. Ʋ pɩn kʋ sú nəbɑ mɩ́ɑ́mɩ́ɑ́n.
56003007	Yɩɩ pubwɑnʋ tə nə pɩn ʋ jələ nəbɑ, ndə lɩ̀ɑ̀ tə nə, bɑ nə yɩ cɩ́ɡɑ́ tɩ̀ɑ́n ʋ yɑ́ɑ́ con. Yɑ́ nə jə yɑlɑ də, nə wɑ́ twɑ́ nə nɑ mɩɩ tə, kʋ nə bɑ zwɛ̀ ʋ con.
56003008	Sʋɡʋ kʋ tə yɑ cɩ́ɡɑ́ sʋɡʋ. Yɑ́ ɑ̀ dɑ̀ń pɩ̀ɑ̀, sə n swɩ̀n kʋ yoo də n bwɛ́, sə kʋ dɑ̀n lɩ̀ɑ̀ tə jɩ̀ɑ̀n, bɑ nə ken bɑ wɑɑ Yɩɩ nə, sə bɑ kwɛn bɑ tʋn yozəŋə. Mə yoo nə kʋ nə ziən, kʋ ɡɑ jə nywɑrɩ kʋ pɑ lɩ̀ɑ̀ nə.
56003009	Cɩ n tɩ̀ɑ̀n nə də tʋ́tʋ̀nɑ́ tə, tə nə bɑ də̀ń jə. Lɩ̀ɑ̀ nə tʋ́tʋ̀nɩ́ duən nɩbɑrɑ-bɑ tə yìə̀n yuu wɑ, dɑ̀n kɑ́ kə n nii lɑ́. Dɑ̀n kɑ́ pɑ, n mʋ̀ də bɑ dɩ jɑrɑ də duən, n ɡɑ dɑ̀n kɑ́ tʋ́tʋ̀nɩ́ də bɑ Yɩɩ nii tə, ʋ nə pɩn Moyizə nə, tə yuu wɑ. Tə yìə̀n təntə yɩ tʋtʋ, tə ɡɑ bɑ lɩ̀ɑ̀ nə sɑŋɑ.
56003010	Də lìù nə suɡə Kərisə lɩ̀ɑ̀, ʋ pɑ bɑ pwɛ̀ duən nə, dí yɑ́ɑ́ n dù súú ʋ nii nə nɑɑ nədʋ. Ʋ tə nə wɑ̀ yɑ́, sə n tə bwɛ́ n dù súú ʋ nii nə. Kʋ nətʋ kwɑ nə, ʋ tə nə wɑ̀ yɑ́, sə n lɩ n tɩ̀ɑ̀n ʋ yɩrɑ mɩ́ɑ́mɩ́ɑ́n.
56003011	N yə̀ə́ də, kʋ mʋ̀ ləzwənyiri təntə kʋ́ʋ̀ tə̀lə́ cɩ́ɡɑ́ tə wɑ. Ʋ dɑ̀ń yɩ cʋnʋ tə, ʋ tʋtʋnɛɛ nə bɩrɩ də, Yɩɩ wɑ́ bʋ̀rɩ̀ ʋ bʋ̀rɑ̀, sə ʋ cʋ̀ɡʋ̀ wɑ́.
56003012	Aý wɑ́ tʋn Arətemɑsə, nə ɑ̀ yə̀ə́ Tiswikə n con. Mɑ́ŋɑ́ tə, bɑ nə yí lɑ́, sə n kə dɩ̀ɑ̀n, sə n bɑ̀ n yí nə Nikopolisə nə. Aý ken ɑ̀ sírí, sə ɑ̀ vɑ ɑ̀ yɑ lɑ́, də wɑrɑn tə mɑ́ŋɑ́ mɑ lɛ.
56003013	Kʋ dɑ̀ń mɛ, sə n kə dɩ̀ɑ̀n n sɑn Zenɑsə nə ʋ nə yɩ lìù tə, ʋ nə zɩɡɑ nə jɩrɩmʋ nə bʋ̀rɑ̀ tə wɑ, də Apɔlɔsə nə, sə bɑ wɑ̀nɩ́ bɑ vɑ bɑ cwəŋə tə. Sɑn bɑ zəni, sə won dɑ̀n kɑ́ mùrì bɑ.
56003014	Nə Kərisə lɩ̀ɑ̀ tə də mɛ, sə bɑ kwè nətʋ tə, bɑ nə wɑ́ fwɑ yozəŋə mɑ́ŋɑ́ mɑmɑ wuuu, sə bɑ mɑ sɑn lɩ̀ɑ̀ tə nə wiən nə mùrì bɑ. Də bɑ nə fwɑ nətʋ, kʋ tə, bɑ nə yɩ, tə bɑ́ yɑ tʋtʋ.
56003015	Lɩ̀ɑ̀ tə mɑmɑ, bɑ nə wulə ɑ̀ con, jʋ̀nɩ̀ mʋ́. Jʋn Kərisə lɩ̀ɑ̀ tə də mɑmɑ. Bɑ də ken bɑ wɑɑ Zwezi nə ndə nə nə, yɑ́ bɑ ɡɑ swə nəbɑ. Yɩɩ nə wɑ́ fwɑ pubwɑnʋ ɑ́ mɑmɑ yɩrɑ.
57001001	Aý mʋ̀ Polə wulə bɑ̀ń dìə̀ wɑ, ɑ̀ nə twɑ́ Zwezi-Kərisə nə yɩrɩ. Aý mʋ̀ də Timote, ʋ nə yɩ nə nubiu Kərisə yɩrɩ nə, pʋ́pʋ́nɩ́ sɑɡɩ kʋ tə. Nə pɩn kʋ n mʋ̀ Filemon nə. N yɩ nə nubiswənə, n ɡɑ yɩ nə tʋtʋndon.
57001002	Nə pɩ̀ɑ̀, sə sɑɡɩ tə yí Apɩɑ də, ʋ nə yɩ nə nɑkʋɑ Kərisə yɩrɩ. Nə pɩ̀ɑ̀, sə kʋ yí Arəswipə də, ʋ nə yɩ nə tʋtʋndon. Ʋ də sɑŋɑ nəbɑ, ʋ jɑŋɑ Yɩɩ tʋtʋŋɩ tə wɑ. Nə pɩ̀ɑ̀, sə kʋ yí Kərisə lɩ̀ɑ̀ púlí tə də, kʋ nə wulə n mʋ̀ Filemon sɑ̀ń nə.
57001003	Nə nyɩnɑ Yɩɩ də nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ yɩrɑ, bɑ ɡɑ pɑ ɑbɑ bɩcɑn sìə́.
57001004	-
57001005	Aý nì n sonu tə yoo, bɑ nə swɩ̀n də, n swə lɩ̀ɑ̀ tə mɑmɑ, bɑ nə yɩ Kərisə nə tɩ. Aý ɡɑ nì n wɑɑ tə, n nə keni Yuu-Tiu Zwezi nə wuuu tə yoo, nə yɩ nətʋ. Kʋ mʋ̀ yɩrɩ, ɑ̀ kəni ɑ̀ nyɩnɑ Yɩɩ lɛ̀ɛ̀ mɑ́ŋɑ́ mɑmɑ, yɑ́ ɑ̀ lìí n yoo ɑ̀ yɩjʋnɩ mɑmɑ wɑ.
57001006	N keni n wɑɑ Yuu-Tiu Zwezi nə. Yɑ́ kʋ dɑ̀ń pɩn nə yɩ won nədʋ. Aý dɑ̀ń lòrì Yɩɩ, sə kʋ nətʋ tə wɑ̀nɩ́ kʋ pɑ n lwɑrɩ wozəŋə tə, Yɩɩ nə pɩn nəbɑ, sə nə mɑ pɑ dun Zwezi-Kərisə nə, nə lʋʋ wulu wɑ.
57001007	Aý nubiu, ɑ̀ pìí ɑ̀ nɑ pupwən nəfɑrʋ, ɑ̀ bɩcɑn ɡɑ zùrì n sonu tə yɩrɩ. Kʋ twɑ́ də n mʋ̀, lɩ̀ɑ̀ tə mɑmɑ, bɑ nə yɩ Kərisə nə tɩ, jɩ̀ɑ̀n mɑ dɑ̀n.
57001008	Aý mʋ̀ Polə jə yoo, ɑ̀ nə pɩ̀ɑ̀, sə ɑ̀ lòrì mʋ́ kʋ yɩrɩ. N tətə yə̀ə́ də, ɑ̀ jə cwəŋə Zwezi-Kərisə yɩrɩ, sə ɑ̀ bɩrɩ mʋ́ kʋ tə nə mɛ, sə n fwɑ.
57001009	Yɑ́ ɑ̀ dɑ̀ń nə pɩ̀ɑ̀, sə ɑ̀ bɩrɩ won tə, ɑ̀ nə lòrì n con də sonu. Aý yɩ bɑzʋnʋ, ɑ̀ ɡɑ wulə bɑ̀ń dìə̀ wɑ, ɑ̀ nə twɑ́ Zwezi-Kərisə nə yɩrɩ.
57001010	Aý lwɛ̀ n nə, sə n sɛ̀ Oneziməf1. Ʋ ken ʋ wɑɑ Zwezi nə, mɑ́ŋɑ́ tə wɑ, ʋ nə twi ɑ̀ con bɑ̀ń dìə̀ tə wɑ. Ʋ dɑ̀ń jiɡə ɑ̀ bìú Zwezi yɩrɩ.
57001011	Ʋ yɩ lìù tə, mɑ́ŋɑ́ don wɑ, ʋ nə wɑ̀ nywɑrɩ jɩn ʋ pɑ mʋ́. Sɩ́ʋ́n nə, ʋ dɑ̀ń jə nywɑrɩ ʋ pɑ n mʋ̀ də ɑ̀ mʋ̀ mɑmɑ nə.
57001012	Yɑ́ ɑ̀ dɑ̀ń pɩn, ʋ pìí ʋ bɩ̀ɑ̀n n con nə. Ʋ jiɡə ndə ɑ̀ mʋ̀ Polə tətə yɩrɑ tə vɑ̀n don nə.
57001013	N yə̀ə́ də, bɑ vwə nə də bɑnzɑlɑ, Zwezi-Kərisə sʋywɑ́ŋʋ́ tə yɩrɩ. Kʋ mʋ̀ nə pɩn, ɑ̀ yɑ̀ sóní, sə ɑ̀ pɑ ʋ mɛ́ ɑ̀ con, ʋ sɑn nə, ʋ fwɑ kʋ tə, n yɑ̀ nə mɛ, sə n fwɑ.
57001014	Aý dɑ̀ń yɑ̀ nə wɑ̀ sóní, sə ɑ̀ tʋn yoo mɑmɑ, də n nə bɑ kʋ swə. Aý pɩ̀ɑ̀, sə zəni tə mɑmɑ, n nə wɑ́ fwɑ ɑ̀ yɩrɑ, sə kʋ yɑ də n tətə fɩrɑ.
57001015	Kʋ wɑ̀ɑ́ kʋ yɑnɩ də, n mʋ̀ də Onezimə yɑ̀ pwɛ̀ duən nə mɑ́ŋɑ́ mɑncɩn wɑ, sə ɑ́ pìí ɑ́ yɑ də duən mɑ́ŋɑ́ mɑmɑ wuuu.
57001016	Mɑ́ŋɑ́ tə, ʋ nə twi n con, n dɑ̀ń jɑ wɑ́ ndə n nubiu nə, n nə swə. N kʋ́ʋ̀ dɑ̀n kɑ́ jɑ wɑ́ ndə yoŋu nə. Aý mʋ̀ swə wɑ́ zənzən. N mʋ̀ con nə, ʋ yoo dɑ̀ń mɛ, sə kʋ yɑ cɑ̀n kʋ doni. N də dɑ̀ń mɛ, sə n sóní wɑ́, ʋ nə yɩ ləzwənə, ʋ ɡɑ yɩ lìù tə, ʋ nə yɩ n nubiu Yuu-Tiu yɩrɩ.
57001017	Də n cɩ́ɡɑ́ nə jələ nə ndə n dɑbɛɛ nə, sə n sɛ̀ Onezimə, ndə kʋ yɩ ɑ̀ tətə nə twi n con.
57001018	Də ʋ yɑ̀ nə tʋn mʋ́ lwɑnɩ, nə ɑ̀ yə̀ə́ ʋ nə mɛ, sə ʋ ŋwɩ́n won ʋ pɑ mʋ́, kə tə yìə̀n təntə mɑmɑ ɑ̀ mʋ̀ yuu wɑ.
57001019	Aý mʋ̀ Polə tətə nə pʋ́pʋ́nɩ́ yìə̀n tə tə də ɑ̀ tətə jɩɩn: Aý wɑ́ ŋwɩ́n mʋ́ won tə mɑmɑ, Onezimə nə mɛ, sə ʋ pɑ mʋ́. Yɑ́ kʋ tɑ̀ ɑ̀ mʋ̀ nə wɑ́ swɩ̀n n con də, n də tətə jə ɑ̀ jɩŋɩ. Kʋ mʋ̀ nə yɩ n tətə mɩɩ tə.
57001020	Aý nubiu, cɩ́ɡɑ́ mɑmɑ, tʋn kʋ yoo təntə n pɑ nə, Yuu-Tiu yɩrɩ. Tʋn kʋ nətʋ n pɑ nə, sə ɑ̀ wɑ̀nɩ́ ɑ̀ nɑ pupwən Kərisə yɩrɩ.
57001021	Aý yə̀ə́ də, n wɑ́ zìlí ɑ̀ nii. Kʋ mʋ̀ nə pɩn, ɑ̀ pʋ́pʋ́nɩ́ n nə. Yɑ́ ɑ̀ yə̀ə́ də, kʋ tə, n nə wɑ́ fwɑ, kʋ wɑ́ doni kʋ tə tətə, ɑ̀ nə swɩ̀n n con.
57001022	Kʋ nə súrí lɑ́, tɑnɩ dìə̀ n tún ɑ̀ nə. Aý jə yɑlɑ də, ɑ́ yɩjʋnɩ tə wɑ́ sɑn nə, sə ɑ̀ pìí ɑ̀ bɑ̀ ɑ́ con.
57001023	Epɑfərɑsə jʋ̀nɩ̀ mʋ́. Aý mʋ̀ də ʋ mʋ̀ mɛ, nə wulə bɑ̀ń dìə̀ tə wɑ, Zwezi-Kərisə yɩrɩ.
57001024	Aý mʋ̀, də Mɑrəkə, də Arisətɑrəkə, də Demɑsə, də Likə nə tʋŋɑ duən nə. Bɑ də mɑmɑ jʋ̀nɩ̀ mʋ́.
57001025	Nə Yuu-Tiu Zwezi-Kərisə nə wɑ́ fwɑ pubwɑnʋ ɑ́ pubʋŋɑ wɑ.
58001001	Dí yáá nə, Yɩɩ twá ʋ nii sʋ̀sʋ̀nà tə nə, ʋ ma swɩ̀n nə nɩbara-ba con, nɛɛ kapʋpʋ. Ʋ twá coŋi yirə yirə də nə, ʋ ma swɩ̀n ba con.
58001002	Sɩ́ʋ́n nə, Yɩɩ dàń twá ʋ bìú tə nə, ʋ ma swɩ̀n nə con nə, zə̀n máŋá kʋ tə wa. Yɩɩ twá də ʋ mʋ̀, ʋ ma fwa lʋʋ, Yɩɩ ga lɩ wá ʋ tún, ʋ ga tún máŋá də, sə ʋ pa ʋ tɩnɩ wiən tə mama.
58001003	Yɩɩ twá ʋ bìú təntə nə, ʋ pa ʋ dun tə pɩpɩlɩ. Ʋ mʋ̀ nə yɩ Yɩɩ nyɩnyɩga cɩ́gá cɩ́gá. Ʋ nii sʋgʋ jə dɩ̀àn. Kʋ twá kʋ mʋ̀ sʋgʋ təntə nə, ʋ ma pa lʋʋ wiən tə mama zɩga tə bwálá nə. Ʋ mʋ̀ nə sɩn ləzoni cʋna, ʋ lɩ ba yuu wa. Kʋ kwa nə, ʋ dɩga Yɩɩ sàń nə, ʋ jə̀ə́ Yɩɩ jɩzən vàn nə, ʋ də́ pàrɩ̀ də Yɩɩ tə, ʋ nə yɩ pɩ̀ʋ́ nəfarʋ, ʋ wulə tə mɛ yuu wa.
58001004	Kʋ mʋ̀ bìú təntə jə dun, ʋ doni malɩkɛ. Kʋ twá nətʋ, Yɩɩ ma pa wá yɩrɩ, kʋ nə dwə malɩkɛ yɩrɩ.
58001005	Kʋ yɩ cɩ́gá, Yɩɩ tə wà malɩka con swɩ̀n, ʋ wʋ́: "Aý pɩ̀à à bɩrɩ də, n mʋ̀ nə yɩ à bìú. Zə̀n kʋ tə, à mʋ̀ Yɩɩ nə yɩ n nyɩna". Yɩɩ ma kʋ́ʋ̀ wà malɩka con swɩ̀n, ʋ wʋ́: "Aý mʋ̀ wá yà n nyɩna. N də ga wá yà à bìú".
58001006	Yɩɩ nə kʋ́ʋ̀ pɩn ba lʋrɩ ʋ təntən bìú tə tɩa yuu wa, ʋ swɩ̀n ʋ yoo, ʋ wʋ́: "Malɩka mama mɛ, sə ka bà ka pa wá dun".
58001007	Á nəŋə, kʋ tə Yɩɩ nə swɩ̀n malɩkɛ tə yuu wa. Ʋ swɩ̀n, ʋ wʋ́: "Malɩkɛ tə tʋŋa tə pɩn nə. Tə yɩ ndə voo nə, tə ga yɩ ndə mənvoo də nə".
58001008	Yá Yɩɩ dàń swɩ̀n ʋ bìú tə mʋ̀ yoo, ʋ wʋ́: "N yɩ Yɩɩ, yá n ga wá yà pɩ̀ʋ́ wuuu, kʋ máŋá nə ba zw(tm)̀. N wá də́ pàrɩ̀ n lɩ̀à tə yuu wa, cɩ́gá cwəŋə wa.
58001009	N swə won tə, kʋ nə tì cɩ́gá cwəŋə, n ga culi kʋ tə nə yɩ yokʋkwɩʋn. Mə kʋ mʋ̀ nə pɩn, n Yuu-Tiu kúrí n mʋ̀, ʋ pa ʋ tɩ̀àn nə. Ʋ kúrí mʋ́, ʋ lwá pupwən nʋga n yuu wa, sə ʋ pa n ya pɩ̀ʋ́. Ʋ sóní, sə ʋ kúrí mʋ́, ʋ ga yá n dabara".
58001010	tə kʋ́ʋ̀ swɩ̀n, ʋ wʋ́: "Kʋ jɩjʋ mama wa, kʋ yɩ n mʋ̀ Yuu-Tiu nə fwa tɩa tə, də lanworu tə də n jɩ̀àn.
58001011	Tə wiən tə mama wá j(tm)́n lá. Lanworu tə də tɩa tə wá kwɩn, ndə gànʋ̀ nə kwɩn nətʋ. Yá n mʋ̀ ga wá yà lá wuuu.
58001012	N wá pəpəni tə ndə lìù nə pəpəni ʋ gangwɩrʋ, ʋ dʋgʋ vàn nə. N ga wá lwàń tə yuu nə də lanworu nədʋn, ndə lìù nə lwàń gandʋra. Yá n mʋ̀ wá yà nətʋ wuuu, n bá lwàń mama, n mɩɩ bá zw(tm)̀".
58001013	Yɩɩ tə wà malɩka con swɩ̀n, ʋ wʋ́: "Bàá yəbə n jə̀ń à jɩzən vàn nə, də à ma kəni n dʋŋa n nɛɛ də̀ń nə". Yá ʋ swɩ̀n kʋ nətʋ ʋ bìú tə mʋ̀ con.
58001014	Yá malɩkɛ tə mama yɩ siŋə, tə nə tʋŋa, tə pɩn Yɩɩ nə. Yɩɩ yàá tʋn tə, ʋ pa, tə saŋa lɩ̀à tə nə, ba nə mɛ, sə ʋ jon ba, ʋ kə mɩɩ wa, kʋ nə ba zw(tm)̀ ʋ con.
58002001	Yɩɩ twá ʋ bìú Zwezi-Kərisə nə, ʋ ma swɩ̀n nə con. Kʋ mʋ̀ nə pɩn, nə mɛ, sə nə zùrì nə yɩra zənzən də sʋ̀ràn tə, nə nə nì. Kʋ nə tà kʋ mʋ̀, nə wá dwá cwəŋə.
58002002	Sʋgʋ tə, Yɩɩ nə twá malɩkɛ tə nə, ʋ ma swɩ̀n, kʋ sʋgʋ təntə jə də̀ń zəni. Lɩ̀à duən wà kʋ nii zìlí, ba ga wà kʋ nii nə twá. Yɩɩ pɩn, càn yí ba mʋ̀ lɩ̀à təntə mama, sə tə mʋ̀ nə ya ba ŋwɩ́rán, ba nə vɩga tə yɩrɩ.
58002003	Nə mʋ̀ yɩ, Yɩɩ twá ʋ bìú tə tətə nə, ʋ ma swɩ̀n nə con də, ʋ wá jon nəba nə cʋna wa. Kʋ pɩ̀à kʋ bɩrɩ də, nə də wàrɩ̀ nə j(tm)́n càn tə yáá nə, də nə nə vɩga, sə nə zìlí sʋgʋ təntə nii, kʋ dun nə dwə malɩkɛ tə sʋ̀ràn tə. Yuu-Tiu nə təntən ʋ swɩ̀n də, Yɩɩ wá jon nəba nə cʋna. Kʋ kwa nə, lɩ̀à tə, ba nə nì kʋ sʋgʋ təntə yoo, ba də kʋ́ʋ̀ súrí lá nə, ba bɩrɩ nəba, kʋ dun nə yɩ nətʋ.
58002004	Yɩɩ tətə twá ʋ dɩ̀àn mɩmɩnan nə, də tʋtʋnan yirə yirə, tə nə bɩrɩ ʋ dɩ̀àn, də yomɩlan nə, ʋ ma bɩrɩ də, ba sʋ̀ràn tə yɩ cɩ́gá. Yɩɩ tə kʋ́ʋ̀ twá ʋ Siŋu tə tarpɩnan tə nə, ʋ ma bɩrɩ kʋ yoo təntə, kʋ twá ʋ fɩra tə nə.
58002005	Nə yɩ lʋʋ, kʋ tə nə bɩ̀àn, tə yoo nə swɩ̀n. Yɩɩ wà dɩ̀àn pɩn malɩkɛ nə, sə tə mʋ̀ nə tɩnɩ kʋ lʋʋ təntə.
58002006	Yá kʋ dàń kʋ́ʋ̀ pʋ́pʋ́nɩ́ Yɩɩ sagɩ tə, bwálɩ́ don nə, kʋ wʋ́: "Ləzwənə yɩ b(tm)̀(tm)̀, sə n ma bʋŋa ʋ yoo? B(tm)̀(tm)̀ nə ʋ yɩ, sə n ma ywàŋá ʋ yuu?
58002007	N pɩn ʋ mun máŋá mancɩn wa malɩkɛ yáá con. Kʋ kwa nə, n pɩn ʋ na dun də zìlə́, ndə ba nə pɩn dun pɩ̀ʋ́ nə nətʋ.
58002008	N ken wiən tə mama ʋ nɛɛ də̀ń nə". Yɩɩ pɩn, ləzoni jə dɩ̀àn wiən tə mama yuu wa. Kʋ nətʋ dàń pɩn, Yɩɩ wà won mama yá kwa, ləzoni nə ba dɩ̀àn jə kʋ yuu wa. Yá də kʋ nətʋ mɛ, nə na zəni də, ləzwənə tə ba dɩ̀àn jə wiən tə mama yuu wa sɩ́ʋ́n nə.
58002009	Á nəŋə kʋ tə, nə mʋ̀ na: Máŋá mancɩn wa, Yɩɩ mun Zwezi malɩkɛ tə yáá con. Yá sɩ́ʋ́n nə, ʋ dàń yɩ dun də zìlə́ tíú, ʋ nə dí càn ʋ tɩ tə yɩrɩ. Kʋ twá Yɩɩ pubwanʋ tə nə, Zwezi ma tɩ lʋʋ ləzoni mama yɩrɩ.
58002010	Yɩɩ nə fwa lʋʋ, lʋʋ ga yɩ kʋ wulə ʋ mʋ̀ yɩrɩ. Yá ʋ ga pɩ̀à, sə ʋ bɩa tə ya dánɩ́, ba twá, ba zʋ ʋ dun tə wa. Kʋ yɩ Zwezi nə wá jon ba ba cʋna wa. Yá Yɩɩ dàń yà mɛ, sə ʋ pa ʋ də́ càn ndə ləzwənə nə, sə ʋ ma wànɩ́ ʋ tʋn kʋ tʋtʋŋɩ təntə, sə ʋ ma pa ʋ ya lìù tə ʋ yoo mama nə ziən,
58002011	Zwezi nə sɩn ləzoni cʋna ʋ lɩ. Kʋ nətʋ dàń pɩn, ʋ mʋ̀ də lɩ̀à tə, ʋ nə sɩn ba cʋna tə ʋ lɩ, mama nyɩna dàń yɩ nədʋ. Mə kʋ mʋ̀ nə pɩn, cavɩra ba wá jə, sə ʋ ja ba ʋ boŋə ʋ nubɩa.
58002012	Máŋá don wa, Zwezi swɩ̀n Yɩɩ con, ʋ wʋ́: "Aý wá swɩ̀n n yɩrɩ tə yoo, à bɩrɩ à nubɩa nə. Aý wá nun à bʋ n yɩrɩ tə nə, n púlí tə tətəŋi wa".
58002013	Zwezi tə kʋ́ʋ̀ swɩ̀n, ʋ wʋ́: "Aý mʋ̀, à wá kə à waa mama Yɩɩ nə wuuu". Ʋ tə swɩ̀n, ʋ súrí lá nə, ʋ wʋ́: "Á nəŋə à mʋ̀ də à kwa lɩ̀à tə, Yɩɩ nə pɩn nə".
58002014	Ba lɩ̀à təntə mɛ yɩ ləzoni, ba nə jə yɩra də jana. Kʋ mʋ̀ yɩrɩ nə, Zwezi-Kərisə də jigə ləzwənə ndə ba nə. Ʋ fwa kʋ nətʋ tə, sə ʋ ma wànɩ́ ʋ twá tɩan nə, ʋ ma cʋ̀gʋ̀ lìù tə, ʋ nə jə tɩan dɩ̀àn ʋ jɩɩn wa. Kʋ tíú nə yɩ Sɩtana.
58002015	Lɩ̀à tə yà yɩ ndə ywəŋə nə ba lʋʋ wulu mama wa, ba yà nə dəri tɩan fən yɩrɩ. Zwezi tɩan tə dàń pɩn, ba jon ba tɩ̀àn.
58002016	Kʋ də̀ń nə yɩ, Zwezi tà ʋ twi, sə ʋ san malɩkɛ nə. Kʋ yɩ ʋ twi, sə ʋ san ba tə nə yɩ Abərahamə dwíí tə wa lɩ̀à nə.
58002017	Kʋ mʋ̀ nə pɩn, ʋ yà mɛ, sə ʋ nyɩn də ʋ nubɩa tə, ba won mama wa. Ʋ zɩgɩ nətʋ, ʋ ma jì joŋwana yun tɩ̀án nəkwɩa, ʋ nə dəri lɩ̀à yinəgə zənzən, ʋ ga s(tm)̀ ʋ tʋŋa, ʋ pɩn Yɩɩ nə, ndə kʋ nə mɛ nətʋ, sə ʋ pa, Yɩɩ s(tm)̀ ʋ sɩn lʋʋ lɩ̀à mama cʋna, ʋ lɩ ba mʋ̀ də wá pwərə wa.
58002018	Cɩ́gá, Zwezi tətə dí càn. Kʋ yɩ máŋá tə wa, Sɩtana nə də́də́n, sə ʋ yugə wá, ʋ pa ʋ tʋn yokʋkwɩʋn. Kʋ mʋ̀ nə pɩn, ʋ mʋ̀ dàń wàá ʋ saŋa lɩ̀à tə nə, Sɩtana nə yugə ba də, sə ʋ pa ba tʋn yokʋkwɩʋn.
58003001	Aý mʋ̀, á nə yɩ à nubɩa Kərisə yɩrɩ, á mʋ̀ lɩ̀à tə, Yɩɩ nə kúrí aba, sə á ya Kərisə nə tɩ, á bʋŋa Zwezi yoo. Yɩɩ lɩ wá ʋ tʋn, sə ʋ ya nə Yɩɩ joŋwana yun tɩ̀án nəkwɩa. Yá nə dàń swɩ̀n ʋ yoo nə bɩrɩ, də nə kəni nə waa Yɩɩ nə wuuu.
58003002	Máŋá don wa, Moyizə yà s(tm)̀ Yɩɩ nii tə də pùə́ nədʋ, ʋ tʋŋa ʋ pɩn Yɩɩ lɩ̀à tə nə. Zwezi də fwa kʋ nətʋ, ndə Moyizə nə. Ʋ s(tm)̀ Yɩɩ nii tə də pùə́ nədʋ, ʋ tʋn ʋ pa Yɩɩ lɩ̀à tə nə.
58003003	Kʋ yɩ cɩ́gá, lìù tə, ʋ nə lwə̀ dìə̀, ʋ mʋ̀ nə jə dun, ʋ doni dìə̀ tə tətə. Zwezi nə yɩ ndə lìù tə nə, ʋ nə lwə̀ dìə̀ tə. Kʋ mʋ̀ nə pɩn, ʋ na dun, ʋ doni Moyizə.
58003004	Dìə̀ mama jə ka dìlòrú. Yá lìù tə nə lwə̀ wiən tə mama, nə yɩ Yɩɩ.
58003005	Máŋá don wa, kʋ nə k(tm)̀ń, Moyizə mʋ̀ yà s(tm)̀ Yɩɩ nii tə də pùə́ nədʋ, ʋ tʋn ʋ pa Yɩɩ lɩ̀à tə nə. Ʋ yɩn tʋ̀tʋ̀nʋ̀, yá ʋ ga yɩ lìù tə, ʋ nə mɛ, sə ʋ swɩ̀n kʋ tə, Yɩɩ nə wá swɩ̀n tə, ʋ bɩrɩ lɩ̀à tə nə.
58003006	Zwezi-Kərisə nə yɩ bìú tə, ʋ nə ywàŋá ʋ nyɩna Yɩɩ dìə̀ tə yuu nə. Nə mʋ̀, nə yɩ Yɩɩ dìə̀ təntə, də nə nə s(tm)̀, nə zɩgɩ dɩ̀àn, nə kə nə waa ʋ nə wuuu, ya nə ga pɩn wá dun yala tə yɩrɩ, ʋ nə pɩn nəba.
58003007	Á mʋ̀ dàń yɩ Yɩɩ lɩ̀à. Kʋ mʋ̀ nə pɩn kʋ yɩ, ndə Yɩɩ-Siŋu tə nə swɩ̀n, kʋ wʋ́: "Zə̀n kʋ tə, á mʋ̀ nə nì Yɩɩ sʋgʋ tə,
58003008	á dànà ká fwa zɩbaniun. Á dànà ká fwa ndə fuən tə nə, á nɩbara-ba nə zàn, ba vɩ Yɩɩ nii, kasɔɔ lanworu tə wa".
58003009	Yɩɩ swɩ̀n, ʋ wʋ́: "Kʋ dɩɩn tə nə, á nɩbara-ba pɩ̀à à nii nə, sə ba jə́n kʋ tə, à nə wá fwa. Ba ga yɩ lɩ̀à tə, ba nə nɩ à mʋ̀ Yɩɩ tʋtʋnan nə yɩ nətʋ, bɩna sapwilə.
58003010	Kʋ mʋ̀ nə pɩn, à lɩŋa ma zàn ba mʋ̀ lɩ̀à tə yuu, à ga swɩ̀n, à wʋ́: 'Ba pubʋŋɩ vəvəri, tə yá nə wuuu, ba ga ba s(tm)̀, ba twá coŋi tə, à nə bɩrɩ ba.'
58003011	Kʋ mʋ̀ nə zɩ̀n à lɩŋa tə, à ma dù, də ba bá zʋ à sìə́ bwálɩ́ tə wa, à nə tanɩ, à tún ba nə".
58003012	Aý nubɩa-ba, á cɩa á tɩ̀àn nə. Á wa lìù nədʋ mama wà mɛ, sə ʋ ja pubʋnlwan ʋ waa con, kʋ nə pɩn, ʋ ba Yɩɩ nii s(tm)̀, ʋ ga vəvəri ʋ yá Yɩɩ tə, ʋ nə wulə mɩɩ wa.
58003013	Dɩɩn mama kʋ nə zɩgɩ jɩjʋ kʋ vəli dədəni, á kwìə̀ duən máŋá mama, ba dàn ká wànɩ́ á wa lìù mama, ba gɩgarɩ ba pa ʋ tʋn cʋna, tə nə wá pa ʋ vɩ, sə ʋ zìlí Yɩɩ nii.
58003014	Nə ken nə waa Zwezi-Kərisə nə, nə ga jə kʋ tə nə, nə yà nə jə kʋ jɩjʋ mama. Yá nə nə jɩn kʋ nə zəni, kʋ ja va kʋ yígúrə́, nə wá na tori də Zwezi-Kərisə.
58003015	Kʋ pʋ́pʋ́nɩ́ Yɩɩ sagɩ tə wa, kʋ wʋ́: "Zə̀n kʋ tə, á mʋ̀ nə nì Yɩɩ sʋgʋ tə, á dànà ká fwa zɩbaniun. Á dànà ká fwa ndə fuən tə nə, á nɩbara-ba nə zàn, ba vɩ Yɩɩ nii nətʋ, máŋá don wa".
58003016	Bə̀rə́ nə nì Yɩɩ sʋgʋ tə, ba ga zàn ba zɩgɩ Yɩɩ nə? Kʋ yɩ lɩ̀à tə mama, Moyizə nə pɩn ba nan Ezwipətə tə wa.
58003017	Bə̀rə́ yuu wa nə Yɩɩ lɩŋa zàn bɩna sapwilə tə mama wa? Kʋ yɩ, tə zàn lɩ̀à tə yuu wa, ba nə fwa cʋna tə. Ba mʋ̀ lɩ̀à təntə, tɩga kasɔɔ lanworu tə wa.
58003018	Yɩɩ dùə̀ dùrə̀, ʋ wʋ́: "Ba bá zʋ à sìə́ bwálɩ́ tə wa, à nə tanɩ, à tún ba nə". Bə̀rə́ yɩrɩ nə ʋ dùə̀ kʋ dùrə̀ təntə? Kʋ yɩ lɩ̀à tə yɩrɩ, ba nə wà ʋ nii s(tm)̀.
58003019	Nə cɩ́gá nɩ də ba wà wànɩ́ ba zʋ Yɩɩ sìə́ bwálɩ́ tə wa, ba nə wà ba waa ken ʋ nə wuuu tə yɩrɩ.
58004001	Yɩɩ kàn nii ʋ pa nəba də, nə wá zʋ ʋ sìə́ bwálɩ́ tə wa. Kʋ nikanɩ təntə wulə də zə̀n mama, kʋ pa nə də nə. Kʋ mʋ̀ tə yɩrɩ, nə dàń zurə nə yɩra sɩ́ʋ́n nə, sə á wa lìù mama dàn ká m(tm)́ kwa.
58004002	Ba swɩ̀n Zwezi-Kərisə sʋywáŋʋ́ tə, ba bɩrɩ nəba, ndə nətʋ tə nə, ba nə swɩ̀n kʋ, ba bɩrɩ nə nɩbara-ba nə. Kʋ sʋgʋ tə, ba nə nì, wà won fwa kʋ pa ba, kʋ máŋá tə wa. Ba nə nì kʋ, ba wà kʋ s(tm)̀, ba wà ba waa ken Yɩɩ nə.
58004003	Nə mʋ̀ con, nə mʋ̀ ken nə waa Yɩɩ nə wuuu. Kʋ mʋ̀ nə pɩn, nə wàá Yɩɩ sìə́ bwálɩ́ tə wa, nə zwɩ. Yɩɩ swɩ̀n lɩ̀à tə, ba nə wà ba waa ken ʋ nə tə yoo, ʋ wʋ́: "Aý lɩŋa zàn ba yuu wa, à ga dù də, ba bá zʋ à sìə́ bwálɩ́ tə wa, à nə tanɩ à tún abada". Yɩɩ tʋn ʋ tʋtʋnan tə ʋ zw(tm)̀, halɩ, kʋ nə zɩgɩ lʋʋ də̀ń laŋʋ máŋá wa.
58004004	Kʋ tə pʋ́pʋ́nɩ́, kʋ swɩ̀n Yɩɩ sagɩ tə wa, dɩan barpɛ nii dɩɩn tə yuu wa, kʋ wʋ́: "Yɩɩ zw(tm)̀ ʋ tʋtʋnan tə mama dɩan bardʋ nii nə, ʋ ga sìí dɩan barpɛ nii dɩɩn tə nə".
58004005	Yɩɩ sagɩ tə bwálɩ́ don də wa, Yɩɩ kʋ́ʋ̀ swɩ̀n, ʋ wʋ́: "Ba bá zʋ à sìə́ bwálɩ́ tə wa, à nə tanɩ à tún, abada".
58004006	Kʋ dàń pɩ̀à kʋ bɩrɩ də, lɩ̀à duən mʋ̀ wàá Yɩɩ sìə́ bwálɩ́ tə wa, ba zwɩ. Yá təntən lɩ̀à tə mʋ̀ bá zʋ Yɩɩ sìə́ bwálɩ́ təntə wa, ba nə nì sʋywáŋʋ́ tə, ba ga wà kʋ nii s(tm)̀ tə yɩrɩ.
58004007	Kʋ mʋ̀ nə pɩn, Yɩɩ tə ma pìí ʋ lɩ dɩɩn. Ʋ boŋə kʋ dɩɩn tə 'zə̀n'. Yá ʋ dàń kʋ́ʋ̀ twá də pɩ̀ʋ́ Davidə nii, ʋ ma swɩ̀n, ndə kʋ nə dí yáá kʋ pʋ́pʋ́nɩ́ Yɩɩ sagɩ tə wa fuən fuən, kʋ wʋ́: "Zə̀n kʋ tə, á mʋ̀ nə nì Yɩɩ sʋgʋ tə, á dànà ká fwa zɩbaniun".
58004008	Á yə̀ə́ də Zwozuwe yà nə ja Yɩzərayɛlə lɩ̀à tə, ʋ ja zʋ lʋʋ nii tə wa, Yɩɩ nə kàn nii, sə ʋ pa ba. Yá kʋ ga tà, kʋ mʋ̀ nə yɩ sìə́ bwálɩ́ tə. Kʋ mʋ̀ nə pɩn, Yɩɩ tə ma swɩ̀n dɩɩn don yoo, kʋ kwa nə.
58004009	Kʋ nətʋ pɩ̀à kʋ bɩrɩ də, sìə́ dɩɩn don tə wulə, kʋ pa Yɩɩ lɩ̀à tə nə. Kʋ sìə́ dɩɩn təntə yɩ ndə dɩan barpɛ nii sìə́ dɩɩn tə nə, ndə Yɩɩ tətə nə tʋn kʋ nətʋ.
58004010	Lìù cɩ́gá nə zʋa Yɩɩ sìə́ bwálɩ́ tə wa, kʋ tíú də yàá sìí ʋ tʋtʋnan jɩɩn wa, ndə Yɩɩ nə sìí nətʋ.
58004011	Kʋ mʋ̀ nə pɩn, nə dàń bɩbara, nə zʋ kʋ sìə́ bwálɩ́ təntə wa, sə nə lìù mama dàn ká ya ndə Yɩzərayɛlə lɩ̀à tə nə, ba nə wà Yɩɩ nii s(tm)̀, kʋ pa ba dʋgʋ Yɩɩ cwəŋə tə.
58004012	Yɩɩ sʋgʋ tə pɩn mɩɩ, kʋ ga jə dɩ̀àn. Kʋ goŋi zəni kʋ doni lagʋrɩ sɩ̀ʋ́, kʋ nə jə níə́ bələ. Yɩɩ sʋgʋ tə də nəba kʋ zwɩ, kʋ janɩ nə bɩcanɩ nə də nə kurən kə̀nə̀ nə. Kʋ mʋ̀ nə yàá bʋ̀rɩ̀ kʋ tə, ləzwənə nə pɩ̀à, sə ʋ fwa, də kʋ tə, ʋ nə bʋŋa ʋ waa con bʋ̀rà.
58004013	Won tə̀lə́, kʋ nə sə̀gə̀ Yɩɩ yáá nə. Ʋ na wiən tə mama, ʋ nə fwa, ʋ yɩ́á yuu nəpon nəpon. Mə, ʋ mʋ̀ yáá con nə, nə wá tún nə nii.
58004014	Nə jə Yɩɩ joŋwana yun tɩ̀án nəkwɩa. Kʋ tíú tə nə yɩ Zwezi, ʋ nə yɩ Yɩɩ-Biu. Ʋ mʋ̀ nə vəli ʋ yí Yɩɩ yɩra. Yá nə dàń swɩ̀n ʋ yoo nə bɩrɩ, də nə ken nə waa Yɩɩ nə wuuu. Kʋ mʋ̀ nə pɩn, nə zɩga dɩ̀àn, nə dàn ká pìí nə kə nə kwa.
58004015	Nə jə Yɩɩ joŋwana yun tɩ̀án nəkwɩa, yìə̀n nə də́də́n wá zənzən, ndə nə nə, sə tə pa ʋ tʋn cʋna. Yá ʋ mʋ̀ yɩ lìù tə, ʋ nə vɩga, sə ʋ tʋn cʋna. Kʋ mʋ̀ nə pɩn, ʋ yɩ lìù tə, ʋ wàá càn ʋ də́ də nəba nə bwànɩ̀ tə wa.
58004016	Kʋ mʋ̀ tə yɩrɩ, nə fàrá nə boli Yɩɩ tə yɩra də nə waa mama. Ʋ mʋ̀ Yɩɩ tə nə ja pubwanʋ, ʋ swə nəba. Nə nə yí ʋ yɩra, ʋ wá dəri nə yinəgə zənzən, ʋ ga fwa pubwanʋ nə yɩra. Yá ʋ dàń wá san nəba, máŋá tə wa, kʋ nə wá tʋ kʋ mɛ, də nə pɩ̀à saŋʋ.
58005001	Yɩɩ joŋwana yun tɩ̀án nəkwɩa mama yɩ, Yɩɩ nə yàá kúrú wá lɩ̀à wa, ʋ lɩ ʋ tún, sə ʋ tʋn Yɩɩ tʋtʋŋɩ tə ba yuu yɩrɩ. Ʋ mʋ̀ nə pɩn joŋi wiən tə Yɩɩ nə, ʋ ga fwa joŋi, ba cʋna tə yɩrɩ, ba nə fwa.
58005002	Yɩɩ joŋwana yun tɩ̀án nəkwɩa tə də tətə jə yìə̀n, ʋ nə ba dɩ̀àn jə tə wa ndə ba nə. Kʋ mʋ̀ nə pɩn, ʋ wàá kʋ nətʋ tə nə, ʋ twá ʋ ma nì lɩ̀à tə nə yə̀rì Yɩɩ cwəŋə tə, kʋ pa ba j(tm)́n ka wa yoo də̀ń.
58005003	Ʋ də nə ba dɩ̀àn jə tə nə pɩn, ʋ mɛ, sə ʋ fwa joŋi, lɩ̀à tə cʋna yɩrɩ, də ʋ də tətə cʋna yɩrɩ.
58005004	Lìù tə̀lə́, ʋ nə wá pa dun ʋ tɩ̀àn nə, ʋ swɩ̀n də, ʋ mʋ̀ yɩ Yɩɩ joŋwana yun tɩ̀án nəkwɩa. Joŋwana yun tɩ̀án nəkwɩa yɩ, Yɩɩ nə yàá bon kʋ tíú tə, ndə ʋ nə kúrí Arɔn nətʋ tə.
58005005	Mə, kʋ yɩ nətʋ, kʋ pa Zwezi-Kərisə nə. Kʋ tà ʋ tətə nə pɩn dun ʋ tɩ̀àn nə, ʋ ga swɩ̀n də, ʋ ya Yɩɩ joŋwana yun tɩ̀án nəkwɩa. Kʋ ya Yɩɩ nə kúrí wá, ʋ swɩ̀n, ʋ wʋ́: "Aý pɩ̀à à bɩrɩ də, n mʋ̀ nə yɩ à bìú. Zə̀n kʋ tə, à mʋ̀ Yɩɩ nə yɩ n nyɩna".
58005006	Yɩɩ tətə nə kʋ́ʋ̀ swɩ̀n bwálɩ́ don nə ʋ sagɩ tə wa, ʋ wʋ́: "N yɩ joŋwanʋ wuuu, kʋ máŋá nə bá zw(tm)̀, ndə Mɛləkisedɛkə nə".
58005007	Zwezi-Kərisə nə yɩn tɩa yuu wa, ʋ jʋn Yɩɩ, ʋ lòrì Yɩɩ, də ʋ bw(tm)́, də ʋ bubwi, ʋ kəni yɩɩ nə də yinɩa. Ʋ yə̀ə́ də, Yɩɩ wàá wá ʋ joŋə tɩan wa. Yá Yɩɩ cʋgʋ ʋ kori, ʋ san wá, ʋ nə yɩ lìù tə, ʋ nə twá ʋ mʋ̀ Yɩɩ cwəŋə tə nə zəni yɩrɩ.
58005008	Kʋ yɩ cɩ́gá, Zwezi-Kərisə ya Yɩɩ bìú. Yá də kʋ mama, ʋ twá ʋ càn tə nə, ʋ ma kwè ka s(tm)̀ nii.
58005009	Yɩɩ pɩn Zwezi yɩ lìù tə, ʋ yoo mama nə ziən. Kʋ mʋ̀ nə pɩn, sɩ́ʋ́n nə, lɩ̀à tə mama nə s(tm)̀ Zwezi-Kərisə nii, ba wá twá wá, ba na mɩɩ tə, kʋ nə ba zw(tm)̀ Yɩɩ con.
58005010	Yɩɩ tì wá, ʋ ma fwa ʋ joŋwana yun tɩ̀án nəkwɩa ndə Mɛləkisedɛkə nə.
58005011	Nə jə yìə̀n zənzən, nə swɩ̀n yoo kʋ tə yuu wa, tə yìə̀n tə də̀ń gwiun dàń nə cà, á nə jigə lɩ̀à tə, á nə ba yoo də̀ń nì lala, tə yɩrɩ.
58005012	Á mʋ̀ dàń yà yɩ lɩ̀à tə, á nə mɛ, sə á ya lɩ̀à tə duən karnyɩna-ba! Yá də sɩ́ʋ́n mama, á tə yɩ lɩ̀à tə, ba nə mɛ, sə ba tə kàrà aba Yɩɩ sʋgʋ tə wa, təntən cɩ́gá yìə̀n tə. Á tə yɩ ndə bìsɩ́ná nə, á tə wàrɩ̀ wodiu kəkəru, á də́ ndə nəkwɩna nə. Yɩlɩ nə á tə pìí á pɩ̀à, sə á ŋwà.
58005013	Lìù tə, ʋ nə ŋwà yɩlɩ, ʋ yɩ bisɩmaa, ʋ tə ba Yɩɩ sʋgʋ tə yənu jə, ʋ ga wàrɩ̀ kʋ cɩ́gá tə ʋ lwarɩ.
58005014	Wodiu tə nə jə dɩ̀àn, yɩ lɩ̀à tə nə yɩ nəkwɩna nyiən. Yá kʋ tə, ba nə fwa ba mɩ̀, dàń pɩn, ba yə̀ə́ zəni də lwanɩ swɩ́án ba pubʋŋɩ wa.
58006001	Nə dàń nə pɩ̀à, sə nə ya nəkwɩna tə yɩrɩ, nə dàń mɛ, sə nə yá təntən kàrà tə, kʋ nə swɩ̀n Zwezi-Kərisə yoo nə con, vàn nə. Nə dàń kənə dɩ̀àn, nə va yáá də kàrà tə, kʋ nə yɩ nəkwɩna kàrà. Nə kʋ́ʋ̀ bá pìí nə swɩ̀n yìə̀n tə yoo, nə nə dí yáá, nə swɩ̀n á con. Tə yìə̀n təntə nə yɩ: ka vəvəri kwa ka ma sá cʋna, ka yágá tʋtʋnɛɛ tə, tə nə wá kə aba tɩan cwəŋə wa, nə à yə̀ə́, á ka kə á waa Yɩɩ nə.
58006002	Nə kʋ́ʋ̀ bá pìí nə bw(tm)́ kàrà tə, kʋ nə bɩrɩ aba, ka lə lɩ̀à nɩ́á wa, kʋ twá də Yɩɩ yɩrɩ, ka tún jɩ̀àn lɩ̀à yuu wa, də ka pìí ka bwin tɩga, də Yɩɩ ka bʋ̀rɩ̀ lɩ̀à talɩkwa bʋ̀rà. Nə kʋ́ʋ̀ dàn ká pìí nə bà tə yìə̀n təntə yuu wa.
58006003	Nə dàń wá bɩrɩ kàrà tə, kʋ nə yɩ nəkwɩna nyiən, sə nə va yáá, də Yɩɩ nə pɩn cwəŋə.
58006004	Nə bʋŋa lɩ̀à duən yoo, ba nə pìí ba tʋ yokʋkwɩnan tə wa, ba tʋŋa. Ba yɩ lɩ̀à tə, Yɩɩ poni tə yà nə pɩ̀rɩ̀ ba. Ba mʋ̀ lɩ̀à tə, ba nə nɩ Yɩɩ tarpɩʋn tə, ba ga na ʋ Siŋu tə də,
58006005	ba nɩ Yɩɩ sʋgʋ tə nə ywán nətʋ, ba ga yəni lʋʋ, tə nə bɩ̀àn, dɩ̀àn nə wá yà nətʋ.
58006006	Yá də kʋ nətʋ mama, ba tə pìí ba yá Yɩɩ. Lìù kʋ́ʋ̀ wàrɩ̀ ʋ pɩn, ba lɩ̀à təntə pìí ba vəvəri ba kwa, ba ma s(tm)́ ba cʋna tə, nɛɛ bələ nii nə. Ba mʋ̀ lɩ̀à təntə dàń yɩ, ndə ba tə pìí ba paa Yɩɩ-Biu Zwezi tə dagarʋ tə yuu wa. Yá ba mʋ̀ ga nə pɩn cwəŋə də lɩ̀à duən nə, sə ba twɩn Zwezi.
58006007	Nə tíə́ tɩa yoo, nə ma man. Tɩa tə yàá nywɩ̀n dw(tm)̀ nɩ́á tə nə dáá, tə nə twɩ ka yuu wa. Yá wiən tə nə yɩ wodirən dàń yàá p(tm)́n ka yuu wa, tə nə ziən, tə pa, lɩ̀à tə nə varɩ ka nə. Kʋ nətʋ dàń yàá pa, Yɩɩ fwa zəni ka tɩa təntə yuu wa.
58006008	Yá kʋ kárá tə dàń nə yɩ casʋran də gakʋkwɩnan nə ka nan, ka ba funə mama jə. Yá kʋ bá dɩ́án, sə Yɩɩ ma vɩ ka, ʋ dʋgʋ. Yá kʋ yígúrə́ wa, ka yɩ ba wá dɩ mən ka nə, ka də́ ka cʋ̀gʋ̀.
58006009	Nubisoni-ba, nə nə swɩ̀n kʋ nətʋ, nə yə̀ə́ zəni də, á mʋ̀ con, kʋ ba tʋ́tʋ̀ná jə. Á mʋ̀ yɩ lɩ̀à tə, á nə wulə cwəŋə nəzəŋu yuu wa. Kʋ mʋ̀ cwəŋə tə nə wá pa, Yɩɩ jon aba á cʋna wa.
58006010	Yɩɩ ya lìù tə, ʋ nə yɩ cɩ́gá tíú. Ʋ wàrɩ̀ kʋ tə, á nə fwa tə yoo ʋ sw(tm)̀(tm)́. Ʋ wàrɩ̀ á sonu tə, á nə bɩrɩ wá tə yoo ʋ sw(tm)̀(tm)́. Á tʋn, á pa lɩ̀à tə nə, ba nə yɩ Kərisə nə tɩ, á ma bɩrɩ kʋ sonu təntə, máŋá don wa. Yá á tə wulə, á fwa kʋ tʋtʋŋɩ təntə sɩ́ʋ́n nə.
58006011	Nə swə də nə waa mama, sə á lìù mama bɩbarɩ ʋ tʋtʋŋɩ tə wa, ʋ ja va, ʋ yí kʋ yígúrə́. Kʋ nətʋ wá pa kʋ tə mama, á nə jə kʋ yala, wànɩ́ kʋ jə kʋ pa aba.
58006012	Nə ba swə, sə á ya lɩ̀à tə, á yɩra nə yɩn. Á yana ndə lɩ̀à tə nə, ba nə keni ba waa Yɩɩ nə wuuu, ba ga jə pɩ́nʋ́, ba ma dànɩ̀ máŋá tə, ba nə wá na wiən tə, Yɩɩ nə kàn tə nii, sə ʋ pa ba.
58006013	Máŋá tə, Yɩɩ nə kàn ʋ nikanɩ tə, ʋ pa Abərahamə nə, kʋ yɩ ʋ dùə̀, ʋ ma kàn kʋ nii təntə. Lìù yà tə̀lə́, ʋ nə dwə ʋ mʋ̀ Yɩɩ, sə ʋ tì kʋ tíú yɩrɩ ʋ ma dù. Yɩɩ dàń yɩ ʋ tətə, ʋ ma dù ka dùrə̀ tə.
58006014	Ʋ swɩ̀n, ʋ wʋ́: "Cɩ́gá mama, à wá fwa à pubwanʋ tə n yuu wa, à ga wá pa n dwíí pùlì zənzən".
58006015	Abərahamə yɩ ʋ zùrì ʋ yɩra, ʋ ma dɩ̀àn kʋ nikanɩ təntə. Kʋ kwa nə, kʋ tə Yɩɩ nə kàn kʋ nikanɩ, ʋ pa wá, twi kʋ jì.
58006016	Ləzoni nə pɩ̀à ba dù dùrə̀, ba yàá pɩ̀à lìù tə, ʋ nə dwə ba, ba ma dù. Kʋ mʋ̀ dàń nə yàá bɩrɩ də, ba sʋgʋ tə ya cɩ́gá, yá ba ga kʋ́ʋ̀ wàrɩ̀ yoo don, ba pìí ba swɩ̀n kʋ yuu wa.
58006017	Mə kʋ yɩn nətʋ də Abərahamə. Abərahamə dwíí tə yà mɛ, sə ba na zəni wiən tə, Yɩɩ nə kàn tə nikanɩ, ʋ pa ba. Yɩɩ yà pɩ̀à, sə ʋ bɩrɩ ba də cɩ́gá mama, ʋ bá lwàń nii kʋ nikanɩ tə yuu wa, abada. Kʋ mʋ̀ nə pɩn, ʋ ma dù ʋ súrí nikanɩ tə nə.
58006018	Nikanɩ də dùrə̀ yɩ wiən bələ, tə nə wàrɩ̀ tə lwànɩ́. Yɩɩ wàrɩ̀ kʋnkʋn ʋ kʋnɩ, ʋ kəni ʋ nikanɩ tə, də ʋ dùrə̀ tə wa, abada. Yá kʋ yoo təntə daŋa nə jɩ̀àn. Nə mʋ̀ dàń yɩ lɩ̀à tə, nə nə yá tə mama, nə ga vwə nə tɩ̀àn Yɩɩ yɩra, sə nə ga wànɩ́, nə ja yala tə, Yɩɩ nə tún ʋ pa nəba.
58006019	Yala təntə, nə nə jə, nə mɩɩ tə yɩrɩ, yɩ ndə tɩ̀ʋ́ ŋʋnan nə, tə nə pɩn, kʋ zɩga dɩ̀àn. Yá lìù tə, nə nə ken nə yala tə ʋ nə, kʋ yɩ Zwezi. Ʋ mʋ̀ nə zʋa Yɩɩ sàń tə wa, ʋ twá Yɩɩ dìə̀ tə mimii nii gànʋ̀ tə wa, ʋ zʋ ʋ yí Yɩɩ dəyaa tə wa, Yɩɩ nə wulə lá.
58006020	Mə lá nə, Zwezi dí nə yáá, ʋ tàà nə yɩrɩ, ʋ zʋ. Ʋ jigə Yɩɩ joŋwana yun tɩ̀án nəkwɩa, ndə Mɛləkisedɛkə nə. Ʋ wá yà nətʋ, wuuu, máŋá də máŋá, kʋ nə bá zw(tm)̀.
58007001	Kʋ mʋ̀ Mɛləkisedɛkə təntə, nə nə dí yáá, nə swɩ̀n ʋ yoo, yɩ tɩʋ tə, ba nə boŋə 'Salɛmə', pɩ̀ʋ́. Ʋ ga yɩ Yɩɩ tə, ʋ nə wulə tə mɛ yuu wa, joŋwanʋ də. Abərahamə nə vəli ʋ ta p(tm)̀gá duən, ʋ də́, ʋ pìí ʋ bɩ̀àn, Mɛləkisedɛkə nan ʋ va ʋ jə́rí wá, ʋ ga lòrì Yɩɩ, sə ʋ fwa zəni Abərahamə yɩra.
58007002	Abərahamə pɩn wiən tə mama, ʋ nə ta p(tm)̀gá tə ʋ də́ ʋ p(tm)̀ fugə nii nyiən Mɛləkisedɛkə nə. Ba nə gwin Mɛləkisedɛkə yɩrɩ tə də̀ń, təntən nə, kʋ yɩ 'cɩ́gá pɩ̀ʋ́'. Bələ nii nə, ʋ yɩ 'Salɛmə pɩ̀ʋ́', kʋ də də̀ń nə yɩ 'bɩcan sìə́ pɩ̀ʋ́'.
58007003	Lìù mama yə̀rì Mɛləkisedɛkə nuu də ʋ nyɩna. Ba yə̀rì ʋ nɩbara dəkuu. Lìù mama yə̀rì ʋ lʋrɩ máŋá, nə à yə̀ə́ ʋ tɩan máŋá. Ʋ nyɩn də Yɩɩ-Biu tə, ʋ ga yɩ joŋwanʋ, wuuu, kʋ máŋá nə ba zw(tm)̀.
58007004	Á nəŋə, Mɛləkisedɛkə nii nə dù nətʋ. Nə nɩbɛɛ Abərahamə də tətə pɩn wá kʋ tə, ʋ nə ta ʋ də́, tə fugə nii nyiən.
58007005	Yɩɩ nii tə, ʋ nə pɩn Moyizə nə, pɩn cwəŋə Levi dwíí joŋwana tə nə, kʋ wʋ́: Ba mɛ, sə ba bwe kʋ tə mama, Yɩzərayɛlə lɩ̀à tə nə nɩ, fugə nii nyiən, bwiə. Ba mɛ, sə ba bwe kʋ bwiə Yɩzərayɛlə lɩ̀à tə con, ba də ga yɩ ba nubɩa, Abərahamə dwíí tə wa.
58007006	Mɛləkisedɛkə mʋ̀ tà Levi dwíí tə wa lìù. Yá də kʋ mɛ, wiən tə mama, Abərahamə nə ta ʋ də́, Mɛləkisedɛkə nɩ tə fugə nii nyiən. Mɛləkisedɛkə ga tə yɩ lìù tə, ʋ nə lòrì Yɩɩ, sə ʋ fwa zəni Abərahamə yɩra, ʋ nə yɩ lìù tə, ʋ nə nɩ Yɩɩ nikanan tə.
58007007	Kʋ bá tʋ́tʋ̀ná jə, kʋ yɩ ləzwənfarʋ nə yàá lòrì Yɩɩ, sə ʋ fwa zəni, ʋ pa ləzwənbiə nə.
58007008	Levi dwíí joŋwana tə nə joŋə Yɩzərayɛlə lɩ̀à wiən fugə nii nyiən. Ba də yɩ ləzoni, ba nə tɩ. Mɛləkisedɛkə mʋ̀ jon Abərahamə wiən fugə nii nyiən, yá ʋ mʋ̀ Mɛləkisedɛkə tə wulə mɩɩ wa, ndə Yɩɩ sagɩ tə nə swɩ̀n kʋ yoo nətʋ.
58007009	Sɩ́ʋ́n nə, kʋ yɩ Levi nɩ̀án tə nə joŋə Yɩzərayɛlə lɩ̀à tə wiən fugə nii nyiən. Kʋ yɩ nətʋ, nə ga wàá nə swɩ̀n də, Levi də tətə twá Abərahamə dwanɩ nə, ʋ pa ʋ fugə nii nyiən Mɛləkisedɛkə nə.
58007010	Nə yə̀ə́, Abərahamə də Mɛləkisedɛkə nə jə́rí duən, máŋá tə wa, də ba tə wà Levi lʋrɩ. Yá Levi dàń yà wulə ʋ nɩbɛɛ dwíí tə wa, kʋ nə bɩ̀àn.
58007011	Yɩzərayɛlə lɩ̀à tə Yɩɩ nii tə, ʋ nə pɩn Moyizə nə, sagɩ tə wa, kʋ bɩrɩ də, Yɩɩ joŋwana tə mɛ, sə ba nan Levi dwíí tə wa, sə ba ya Yɩɩ joŋwana ndə Arɔn nə. Yá ba dàń wà kʋ tʋtʋŋɩ tə wànɩ́ ba tʋn, ba pa kʋ nii sú. Kʋ mʋ̀ nə pɩn, kʋ mɛ, sə Yɩɩ joŋwanʋ nan, ʋ nə yɩ ndə Mɛləkisedɛkə nə.
58007012	Yá də Yɩɩ nə tún joŋwana yírí don, ba nə tà joŋwana ndə Levi nə, kʋ yɩ kálʋ́, sə Yɩɩ nii tə də, ʋ nə pɩn Moyizə nə, lwàń.
58007013	Sʋ̀ràn tə tə yɩ nə Yuu-Tiu yoo nə, tə swɩ̀n. Ʋ yɩ lìù tə, ʋ nə nan dwíí don wa. Kʋ mʋ̀ dwíí tə wa, lìù tə̀lə́ lá nə, ʋ nə tʋn joŋwana tʋtʋŋɩ.
58007014	Nə yə̀ə́ pwənə pwənə də, nə Yuu-Tiu Zwezi yɩ ba lʋrɩ Zwida dwíí tə wa. Yá máŋá tə, Moyizə nə swɩ̀n joŋwana tə yoo, ʋ wà kʋ dwíí tə yoo swɩ̀n.
58007015	Á nəŋə won tə nə pɩn, yìə̀n tə də̀ń kwɛn, tə yɩ nəpon nəpon. Joŋwanʋ don twi, ʋ nə nyɩn də Mɛləkisedɛkə.
58007016	Yɩɩ wà ʋ nii tə, ʋ nə pɩn Moyizə nə, twá, ʋ ma tún Zwezi, sə ʋ ya Yɩɩ joŋwanʋ. Ʋ yɩ ʋ jigə Yɩɩ joŋwanʋ, ʋ nə jə dɩ̀àn, sə ʋ ya mɩɩ wa, kʋ nə bá zw(tm)̀ abada, tə yɩrɩ.
58007017	Yɩɩ sagɩ tə swɩ̀n kʋ yoo tə, kʋ wʋ́: "N yɩ Yɩɩ joŋwanʋ wuuu, kʋ máŋá nə bá zw(tm)̀, ndə Mɛləkisedɛkə nə".
58007018	Kʋ yɩ cɩ́gá, dí yáá nə cwəŋə tə, Yɩɩ nə tún, yà ba dɩ̀àn jə, kʋ ga bá lɩ̀à nə saŋa. Kʋ mʋ̀ nə pɩn, Yɩɩ dʋgʋ ka mʋ̀ fuən fuən cwəŋə təntə.
58007019	Yɩɩ nii tə, ʋ nə pɩn Moyizə nə, yà wàrɩ̀ ləzoni kʋ pɩn, ba jì lɩ̀à tə, ba yoo mama nə ziən Yɩɩ yáá con. Yá sɩ́ʋ́n nə, won wulə, kʋ nə dwə ʋ nii təntə. Ʋ nii təntə yɩ yala tə, nə nə twá tə nə, sə nə boli Yɩɩ yɩra.
58007020	Kʋ tə nə súrí lá, máŋá tə, Yɩɩ nə tún ʋ joŋwanʋ Zwezi-Kərisə tə, ʋ dí yáá, ʋ dù, ʋ ma tún wá.
58007021	Yá Levi dwíí joŋwana tə mʋ̀ yɩ ba yàá tún, ba ga ba dùrə̀ dwì. Yá Yɩɩ dùə̀ də Zwezi mʋ̀, ʋ swɩ̀n, ʋ wʋ́: "Aý dùə̀ də, n wá yà à joŋwanʋ wuuu, máŋá də máŋá, kʋ nə ba zw(tm)̀. Aý mʋ̀ Yuu-Tiu bá lwàń kʋ yoo tə".
58007022	Kʋ mʋ̀ nə pɩn, nə mɛ, sə nə lwarɩ də, nimarʋ tə, nə nə jə də Zwezi, zəni dwə nimardwan tə.
58007023	Kʋ tə nə súrí lá, Levi dwíí joŋwana tə yɩn dánɩ́ zənzən, ba nə yàá tɩ, ba ga lwànɩ́ duən yuu nə tə yɩrɩ.
58007024	Yá Zwezi mʋ̀ tà nətʋ. Ʋ mʋ̀ wulə mɩɩ wa wuuu, lìù ga tə̀lə́, ʋ nə wá lwàń ʋ yuu nə, ʋ ya Yɩɩ joŋwanʋ.
58007025	Kʋ mʋ̀ nə pɩn, ʋ jə dɩ̀àn máŋá mama, sə ʋ jon lɩ̀à tə ba cʋna wa, ba nə twá də wá, ba bà Yɩɩ con. Ʋ cɩ́gá nə wulə mɩɩ wa wuuu tə pɩn, ʋ lòrì Yɩɩ máŋá mama, ʋ pɩn ba.
58007026	Zwezi yɩ Yɩɩ nə tɩ, ʋ ba cʋna jə, ʋ ba durən jə. Ʋ pw(tm)̀ ʋ tɩ̀àn də lɩ̀à tə nə fwa cʋna. Yá Yɩɩ dàń zɩn wá, ʋ jə̀ń wiən tə mama yuu Yɩɩ sàń nə. Kʋ mʋ̀ nə pɩn, Zwezi nə yɩ Yɩɩ joŋwana yun tɩ̀án nəkwɩa tə, ʋ nə mɛ də nəba.
58007027	Ʋ tà lìù tə, ʋ nə mɛ, sə ʋ fwa joŋi dɩɩn mama. Ʋ tà lìù tə, ʋ nə wá dí yáá, ʋ fwa joŋi ʋ tətə cʋna yɩrɩ. Kʋ kwa nə, sə ʋ dàń fwa lɩ̀à tə duən də cʋna yɩrɩ, ndə Yɩɩ joŋwana yun tɩ̀án nəkwɩna tə duən tə nə. Zwezi mʋ̀ yɩ ʋ tətə nə, ʋ ma fwa joŋi, naa nədʋ cɩcɩ, nə cʋna yɩrɩ. Yá kʋ joŋi təntə mɛ nətʋ.
58007028	Yɩɩ nii tə, ʋ nə pɩn Moyizə nə, yàá pɩn cwəŋə, sə ba tún joŋwana yun tɩ̀án nəkwɩna, ba nə yɩ ləzoni, ba nə bwànà yìə̀n duən wa. Kʋ mʋ̀ kwa nə, Yɩɩ dùə̀ dùrə̀, ka nə jon ʋ nii tə, ʋ nə pɩn Moyizə nə, yuu nə. Ʋ twá dùrə̀ təntə nə, ʋ ma tún ʋ bìú tə, sə ʋ ya Yɩɩ joŋwana yun tɩ̀án nəkwɩa, ʋ yoo mama nə ziən ʋ mʋ̀ Yɩɩ yáá con, máŋá mama wuuu, kʋ nə ba zw(tm)̀.
58008001	Nə sʋgʋ tə wa, á nəŋə yoo tə, kʋ nə də́ lá. Nə cɩ́gá jə Yɩɩ joŋwana yun tɩ̀án nəkwɩa təntə, ʋ jə̀ə́ Yɩɩ sàń nə, Yɩɩ tə, ʋ nə jə dɩ̀àn jɩzən vàn nə.
58008002	Ʋ jə̀ə́ ʋ tʋŋa ʋ tʋtʋŋɩ tə Yɩɩ dəyaa tə wa. Kʋ mʋ̀ bwálɩ́ təntə nə yɩ Yɩɩ sàń cɩ́gá cɩ́gá. Kʋ tà Yɩɩ wulu gansili tə, ləzoni nə fwa də ba jɩ̀àn. Kʋ ya Yɩɩ tətə nə fwa kʋ.
58008003	Yɩɩ joŋwana yun tɩ̀án nəkwɩa mama yɩ ba tún, sə ʋ fwa zìlə́ wiən, ʋ pa Yɩɩ nə, sə ʋ gʋ vàná, ʋ ma fwa joŋə, ʋ pa wá. Zwezi də mɛ, sə ʋ ja won, ʋ nə wá pa Yɩɩ nə.
58008004	Zwezi yà nə wulə lʋʋ wa, ʋ yà bá ya Yɩɩ joŋwanʋ də tətə. Yɩɩ joŋwana duən wulə, ba nə pɩn zìlə́ wiən Yɩɩ nə, ndə Yɩɩ nii tə, ʋ nə pɩn Moyizə, nə pɩn cwəŋə nətʋ.
58008005	Ba mʋ̀ Yɩɩ joŋwana təntə tʋŋa Yɩɩ wulu gansili. Yá Yɩɩ wulu gansili təntə yɩ, kʋ tə nə wulə Yɩɩ sàń nə, nyɩnyɩga. Kʋ yɩ Yɩɩ wulu gansili tə cɩ́gá cɩ́gá, ka nə wulə Yɩɩ sàń nə, yuywara. Máŋá tə, Moyizə tə nə wà Yɩɩ wulu gansili tə fwa, Yɩɩ pɩn wá nii, ʋ wʋ́: "Ywàń, n wá fwa kʋ mama, ndə kʋ nyɩnyɩga tə nə, à nə bɩrɩ mʋ́ paan tə yuu wa".
58008006	Zwezi mʋ̀ tʋtʋŋɩ tə, Yɩɩ nə pɩn wá, dwə joŋwana tə mama tʋtʋŋɩ tə zənzən. Mə nətʋ nə Yɩɩ nikanɩ tə də, ʋ nə kàn də wá, dwə dí yáá nikanɩ tə, ʋ nə kàn də nəba, nimardwan tə wa. Kʋ mʋ̀ nə pɩn, ʋ dàń wulə Yɩɩ də ləzoni pwərə wa, ʋ kəni ba nimarʋ, kʋ nə dwə dí yáá nimarʋ tə.
58008007	Təntən nimarʋ tə yà nə ba yìə̀n jə, tə nə mùrì kʋ wa, kʋ yà ba də̀ń jə, sə ba lwàń kʋ yuu nə də bələ nii nimarʋ.
58008008	Nə nɩ də, təntən nimarʋ təntə yuu wa, Yuu-Tiu caga ʋ lɩ̀à tə nii nə, ʋ wʋ́: "Á nəŋə, máŋá bɩ̀àn, à nə wá fwa nimarʋ nədʋn də Yɩzərayɛlə lɩ̀à tə, də Zwida dwíí lɩ̀à tə.
58008009	Kʋ nimarʋ tə bá ya ndə dí yáá nimarʋ tə nə, à nə fwa də ba nɩbara-ba. Kʋ nimarʋ təntə, à nə dí yáá, à fwa də ba, à jɩn ba jɩɩn nə, kʋ dɩɩn tə nə, à van à ja nan Ezwipətə wa". Yuu-Tiu tə pìí ʋ swɩ̀n, ʋ wʋ́: "Ba wà à nimarʋ tə nii nə twá. Kʋ mʋ̀ nə pɩn, à də ma dʋgʋ ba tɩa".
58008010	Yuu-Tiu kʋ́ʋ̀ súrí lá nə, ʋ wʋ́: "Á nəŋə nimarʋ tə, à nə wá fwa də Yɩzərayɛlə lɩ̀à tə, máŋá, kʋ tə nə bɩ̀àn, wa. Aý wá tún à coŋi tə ba pubʋŋa wa, à ga wá pa, ba ja tə ba waa con. Aý wá yà ba Yɩɩ, ba də wá yà à mʋ̀ lɩ̀à.
58008011	Lìù kʋ́ʋ̀ bá ya lá, ʋ nə wá zàn, ʋ kàrɩ̀ ʋ tɩʋ lìù don, nə à yə̀ə́ ʋ nubiu, ʋ wʋ́: 'Bàá yəbə n lwarɩ Yuu-Tiu!' Ba mama tə mɩ́ámɩ́án wá yəni nə, kʋ nə zɩgɩ bisɩmaa, kʋ ja va nəkwɩa.
58008012	Aý ga wá kwɛn ba cʋna tə à lɩ à mʋ̀ də ba pwərə wa. Yá à kʋ́ʋ̀ ba pìí à lìí tə yoo".
58008013	Də Yɩɩ nə swɩ̀n nimardʋn tə yoo, sə nə yəni də, təntən nyiən tə mʋ̀ dàń jigə wodwan. Yá won tə nə yɩ wodwan, kʋ nə kwɩn, kʋ pɩ̀à kʋ bɩrɩ də, kʋ won tə kʋ́ʋ̀ bá dán, kʋ ma j(tm)́n lá nə.
58009001	Təntən nimarʋ tə yà jə bwálɩ́ tɩa yuu, yá nə lɩ, ʋ kwɛn, ʋ tún, ba jʋ̀nɩ̀ wá kʋ wa. Kʋ yà jə kʋ coŋi, ba nə tún ba twá tə nə, ba ma fwa yɩjʋnɩ təntə.
58009002	Kʋ yɩ cɩ́gá, ba yà fwa Yɩɩ wulu gansili, kʋ nə jə dəbɩa bələ. Ba boŋə kʋ dəbiu don kwa con dìə̀ tə, kʋ nə yɩ Yɩɩ nyiən. Kʋ dìə̀ təntə wa nə, ba yà tún canzɩlʋ, kʋ pɩna barpɛ, də dipɛn tə, ba nə tún ba pa Yɩɩ nə, də tabɩlʋ.
58009003	Gansili tə bələ nii dəbiu tə mimii jə gànʋ̀ don. Ba boŋə kʋ bələ nii dəbiu təntə, də dəyaa dəbiu tə, kʋ nə yɩ Yɩɩ cɩcɩ nyiən.
58009004	Ba fwa sɩ́án joŋi kúrí, ba tún kʋ bwálɩ́ tə wa. Mə lá nə, ba sʋrɩ tɩralɩ tə. Yá mə bwálɩ́ təntə wa nə, nimarʋ daka tə, kʋ nə pəri də sɩ́án, yà wulə. Sɩ́án zʋŋa yà wulə kʋ daka tə wa, də kʋ wa wodiu don, ba nə ma boŋə 'manə '. Arɔn daduu tə, kʋ nə p(tm)́n vʋran, də yà wulə kʋ daka tə wa. Kapanpɩpɛ bələ tə, ba nə pʋ́pʋ́nɩ́ nimarʋ sʋ̀ràn tə, tə yuu wa tə, də yà wulə kʋ wa.
58009005	Daka tə yuu wa, ba fwa wiən bələ, tə nə yɩ ndə malɩkɛ nə, ba kə lá. Tə jə dun zənzən, tə ga bɩrɩ də, Yɩɩ wulə kʋ bwálɩ́ tə wa. Tə vànà tə ywárɩ́ púə́ bwálɩ́ tə nə, ba nə kəni jana tə, sə tə sɩn cʋna tə. Máŋá tə̀lə́ sɩ́ʋ́n nə, sə à gwin tə yìə̀n təntə mama də̀ń, à bɩrɩ aba.
58009006	Yɩɩ wulu gansili tə pw(tm)̀ bwálá bələ. Dɩɩn mama, Yɩɩ joŋwana tə zwɩ kʋ kwa con dìə̀ tə wa, ba fwa ba tʋtʋŋɩ tə.
58009007	Yá kʋ dəyaa tə mʋ̀ yɩ, Yɩɩ joŋwana yun tɩ̀án nəkwɩa tə cɩcɩ nə wàá lá nə, ʋ zwɩ bɩnɩ wa, naa nədʋ. Kʋ bwálɩ́ tə wa, ʋ mɛ, sə ʋ ja vanɩ tə, ʋ nə ma fwa joŋi tə, jana, ʋ ja zʋ lá, ʋ pa Yɩɩ nə, ʋ tətə cʋna yɩrɩ, də cʋna tə yɩrɩ, Yɩzərayɛlə lɩ̀à tə nə tʋn də ba yə̀rì.
58009008	Á nəŋə kʋ tə, Yɩɩ-Siŋu tə nə pɩ̀à, sə kʋ twá kʋ yoo tə nə, kʋ bɩrɩ nəba. Kʋ pɩ̀à kʋ bɩrɩ nəba də, máŋá tə mama Yɩɩ wulu gansili tə kwa con dìə̀, tə nə wá yà lá, Yɩɩ dəyaa mimii tə bá súrí, sə lɩ̀à zʋ.
58009009	Kʋ yoo tə nyɩnyɩga yɩ, kʋ bɩrɩ nəba yìə̀n, tə nə bɩ̀àn sɩ́ʋ́n. Kʋ yɩ kʋ bɩrɩ nəba də, wiən tə, ba nə pɩn Yɩɩ nə, də jwəŋə tə, ba nə fwa, ba pɩn wá, wàrɩ̀ yokʋkwɩnan tə tə lɩ ləzoni tə pubʋŋɩ wa, ba nə fwa.
58009010	Tə coŋi təntə yɩ tə wulə ləzoni yɩra yɩrɩ, ba wodiu yuu yɩrɩ, də kʋ tə nə nywɩ̀n yuu yɩrɩ, də naswɩa yirə yirə yɩrɩ. Tə mʋ̀ coŋi təntə yà tún, tə yoo yà də́ lá, kʋ ja va máŋá tə, Yɩɩ nə lwàń wiən tə.
58009011	Zwezi-Kərisə yɩ ʋ twi ndə Yɩɩ joŋwana yun tɩ̀án nəkwɩa nə, sə Yɩɩ twá də wá, ʋ pa nəba wozəŋə tə, tə nə manwarɩ tə wulə. Ʋ nan Yɩɩ wulu gansili tə wa. Kʋ gansili təntə tà ləzoni nə fwa də ba jɩ̀àn. Kʋ pɩ̀à kʋ bɩrɩ də, gansili təntə tə̀lə́ tɩa yuu yəbə. Kʋ gansili təntə ziən, kʋ doni tɩa yuu nyiən tə.
58009012	Zwezi-Kərisə yɩ naa nədʋ cɩcɩ nə, ʋ zʋa Yɩɩ wulu gansili tə dəyaa tə wa. Kʋ tà bʋtʋlan, də nabii jana nə, ʋ ja zʋ kʋ bwálɩ́ tə wa. Kʋ yɩ ʋ tətə jana nə, ʋ ja zʋ, sə ʋ ma yə̀ nəba ʋ jon, sə nə tɩnɩ nə tɩ̀àn, máŋá tə, kʋ nə ba zw(tm)̀.
58009013	Fuən nə, ba yàá gʋ bʋtʋlan də nabɩran, ba lɩ tə jana tə, ba mɩ́ lɩ̀à tə nə cʋ̀gʋ̀ tə yuu wa. Ba yàá gʋ nacɩɩn, ba sʋrʋ, ba p(tm)̀ kʋ tʋnan tə, ba lwá lɩ̀à tə yuu wa, ba nə fwa cʋna. Ba nə fwa kʋ nətʋ tə, ba zw(tm)̀, ba lɩ̀à tə dàń ya Yɩɩ nə tɩ, ba cʋna də sɩn, tə nan ba yɩra .
58009014	Də kʋ nətʋ tə nə yɩ cɩ́gá, sə nə lwarɩ də, Zwezi-Kərisə jana tə dwə tə vàná tə jana tə. Kərisə tə, ʋ nə wà cʋna tʋn, ʋ twá Yɩɩ-Siŋu tə dɩ̀àn, tə nə ba zw(tm)̀ tə nə, ʋ pa ʋ tɩ̀àn Yɩɩ nə, ndə joŋi vanɩ nə. Ʋ jana tə dàń wá sɩn yokʋkwɩnan tə nə pubʋŋɩ wa, tə lɩ, sə nə kʋ́ʋ̀ dàn ká fwa tʋtʋnkʋkwɩnan, tə nə wá ja nəba, tə va tɩan wa. Kʋ mʋ̀ dàń nə wá pa, nə fwa Yɩɩ tə, ʋ nə wulə mɩɩ wa, tʋtʋŋɩ tə.
58009015	Zwezi-Kərisə yɩ lìù tə, ʋ kəni nimardʋn Yɩɩ də lɩ̀à pwərə wa. Zwezi tɩga, sə ʋ jon lɩ̀à tə, ba nə fwa cʋna nimardwan tə máŋá wa. Yá lɩ̀à tə, Yɩɩ nə kúrí, dàń wá na wozəŋə tə, ʋ nə kàn nii, sə ʋ pa ba. Tə wozəŋə təntə wulə máŋá mama wuuu, tə ga ba cʋ̀gà.
58009016	Lìù wàá sagɩ ʋ pʋ́pʋ́nɩ́, kʋ nə bɩrɩ nətʋ tə, ba nə mɛ, sə ba tàrɩ̀ ʋ jɩjə, də ʋ nə tɩga. Kʋ dàń nə yɩ ʋ tɩan kwa nə, ba mɛ, sə ba swɩ̀n ʋ wiən tə tarʋ yoo.
58009017	Kʋ yɩ cɩ́gá, tɩan kwa, wotarɩ sagɩ jə funə, də lìù tə, ʋ nə pʋ́pʋ́nɩ́ kʋ sagɩ tə, nə tɩga. Lìù tə, ʋ nə pʋ́pʋ́nɩ́ kʋ, nə wà tɩ, kʋ sagɩ tə ba funə jə.
58009018	Kʋ mʋ̀ nə pɩn, Yɩɩ wà təntən nimarʋ tə tətə tún, də jana wà lw(tm)́.
58009019	Kʋ yɩ cɩ́gá, Moyizə dí yáá ʋ kàrɩ̀ Yɩɩ nii tə mama, ndə kʋ nə pʋ́pʋ́nɩ́ Yɩɩ nii sagɩ tə wa nətʋ, Yɩzərayɛlə lɩ̀à tə mama yáá con. Kʋ kwa nə, ʋ tì nabii jana, də bʋtʋlan jana, də nɩ́á, ʋ kə duən nə. Ʋ k(tm)́n tɩ̀ʋ́ don vʋran, ba nə boŋə yizopə, də piə kʋran tə nə yɩ ndə gunən nəsɩan nə, ʋ kə jana tə wa. Ʋ dàń lɩ tə, ʋ mɩ́ ʋ kə Yɩɩ nii sagɩ tə, də lɩ̀à tə yuu wa.
58009020	Máŋá tə nə, ʋ nə wulə ʋ mɩ́ tə, ʋ kəni ba nə, ʋ swɩ̀n ba con, ʋ wʋ́: "Kʋ tə yɩ jana tə, Yɩɩ nə ma kəni ʋ nimarʋ tə ʋ mʋ̀ də á mʋ̀ pwərə wa, sə á zìlí kʋ nimarʋ tə nii".
58009021	Kʋ kwa nə, ʋ yàá mɩ́ tə jana tə nətʋ, Yɩɩ wulu gansili tə yuu wa, də tʋtʋnzɩla tə mama yuu wa, ba nə yàá ma fwa Yɩɩ tʋtʋŋɩ tə.
58009022	Kʋ nə yɩ də Yɩɩ nii sagɩ tə mʋ̀, tʋtʋnzɩla tə zʋnɩ mama, durən sɩn tə nan də jana təntə. Yá jana dàń nə wà lw(tm)́, Yɩɩ bá s(tm)̀, ʋ kwɛn cʋna tə, ʋ lɩ nə mʋ̀ də wá pwərə wa.
58009023	Wiən tə, ba nə ma fwa Yɩɩ tʋtʋŋɩ tə dí yáá nə, yà yɩ Yɩɩ sàń wiən tə nyɩnyɩga. Tə wiən təntə yà mɛ, sə ba sɩn tə jana wa. Yá Yɩɩ tʋtʋnzɩla, tə nə wulə ʋ sàń nə, də mɛ, sə ba sɩn tə jana wa. Kʋ mʋ̀ joŋi təntə mɛ, sə kʋ doni. Kʋ mʋ̀ nə yɩ Zwezi jana tə.
58009024	Zwezi-Kərisə wà Yɩɩ wulu gansili tə, ləzoni nə fwa də ba jɩ̀àn, wa zwɩ. Kʋ gansili təntə yɩ Yɩɩ sàń tə nyɩnyɩga. Yá Zwezi-Kərisə mʋ̀ dàń zʋa Yɩɩ sàń təntə wa. Ʋ wulə kʋ wa sɩ́ʋ́n nə, ʋ lòrì Yɩɩ ʋ pɩn nəba, Yɩɩ yáá con.
58009025	Ʋ wà lá zwɩ, sə ʋ fwa joŋi nɛɛ kapʋpʋ, ndə Yɩɩ joŋwana yun tɩ̀án nəkwɩa tə nə. Ba mʋ̀ nə yàá zʋ Yɩɩ wulu gansili tə dəyaa tə wa bɩnɩ mama, də wiən duən jana. Zwezi-Kərisə mʋ̀ yɩ ʋ zʋa lá də ʋ tətə jana.
58009026	Kʋ yà nə wà nətʋ yɩn, ʋ yà wá də́ càn nɛɛ kapʋpʋ, kʋ nə zɩgɩ lʋʋ də̀ń laŋʋ máŋá, kʋ ja vəli wuuu. Cɩ́gá, ʋ twi, ʋ bɩrɩ ʋ tɩ̀àn naa nədʋ, sə ʋ ma zw(tm)̀ fuən máŋá tə. Ʋ tì ʋ tɩ̀àn, ʋ ma fwa joŋi, ʋ ga twá ʋ joŋi tə nə, ʋ ma cʋ̀gʋ̀ cʋna dɩ̀àn.
58009027	Lìù mama yɩ naa nədʋ cɩcɩ nə, ʋ mɛ, sə ʋ tɩ. Kʋ kwa nə, kʋ tíú vələ Yɩɩ yáá con, sə Yɩɩ bʋ̀rɩ̀ ʋ bʋ̀rà.
58009028	Mə nətʋ nə, kʋ pa Zwezi-Kərisə nə. Ʋ tì ʋ tɩ̀àn, ʋ ma fwa joŋi naa nədʋ cɩcɩ. Ʋ fwa kʋ, sə ʋ ma wànɩ́ ʋ lɩ lɩ̀à zənzən ba cʋna wa. Ʋ tə wá pìí ʋ bɩrɩ ʋ tɩ̀àn, nɛɛ bələ nii nə. Yá kʋ dàń nə kʋ́ʋ̀ tà, sə ʋ lɩ lɩ̀à ba cʋna wa, kʋ yɩ, sə ʋ jon lɩ̀à tə nə dànɩ̀ wá.
58010001	Yɩɩ nii tə, ʋ nə pɩn Moyizə nə, yɩ ndə wozəŋə nə, tə nə bɩ̀àn, nyɩnyɩga nə. Yá kʋ dàń nə tà tə cɩ́gá cɩ́gá tə, nə nə wá na tə nə kʋ bɩrɩ nəba. Yɩɩ nii yoo təntə pɩ̀à, sə ba fwa jwəŋə yiri nədʋ bɩnɩ mama. Kʋ mʋ̀ nə pɩn, Yɩɩ nii yoo təntə wàrɩ̀ lɩ̀à tə, ba nə boli Yɩɩ yɩra, kʋ pɩn ba yanɩ lɩ̀à tə, ba yoo mama nə ziən ʋ yáá con, abada.
58010002	Kʋ mʋ̀ jwəŋə təntə yà nə jə dɩ̀àn, sə tə sɩn ba lɩ̀à təntə cʋna naa nədʋ, ba yà kʋ́ʋ̀ bá pìí, ba bʋ́n ba cʋna tə yoo. Yá ba yà kʋ́ʋ̀ bá pìí ba fwa joŋi, abada.
58010003	Yá kʋ dàń twá kʋ mʋ̀ jwəŋə təntə nə, ba ma lìí ba cʋna tə yoo bɩnɩ mama.
58010004	Kʋ nətʋ tə fwa, nabɩran də bʋtʋlan jana nə wàrɩ̀ ləzoni cʋna tə lɩ abada tə yɩrɩ.
58010005	Kʋ mʋ̀ nə pɩn, máŋá tə, Zwezi-Kərisə nə bɩ̀àn lʋʋ wa, ʋ swɩ̀n Yɩɩ con, ʋ wʋ́: "N ba joŋi, nə à yə̀ə́ zìlə́ wiən pɩ̀à, yá n fwa yɩra, n pa nə.
58010006	Vàná tə, ba nə gʋa, ba sʋrɩ jwəŋə kúrí tə yuu, də jwəŋə tə, ba nə fwa cʋna yɩrɩ, ba n pùə́ poli.
58010007	Kʋ mʋ̀ yɩrɩ, à dàń swɩ̀n n con, à wʋ́: Nə̀ń à nə, à twi, sə à fwa kʋ tə, n mʋ̀ Yɩɩ nə pɩ̀à. Kʋ mʋ̀ yoo təntə yɩ kʋ pʋ́pʋ́nɩ́ n sagɩ tə wa à mʋ̀ yɩrɩ".
58010008	Zwezi-Kərisə dí yáá, ʋ swɩ̀n Yɩɩ con, ʋ wʋ́: "N ba jwəŋə də zìlə́ wiən jələ. N ba vàná tə, ba nə gʋa, ba sʋrɩ joŋi kúrí yuu, də jwəŋə tə, ba nə fwa cʋna yɩrɩ, jələ. Tə ba n pùə́ poli". Yá Yɩɩ nii tə, ʋ nə pɩn Moyizə nə, bɩrɩ də, tə jwəŋə təntə mama mɛ, sə tə fwa.
58010009	Zwezi-Kərisə kʋ́ʋ̀ pìí ʋ swɩ̀n, ʋ wʋ́: "Nə̀ń à nə, à twi, sə à fwa kʋ tə, n nə pɩ̀à". Kʋ nətʋ dàń pɩ̀à kʋ bɩrɩ də, Zwezi-Kərisə mʋ̀ ken fuən jwəŋə tə vàn nə. Ʋ lwàń tə də, ʋ mʋ̀ tətə joŋi tə.
58010010	Ʋ fwa kʋ tə Yɩɩ nə pɩ̀à. Ʋ tì ʋ tətə ləzwəndɔɔ tə, ʋ ma fwa joŋi, ʋ pa nəba naa nədʋ cɩcɩ, kʋ mʋ̀ dàń nə pɩn, nə sɩn nə tɩ̀àn, nə lɩ nə cʋna wa.
58010011	Yɩɩ joŋwanʋ mama mʋ̀ yɩ dɩɩn mama, ʋ zɩga yɩɩ nə, ʋ fwa jwəŋə máŋá mama, Yɩɩ yáá con. Ʋ yàá fwa jwəŋə yiri nədʋ, də ʋ bw(tm)́, yá tə jwəŋə tə wàrɩ̀ cʋna tə lɩ abada.
58010012	Zwezi-Kərisə mʋ̀ fwa joŋi nədʋ cɩcɩ, cʋna yɩrɩ, kʋ nə də́ lá, máŋá mama wuuu. Yá kʋ kwa nə, ʋ yɩ lìù tə, ʋ dàń nə jə̀ə́ Yɩɩ jɩzən vàn nə.
58010013	Sɩ́ʋ́n nə, ʋ dàń yɩ ʋ dànɩ̀, sə Yɩɩ kə ʋ dʋŋa tə ʋ nɛɛ də̀ń.
58010014	Zwezi-Kərisə twá joŋi nədʋ nə, ʋ pa lɩ̀à tə, ʋ nə sɩn ba cʋna ʋ lɩ, yoo mama dàń ziən máŋá mama, wuuu.
58010015	Yɩɩ-Siŋu tə də bɩrɩ kʋ nətʋ tə nəba. Kʋ mʋ̀ nə pɩn, kʋ dí yáá, kʋ swɩ̀n, kʋ wʋ́:
58010016	"Yuu-Tiu swɩ̀n, ʋ wʋ́: 'Á nəŋə nimarʋ tə, à nə wá fwa də ba, kʋ dɩan təntə kwa nə. Aý wá tún à coŋi tə ba pubʋŋa wa, máŋá, kʋ tə nə bɩ̀àn wa. Aý ga wá pa, ba ja tə ba waa con'."
58010017	Ʋ tə swɩ̀n kʋ kwa nə, ʋ súrí lá, ʋ wʋ́: "Aý kʋ́ʋ̀ ba pìí à lìí ba cʋna tə, də ba yokʋkwɩnan tə, ba nə tʋn, tə yoo".
58010018	Yɩɩ nə kwɛn cʋna ʋ lɩ, kʋ kʋ́ʋ̀ wà mɛ, sə ba fwa zìlə́ wiən, ba ma lɩ tə cʋna təntə.
58010019	Aý nubɩa-ba, Zwezi nə lwá ʋ jana tə pɩn, nə yə̀ə́ cɩ́gá mama, də nə jə cwəŋə, sə nə zʋ bwálɩ́ tə, Yɩɩ nə wulə, yá fən ga tə̀lə́.
58010020	Zwezi súrú cwəŋə nədʋn, ʋ pa nəba. Ʋ cɩrʋ mimii nii gànʋ̀ tə, kʋ nə pw(tm)̀ nə mʋ̀ də Yɩɩ duən nə. Kʋ cwəŋə təntə pɩn mɩɩ lɩ̀à nə. Mimii nii gànʋ̀ tə nə cɩrʋ tə yɩ, kʋ bɩrɩ Zwezi tətə ləzwəndɔɔ tə, ba nə paa dagarʋ tə yuu wa.
58010021	Yá nə dàń jə Yɩɩ joŋwana yun tɩ̀án nəkwɩa, ba nə tún, sə ʋ ya Yɩɩ dìə̀ tə yuu wa.
58010022	Kʋ mʋ̀ tə yɩrɩ, nə dàń fàrá nə boli ʋ yɩra də bɩcan nədʋ. Nə kənə nə waa mama mɩ́ámɩ́án Yɩɩ nə wuuu. Nə pɩan, Zwezi jana tə sɩn nə pubʋnkʋkwɩnan tə, tə lɩ, sə nə ga swɛ nə yɩra də nɩ́á tə, nə ba durən jə.
58010023	Yɩɩ fwa nikanɩ. Yɩɩ mʋ̀ yàá fwa máŋá mama kʋ tə, ʋ nə swɩ̀n də, ʋ wá fwa. Kʋ mʋ̀ nə pɩn, nə kʋ́ʋ̀ dànà ká pa nə jɩ̀àn gwàrɩ̀, nə swɩ̀án kʋ tə, nə nə jə kʋ yala tə yoo.
58010024	Nə ywàŋá duən yuu. Nə daŋa duən jɩ̀àn, sə nə ma wànɩ́ nə sóní duən, nə ga fwa kʋ tə nə ziən.
58010025	Nə dànà ká dəri, nə yá nə Kərisə lɩ̀à púlí tə nə, ndə kʋ nə yɩ lɩ̀à duən yofwamɩʋn nə, ba nə yàá kʋ́ʋ̀ ba ba púlí tə wa twi. Nə daŋa duən jɩ̀àn. Nə fwa nətʋ wuuu, nə súrí lá, nə nə yə̀ə́ də, Yuu-Tiu Zwezi-Kərisə túrí dɩɩn tə bwələ yɩrɩ.
58010026	Nə yə̀ə́ cɩ́gá tə, nə ga s(tm)̀ ka də. Kʋ kwa nə, nə nə sɩnɩ, nə fwa cʋna, nə dàń mɛ, sə nə yəni də, joŋi tə̀lə́, kʋ nə wá lɩ tə cʋna tə nə yuu wa.
58010027	Də nə nə fwa kʋ yoo tə, yoo tə, kʋ dàń nə ga, kʋ mʋ̀ nə yɩ, sə nə dàn yoo tə, nə wá bà də nə vɩvaga. Kʋ mʋ̀ nə yɩ Yɩɩ bʋ̀rà tə, də mən, tə yoo nə cà, tə nə wá də́ Yɩɩ dʋŋa tə.
58010028	Á yə̀ə́ də, lìù nə cʋ̀gʋ̀ Yɩɩ nii tə, ʋ nə pɩn Moyizə nə, kʋ mɛ, sə lɩ̀à tə nə nɩ wá, yí bələ, nə à yə̀ə́ batwa, ba swɩ̀n də, ʋ cɩ́gá cʋ̀gʋ̀ kʋ. Kʋ kwa nə, ba dàń wàá ʋ mʋ̀ lìù təntə ba gwɩ, ba ga ba ʋ yinəgə dəri.
58010029	Mə kʋ yɩ nətʋ, kʋ pa lìù tə nə, ʋ nə cʋ̀gʋ̀ Yɩɩ nii tə, ʋ nə pɩn Moyizə nə. Yá lìù tə, ʋ nə yalɩ Yɩɩ-Biu tə, kʋ dàń wá yà nətə, kʋ pa ʋ mʋ̀ nə? Kʋ tíú təntə zʋnɩ nimarʋ jana tə, tə nə sɩn wá, tə lɩ ʋ cʋna tə wa. Kʋ tíú twɩn Yɩɩ-Siŋu tə, kʋ nə pɩn, nə lwarɩ Yɩɩ pubwanʋ tə. Kʋ mɛ, sə kʋ tíú na càn, ʋ doni.
58010030	Nə yə̀ə́ Yɩɩ zəni, ʋ nə swɩ̀n, ʋ wʋ́: "Á yágá, sə à mʋ̀ nə fwìn à lɩŋa lɩ̀à tə nə vɩga tə yuu wa. Aý wá ŋwɩ́n kʋ tə nə mɛ də ba lìù mama, à pa wá". Kʋ tə nə súrí lá nə, kʋ tə pʋ́pʋ́nɩ́ Yɩɩ sagɩ tə wa, kʋ wʋ́: "Aý mʋ̀ Yuu-Tiu wá bʋ̀rɩ̀ à lɩ̀à tə bʋ̀rà".
58010031	Kʋ yɩ càn nəfarʋ, kʋ pa lìù tə nə, Yɩɩ tə, ʋ nə wulə mɩɩ wa, nə wá ja, ʋ kə ʋ jɩ̀àn wa!
58010032	Á lie á tɩ̀àn, kʋ tə nə tʋn, kʋ lɛ máŋá tə wa, á yɩ́á nə twi tə pori Yɩɩ cwəŋə tə wa. Kʋ máŋá tə wa, á dí càn zənzən, yá á ga zɩgɩ dɩ̀àn, á də́ dɩ̀àn də yaŋwɩa.
58010033	Dɩɩn don nə, á yɩ ba yàá twɩn, ba pa, á də́ càn lɩ̀à tə mɛ yáá con. Nə à yə̀ə́, á yàá kə á nii lɩ̀à tə kwa, ba nə fwa tə yìə̀n tə ba yɩra.
58010034	Á cɩ́gá s(tm)̀, á də́ càn, də lɩ̀à tə nə wulə bàń dìə̀ wa. Á s(tm)̀, sə ba jon á jɩjə wiən, də pupwən, á nə yə̀ə́ də, á jə jɩjə wozəŋə tə nə dwə nətʋ, tə nə wulə wuuu, tə bá zw(tm)̀, yɩrɩ.
58010035	Kʋ mʋ̀ tə yɩrɩ, á dànà ká pa, fən ja aba yoo wa. Kʋ mʋ̀ nə wá pa, á na ŋwɩ́rán, tə nə dáá.
58010036	Á yɩ lɩ̀à tə, á nə mɛ, sə á ja pɩ́nʋ́ wuuu, á dànà ka pìí á kə kwa, á ma fwa kʋ tə, Yɩɩ nə pɩ̀à. Á nə fwa kʋ nətʋ tə, á wá na kʋ tə, Yɩɩ nə kàn nii, sə ʋ pa aba.
58010037	Kʋ pʋ́pʋ́nɩ́ Yɩɩ sagɩ tə wa, kʋ wʋ́: "Kʋ ga máŋá mancɩn, sə lìù tə, ʋ nə bɩ̀àn tə, bà. Ʋ wá bà sɩ́ʋ́n sɩ́ʋ́n.
58010038	Lìù tə, ʋ nə ken ʋ waa à nə, ʋ yɩ cɩ́gá tíú à yáá con. Kʋ tíú ga wá yà mɩɩ wa, kʋ nə ba zw(tm)̀, Yɩɩ con. Yá kʋ tíú dàń nə pìí ʋ kə ʋ kwa, à pùə́ kʋ́ʋ̀ bá ya ywánɩ́ də wá".
58010039	Nə mʋ̀ tə̀lə́ də lɩ̀à tə, ba nə pìí ba kəni ba kwa, sə ba j(tm)́n. Nə mʋ̀ yɩ lɩ̀à tə, nə nə keni nə waa Yɩɩ nə wuuu, sə ʋ jon nəba nə cʋna wa.
58011001	Də lìù nə keni ʋ waa Yɩɩ nə wuuu, kʋ də̀ń nə yɩ b(tm)̀(tm)̀? Kʋ də̀ń nə yɩ, ʋ dí yáá, ʋ yə̀ə́ də, ʋ jə wiən tə, ʋ nə jə tə yala. Yá kʋ yɩ, sə ʋ ya lìù tə, də ʋ nə yə̀ə́ də, wiən tə, ʋ nə ba na yii wa, wulə cɩ́gá cɩ́gá, ʋ ba tə yoo b(tm)̀(tm)́.
58011002	Nə nɩbara-ba tə ken ba waa Yɩɩ nə wuuu, kʋ mʋ̀ yɩrɩ nə, Yɩɩ dàń bɩrɩ də, ʋ pùə́ poli ba yuu wa.
58011003	Nə də keni nə waa Yɩɩ nə wuuu. Kʋ mʋ̀ nə pɩn, nə yə̀ə́ də, kʋ yɩ kʋ twá ʋ sʋgʋ tə nə, lʋʋ ma fwa. Mə kʋ twá nətʋ, nə dàń ma yə̀ə́ də, kʋ yɩ, Yɩɩ twá wiən tə nə, nə yɩ́á nə ba na, ʋ ma fwa wiən tə, nə yɩ́á nə na.
58011004	Abɛlə ken ʋ waa Yɩɩ nə wuuu. Kʋ mʋ̀ nə pɩn, ʋ ma fwa joŋi, kʋ nə ziən, kʋ doni Kayɛn joŋi tə. Yɩɩ swɩ̀n də, Abɛlə yɩ cɩ́gá tíú ʋ mʋ̀ Yɩɩ yáá con, ʋ nə keni ʋ waa ʋ nə yɩrɩ. Kʋ mʋ̀ nə pɩn, Yɩɩ ma s(tm)̀ ʋ jon ʋ joŋi wiən tə. Abɛlə tɩga, yá ʋ nə ken ʋ waa Yɩɩ nə tə pɩn, ʋ sʋgʋ tə wulə.
58011005	Enokə ken ʋ waa Yɩɩ nə wuuu. Kʋ mʋ̀ nə pɩn, Yɩɩ ma tì wá tɩa yuu, ʋ ja dɩ̀ ʋ con. Yɩɩ pɩn Enokə wà twá də tɩan, ʋ ma bà ʋ mʋ̀ Yɩɩ sàń. Yá ba yà kʋ́ʋ̀ wàrɩ̀ wá, ba pìí ba nɩ, Yɩɩ nə tì wá, ʋ kə ʋ con tə yɩrɩ. Yá máŋá tə, Yɩɩ tə nə wà Enokə tì, ʋ ja dɩ̀ ʋ sàń nə, ba swɩ̀n ʋ yoo də, ʋ ya lìù tə, ʋ nə poli Yɩɩ pùə́.
58011006	Kʋ yɩ lìù tə, ʋ nə ken ʋ waa Yɩɩ cɩcɩ nə wuuu, nə wàá Yɩɩ pùə́ ʋ poli. Lìù tə, ʋ nə boli Yɩɩ yɩra, ʋ mɛ, sə ʋ pa cɩ́gá də, Yɩɩ wulə, Yɩɩ ga yɩ lìù tə, ʋ nə pɩn ŋwɩ́rán lɩ̀à tə nə, ba nə pɩ̀à wá.
58011007	Nowe ken ʋ waa Yɩɩ nə wuuu. Kʋ mʋ̀ nə pɩn, Yɩɩ twá kʋ nə, ʋ ma bɩrɩ wá yìə̀n, tə nə bɩ̀àn, tə yà nə ba na yɩ́á wa. Ʋ tì Yɩɩ sʋgʋ tə, ʋ ma fwa cɩ́gá. Ʋ fwa nɩ́á yuu bori nəfarʋ, sə ʋ ma jon ʋ dìə̀ lɩ̀à. Kʋ yoo təntə, ʋ nə fwa, kʋ bɩrɩ də lɩ̀à tə duən tə mama fwa cʋna. Yá ʋ dàń nə ken ʋ waa Yɩɩ nə tə pɩn, Yɩɩ lwarɩ wá, ndə lìù tə nə, ʋ nə yɩ cɩ́gá tíú ʋ mʋ̀ Yɩɩ yáá con.
58011008	Abərahamə ken ʋ waa Yɩɩ nə wuuu. Kʋ mʋ̀ nə pɩn, Yɩɩ nə kúrí wá, ʋ s(tm)̀ Yɩɩ nii tə. Ʋ vəli lʋʋ don wa, Yɩɩ nə kàn nii də, ʋ wá pa wá. Máŋá tə, ʋ yà ma vəli lá, ʋ yà yə̀rì bwálɩ́ tə, ʋ nə vələ.
58011009	Abərahamə ken ʋ waa Yɩɩ nə. Kʋ mʋ̀ nə pɩn, ʋ va ʋ jə̀ń lʋʋ tə wa, Yɩɩ nə kàn nii də, ʋ wá pa wá. Ʋ yɩn vee kʋ lʋʋ nii təntə wa bɩna də bɩna. Ʋ mʋ̀ də ʋ bɩa bələ tə nə yɩn gansilə tə wa. Kʋ mʋ̀ nə yɩ Yɩzakə də Zwakɔbə. Yɩɩ kàn kʋ mʋ̀ nikanɩ təntə Yɩzakə də Zwakɔbə də con, ndə Abərahamə nə.
58011010	Abərahamə cɩ́gá yà dànɩ̀, sə tɩʋ tə lwə̀, sə kʋ dəkuu də ga ja dɩ̀àn. Yá Yɩɩ dàń nə tún kʋ tɩʋ tə dəkuu, ʋ mʋ̀ ga nə lwə̀ kʋ də.
58011011	Sara ken ʋ waa Yɩɩ nə wuuu. Kʋ mʋ̀ nə pɩn, Yɩɩ pa, ʋ wànɩ́ bìú ʋ lʋrɩ. Yá ʋ yà ga yɩ lìù tə, ʋ nə jigə kazʋnʋ, ʋ kʋ́ʋ̀ wàrɩ̀ bìú ʋ lʋrɩ. Sara yà yə̀ə́ yoo nədʋ. Ʋ yà yə̀ə́ də, Yɩɩ ba ʋ nikanɩ yuu wa zaŋa.
58011012	Kʋ mʋ̀ nə pɩn, máŋá tə wa, Abərahamə, ʋ nə yɩ bɛɛ nədʋ, nə twi ʋ bwànɩ̀, ʋ nɩ dwíí. Kʋ kwa nə, dwíí təntə púlí ndə kacɩlacɛ nə lanworu wa. Ba dáá ndə mʋʋ nii kasɩlʋ də nə. Ba wàrɩ̀ Abərahamə bɩa tə nii ba gàlɩ̀.
58011013	Mə lɩ̀à təntə mama nə keni ba waa Yɩɩ nə wuuu, ba ga tɩ, də ba tə wà wiən tə nɩ, Yɩɩ nə kàn nii, sə ʋ pa ba. Ba mʋ̀ yɩ, ba zɩgɩ kwa, ba na wiən təntə, ba ga fwa pupwən tə yɩrɩ. Ba swɩ̀n nəpon nəpon də, ba yɩ vərə, ba nyɩna tɩʋ ga tə̀lə́ tɩa ka tə yuu wa.
58011014	Lɩ̀à tə nə swɩ̀n kʋ nətʋ tə, bɩrɩ nəpon nəpon də, ba pɩ̀à ba nyɩna tɩʋ.
58011015	Ba yà kʋ́ʋ̀ ba kʋ tə, ba nə nan ba yá, tə yoo bʋŋa. Kʋ fɩra yà nə jə ba, ba yà tə wàá cwəŋə ba nɩ, ba pìí ba vəli ba sàń təntə wa.
58011016	Kʋ cɩ́gá mama yà yɩ tɩʋ tə nə ziən, kʋ doni won don mama nə, ba yà pɩ̀à. Kʋ yɩ bwálɩ́ tə nə wulə Yɩɩ sàń nə, nə ba pɩ̀à. Kʋ mʋ̀ nə pɩn, cavɩra ba Yɩɩ jə, sə ba ja wá, ba bon ba nyɩna Yɩɩ. Kʋ yɩ cɩ́gá, ʋ tətə nə tanɩ tɩʋ, ʋ pa ba.
58011017	Abərahamə ken ʋ waa Yɩɩ nə wuuu. Yá Yɩɩ dàń yà pɩ̀à, sə ʋ ja Abərahamə də̀ń nə. Yɩɩ lòrì wá, sə ʋ tì ʋ bìú Yɩzakə, ʋ ma fwa joŋi ʋ pa wá. Abərahamə dàń ma tì ʋ bidʋa kələn tə, sə ʋ ma fwa joŋi, ʋ pa Yɩɩ nə. Máŋá tə, Abərahamə fwa kʋ yoo təntə, də Yɩɩ dí yáá, ʋ kàn nii də wá nɛɛ kapʋpʋ.
58011018	Yɩɩ yà swɩ̀n Abərahamə con, ʋ wʋ́: "Kʋ wá twá Yɩzakə, n mʋ̀ Abərahamə n ma na bɩa".
58011019	Abərahamə yà yə̀ə́ də, Yɩɩ jə dɩ̀àn, sə ʋ zɩ̀n tɩga tətə tɩan wa. Kʋ mʋ̀ nə pɩn, Yɩɩ ma pìí ʋ pa wá ʋ bìú Yɩzakə, ndə ʋ nə tɩga, ʋ pìí ʋ bwin ʋ nan tɩan wa.
58011020	Yɩzakə ken ʋ waa Yɩɩ nə wuuu. Kʋ mʋ̀ nə pɩn, ʋ ma lòrì Yɩɩ, sə ʋ fwa zəni, ʋ pa Zwakɔbə də Esaʋ nə, yìə̀n tə yɩrɩ, tə nə bɩ̀àn.
58011021	Zwakɔbə ken ʋ waa Yɩɩ nə wuuu. Kʋ mʋ̀ nə pɩn, máŋá tə, ʋ tɩan nə yí, ʋ twɩn Zwʋzɛfə bɩa tə duən kwa, ʋ lòrì Yɩɩ, sə ʋ fwa zəni, ʋ pa ba lìù mama nə. Yá ʋ nyɩ́ ʋ daduu yuu, ʋ kwá tɩa, ʋ pa dun Yɩɩ nə.
58011022	Zwʋzɛfə ken ʋ waa Yɩɩ nə wuuu. Kʋ mʋ̀ nə pɩn, ʋ tɩan máŋá nə yí, ʋ swɩ̀n Yɩzərayɛlə lɩ̀à ka nan Ezwipətə nagwanaa tə wa yoo. Ʋ pɩn ba nii, sə ba lwarɩ nətʋ, ba nə mɛ, sə ba fwa də ʋ kurən tə.
58011023	Moyizə nyɩna-ba ken ba waa Yɩɩ nə wuuu. Kʋ mʋ̀ nə pɩn, ba nə lʋrɩ wá, ba jɩn wá, ba sə̀gə̀ cànɩ̀ batwa, ba nə nɩ də bìú tə ziən yɩrɩ. Yá fən wà ba jɩn, sə ba cʋ̀gʋ̀ nii tə, Ezwipətə pɩ̀ʋ́ Farawon tə nə tún.
58011024	Moyizə ken ʋ waa Yɩɩ nə wuuu. Kʋ mʋ̀ nə pɩn, ʋ nə twi ʋ jì bɛɛ, ʋ vɩga, sə ba bon wá 'Ezwipətə pɩ̀ʋ́ Farawon bʋ̀á bìú'.
58011025	Ʋ yà wàá ywánɩ́, ʋ də́, ʋ ga fwa pupwən cʋna wa, kʋ nə bá dàń kʋ ma zw(tm)̀. Yá ʋ kúrí ʋ tì, sə ʋ dí càn də Yɩɩ lɩ̀à tə.
58011026	Kʋ yɩ nywarɩ ŋwɩ́rán tə, ʋ nə wá na yáá nə ʋ ywàŋá. Ʋ nɩ də, ʋ nə dí cavɩra Kərisə yɩrɩ, kʋ jə jɩjə zənzən. Kʋ nywarɩ tə dwə wiən tə, tə kwənə nə dáá, ʋ nə wá na Ezwipətə nagwanaa tə wa.
58011027	Moyizə ken ʋ waa Yɩɩ nə wuuu. Kʋ mʋ̀ nə pɩn, ʋ nan Ezwipətə nagwanaa tə wa. Ezwipətə pɩ̀ʋ́ tə lɩŋa dàń zàn ʋ yuu, yá fən ga ba wá jə. Ʋ jɩn wʋdɩʋ zənzən, ndə kʋ yɩ ʋ mʋ̀ na Yɩɩ tə, lìù don nə wàrɩ̀ ʋ nɩ.
58011028	Moyizə ken ʋ waa Yɩɩ nə. Kʋ mʋ̀ nə pɩn, ʋ dɩ cànà tə, ba nə boŋə Pakə, də̀ń. Ʋ pɩn, ba kə vàná jana mimiə tə nii nə, sə tɩan malɩka tə dàn ká bà, kʋ gʋ Yɩzərayɛlə lɩ̀à tə lìù mama təntən bìú.
58011029	Yɩzərayɛlə lɩ̀à tə ken ba waa Yɩɩ nə wuuu. Kʋ mʋ̀ nə pɩn, 'mʋʋ nəsɩan' tə nɩ́á tə pw(tm)̀, ba ga twá kʋ wa, ba va tɩa nəkʋrʋ yuu, ba nan. Yá Ezwipətə nagwanaa lɩ̀à tə mʋ̀ nə pɩ̀à, sə ba galʋ, nɩ́á tə púə́ ba mama yuu nə, ba ga m(tm)́ lá.
58011030	Yɩzərayɛlə lɩ̀à tə ken ba waa Yɩɩ nə. Kʋ mʋ̀ nə pɩn, ba kɩkarɩ Zweriko bə́rə́ naa tə dɩan barpɛ, kʋ ga làń kʋ tʋ bʋʋʋ.
58011031	Kacwarʋ don yɩn lá, ba nə boŋə Rahabə. Ʋ də ken ʋ waa Yɩɩ nə wuuu. Ʋ mʋ̀ kan təntə jɩn Yɩzərayɛlə lɩ̀à tə zəni. Ba lɩ̀à təntə yà twi, sə ba balɩ Zweriko tɩʋ tə, ʋ mʋ̀ ga nə jɩn ba, ʋ sə̀gə̀. Kʋ mʋ̀ nə pɩn, Yɩzərayɛlə lɩ̀à tə nə gʋa lɩ̀à tə, ba nə wà Yɩɩ nii zìlí tə, ba yá ʋ mʋ̀.
58011032	B(tm)̀(tm)̀ tətə nə à kʋ́ʋ̀ wá swɩ̀n? Máŋá tə̀lə́, sə à swɩ̀n Zwedeyon, də Barakə, də Saməson, də Zwefəte, də Davidə, də Samɩyɛlə, də Yɩɩ nii sʋ̀sʋ̀nà tə yoo.
58011033	Ba mʋ̀ lɩ̀à təntə ken ba waa Yɩɩ nə wuuu. Kʋ mʋ̀ nə pɩn, ba ta kʋ̀ʋ̀ də payun duən, ba ga də́ dɩ̀àn. Ba fwa yìə̀n tə də cɩ́gá, ba na won tə, Yɩɩ nə kàn nii, sə ʋ pa ba. Ba pɩn, gərən níə́ pú.
58011034	Ba pɩn, mən tə nə jə kələ kələ dəŋi. Ba gùrí ba j(tm)́n lɩ̀à yáá nə, ba nə yà pɩ̀à, sə ba gʋ ba də lagʋrɩ sɩ̀án. Ba yà ba dɩ̀àn jə, yá ba ga pìí ba na dɩ̀àn. Ba yɩn babɩa kʋ̀ʋ̀ wa, ba ta vərə tə, ba nə yɩ ba dʋŋa, ba dɩŋɩ.
58011035	Kana duən yɩn lá, ba nə ken ba waa Yɩɩ nə wuuu. Kʋ mʋ̀ nə pɩn, ba pìí ba na ba lɩ̀à tə, ba yà nə tɩga, də ba bwin ba nan tɩga wa. Yá ba kʋ́ʋ̀ ken càn zənzən lɩ̀à duən də nə, ba ga vɩ, sə ba pɩ̀à cwəŋə, ba ma j(tm)́n tə càn tə yáá nə. Ba yà kúrí yozəŋu, tə nə dwə, ba tì. Kʋ mʋ̀ nə yɩ, sə ba pìí ba bwin ba nan tɩga wa.
58011036	Ba twɩn ba wa lɩ̀à duən. Ba mà ba də fɩfɩran. Ba vwa ba də banzala, ba kə bàń dii wa.
58011037	Ba dɩlɩ ba wa lɩ̀à duən də kapana, ba gʋ. Ba za ba lɩ̀à duən, ba gwəŋə bələ. Ba gʋa ba wa lɩ̀à duən də lagʋrɩ sɩ̀án. Ba wa lɩ̀à duən ba dii jə, sə ba pə̀ń. Pee də bʋ̀nɩ́ tanan nə yɩ ba ganan. Ba ba won mama jə. Lɩ̀à fwa ba con zənzən, ba pa ba də́ càn.
58011038	Ba yɩ lɩ̀à tə, ba twá kasɔɔ də pɛɛn yuu wa ba ywaŋa. Pɛɛn kwələn də tɩbʋnan bʋran wa nə, ba zwɩ ba pəni. Kʋ cɩ́gá wa nə, lɩ̀à təntə yɩ dun tɩ̀án Yɩɩ yáá con, ba doni lɩ̀à tə, ba nə wulə lʋʋ kʋ tə wa.
58011039	Ba lɩ̀à təntə mama ken ba waa Yɩɩ nə wuuu. Kʋ mʋ̀ nə pɩn, ba poli Yɩɩ pùə́. Yá də kʋ mʋ̀ tə mama, ba yɩ́á wà won tə nɩ, Yɩɩ nə kàn nii də, ʋ wá pa ləzoni nə.
58011040	Cɩ́gá, Yɩɩ yà tanɩ won nəzəŋu kʋ nə dwə, ʋ tún nə nə. Ʋ swɩ̀n də, ʋ wá twá duən, ʋ pa kʋ mʋ̀ won təntə, nə mʋ̀ də ba mʋ̀ mɛ nə. Kʋ mʋ̀ nə pɩn, ba mʋ̀ lɩ̀à təntə mama bá yí bwálɩ́ tə wa, ba yoo mama nə wá yà zəni, də nə nə twá nə tə̀lə́ ba wa.
58012001	Fuən lɩ̀à təntə mama, ba nə ken ba waa Yɩɩ nə tə, də yɩ ndə nə nə. Yá ba mʋ̀ dàń nə bɩrɩ nəba, nətʋ nə nə mɛ, sə nə kə nə waa Yɩɩ nə wuuu. Kʋ mʋ̀ tə yɩrɩ, nə mɛ, sə nə dʋgʋ yìə̀n tə mama, tə nə cɩ̀ nə nə, tə pa nə wàrɩ̀ yáá nə vəli, sə nə ga dʋgʋ cʋna tə mama, nə nə wulə tə wa. Nə dàń mɛ, sə nə dəri nə va, nə yí bwálɩ́ tə, Yɩɩ nə pɩ̀à, sə nə va nə yí, də pɩ́nʋ́.
58012002	Nə kənə nə yɩ́á Zwezi yuu wa. Ʋ mʋ̀ nə yɩ lìù tə, nə nə twá ʋ nə, nə ma kə nə waa Yɩɩ nə wuuu. Ʋ mʋ̀ ga nə wàá ʋ pɩn, nə vəli nə yí bwálɩ́ tə, nə yoo mama nə wá yà zəni. Ʋ s(tm)̀ ʋ pɩ́án ʋ pa ba ja wá, ba paa dagarʋ yuu wa, ba gʋ. Ʋ wà kʋ jələ ndə cavɩra nə, ʋ ga yə̀ə́ pupoli nii nə, kʋ nə tə́gə́, kʋ dànɩ̀ wá. Sɩ́ʋ́n nə, ʋ dàń jə̀ə́ Yɩɩ jɩzən vàn nə, Yɩɩ pàrɩ̀ tə wa.
58012003	Á dànà ká pa á jɩ̀àn gwàrɩ̀, sə á pìí á kə á kwa. Á bʋŋa Zwezi yoo. Cʋna lɩ̀à fɩfɩn wá zənzən, ʋ ga pɩ́án.
58012004	Á wulə á jaŋa, sə á lɩ á tɩ̀àn cʋna wa. Yá á lìù mama tə wà jaŋa təntə jan, ʋ tɩ ka wa.
58012005	Kʋ yɩ á sw(tm)̀(tm)́ də, á nə yɩ Yɩɩ bɩa tə, Yɩɩ kàrɩ̀ aba naaa? Ʋ swɩ̀n, ʋ wʋ́: "Aý bìú, də Yuu-Tiu nə fɩrɩ mʋ́, sə ʋ ma kàrɩ̀ mʋ́, sə n bʋ́n zəni, kʋ tà tʋtʋ! Ʋ nə caga n nii nə, dàn ká pa n pùə́ cʋ̀gʋ̀!
58012006	Yuu-Tiu yàá fɩrɩ lìù tə, ʋ nə swə, ʋ kə cwəŋə wa. Ʋ yàá fɩrɩ lɩ̀à tə mama, ʋ nə yə̀ə́ də, ba yɩ ʋ mʋ̀ bɩa".
58012007	Á nə də́ càn, kʋ yɩ Yɩɩ pɩ̀à, sə kʋ kwɛn aba. Kʋ nətʋ bɩrɩ də, Yɩɩ yɩ ʋ ja aba, ʋ ma fwa ʋ bìsɩ́ná. Bìú wulə, ʋ nyɩna nə ba wá fɩrɩ, sə ʋ ma kə wá cwəŋə wa, naaa?
58012008	Də Yɩɩ nə ba lìù fɩrɩ, ndə ʋ bɩa tə mama nə, kʋ bɩrɩ də, kʋ tíú tà ʋ mʋ̀ tətə bisɩmaa, ʋ yɩ lìù don bìú.
58012009	Nə nyɩna-ba tɩa ka tə yuu wa, yàá fɩrɩ nəba, nə ga tə zìlí ba nii. Kʋ cɩ́gá wa, nə dàń mɛ, sə nə zìlí nə nyɩna Yɩɩ nii, ʋ nə dwə nə nyɩna-ba tɩa yuu, nə doni. Də nə nə zìlí ʋ nii, nə wá na mɩɩ tə, kʋ nə ba zw(tm)̀ ʋ con.
58012010	Kʋ yɩ cɩ́gá, nə nyɩna-ba yàá fɩrɩ nəba, máŋá mancɩn wa, ndə ba pubʋŋa nə pɩ̀à nətʋ. Yá nə nyɩna Yɩɩ mʋ̀ nə fɩrɩ nəba, kʋ yɩ, ʋ ma kwɛn nəba, sə nə ya lɩ̀à tə, yokʋkwɩʋn mama nə tə̀lə́ nə yɩra, ndə ʋ tətə nə, máŋá mama.
58012011	Máŋá tə wa, ba nə fɩrɩ nəba, kʋ yàá cʋ̀gà nə pùə́ nə. Yá tə mʋ̀ càn təntə kwa nə, lɩ̀à tə, ba nə pɩ́nɩ́, ba nan cwəŋə nə, kʋ yàá pa, ba wànɩ́ ba tʋn tʋtʋnzəŋə zənzən, ba ma bɩrɩ də, ba yɩ cɩ́gá tɩ̀án Yɩɩ yáá con.
58012012	Kʋ mʋ̀ tə yɩrɩ, á mɛ, sə á pa, á jɩ̀àn, tə nə gwàrɩ̀, də á nadwana, tə nə ba dɩ̀àn jə, pìí tə ja dɩ̀àn.
58012013	Á pɩan, á nɛɛ tì coŋi, tə nə yɩ mənə mənə. Lìù nə wulə á wa ndə gwànʋ́ nə, ʋ dàn ká kwɛn, ʋ mà ʋ nɛɛ nə ʋ dwan, sə ʋ na yazurə, ʋ ma va yáá wuuu.
58012014	Á fwa kʋ tə mama, á nə wàá, sə bɩcan sìə́ ya á mʋ̀ də lɩ̀à tə duən pwərə wa. Á pɩan á ya lɩ̀à tə, á nə yá á tɩ̀àn mɩ́ámɩ́án Yɩɩ jɩ̀àn wa. Də kʋ nə tà nətʋ, á wàrɩ̀ Yɩɩ á nɩ.
58012015	Á ywàŋá á yuu nə zəni, sə á lìù mama dàn ká kwɩ̀n Yɩɩ pubwanʋ tə nə. Á kənə dɩ̀àn, sə á lìù mama dàn ká ya ndə tɩ̀ʋ́ nə, kʋ ŋʋnan nə cà. Lìù nə yɩ nətʋ, ʋ yàá cʋ̀gʋ̀ lɩ̀à tə duən tə mama, ʋ pa ba də cà.
58012016	Á dànà ká pə̀ń duən vɛɛ vɛɛ. Á dànà ká cʋ̀gʋ̀ Yɩɩ cwəŋə tə, á kə durən kʋ nə! Mə nətʋ nə Esaʋ fwa. Esaʋ yɩ Zwakɔbə zʋnʋ. Ʋ ma tì ʋ nəkwɩnɩ tə, ʋ ma lárɩ́ wodiu zʋŋa nədʋ ʋ nyánʋ́ con, ʋ də́.
58012017	Á yə̀ə́ də, kʋ kwa nə, ʋ kwi yinɩa, ʋ ma pɩ̀à, sə ʋ nyɩna tə lòrì Yɩɩ, sə ʋ fwa zəni ʋ yɩra. Ʋ dàń yà pɩ̀à, sə ʋ pìí ʋ jon ʋ nəkwɩnɩ tə, ʋ nyánʋ́ tə con. Yá ʋ nyɩna tə vɩga, ʋ wà s(tm)̀.
58012018	Á mɛ, sə á lwarɩ də, á nɩbara-ba tə yɩ ba boli paan yɩra, ba ma lwarɩ Yɩɩ. Lìù yà wàá kʋ mʋ̀ paan təntə yɩra ʋ janɩ. Mənvoo yà jə paan təntə yuu wa. Kʋ yuu yà yɩ yikunu, voo ga fuli lá zənzən. Yá kʋ dàń nə tà nətʋ á mʋ̀ con.
58012019	Ba nì nabwana kori kʋ paan təntə yuu wa. Ba nì Yɩɩ də sʋgʋ lá. Ba nə nì sʋgʋ təntə, fən jɩn ba. Ba dàń lòrì, sə kori tə dàn ká pìí kʋ bw(tm)́.
58012020	Yoo tə, Yɩɩ yà nə pɩn ba nii kʋ yuu wa, yà dwə ba jɩ̀àn. Yɩɩ swɩ̀n, ʋ wʋ́: "Lìù nə dwen paan tə yɩra, nə à yə̀ə́ kʋ nə yɩ vanɩ tətə, ba mɛ, sə ba dɩlɩ kʋ də kapana, ba gʋ".
58012021	Tə mʋ̀ yìə̀n tə ken fən Moyizə wa, ʋ swɩ̀n, ʋ wʋ́: "Fən jə nə, à vɩvaga".
58012022	Yá kʋ tà nətʋ á mʋ̀ con. Á mʋ̀ boli paan tə yɩra, ba nə boŋə 'Siyon '. Mə kʋ mʋ̀ paan tə yuu wa nə, Yɩɩ tə, ʋ nə wulə mɩɩ wa, tɩʋ tə wulə. Ba boŋə kʋ tɩʋ təntə Zwerizalɛmə. Kʋ wulə Yɩɩ sàń nə, yá malɩkɛ miliyʋn dàń wulə lá, tə də́ cànà.
58012023	Á yɩ á boli Yɩɩ təntən bìsɩ́ná púlí tə yɩra, ʋ nə pʋ́pʋ́nɩ́ ba yɩra sagɩ wa Yɩɩ sàń nə. Á tə yɩ á boli Yɩɩ yɩra, ʋ nə bʋ̀rɩ̀ lʋʋ tə mama bʋ̀rà. Á tə kʋ́ʋ̀ yɩ á boli lɩ̀à tə yɩra, ba nə jigə cɩ́gá tɩ̀án Yɩɩ yáá con, ba yoo mama ga ziən.
58012024	Á twi á yí Zwezi yɩra, ʋ nə kəni nimarʋ nədʋn Yɩɩ də ləzoni pwərə wa. Ʋ mʋ̀ nə lwá ʋ jana, ʋ ma sɩn nə cʋna. Tə mʋ̀ jana təntə bɩrɩ nəba won tə, kʋ nə ziən, kʋ doni won tə, Abɛlə jana tə nə bɩrɩ nəba.
58012025	Á cɩa á tɩ̀àn nə, á dànà ká vɩ, sə á cʋgʋ sʋgʋ tə, Yɩɩ tə nə swɩ̀n á con. Fuən lɩ̀à tə vɩga, sə ba cʋgʋ ʋ nii tə tɩa ka tə yuu wa. Yá kʋ dàń pɩn, ba yà wàrɩ̀ càn tə, Yɩɩ nə wá kə ba nə, yáá nə, ba j(tm)́n. Yɩɩ yɩ ʋ nan ʋ sàń, ʋ bà, sə nə cʋgʋ ʋ sʋgʋ. Nə nə pɩ̀à, sə nə j(tm)́n càn təntə jɩɩn wa, nə dànà ká vəvəri nə kwa, nə ma sá ʋ nii tə.
58012026	Fuən tə nə, Yɩɩ sʋgʋ tə pɩn tɩa vuvugu. Sɩ́ʋ́n nə, Yɩɩ kàn nii ʋ pa nəba də, ʋ bá pa tɩa cɩcɩ vuvugu. Kʋ dàń yɩ tɩa tə də lanworu tə mɛ nə wá vuvugu.
58012027	Tə mʋ̀ sʋ̀ràn təntə, ʋ nə swɩ̀n nətʋ tə, bɩrɩ də, wiən tə mama, lìù mama nə wàrɩ̀ ʋ fwa, tə nə wàá tə vuvugə, tə wá vuvugu tə j(tm)́n. Yá wiən tə mʋ̀, tə nə wàrɩ̀ tə vuvugə, wá yà lá, tə ba j(tm)́n.
58012028	Nə dàń kəni Yɩɩ l(tm)̀(tm)̀, ʋ nə pɩn nəba pàrɩ̀, kʋ nə wàrɩ̀, kʋ lwànɩ́ tə yɩrɩ. Nə bwɩa ʋ nə, ndə kʋ nə ywán də wá nətʋ. Nə zìlə́ wá, nə ga twá ʋ cwəŋə tə nə zəni.
58012029	Cɩ́gá, nə nyɩna Yɩɩ tə yɩ ndə mən nə, tə nə də́ wuuu.
58013001	Á mɛ, sə á sóní á duən Kərisə lɩ̀à tə, máŋá mama.
58013002	Á dànà ká sw(tm)̀(tm)́ vərə nə twi, ba zʋrɩ á yuu wa, sə á ja ba zəni. Lɩ̀à duən fwa kʋ nətʋ, ba ja malɩkɛ zəni, tə nə twi, tə zʋrɩ ba yuu wa, ba ga wà lwarɩ də, kʋ yɩ malɩkɛ nə.
58013003	Á ywàŋá lɩ̀à tə yuu, ba nə wulə bàń dìə̀ wa. Á pɩan kʋ ya ndə á mʋ̀, də ba mʋ̀ mɛ yà nə wulə kʋ bàń dìə̀ tə wa. Á ywàŋá lɩ̀à tə yoo, ba nə kəni càn ba nə. Á pɩan kʋ yà ndə á mʋ̀, də kʋ tɩ̀án mɛ, nə ba kəni tə càn tə wa.
58013004	Lìù mama mɛ, sə ʋ zìlí kasweri. Yá kan də ʋ barɩ wà mɛ, sə ba tʋn durən yìə̀n ba kasweri tə wa. Yɩɩ tə wá bʋ̀rɩ̀ lɩ̀à tə bʋ̀rà, ba nə pəni duən vɛɛ vɛɛ. Yɩɩ tə wá bʋ̀rɩ̀ lɩ̀à tə bʋ̀rà, ba nə cwàrɩ̀.
58013005	Á cɩa á tɩ̀àn nə. Á dànà ká fin á yɩ́á mama, á kə səbiu yuu wa. Á yana pupwən wa, də kʋ tə, á nə jə. Yɩɩ tətə swɩ̀n, ʋ wʋ́: "Aý bá yá mʋ́. Aý bá vàrɩ̀ mʋ́, à dʋgʋ abada".
58013006	Yɩɩ nə swɩ̀n kʋ nətʋ dàń pɩn, nə lìù mama jɩ̀àn wàá tə daŋa, sə ʋ swɩ̀n, ʋ wʋ́: "Fən ba nə jə, ləzwənə wàrɩ̀ nə won, ʋ fwa. Yɩɩ nə saŋa nə, máŋá mama".
58013007	Á lie lɩ̀à tə yoo, ba nə yɩn á yáá, ba kə aba Yɩɩ cwəŋə tə wa, ba ga swɩ̀n Yɩɩ sʋgʋ tə, ba bɩrɩ aba. Á lie nətʋ tə, ba nə twá Yɩɩ nə, kʋ ja va, kʋ yí ba tɩan. Á kənə á waa Yɩɩ nə wuuu, ndə ba nə ken ba waa ʋ nə wuuu, nətʋ.
58013008	Zwezi-Kərisə ba lwànɩ́ mama. Ʋ yɩ won nədʋ, dɩ̀àn də zə̀n, kʋ ja vələ máŋá də máŋá tə, kʋ nə ba zw(tm)̀.
58013009	Lɩ̀à duən wulə, ba bɩrɩ kàrɩ̀ nədʋra yirə duən. Kʋ mʋ̀ tə yɩrɩ, á zɩga dɩ̀àn, lɩ̀à təntə dàn ká gɩgarɩ aba, ba lɩ Yɩɩ cwəŋə tə wa də sʋ̀ràn duən. Kʋ ziən də, Yɩɩ pubwanʋ tə nə pɩn, nə pubʋŋa wulə bwálɩ́ nədʋ. Yá kʋ dàń nə yɩ coŋi, tə nə bɩrɩ culən wodirən yuu wa, tə mʋ̀ ba lɩ̀à tə, ba nə twá tə culən təntə nə, saŋa.
58013010	Zwifə-ba Yɩɩ joŋwana tə fwa jwəŋə Yɩɩ wulu gansili joŋi kúrí tə yuu wa. Yá nə ja joŋi don, Zwifə-ba Yɩɩ joŋwana təntə nə wàrɩ̀ kʋ wa joŋi won ba də́.
58013011	Zwifə-ba Yɩɩ joŋwana yun tɩ̀án nəkwɩa tə yàá fwa joŋi, ʋ pa Yɩɩ nə. Ʋ yàá ja vàná tə, ba nə gʋa, tə jana, ʋ ja zʋ dəyaa tə wa, kʋ nə yɩ Yɩɩ cɩcɩ nyiən, sə Yɩɩ ma wànɩ́ ʋ s(tm)̀, ʋ kwɛn cʋna tə, ba mʋ̀ də wá pwərə wa. Ba ga yàá ja vàná tə mʋ̀ tə, ba ja nan tɩʋ tə kasɔɔ nii nə, ba sʋrɩ.
58013012	Mə kʋ yɩn nətʋ də Zwezi. Ʋ yɩ, ba gʋa wá tɩʋ tə kasɔɔ nii nə. Ʋ dí càn nətʋ, ʋ twá ʋ tətə jana tə nə, ʋ ma sɩn ləzoni cʋna, ʋ lɩ.
58013013	Kʋ mʋ̀ nə pɩn, nə mʋ̀ dàń naŋa, nə va, nə jə́rí Zwezi, tɩʋ tə kasɔɔ nii nə, sə ba yala nə mʋ̀ də ʋ mʋ̀ mɛ.
58013014	Tɩʋ tə̀lə́ tɩa ka tə yuu wa, nə nə wá yà lá máŋá mama. Kʋ mʋ̀ yɩrɩ, nə dàń pɩ̀à tɩʋ tə, kʋ nə wá bà kʋ jə̀ń.
58013015	Nə dàń mɛ, sə nə twá Zwezi nə, nə ma bʋ Yɩɩ nə máŋá mama. Kʋ mʋ̀ bʋ̀rà təntə yɩ kʋ naŋa nə níə́ wa. Yá kʋ dàń yɩ ndə joŋi nə, nə fwa nə pɩn Yɩɩ nə, sə kʋ bʋ ʋ yɩrɩ nə.
58013016	Á dànà ká sw(tm)̀(tm)́, sə á fwa zəni lɩ̀à yɩra. Á dànà ká sw(tm)̀(tm)́, sə á fwa wʋywan saŋʋ ba yɩra. Kʋ nətʋ yɩ joŋi nə, á fwa, á pɩn Yɩɩ nə, kʋ nə poli ʋ pùə́.
58013017	Á zìlə́ á yáá tɩ̀án nii, sə á mun á tɩ̀àn ba yáá con. Ba mʋ̀ nə ywàŋá á yun nə, ba ga mɛ, sə ba tún kʋ nii Yɩɩ con. Də á nə zìlí ba nii, ba wá fwa ba tʋtʋŋɩ tə də pupwən. Á nə ba ba nii zìlí, ba wá caga á nii nə. Ba ga nə caga á nii nə, kʋ bá san á nə.
58013018	Á lwərə Yɩɩ, á pa nəba. Nə yə̀ə́ də, nə wà yoo mama cʋ̀gʋ̀. Máŋá mama nə swə, sə nə tʋn won tə, kʋ nə ziən.
58013019	Aý lòrì aba cɩ́gá mama. Á lwərə Yɩɩ, sə ʋ pa nə cwəŋə, sə à pìí à bà á con lala.
58013020	Yɩɩ nə pɩn nəba bɩcan sìə́. Ʋ pɩn nə Yuu-Tiu bwin, ʋ nan tɩga wa. Ʋ mʋ̀ Zwezi dàń yɩ ndə payɩrʋ nəfarʋ nə, ʋ ywàŋá nə yuu, ndə payɩrʋ nə ywàŋá pee yuu nətʋ. Ʋ jɩn ʋ tɩ̀àn, ʋ ma fwa joŋi nə yɩrɩ. Kʋ dàń twá ʋ jana tə nə, ʋ ma kə nimarʋ nə mʋ̀ də Yɩɩ pwərə wa, kʋ nə ba zw(tm)̀.
58013021	Yɩɩ nə wá pa aba dɩ̀àn, máŋá mama, sə á ma wànɩ́ á fwa zəni yiri mama, ʋ nə swə. Ʋ mʋ̀ nə wá twá Zwezi nə, ʋ pa, nə tʋn kʋ tə nə ywán də wá. Lɩ̀à mɛ, sə ba bʋ Zwezi-Kərisə nə, máŋá də máŋá, kʋ nə ba zw(tm)̀. Amɩɩna!
58013022	Aý nubɩa-ba, à lòrì aba, sə á zùrì á yɩra, á ma cʋgʋ sʋ̀ràn mancɩn tə tə, à nə pʋ́pʋ́nɩ́ á nə, sə à ma kwè aba.
58013023	Á nəŋə sʋywáŋʋ́: Ba lɩ Timote, ʋ nə yɩ nə nubiu Kərisə yɩrɩ, ʋ yà nə wulə bàń dìə̀. Aý pɩ̀à, sə à bà, à na aba. Də ʋ nə twi à con fuən, à mʋ̀ də ʋ mʋ̀ mɛ dàń wá kə duən, nə bà.
58013024	Á jʋ̀nà á yáá tɩ̀án tə mama, də Kərisə lɩ̀à tə mama, á pa nə. Lɩ̀à tə, ba də nə yɩ Kərisə nə tɩ, ba nə wulə Yitali nə, jʋ̀nɩ̀ aba.
58013025	Yɩɩ nə wá fwa ʋ pubwanʋ tə á mama yɩra.
59001001	Aý mʋ̀ Zwɑkə nə pʋ́pʋ́nɩ́ sɑɡɩ kʋ tə, ɑ̀ pɩn ɑ́ mʋ̀ Zwifə-bɑ dwíə́ dəkurən fuɡə bələ tə nə, ɑ́ nə dəri ɑ́ zʋ lʋʋ tə mɑmɑ wɑ. Aý mʋ̀ Zwɑkə nə jʋ̀nɩ̀ ɑbɑ. Aý yɩ Yɩɩ də Yuu-Tiu Zwezi-Kərisə tʋtʋnbiu.
59001002	Aý nubɩɑ-bɑ, ɑ́ mɛ, sə ɑ́ jə pupwən zənzən, də yìə̀n yirə tə mɑmɑ, tə nə wɑ́ wʋwɑlɩ ɑbɑ.
59001003	Ndə ɑ́ nə yə̀ə́ nətʋ də, ɑ́ nə keni ɑ́ wɑɑ Zwezi nə, ɑ́ ɡɑ wɑ̀ dʋɡʋ tə yìə̀n tə mɑmɑ wɑ, ɑ́ wɑ́ yɑ lɩ̀ɑ̀ tə, ɑ́ nə jə pɩ́nʋ́.
59001004	Á mɛ, sə ɑ́ jɑ pɩ́nʋ́ mɑ́ŋɑ́ mɑmɑ, ɑ́ jɑ vɑ ɑ́ ɡúrí tə yìə̀n tə mɑmɑ wɑ. Yɑ́ ɑ́ dɑ̀ń wɑ́ yɑ lɩ̀ɑ̀ tə, Yɩɩ yìə̀n tə nə bɩɡɑ ɑ́ yuu wɑ, ɑ́ ɡɑ sú tə mɛ wɑ cɩ́ɡɑ́ cɩ́ɡɑ́, won də ɡɑ bɑ́ mùrì ɑbɑ.
59001005	Yɑ́ də wʋbʋŋɑ nə mùrì ɑ́ wɑ lìù don, kʋ mɛ, sə ʋ lòrì wʋbʋŋɑ Yɩɩ con. Yɩɩ yɑ̀ɑ́ pɑ lìù mɑmɑ nə də cɩ́ɡɑ́ cɩ́ɡɑ́, ʋ ɡɑ bɑ cɑɡɑ. Yɑ́ Yɩɩ dɑ̀ń wɑ́ pɑ tə kʋ tíú nə.
59001006	Lìù tə, ʋ nə lòrì Yɩɩ con, ʋ mɛ, sə ʋ pɑ cɩ́ɡɑ́ də, Yɩɩ wɑ́ pɑ kʋ tə, ʋ nə lòrì. Ʋ mɛ, sə ʋ dɑ̀n kɑ́ bɛ̀ɛ́. Lìù tə, ʋ nə bɛ̀ɛ́, kʋ tíú yɩ ndə nɑkuli nə, voo dɑ̀ń nə yuɡə kʋ kəni, kʋ tə swə lɑ́.
59001007	-
59001008	Kʋ mʋ̀ ləzwənyiri təntə jə pwìí bələ. Ʋ bɑ təntɩɑn yoo jə, də kʋ tə mɑmɑ, ʋ nə fwɑ. Kʋ tíú wɑ̀ mɛ, sə ʋ bʋ́n də, Yuu-Tiu wɑ́ pɑ wɑ́ won.
59001009	Lìù tə, ʋ nə yɩ nə nubiu Kərisə yɩrɩ, wɑ̀ɑ́ zʋrʋ ʋ yɑnɩ, yɑ́ ʋ jə dun Yɩɩ yɑ́ɑ́ con. Kʋ mʋ̀ nə pɩn, ʋ mɛ, sə ʋ bwɩ ʋ tɩ̀ɑ̀n.
59001010	Jɩjə tíú wɑ́ tɩ, ndə ɡɑpuni nə. Kʋ mʋ̀ nə pɩn, nə nubiu tə, ʋ də nə yɩ jɩjə tíú, ʋ də mɛ, sə ʋ bwɩ ʋ tɩ̀ɑ̀n, Yɩɩ nə mun wɑ́ tə yɩrɩ.
59001011	Yɩcɑʋ nə pɛ́n, kʋ lɩŋɩ nə mɑ̀ ɡɑpuni nə, kʋ yɑ̀ɑ́ tɩ kʋ kʋ̀. Gɑʋ tə puni tə yɑ̀ɑ́ tʋ, kʋ zəni tə ɡɑ jɛ́n. Mə kʋ wɑ́ yɑ nətʋ, kʋ pɑ jɩjə tíú nə. Ʋ də wɑ́ tɩ ʋ jɛ́n, ndə ɡɑpuni tə nə. Kʋ yoo təntə wɑ́ tʋn ʋ tʋtʋnɑn tətəŋi wɑ.
59001012	Pupwən lìù nə yɩ lìù tə, ʋ nə jɩn pɩ́nʋ́ də yìə̀n tə nə də́də́n, sə tə yiɡu wɑ́, sə tə pɑ ʋ tʋn yokʋkwɩʋn. Ʋ nə pɩ́ɑ́n ʋ dɩ̀ɑ̀n wʋwɑlʋ tə ʋ zwɛ̀, ʋ wɑ́ nɑ mɩɩ, kʋ nə bɑ zwɛ̀ Yɩɩ con, yupuu. Yuu-Tiu nə kɑ̀n nii də, ʋ wɑ́ pɑ kʋ mɩɩ təntə lɩ̀ɑ̀ tə nə, bɑ nə swə wɑ́.
59001013	Mɑ́ŋɑ́ tə, yoo nə də́də́n, sə kʋ yiɡu lìù, sə kʋ pɑ ʋ tʋn yokʋkwɩʋn, ʋ wɑ̀ mɛ, sə ʋ swɩ̀n də, kʋ yɩ Yɩɩ nə tʋn kʋ ʋ nə. Lìù wɑ̀rɩ̀ Yɩɩ ʋ də́də́n, sə ʋ yiɡu wɑ́, ʋ pɑ ʋ tʋŋɑ yokʋkwɩʋn. Yɑ́ ʋ tətə bɑ́ də́də́n, sə ʋ yiɡu lìù ʋ pɑ, sə kʋ tíú tʋŋɑ yokʋkwɩʋn.
59001014	Lìù tətə pùə́ yokʋkwɩʋn fɩrɑ nə yɑ̀ɑ́ də́də́n, sə kʋ yiɡu wɑ́, kʋ pɑ ʋ tʋn kʋ, yɑ́ kʋ dɑ̀ń yɑ̀ɑ́ ɡɩɡɑrɩ wɑ́ kʋ kə cʋnɑ wɑ.
59001015	Kʋ kwɑ nə, pùə́ yokʋkwɩʋn fɩrɑ tə dɑ̀ń yɑ̀ɑ́ jì cʋnɑ. Yɑ́ ʋ dɑ̀ń nə tʋn cʋnɑ tə ʋ zwɛ̀, tə dɑ̀ń yɑ̀ɑ́ jɑ tɩɑn tə bɑ̀.
59001016	Aý nubisoni-bɑ, ɑ́ dɑ̀nɑ̀ kɑ́ ɡɩɡɑrɩ ɑ́ tɩ̀ɑ̀n!
59001017	Tɑrpɩʋn nəzəŋu tə mɑmɑ, də cɩ́ɡɑ́ cɩ́ɡɑ́ zìlə́ won yɩ kʋ nɑŋɑ Yɩɩ con. Ʋ mʋ̀ Yɩɩ təntə nə fwɑ poni. Ʋ mʋ̀ Yɩɩ təntə bɑ lwɑ̀nɩ́, ndə yɩywɑrɑ nə lwɑ̀nɩ́ nətʋ.
59001018	Yɩɩ twɑ́ ʋ cɩ́ɡɑ́ sʋɡʋ tə nə, ʋ pɑ nəbɑ mɩɩ. Yɑ́ ʋ dɑ̀ń pɩ̀ɑ̀, sə nə yɑ ndə ʋ təntən lɩ̀ɑ̀ nə, wiən tə mɑmɑ yuu wɑ, ʋ nə fwɑ.
59001019	Aý nubisoni-bɑ, ɑ́ mɛ, sə ɑ́ yəni də, ɑ́ lìù mɑmɑ mɛ, sə ʋ dɩ ʋ tɩ̀ɑ̀n tɩɑ, ʋ mɑ cʋɡʋ bɑ duən tə sʋɡʋ. Kʋ wɑ̀ mɛ, sə ʋ bɩbɑrɩ ʋ swɩ̀n. Kʋ wɑ̀ mɛ, sə ʋ lɩŋɑ də zɑ̀n lɑlɑ.
59001020	Á yə̀ə́ də, lìù lɩŋɑ nə zɑ̀n, kʋ tíú bɑ́ fwɑ kʋ tə nə ziən Yɩɩ yɑ́ɑ́ con.
59001021	Mə kʋ mʋ̀ nə pɩn, ɑ́ dɑ̀ń mɛ, sə ɑ́ yɑ́ durən yiri mɑmɑ, də wʋlʋŋʋ yiri mɑmɑ. Yɩɩ ken ʋ sʋɡʋ tə ɑ́ wɑɑ, ndə bɑ nə cwɛn tɩ̀ʋ́ nətʋ. Á mɛ sə, ɑ́ cʋɡʋ kʋ sʋɡʋ təntə də bɩcɑbwɑnʋ. Yɑ́ sʋɡʋ təntə nə wɑ́ pɑ, Yɩɩ jon ɑbɑ ɑ́ cʋnɑ wɑ.
59001022	Á mɛ, sə ɑ́ fwɑ kʋ tə, Yɩɩ nə swɩ̀n ʋ sʋɡʋ tə wɑ. Á dɑ̀nɑ̀ kɑ́ cʋɡʋ kʋ tə, Yɩɩ nə swɩ̀n, cɩcɩ. Á nə bʋŋɑ də, kɑ cʋɡʋ tə cɩcɩ nə mɛ ɑbɑ, ɑ́ yɩ ɑ́ tɩ̀ɑ̀n nə ɑ́ ɡɩɡɑrɩ.
59001023	-
59001024	Lìù nə cʋɡʋ Yɩɩ sʋɡʋ tə, ʋ ɡɑ bɑ fwɑ, ndə kʋ nə wʋ́ nətʋ, kʋ tíú yɩ ndə lìù tə nə, ʋ nə ywɑ̀ń ʋ yɑ́ɑ́ zəŋə wɑ. Ʋ nə kɛ̀ń ʋ yɑ́ zəŋə tə, ʋ swɛ̀ɛ́ ʋ yɑ́ɑ́ tə nə yɩ nətʋ. Mə nətʋ nə, kʋ pɑ lìù tə nə, ʋ nə cʋɡɑ Yɩɩ sʋɡʋ tə, ʋ ɡɑ bɑ fwɑ ndə kʋ nə wʋ́ nətʋ.
59001025	Yɩɩ sʋɡʋ tə yɩ cɩ́ɡɑ́ sʋɡʋ. Kʋ mʋ̀ nə pɩn, lìù tə, ʋ nə ken ʋ pubʋŋɑ ʋ sʋɡʋ təntə nə, ʋ dɑ̀ń mɛ, sə ʋ vwɑ ʋ tɩ̀ɑ̀n kʋ nə mɑ́ŋɑ́ mɑmɑ wuuu. Yɑ́ kʋ mʋ̀ nə wɑ́ pɑ, ʋ tɩnɩ ʋ tɩ̀ɑ̀n. Kʋ wɑ̀ mɛ, sə ʋ cʋɡʋ kʋ, ʋ ɡɑ pìí ʋ swɛ̀ɛ́ kʋ mɑ́ŋɑ́ don wɑ. Ʋ mɛ, sə ʋ twɑ́ Yɩɩ sʋɡʋ tə nə, də ʋ wɑɑ mɑmɑ. Ʋ mʋ̀ lìù təntə wɑ́ yɑ pupwən wɑ ʋ tʋtʋŋɩ mɑmɑ wɑ.
59001026	Lìù tə, ʋ nə bʋŋɑ də, ʋ twɑ́ Yɩɩ nə zəni, ʋ ɡɑ bɑ ʋ nii jɑnɩ, ʋ yɩ ʋ ɡɩɡɑrɩ ʋ tɩ̀ɑ̀n. Yɑ́ ʋ nə twɑ́ Yɩɩ nə, tə yɩ tʋtʋ.
59001027	Lìù tə nə twɑ́ nə nyɩnɑ Yɩɩ nə də pùə́ nədʋ, ʋ bɩcɑn ɡɑ yɩ nəpon, ʋ mɛ, sə ʋ fwɑ yìə̀n tə tə. Ʋ mɛ, sə ʋ sɑn bitɑrɑ də kɑdənə nə, bɑ nə wulə pucʋnɩ wɑ. Kʋ tə súrí lɑ́, ʋ mɛ, sə ʋ dɑ̀n kɑ́ pɑ, lɩ̀ɑ̀ tə, lʋʋ nə tɩ, bɑ cʋ̀ɡʋ̀ wɑ́.
59002001	Aý nubɩɑ-bɑ, ɑ́ ken ɑ́ wɑɑ Zwezi-Kərisə nə. Ʋ yɩ nə Yuu-Tiu, ʋ ɡɑ jə dun də. Á wɑ̀ mɛ, sə ɑ́ zìlí lìù don, ɑ́ ɡɑ yɑ́ ʋ don.
59002002	Á nəŋə yoo nə, sə nə mɑ mɑn kʋ: Bɛɛ nə ʋ ken sɩ́ɑ́n jɩfɩlɑ, ʋ zʋ ɡɑ̀nʋ̀, kʋ nə cɩcɩlɩ, ʋ jɑ bɑ̀ ɑ́ jə́rə́ wɑ. Zʋrʋ don də, ʋ nə zʋɑ ɡɑnɡwɩrʋ, ʋ jə bɑ̀ ɑ́ jə́rə́ tə wɑ.
59002003	Á yɑ̀ɑ́ zìlí bɛɛ tə, ʋ nə zʋɑ ɡɑ̀nʋ̀, kʋ nə cɩcɩlɩ tə, ɑ́ swɩ̀n ʋ con, ɑ́ wʋ́: "Jə̀ń yɑ́ɑ́ bwɑ́lɩ́ nəzəŋu tə wɑ!" Á ɡɑ swɩ̀n zʋrʋ tə con, ɑ́ wʋ́: "N mʋ̀, zɩɡɩ yɩɩ nə lɑ́ con!" Nə ɑ̀ yə̀ə́: "Jə̀ń tɩɑ ɑ̀ nɛɛ də̀ń!"
59002004	Á cɩ́ɡɑ́ nə fwɑ kʋ nətʋ, ɑ́ yɩ ɑ́ kúrí bɑ duən wɑ. Á tì ʋ don, ɑ́ mɑ kwɑnɩ ʋ don. Kʋ nətʋ tə yɩ ɑ́ pubʋŋɩ kʋkwɩnɑn tə nə pɩn, ɑ́ mɑ pwɛ̀ bɑ duən wɑ.
59002005	Aý nubisoni-bɑ, ɑ́ cʋɡɑ zəni. Á yə̀ə́ də, Yɩɩ kúrí zʋrɑ, lɩ̀ɑ̀ tə, lʋʋ nə tɩ, bɑ yɩ́ɑ́ yuu. Bɑ mʋ̀ zʋrɑ təntə keni bɑ wɑɑ ʋ mʋ̀ Zwezi nə wuuu. Kʋ mʋ̀ nə pɩn, bɑ yɩ jɩjə tɩ̀ɑ́n, ʋ mʋ̀ Yɩɩ yɑ́ɑ́ con. Kʋ nə súrí lɑ́, bɑ lɩ̀ɑ̀ tə wɑ́ twɑ́ bɑ də́ pɑ̀rɩ̀ də ʋ mʋ̀ Yɩɩ. Pɑ̀rɩ̀ təntə yɑ Yɩɩ nə kɑ̀n nii, sə ʋ pɑ lɩ̀ɑ̀ tə nə, bɑ nə swə ʋ mʋ̀ Yɩɩ.
59002006	Yɑ́ ɑ́ mʋ̀ dɑ̀ń bɑ zʋrɑ zìlí, ɑ́ zʋnɩ bɑ. Á ɡɑ yə̀ə́ zəni də, jɩjə tɩ̀ɑ́n tə nə yɑ̀ɑ́ də́ dɩ̀ɑ̀n ɑ́ yuu wɑ. Bɑ mʋ̀ nə yɑ̀ɑ́ jɑ ɑbɑ, bɑ vɑ lɩ̀ɑ̀ tə, bɑ nə bʋ̀rɩ̀ bʋ̀rɑ̀, yɑ́ɑ́ con.
59002007	Mə bɑ mʋ̀ jɩjə tɩ̀ɑ́n tə nə yɑ̀ɑ́ kʋkʋlɩ Zwezi yɩrɩ nəzəŋu tə ɑ́ nə twɑ́ kʋ nə, bɑ mɑ yɩ Kərisə lɩ̀ɑ̀.
59002008	Yɩɩ yɩ pɩ̀ʋ́. Yɑ́ ɑ́ fwɑ zəni, də ɑ́ nə twɑ́ ʋ nii tə nə. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Sóní n yɩrɑ lìù ndə n tətə nə!"
59002009	Kʋ mʋ̀ nə pɩn, ɑ́ nə kúrí lɩ̀ɑ̀ duən wɑ, ɑ́ fwɑ cʋnɑ də Yɩɩ. Yɑ́ Yɩɩ wɑ́ twɑ́ ʋ nii tə nə ʋ bɩrɩ də, ɑ́ yɩ cʋnɑ lɩ̀ɑ̀.
59002010	Á tíə́ kʋ tə, ɑ́ mɑ mɑn: Lìù don yɑ̀ɑ́ twɑ́ Yɩɩ nii tə yìə̀n tə mɑmɑ nii nə, yɑ́ kʋ tíú ɡɑ cʋ̀ɡʋ̀ tə wɑ yoo nədʋ nə, ʋ cʋ̀ɡʋ̀ tə mɑmɑ nə, Yɩɩ yɑ́ɑ́ con.
59002011	Yɩɩ tə, ʋ nə wʋ́: "Dɑ̀n kɑ́ cwɑ̀rɩ̀!" Ʋ mʋ̀ nə kʋ́ʋ̀ wʋ́: "Dɑ̀n kɑ́ ɡʋ də!" Yɑ́ n dɑ̀ń nə bɑ cwɑ̀rɩ̀, n ɡɑ ɡʋ lìù, n jiɡə Yɩɩ nii tə mɑmɑ cʋnʋ.
59002012	Yɩɩ bʋ̀rɑ̀ təntə wɑ́ pɑ, ɑ́ tɩnɩ ɑ́ tɩ̀ɑ̀n. Á pɩɑn ɑ́ níə́ sʋ̀rɑ̀n, də kʋ tə ɑ́ nə fwɑ, yɑ ndə lɩ̀ɑ̀ tə nə, Yɩɩ nə wɑ́ bʋ̀rɩ̀ bɑ bʋ̀rɑ̀.
59002013	Á nə bɑ lìù yinəɡə dəri zənzən, mɑ́ŋɑ́ tə wɑ, Yɩɩ nə wɑ́ bʋ̀rɩ̀ bʋ̀rɑ̀, ʋ də bɑ́ dəri ɑ́ yinəɡə zənzən. Lìù tə, ʋ nə dəri lɩ̀ɑ̀ yinəɡə zənzən, ʋ wɑ̀ mɛ, sə ʋ pɑ Yɩɩ bʋ̀rɑ̀ fən jɑ wɑ́.
59002014	Aý nubɩɑ-bɑ, ɑ́ tíə́ kʋ tə, ɑ́ mɑ mɑn: Lìù don ʋ nə swɩ̀n də, ʋ mʋ̀ ken ʋ wɑɑ Zwezi nə, yɑ́ ʋ ɡɑ bɑ tʋtʋnzəŋə tʋŋɑ, ʋ mɑ bɩrɩ kʋ, kʋ nətʋ tə bɑ də̀ń jə. Yɑ́ kʋ tíú tə dɑ̀n kɑ́ bʋ́n də, kʋ wɑ́ jon wɑ́ ʋ cʋnɑ wɑ.
59002015	Á nəŋə yoo, sə nə mɑ mɑn kʋ: Á mʋ̀ lɩ̀ɑ̀ tə, ɑ́ nə yɩ nubɩɑ Kərisə yɩrɩ, tə wɑ̀ɑ́ ɑ́ nubiu don ɑ́ nɩ, kʋ tíú nə bɑ ʋ yɩrɑ ɡɑ̀nʋ̀ jə, ʋ ɡɑ bɑ ʋ nii wodiu də jə.
59002016	Á wɑ lìù don dɑ̀ń swɩ̀n kʋ tíú con, ʋ wʋ́: "Yɩɩ wɑ́ pɑ mʋ́ bɩcɑn sìí. Yɩɩ nə wɑ́ pɑ mʋ́ ɡɑ̀nʋ̀, ʋ ɡɑ pɑ mʋ́ wodiu, n də́ n sú". Də ɑ́ nə wɑ̀ wiən tə pɩn, tə wɑ́ sɑn wɑ́, sə ʋ mɑ yɑ lʋʋ wɑ, kʋ nətʋ tə bɑ də̀ń jə.
59002017	Mə kʋ yɩ nətʋ, kʋ pɑ ɑ́ mʋ̀ Kərisə lɩ̀ɑ̀ tə nə. Á nə ken ɑ́ wɑɑ Zwezi nə, ɑ́ ɡɑ bɑ kɑ tʋtʋnzəŋə tʋŋɑ, kʋ fwɑ ndə ɑ́ kʋ́ʋ̀ bɑ ɑ́ wɑɑ kəni Zwezi nə. Yɑ́ kʋ dɑ̀ń yɩ ndə won nə tɩɡɑ.
59002018	Á wɑ lìù don nə swɩ̀n, ʋ wʋ́: "Lɩ̀ɑ̀ duən wulə, bɑ nə ken bɑ wɑɑ Zwezi nə, bɑ duən də wulə, bɑ nə tʋŋɑ tʋtʋnzəŋə". Aý mʋ̀ wɑ́ le kʋ tíú, ɑ̀ wʋ́: "Bɩrɩ nə, nətʋ tə lìù nə wɑ̀ɑ́ ʋ wɑɑ ʋ keni Zwezi nə, ʋ ɡɑ bɑ tʋtʋnzəŋə tʋŋɑ. Yɑ́ ɑ̀ də wɑ́ twɑ́ ɑ̀ tʋtʋnzəŋə nə, ɑ̀ bɩrɩ mʋ́ də, ɑ̀ ken ɑ̀ wɑɑ Zwezi nə".
59002019	N pɩn cɩ́ɡɑ́ də, Yɩɩ yɩ nədʋ. N fwɑ zəni. Zinə də yə̀ə́ kʋ nətʋ tə, yɑ́ fən yɑ̀ɑ́ ɡɑ zʋ tə.
59002020	Zɩbɑnənyɩn tíú, n bɑ́ yɑ́, sə n nì nɑɑɑ? Lìù nə keni ʋ wɑɑ Zwezi nə, yɑ́ ʋ ɡɑ bɑ tʋtʋnzəŋə fwɑ, ʋ nə keni ʋ wɑɑ Zwezi nə tə cɩcɩ, bɑ də̀ń jə.
59002021	N yə̀ə́ də, nə nɩbɛɛ Abərɑhɑmə tì ʋ bìú Yɩzɑkə, sə ʋ mɑ fwɑ joŋi Yɩɩ joŋi bwɑ́lɩ́ tə yuu wɑ, ʋ pɑ Yɩɩ nə. Yɑ́ Yɩɩ dɑ̀ń jəli wɑ́ də, ʋ yɩ cɩ́ɡɑ́ tíú ʋ tʋtʋnzəŋə tə yɩrɩ.
59002022	N nɑ də, Abərɑhɑmə nə ken ʋ wɑɑ tə Yɩɩ nə, yɑ́ kʋ də ʋ tʋtʋnzəŋə tə twɑ́ duən. Yɑ́ kʋ yɩ Abərɑhɑmə tʋtʋnzəŋə tə nə bɩrɩ də, ʋ ken ʋ wɑɑ Yɩɩ nə cɩ́ɡɑ́ cɩ́ɡɑ́.
59002023	Mə nətʋ nə kʋ twɑ́ yoo tə, kʋ pʋ́pʋ́nɩ́ Yɩɩ sɑɡɩ tə wɑ, nii mɑ sú: "Abərɑhɑmə ken ʋ wɑɑ Yɩɩ nə. Kʋ mʋ̀ nə pɩn, Yɩɩ jəli wɑ́ də, ʋ yɩ cɩ́ɡɑ́ tíú ʋ mʋ̀ Yɩɩ yɑ́ɑ́ con". Yɑ́ bɑ dɑ̀ń boŋə Abərɑhɑmə 'Yɩɩ dɑbɛɛ'.
59002024	Á nɑ də, kʋ yɩ kʋ twɑ́ lìù tʋtʋnzəŋə nə, Yɩɩ mɑ jəli kʋ tíú də, ʋ yɩ cɩ́ɡɑ́ tíú nə. Kʋ tɑ̀ kʋ twɑ́ lìù nə ken ʋ wɑɑ Zwezi nə cɩcɩ yɩrɩ.
59002025	Mə kʋ yɩn nətʋ kʋ pɑ, kɑcwɑrʋ tə nə, ʋ yɩrɩ nə yɩ Rɑhɑbə. Ʋ jɩn Yɩzərɑyɛləf1 lɩ̀ɑ̀ tə, bɑ nə tʋn mɑ́ŋɑ́ don wɑ, ʋ tɩʋ wɑ. Ʋ sɑn bɑ, ʋ pɑ bɑ pìí bɑ twɑ́ cwəŋə don bɑ vìí. Yɩɩ jəli wɑ́ də, ʋ yɩ cɩ́ɡɑ́ tíú nə ʋ tʋtʋnzəŋə tə yɩrɩ.
59002026	Á yə̀ə́ də, siŋu nə tə̀lə́ ləzwənə yɩrɑ, ʋ yɩ ʋ tɩɡɑ. Mə kʋ yɩ nətʋ də, nə nə keni nə wɑɑ Zwezi nə, yɑ́ nə tʋtʋnɑn ɡɑ bɑ kʋ bɩrɩ, nə wɑɑ tə yɩ ndə won nə tɩɡɑ.
59003001	Aý nubɩɑ-bɑ, ɑ́ dɑ̀nɑ̀ kɑ́ pɑ, ɑ́ yɑ dɑ́nɩ́ zənzən, ɑ́ nə yɩ kɑrnyɩnɑ-bɑ. Bʋ̀rɑ̀ tə bɑ nə dɑ̀nɩ̀, sə bɑ bʋ̀rɩ̀ nə mʋ̀ lɩ̀ɑ̀ tə nə yɩ kɑrnyɩnɑ-bɑ tə, dɩ̀ɑ̀n wɑ́ doni bɑ duən tə nyiən.
59003002	Nə yɑ̀ɑ́ fwɑ cʋnɑ yiri yiri nɛɛ kɑpʋpʋ. Lìù nə bɑ ʋ sʋ̀rɑ̀n swɩ̀n ʋ fwɑ cʋnɑ tə wɑ, kʋ tíú tə yɩ lìù tə, Yɩɩ yìə̀n tə nə bɩɡɑ ʋ yuu wɑ, ʋ ɡɑ wɑ̀ɑ́ ʋ tɩ̀ɑ̀n yoo mɑmɑ wɑ.
59003003	Nə yɑ̀ɑ́ kə kwìə́n sɩsɑn nii nə, sə nə pɑ, kɑ sɛ̀ nə nii, sə nə tɩnɩ kɑ mɑmɑ mɩ́ɑ́mɩ́ɑ́n.
59003004	Á nəŋə nɩ́ɑ́ yuu bori nə dɑ́ɑ́ nətʋ! Kʋ də kʋ dɑ́nɩ́ tə mɑmɑ, kʋ jə volɑn kʋ wɑ. Lìù nə jə kʋ volɑn təntə nə, ʋ wɑ̀ɑ́ ʋ pɩn, kʋ vəli bwɑ́lɩ́ tə, ʋ nə pɩ̀ɑ̀. Voo nəfɑrʋ nə swə kʋ yuɡə kʋ nətʋ mɑmɑ, kʋ yɩ kʋ bwɑ́lɩ́ tə, lìù tə nə kəni kʋ nə, kʋ yɑ̀ɑ́ vəli.
59003005	Mə ləzwənə nəndəli yɩ nətʋ, kʋ yɩ nəmɑnbiə, kʋ yoo ɡɑ cɑ̀. Á nəŋə, kʋ nyɩn ndə mənpwɑnɑ nə, kʋ wɑ̀ɑ́ kʋ pɩn, ɡɑʋ nəfɑrʋ kwé mən.
59003006	Ləzwənə nəndəli yɩ ndə mən nə, lʋʋ cʋnɑ tə mɛ wulə kʋ wɑ. Mən təntə yɩ tə nɑŋɑ mən dìə̀. Mə tə mʋ̀ cʋnɑ təntə, nə yɑ̀ɑ́ cʋ̀ɡʋ̀ nə mɩɩ tə mɑmɑ, kʋ nə zɩɡɩ nə lʋrɩ, kʋ vəli nə tɩɑn. Kʋ ɡɑ yɩ nə yɩrɑ tə wɑ wobiə don. Kʋ cʋnɑ tə yɑ̀ɑ́ pwɑrɩ nə yɩrɑ tə mɑmɑ.
59003007	Ləzwənə wɑ̀ɑ́ dɩ̀ɑ̀n, ʋ də́ vɑ̀nɑ́ yiri mɑmɑ yuu wɑ. Ʋ wɑ̀ɑ́ dɩ̀ɑ̀n, ʋ də́ ɡɑʋ vɑ̀nɑ́, də zuŋi də wonənən, də nɩ́ɑ́ wɑ wiən yuu wɑ. Ʋ cɩ́ɡɑ́ ɡɑ də́ dɩ̀ɑ̀n tə wiən tə yuu wɑ də.
59003008	Yɑ́ ləzwənə tə̀lə́, ʋ nə wɑ̀ɑ́ dɩ̀ɑ̀n, ʋ də́ ʋ nəndəli yuu wɑ. Kʋ yɩ wolwɑn tə, lìù nə wɑ̀rɩ̀ ʋ jɑnɩ, ʋ pɩn kʋ zɩɡɑ yɑ́ɑ́ nədʋ. Kʋ súə́ də cwɑn, kɑ nə lɩ mɩɩ.
59003009	Nə bwɩ nə Yuu-Tiu nə, ʋ nə yɩ nə nyɩnɑ, də kʋ nəndəli təntə. Yɩɩ fwɑ ləzoni ndə ʋ nyɩnyɩɡɑ nə. Yɑ́ mə kʋ nəndəli təntə tətə nə, nə mɑ zɩrɩ, nə kəni bɑ nə.
59003010	Bʋ̀rɑ̀ də zɩrɑ nɑŋɑ kʋ nii nədʋ tə wɑ nə. Aý nubɩɑ-bɑ, ɑ́ dɑ̀nɑ̀ kɑ́ pɑ kʋ yɑ nətʋ də ɑbɑ.
59003011	Nɑzəŋə də nɑkʋkwɩnɑn wɑ̀rɩ̀ nɑbuliyii nədʋ wɑ tə nɑŋɑ.
59003012	Aý nubɩɑ-bɑ, kɑpɩrʋ wɑ̀rɩ̀ sɩ̀ɑ́n kʋ zɩŋɑ. Nə ɑ̀ yə̀ə́ kɑcʋʋ wɑ̀ɑ́ kɑpɩrɑ kʋ zɩŋɑ. Nɑcwəŋə tə kʋ nɩ́ɑ́ nə yɩ nɑkʋkwɩnɑn wɑ̀rɩ̀ nəzəŋə kʋ buli ɑbɑdɑ.
59003013	Lìù wulə ɑ́ wɑ, kʋ tíú nə jə wʋbʋŋɑ nɑɑɑ? Lìù wulə ɑ́ wɑ, ʋ nə jə yənu nɑɑɑ? Kʋ tíú mɛ, sə ʋ yɑ bwɑ̀bwɑ̀, ʋ ɡɑ twɑ́ ʋ tʋtʋnzəŋə, ʋ mɑ bɩrɩ də ʋ jə wʋbʋŋɑ.
59003014	Á nə jə wʋɡwɩʋ, ɑ́ nə jɩɡɑ də duən nə, sə ɑ́ doni duən, ɑ́ dɑ̀ń mɛ, sə ɑ́ yɑ́ fwiə tə nə. Yɑ́ ɑ́ dɑ̀nɑ̀ kɑ́ kʋnɩ kʋnkʋn, ɑ́ zɩɡɩ cɩ́ɡɑ́ tə nə.
59003015	Kʋ tíú wʋbʋŋɑ təntə tɑ̀ kʋ nɑn Yɩɩ, kʋ yɩ Sɩtɑnɑ nə pɩn kʋ wɑ́. Kʋ yɩ tɩɑ yuu yìə̀n, kʋ ɡɑ yɩ ləzwənə fɩrɑ yìə̀n.
59003016	Yoo mɑmɑ yɩ ɡurə ɡurə, bwɑ́lɩ́ tə nə wʋɡwɩʋ nə wulə, lɩ̀ɑ̀ tə ɡɑ jɩɡɑ də duən, sə bɑ doni duən. Yɑ́ yokʋkwɩnɑn yirə mɑmɑ wulə kʋ bwɑ́lɩ́ tə nə.
59003017	Lìù nə jə Yɩɩ wʋbʋŋɑ tə, ʋ bɩcɑn yɩ nəpon. Kʋ wʋbʋŋɑ təntə kəni sìə́ lɩ̀ɑ̀ bɩcɑnɩ wɑ, kʋ ɡɑ pɩn bɑ wɑɑ bwɑ̀nɩ̀ duən yuu wɑ. Kʋ mʋ̀ nə kəni nimɑrʋ lɩ̀ɑ̀ pwərə wɑ. Kʋ pɩn lɩ̀ɑ̀ dəri duən yinəɡə zənzən, kʋ yoo ɡɑ ziən. Kʋ mʋ̀ wʋbʋŋɑ təntə bɑ lɩ̀ɑ̀ kúrí duən wɑ, kʋ ɡɑ tɑ̀ níə́ bələ tíú wʋbʋŋɑ.
59003018	Lɩ̀ɑ̀ tə, bɑ nə swə bɩcɑn sìə́, bɑ mʋ̀ nə kəni tə sìə́ təntə, bɑ mʋ̀ də bɑ yɩrɑ lɩ̀ɑ̀ pwərə wɑ, ndə bɑ nə dùə̀ wiən. Yɑ́ kʋ tə, bɑ nə wɑ́ nɑ, kʋ wɑ́ bɩrɩ də, bɑ yɩ cɩ́ɡɑ́ tɩ̀ɑ́n Yɩɩ yɑ́ɑ́ con.
59004001	Jɑrɑ də jɑŋɑ wulə ɑ́ pwərə wɑ. Tə yìə̀n təntə nɑn yə̀n tə bɑ̀? Kʋ yɩ ɑ́ pùə́ yokʋkwɩnɑn fɩrɑ nə pɩn, kʋ yɩ nətʋ. Tə yìə̀n təntə nə wulə ɑ́ yɩrɑ tə wɑ, tə pɑ ɑ́ zɩɡɑ duən nə.
59004002	Á yɩ́ɑ́ zʋɑ lɩ̀ɑ̀ wiən, ɑ́ ɡɑ wɑ̀rɩ̀ tə ɑ́ nɩ. Yɑ́ kʋ dɑ̀ń pɩn ɑ́ jì lɑɡʋrɑ. Á súə́ də wʋɡwɩʋ, ɑ́ ɡɑ wɑ̀rɩ̀ wiən tə, ɑ́ nə pɩ̀ɑ̀ ɑ́ nɩ. Kʋ pɑ jɑrɑ də jɑŋɑ zɑ̀n ɑ́ pwərə wɑ, kʋ yoo tə yɩrɩ. Á bɑ tə wiən tə jə, ɑ́ wɑ̀ tə lòrì Yɩɩ con yɩrɩ.
59004003	Mɑ́ŋɑ́ tə, ɑ́ nə lòrì də, ɑ́ bɑ nɩ, ɑ́ pubʋŋɑ tə nə bɑ ziən yɩrɩ. Kʋ yɩ ɑ́ lòrì, sə ɑ́ mɑ tʋn ɑ́ pùə́ yokʋkwɩnɑn fɩrɑ.
59004004	Á yɑ́ Yɩɩ, ndə kɑcwɑrɩ nə yɑ́ ʋ bɑrɩ nətʋ. Á yə̀ə́ zəni də, lʋʋ kʋ tə wiən tə sonu yɩ Yɩɩ dʋŋɩ. Lìù tə, ʋ nə pɩ̀ɑ̀, sə ʋ twɑ́ lʋʋ yìə̀n tə tə kwɑ, kʋ tíú wɑ́ jì Yɩɩ dʋŋʋ.
59004005	Á dɑ̀nɑ̀ kɑ́ bʋ́n də, kʋ tə Yɩɩ nə swɩ̀n ʋ sʋɡʋ tə wɑ, yɩ tʋtʋ. Kʋ swɩ̀n də, Yɩɩ súə́ də wʋɡwɩʋ nə siŋu tə fɩrɑ tə yɩrɩ, ʋ nə pɩn nəbɑ.
59004006	Yɑ́ kʋ tə nə dwə tə mɑmɑ, kʋ mʋ̀ nə yɩ pubwɑnʋ tə, ʋ nə pɩn nəbɑ. Kʋ swɩ̀n Yɩɩ sɑɡɩ tə wɑ kʋ wʋ́: "Yɩɩ zɩɡɑ lɩ̀ɑ̀ tə nə, bɑ nə jə fwiə, ʋ ɡɑ fwɑ pubwɑnʋ bɑ tə, bɑ nə mun bɑ tɩ̀ɑ̀n yɩrɑ".
59004007	Kʋ mʋ̀ tə yɩrɩ, ɑ́ zìlí Yɩɩ nii. Á vɩɑ Sɩtɑnɑ con, ʋ wɑ́ dəri, ʋ vɑ yɩŋʋnɩ, ʋ yɑ́ ɑbɑ.
59004008	Á twənə ɑ́ yí Yɩɩ yɩrɑ, ʋ də wɑ́ twən ʋ yí ɑ́ yɩrɑ. Cʋnɑ lɩ̀ɑ̀-bɑ, ɑ́ lɩɑ ɑ́ jɩ̀ɑ̀n durən wɑ. Pwìí bələ tɩ̀ɑ́n-bɑ, ɑ́ lɩɑ cʋnɑ ɑ́ bɩcɑnɩ wɑ.
59004009	Á pɩɑn ɑ́ yinəɡə jɑ ɑ́ tɩ̀ɑ̀n. Á kənə ɑ́ tɩ̀ɑ̀n lúə́ wɑ, ɑ́ kwíə́! Á mʋmʋn wɑ́ jì kwirə. Á pupwən wɑ́ lwɑ̀ń kɑ jì pucʋnɩ.
59004010	Á muŋə ɑ́ tɩ̀ɑ̀n Yuu-Tiu yɑ́ɑ́ nə! Yɑ́ ʋ wɑ zɩ̀n ɑbɑ.
59004011	Aý nubɩɑ-bɑ, ɑ́ dɑ̀nɑ̀ kɑ́ cəɡə duən! Lìù tə, ʋ nə cəɡə ʋ don, ʋ nə yɩ ʋ nubiu Kərisə yɩrɩ, nə ɑ̀ yə̀ə́ ʋ nə bʋ̀rɩ̀ ʋ bʋ̀rɑ̀, kʋ tíú yɩ yoo tə, Yɩɩ nə pɩn ʋ nii tə, kʋ yuu wɑ ʋ cəɡə. Kʋ ɡɑ yɩ Yɩɩ nii tə bʋ̀rɑ̀ nə ʋ bʋ̀rɩ̀. Yɑ́ də lìù nə bʋ̀rɩ̀ Yɩɩ nii tə bʋ̀rɑ̀, kʋ tíú kʋ́ʋ̀ wɑ̀rɩ̀ kʋ nii təntə nə ʋ twɑ́. Ʋ dɑ̀ń yɩ kʋ bʋ̀rɑ̀ nə ʋ bʋ̀rɩ̀.
59004012	Yɩɩ cɩcɩ nə pɩn ʋ nii lɩ̀ɑ̀ nə. Ʋ mʋ̀ cɩcɩ nə wɑ̀ɑ́ lɩ̀ɑ̀ bʋ̀rɑ̀ bʋ̀rɩ̀. Ʋ mʋ̀ cɩcɩ nə wɑ̀ɑ́ lɩ̀ɑ̀ ʋ joŋə bɑ cʋnɑ wɑ. Ʋ mʋ̀ cɩcɩ nə wɑ̀ɑ́ bɑ ʋ cʋ̀ɡɑ̀ də. Sə n mʋ̀! N mʋ̀ nə yɩ wɑ̀ɑ̀, n mɑ bʋ̀rɩ̀ n don bʋ̀rɑ̀?
59004013	He! Á mʋ̀, ɑ́ cʋɡɑ nə sɩ́ʋ́n nə! Á mʋ̀ lɩ̀ɑ̀ tə, ɑ́ yɑ̀ɑ́ swɩ̀n, ɑ́ wʋ́: "Zə̀n, nə ɑ̀ yə̀ə́ jwɩɑn, nə wɑ́ vɑ tɩʋ kʋ tə, nə ɑ̀ yə̀ə́ kʋ tə. Nə wɑ́ fwɑ bɩnɩ lɑ́, nə wɑ́ yoli wiən, nə ɡɑ wɑ́ nɑ nywɑrɩ nətən lɑ́".
59004014	Á mʋ̀ lɩ̀ɑ̀ tə, ɑ́ nə yə̀rì won tə nə wɑ́ yí ɑ́ mɩɩ tə jwɩɑn nə. Á yɩ ndə fɑnyʋ nə, kʋ dɑ́nɩ́ mɑncɩn, kʋ ɡɑ pìí kʋ jɛ́n.
59004015	Á mɛ, sə ɑ́ swɩ̀n, ɑ́ wʋ́: "Də Yuu-Tiu nə swə nə mɩɩ tə, nə wɑ́ yɑ lʋʋ wɑ, nə wɑ́ fwɑ kʋ tə də kʋ tə".
59004016	Yɑ́ ɑ́ mʋ̀ con kʋ tɑ̀ nətʋ. Á yɩ fwiə lɩ̀ɑ̀, ɑ́ ɡɑ tə bwɩ ɑ́ tɩ̀ɑ̀n nə, də kʋ mɛ. Á nə zɩ̀n ɑ́ tɩ̀ɑ̀n nətʋ tə, kʋ yiri bɑ ziən.
59004017	Lìù tə, ʋ nə yə̀ə́ zəni tə, ʋ nə mɛ, sə ʋ fwɑ, yɑ́ ʋ ɡɑ bɑ kʋ fwɑ, ʋ ken ʋ tɩ̀ɑ̀n cʋnɑ wɑ.
59005001	He! Á mʋ̀ jɩjə tɩ̀ɑ́n-bɑ! Á bubwiə ɑ́ kə yɩɩ nə zənzən, pucʋnɩ yìə̀n tə yɩrɩ, tə nə wɑ́ yí ɑbɑ!
59005002	Á jɩjə wiən tə pʋ́ɑ́! Kwiu dí ɑ́ ɡɑnɑn!
59005003	Á səbiu tə dí sɩnʋ. Kʋ sɩnʋ tə wɑ́ yɑ won tə, kʋ nə wɑ́ pɑ bɑ bʋ̀rɩ̀ ɑ́ bʋ̀rɑ̀. Kʋ wɑ́ yɑ ndə mən nə, kʋ də́ ɑ́ yɩrɑ tə. Lʋʋ zɑŋʋ mɑ́ŋɑ́ bwələ, yɑ́ ɑ́ mʋ̀ tə wulə ɑ́ pɛ̀ wiən tə, tə kwənə nə dɑ́ɑ́, ɑ́ pɩn ɑ́ tɩ̀ɑ̀n nə.
59005004	Tʋ̀tʋ̀nɑ̀ nə tʋn ɑ́ kɑ́rɩ́ wɑ, bɑ cə tə wiən tə, ɑ́ bɑ bɑ ŋwɩ́n. Bɑ lɩ̀ɑ̀ təntə, ɑ́ nə wɑ̀ ŋwɩ́n tə, bubwiə dɩ̀ɡɑ̀ kɑ tʋ Yuu-Tiu zɩɑn wɑ. Ʋ mʋ̀ nə wulə tə mɛ yuu wɑ.
59005005	Á wulə lʋʋ wɑ, ywɑ́nɩ́ də jɩjə fɩrɑ wiən wɑ. Á dí zəni, ɑ́ nwi ndə vɑ̀nɑ́ nə, bɑ nə kʋnɩ, sə bɑ ɡʋ bɑ də́.
59005006	Á bʋ̀rɩ̀ lɩ̀ɑ̀ tə nə yɩ cɩ́ɡɑ́ tɩ̀ɑ́n, bɑ nə wɑ̀ yoo cʋ̀ɡʋ̀, bʋ̀rɑ̀. Á ɡʋɑ bɑ, bɑ ɡɑ wɑ̀ bɑ tɩ̀ɑ̀n nə cɩ̀.
59005007	Aý nubɩɑ-bɑ, ɑ́ jɑnɑ pɩ́nʋ́, ɑ́ mɑ dɩ̀ɑ̀n Yuu-Tiu túrí tə. Á nəŋə, vɑlʋ nə jə pɩ́nʋ́ nətʋ. Ʋ yɑ̀ɑ́ dɩ̀ɑ̀n ʋ kɑ́rɑ́ wiən, tə bɑ̀ tə bɩ zəni tə pɑ wɑ́. Ʋ yɑ̀ɑ́ jɑ ʋ tɩ̀ɑ̀n ʋ dɩ̀ɑ̀n təntən dwɛ̀ tə də tɑlɩkwɑ dwɛ̀ tə nə yɑ̀ɑ́ nɑ̀.
59005008	Á zɩɡɑ dɩ̀ɑ̀n. Á də mɛ, sə ɑ́ jɑ pɩ́nʋ́ nətʋ, Yuu-Tiu túrí dɩɩn tə nə bwələ yɩrɩ.
59005009	Aý nubɩɑ-bɑ, ɑ́ dɑ̀nɑ̀ kɑ́ ŋʋŋwɩn duən pwərə wɑ, sə Yɩɩ dɑ̀n kɑ́ bʋ̀rɩ̀ ɑ́ bʋ̀rɑ̀. Yuu-Tiu, ʋ nə bʋ̀rɩ̀ bʋ̀rɑ̀ tə, túrí bwələ.
59005010	Aý nubɩɑ-bɑ, Yɩɩ nii sʋ̀sʋ̀nɑ̀ tə swɩ̀n Yuu-Tiu yɩrɩ. Bɑ dí cɑ̀n, yɑ́ bɑ ɡɑ jɑ pɩ́nʋ́. Á tíə́ bɑ cɑ̀n tə, də bɑ pɩ́nʋ́ tə, ɑ́ mɑ mɑn ɑ́ tɩ̀ɑ̀n, sə ɑ́ də fwɑ ndə bɑ nə.
59005011	Á nəŋə, nə wɑ̀ɑ́ nə swɩ̀n də, bɑ yɩ lɩ̀ɑ̀ tə, bɑ nə yɩ pupwən lɩ̀ɑ̀, bɑ nə zɩɡɩ dɩ̀ɑ̀n bɑ dɩ̀ɑ̀n tə yɩrɩ. Á nì də, bɑ nə swɩ̀n Zwɔbə pɩ́nʋ́ tə yoo. Yɑ́ ɑ́ nɩ kʋ yíɡúrə́ wɑ, kʋ tə Yuu-Tiu nə tʋn ʋ pɑ wɑ́. Cɩ́ɡɑ́, Yɩɩ ywɑ̀ŋɑ́ nə yoo zəni. Yɑ́ ʋ ɡɑ dəri nə yinəɡə zənzən.
59005012	Aý nubɩɑ-bɑ, kʋ tə nə dwə tə mɑmɑ, ɑ́ dɑ̀nɑ̀ kɑ́ tì yɩɩ kʋ tə, nə ɑ̀ yə̀ə́ tɩɑ kɑ tə, nə ɑ̀ yə̀ə́ won yiri don mɑmɑ yɩrɩ, ɑ́ mɑ dù. Á nə sɛ̀ yoo, sə ɑ́ le: "Awo!" Á nə wɑ̀ kʋ sɛ̀, sə ɑ́ swɩ̀n: "Ɔn ɔn!" Á fwɑ kʋ nətʋ, sə Yɩɩ bʋ̀rɑ̀ tə dɑ̀n kɑ́ jɑ ɑbɑ.
59005013	Lìù nə wulə ɑ́ wɑ, ʋ wulə cɑ̀n wɑ, sə kʋ tíú jʋn Yɩɩ. Lìù nə wulə ɑ́ wɑ, ʋ nə jə pupwən, sə kʋ tíú nun nuŋi, ʋ mɑ bʋ Yɩɩ nə.
59005014	Lìù nə wulə ɑ́ wɑ, ʋ nə yɩ̀, sə kʋ tíú bon Kərisə lɩ̀ɑ̀ púlí yɑ́ɑ́ tɩ̀ɑ́n tə, sə bɑ kə nʋɡɑ ʋ yuu wɑ, bɑ lòrì Yɩɩ bɑ pɑ wɑ́, də Yuu-Tiu yɩrɩ tə.
59005015	Bɑ nə ken bɑ wɑɑ Zwezi nə, Yuu-Tiu wɑ́ pɑ, kʋ tíú nɑ yɑzurə, ʋ ɡɑ zɑ̀n. Yɑ́ ʋ nə fwɑ cʋnɑ, Yɩɩ wɑ́ sɛ̀ ʋ kwɛn tə ʋ mʋ̀ də wɑ́ pwərə wɑ.
59005016	Á dɑ̀ń swɩ̀ɑ́n ɑ́ cʋnɑ, ɑ́ bɩrɩ duən, ɑ́ ɡɑ jʋn Yɩɩ ɑ́ pɑ duən nə, sə kʋ pɑ ɑ́ nɑ yɑzurə. Cɩ́ɡɑ́ tíú yɩjʋnɩ tʋtʋŋɩ jə sɑŋʋ zənzən.
59005017	Á lie Yɩɩ nii sʋ̀sʋ̀nʋ̀ Eli yoo. Ʋ yɩn ləzwənə ndə nə nə. Ʋ lòrì Yɩɩ, sə dwɑ̀ dɑ̀n kɑ́ nɑ̀. Yɑ́ dwɑ̀ wɑ̀ nɩ̀ tɩɑ yuu wɑ, kʋ nə zɩɡɩ kʋ mɑ́ŋɑ́ tə wɑ, kʋ jɑ vɑ bɩnɑ bɑtwɑ də cɑ̀nɩ̀ bɑrdʋ.
59005018	Kʋ kwɑ nə, ʋ kʋ́ʋ̀ lòrì, sə dwɑ̀ bɑ̀ kɑ nɑ̀. Yɑ́ Yɩɩ kʋ́ʋ̀ pɩn dwɑ̀ bɑ̀ kɑ nɑ̀. Wiən kʋ́ʋ̀ pɛ́n tə zɩ̀n bɩɑ tɩɑ yuu wɑ.
59005019	-
59005020	Aý nubɩɑ-bɑ, ɑ́ wɑ lìù don nə dʋɡʋ Yɩɩ cɩ́ɡɑ́ cwəŋə tə, lìù don wɑ̀ɑ́ ʋ pìí ʋ jɑ wɑ́, ʋ twi kʋ cwəŋə təntə wɑ. Kʋ tíú tə mɛ, sə ʋ lwɑrɩ də, ʋ nə pìí ʋ jɑ wɑ́, ʋ nɑn ʋ jɩʋn tə wɑ, ʋ bɑ̀ Yɩɩ con tə, ʋ jon cʋnʋ təntə tɩɑn jɩɩn wɑ. Yɑ́ ʋ cʋnɑ nə swə tə dɑ́ɑ́ nətʋ yiri mɑmɑ, Yɩɩ wɑ́ sɛ̀ ʋ kwɛn tə ʋ mʋ̀ də wɑ́ pwərə wɑ.
60001001	Aý mʋ̀ Piyɛrə yɩ Zwezi-Kərisə tʋntʋnʋ. Aý mʋ̀ nə pʋ́pʋ́nɩ́ sɑɡɩ kʋ tə, ɑ̀ pɩn ɑ́ mʋ̀ lɩ̀ɑ̀ tə nə, Yɩɩ nə kúrí. Á dəri ɑ́ zʋ Pon, də Gɑlɑsi, də Kɑpɑdɔsə, də Azi, də Bitini nɑɡwɑnɛɛ tə wɑ. Á jiɡə vərə tə bwɑ́lɑ́ təntə wɑ.
60001002	Á yɩ nə nyɩnɑ Yɩɩ nə kúrí ɑbɑ, ʋ tún vɑ̀n nə, kʋ nə bɑ yiɡə, ndə ʋ nə tɑnɩ kʋ, sə kʋ yɑ nətʋ. Á twɑ́ ʋ Siŋu tə nə, ʋ pɑ ɑ́ jì ʋ lɩ̀ɑ̀, ɑ́ yɑ́ ɑ́ tɩ̀ɑ̀n mɩ́ɑ́mɩ́ɑ́n Yɩɩ jɩ̀ɑ̀n wɑ, sə ɑ́ sɛ̀ Zwezi-Kərisə nii. Yɑ́ Zwezi-Kərisə jɑnɑ tə dɑ̀ń wɑ́ sɩn ɑ́ cʋnɑ tə, tə lɩ. Yɩɩ nə wɑ́ fwɑ pubwɑnʋ ɑ́ yɩrɑ, ʋ ɡɑ pɑ ɑbɑ ʋ bɩcɑn sìə́, tə nə súrí wuuu.
60001003	Nə bwɩɑ Yɩɩ nə. Ʋ yɩ nə Yuu-Tiu Zwezi-Kərisə nyɩnɑ. Ʋ mʋ̀ nə pìí ʋ bwin Zwezi-Kərisə ʋ lɩ tɩɑn wɑ. Yɑ́ ʋ dəri nə yinəɡə zənzən. Kʋ pɩn ʋ twɑ́ kʋ bwiun tə nə, ʋ pɑ nəbɑ mɩɩ nədʋn də yɑlɑ, mɑ́ŋɑ́ mɑmɑ wuuu.
60001004	Kʋ mʋ̀ nə pɩn, nə yə̀ə́ də, Yɩɩ tɑnɩ twərə ʋ tún nə nə, Yɩɩ sɑ̀ń nə. Wiən təntə wɑ̀rɩ̀ tə cʋ̀ɡɑ̀. Durən wɑ̀rɩ̀ tə tə zwɩ, tə zəni ɡɑ wɑ̀rɩ̀ tə zwɛ̀.
60001005	Nə mʋ̀ keni nə wɑɑ Zwezi nə wuuu. Yɩɩ wɑ́ twɑ́ kʋ nə, ʋ cɩ̀ nə nə, də ʋ dɩ̀ɑ̀n tə. Ʋ wɑ́ jon nəbɑ ʋ kə mɩɩ wɑ, kʋ nə bɑ zwɛ̀ ʋ con. Ʋ wɑ́ bɩrɩ nəbɑ mɩɩ təntə, lʋʋ zɑŋʋ mɑ́ŋɑ́ wɑ.
60001006	Kʋ mʋ̀ nə pɩn, yìə̀n yiri mɑmɑ nə swə tə mɛ, sə tə wʋwɑlɩ ɑbɑ, mɑ́ŋɑ́ mɑncɩn kʋ tə wɑ, ɑ́ mɛ, sə ɑ́ tə yɑ pupwən nəfɑrʋ wɑ ɑ́ jwɛ.
60001007	Yìə̀n təntə wʋwɑlɩ ɑbɑ, sə bɑ mɑ lwɑrɩ də, ɑ́ nə keni ɑ́ wɑɑ Zwezi nə wuuu, cɩ́ɡɑ́ cɩ́ɡɑ́. Nə wɑ̀ɑ́ sɩ́ɑ́n nə tì nə mɑ mɑŋɑ kʋ. Sɩ́ɑ́n yɩ won tə, bɑ yɑ̀ɑ́ kə mən wɑ, sə bɑ mɑ nɑ də, tə nə ziən. Yɑ́ tə ɡɑ yɩ won, tə nə wɑ́ cʋ̀ɡʋ̀ tə jɛ́n dɩɩn don nə. Mə kʋ yɩ nətʋ də ɑ́ də nə keni ɑ́ wɑɑ Zwezi nə wuuu. Kʋ jə funə kʋ doni sɩ́ɑ́n. Á nə zɩɡɩ dɩ̀ɑ̀n kʋ yoo tə wɑ, kʋ mʋ̀ nə wɑ́ pɑ, Yɩɩ bʋ ɑ́ nə, ʋ ɡɑ pɑ ɑbɑ dun, ʋ ɡɑ zìlí ɑbɑ mɑ́ŋɑ́ tə, Zwezi-Kərisə nə wɑ́ pìí ʋ bɑ̀, ʋ bɩrɩ ʋ tɩ̀ɑ̀n, ʋ nɑn ɑ́ yɩ́ɑ́ yuu.
60001008	Á wɑ̀ Zwezi nɩ, yɑ́ ɑ́ ɡɑ swə wɑ́. Á bɑ wɑ́ nɑ sɩ́ʋ́n nə, yɑ́ ɑ́ tə kəni ɑ́ wɑɑ ʋ nə wuuu. Kʋ mʋ̀ nə pɩn, ɑ́ sú də pupwən nəfɑrʋ. Kʋ pupwən təntə dwə kʋ tə, lìù nə wɑ̀ɑ́ ʋ swɩ̀n də ʋ nii.
60001009	Á keni ɑ́ wɑɑ Zwezi nə wuuu. Kʋ ŋwɩ́rɑ́n nə yɩ, Yɩɩ nə jon ɑbɑ, ʋ kə mɩɩ tə wɑ, kʋ nə bɑ zwɛ̀ ʋ con.
60001010	Mɑ́ŋɑ́ don wɑ, Yɩɩ nii sʋ̀sʋ̀nɑ̀ ken dɩ̀ɑ̀n, sə bɑ lwɑrɩ kʋ tə nə yɩ, Yɩɩ jon bɑ ʋ kə mɩɩ wɑ, kʋ nə bɑ zwɛ̀ ʋ con. Bɑ dí yɑ́ɑ́ bɑ swɩ̀n Yɩɩ pubwɑnʋ tə yoo, ʋ nə tɑnɩ, sə ʋ fwɑ ɑ́ yɩrɑ.
60001011	Yɩɩ-Siŋu tə yɑ̀ wulə də bɑ. Yɑ́ kʋ mʋ̀ nə swɩ̀n tə yìə̀n tə bɑ con. Bɑ yɑ̀ ken cɩ́ɡɑ́, sə bɑ lwɑrɩ mɑ́ŋɑ́ tə də won tə nə, Kərisə cɑ̀n tə də ʋ dun, tə nə wɑ́ twɑ́, tə mɑ bɑ̀.
60001012	Yɩɩ-Siŋu tə ɡwin tə yìə̀n təntə də̀ń, kʋ bɩrɩ bɑ. Yɑ́ tə yìə̀n təntə yɑ̀ tɑ̀ bɑ mʋ̀ nə wɑ́ nɑ tə bɑ yɩ́ɑ́ wɑ. Yɑ́ kʋ lwɑ̀ń, kʋ yɩ ɑ́ mʋ̀ yɩrɩ. Sɩ́ʋ́n nə, lɩ̀ɑ̀ tə, bɑ nə swɩ̀n sʋywɑ́ŋʋ́ tə, dɑ̀ń swɩ̀n tə yìə̀n təntə, bɑ bɩrɩ ɑbɑ. Bɑ swɩ̀n tə də Yɩɩ-Siŋu tə, ʋ nə tʋn tə, dɩ̀ɑ̀n. Yɑ́ Yɩɩ mɑlɩkɛ tə tətə yɑ̀ sóní, sə tə də yəni tə yìə̀n təntə.
60001013	Kʋ nətʋ tə yɩrɩ, ɑ́ kənə ɑ́ pubʋŋɑ bwɑ́lɩ́ nədʋ, sə ɑ́ vɑ yɑ́ɑ́. Á pɩɑn ɑ́ yɑ lɩ̀ɑ̀ tə, ɑ́ nə yə̀ə́ yoo də̀ń. Á kənə ɑ́ yɑlɑ mɑmɑ, Yɩɩ pubwɑnʋ tə nə. Mɑ́ŋɑ́ tə, Zwezi-Kərisə nə wɑ́ pìí ʋ bɑ̀, ʋ bɩrɩ ʋ tɩ̀ɑ̀n ɑ́ yɩ́ɑ́ yuu, ʋ wɑ́ fwɑ ʋ pubwɑnʋ təntə ɑ́ yɩrɑ.
60001014	Mɑ́ŋɑ́ don yɩn lɑ́, ɑ́ yɑ̀ yə̀rì Zwezi-Kərisə, ɑ́ ɡɑ twɑ́ ɑ́ pùə́ yokʋkwɩnɑn fɩrɑ nə. Á kʋ́ʋ̀ dɑ̀n kɑ́ pìí ɑ́ twɑ́ tə nə. Sɩ́ʋ́n nə, ɑ́ dɑ̀ń yɑnɑ ndə bìsɩ́nɑ́ nə, bɑ nə sɛ̀ nii.
60001015	Yɩɩ dɑ̀ń kúrí ɑbɑ, ʋ ɡɑ yɩ bɩcɑpon tíú. Á də mɛ, sə ɑ́ jì bɩcɑpon tɩ̀ɑ́n, ndə Yɩɩ nə, ɑ́ tʋtʋnɑn mɑmɑ wɑ.
60001016	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Á yɑnɑ lɩ̀ɑ̀ tə, ɑ́ nə yɩ bɩcɑpon tɩ̀ɑ́n, ndə ɑ̀ mʋ̀ Yɩɩ nə yɑ bɩcɑpon tíú".
60001017	Á yɩjʋnɩ wɑ, ɑ́ yɑ̀ɑ́ boŋə Yɩɩ ɑ́ nyɩnɑ. Ʋ mʋ̀ nə yɩ lìù tə, ʋ nə bɑ lìù kúrí, ʋ mɑ bʋ̀rɩ̀ kʋ tíú bʋ̀rɑ̀, kʋ tə yɩrɩ, ʋ nə fwɑ. Mɑ́ŋɑ́ tə wɑ, ɑ́ nə wulə tɩɑ yuu wɑ, ɑ́ dɑ̀ń mɛ, sə ɑ́ zìlí wɑ́ zənzən.
60001018	Kʋ yɩ cɩ́ɡɑ́, ɑ́ tʋn tʋtʋnkʋkwɩnɑn tə, ɑ́ nyɩnɑ-bɑ nə mɑ kwè ɑbɑ. Tə yìə̀n təntə yɑ̀ bɑ də̀ń jə. Á yə̀ə́, Yɩɩ ŋwɩ́n ŋwɩ́rɑ́n nəfɑrʋ, ʋ mɑ yə̀ ɑbɑ ʋ jon, tə yìə̀n təntə yɩrɩ. Kʋ tə, ʋ nə ŋwɩ́n, kʋ tɑ̀ ndə səbiu nə, kʋ nə wɑ̀ɑ́ kʋ cʋ̀ɡɑ̀. Kʋ tə, ʋ nə ŋwɩ́n, yɩ kʋ cɩcɩ.
60001019	Ʋ pɩn Zwezi-Kərisə yɩ ndə pɑbiə nə, bɑ nə ɡʋɑ, bɑ mɑ fwɑ joŋi. Cʋnɑ yɑ̀ tə̀lə́ ʋ yuu wɑ, ʋ ɡɑ bɑ durən jə. Yɑ́ kʋ yɩ Zwezi-Kərisə jɑnɑ tə, tə nə jə funə zənzən, Yɩɩ mɑ yə̀ ɑbɑ ʋ jon.
60001020	Yɩɩ yɑ̀ dí yɑ́ɑ́ ʋ kúrí Zwezi-Kərisə, ʋ tún kʋ yɩrɩ, də lʋʋ tə wɑ̀ fwɑ. Kʋ kwɑ nə, ʋ bɩrɩ wɑ́ ɑbɑ lʋʋ zɑŋʋ mɑ́ŋɑ́ tə nə, ɑ́ mʋ̀ zəni yɩrɩ.
60001021	Kʋ twɑ́ Zwezi-Kərisə nə, ɑ́ mɑ kə ɑ́ wɑɑ Yɩɩ nə. Yɩɩ pìí ʋ bwin wɑ́ ʋ lɩ tɩɑn wɑ, ʋ ɡɑ pɑ wɑ́ dun. Kʋ mʋ̀ yɩrɩ, ɑ́ keni ɑ́ wɑɑ ʋ nə wuuu, ɑ́ ɡɑ jə yɑlɑ də wɑ́.
60001022	Á sɛ̀ ɑ́ twɑ́ Yɩɩ sʋɡʋ tə nii nə, kʋ nə yɩ cɩ́ɡɑ́. Kʋ pɩn ɑ́ bɩcɑnɩ yɩ nəpon ɑ́ ɡɑ swə lɩ̀ɑ̀ tə, bɑ nə yɩ Kərisə lɩ̀ɑ̀ tə, də cɩ́ɡɑ́ cɩ́ɡɑ́ sonu. Aý dɑ̀ń swɩ̀n ɑ́ con, sə ɑ́ sóní duən zənzən mɑ́ŋɑ́ mɑmɑ də bɩcɑn nəpon.
60001023	Á yə̀ə́ də, Yɩɩ twɑ́ ʋ sʋɡʋ tə nə, ʋ mɑ pɑ ɑbɑ mɩɩ nədʋn. Kʋ sʋɡʋ tə wulə wuuu, kʋ bɑ zwɛ̀ mɑmɑ. Kʋ wɑ̀ twɑ́ də ləzwənə tə, ʋ nə wɑ̀ɑ́ ʋ tɩ, ʋ mɑ pɑ ɑbɑ mɩɩ təntə.
60001024	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Ləzoni tə mɑmɑ yɩ ndə ɡɑʋ nə, bɑ dun də mɛ yɩ ndə wopunə nə. Gɑʋ yɑ̀ɑ́ kʋ, kʋ punə tə ɡɑ twɩ tɩɑ.
60001025	Yɑ́ Yuu-Tiu sʋɡʋ tə mʋ̀ dɑ̀ń wulə wuuu, kʋ bɑ zwɛ̀". Kʋ mʋ̀ sʋɡʋ təntə nə yɩ Yɩɩ sʋywɑ́ŋʋ́ tə, bɑ nə swɩ̀n bɑ bɩrɩ ɑbɑ.
60002001	Kʋ mʋ̀ yɩrɩ, ɑ́ lɩɑ ɑ́ tɩ̀ɑ̀n wʋlʋŋʋ, də ɡɩɡɩrɑ yiri mɑmɑ wɑ. Á dɑ̀nɑ̀ kɑ́ yɑ níə́ bələ tɩ̀ɑ́n. Á dɑ̀nɑ̀ kɑ́ zɩɡɑ lɩ̀ɑ̀ duən nə, kʋ tɩ̀ɑ́n wiən yɩrɩ. Á dɑ̀nɑ̀ kɑ́ swɩ̀n yolwɑn ɑ́ pɑ lɩ̀ɑ̀ nə.
60002002	Á yɑnɑ ndə bìsɩ̀nɩ́ nə, bɑ nə lʋrɩ sɩ́ʋ́n, bɑ ɡɑ pɩ̀ɑ̀ yɩlɩ mɑ́ŋɑ́ mɑmɑ. Á mʋ̀ yɩlɩ nə yɩ Yɩɩ sʋɡʋ tə. Kʋ yɩ yɩlɩ tə, won nə wɑ̀ kʋ wɑɑ ɡùlí. Kʋ mʋ̀ nə wɑ́ pɑ ɑ́ boru, kʋ ɡɑ wɑ́ pɑ Yɩɩ jon ɑbɑ, ɑ́ cʋnɑ tə wɑ.
60002003	Á cɩ́ɡɑ́ nɩ də, Yuu-Tiu ywɑ́n zəni, ndə kʋ nə swɩ̀n nətʋ, Yɩɩ sɑɡɩ tə wɑ.
60002004	Á dɑ̀ń fɑ̀rɑ́ ɑ́ yí Yuu-Tiu yɩrɑ. Ʋ yɩ lìù tə, ʋ pɩn mɩɩ. Ʋ yɩ ndə kɑpɑn wɑ́rɩ́ nə. Ləzoni vɩɡɑ wɑ́ bɑ dʋɡʋ, ndə wotʋtʋ nə. Yɑ́ Yɩɩ kúrí wɑ́ ʋ tún, ʋ ɡɑ jə funə zənzən, ʋ mʋ̀ Yɩɩ yɑ́ɑ́ con.
60002005	Á də yɑnɑ ndə kɑpɑnɑ tə nə, tə nə nəŋə, sə Yɩɩ tì ɑbɑ, ʋ mɑ lwɑ̀ dìə̀, ʋ pɑ ʋ Siŋu tə nə. Kʋ twɑ́ də Zwezi-Kərisə, ɑ́ dɑ̀ń wɑ́ yɑ ʋ mʋ̀ cɩcɩ joŋwɑnɑ kʋ dìə̀ tə wɑ, sə ɑ́ twɑ́ Yɩɩ-Siŋu tə ɑ́ tʋn ɑ́ pɑ Yɩɩ nə, ndə joŋi nə ɑ́ pɩn wɑ́. Yɑ́ kʋ nətʋ tə poli Yɩɩ pùə́.
60002006	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Á nəŋə, ɑ̀ tún kɑpɑn tɩʋ tə wɑ, bɑ nə boŋə 'Siyonf1', sə ɑ̀ lwɑ̀ ɑ̀ dìə̀ kʋ yuu wɑ. Kʋ yɩ dìə̀ tə niɡwɑncɩɩn wɑ́rɩ́. Aý kúrí kʋ, kʋ ɡɑ jə funə zənzən ɑ̀ yɑ́ɑ́ con. Yɑ́ lìù tə, ʋ nə ken ʋ wɑɑ kʋ kɑpɑn təntə nə, ʋ bɑ́ də́ cɑvɩrɑ mɑmɑ".
60002007	Á mʋ̀ lɩ̀ɑ̀ tə, ɑ́ nə ken ɑ́ wɑɑ kʋ nə, kʋ yɩ won tə, kʋ nə pɩn ɑ́ jə dun zənzən. Yɑ́ kʋ tɑ̀ nətʋ lɩ̀ɑ̀ tə con, bɑ nə wɑ̀ bɑ wɑɑ ken kʋ nə. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kʋ mʋ̀ kɑpɑn təntə, də̀lwə̀rə́ tə nə vɩɡɑ bɑ dʋɡʋ vɑ̀n nə, kʋ mʋ̀ nə pìí kʋ jì dìə̀ tə niɡwɑncɩɩn wɑ́rɩ́, kʋ yoo nə cɑ̀. Kʋ jiɡə kɑpɑn, lɩ̀ɑ̀ mɑ̀ bɑ nɛɛ kʋ nə, bɑ twɩ". Kʋ kʋ́ʋ̀ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Kʋ mʋ̀ kɑpɑn təntə pɩn, lɩ̀ɑ̀ dʋɡɑ cwəŋə bɑ jɛ́n".
60002008	Kʋ yɩ bɑ nə wɑ̀ Yɩɩ sʋɡʋ tə nii sɛ̀ yɩrɩ. Yɩɩ nə ken, sə kʋ yɑ nətʋ bɑ yɩrɑ.
60002009	Yɑ́ ɑ́ mʋ̀ dɑ̀ń yɩ dwíí tə, Yɩɩ nə kúrí. Á yɩ joŋwɑnɑ púlí tə, ɑ́ nə tʋŋɑ ɑ́ pɩn ʋ mʋ̀ pɩ̀ʋ́ tə nə. Á dwíí tə yɑ Yɩɩ cɩcɩ nə tɩ. Á yɩ Yɩɩ tətə púlí ʋ nə tún. Ʋ kúrí ɑbɑ, sə ɑ́ swɩ̀n yìə̀n nəfɑrɑn tə, ʋ nə fwɑ, ɑ́ bɩrɩ lɩ̀ɑ̀ nə. Ʋ yɩ lìù tə, ʋ kúrí ɑbɑ, ʋ lɩ yikunu wɑ, ʋ kə ʋ poni nəfɑrʋ tə wɑ.
60002010	Dí yɑ́ɑ́ nə, ɑ́ yɑ̀ tɑ̀ Yɩɩ púlí, ʋ nə tún. Yɑ́ sɩ́ʋ́n nə, ɑ́ dɑ̀ń yɩ Yɩɩ nə tɩ. Dí yɑ́ɑ́ nə, Yɩɩ yɑ̀ wɑ̀ ɑ́ yinəɡə zənzən dəri. Yɑ́ sɩ́ʋ́n nə, Yɩɩ dɑ̀ń dəri ɑ́ yinəɡə zənzən.
60002011	Aý nubisoni-bɑ, ɑ́ lie ɑ́ tɩ̀ɑ̀n də, ɑ́ yɩ vərə tɩɑ yuu wɑ. Yɑ́ ɑ́ ɡɑ yɩ lɩ̀ɑ̀ tə, ɑ́ nə lɛ. Kʋ mʋ̀ tə yɩrɩ, ɑ̀ dɑ̀ń kwè ɑbɑ, sə ɑ́ lɩ ɑ́ tɩ̀ɑ̀n yìə̀n tə wɑ, tə nə yɩ ləzwənə pùə́ yokʋkwɩnɑn fɩrɑ. Tə yìə̀n təntə yɑ̀ɑ́ kəni dɩ̀ɑ̀n, sə tə cʋ̀ɡʋ̀ ɑbɑ.
60002012	Á pɩɑn ɑ́ tʋtʋnɛɛ mɑmɑ yɑ zəni, lɩ̀ɑ̀ tə nə tɑ̀ Kərisə lɩ̀ɑ̀ yɑ́ɑ́ con. Á nə jə ɑ́ tɩ̀ɑ̀n zəni, bɑ nə swə bɑ swɩ̀n də ɑ́ fwɑ lwɑnɩ, bɑ wɑ́ nɑ ɑ́ tʋtʋnzəŋə tə, ɑ́ nə tʋŋɑ. Yɑ́ bɑ dɑ̀ń wɑ́ bʋ Yɩɩ nə, dɩɩn tə nə, ʋ nə wɑ́ bɑ̀.
60002013	Á tɑ̀ɑ̀ Yuu-Tiu yɩrɩ, ɑ́ sɛ̀ lɩ̀ɑ̀ tə mɑmɑ nii, ləzoni nə lɩ bɑ tún, sə bɑ yɑ̀ ɑ́ yun tɩ̀ɑ́n. Á sɩ̀ɑ́ pɩ̀ʋ́ tə nii, ʋ nə jə̀ə́ ɑ́ lʋʋ nii pɛ̀ɡɑ́ tə mɛ yuu wɑ.
60002014	Á sɩ̀ɑ́ yɑ́ɑ́ tɩ̀ɑ́n tə nii, pɩ̀ʋ́ nəfɑrʋ tə nə lɩ ʋ tún. Ʋ yɩ ʋ tún bɑ, sə bɑ kə lɩ̀ɑ̀ tə, bɑ nə fwɑ kʋ tə nə lwɑrɑ, cɑ̀n wɑ. Yɑ́ bɑ ɡɑ bʋ lɩ̀ɑ̀ tə nə, bɑ nə fwɑ kʋ tə nə ziən.
60002015	Yɩɩ fɩrɑ tə yɩ, sə ɑ́ fwɑ kʋ tə nə ziən, sə ləyərən tə, də lɩ̀ɑ̀ tə, bɑ nə bɑ yənu jə, bɑ ɡɑ cəɡə ɑbɑ, pú bɑ níə́.
60002016	Á yɑnɑ lɩ̀ɑ̀ tə, ɑ́ nə tɩ ɑ́ tɩ̀ɑ̀n, Yɑ́ ɑ́ dɑ̀nɑ̀ kɑ́ tɑ̀ɑ̀ ɑ́ nə tɩ ɑ́ tɩ̀ɑ̀n tə yɩrɩ, ɑ́ fwɑ lwɑnɩ lìù yɩrɑ. Á dɑ̀ń mɛ, sə ɑ́ yɑ ndə nətʋ Yɩɩ tʋ̀tʋ̀nɑ̀ nə mɛ, sə bɑ yɑ.
60002017	Á pɩɑn dun lìù mɑmɑ nə. Á swə́nə́ ɑ́ duən Kərisə lɩ̀ɑ̀ tə. Á zìlə́ Yɩɩ zənzən. Á pɩɑn dun pɩ̀ʋ́ tə nə.
60002018	Ywəŋə-bɑ, ɑ́ sɩ̀ɑ́ lɩ̀ɑ̀ tə nii, bɑ nə yə̀ ɑbɑ. Á zìlə́ bɑ zənzən. Á dɑ̀nɑ̀ kɑ́ fwɑ kʋ, bɑ tə cɩcɩ yɩrɑ, bɑ nə jə ɑbɑ də bɩcɑbwɑnʋ. Á fwɑ kʋ bɑ tə də yɩrɑ, bɑ yoo nə dɑ̀.
60002019	Lìù wɑ̀ɑ́ cɑ̀n ʋ də́, ʋ nə zìlí Yɩɩ yɩrɩ, ʋ ɡɑ wɑ̀ won fwɑ, kʋ nə bɑ ziən. Kʋ tíú nə sɛ̀, ʋ də́ tə cɑ̀n tə, kʋ yɩ Yɩɩ pubwɑnʋ.
60002020	Bɑ nə fɩrɩ ɑbɑ ɑ́ yolwɑnɑ yɩrɩ, ɑ́ nə fwɑ, kʋ bɑ dun jə kʋ pɑ ɑbɑ. Yɑ́ kʋ dɑ̀ń nə yɩ zəni nə, ɑ́ fwɑ, bɑ ɡɑ kə cɑ̀n ɑ́ nə, yɑ́ ɑ́ pɩ́nɩ́ ɑ́ də́ tə, kʋ yɩ Yɩɩ pubwɑnʋ.
60002021	Zwezi-Kərisə tətə nə dí cɑ̀n, ʋ pɑ ɑbɑ. Ʋ fwɑ kʋ nyɩnyɩɡɑ, ʋ bɩrɩ ɑbɑ, sə ɑ́ mɑ wɑ̀nɩ́ ɑ́ fwɑ, ndə ʋ nə. Yɩɩ kúrí ɑbɑ, sə ɑ́ də́ cɑ̀n nətʋ.
60002022	Ʋ yɩ lìù tə, ʋ nə wɑ̀ cʋnɑ fwɑ. Ʋ ɡɑ yɩ lìù tə, kʋnkʋn nə wɑ̀ ʋ nii wɑ nɑn.
60002023	Bɑ nə twɩn wɑ́, ʋ wɑ̀ bɑ twɩn, ʋ mɑ ŋwɩ́n. Bɑ ken wɑ́ cɑ̀n wɑ, ʋ wɑ̀ bɑ nii nə bɑ. Ʋ tì ʋ tɩ̀ɑ̀n, ʋ kə Yɩɩ jɩ̀ɑ̀n wɑ. Yɑ́ Yɩɩ nə bʋ̀rɩ̀ bʋ̀rɑ̀, kʋ nə yɩ cɩ́ɡɑ́.
60002024	Zwezi-Kərisə tətə nə zɩn nə cʋnɑ tə ʋ yuu wɑ, ʋ jɑ tɩ dɑɡɑrʋ tə yuu wɑ. Ʋ fwɑ kʋ, sə nə yɑ lɩ̀ɑ̀ tə, nə nə lɩ nə tɩ̀ɑ̀n cʋnɑ wɑ. Ʋ fwɑ kʋ, sə nə yɑ mɩɩ wɑ, nə ɡɑ fwɑ yìə̀n tə, tə nə yɩ cɩ́ɡɑ́. Kʋ twɑ́ ʋ nʋrɑn tə nə, ɑ́ nʋrɑn tə mɑ zwɛ̀.
60002025	Cɩ́ɡɑ́, ɑ́ yɑ̀ yɩ ndə pee nə, tə ywɑŋɑ. Yɑ́ sɩ́ʋ́n nə, ɑ́ pìí ɑ́ bɑ̀ ɑ́ twɑ́ lìù tə nə, ʋ nə cɩ̀ ɑ́ nə, ʋ ɡɑ ywɑ̀ŋɑ́ ɑ́ yuu.
60003001	Sɩ́ʋ́n nə, ɑ́ mʋ̀ kɑnɑ-bɑ də con, ɑ́ lìù mɑmɑ mɛ, sə ʋ sɛ̀ ʋ bɑrɩ nii. Á nə fwɑ nətʋ, ɑ́ nə swə ɑ́ wɑ̀ yoo swɩ̀n bɑ con, ɑ́ bɑnɑ tə duən, nə wɑ̀ bɑ wɑɑ ken Zwezi nə, bɑ wɑ́ twɑ́ kʋ nə, bɑ sɛ̀ wɑ́.
60003002	Bɑ wɑ́ nɑ də, ɑ́ yɩ lɩ̀ɑ̀ tə, ɑ́ bɩcɑnɩ nə yɩ nəpwənə ɑ́ tʋtʋnɛɛ mɑmɑ wɑ, ɑ́ ɡɑ jə zìlə́ də. Kʋ mʋ̀ nə pɩn, bɑ wɑ́ sɛ̀ Zwezi.
60003003	Kɑnɑ vwe bɑ yun, sə tə yɑ zəni. Bɑ kəni sɩ́ɑ́n zɑnɑn bɑ bɩɑn nə, yɑ́ bɑ ɡɑ zwɩ ɡɑnzəŋə. Yɑ́ ɑ́ mʋ̀, ɑ́ dɑ̀nɑ̀ kɑ́ pɑ tə wiən təntə, bɑ nə nɑ yɩ́ɑ́ wɑ, yɑ ɑ́ bwɑŋɑ wiən.
60003004	Kʋ tə nə mɛ, ɑ́ yɑnɑ lɩ̀ɑ̀ tə, ɑ́ nə jə bɩcɑbwɑnʋ, ɑ́ ɡɑ yɩ sənbwen. Kʋ nətʋ dɑ̀ń wɑ́ bɩrɩ də, ɑ́ bwɑŋɑ tə yɩ kʋ wulə ɑ́ wɑɑ con. Kʋ mʋ̀ bwɑŋɑ təntə yiri bɑ zwɛ̀. Yɑ́ kʋ bwɑŋɑ təntə ɡɑ jə funə zənzən, Yɩɩ yɑ́ɑ́ con.
60003005	Mə fuən kɑnɑ tə, bɑ nə yɩ Yɩɩ cɩcɩ nə tɩ, bɑ nə jə yɑlɑ Yɩɩ con, bwɑŋɑ yɑ̀ yɩ nətʋ. Yɑ́ bɑ ɡɑ sɛ̀ bɑ bɑnɑ nii.
60003006	Mə nətʋ nə Abərɑhɑmə kɑn Sɑrɑ yɑ̀ yɩn. Ʋ yɑ̀ sɛ̀ ʋ bɑrɩ nii, ʋ ɡɑ boŋə wɑ́ ʋ 'yuu tíú'. Á də jiɡə ndə Sɑrɑ, də ɑ́ nə fwɑ zəni ndə ʋ nə, ɑ́ ɡɑ wɑ̀ sɛ̀, ɑ́ pɑ fən yiri mɑmɑ zʋ ɑbɑ.
60003007	Sɩ́ʋ́n nə, ɑ́ də kɑnbɑnɑ-bɑ, ɑ́ lìù mɑmɑ mɛ, sə ʋ jɑ ʋ kɑn zəni. Á mɛ, sə ɑ́ lwɑrɩ də, kɑnɑ tə bwɑ̀nɑ̀, bɑ doni ɑbɑ. Yɩɩ pɩn mɩɩ tə, kʋ nə bɑ zwɛ̀ ʋ con, ɑ́ mʋ̀ də bɑ mʋ̀ mɛ nə. Kʋ twɑ́ də ʋ pubwɑnʋ tə. Kʋ mʋ̀ nə pɩn, ɑ́ dɑ̀ń zìlə́ bɑ kʋ nətʋ tə yɩrɩ. Á nə fwɑ nətʋ, won wɑ̀rɩ̀ ɑ́ yɩjʋnɩ yɑ́ɑ́ nə kʋ cɩ̀, sə Yɩɩ bɑ le.
60003008	Sə ɑ̀ mɑ ɡúrí, ɑ̀ swɩ̀n yìə̀n tə tə ɑ́ con: Á pɩɑn, ɑ́ mɑmɑ jɑ pubʋŋɑ nədʋ. Á pɩɑn, ɑ́ yojɑnʋ yɑ nədʋ. Á swə́nə́ ɑ́ duən Kərisə lɩ̀ɑ̀ tə. Á dərə duən yinəɡə. Á muŋə ɑ́ tɩ̀ɑ̀n duən yɑ́ɑ́ con.
60003009	Lìù nə fwɑ ɑbɑ lwɑnɩ, ɑ́ dɑ̀nɑ̀ kɑ́ fwɑ kʋ tíú lwɑnɩ, ɑ́ mɑ ŋwɩ́n. Lìù nə twɩn ɑbɑ, ɑ́ dɑ̀nɑ̀ kɑ́ twɩn kʋ tíú, ɑ́ mɑ ŋwɩ́n. Yɑ́ ɑ́ dɑ̀ń mɛ, sə ɑ́ lòrì Yɩɩ, sə ʋ fwɑ zəni kʋ tíú yuu wɑ. Yɩɩ kúrí ɑbɑ, sə ɑ́ nɑ zəni tə, ʋ nə wɑ́ fwɑ ɑ́ yɩrɑ.
60003010	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Lìù nə pɩ̀ɑ̀, sə ʋ yɑ lʋʋ wɑ zəni də pupwən, kʋ tíú dɑ̀n kɑ́ swɩ̀n sʋkʋkwɩnɑn ʋ nii wɑ. Ʋ mɛ, sə ʋ cɩ̀ ʋ tɩ̀ɑ̀n nə, ʋ dɑ̀n kɑ́ kʋnɑ kʋnkʋn də.
60003011	Kʋ tíú mɛ, sə ʋ lɩ ʋ tɩ̀ɑ̀n yoo tə wɑ, kʋ nə lwɑrɑ. Ʋ dɑ̀ń mɛ, sə ʋ fwɑ kʋ tə nə ziən, ʋ ɡɑ pɩ̀ɑ̀ bɩcɑn sìə́ də ʋ yɑŋwɩɑ mɑmɑ.
60003012	Yuu-Tiu ywɑ̀ŋɑ́ lɩ̀ɑ̀ tə mɑmɑ yuu, bɑ nə yɩ cɩ́ɡɑ́ tɩ̀ɑ́n. Mɑ́ŋɑ́ tə, bɑ nə jʋ̀nɩ̀ wɑ́, ʋ yɑ̀ɑ́ cʋɡɑ bɑ yɩjʋnɩ. Yɑ́ Yuu-Tiu dɑ̀ń zɩɡɑ lɩ̀ɑ̀ tə nə, bɑ nə fwɑ kʋ tə nə lwɑrɑ".
60003013	Wɑ̀ɑ̀ dɑ̀ń nə wɑ́ fwɑ ɑbɑ lwɑnɩ, də ɑ́ nə ken ɑ́ yɑwɑlɑ mɑmɑ lɑ́, sə ɑ́ fwɑ kʋ tə nə ziən?
60003014	Yɑ́ ɑ́ nə swə, ɑ́ nɑ cɑ̀n cɩ́ɡɑ́ tə yɩrɩ, ɑ́ mɛ, sə ɑ́ yɑ pupwən wɑ. Á dɑ̀nɑ̀ kɑ́ dəri ləzoni fən. Á dɑ̀nɑ̀ kɑ́ pɑ kʋ yoo yɩ̀ ɑbɑ.
60003015	Kʋ tə nə mɛ̀, ɑ́ pɩɑn dun Kərisə nə, ɑ́ wɑɑ con. Ʋ mʋ̀ nə yɑ ɑ́ Yuu-Tiu. Á kənə ɑ́ sírí mɑ́ŋɑ́ mɑmɑ, sə ɑ́ wɑ̀nɩ́ ɑ́ le lɩ̀ɑ̀ tə mɑmɑ, bɑ nə bwe ɑbɑ, ɑ́ yɑlɑ tə yuu wɑ, ɑ́ nə jə də Zwezi-Kərisə. Á fwɑ kʋ yoo tə də bɩcɑbwɑnʋ, sə ɑ́ jɑ zìlə́ zənzən.
60003016	Á pɩɑn, ɑ́ pubʋŋɑ yɑ pubʋnzəŋu. Kʋ nətʋ wɑ́ pɑ cɑvɩrɑ jɑ lɩ̀ɑ̀ tə, bɑ nə swɩ̀n bɑ zɩɡɑ ɑ́ nə, bɑ twɩn ɑbɑ, ɑ́ tʋtʋnɛɛ mɑmɑ nə ziən Zwezi-Kərisə cwəŋə tə wɑ yɩrɩ.
60003017	Á nə dí cɑ̀n, ɑ́ nə fwɑ zəni yɩrɩ, kʋ ɡɑ yɩ Yɩɩ fɩrɑ, kʋ ziən kʋ doni, ɑ́ nə dí cɑ̀n, lwɑnɩ yɩrɩ, ɑ́ nə fwɑ.
60003018	Cɩ́ɡɑ́, Zwezi-Kərisə tətə tɩɡɑ nə cʋnɑ tə yɩrɩ, nɑɑ nədʋ. Ʋ mʋ̀ lìù tə, ʋ nə yɩ cɩ́ɡɑ́ tíú, ʋ tɩɡɑ lɩ̀ɑ̀ tə yɩrɩ, bɑ nə tʋŋɑ kʋnkʋn yìə̀n. Ʋ fwɑ kʋ tə, sə ʋ mɑ vɑn ɑbɑ, ʋ pɑ Yɩɩ nə. Bɑ lɩ ʋ mɩɩ lʋʋ wɑ, yɑ́ Yɩɩ-Siŋu tə pɩn, ʋ pìí ʋ bwin ʋ nɑn.
60003019	Yɩɩ-Siŋu tə dɑ̀ń pɩn, ʋ vɑ ʋ swɩ̀n Yɩɩ sʋɡʋ tə lɩ̀ɑ̀ tə con, bɑ nə wulə tɩɡɑ bwɑ́lɩ́ nə bɑ̀ń dìə̀ wɑ.
60003020	Bɑ mʋ̀ lɩ̀ɑ̀ təntə yɩ lɩ̀ɑ̀ tə, bɑ nə vɩɡɑ, sə bɑ zìlí Yɩɩ nii fuən fuən, mɑ́ŋɑ́ tə wɑ, Yɩɩ nə fwɑ pɩ́nʋ́ də bɑ. Mə kʋ mɑ́ŋɑ́ tə wɑ, Nowe yɑ̀ wulə ʋ fwɑ nɩ́ɑ́ yuu bori tə. Lɩ̀ɑ̀ wɑ̀ dɑ́nɩ́ yɩn, bɑ nə zʋɑ nɩ́ɑ́ yuu bori təntə wɑ. Lɩ̀ɑ̀ nɑnɑ cɩcɩ nə jon bɑ tɩ̀ɑ̀n nɩ́ɑ́ tə, mɑ́ŋɑ́ wɑ.
60003021	Kʋ yoo təntə nə yɩ, bɑ nə ləɡə ɑbɑ nɩ́ɑ́ tə wɑ, kʋ twɑ́ də Yɩɩ yɩrɩ tə, nyɩnyɩɡɑ. Kʋ mʋ̀ dɑ̀ń nə joŋə ɑbɑ sɩ́ʋ́n nə ɑ́ cʋnɑ tə wɑ. Kʋ mʋ̀ nɩ́ɑ́ swɩʋ təntə, bɑ nə fwɑ ɑbɑ, tɑ̀, sə kʋ sɩn ɑ́ yɩrɑ durən. Kʋ nɩ́ɑ́ swɩʋ tə yɩ lòrì tə, ɑ́ nə lòrì Yɩɩ con, sə ʋ pɑ ɑ́ pubʋŋɑ yɑ pubʋnzəŋu. Kʋ nɩ́ɑ́ swɩʋ tə joŋə ɑbɑ ɑ́ cʋnɑ wɑ. Kʋ nətʋ twɑ́ də Zwezi-Kərisə ʋ nə pìí ʋ bwin, ʋ nɑn tɩɑn wɑ.
60003022	Zwezi-Kərisə dɩ̀ɡɑ̀ Yɩɩ sɑ̀ń, ʋ jə̀ə́ Yɩɩ jɩzənf1 vɑ̀n nə. Yɩɩ dí yɑ́ɑ́, ʋ pɑ mɑlɩkɛ tə də wiən tə mɑmɑ nə jə dɩ̀ɑ̀n, sɛ̀ Zwezi-Kərisə nii.
60004001	Nə yə̀ə́ də, Kərisə dí cɑ̀n ʋ yɩrɑ tə wɑ. Kʋ mʋ̀ yɩrɩ, ɑ́ də mɛ, sə ɑ́ yɑ lɩ̀ɑ̀ tə, ɑ́ nə ken ɑ́ sírí, sə ɑ́ də də́ cɑ̀n, ndə ʋ nə. Lìù tə, ʋ nə dí cɑ̀n ʋ yɩrɑ tə wɑ nətʋ, kʋ tíú də ʋ cʋnɑ pwɛ̀ duən nə.
60004002	Kʋ tíú dɑ̀ń yɑ lìù tə, ʋ nə kʋ́ʋ̀ bɑ ləzoni pùə́ yokʋkwɩnɑn fɩrɑ nə twɑ́. Yɑ́ dɩɑn tə, kʋ tíú mɩɩ nə ɡɑ, sə ʋ fwɑ lʋʋ wɑ, ʋ dɑ̀ń yɩ lìù tə, ʋ nə twɑ́ Yɩɩ fɩrɑ nə.
60004003	Á dí yɑ́ɑ́, ɑ́ cʋ̀ɡʋ̀ ɑ́ mɑ́ŋɑ́ kʋ nə dɑ́ɑ́, ɑ́ mɑ fwɑ yìə̀n tə, lɩ̀ɑ̀ tə, bɑ nə yə̀rì Zwezi-Kərisə nə, fwɑ. Á dɑ̀ń yɑɡɑ tə yìə̀n təntə. Dí yɑ́ɑ́ nə, ɑ́ yɑ̀ bɑ ɑ́ tɩ̀ɑ̀n jɑnɩ yìə̀n tə wɑ. Á yɑ̀ twɑ́ ɑ́ pùə́ yokʋkwɩnɑn fɩrɑ nə. Á yɑ̀ nywɩ̀n swɑnɑ ɑ́ bʋbʋnɩ, də ɑ́ də́ wodirən zənzən, ɑ́ jɑ lɛ, də ɑ́ tʋŋɑ cɑvɩyiən, tə nə lwɑrɑ zənzən. Á yɑ̀ɑ́ jə̀ń duən nə, ɑ́ nywɩ̀n swɑnɑ zənzən. Yɑ́ ɑ́ dɑ̀ń bwɩ woŋwɑnɑn tə nə, kʋ ɡɑ yɩ yoo tə, Yɩɩ nə culi cɩ́ɡɑ́ cɩ́ɡɑ́.
60004004	Sɩ́ʋ́n nə, ɑ́ kʋ́ʋ̀ bɑ sɛ̀ ɑ́ twɑ́ lɩ̀ɑ̀ tə, bɑ nə yə̀rì Zwezi-Kərisə tə, ɑ́ fwɑ bɑ yokʋkwɩnɑn tə, sə ɑ́ pəni duən vɛɛ vɛɛ. Yɑ́ kʋ dɑ̀ń ɡwɑ́rɩ́ bɑ. Kʋ mʋ̀ nə pɩn, bɑ də́ tɩjɑŋɑ ɑ́ də̀ń nə.
60004005	Bɑ wɑ́ tún bɑ níə́ Yɩɩ yɑ́ɑ́ con. Ʋ mʋ̀ nə yɩ lìù tə, ʋ ken ʋ sírí, sə ʋ bʋ̀rɩ̀ lɩ̀ɑ̀ tə, bɑ wulə lʋʋ wɑ, də bɑ tə bɑ tɩɡɑ, bʋ̀rɑ̀.
60004006	Kʋ mʋ̀ nə pɩn, bɑ dɑ̀ń swɩ̀n Yɩɩ sʋywɑ́ŋʋ́ tə, bɑ bɩrɩ tɩɡɑ tə nə, də bɑ tə wɑ̀ tɩ, yɑ̀ Yɩɩ nə swə ʋ bʋ̀rɩ̀ bɑ bʋ̀rɑ̀, kʋ tə yɩrɩ, bɑ nə fwɑ, mɑ́ŋɑ́ tə wɑ, bɑ nə yɩn lʋʋ wɑ, bɑ dɑ̀ń wɑ́ bɑ̀ bɑ yɑ mɩɩ wɑ də Yɩɩ.
60004007	Lʋʋ wiən tə mɑmɑ mɑ́ŋɑ́ bwələ, sə tə zwɛ̀. Kʋ mɛ, sə ɑ́ yɑ lɩ̀ɑ̀ tə, ɑ́ nə bʋŋɑ zəni, ɑ́ ɡɑ yə̀ə́ yoo də̀ń, sə ɑ́ wɑ̀nɩ́ ɑ́ jʋn Yɩɩ zəni.
60004008	Sonu yɑ̀ɑ́ pɑ, bɑ swɛ̀ɛ́ lìù cʋnɑ kɑpʋpʋ. Kʋ mʋ̀ yɩrɩ, yoo tə nə wulə tə mɑmɑ yuu wɑ, kʋ mʋ̀ nə yɩ, sə ɑ́ sóní duən, mɑ́ŋɑ́ mɑmɑ.
60004009	Á joŋə vərə tə, bɑ nə yɩ Kərisə lɩ̀ɑ̀ duən, bɑ nə twi ɑ́ con, ɑ́ pɑ bɑ zʋrɩ ɑ́ dìə̀ wɑ zəni. Á dɑ̀nɑ̀ kɑ́ fwɑ kʋ də ŋʋŋwɩɑn.
60004010	Á lìù mɑmɑ mɛ, sə ʋ yɑ lìù tə, ʋ nə zɩɡɑ dɩ̀ɑ̀n, ʋ ɡɑ ywɑ̀ŋɑ́ Yɩɩ tɑrpɩʋn tə yuu zəni. Ʋ mɛ, sə ʋ tì tɑrpɩʋn yiri tə, Yɩɩ nə pɩn wɑ́, ʋ mɑ sɑn lɩ̀ɑ̀ duən tə nə.
60004011	Lìù tə, ʋ nə swɩ̀n Yɩɩ sʋɡʋ tə, kʋ tíú mɛ, sə ʋ swɩ̀n kʋ tə, Yɩɩ nə ken ʋ nii wɑ. Lìù tə, ʋ nə tʋŋɑ, ʋ pɩn ʋ duən nə, sə kʋ tíú tə tʋn də dɩ̀ɑ̀n tə, Yɩɩ nə pɩn wɑ́. Á fwɑ nətʋ, sə dun tə mɑmɑ wɑ̀nɩ́ tə twɑ́ Zwezi-Kərisə nə, tə yɑ Yɩɩ nyiən. Ʋ mʋ̀ Yɩɩ tə nə tɩ dun də dɩ̀ɑ̀n mɑ́ŋɑ́ də mɑ́ŋɑ́, kʋ nə bɑ zwɛ. Amɩɩnɑ!
60004012	Aý nubisoni-bɑ, ɑ́ wulə cɑ̀n wɑ, ndə bɑ ken ɑbɑ mən wɑ. Á dɑ̀nɑ̀ kɑ́ pɑ kʋ dɩ̀ ɑ́ yuu, ndə yoo tə nə, kʋ nə yɩ yovee. Mə kʋ wɑ́ twɑ́ nətʋ, bɑ mɑ lwɑrɩ də, ɑ́ ken ɑ́ wɑɑ Zwezi-Kərisə nə.
60004013	Kʋ tə nə mɛ, ɑ́ yɑnɑ pupwən wɑ, ɑ́ də nə wulə ɑ́ də́ Zwezi-Kərisə cɑ̀n tə yɩrɩ. Á nə də́ tə cɑ̀n təntə, mɑ́ŋɑ́ tə wɑ, ʋ nə wɑ́ pìí, ʋ bɑ̀ bɩrɩ ʋ tɩ̀ɑ̀n ʋ dun tə wɑ, kʋ wɑ́ pɑ ɑ́ sú də ʋ pupwən tə.
60004014	Bɑ nə twɩn ɑbɑ, ɑ́ nə yɩ Zwezi-Kərisə kɑrbɩɑ tə yɩrɩ, ɑ́ yɑnɑ pupwən wɑ. Kʋ mʋ̀ yɩrɩ nə, Yɩɩ-Siŋu tə, kʋ nə jə dun tə, wulə də ɑbɑ.
60004015	Á lìù mɑmɑ kə cɩ́ɡɑ́, ʋ dɑ̀n kɑ́ də́ cɑ̀n, ʋ nə yɩ lɑɡʋrʋ yɩrɩ, nə ɑ̀ yə̀ə́, ʋ nə yɩ ŋwɩ̀ɑ̀n yɩrɩ, nə ɑ̀ yə̀ə́, ʋ nə yɩ cʋnʋ yɩrɩ, nə ɑ̀ yə̀ə́, ʋ nə kənə ʋ nii, lɩ̀ɑ̀ yìə̀n wɑ yɩrɩ.
60004016	Yɑ́ ʋ dɑ̀ń nə dí cɑ̀n, ʋ nə yɩ Kərisə lìù yɩrɩ, ʋ dɑ̀n kɑ́ pɑ kʋ cɑvɩrɑ jɑ wɑ́. Ʋ mɛ, sə ʋ pɑ dun Yɩɩ nə, ʋ nə jə Kərisə yɩrɩ tə yɩrɩ.
60004017	Mɑ́ŋɑ́ yí, Yɩɩ nə wɑ́ bʋ̀rɩ̀ lɩ̀ɑ̀ bʋ̀rɑ̀. Ʋ wɑ́ dí yɑ́ɑ́, ʋ bʋ̀rɩ̀ ʋ tətə lɩ̀ɑ̀ tə bʋ̀rɑ̀. Aɑ! Nə yɩ ʋ lɩ̀ɑ̀, yɑ́ ʋ wɑ́ də́ yɑ́ɑ́ ʋ bʋ̀rɩ̀ nə tətə bʋ̀rɑ̀. Kʋ dɑ̀ń wɑ́ yɑ nətə, kʋ pɑ lɩ̀ɑ̀ tə nə, bɑ nə vɩɡɑ, sə bɑ zìlí ʋ sʋywɑ́ŋʋ́ tə?
60004018	Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Də kʋ nə yɩ cɑ̀n, kʋ pɑ lìù tə nə yɩ cɩ́ɡɑ́ tíú nə, sə ʋ nɑn Yɩɩ bʋ̀rɑ̀ tə jɩɩn wɑ, kʋ dɑ̀ń wɑ́ yɑ nətə, kʋ pɑ lìù tə nə, ʋ nə tʋn tʋtʋnkʋkwɩnɑn Yɩɩ nə bɑ pɩ̀ɑ̀, də cʋnɑ lìù nə?"
60004019	Kʋ mʋ̀ tə yɩrɩ, lɩ̀ɑ̀ tə, bɑ nə də́ cɑ̀n Yɩɩ fɩrɑ tə yɩrɩ, sə kʋ tɩ̀ɑ́n tə fwɑ zəni wuuu. Sə bɑ tì bɑ tɩ̀ɑ̀n mɑmɑ bɑ kə Yɩɩ jɩɩn wɑ. Ʋ mʋ̀ Yɩɩ nə fwɑ bɑ, ʋ ɡɑ yɩ pùə́ nədʋ tíú.
60005001	Sɩ́ʋ́n nə, ɑ̀ swɩ̀n Kərisə lɩ̀ɑ̀ púlí yɑ́ɑ́ tɩ̀ɑ́n tə con, bɑ nə wulə ɑ́ pwərə wɑ. Aý də tətə yɩ yɑ́ɑ́ tíú don, ndə bɑ nə. Aý nɩ Zwezi-Kərisə, mɑ́ŋɑ́ tə wɑ, Aý də wɑ́ twɑ́, ɑ̀ yɑ Zwezi-Kərisə dun tə wɑ, Yɩɩ nə wɑ́ bɩrɩ.
60005002	Á ywɑ̀ŋɑ́ Yɩɩ lɩ̀ɑ̀ tə yuu, Yɩɩ nə pɩn ɑbɑ, sə ɑ́ ywɑ̀ń bɑ yuu, ndə pɑyɩrɑ nə ywɑ̀ŋɑ́ pee yuu nətʋ. Á dɑ̀nɑ̀ kɑ́ fwɑ kʋ ndə, kʋ yɩ bɑ kɑ́lɩ́ ɑbɑ. Á ywɑ̀ŋɑ́ bɑ yuu də ɑ́ wɑɑ mɑmɑ, ndə Yɩɩ nə pɩ̀ɑ̀, sə kʋ yɑ nətʋ. Á dɑ̀nɑ̀ kɑ́ fwɑ kʋ, bɑ nə wɑ́ ŋwɩ́n ɑbɑ yɩrɩ. Á fwɑ kʋ də yɑŋwɩɑ.
60005003	Á pɩɑn ɑ́ yɑ lɩ̀ɑ̀, bɑ duən tə nə twɑ́ ɑ́ nə, bɑ lwɑrɩ nətʋ, bɑ nə mɛ, sə bɑ yɑ. Yɩɩ pɩn lɩ̀ɑ̀ tə, sə ɑ́ ywɑ̀ń bɑ yuu. Á dɑ̀nɑ̀ kɑ́ də́ dɩ̀ɑ̀n bɑ yuu wɑ.
60005004	Zwezi-Kərisə yɩ ndə pɑyɩrɑ yuu tíú nə. Á nə fwɑ nətʋ, dɩɩn tə, ʋ nə wɑ́ bɑ̀, ʋ bɩrɩ ʋ tɩ̀ɑ̀n, ɑ́ wɑ́ nɑ dun yupuu tə, kʋ zəni nə bɑ zwɛ̀.
60005005	Á mʋ̀ ləzwəndʋn-bɑ, ɑ́ sɩ̀ɑ́ yɑ́ɑ́ tɩ̀ɑ́n tə nii. Á mɑmɑ muŋə ɑ́ tɩ̀ɑ̀n duən yɑ́ɑ́ con. Kʋ pʋ́pʋ́nɩ́ Yɩɩ sɑɡɩ tə wɑ, kʋ wʋ́: "Yɩɩ zɩɡɑ fwiə lɩ̀ɑ̀ nə, yɑ́ ʋ fwɑ pubwɑnʋ lɩ̀ɑ̀ tə yɩrɑ, bɑ nə muŋə bɑ tɩ̀ɑ̀n".
60005006	Kʋ mʋ̀ yɩrɩ nə, ɑ́ muŋə ɑ́ tɩ̀ɑ̀n ʋ yɑ́ɑ́ con, sə ʋ mʋ̀ nə zɩ̀n ɑbɑ yɩɩ nə, mɑ́ŋɑ́ tə wɑ, ʋ nə lɩ ʋ tún. Yɩɩ jə dɩ̀ɑ̀n tə mɛ yuu wɑ.
60005007	Ʋ mʋ̀ nə ywɑ̀ŋɑ́ ɑ́ yuu nə. Á kənə yìə̀n tə mɑmɑ, tə nə wʋwɑlɩ ɑbɑ, ʋ jɩɩn wɑ.
60005008	Á cɩɑ ɑ́ tɩ̀ɑ̀n nə, sə ɑ́ yɑ lɩ̀ɑ̀ tə, ɑ́ nə yə̀ə́ yoo də̀ń. Á dɑ̀nɑ̀ kɑ́ dwɛ̀. Sɩtɑnɑ yɩ ɑ́ dʋŋʋ. Ʋ yɩ ndə ɡəru nə, kʋ bɑɑ, kʋ kɩkɑrɩ, kʋ ɡɑ pɩ̀ɑ̀ lìù, sə kʋ də́.
60005009	Á kənə ɑ́ wɑɑ Zwezi nə wuuu, sə ɑ́ zɩɡɩ dɩ̀ɑ̀n, ɑ́ tɑ Sɩtɑnɑ. Á dɑ̀ń ɡɑ yə̀ə́ də, lɩ̀ɑ̀ tə duən, tə bɑ nə yɩ ɑ́ nubɩɑ Kərisə yɩrɩ, bɑ nə wulə lʋʋ bwɑ́lɩ́ mɑmɑ, də nɑ cɑ̀n, ndə ɑ́ də nə.
60005010	Yɩɩ dɑ̀ń nə fwɑ pubwɑnʋ ɑ́ yɩrɑ. Ʋ twɑ́ də Zwezi-Kərisə, ʋ kúrí ɑbɑ, sə ɑ́ yɑ ʋ dun tə wɑ, tə nə bɑ zwɛ̀. Á wɑ́ də́ cɑ̀n mɑ́ŋɑ́ mɑncɩn. Kʋ kwɑ nə, Yɩɩ tətə wɑ́ kwɛn ɑbɑ ʋ zɩɡɩ. Ʋ wɑ́ pɑ ɑ́ zɩɡɩ dɩ̀ɑ̀n ɑ́ mɑ twɑ́ Zwezi-Kərisə nə, ɑ́ ɡɑ wɑ́ dɑ̀n ɑ́ jɩ̀ɑ̀n. Yɑ́ won kʋ́ʋ̀ bɑ wɑ̀nɩ́, kʋ pɑ ɑ́ pìí ɑ́ kə ɑ́ kwɑ.
60005011	Ʋ mʋ̀ nə jə dɩ̀ɑ̀n, mɑ́ŋɑ́ də mɑ́ŋɑ́, kʋ nə bɑ zwɛ. Amɩɩnɑ!
60005012	Siləvɛn yɩ nə nubiu Kərisə yɩrɩ, ʋ nə twɑ́ ʋ nə də pùə́ nədʋ. Yɑ́ ɑ̀ dɑ̀ń twɑ́ ʋ nə, ɑ̀ mɑ pʋ́pʋ́nɩ́ sɑɡɩbiə kʋ tə ɑ́ nə. Aý pʋ́pʋ́nɩ́ ɑ́ nə, sə ɑ̀ mɑ kwè ɑbɑ, ɑ̀ ɡɑ bɩrɩ ɑbɑ Yɩɩ pubwɑnʋ tə nə yɩ nətʋ, kʋ pɑ ɑbɑ, cɩ́ɡɑ́ mɑmɑ. Á dʋɡɑ ɑ́ tɩ̀ɑ̀n ɑ́ pɑ Yɩɩ pubwɑnʋ təntə nə.
60005013	Kərisə lɩ̀ɑ̀ púlí tə, kʋ nə wulə Bɑbɩlɔnə nə tə, jʋ̀nɩ̀ ɑbɑ. Bɑ yɩ lɩ̀ɑ̀ tə, Yɩɩ nə kúrí, ndə ɑ́ də nə. Aý bìú Mɑrəkə də jʋ̀nɩ̀ ɑbɑ.
60005014	Á jʋ̀nɑ̀ duən də zìlə́ zənzən də sonu, ndə Kərisə lɩ̀ɑ̀ nə mɛ, sə bɑ fwɑ nətʋ. Yɩɩ wɑ́ pɑ bɩcɑn sìə́ ɑ́ mʋ̀ lɩ̀ɑ̀ tə mɑmɑ nə, ɑ́ mʋ̀ də Zwezi-Kərisə nə vwə duən nə.
61001001	Aý mʋ̀ Simon Piyɛrə ɑ̀ yɩ Zwezi-Kərisə tʋtʋnbiu, ɑ̀ ɡɑ yɩ ʋ tʋntʋnʋ. Aý pʋ́pʋ́nɩ́ sɑɡɩ kʋ tə, ɑ́ mʋ̀ lɩ̀ɑ̀ tə nə, ɑ́ nə nɩ yuywɑŋʋ, ɑ́ kə ɑ́ wɑɑ Zwezi nə, ndə nə də nə nɩ yuywɑŋʋ nə kə nə wɑɑ ʋ nə nətʋ. Kʋ nətʋ tə twɑ́ də Zwezi-Kərisə cɩ́ɡɑ́ tə nə. Ʋ mʋ̀ nə yɩ nə Yɩɩ, ʋ mʋ̀ ɡɑ nə jon nəbɑ nə cʋnɑ wɑ.
61001002	Yɩɩ də nə Yuu-Tiu Zwezi nə wɑ́ fwɑ bɑ pubwɑnʋ tə ɑ́ yɩrɑ, bɑ ɡɑ pɑ ɑbɑ bɑ bɩcɑn sìə́, tə nə súrí wuuu, kʋ twɑ́ ɑ́ yənu tə nə, ɑ́ nə yə̀ə́ bɑ.
61001003	Yɩɩ twɑ́ ʋ dɩ̀ɑ̀n tə nə, ʋ pɑ nəbɑ wiən tə mɑmɑ, tə nə mɛ də nəbɑ, sə nə mɑ twɑ́ ʋ nə zəni, nə nə yə̀ə́ wɑ́ yɩrɩ. Ʋ mʋ̀ nə twɑ́ ʋ tətə dun yofɑrɑn tə nə, ʋ mɑ kúrí nəbɑ.
61001004	Mə kʋ twɑ́ yìə̀n təntə, Yɩɩ mɑ kɑ̀n nii də, ʋ wɑ́ pɑ nəbɑ wiən nəfɑrɑn, tə nə ziən zənzən. Ʋ fwɑ kʋ nətʋ, sə kʋ pɑ ɑ́ dɑ̀ń nə nɩ tə wiən təntə, sə ɑ́ wɑ̀nɩ́ ɑ́ lɩ ɑ́ tɩ̀ɑ̀n yokʋkwɩnɑn tə wɑ, tə nə súə́ lʋʋ. Yìə̀n təntə yɩ ləzoni pwìí yokʋkwɩnɑn fɩrɑ, tə ɡɑ cʋ̀ɡɑ̀ lʋʋ tə. Yɑ́ ɑ́ dɑ̀ń wɑ́ yɑ ndə Yɩɩ nə.
61001005	Kʋ mʋ̀ tə yɩrɩ, ɑ́ kənə ɑ́ kɑjɑŋɑ mɑmɑ lɑ́. Á ken ɑ́ wɑɑ Zwezi-Kərisə nə. Á pɩɑn yofwɑmɩnɑn nəzəŋə súrí kʋ nə. Á pɩɑn yənu súrí yofwɑmɩnɑn nəzəŋə tə nə.
61001006	Á pɩɑn, ɑ́ yəni ɑ́ tɩ̀ɑ̀n jɑnʋ, ɑ́ súrí yənu tə nə. Á pɩɑn, ɑ́ jɑ pɩ́nʋ́ wuuu, ɑ́ dɑ̀nɑ̀ kɑ́ pìí ɑ́ kə ɑ́ kwɑ, ɑ́ súrí ɑ́ nə yə̀ə́ ɑ́ tɩ̀ɑ̀n jɑnʋ tə nə. Á pɩɑn, ɑ́ twɑ́ Yɩɩ cwəŋə tə nə zəni, ɑ́ nə jə, ɑ́ súrí pɩ́nʋ́ wuuu, ɑ́ dɑ̀nɑ̀ kɑ́ pìí ɑ́ kə ɑ́ kwɑ tə nə.
61001007	Á pɩɑn, Kərisə lɩ̀ɑ̀ tə duən sonu súrí, ɑ́ nə twɑ́ Yɩɩ nə zəni tə nə. Á pɩɑn, lɩ̀ɑ̀ tə mɑmɑ sonu súrí lɩ̀ɑ̀ tə duən tə, bɑ nə yɩ ɑ́ nubɩɑ Kərisə yɩrɩ tə, sonu tə nə.
61001008	Də ɑ́ nə tʋŋɑ tə yìə̀n təntə, tə súrí wuuu, tə wɑ́ pɑ, ɑ́ mɩɩ tə bɑ yɑ tʋtʋ. Kʋ wɑ́ jɑ nywɑrɩ kʋ pɑ Yuu-Tiu Zwezi-Kərisə nə. Yɑ́ ɑ́ ɡɑ wɑ́ yəni wɑ́ yənu, kʋ nə súrí wuuu.
61001009	Yɑ́ lìù tə, ʋ nə bɑ tə yìə̀n təntə tʋŋɑ, ʋ yɑ ndə liliu nə, ʋ ɡɑ bɑ yɩŋʋnɩ nɑ. Ʋ swɛ̀ɛ́ də, Yɩɩ yɑ̀ sɩn ʋ cʋnɑ nədwɑrɑ tə ʋ lɩ.
61001010	Aý nubɩɑ-bɑ, Yɩɩ kúrú ɑbɑ, ʋ ɡɑ lɩ ɑbɑ ʋ tún. Kʋ mʋ̀ nə pɩn, ɑ́ kənə kɑjɑŋɑ, sə kʋ yoo təntə jɑ dɩ̀ɑ̀n, Kʋ twɑ́ ɑ́ tʋtʋnɛɛ nə. Á nə fwɑ kʋ nətʋ, ɑ́ bɑ́ mɑ̀ ɑ́ nɛɛ nə, ɑ́ tʋ Yɩɩ cwəŋə wɑ ɑbɑdɑ.
61001011	Yɑ́ kʋ nətʋ dɑ̀ń wɑ́ pɑ, Yɩɩ pɑ ɑ́ zʋ nə Yuu-Tiu Zwezi-Kərisə sɑ̀ń tə wɑ, kʋ nə wulə mɑ́ŋɑ́ mɑmɑ wuuu. Ʋ mʋ̀ Zwezi-Kərisə jon nəbɑ nə cʋnɑ wɑ.
61001012	Á nəŋə, kʋ tə nə pɩn, ɑ̀ tə mɑ wɑ́ lìí ɑbɑ tə yìə̀n təntə wuuu. Aý yə̀ə́ də, ɑ́ dí yɑ́ɑ́ ɑ́ yə̀ə́ tə yìə̀n təntə, yɑ́ ɑ́ ɡɑ zɩɡɑ dɩ̀ɑ̀n cɩ́ɡɑ́ tə wɑ, bɑ nə bɩrɩ ɑbɑ.
61001013	Yɑ́ ɑ̀ dɑ̀ń nɩ də, kʋ ziən də, ɑ̀ tə nə wulə lʋʋ wɑ, sə ɑ̀ twɑ́ sɑɡɩ kʋ tə nə, ɑ̀ mɑ zɩ̀n ɑbɑ dwɩɑn nə.
61001014	Aý swɩ̀n kʋ, ɑ̀ nə yə̀ə́ də ɑ̀ tɩɑn bwələ, ndə nə Yuu-Tiu Zwezi-Kərisə nə bɩrɩ kʋ nə nətʋ.
61001015	Kʋ mʋ̀ nə pɩn, ɑ̀ wɑ́ kə cɩ́ɡɑ́ mɑmɑ, ɑ̀ kə ɑbɑ cwəŋə tə nii nə. Aý fwɑ nətʋ, sə kʋ pɑ, ɑ́ lìí tə yìə̀n təntə, mɑ́ŋɑ́ mɑmɑ, ɑ̀ tɩɑn kwɑ nə.
61001016	Mɑ́ŋɑ́ don wɑ, nə swɩ̀n nə Yuu-Tiu Zwezi-Kərisə dɩ̀ɑ̀n tə yoo, nə bɩrɩ ɑbɑ. Yɑ́ nə ɡɑ swɩ̀n də, ʋ wɑ́ pìí ʋ bɑ̀. Kʋ yoo təntə tɑ̀ yomɑnɑn, tə nə nɑn ləzoni swɩɑn wɑ, nə twɑ́ nə mɑ swɩ̀n kʋ. Nə tətə nə nɩ ʋ dun tə nə yɩ́ɑ́ wɑ. Kʋ mʋ̀ nə pɩn, nə swɩ̀n kʋ yoo təntə.
61001017	Ʋ nɩ dun tə nə bɑ don jə, ʋ nyɩnɑ Yɩɩ con. Nə nì də, Yɩɩ tə, ʋ dun nə dwə tə mɑmɑ, ʋ swɩ̀n, ʋ wʋ́: "Ʋ tə bɑ tə yɩ ɑ̀ biswənə tə, ʋ nə poli ɑ̀ pùə́."
61001018	Nə nì kʋ mʋ̀ kori təntə də, kʋ nɑŋɑ yɩɩ, də nə yɑ̀ wulə də wɑ́, kʋ mʋ̀ pɑɑnf1 tə yuu wɑ, Yɩɩ nə bɩrɩ ʋ tɩ̀ɑ̀n.
61001019	Yɑ́ nə dɑ̀ń pɩn cɩ́ɡɑ́ Yɩɩ nii sʋ̀sʋ̀nɑ̀ tə sʋ̀rɑ̀n tə nə, bɑ nə swɩ̀n, nə doni won mɑmɑ. Kʋ ziən də, ɑ́ nə zùrì ɑ́ yɩrɑ, də bɑ sʋ̀rɑ̀n tə, bɑ nə swɩ̀n. Tə yɩ ndə cɑ̀nʋ́ nə. Cɑ̀nʋ́ tə yɑ̀ɑ́ pɩpɩlɩ yikunu wɑ, kʋ jɑ vələ tɩbɩlɑkʋnʋ, mɑ́ŋɑ́ tə nɑŋʋnf1 tə, nə wɑ́ pɛ́n, kʋ pɑ ɑ́ nɑ zəni zəni.
61001020	Á nəŋə yoo tə, kʋ nə wulə yìə̀n tə mɑmɑ yuu wɑ. Kʋ mʋ̀ nə yɩ Yɩɩ nii sʋ̀sʋ̀nʋ̀ wɑ̀ mɛ, sə ʋ ɡwin Yɩɩ nii tə sʋ̀rɑ̀n tə, tə nə pʋ́pʋ́nɩ́ Yɩɩ sɑɡɩ tə wɑ də ʋ təntɩɑn yənu.
61001021	Yɩɩ nii sʋ̀sʋ̀nɑ̀ tə sʋ̀rɑ̀n tə, tɑ̀ tə nɑn ləzwənə fɩrɑ wɑ. Kʋ yɩ Yɩɩ-Siŋu tə nə yiɡu bɑ, kʋ pɑ bɑ swɩ̀n tə sʋ̀rɑ̀n təntə, tə nə nɑn Yɩɩ.
61002001	Mɑ́ŋɑ́ don wɑ, kʋnkʋn sʋ̀sʋ̀nɑ̀ yɩn Yɩzərɑyɛlə lɩ̀ɑ̀ tə wɑ. Yɑ́ mɑ́ŋɑ́ don kʋ́ʋ̀ wɑ́ bɑ̀, kʋnkʋn kɑrnyɩnɑ-bɑ wɑ́ yɑ ɑ́ də tətəŋi wɑ. Bɑ mʋ̀ kʋnkʋn kɑrnyɩnɑ-bɑ wɑ́ twɑ́ tɩɑ tɩɑ, bɑ kə bɑ kʋnkʋn kɑ̀rɩ̀ tə, tə nə dʋɡɑ lɩ̀ɑ̀ ɑ́ pwərə wɑ. Bɑ wɑ́ vɩ Yuu-Tiu, ʋ nə yə̀ bɑ ʋ jon bɑ cʋnɑ wɑ. Yɑ́ nɑɑ nədʋ bɑ wɑ́ vɑn cʋnɑ nəfɑrʋ, bɑ dɩ bɑ yuu wɑ.
61002002	Lɩ̀ɑ̀ zənzən wɑ́ twɑ́, bɑ nə bɑ bɑ tɩ̀ɑ̀n jɑnɩ tə nə. Yɑ́ lɩ̀ɑ̀ dɑ̀ń wɑ́ swɩ̀n yolwɑn, bɑ zɩɡɩ cɩ́ɡɑ́ cwəŋə tə nə bɑ mʋ̀ yɩrɩ.
61002003	Bɑ mʋ̀ kʋnkʋn kɑrnyɩnɑ-bɑ wɑ́ kʋnɑ kʋnkʋn, bɑ mɑ ɡɩɡɑrɩ ɑbɑ, bɑ jon ɑ́ wiən bɑ də́, ɑ́ wiən tə yimən nə jə bɑ, yɩrɩ. Yɑ́ bɑ mʋ̀ lɩ̀ɑ̀ təntə bʋ̀rɑ̀ bʋ̀rɩ̀ kʋ zwɛ̀, kʋ mɑ́ŋɑ́ nə bɑ yiɡə. Lìù tə, ʋ nə wɑ́ cʋ̀ɡʋ̀ bɑ tə, bɑ dwɛ̀. Ʋ bɑ́ dɑ́n, ʋ mɑ cʋ̀ɡʋ̀ bɑ mɩ́ɑ́mɩ́ɑ́n.
61002004	Yɩɩ wɑ̀ mɑlɩkɛ tə tətə nə cʋ̀ɡʋ̀ ʋ nə mɑ́ŋɑ́ don wɑ, yɑ́ tʋtʋ. Ʋ jɩn tə ʋ dɩlɩ tɩɡɑ bwɑ́lɩ́ nə, ʋ vwɑ tə, ʋ tún yikunu wɑ. Ʋ mɑ dɑ̀nɩ̀ dɩɩn tə, ʋ nə wɑ́ bʋ̀rɩ̀ tə bʋ̀rɑ̀.
61002005	Yɩɩ wɑ̀ Nowe mɑ́ŋɑ́ lɩ̀ɑ̀ tə nə tʋn cʋnɑ tə də, yɑ́ tʋtʋ. Ʋ pɩn dwɑ̀ nəfɑrʋ bɑ̀ kʋ nɑ̀. Kʋ nɩ́ɑ́ tə pɛ̀ bɑ mʋ̀ lɩ̀ɑ̀ tə, bɑ nə tʋŋɑ tʋtʋnkʋkwɩnɑn, Yɩɩ nə bɑ pɩ̀ɑ̀. Ʋ wɑ̀ bɑ lìù mɑmɑ jon, də kʋ nə tɑ̀ Nowe, də lɩ̀ɑ̀ bɑrpɛ duən cɩcɩ nə Yɩɩ jon, kʋ fuən lʋʋ təntə wɑ. Nowe yɑ̀ swɩ̀n kʋ tə nə yɩ cɩ́ɡɑ́, ʋ bɩrɩ lɩ̀ɑ̀ tə.
61002006	Yɩɩ bʋ̀rɩ̀ Sodɔmə də Gomɔrə tɩ̀ɑ́n tə də bʋ̀rɑ̀, sə ʋ cʋ̀ɡʋ̀ tə. Ʋ pɩn mən də́ tə tɩɑn təntə. Yɑ́ ʋ dɑ̀ń twɑ́ kʋ mʋ̀ yoo tə nə, ʋ mɑ bɩrɩ won tə, nə bɩ̀ɑ̀n lɩ̀ɑ̀ tə yuu wɑ, bɑ nə tʋŋɑ tʋtʋnkʋkwɩnɑn tə, Yɩɩ nə bɑ pɩ̀ɑ̀.
61002007	Yɑ́ kʋ mɑ́ŋɑ́ tə wɑ, Yɩɩ jon Lɔtə, ʋ nə yɩ cɩ́ɡɑ́ tíú, ʋ pɑ ʋ nɑn, Sodɔmə tɩʋ tə wɑ. Mɑ́ŋɑ́ tə, Lɔtə yɑ̀ nə wulə Sodɔmə tɩʋ tə wɑ, ʋ dí cɑ̀n zənzən, bɑ mʋ̀ lɩ̀ɑ̀ təntə, bɑ nə tʋŋɑ tʋtʋnkʋkwɩnɑn tə, Yɩɩ nə bɑ swə, jɩɩn wɑ.
61002008	Ʋ nə nɩ bɑ yokʋkwɩnɑn tə dɩɩn mɑmɑ, ʋ ɡɑ nə̀ń bɑ sʋkʋkwɩnɑn tə, bɑ nə swɩ̀n, dɩɩn mɑmɑ, tə yìə̀n təntə yɑ̀ yɩ̀ wɑ́ ʋ bɩcɑn wɑ zənzən, ʋ nə yɩ cɩ́ɡɑ́ tíú tə yɩrɩ.
61002009	Tə yìə̀n təntə mɑmɑ bɩrɩ də, Yɩɩ yə̀ə́ cwəŋə tə, ʋ nə wɑ́ tì, ʋ mɑ jon lɩ̀ɑ̀ tə, bɑ nə twɑ́ ʋ cwəŋə tə zəni, yìə̀n ɡɑ wʋwɑlɩ bɑ. Ʋ yə̀ə́ cwəŋə tə, də ʋ nə wɑ́ twɑ́, ʋ mɑ jɑ lɩ̀ɑ̀ tə, bɑ nə tʋŋɑ kʋnkʋn yìə̀n tə. Ʋ wɑ́ jɑ bɑ ʋ tún, kʋ jɑ vɑ bɑ dɩɩn tə, ʋ nə wɑ́ bʋ̀rɩ̀ bɑ bʋ̀rɑ̀.
61002010	Yɩɩ wɑ́ pɑ, cɑ̀n yí lɩ̀ɑ̀ tə, bɑ nə twɑ́ bɑ pùə́ yokʋkwɩnɑn fɩrɑ nə, bɑ nə tʋŋɑ durən yìə̀n, bɑ ɡɑ vɩ Yuu-Tiu Yɩɩ dɩ̀ɑ̀n tə, də bɑ twɩn tə. Bɑ mʋ̀ kʋnkʋn kɑrnyɩnɑ-bɑ, ɑ̀ nə swɩ̀n bɑ yoo, bɑ yuu dɑ̀. Yɑ́ bɑ ɡɑ bɑ fən dəri sə bɑ twɩn dun wiən tə.
61002011	Yɑ́ mɑlɩkɛ tə jə dɩ̀ɑ̀n, tə doni bɑ mʋ̀ lɩ̀ɑ̀ təntə, tə ɡɑ bɑ sɛ̀, tə twɩn wiən təntə Yuu-Tiu Yɩɩ yɑ́ɑ́ con.
61002012	Bɑ mʋ̀ lɩ̀ɑ̀ təntə dɑ̀ń fwɑ yìə̀n ndə ɡɑnɑŋɑ nə, tə nə yə̀rì tə yɑ́ɑ́. Gɑnɑŋɑ yɩ tə wulə, sə bɑ də bɑ jɑnɩ, bɑ ɡwɩ. Bɑ níə́ súə́ də tʋrɑn, bɑ nə mɑ twɩn wiən, bɑ nə yə̀rì tə də̀ń. Bɑ cɩ́ɡɑ́ ɡɑ yɩ bɑ wɑ́ tɩ, ndə ɡɑnɑŋɑ təntə nə.
61002013	Yɩɩ wɑ́ pɑ, bɑ də́ cɑ̀n. Cɑ̀n təntə nə yɩ bɑ ŋwɩ́rɑ́n bɑ tʋtʋnɛɛ nə tɑ̀ cɩ́ɡɑ́ tə yɩrɩ. Mɑ́ŋɑ́ mɑmɑ, bɑ swə, sə bɑ fwɑ kʋ tə nə lwɑrɑ də, kʋ nə swə kʋ yɩ yɩcɑʋ tətə wɑ də. Bɑ nə wulə də ɑbɑ, bɑ tʋtʋnɛɛ tə yɑ̀ɑ́ kə cɑvɩrɑ ɑ́ nə. Yɑ́ tə ɡɑ bɑ ywɑ́n tə pɑ ɑbɑ. Bɑ swə, sə bɑ yìə̀n bɑ mɑ kʋnɩ kʋnkʋn, bɑ bɩrɩ ɑbɑ də, bɑ nə də́ cɑ̀nɑ̀ də ɑbɑ.
61002014	Bɑ bɑ̀ won don pɩ̀ɑ̀, də kʋ nə tɑ̀ kɑnɑ, sə bɑ fwɑ bɑcwɑn də bɑ. Bɑ bɑ lwɑnɩ fwɑ bɑ swí. Bɑ nə nɩ lìù tə, ʋ nə bɑ dɩ̀ɑ̀n jə Yɩɩ cwəŋə tə wɑ, bɑ yɑ̀ɑ́ yiɡu kʋ tíú, bɑ pɑ ʋ fwɑ cʋnɑ. Mɑ́ŋɑ́ mɑmɑ, lɩ̀ɑ̀ duən wiən jə yimən tə pɑ bɑ. Tə yìə̀n təntə nə bɩrɩ də, Yɩɩ wɑ́ bʋ̀rɩ̀ bɑ bʋ̀rɑ̀.
61002015	Bɑ dʋɡʋ cɩ́ɡɑ́ cwəŋə, bɑ ɡɑ tì jɩ́ʋ́n cwəŋə. Bɑ twɑ́ Bewɔrə bìú Bɑlɑmə jɩ́ʋ́n cwəŋə tə nə, kʋ nə yɩ səbiswənə cwəŋə. Ʋ sóní, sə ʋ fwɑ tʋtʋnɛɛ tə nə tɑ̀ cɩ́ɡɑ́, sə ʋ ɡɑ nɑ səbiu.
61002016	Yɑ́ Yɩɩ twɑ́ də bɩ̀nɑ̀, ʋ mɑ cɑɡɑ ʋ nii sʋ̀sʋ̀nʋ̀ Bɑlɑmə nii nə, ʋ cʋnɑ tə yɩrɩ. Bɩ̀nɑ̀ nii bɑ swɩ̀n, yɑ́ kɑ swɩ̀n Bɑlɑmə con də ləzwənə kori. Kɑ cɩ̀ɡɑ̀ ʋ nə, sə ʋ dɑ̀n kɑ́ fwɑ kʋ mʋ̀ yutəlu yoo təntə.
61002017	Bɑ mʋ̀ kʋnkʋn kɑrnyɩnɑ-bɑ tə, ɑ̀ nə swɩ̀n bɑ yoo ɑ́ con tə, yɩ ndə nɑbuliyɩɑ nə, tə nə kʋɑ. Bɑ yɩ ndə bɑkwɑn nə, voo nəfɑrʋ nə fuli kʋ yiɡə, dwɑ̀ ɡɑ bɑ nɩ̀. Yɩɩ kwɛn yikunu bwɑ́lɩ́, ʋ tún bɑ nə.
61002018	Bɑ yɩ lɩ̀ɑ̀ tə, bɑ nə swɩ̀n sʋfɑrɑn. Bɑ sʋ̀rɑ̀n tə ɡɑ bɑ də̀ń jə. Bɑ swɩ̀n sʋ̀rɑ̀n təntə, sə tə twɑ́ lɩ̀ɑ̀ tə pùə́ fɩrɑ yokʋkwɩnɑn nə. Kʋ lɩ̀ɑ̀ təntə dɑ̀ń nə zəzən bɑ lɩ bɑ tɩ̀ɑ̀n, lɩ̀ɑ̀ tə wɑ, bɑ nə jɛ́n, kʋ tə nə wɑ̀ dɩ́ɑ́n tə pìí, bɑ jɛ́n.
61002019	Bɑ mʋ̀ kʋnkʋn kɑrnyɩnɑ-bɑ yɑ̀ɑ́ kɑ̀n nii lɩ̀ɑ̀ tə con də, bɑ wɑ́ pɑ bɑ tɩnɩ bɑ tɩ̀ɑ̀n. Yɑ́ bɑ tətə dɑ̀ń ɡɑ yɩ bɑ cʋnɑ tə ywəŋə, bɑ bɑ bɑ tɩ̀ɑ̀n tɩ. Won nə dí dɩ̀ɑ̀n lìù yuu wɑ, kʋ tíú yɩ kʋ yoŋu.
61002020	Kʋ yɩ cɩ́ɡɑ́, lɩ̀ɑ̀ tə, bɑ nə yə̀ə́ Yuu-Tiu Zwezi-Kərisə, ʋ jon bɑ bɑ cʋnɑ wɑ. Yɑ́ bɑ lɩ bɑ tɩ̀ɑ̀n lʋʋ kʋ tə ɡɩɡɑrɑ yìə̀n tə wɑ. Lɩ̀ɑ̀ təntə nə pìí, bɑ kə bɑ tɩ̀ɑ̀n tə yìə̀n təntə wɑ, bɑ pɑ tə də́ dɩ̀ɑ̀n bɑ yuu wɑ, bɑ yíɡúrə́ wɑ́ yɑ cɑ̀n, kʋ doni dí yɑ́ɑ́.
61002021	Kʋ yɑ̀ wɑ́ kwɑnɩ kʋ pɑ bɑ, də bɑ yɑ̀ nə wɑ̀ cɩ́ɡɑ́ cwəŋə tə yəni, kʋ doni bɑ nə yəni kɑ, yɑ́ bɑ ɡɑ kʋ́ʋ̀ bɑ Yɩɩ nii tə, bɑ nə pɩn bɑ zìlí.
61002022	Yoo tə nə wɑ́ yí bɑ lɩ̀ɑ̀ təntə, bɩrɩ nəbɑ də, kʋ tə nə swɩ̀n zwɑnsɩsɑrɩ tə wɑ, yɩ cɩ́ɡɑ́. Kʋ swɩ̀n, kʋ wʋ́: "Kʋ yɩ ndə kukurə nə tʋnɩ, kɑ pìí kɑ də́". Kʋ swɩ̀n zwɑnsɩsɑrɩ don wɑ, kʋ wʋ́: "Kʋ yɩ ndə bɑ nə swɛ too, kʋ ɡɑ pìí kʋ vɑ kʋ tʋ tɩtɑrɑn wɑ, kʋ bəbəli".
61003001	Aý nubisoni-bɑ, ɑ́ nəŋə, ɑ̀ sɑɡɩ bələ nii nyiən nə, ɑ̀ pʋ́pʋ́nɩ́ ɑ́ nə. Tə sɑɡɑ bələ tə mɛ wɑ, ɑ̀ nə pʋ́pʋ́nɩ́, ɑ̀ swɩ̀n yìə̀n ɑ́ con, ɑ̀ nə mɑ lìí ɑbɑ. Aý pɩ̀ɑ̀, sə ɑ́ bʋ́n tə yìə̀n tə yoo də pubʋŋɑ, kʋ nə ziən.
61003002	Aý pɩ̀ɑ̀, sə ɑ́ lìí ɑ́ tɩ̀ɑ̀n sʋ̀rɑ̀n tə yoo, Yɩɩ nii sʋ̀sʋ̀nɑ̀ tə nə swɩ̀n ɑ́ con fuən fuən. Á lìə́ Yɩɩ cwəŋə tə sʋ̀rɑ̀n də yoo, ɑ́ tʋntʋnɑ tə nə swɩ̀n, bɑ bɩrɩ ɑbɑ. Tə sʋ̀rɑ̀n təntə nɑn Yuu-Tiu. Ʋ mʋ̀ nə jon nəbɑ nə cʋnɑ wɑ.
61003003	Á lwɑrɑ də, lʋʋ zɑŋʋ mɑ́ŋɑ́ wɑ, mʋmʋnyɩnɑ, bɑ nə swə kɑ kʋkʋlɩ lɩ̀ɑ̀, wɑ́ bɑ̀. Bɑ wɑ́ yɑ lɩ̀ɑ̀ tə, bɑ nə tʋŋɑ bɑ pùə́ yokʋkwɩnɑn fɩrɑ.
61003004	Bɑ wɑ́ swɩ̀n, bɑ wʋ́: "Ʋ wɑ̀ swɩ̀n də, ʋ wɑ́ bɑ̀, nɑɑɑ? Sə ʋ wɑ yə̀n nə? Nə nɩbɑrɑ-bɑ nə tə̀lə́, kʋ bɑ yiɡə. Won mɑmɑ ɡɑ tə wɑ̀ lwɑ̀ń. Wiən tə mɑmɑ tə yɩ ndə, nətʋ tə lʋʋ də̀ń lɑŋʋ mɑ́ŋɑ́ nə yɩn."
61003005	Bɑ swɩ̀n kʋ nətʋ tə, yɑ́ bɑ ɡɑ kʋ́ʋ̀ bɑ pɩ̀ɑ̀ bɑ lìí yoo nədʋ kʋ tə. Bɑ swɛ̀ɛ́ də, lʋʋ də̀ń lɑŋʋ mɑ́ŋɑ́ wɑ, Yɩɩ twɑ́ ʋ nii sʋɡʋ nə, ʋ mɑ fwɑ lɑnworu də tɩɑ. Ʋ pɩn tɩɑ pɛ́n kʋ nɑn nɩ́ɑ́ wɑ, kʋ ɡɑ yɩ kʋ twɑ́ nɩ́ɑ́ nə, tɩɑ mɑ fwɑ.
61003006	Mə nɩ́ɑ́ nə nə, Yɩɩ kʋ́ʋ̀ twɑ́, ʋ mɑ cʋ̀ɡʋ̀ tɩɑ yuu wiən tə mɑmɑ, də dwɑ̀ nəfɑrʋ təntə, kʋ nə twi kʋ nɑ̀ kʋ mɑ́ŋɑ́ tə wɑ.
61003007	Yɩɩ nə kʋ́ʋ̀ twɑ́ sʋɡʋ təntə nə, ʋ pɑ nii də, zə̀n lɑnworu kʋ tə də tɩɑ tə, wɑ́ tún tə dɩ̀ɑ̀n dɩɩn tə, ʋ nə wɑ́ pɑ tə mɑmɑ də́ mən. Kʋ yoo təntə wɑ́ tʋn dɩɩn tə nə, ʋ nə lɩ ʋ tún, sə ʋ bʋ̀rɩ̀ bʋ̀rɑ̀ tə. Kʋ dɩɩn tə nə, ʋ wɑ́ cʋ̀ɡʋ̀ lɩ̀ɑ̀ tə mɑmɑ, bɑ nə tʋŋɑ tʋtʋnkʋkwɩnɑn tə, ʋ nə bɑ pɩ̀ɑ̀.
61003008	Aý nubisoni-bɑ, yoo nədʋ nə, ɑ́ wɑ̀ mɛ, sə ɑ́ swɛ̀ɛ́ kʋ yoo. Á mɛ, sə ɑ́ lwɑrɩ də, Yuu-Tiu Yɩɩ con nə, dɩɩn nədʋ yɩ ndə bɩnɑ mʋ̀rʋ̀ nə. Yɑ́ bɩnɑ mʋ̀rʋ̀ də yɩ ndə dɩɩn nədʋ nə.
61003009	Lɩ̀ɑ̀ duən bʋŋɑ də, Yuu-Tiu nikɑnɩ tə dɑ́nɩ́, kʋ nii bɑ sú. Kʋ nətʋ tɑ̀ cɩ́ɡɑ́. Yɑ́ kʋ dɑ̀ń nə yɩ pɩ́nʋ́, ʋ fwɑ də ɑbɑ. Ʋ bɑ pɩ̀ɑ̀, sə ɑ́ lɑdʋɑ jɛ́n. Ʋ pɩ̀ɑ̀, sə ɑ́ mɑmɑ vəvəri ɑ́ kwɑ, ɑ́ mɑ sɑ́ ɑ́ cʋnɑ tə.
61003010	Yuu-Tiu kɑ pìí kɑ bɑ̀ tə, wɑ́ dɩ lɩ̀ɑ̀ yuu ndə ŋwɩ̀ɑ̀n nə. Kʋ dɩɑn təntə nə, lɑnworu tə wɑ́ jɛ́n də zəzuɡu nəfɑrʋ. Mən wɑ́ də́ wiən tə mɑmɑ nə wulə lɑnworu tə wɑ. Yɑ́ tɩɑ tə də kɑ yuu wiən tə mɑmɑ wɑ́ də́ mən, tə jɛ́n lɑ́ nə.
61003011	Tə wiən tə mɛ wɑ́ jɛ́n, ndə nətʋ nə, kʋ nə swɩ̀n. Á dɑ̀ń mɛ, sə ɑ́ fwɑ kʋ tə, Yɩɩ nə swə, ɑ́ ɡɑ twɑ́ ʋ cwəŋə tə zəni.
61003012	Də kʋ dɩɩn təntə, Yɩɩ nə wɑ́ bʋ̀rɩ̀ bʋ̀rɑ̀, tə nə mɑ bɩ̀ɑ̀n, ɑ́ kənə ɑ́ kɑjɑŋɑ lɑ́, sə kʋ bɑ̀ lɑlɑ. Kʋ dɩɩn təntə nə, lɑnworu tə wɑ́ kwé mənvoo, kʋ ɡɑ nyʋ lɑ́. Kʋ mʋ̀ lɑnworu tə də kʋ wɑ wiən tə mɑmɑ wɑ́ kwé mən tə nyɩɑn tə jɛ́n.
61003013	Nə mʋ̀ dɑ̀ń yɩ nə dɑ̀nɩ̀ lɑnworu nədʋn də tɩɑ nədʋn, yoo mɑmɑ nə wɑ́ tʋn də cɩ́ɡɑ́ lɑ́ nə, ndə Yɩɩ nə kɑ̀n nii nətʋ tə, ʋ pɑ nəbɑ.
61003014	Aý nubisoni-bɑ, kʋ mʋ̀ nə pɩn, mɑ́ŋɑ́ tə, ɑ́ nə dɑ̀nɩ̀ kʋ dɩɩn təntə, ɑ́ kənə dɩ̀ɑ̀n, sə Yuu-Tiu bɑ̀, ʋ yí ɑbɑ, də ɑ́ bɑ yolwɑn də cʋnɑ jə, Yɩɩ yɑ́ɑ́ con. Kʋ mɛ, sə ʋ bɑ̀ ʋ yí, də ɑ́ yɩ lɩ̀ɑ̀ tə, ɑ́ nə wulə bɩcɑn sìə́ wɑ də Yɩɩ.
61003015	Á lwɑrɑ də, nə Yuu-Tiu Yɩɩ pɩ́nʋ́ tə, yɩ kʋ sɑŋɑ ɑbɑ, sə ʋ mɑ jon ɑbɑ ɑ́ cʋnɑ wɑ. Nə nubiswənə, Polə twɑ́ wʋbʋŋɑ tə nə, Yɩɩ nə pɩn wɑ́, ʋ mɑ pʋ́pʋ́nɩ́ kʋ yoo təntə tətə, ʋ pɑ ɑbɑ.
61003016	Sɑɡɑ tə mɑmɑ wɑ, ʋ nə pʋ́pʋ́nɩ́ tə yìə̀n təntə yuu wɑ, ʋ yɑ̀ɑ́ swɩ̀n kʋ nətʋ. Sʋ̀rɑ̀n wulə tə sɑɡɑ tə wɑ, lɩ̀ɑ̀ nə bɑ tə də̀ń nə̀ń mwɑ́lɩ́ mwɑ́lɩ́. Lɩ̀ɑ̀ tə nə bɑ yənu jə, də lɩ̀ɑ̀ tə, bɑ nə bɑ dɩ̀ɑ̀n jə Yɩɩ cwəŋə tə wɑ, wɑ̀rɩ̀ tə də̀ń bɑ nì. Bɑ yɑ̀ɑ́ lwɑ̀ń tə mʋ̀ sʋ̀rɑ̀n təntə, ndə bɑ nə lwɑ̀nɩ́ Yɩɩ sɑɡɩ tə sʋ̀rɑ̀n tə duən nətʋ tə. Bɑ fwɑ kʋ yoo tə nətʋ, kʋ ɡɑ wɑ́ pɑ Yɩɩ cʋ̀ɡʋ̀ bɑ.
61003017	Aý nubiswənə-bɑ, ɑ́ mʋ̀ con nə, ɑ́ mʋ̀ dí yɑ́ɑ́ ɑ́ yə̀ə́ tə yìə̀n tə yoo. Á dɑ̀ń cɩɑ ɑ́ tɩ̀ɑ̀n nə, sə bɑ mʋ̀ lɩ̀ɑ̀ təntə, bɑ nə bɑ Yɩɩ nii zìlí tə, dɑ̀n kɑ́ yiɡu ɑbɑ, bɑ kə bɑ jɩ́ʋ́n cwəŋə tə wɑ. Kʋ nətʋ dɑ̀n kɑ́ pɑ ɑ́ bɑ zəni zɩɡɑ Yɩɩ yìə̀n tə wɑ.
61003018	Á dɑ̀ń vələ yɑ́ɑ́ wuuu, də nə Yuu-Tiu Zwezi-Kərisə. Ʋ wɑ́ fwɑ pubwɑnʋ ɑ́ yɩrɑ, kʋ nə súrí wuuu, sə ɑ́ ɡɑ yəni wɑ́ yənu, kʋ nə súrí wuuu. Ʋ mʋ̀ nə jon nəbɑ nə cʋnɑ wɑ. Ʋ mʋ̀ nə mɛ də dun, kʋ nə zɩɡɩ sɩ́ʋ́n kʋ jɑ vələ mɑ́ŋɑ́ də mɑ́ŋɑ́ wuuu, kʋ nə bɑ zwɛ̀. Amɩɩnɑ!
62001001	Nə cʋɡʋ lìù kori. Nə nɩ wɑ́ də nə yɩ́ɑ́. Nə bɑlʋ wɑ́ zəni. Nə dwen ʋ yɩrɑ də nə jɩ̀ɑ̀n. Ʋ mʋ̀ nə yɩ lìù tə, ʋ nə yɩn lɑ́, kʋ jɩjʋ mɑmɑ. Kʋ lìù təntə nə yɩ sʋɡʋ tə, kʋ pɩn mɩɩ lɩ̀ɑ̀ nə.
62001002	Lìù tə, ʋ nə yɩ mɩɩ, bɩrɩ ʋ tɩ̀ɑ̀n nəbɑ. Yɑ́ nə mʋ̀ nɩ wɑ́. Mə ʋ yoo nə nə dɑ̀ń swɩ̀n, nə bɩrɩ ɑbɑ. Nə swɩ̀n ʋ mʋ̀ lìù təntə yoo ɑ́ con. Ʋ mʋ̀ nə yɩ mɩɩ tə, kʋ nə bɑ zwɛ̀ Yɩɩ con. Ʋ mʋ̀ yɑ̀ nə yɩn də nə nyɩnɑ Yɩɩ tə. Ʋ mʋ̀ lìù tə ʋ nə bɩrɩ ʋ tɩ̀ɑ̀n nəbɑ,
62001003	nə nɩ wɑ́, nə ɡɑ nì ʋ kori. Ʋ mʋ̀ yoo nə, nə swɩ̀n ɑ́ də con, sə ɑ́ də jɑ nimɑrʋ də nəbɑ. Nə də con nə, nə də jə nimɑrʋ də nyɩnɑ Yɩɩ, ʋ də ʋ bìú Zwezi-Kərisə.
62001004	Tə yìə̀n tə yɩ, nə pʋ́pʋ́nɩ́ tə ɑ́ nə, sə kʋ pɑ nə pupwən tə sú.
62001005	Á nəŋə sʋɡʋ tə, nə nə nì ʋ con, yɑ́ nə dɑ̀ń ɡɑ pɩ̀ɑ̀ nə swɩ̀n kʋ nə bɩrɩ ɑbɑ. Sʋɡʋ təntə nə yɩ: Yɩɩ yɩ poni Yɩɩ. Yɑ́ yikunu tə̀lə́ ʋ con.
62001006	Nə nə swɩ̀n də, nə jə nimɑrʋ də Yɩɩ, yɑ́ nə ɡɑ tʋŋɑ yikunu wɑ yìə̀n, nə yɩ kʋnkʋnɑ, nə ɡɑ bɑ cɩ́ɡɑ́ tə nii nə twɑ́.
62001007	Yɩɩ yɩ poni Yɩɩ. Yɑ́ nə nə yɩ poni lɩ̀ɑ̀ ndə ʋ nə, nə wɑ́ jɑ nimɑrʋ duən pwərə wɑ. Yɑ́ Yɩɩ bìú Zwezi jɑnɑ tə, tə nə nɑn ʋ tɩɑn tə mɑ́ŋɑ́ wɑ, dɑ̀ń wɑ́ sɩn nə cʋnɑ tə mɑmɑ, tə lɩ.
62001008	Nə nə swɩ̀n də, nə bɑ cʋnɑ tʋŋɑ, nə yɩ nə ɡɩɡɑrɩ nə tɩ̀ɑ̀n, cɩ́ɡɑ́ ɡɑ tə̀lə́ də nəbɑ.
62001009	Nə nə swɩ̀n nə bɩrɩ də, nə fwɑ cʋnɑ, Yɩɩ wɑ́ sɛ̀ ʋ kwɛn tə cʋnɑ tə, nə mʋ̀ də wɑ́ pwərə wɑ. Yɑ́ ʋ ɡɑ wɑ́ sɩn nə kʋnkʋn yìə̀n tə mɑmɑ. Yɩɩ wɑ́ fwɑ kʋ, ʋ yoo nə yɩ pùə́ nədʋ tíú, ʋ ɡɑ yɩ cɩ́ɡɑ́ tíú tə yɩrɩ.
62001010	Yɑ́ nə nə swɩ̀n də, nə bɑ cʋnɑ tʋn, kʋ yɩ nə bɩrɩ də, ʋ yɩ kʋnkʋnʋ, ʋ sʋɡʋ tə ɡɑ tə̀lə́ nə wɑɑ.
62002001	Aý bìsɩ́nɑ́-bɑ, ɑ̀ pʋ́pʋ́nɩ́ tə yìə̀n tə mɑmɑ ɑ́ nə, sə ɑ́ dɑ̀nɑ̀ kɑ́ fwɑ cʋnɑ. Yɑ́ lìù nə cʋ̀ɡʋ̀, nə jə lìù, ʋ wɑ́ zɩɡɩ nə jɩrɩmʋ, kʋ yoo tə wɑ. Kʋ tíú wulə nyɩnɑ Yɩɩ səpuni nə. Kʋ lìù tə nə yɩ Zwezi-Kərisə. Yɑ́ ʋ mʋ̀ dɑ̀ń nə yɩ cɩ́ɡɑ́ tíú.
62002002	Ʋ mʋ̀ tətə nə tɩɡɑ ndə nə yuu joŋi vɑnɩ bɑ nə ɡʋɑ, sə kʋ sɩn nə cʋnɑ tə. Kʋ tɑ̀ nə mʋ̀ cɩcɩ cʋnɑ tə kɑ lɩ yɩrɩ, kʋ yɩ lɩ̀ɑ̀ tə də mɑmɑ cʋnɑ yɩrɩ.
62002003	Won tə nə bɩrɩ nəbɑ, də nə yə̀ə́ Yɩɩ, kʋ yɩ, də nə nə zìlí ʋ nii yìə̀n tə.
62002004	Lìù nə wʋ́, ʋ yə̀ə́ Yɩɩ, ʋ ɡɑ bɑ ʋ nii yìə̀n tə zìlí, kʋ tíú yɩ kʋnkʋnʋ, cɩ́ɡɑ́ ɡɑ tə̀lə́ kʋ tíú con.
62002005	Lìù tə, ʋ nə jɩn ʋ sʋɡʋ ʋ bɩcɑn wɑ, Yɩɩ sonu tə cɩ́ɡɑ́ súə́ wɑ́. Kʋ nətʋ tə bɩrɩ də, nə mʋ̀ də Yɩɩ vwə duən nə.
62002006	Lìù tə, ʋ nə swɩ̀n də, ʋ wɑ́ vwə ʋ tɩ̀ɑ̀n, Yɩɩ yɩrɑ mɑ́ŋɑ́ mɑmɑ wuuu, kʋ tíú mɛ, sə ʋ yɑ ndə Zwezi nə yɩ nətʋ.
62002007	Aý nubisoni-bɑ, kʋ tə, ɑ̀ nə pʋ́pʋ́nɩ́ ɑ́ nə, kʋ tɑ̀ nii yoo nədʋn yoo. Kʋ nii təntə, ɑ̀ nə pʋ́pʋ́nɩ́ kʋ yoo ɑ́ nə, yɩ nədwɑn. Kʋ nii yoo tə yɩn də ɑbɑ, kʋ jɩjʋ mɑmɑ. Kʋ mʋ̀ nə yɩ sʋɡʋ nədwɑn tə, ɑ́ nə nì.
62002008	Nii nədwɑn tə yoo, ɑ̀ nə pʋ́pʋ́nɩ́, ɑ̀ pɑ ɑbɑ tə, kʋ nii yoo tə yɩ nədʋn də. Kʋ twɑ́ Zwezi də ɑbɑ, kʋ mɑ bɩrɩ kʋ tɩ̀ɑ̀n də, kʋ yɩ cɩ́ɡɑ́. Yikunu vìí, nə ɡɑ mɑnwɑrɩ nə nɑ poni, kʋ pɩpɩlɩ.
62002009	Də lìù nə swɩ̀n də, ʋ wulə poni wɑ, kʋ tíú ɡɑ bɑ ʋ don tə, ʋ nə yɩ ʋ nubiu Kərisə yɩrɩ, swə, ʋ mʋ̀ lìù təntə tə wɑ̀ yikunu wɑ nɑn.
62002010	Lìù tə, ʋ nə swə ʋ don, ʋ nə yɩ ʋ nubiu Kərisə yɩrɩ, kʋ tíú tə wulə poni wɑ, mɑ́ŋɑ́ mɑmɑ wuuu. Yɑ́ won ɡɑ tə̀lə́ ʋ wɑɑ con, kʋ nə wɑ́ pɑ ʋ dʋɡʋ Yɩɩ cwəŋə tə.
62002011	Yɑ́ lìù tə, ʋ dɑ̀ń nə bɑ ʋ don, ʋ nə yɩ ʋ nubiu Kərisə yɩrɩ, swə, kʋ tíú tə wulə yikunu wɑ, ʋ ɡɑ vələ tə wɑ. Ʋ yə̀rì bwɑ́lɩ́ tə, ʋ nə vələ, yikunu tə nə púə́ ʋ yɩ́ɑ́ nə yɩrɩ.
62002012	Aý bìsɩ́nɑ́-bɑ, ɑ̀ pʋ́pʋ́nɩ́ ɑ́ nə, sə ɑ̀ swɩ̀n ɑ́ con də, Yɩɩ twɑ́ Zwezi yɩrɩ tə nə, ʋ mɑ sɛ̀ ʋ kwɛn ɑ́ cʋnɑ tə, ʋ lɩ ɑ́ mʋ̀ də wɑ́ pwərə wɑ.
62002013	Aý nyɩnɑ-bɑ, ɑ̀ pʋ́pʋ́nɩ́ ɑ́ nə, ɑ́ nə yə̀ə́ lìùf1 tə, ʋ nə yɩn lɑ́, lʋʋ jɩjʋ mɑmɑ wɑ yɩrɩ. Aý pʋ́pʋ́nɩ́ ɑ́ nə, bɑlɑndʋrɑ-bɑ, ɑ́ nə dí dɩ̀ɑ̀n Sɩtɑnɑ tə yuu wɑ yɩrɩ.
62002014	Aý bìsɩ́nɑ́-bɑ, ɑ̀ pʋ́pʋ́nɩ́ ɑ́ nə, ɑ́ nə yə̀ə́ ɑ́ nyɩnɑ Yɩɩ tə yɩrɩ. Aý nyɩnɑ-bɑ, ɑ̀ pʋ́pʋ́nɩ́ ɑ́ nə, ɑ́ nə yə̀ə́ lìù tə, ʋ nə yɩn lɑ́ lʋʋ jɩjʋ mɑmɑ wɑ yɩrɩ. Bɑlɑndʋrɑ-bɑ, ɑ̀ pʋ́pʋ́nɩ́ ɑ́ nə, ɑ́ nə dɑ̀, yɑ́ Yɩɩ sʋɡʋ tə ɡɑ wulə ɑ́ wɑɑ, mɑ́ŋɑ́ mɑmɑ wuuu tə yɩrɩ. Kʋ súrí lɑ́, ɑ́ dí dɩ̀ɑ̀n Sɩtɑnɑ tə yuu wɑ.
62002015	Á dɑ̀nɑ̀ kɑ́ sóní lʋʋ yìə̀n tə, nə ɑ̀ yə̀ə́ kʋ wɑ wiən tə. Lìù nə swə wiən tə nə wulə lʋʋ kʋ tə wɑ, kʋ tíú bɑ nyɩnɑ Yɩɩ swə.
62002016	Á nəŋə wiən tə mɑmɑ, tə nə wulə lʋʋ wɑ: Tə mʋ̀ nə yɩ, ləzwənə pùə́ yokʋkwɩnɑn fɩrɑ, də ʋ yɩ́ɑ́ kɑ zʋ lɩ̀ɑ̀ wiən, də ʋ wojɑn fwiə. Tə wiən təntə wɑ̀ nyɩnɑ Yɩɩ con nɑn, tə yɩ tə wulə lʋʋ kʋ tə wɑ.
62002017	Á lwɑrɑ də, lʋʋ də kʋ yokʋkwɩnɑn fɩrɑ tə wulə tə kɛ̀ń. Yɑ́ lìù tə, ʋ dɑ̀ń nə fwɑ Yɩɩ fɩrɑ, kʋ tíú wulə mɩɩ wɑ, kʋ nə bɑ zwɛ̀ ʋ con.
62002018	Aý bìsɩ́nɑ́-bɑ, lʋʋ zɑŋʋ mɑ́ŋɑ́ bwələ. Á nì də, bɑ swɩ̀n də, Zwezi-Kərisə dʋŋʋ wɑ́ bɑ̀. Yɑ́ sɩ́ʋ́n nə, Zwezi-Kərisə dʋŋɑ dɑ́ɑ́, bɑ nə wulə. Kʋ nətʋ tə pɩn, nə lwɑrɩ də, kʋ yɩ lʋʋ zɑŋʋ mɑ́ŋɑ́ nə bwələ.
62002019	Zwezi-Kərisə dʋŋɑ tə nɑn nə tətəŋi wɑ. Yɑ́ bɑ dɑ̀ń yɑ̀ tɑ̀ nə wɑ lɩ̀ɑ̀ fuən. Də bɑ yɑ̀ nə yɩ nə wɑ lɩ̀ɑ̀, bɑ yɑ̀ bɑ́ nɑn bɑ yɑ́ nəbɑ. Kʋ nətʋ tə fwɑ, sə kʋ mɑ bɩrɩ də, bɑ mɑmɑ yɑ̀ tɑ̀ nə wɑ lɩ̀ɑ̀.
62002020	Yɑ́ ɑ́ mʋ̀ jon Yɩɩ-Siŋu tə. Kʋ yɩ Zwezi-Kərisə nə pɩn kʋ ɑbɑ. Mə kʋ mʋ̀ nə pɩn, ɑ́ mʋ̀ mɑmɑ yə̀ə́ cɩ́ɡɑ́ tə.
62002021	Kʋ tɑ̀ ɑ̀ pʋ́pʋ́nɩ́ ɑ́ nə, sə ɑ̀ swɩ̀n də, ɑ́ yə̀rì cɩ́ɡɑ́ tə. Kʋ yɩ ɑ̀ pʋ́pʋ́nɩ́, sə ɑ̀ bɩrɩ də, ɑ́ yə̀ə́ kɑ. Á dɑ̀ń mɛ, sə ɑ́ yəni də, kʋnkʋn nədʋ də bɑ cɩ́ɡɑ́ tə con nɑŋɑ.
62002022	Wɑ̀ɑ̀ nə yɩ kʋnkʋnʋ? Kʋ yɩ lìù tə, ʋ nə swɩ̀n də, Zwezi tɑ̀ Kərisə. Ʋ mʋ̀ nə yɩ Zwezi-Kərisə dʋŋʋ. Ʋ mʋ̀ nə vɩ nyɩnɑ Yɩɩ də ʋ bìú tə mɑmɑ bələ.
62002023	Lìù tə, ʋ nə vɩɡɑ bìú tə, kʋ tíú tə vɩɡɑ nyɩnɑ tə də. Lìù tə, ʋ nə sɛ̀ bìú tə, kʋ tíú tə sɛ̀ nyɩnɑ tə də.
62002024	Á zɩɡɑ yoo tə yuu wɑ, ɑ́ nə nì kʋ də̀ń lɑŋʋ wɑ. Á nə zɩɡɑ kʋ tə yuu wɑ, ɑ́ nə nì mɑ́ŋɑ́ tə wɑ, kʋ nə tʋn, kʋ bɩrɩ də, ɑ́ wɑ́ vwə ɑ́ tɩ̀ɑ̀n nyɩnɑ Yɩɩ də ʋ bìú Zwezi yɩrɑ mɑ́ŋɑ́ mɑmɑ wuuu.
62002025	Yɑ́ ɑ́ nəŋə, bìú tə kɑ̀n nii də, ʋ wɑ́ pɑ nəbɑ mɩɩ tə, kʋ nə bɑ zwɛ̀ Yɩɩ con.
62002026	Aý pʋ́pʋ́nɩ́ tə yìə̀n tə, ɑ̀ pɑ ɑbɑ, lɩ̀ɑ̀ tə yɩrɩ, bɑ nə wulə bɑ ɡɩɡɩrɩ ɑbɑ.
62002027	Á mʋ̀ con nə, Kərisə pɩn ɑbɑ Yɩɩ-Siŋu tə. Kʋ súə́ ɑbɑ, yɑ́ ɑ́ kʋ́ʋ̀ bɑ lìù don kɑ̀rɑ̀ pɩ̀ɑ̀. Ʋ Siŋu tə cɩ́ɡɑ́ kɑ̀rɑ̀ ɑbɑ yìə̀n tə mɑmɑ, yuu wɑ. Tə tə yuu wɑ, kʋ nə kɑ̀rɩ̀ ɑbɑ, tə yɩ cɩ́ɡɑ́, tə tɑ̀ kʋnkʋn. Kʋ mʋ̀ nə pɩn, ɑ́ twɑ́ kɑ̀rɑ̀ tə nii nə, ʋ Siŋu tə nə bɩrɩ ɑbɑ. Yɑ́ ɑ́ ɡɑ wulə də Zwezi-Kərisə mɑ́ŋɑ́ mɑmɑ wuuu.
62002028	Aý bìsɩ́nɑ́-bɑ, kʋ mʋ̀ tə yɩrɩ, ɑ́ vwə ɑ́ tɩ̀ɑ̀n Zwezi-Kərisə yɩrɑ mɑ́ŋɑ́ mɑmɑ wuuu. Kʋ mʋ̀ nə wɑ́ pɑ dɩɩn tə, ʋ nə wɑ́ pìí ʋ bɑ̀, sə nə zən nə yəni də, fən tə̀lə́, cɑvɩrɑ də dɑ̀n kɑ́ jɑ nəbɑ ʋ yɑ́ɑ́ con.
62002029	Á yə̀ə́ də, Yɩɩ yɩ cɩ́ɡɑ́ tíú. Á dɑ̀ń mɛ, sə ɑ́ yəni də, lìù tə, ʋ nə tʋŋɑ də cɩ́ɡɑ́, yɩ ʋ bìú.
62003001	Á nəŋə tə nə, nyɩnɑ Yɩɩ nə sóní nəbɑ zənzən nətʋ. Ʋ sonu tə pɩn, ʋ boŋə nəbɑ ʋ bɩɑ. Yɑ́ nə cɩ́ɡɑ́ ɡɑ yɩ Yɩɩ bɩɑ də. Lɩ̀ɑ̀ tə, lʋʋ nə tɩ bɑ, wɑ̀ Yɩɩ yəni. Kʋ mʋ̀ nə pɩn, bɑ yə̀rì nə də.
62003002	Aý nubisoni-bɑ, sɩ́ʋ́n nə, nə dɑ̀ń yɩ Yɩɩ bɩɑ. Yɑ́ won tə, nə nə wɑ́ yɑ̀, Yɩɩ tə wɑ̀ kʋ bɩrɩ. Nə dɑ̀ń nə yə̀ə́ də, Zwezi-Kərisə nə wɑ́ pìí ʋ bɑ̀, mɑ́ŋɑ́ tə wɑ, nə wɑ́ nɑ nətʋ tə, ʋ nə yɩ. Yɑ́ nə wɑ́ lwɑ̀ń, nə jì ndə ʋ nə.
62003003	Lìù tə mɑmɑ, ʋ nə jə yɑlɑ təntə Zwezi-Kərisə con, kʋ tíú yɑ̀ɑ́ kə dɩ̀ɑ̀n, sə ʋ kwɛn ʋ bɩcɑn, sə kʋ yɑ nəpon Yɩɩ yɑ́ɑ́ con. Yɑ́ ʋ dɑ̀ń wɑ́ yɑ̀ ndə Zwezi-Kərisə tətə nə, ʋ bɩcɑn nə yɩ nəpon Yɩɩ yɑ́ɑ́ con.
62003004	Lìù tə mɑmɑ, ʋ nə tʋŋɑ cʋnɑ, kʋ tíú vɩɡɑ Yɩɩ nii. Kʋ dɑ̀ń pɩ̀ɑ̀ kʋ bɩrɩ də, cʋnɑ yɩ kɑ vɩ Yɩɩ nii zìlə́.
62003005	Á yə̀ə́ də, Zwezi-Kərisə twi tɩɑ yuu wɑ, sə ʋ lɩ lɩ̀ɑ̀ cʋnɑ. Yɑ́ ʋ tətə yuu bɑ cʋnɑ jə.
62003006	Lìù tə mɑmɑ, ʋ də wɑ́ dɑ̀ń nə vwə duən nə, mɑ́ŋɑ́ mɑmɑ wuuu, kʋ́ʋ̀ bɑ cʋnɑ fwɑ. Yɑ́ lìù tə ʋ nə tʋŋɑ cʋnɑ, kʋ tíú tə wɑ̀ wɑ́ nɩ, ʋ ɡɑ yə̀rì wɑ́ də.
62003007	Aý bìsɩ́nɑ́-bɑ, ɑ́ dɑ̀nɑ̀ kɑ́ pɑ lìù mɑmɑ ɡɩɡɩrɩ ɑbɑ. Lìù tə, ʋ nə tʋŋɑ də cɩ́ɡɑ́, kʋ tíú yɩ cɩ́ɡɑ́ tíú, ndə Zwezi-Kərisə tətə nə yɩ cɩ́ɡɑ́ tíú nətʋ.
62003008	Sɩtɑnɑ nə tʋŋɑ cʋnɑ, kʋ jɩjʋ mɑmɑ. Kʋ mʋ̀ nə pɩn, lìù tə, ʋ nə tʋŋɑ cʋnɑ ʋ yɩ Sɩtɑnɑ nə tɩ. Yɩɩ-Biu Zwezi-Kərisə twi tɩɑ yuu wɑ, sə ʋ cʋ̀ɡʋ̀ Sɩtɑnɑ tʋtʋnɑn tə mɑmɑ.
62003009	Lìù tə mɑmɑ, ʋ dɑ̀ń nə yɑ Yɩɩ bìú, ʋ jə Yɩɩ mɩɩ tə. Ʋ ɡɑ bɑ cʋnɑ tʋŋɑ. Yɩɩ dɑ̀ń nə yɩ ʋ nyɩnɑ. Kʋ mʋ̀ nə pɩn, ʋ wɑ̀rɩ̀ cʋnɑ ʋ tʋŋɑ.
62003010	Mə kʋ twɑ́ nətʋ, bɑ mɑ lwɑrɩ Yɩɩ bɩɑ tə də Sɩtɑnɑ bɩɑ tə swɩ́ɑ́n duən wɑ. Lìù tə mɑmɑ, ʋ nə bɑ tʋŋɑ də cɩ́ɡɑ́, kʋ tíú tɑ̀ Yɩɩ bìú. Lìù tə də, ʋ nə bɑ ʋ don, ʋ nə yɩ ʋ nubiu Kərisə yɩrɩ, swə, ʋ də tɑ̀ Yɩɩ bìú.
62003011	Kʋ tə, bɑ nə swɩ̀n, bɑ pɑ ɑ́ nì, kʋ jɩjʋ mɑmɑ, kʋ mʋ̀ nə yɩ, sə nə sóní duən.
62003012	Nə wɑ̀ mɛ, sə nə yɑ ndə Kɑyɛn nə. Ʋ mʋ̀ yɑ̀ yɩ Sɩtɑnɑ nə tɩ. Kɑyɛn ɡʋɑ ʋ nyɑ́nʋ́. Yɑ́ bɛ̀ɛ̀ nə pɩn, ʋ mɑ ɡʋ ʋ nyɑ́nʋ́ tə? Kʋ yɩ ʋ mʋ̀ Kɑyɛn tʋtʋnɑn yɑ̀ yɩ tʋtʋnkʋnkwɩnɑn, yɑ́ ʋ nyɑ́nʋ́ tə tʋtʋnɑn ɡɑ ziən. Kʋ mʋ̀ nə pɩn, ʋ mɑ ɡʋ wɑ́.
62003013	Aý nubɩɑ-bɑ, ɑ́ dɑ̀nɑ̀ kɑ́ pɑ kʋ dɩ̀ ɑ́ yuu də lɩ̀ɑ̀ tə, lʋʋ nə tɩ bɑ nə dʋŋɑ ɑbɑ.
62003014	Nə swə nə duən tə, bɑ nə yɩ nə nubɩɑ Kərisə yɩrɩ. Kʋ mʋ̀ nə pɩn, nə yə̀ə́ də, nə nɑn tɩɑn wɑ, nə zʋ mɩɩ wɑ, kʋ nə bɑ zwɛ̀ Yɩɩ con. Lìù tə, ʋ nə bɑ ʋ don, ʋ nə yɩ ʋ nubiu Kərisə yɩrɩ, swə, kʋ tíú tə wulə tɩɑn wɑ, tə nə bɑ zwɛ̀.
62003015	Lìù tə mɑmɑ, ʋ nə dʋŋɑ ʋ don, ʋ nə yɩ ʋ nubiu Kərisə yɩrɩ, kʋ tíú yɩ lɑɡʋrʋ. Yɑ́ ɑ́ ɡɑ yə̀ə́ də, lɑɡʋrʋ nədʋ tətə bɑ mɩɩ tə, kʋ nə bɑ zwɛ̀ Yɩɩ con, tə jə, ʋ pɑ ʋ tɩ̀ɑ̀n nə.
62003016	Zwezi-Kərisə nə tì ʋ mɩɩ, ʋ mɑ lɑ́rɩ́ nə yuu nə. Yɑ́ kʋ dɑ̀ń twɑ́ də ʋ mʋ̀, nə lwɑrɩ won tə, kʋ nə yɩ sonu tə. Nə də dɑ̀ń mɛ, sə nə tì nə mɩɩ tə, nə mɑ lɑ́rɩ́ nə duən tə, bɑ nə yɩ nə nubɩɑ Kərisə yɩrɩ, yuu nə.
62003017	Kʋ wɑ̀ɑ́ kʋ pɩn jɩjə tíú don nɩ ʋ don, ʋ nə yɩ ʋ nubiu Kərisə yɩrɩ, yojɑnʋ wɑ, ʋ ɡɑ vɩ, sə ʋ sɑn wɑ́. Nətə nə bɑ wɑ̀ɑ́ bɑ swɩ̀n də, Yɩɩ sonu tə wulə jɩjə tíú təntə bɩcɑn wɑ?
62003018	Aý bìsɩ́nɑ́-bɑ, nə sonu tə mɛ, sə kʋ yɑ cɩ́ɡɑ́ cɩ́ɡɑ́ sonu, bɑ nə nɑ kʋ, nə tʋtʋnɑn wɑ. Nə dɑ̀nɑ̀ kɑ́ jɑ nii sonu tə, kʋ nə swɩ̀n sʋ̀rɑ̀n tə nə ywɑ́n cɩcɩ.
62003019	Mə nətʋ, nə nə wɑ́ twɑ́ nə mɑ lwɑrɩ də, nə yɩ cɩ́ɡɑ́ tɩ̀ɑ́n. Yɑ́ mə nətʋ, nə nə wɑ́ twɑ́, nə mɑ jɑ bɩcɑn sìə́ Yɩɩ yɑ́ɑ́ con.
62003020	Nə yə̀ə́ də, Yɩɩ dwə nə pubʋŋɑ tə, ʋ ɡɑ yə̀ə́ won mɑmɑ. Kʋ mʋ̀ nə yɩ, də nə nə cɑɡɑ nə tɩ̀ɑ̀n nii nə nə bɩcɑn wɑ, kʋ bɑ də̀ń jə.
62003021	Aý nubisoni-bɑ, də nə dɑ̀ń nə bɑ nə tɩ̀ɑ̀n nii nə cɑɡɑ nə bɩcɑn wɑ, nə wɑ́ zən nə yəni də, fən tə̀lə́ Yɩɩ yɑ́ɑ́ con.
62003022	Nə zìlí Yɩɩ nii yìə̀n tə, yɑ́ nə ɡɑ tʋŋɑ kʋ tə, ʋ nə swə. Kʋ mʋ̀ nə pɩn, won tə mɑmɑ nə nə lòrì ʋ con, ʋ wɑ́ pɑ kʋ nəbɑ.
62003023	Á nəŋə, kʋ tə nə yɩ ʋ nii yoo tə. Kʋ mʋ̀ nə yɩ, sə nə kə nə wɑɑ ʋ bìú Zwezi-Kərisə nə. Yɑ́ nə ɡɑ sóní duən, ndə Kərisə nə pɩn nəbɑ nii kʋ yoo təntə yuu wɑ nətʋ.
62003024	Lìù tə, ʋ nə zìlí Yɩɩ nii yìə̀n tə, kʋ tíú vwə ʋ tɩ̀ɑ̀n Yɩɩ yɩrɑ, mɑ́ŋɑ́ mɑmɑ wuuu, Yɩɩ də ɡɑ wulə də wɑ́ mɑ́ŋɑ́ mɑmɑ wuuu. Yɑ́ kʋ twɑ́ də Yɩɩ-Siŋu tə, ʋ nə pɩn nəbɑ, nə yə̀ə́ də, Yɩɩ wulə də nəbɑ, mɑ́ŋɑ́ mɑmɑ wuuu.
62004001	Aý nubisoni-bɑ, ɑ́ dɑ̀nɑ̀ kɑ́ kə ɑ́ wɑɑ lɩ̀ɑ̀ tə mɑmɑ nə, bɑ nə swɩ̀n də, bɑ súə́ də Yɩɩ-Siŋu tə. Sɩ́ʋ́n nə, kʋnkʋn sʋ̀sʋ̀nɑ̀ súə́ lʋʋ wɑ. Á mɛ, sə ɑ́ dí yɑ́ɑ́, ɑ́ mɩ̀ɑ̀n bɑ ɑ́ lwɑrɩ də, Siŋu tə, bɑ nə jə, nə yɑ Yɩɩ-Siŋu tə.
62004002	Á nəŋə nətʋ tə, ɑ́ nə wɑ́ twɑ́, ɑ́ mɑ lwɑrɩ də, kʋ nə yɑ Yɩɩ-Siŋu tə. Lìù tə mɑmɑ, ʋ nə swɩ̀n ʋ bɩrɩ də, Zwezi-Kərisə cɩ́ɡɑ́ nɑn Yɩɩ con, ʋ bɑ̀, ʋ pɑ, kɑn lʋrɩ wɑ́ tɩɑ yuu wɑ, kʋ tíú yɩ Yɩɩ nə tɩ wɑ́.
62004003	Lìù tə mɑmɑ, ʋ nə bɑ cɩ́ɡɑ́ tə bɩrɩ Zwezi-Kərisə yoo təntə yuu wɑ, kʋ tíú tɑ̀ Yɩɩ nə tɩ wɑ́. Kʋ tíú súə́ də Kərisə dʋŋʋ tə siŋu tə. Á dí yɑ́ɑ́ ɑ́ nì də, Kərisə dʋŋʋ təntə wɑ́ bɑ̀. Sɩ́ʋ́n nə, ʋ mɑnwɑrɩ ʋ wulə lʋʋ wɑ.
62004004	Aý bìsɩ́nɑ́-bɑ, ɑ́ mʋ̀ yɩ Yɩɩ nə tɩ ɑbɑ. Yɩɩ-Siŋu tə, kʋ nə súə́ ɑbɑ, kʋ dɩ̀ɑ̀n dwə siŋu tə, kʋ nə wulə lɩ̀ɑ̀ tə con, lʋʋ nə tɩ bɑ. Kʋ mʋ̀ nə pɩn, ɑ́ dí dɩ̀ɑ̀n kʋnkʋn sʋ̀sʋ̀nɑ̀ tə yuu wɑ.
62004005	Bɑ mʋ̀ yɩ lʋʋ nə tɩ bɑ. Kʋ mʋ̀ nə pɩn, bɑ swɩ̀n tə tə, lɩ̀ɑ̀ tə lʋʋ nə tɩ bɑ, nə swɩ̀n. Kʋ mʋ̀ yɩrɩ nə lɩ̀ɑ̀ təntə cʋɡɑ bɑ sʋ̀rɑ̀n tə.
62004006	Nə mʋ̀ yɑ Yɩɩ nə tɩ nəbɑ. Lìù tə, ʋ nə yə̀ə́ Yɩɩ, ʋ yɑ̀ɑ́ cʋɡʋ nə sʋɡʋ. Yɑ́ lìù tə, ʋ nə tɑ̀ Yɩɩ nə tɩ wɑ́, ʋ bɑ nə sʋɡʋ cʋɡɑ. Mə kʋ twɑ́ nətʋ, nə mɑ lwɑrɩ siŋu tə, kʋ nə yɩ cɩ́ɡɑ́, də kʋnkʋn siŋu tə swɩ́ɑ́n duən wɑ.
62004007	Aý nubisoni-bɑ, sonu yɩ kʋ nɑn Yɩɩ con. Kʋ mʋ̀ nə pɩn, nə swə́nə́ duən. Lìù tə mɑmɑ, ʋ nə jə sonu, ʋ yɑ Yɩɩ bìú, yɑ́ ʋ ɡɑ yə̀ə́ Yɩɩ də.
62004008	Yɩɩ yɑ sonu Yɩɩ. Lìù tə, ʋ nə bɑ sonu jə, ʋ wɑ̀ Yɩɩ lwɑrɩ.
62004009	Á nəŋə nətʋ tə, Yɩɩ nə twɑ́, ʋ mɑ bɩrɩ ʋ sonu tə nəbɑ. Ʋ tʋn ʋ bidʋɑ kələn tə tɩɑ yuu wɑ, sə nə twɑ́ də wɑ́, nə nɑ mɩɩ tə, kʋ nə bɑ zwɛ̀ ʋ con.
62004010	Á nəŋə nətʋ tə, ʋ sonu tə nə yɩ. Kʋ tɑ̀, nə nə sóní Yɩɩ tə yɩrɩ, kʋ yɑ, ʋ nə swə nəbɑ tə yɩrɩ. Yɑ́ ʋ dɑ̀ń tʋn ʋ bìú tə, sə ʋ tɩ, ndə nə yuu joŋi vɑnɩ nə, bɑ nə ɡʋɑ, sə kʋ lɩ nə cʋnɑ tə.
62004011	Aý nubisoni-bɑ, də Yɩɩ nə sóní nəbɑ sonu təntə yiri, nə də dɑ̀ń mɛ, sə nə sóní duən.
62004012	Lìù mɑmɑ tə wɑ̀ Yɩɩ nɩ. Də nə nə swə duən, Yɩɩ wulə də nəbɑ, mɑ́ŋɑ́ mɑmɑ wuuu, yɑ́ ʋ sonu tə súə́ nəbɑ cɩ́ɡɑ́ cɩ́ɡɑ́.
62004013	Yɩɩ pɩn nəbɑ ʋ Siŋu tə. Kʋ mʋ̀ nə pɩn, nə yə̀ə́ də, nə vwə nə tɩ̀ɑ̀n Yɩɩ yɩrɑ, mɑ́ŋɑ́ mɑmɑ wuuu. Yɩɩ də ɡɑ vwə nəbɑ, mɑ́ŋɑ́ mɑmɑ wuuu.
62004014	Yɑ́ nə mʋ̀ dɑ̀ń nɩ, nə ɡɑ swɩ̀n nə bɩrɩ də, nyɩnɑ Yɩɩ tʋn ʋ bìú Zwezi tə tɩɑ yuu wɑ, sə ʋ jon ləzoni bɑ cʋnɑ wɑ.
62004015	Lìù tə, ʋ nə swɩ̀n, ʋ bɩrɩ də, Zwezi yɑ Yɩɩ-Biu, Yɩɩ wulə də kʋ tíú, mɑ́ŋɑ́ mɑmɑ wuuu, ʋ də ɡɑ wulə də Yɩɩ, mɑ́ŋɑ́ mɑmɑ wuuu.
62004016	Nə mʋ̀ yə̀ə́ sonu tə, Yɩɩ nə swə nəbɑ. Yɑ́ nə pɩn cɩ́ɡɑ́ kʋ yoo tə nə də. Yɩɩ yɑ sonu Yɩɩ. Lìù tə, ʋ nə jə sonu, ʋ wulə də Yɩɩ mɑ́ŋɑ́ mɑmɑ wuuu. Yɩɩ də ɡɑ wulə də wɑ́, mɑ́ŋɑ́ mɑmɑ wuuu.
62004017	Də nə nə súə́ də sonu cɩ́ɡɑ́ cɩ́ɡɑ́, ndə kʋ nə mɛ nətʋ, kʋ mʋ̀ nə wɑ́ pɑ, nə zən nə yəni də, fən tə̀lə́ dɩɩn tə nə, Zwezi nə wɑ́ pìí ʋ bɑ̀, sə ʋ bʋ̀rɩ̀ bʋ̀rɑ̀ tə. Nətʋ tə, Zwezi dɑ̀ń nə yɩ, mə nətʋ nə də yɩ lʋʋ wɑ.
62004018	Sonu wɑ bɑ fən jə. Kʋ mʋ̀ nə pɩn, lìù tə, fən nə jə, ʋ wɑ̀ swí də sonu. Lìù nə yə̀ə́ də, cɑ̀n bɩ̀ɑ̀n ʋ yuu wɑ, kʋ mʋ̀ nə yɑ̀ɑ́ pɑ fən jə wɑ́. Kʋ mʋ̀ nə pɩn, lìù tə fən nə jə, ʋ bɑ cɩ́ɡɑ́ cɩ́ɡɑ́ sonu jə.
62004019	Yɩɩ nə dí yɑ́ɑ́ ʋ sóní nəbɑ. Kʋ mʋ̀ nə pɩn, nə mʋ̀ jə sonu tə.
62004020	Də lìù nə swɩ̀n də, ʋ swə Yɩɩ, ʋ ɡɑ dʋŋɑ ʋ don, ʋ nə yɩ ʋ nubiu Kərisə yɩrɩ, kʋ tíú yɩ kʋnkʋnʋ. Də ʋ nə bɑ ʋ nubiu tə swə, ʋ ɡɑ nɑ wɑ́ ʋ yɩ́ɑ́ wɑ, ʋ wɑ̀rɩ̀ Yɩɩ tə, ʋ nə bɑ nɑ ʋ yɩ́ɑ́ wɑ, ʋ sóní.
62004021	Á nəŋə yoo tə, Yɩɩ nə pɩn nəbɑ ʋ nii tə kʋ yuu wɑ. Lìù tə, ʋ nə swə Yɩɩ, ʋ mɛ, sə ʋ sóní ʋ nubiu də.
62005001	Lìù tə mɑmɑ, ʋ nə pɩn cɩ́ɡɑ́ də, Zwezi nə yɩ Kərisə, kʋ tíú yɑ Yɩɩ bìú. Yɑ́ lìù tə mɑmɑ, ʋ nə swə ʋ nyɩnɑ Yɩɩ, ʋ swə ʋ bɩɑ tə də.
62005002	Á nəŋə nətʋ, nə nə wɑ́ twɑ́ nə lwɑrɩ də, nə swə Yɩɩ bɩɑ tə. Kʋ mʋ̀ nə yɩ, nə nə swə Yɩɩ, yɑ́ nə ɡɑ zìlí ʋ nii yìə̀n tə.
62005003	Á nəŋə, kʋ tə nə bɩrɩ də, nə swə Yɩɩ. Kʋ mʋ̀ nə yɩ, nə nə zìlí Yɩɩ nii yìə̀n tə. Yɑ́ Yɩɩ nii yìə̀n tə kɑ zìlí ɡɑ bɑ cɑ̀.
62005004	Lìù tə mɑmɑ, ʋ nə yɑ Yɩɩ bìú dí dɩ̀ɑ̀n, lʋʋ yìə̀n yuu wɑ. Á nəŋə nətʋ tə, nə nə dí dɩ̀ɑ̀n lʋʋ yìə̀n yuu wɑ. Kʋ mʋ̀ nə yɩ nə wɑɑ tə, nə nə ken Yɩɩ nə.
62005005	Lìù tə̀lə́, ʋ nə dí dɩ̀ɑ̀n lʋʋ yìə̀n yuu wɑ, də kʋ nə tɑ̀ lìù tə, ʋ nə pɩn cɩ́ɡɑ́ də, Zwezi yɑ Yɩɩ-Biu.
62005006	Zwezi nə yɑ lìù tə, ʋ nə twi də nɩ́ɑ́f1 də jɑnɑ. Kʋ tɑ̀ nɩ́ɑ́ cɩcɩ nə, ʋ jɑ bɑ̀. Kʋ yɩ nɩ́ɑ́ də jɑnɑ nə, ʋ jɑ bɑ̀. Yɩɩ-Siŋu tə nə pɩn, bɑ lwɑrɩ də, kʋ yoo təntə yɩ cɩ́ɡɑ́, Yɩɩ-Siŋu tə swɩ̀n cɩ́ɡɑ́.
62005007	Wiən bɑtwɑ nə bɩrɩ kʋ yoo təntə.
62005008	Kʋ mʋ̀ nə yɩ Yɩɩ-Siŋu tə, də nɩ́ɑ́ tə, də jɑnɑ tə. Yɑ́ tə wiən bɑtwɑ tə mɛ yɩ yoo nədʋ təntə nə tə bɩrɩ.
62005009	Lìù nə swɩ̀n yoo ʋ bɩrɩ nəbɑ, nə yɑ̀ɑ́ jon kʋ. Yɑ́ Yɩɩ nə swɩ̀n yoo ʋ bɩrɩ, kʋ mʋ̀ nə dwə. Á nəŋə kʋ tə, Yɩɩ nə swɩ̀n ʋ bɩrɩ ʋ bìú tə yoo yuu wɑ.
62005010	Lìù tə, ʋ nə ken ʋ wɑɑ Yɩɩ-Biu tə nə wuuu, ʋ jə Yɩɩ sʋ̀rɑ̀n təntə ʋ wɑɑ con. Lìù tə, ʋ nə wɑ̀ ʋ wɑɑ ken Yɩɩ-Biu tə nə, ʋ jɑ Yɩɩ ʋ mɑ jì kʋnkʋnʋ, ʋ nə wɑ̀ cɩ́ɡɑ́ pɩn Yɩɩ sʋ̀rɑ̀n tə nə, ʋ nə swɩ̀n ʋ bìú tə yoo yuu wɑ yɩrɩ.
62005011	Á nəŋə, tə sʋ̀rɑ̀n təntə nə: Yɩɩ pɩn nəbɑ mɩɩ tə, kʋ nə bɑ zwɛ̀ ʋ con. Yɑ́ ʋ bìú tə dɑ̀ń nə yɩ mɩɩ təntə dəkuu.
62005012	Lìù tə, Yɩɩ-Biu tə nə wulə də wɑ́, kʋ tíú tə jə mɩɩ təntə. Lìù tə, Yɩɩ-Biu tə nə tə̀lə́ də wɑ́, kʋ tíú bɑ mɩɩ təntə jə.
62005013	Aý pʋ́pʋ́nɩ́ sɑɡɩ kʋ tə, ɑ̀ pɩn ɑbɑ, sə ɑ́ lwɑrɩ yoo kʋ tə. Kʋ mʋ̀ nə yɩ, ɑ́ nə keni ɑ́ wɑɑ Yɩɩ-Biu tə nə wuuu, ɑ́ jə mɩɩ tə, kʋ nə bɑ zwɛ̀ Yɩɩ con.
62005014	Yɑ́ ɑ́ nəŋə nətʋ tə, nə nə zən nə yəni də, fən tə̀lə́ Yɩɩ yɑ́ɑ́ con. Də nə nə lòrì won, kʋ twɑ́ də ʋ fɩrɑ tə, ʋ cʋɡɑ nəbɑ.
62005015	Də nə dɑ̀ń nə yə̀ə́ də, ʋ cʋɡɑ nəbɑ won tə mɑmɑ, nə nə lòrì ʋ con, nə yə̀ə́ də, ʋ wɑ́ pɑ kʋ nəbɑ də.
62005016	Də lìù nə nɩ ʋ don, ʋ nə yɩ ʋ nubiu Kərisə yɩrɩ, də ʋ tʋŋɑ cʋnɑ, tə nə bɑ́ jɑ wɑ́ tə vɑ tɩɑn wɑ, sə ʋ jʋn Yɩɩ. Yɑ́ Yɩɩ wɑ́ pɑ mɩɩ ʋ don təntə nə, ʋ nə yɩ ʋ nubiu Kərisə yɩrɩ. Kʋ nətʋ tə jə nywɑrɩ, kʋ pɑ lɩ̀ɑ̀ tə nə, bɑ cʋnɑ tə nə bɑ́ kə bɑ tɩɑn wɑ. Yɑ́ cʋnɑ duən dɑ̀ń nə wulə tə yíɡúrə́ nə yɩ tɩɑn. Kʋ tɑ̀ cʋnɑ yiri təntə yɩrɩ nə, ɑ̀ swɩ̀n ɑ́ con, sə ɑ́ jʋn Yɩɩ.
62005017	Tʋtʋnyiri mɑmɑ kʋ nə yɩ kʋnkʋn yoo, kʋ yɑ cʋnɑ. Yɑ́ cʋnɑ duən wulə, tə nə bɑ lìù tɩɑn wɑ kəni.
62005018	Nə yə̀ə́ də, lìù tə mɑmɑ, ʋ nə yɑ Yɩɩ bìú, Yɩɩ-Biu Zwezi nə cɩ̀ ʋ nə, ʋ kʋ́ʋ̀ bɑ cʋnɑ tʋŋɑ. Kʋ mʋ̀ nə pɩn, Sɩtɑnɑ wɑ̀rɩ̀ won mɑmɑ, ʋ fwɑ ʋ yɩrɑ.
62005019	Nə yə̀ə́ də, nə yɑ Yɩɩ nə tɩ. Yɑ́ Sɩtɑnɑ nə dí dɩ̀ɑ̀n lɩ̀ɑ̀ tə mɑmɑ yuu wɑ, bɑ nə yɩ lʋʋ nə tɩ bɑ.
62005020	Nə yə̀ə́ də, Yɩɩ-Biu Zwezi twi, ʋ ɡɑ pɑ nəbɑ wʋbʋŋɑ, sə nə lwɑrɩ Yɩɩ tə, ʋ nə yɩ cɩ́ɡɑ́ cɩ́ɡɑ́ Yɩɩ. Kʋ twɑ́ də ʋ bìú Zwezi-Kərisə, nə dɑ̀ń wulə, də ʋ mʋ̀ cɩ́ɡɑ́ cɩ́ɡɑ́ Yɩɩ. Ʋ mʋ̀ nə yɩ cɩ́ɡɑ́ cɩ́ɡɑ́ Yɩɩ, ʋ nə pɩn mɩɩ tə, kʋ nə bɑ zwɛ̀.
62005021	Aý bìsɩ́nɑ́-bɑ, ɑ́ cɩɑ ɑ́ tɩ̀ɑ̀n nə də woŋwɑnɑn tə.
63001001	Aý mʋ̀ nəkwɩa tə nə pʋ́pʋ́nɩ́ sagɩ kʋ tə, à pɩn n mʋ̀, kan tə də n bɩa tə nə. Yɩɩ nə kúrí mʋ́ ʋ tún. Aý swə n də n bɩa tə də cɩ́gá cɩ́gá sonu. Kʋ tà à cɩcɩ nə swə aba, kʋ ya à mʋ̀ də lɩ̀à tə mama, ba nə yə̀ə́ Yɩɩ cɩ́gá cɩ́gá tə.
63001002	Yɩɩ cɩ́gá tə wulə də nəba, kʋ ga wá ya də nəba máŋá də máŋá, kʋ nə ba zw(tm)̀.
63001003	Nə nyɩna Yɩɩ də ʋ bìú Zwezi-Kərisə wá twá də cɩ́gá də sonu, ba fwa pubwanʋ nə yɩra. Ba mʋ̀ nə wá dəri nə yinəgə zənzən, ba ga pa nəba bɩcan sìə́.
63001004	Aý pùə́ poli zənzən, də à nə nì də, n bɩa tə duən zìlí Yɩɩ cɩ́gá tə nii, ndə nyɩna Yɩɩ nə pɩn nəba nii yoo təntə yuu wa, sə nə ya nətʋ.
63001005	Yá sɩ́ʋ́n nə, à dàń lòrì kʋ tə, n mʋ̀ kan tə con. Kʋ mʋ̀ nə ya, sə nə sóní duən. Kʋ tà yodʋn yuu wa nii nə, à pʋ́pʋ́nɩ́, sə à pa mʋ́. Kʋ ya yoo tə, nə nə dí yáá, nə yə̀ə́ kʋ jɩjʋ mama yuu wa, nii.
63001006	Sonu yɩ won tə, kʋ bɩrɩ də, nə twá yoo tə nə, Yɩɩ nə pɩn ʋ nii tə kʋ yuu wa zəni. Á nəŋə yoo tə, Yɩɩ nə pɩn ʋ nii tə kʋ yuu wa, á nə dí yáá á yə̀ə́ kʋ jɩjʋ mama, á ga m(tm), sə á twá kʋ nə zəni.
63001007	Kʋnkʋn kàrà tɩ̀án twi, ba sú lʋʋ tə nii. Ba mʋ̀ ba s(tm)̀, ba swɩ̀n ba bɩrɩ də, Zwezi-Kərisə yɩ ʋ nan Yɩɩ con ʋ bà, ʋ pa kan lʋrɩ wá tɩa yuu. Lìù tə, ʋ nə ba kʋ yoo təntə swɩ̀n ʋ bɩrɩ, ʋ ya kʋnkʋn kàrà tíú. Ʋ ya lìù tə, ʋ nə yɩ Zwezi-Kərisə dʋŋʋ.
63001008	Á dàń cɩa á tɩ̀àn nə, sə nə tʋtʋŋɩ tə, nə nə dí yáá nə tʋn, dàn ká va tʋtʋ, sə á wànɩ́ á na kʋ ŋwɩ́rán mama.
63001009	Lìù tə mama, ʋ nə ba Zwezi-Kərisə kàrà tə nii zìlí zəni, máŋá mama wuuu, ʋ nə j(tm)́n ʋ va yɩŋʋnɩ, Yɩɩ tə̀lə́ də kʋ tíú. Lìù tə, ʋ nə zìlí Zwezi-Kərisə kàrà tə nii zəni, ʋ wulə də nyɩna Yɩɩ də ʋ bìú Zwezi-Kərisə, máŋá mama wuuu.
63001010	Də lìù nə twi á con, ʋ ga wà kàrà təntə ja bà á con, á dànà ká s(tm)̀, á pa kʋ tíú zʋ á dìə̀ wa. Á dànà ká jʋn wá tətə.
63001011	Lìù tə, ʋ nə jʋn wá, ʋ mʋ̀ də wá jə nimarʋ ʋ tʋtʋnkʋkwɩnan tə yuu wa.
63001012	Aý jə yìə̀n zənzən, à nə pɩ̀à, sə à swɩ̀n á con, yá à ga ba pɩ̀à, sə à pʋ́pʋ́nɩ́ tə sagɩ wa də pʋ́pʋ́ná mʋa. Aý bʋŋa, sə à tətə bà á con, sə à swɩ̀n á con də nii, sə kʋ pa nə pupwən tə nii sú cɩ́gá cɩ́gá.
63001013	N nubʋa tə, Yɩɩ nə kúrí ʋ tún, bɩa tə, jʋ̀nɩ̀ mʋ́.
64001001	Aý mʋ̀ nəkwɩɑ tə nə pʋ́pʋ́nɩ́ sɑɡɩ kʋ tə, ɑ̀ pɩn n mʋ̀ Gɑyisə nə. N yɩ lìù tə, n yoo nə cɑ̀ ɑ̀ nə zənzən, ɑ̀ ɡɑ swə mʋ́ də cɩ́ɡɑ́ cɩ́ɡɑ́ sonu də.
64001002	Aý nubiswənə tə, ɑ̀ yɩlori nə yɑ, sə won mɑmɑ kwɛn kʋ pɑ mʋ́, sə n yɑzurə də yɑ zəni, sə n ɡɑ twɑ́ Zwezi-Kərisə nə zəni.
64001003	Aý pùə́ poli zənzən, mɑ́ŋɑ́ tə wɑ, Kərisə lɩ̀ɑ̀ duən nə twi nə con, bɑ swɩ̀n n yoo də, nətʋ tə, n nə yə̀ə́ Yɩɩ cɩ́ɡɑ́ tə. Bɑ bɩrɩ, nətʋ n nə zìlí Yɩɩ cɩ́ɡɑ́ tə nii.
64001004	Aý bɑ pupwən don jə kɑ nə kʋ́ʋ̀ dwə, ɑ̀ nə nì də, bɑ swɩ̀n də, ɑ̀ bɩɑ tə zìlí Yɩɩ cɩ́ɡɑ́ tə nii.
64001005	Aý nubiswənə tə, n yɩ lìù tə, n nə fwɑ zəni lɩ̀ɑ̀ tə yɩrɑ, bɑ nə yɩ nubɩɑ Kərisə yɩrɩ, bɑ nə yɩ vərə tətə. Kʋ nətʋ bɩrɩ də, n twɑ́ Yuu-Tiu nə də pùə́ nədʋ.
64001006	Bɑ swɩ̀n n sonu tə yoo, bɑ bɩrɩ Kərisə lɩ̀ɑ̀ púlí tə yɑ́ɑ́ con. Aý lòrì mʋ́, sə n sɑn bɑ, sə bɑ wɑ̀nɩ́ bɑ kɛ̀ń, bɑ vɑ bɑ cwəŋə tə. Fwɑ nətʋ, sə kʋ pɑ dun Yɩɩ nə.
64001007	Kʋ yɑ bɑ nɑn, sə bɑ swɩ̀n Yuu-Tiu yɩrɩ tə yoo bɑ bɩrɩ. Yɑ́ bɑ ɡɑ wɑ̀ won mɑmɑ jon lɩ̀ɑ̀ tə con, bɑ nə yə̀rì Zwezi-Kərisə.
64001008	Nə mʋ̀ Kərisə lɩ̀ɑ̀ tə dɑ̀ń nə mɛ, sə nə sɑn bɑ mʋ̀ lɩ̀ɑ̀ təntə nə, sə kʋ pɑ, nə mʋ̀ də bɑ mʋ̀ mɛ yɑ tʋ̀tʋ̀nɑ̀ Yɩɩ cɩ́ɡɑ́ tə yɩrɩ.
64001009	Aý pʋ́pʋ́nɩ́ sɑɡɩ kukuə, ɑ̀ pɑ Kərisə lɩ̀ɑ̀ púlí tə nə. Yɑ́ Diyotərɛfə, ʋ nə swə, sə ʋ yɑ bɑ yɑ́ɑ́ tíú tə, vɩɡɑ, sə ʋ zìlí nə nii.
64001010	Kʋ mʋ̀ nə pɩn, mɑ́ŋɑ́ tə wɑ, ɑ̀ nə wɑ́ bɑ̀, ɑ̀ wɑ́ lìí ɑbɑ tʋtʋnkʋkwɩnɑn tə, ʋ nə tʋŋɑ. Aý wɑ́ lìí ɑbɑ sʋ̀rɑ̀n tə, də kʋnkʋn tə də, ʋ nə kʋnɩ ʋ kəni nə nii nə. Yɑ́ də ʋ nə fwɑ nətʋ tə mɑmɑ, kʋ tə wɑ̀ ʋ fɩrɑ yí. Kʋ mʋ̀ nə pɩn, ʋ dɑ̀ń vɩ, sə ʋ jon lɩ̀ɑ̀ tə duən tə, bɑ nə yɩ nubɩɑ Kərisə yɩrɩ, bɑ nə twi ɑ́ con, ʋ kə ʋ dìə̀ wɑ. Nubɩɑ tə duən nə pɩ̀ɑ̀ bɑ jon bɑ, bɑ kə bɑ dìə̀ wɑ, ʋ yɑ̀ɑ́ cɑɡɑ bɑ nii nə. Yɑ́ ʋ ɡɑ dɩŋɩ bɑ mʋ̀ lɩ̀ɑ̀ təntə, bɑ nə pɩ̀ɑ̀ bɑ jon bɑ, ʋ lɩ Kərisə lɩ̀ɑ̀ púlí tə wɑ.
64001011	Aý nubiswənə, n mʋ̀ dɑ̀n kɑ́ twɑ́ n kwè yolwɑn fɑ̀ŋʋ́. N mɛ, sə n kwè, kʋ tə nə ziən fɑ̀ŋʋ́. Lìù tə, ʋ nə fwɑ zəni, ʋ yɑ Yɩɩ nə tɩ wɑ́. Yɑ́ lìù tə, ʋ nə fwɑ yolwɑn, ʋ yə̀rì Yɩɩ tətə.
64001012	Bɑ mɑmɑ swɩ̀n Demetəriyisə zəni tə yoo. Yɑ́ Yɩɩ cɩ́ɡɑ́ tə də tətə bɩrɩ ʋ zəni tə. Nə də swɩ̀n ʋ zəni tə yoo nə bɩrɩ. Yɑ́ kʋ tə, nə nə swɩ̀n tə yɩ cɩ́ɡɑ́.
64001013	Aý jə yìə̀n zənzən, ɑ̀ nə pɩ̀ɑ̀, sə ɑ̀ swɩ̀n n con. Yɑ́ ɑ̀ ɡɑ bɑ pɩ̀ɑ̀, sə ɑ̀ pʋ́pʋ́nɩ́ tə sɑɡɩ wɑ də pʋ́pʋ́nɑ́ mʋɑ.
64001014	Aý bʋŋɑ də, ɑ̀ wɑ́ nɑ mʋ́ sɩ́ʋ́n, sə nə swɩ̀n duən con də níə́.
64001015	Yɩɩ nə wɑ́ pɑ mʋ́ bɩcɑn sìə́. N dɑbɑrɑ tə də jʋ̀nɩ̀ mʋ́. Vəli nə dɑbɑrɑ tə lìù mɑmɑ con, n jon wɑ́ n pɑ nəbɑ.
65001001	Aý mʋ̀ Zwidə yɩ Zwezi-Kərisə tʋtʋnbiu, ɑ̀ ɡɑ yɩ Zwɑkə nubiu. Aý pʋ́pʋ́nɩ́ sɑɡɩ kʋ tə, ɑ̀ pɩn ɑ́ mʋ̀ lɩ̀ɑ̀ tə nə, nə nyɩnɑ Yɩɩ nə kúrí ʋ tún. Yɩɩ swə ɑbɑ, ʋ ɡɑ cɩ̀ ɑ́ nə, ʋ pɩn Zwezi-Kərisə nə.
65001002	Yɩɩ nə wɑ́ dəri ɑ́ yinəɡə zənzən, ʋ ɡɑ pɑ ɑbɑ bɩcɑn sìə́. Ʋ mʋ̀ nə wɑ́ pɑ, ʋ sonu tə yɑ də ɑbɑ zənzən!
65001003	Aý nubisoni-bɑ, ɑ̀ yɑ̀ sóní zəni, sə ɑ̀ pʋ́pʋ́nɩ́ ɑ́ nə, Yɩɩ nə jon nə mɑmɑ nə cʋnɑ tə wɑ yɩrɩ. Yɑ́ kʋ dɑ̀ń yɩ kɑ́lʋ́, sə ɑ̀ pʋ́pʋ́nɩ́ ɑ́ nə, sə ɑ̀ mɑ wɑ̀nɩ́ ɑ̀ dɑ̀n ɑ́ jɩ̀ɑ̀n. Á dɑ̀ń ŋwɩ̀ɑ́n ɑ́ yɑ́ɑ́, ɑ́ tɑ ɑ́ pɑ Zwezi sʋywɑ́ŋʋ́ tə nə, Yɩɩ nə pɩn nə mʋ̀, lɩ̀ɑ̀ tə nə yɩ Kərisə nə tɩ nə, nɑɑ nədʋ, kʋ ɡɑ mɛ nətʋ.
65001004	Lɩ̀ɑ̀ duən twɑ́ tɩɑ tɩɑ bɑ bɑ̀ ɑ́ con. Bɑ yɩ lɩ̀ɑ̀ tə, bɑ yɑ́ɑ́ nə tə̀lə́ də Yɩɩ. Bɑ vəvəri nə nyɩnɑ Yɩɩ pubwɑnʋ sʋɡʋ tə, sə bɑ mɑ wɑ̀nɩ́ bɑ tʋn pupwɑlɑn yìə̀n tə nə jə cɑvɩrɑ. Zwezi-Kərisə cɩcɩ nə yɩ nə kɑrnyɩnɑ də nə Yuu-Tiu. Bɑ mʋ̀ lɩ̀ɑ̀ tə ɡɑ vɩ wɑ́. Hɑlɩ, kʋ nə bɑ yiɡə, Yɩɩ swɩ̀n ʋ sɑɡɩ tə wɑ də, ʋ wɑ́ bʋ̀rɩ̀ bɑ bʋ̀rɑ̀, ʋ cʋ̀ɡʋ̀ bɑ.
65001005	Á yə̀ə́ kʋ tə mɑmɑ, ɑ̀ nə pɩ̀ɑ̀, sə ɑ̀ swɩ̀n ɑ́ con zəni zəni. Yɑ́ də kʋ mɑmɑ, ɑ̀ tə wɑ́ lìí ɑbɑ yoo kʋ tə. Yuu-Tiu jon Yɩzərɑyɛlə lɩ̀ɑ̀ tə Ezwipətə lʋʋ lɩ̀ɑ̀ jɩ̀ɑ̀n wɑ. Kʋ kwɑ nə, ʋ ɡʋɑ bɑ wɑ lɩ̀ɑ̀ tə, bɑ nə vɩɡɑ, sə bɑ sɛ̀ ʋ nii tə.
65001006	Á tə lìə́ ɑ́ tɩ̀ɑ̀n yoo, tə nə yí mɑlɩkɛ duən. Tə mɑlɩkɛ təntə wɑ̀ sɛ̀, tə jə̀ń pɑ̀rɩ̀ tə wɑ, Yɩɩ nə pɩn tə. Tə nɑn bwɑ́lɩ́ tə nə, Yɩɩ yɑ̀ nə pɩn tə. Yɩɩ dɑ̀ń mɑ vwə tə də bɑnzɑlɑ, ʋ kə yikunu wɑ, tə nə yɩ ndə tɩtɩn nə, sə tə yɑ lɑ́, mɑ́ŋɑ́ mɑmɑ wuuu. Ʋ ken tə lɑ́, ʋ mɑ dɑ̀nɩ̀ bʋ̀rɑ̀ dɩɩn nəfɑrʋ tə, sə ʋ bʋ̀rɩ̀ tə bʋ̀rɑ̀.
65001007	Á tə kʋ́ʋ̀ lìə́ ɑ́ tɩ̀ɑ̀n, yoo tə nə tʋn Sodɔmə də Gomɔrə nə, də tə yɩrɑ tɩɑn tə nə. Tə tɩɑn təntə fwɑ cʋnɑ yiri nədʋ. Tə wɑ lɩ̀ɑ̀ tə, yɑ̀ cwɑ̀rɩ̀ də duən. Bɑ yɑ̀ pəni duən vɛɛ vɛɛ, də bɑ pəni wiən, tə nə tɑ̀ ləzoni tətə. Kʋ mʋ̀ nə pɩn, bɑ ken bɑ mʋ̀ lɩ̀ɑ̀ təntə mən wɑ, tə nə bɑ dəŋi mɑmɑ, sə bɑ də́ cɑ̀n. Yɑ́ bɑ dɑ̀ń yɩ won tə, nə nə wɑ̀ɑ́ kʋ nə, nə twɑ́ nə mɑ lwɑrɩ.
65001008	Mə kʋ yɩ nətʋ ɑ́ tətəŋi wɑ. Lɩ̀ɑ̀ təntə yiri wulə də ɑbɑ, bɑ tʋŋɑ yìə̀n, ndə tə tɩɑn tə lɩ̀ɑ̀ tə nə. Bɑ pɑndwɩɑ wɑ, bɑ yɑ̀ɑ́ bʋŋɑ də, Yɩɩ bɩrɩ bɑ yìə̀n, kʋ ɡɑ yɩ kʋnkʋn. Bɑ dɑ̀ń ɡɑ yɩ lɩ̀ɑ̀ tə, bɑ nə pəni duən vɛɛ vɛɛ, bɑ mɑ fwɑ durən yìə̀n bɑ tətə yɩrɑ. Bɑ ɡoni Yuu-Tiu dɩ̀ɑ̀n tə. Yɑ́ bɑ ɡɑ twɩn mɑlɩkɛ tə, tə nə jə dun.
65001009	Yɑ́ mɑlɩkɛ pɩ̀ʋ́ Miswɛləf1 də tətə ɡɑ wɑ̀ pìí ʋ twɩn Sɩtɑnɑ tʋrɑn təntə yiri. Ʋ ɡɑ tʋ́tʋ̀nɩ́ də Sɩtɑnɑ Moyizə tɩɡɩ tə yɩrɩ. Yɑ́ bɑ kɑ vɑn duən təntə wɑ, mɑlɩkɑ Miswɛlə wɑ̀ də́də́n, sə ʋ bʋ̀rɩ̀ Sɩtɑnɑ bʋ̀rɑ̀, ʋ nə twɩn Moyizə tə yɩrɩ. Sʋɡʋ tə, ʋ nə swɩ̀n nə yɩ: "Yuu-Tiu nə wɑ́ bʋ̀rɩ̀ n bʋ̀rɑ̀, sə ʋ kə mʋ́ cɑ̀n wɑ!"
65001010	Yɑ́ bɑ mʋ̀ lɩ̀ɑ̀ təntə twɩn kʋ tə, bɑ nə yə̀rì tətə. Kʋ tə, bɑ nə twɑ́ bɑ yɩdɩrɩ tə nə, bɑ mɑ yə̀ə́ kʋ yənu təntə, də yɩ ndə vɑ̀nɑ́ yənu nə, kʋ nə yɩ tʋtʋ. Yɑ́ kʋ yənu yiri təntə, tʋtʋŋɩ ɡɑ yɩ, sə kʋ cʋ̀ɡʋ̀ bɑ.
65001011	Cɑ̀n nə wɑ́ yí bɑ, bɑ nə zʋɑ Kɑyɛnf1 tʋtʋnɑɑ tə wɑ yɩrɩ. Cɑ̀n nə wɑ́ yí bɑ, bɑ nə tɑɑ səbiu yɩrɩ, bɑ tʋŋɑ kʋnkʋn yìə̀n, ndə Bɑlɑməf1 nə. Cɑ̀n nə wɑ́ yí bɑ, bɑ də nə zɑ̀n bɑ cɩ́rɩ́, ndə Koref1 tɩ̀ɑ́n tə nə yɩrɩ. Kʋ mʋ̀ nə pɩn, tɩɑn wɑ́ də́ bɑ də.
65001012	Cɩ́ɡɑ́, bɑ mʋ̀ nə tʋŋɑ cɑvɩyiən ɑ́ mʋ̀ Kərisə lɩ̀ɑ̀ tə, wodirən kɑ də́ duən nə mɑ́ŋɑ́ wɑ. Bɑ yɑ̀ɑ́ də́, bɑ nyʋ, bɑ jɑ lɛ tɩɑ nə, ɑ́ wodirən tə mɑ́ŋɑ́ wɑ. Cɑvɩrɑ ɡɑ bɑ bɑ jə. Bɑ yɩ bɑ cɩcɩ yoo nə bɑ bʋŋɑ. Bɑ yɩ ndə bɑkwɑn nə, tə nə bɑ dwɑ̀ nɩ̀, voo nə pɛ̀ kʋ jɑ kɛ̀ń. Bɑ yɩ ndə tɩ̀ɑ́n tə nə, tə nə wɑ̀ bɩɑ zɩn, tə bɩɑ zɩŋʋ mɑ́ŋɑ́ wɑ. Tə tɩ̀ɑ́n təntə yɩ ndə tə tɩɡɑ mɩ́ɑ́mɩ́ɑ́n, tə ŋʋnɑn ɡɑ ɡwɩn, tə nɑn kɑ̀rɑ́ wɑ.
65001013	Bɑ pɩn, bɑ cɑvɩyiən tə tɑ̀ tɩɑ mɑmɑ, ndə mʋʋ nɩ́ɑ́ pùń nə yɑ̀ɑ́ pɑ̀lɩ̀ tə nɑn, kʋ bəbəru kɑsɩlʋ yuu nətʋ. Bɑ yɩ ndə kɑcɩlɑcɛ nə, tə nə kʋ́ʋ̀ yə̀rì bwɑ́lɩ́ tə, tə nə wɑ́ vɑ. Yɩɩ pɩ̀ɑ̀ bwɑ́lɩ́ ʋ tún bɑ nə. Kʋ bwɑ́lɩ́ təntə yɩ tɩtɩn mɑ́ŋɑ́ mɑmɑ wuuu, kʋ yikunu tə ɡɑ dwə tɩtɩɑn mɑmɑ.
65001014	Enokə yɩ ləzoni nɩbɑrɑ bɑ nii bɑrpɛ lìù. Ʋ mʋ̀ nə dɑ̀ɑ̀ Adɑmə nə. Ʋ dí yɑ́ɑ́ ʋ swɩ̀n bɑ mʋ̀ lɩ̀ɑ̀ təntə yoo, ʋ wʋ́: "Á nəŋə, Yuu-Tiu nə, ʋ bɩ̀ɑ̀n də ʋ mɑlɩkɛ miliyʋn,
65001015	sə ʋ bʋ̀rɩ̀ lɩ̀ɑ̀ mɑmɑ bʋ̀rɑ̀. Ʋ wɑ́ kə cʋnɑ lɩ̀ɑ̀ tə mɑmɑ cɑ̀n wɑ, bɑ yokʋkwɩnɑn tə mɑmɑ yɩrɩ, bɑ nə fwɑ, bɑ mɑ zɩɡɩ ʋ nə. Ʋ wɑ́ kə cʋnɑ lɩ̀ɑ̀ tə, bɑ nə jə fwiə, cɑ̀n wɑ, bɑ tʋrɑn tə mɑmɑ yɩrɩ, bɑ nə twɩn bɑ mɑ zɩɡɩ ʋ nə".
65001016	Bɑ lɩ̀ɑ̀ təntə mʋ̀ pwìí bɑ poli, ɑbɑdɑ. Bɑ mʋ̀ yɩ bɑ zəzən bɑ kwi wuuu. Bɑ ɡɑ yɩ bɑ fɩrɑ yokʋkwɩnɑn tə nə, bɑ twɑ́, bɑ mɑ wulə. Bɑ yɑ̀ɑ́ swɩ̀n sʋfɑrɑn, bɑ ɡɑ bwɩ lɩ̀ɑ̀ tə nə, bɑ nə yə̀ə́ də, bɑ wɑ́ nɑ won kʋ tɩ̀ɑ́n con.
65001017	Yɑ́ ɑ́ mʋ̀, ɑ̀ nə yɩ ɑ̀ nubisoni Kərisə yɩrɩ, ɑ́ lie ɑ́ tɩ̀ɑ̀n Yɩɩ sʋ̀rɑ̀n tə, nə Yuu-Tiu Zwezi-Kərisə tʋntʋnɑ tə nə dí yɑ́ɑ́, bɑ swɩ̀n tə yoo, bɑ bɩrɩ.
65001018	Bɑ swɩ̀n də, lʋʋ zɑŋʋ mɑ́ŋɑ́ wɑ, lɩ̀ɑ̀ wɑ́ mʋn ɑbɑ. Yɑ́ bɑ dɑ̀ń wɑ́ yɑ̀ lɩ̀ɑ̀ tə, bɑ yɑ́ɑ́ nə tə̀lə́ də Yɩɩ, bɑ ɡɑ twɑ́ bɑ təntɩɑn pùə́ yokʋkwɩnɑn fɩrɑ nə.
65001019	Mə bɑ mʋ̀ nə pwɛ̀ Kərisə lɩ̀ɑ̀ tə duən wɑ. Kʋ yɩ bɑ tətə pubʋŋɩ nə, bɑ twɑ́, bɑ ɡɑ bɑ Yɩɩ-Siŋu tə nə twɑ́.
65001020	Yɑ́ ɑ́ mʋ̀, ɑ́ nə yɩ ɑ̀ nubisoni Kərisə yɩrɩ, kʋ yɩ Yɩɩ nə pɩn, ɑ́ sɛ̀ Zwezi sʋywɑ́ŋʋ́ tə. Á dɑ̀ń vəli yɑ́ɑ́ wuuu, kʋ wɑ. Á jʋ̀nɑ̀ Yɩɩ də Yɩɩ-Siŋu tə sɑŋʋ.
65001021	Á yɑnɑ Yɩɩ sonu tə wɑ, mɑ́ŋɑ́ mɑmɑ wuuu. Á jɑnɑ yɑlɑ, də nə Yuu-Tiu Zwezi-Kərisə nə wɑ́ dəri ɑ́ yinəɡə zənzən. Yɑ́ ʋ wɑ́ pɑ ɑbɑ mɩɩ tə, kʋ nə bɑ zwɛ̀ Yɩɩ con.
65001022	Á dərə bɑ tə, bɑ nə wɑ̀ bɑ wɑɑ mɑmɑ ken Zwezi nə, yinəɡə.
65001023	Á joŋə bɑ duən, ɑ́ vɑŋɑ bɑ ɑ́ lɩ bʋ̀rɑ̀ tə wɑ, kʋ nə wɑ́ pɑ, bɑ kə bɑ mən wɑ, ndə bɑ nə vɑn sɩsɩʋ bɑ lɩ mən wɑ. Á dərə bɑ duən tə də yinəɡə. Á dɑ̀ń nə cɩɑ ɑ́ tɩ̀ɑ̀n nə, ɑ́ dɑ̀nɑ̀ kɑ́ pɑ bɑ yokʋkwɩnɑn tə pwɑrɩ ɑbɑ.
65001024	-
65001025	Yɩɩ cɩcɩ nə jə dun. Ʋ mʋ̀ nə mɛ də dun, də pɑ̀rɩ̀, də dɩ̀ɑ̀n də wɑnʋ. Kʋ zɩɡɩ sɩ́ʋ́n, kʋ jɑ vələ wuuu! Ʋ twɑ́ nə Yuu-Tiu Zwezi-Kərisə nə, ʋ mɑ jon nəbɑ nə cʋnɑ wɑ. Ʋ wɑ̀ɑ́ ɑ́ nə ʋ cɩ̀, ʋ pɩn, ɑ́ bɑ cʋnɑ fwɑ. Ʋ wɑ̀ɑ́ ʋ pɩn, ɑ́ twi ɑ́ nɑŋɑ ʋ yɑ́ɑ́ con, də ɑ́ bɑ yoo mɑmɑ jə, bɑ nə wɑ́ cɑɡɑ ɑ́ nii nə kʋ yɩrɩ, də pupwən, ʋ dun tə wɑ. Amɩɩnɑ!
66001001	Sɑɡɩ kʋ tə yɩ yìə̀n tə, Yɩɩ nə pɩn Zwezi-Kərisə nə, sə ʋ bɩrɩ ʋ tʋtʋnbɩɑ tə nə, sə bɑ mɑ lwɑrɩ, kʋ tə nə mɛ, sə kʋ bɑ̀ sɩ́ʋ́n sɩ́ʋ́n. Zwezi tʋn ʋ mɑlɩkɑ, sə kʋ swɩ̀n tə yìə̀n təntə, kʋ bɩrɩ ɑ̀ mʋ̀ Zwɑn nə, ɑ̀ nə yɩ ʋ tʋtʋnbiu.
66001002	Aý mʋ̀ Zwɑn swɩ̀n kʋ tə mɑmɑ, ɑ̀ nə nɩ, ɑ̀ ɡɑ swɩ̀n Yɩɩ sʋɡʋ tə, ʋ nə pɩn Zwezi-Kərisə nə, sə ʋ bɩrɩ nə.
66001003	Pupwən lìù nə yɩ lìù tə, ʋ nə kɑ̀rɩ̀ də bɑ tə, bɑ nə cʋɡɑ sɑɡɩ kʋ tə yìə̀n tə, bɑ ɡɑ sɛ̀ tə sʋ̀rɑ̀n tə nii. Tə yɩ Yɩɩ nii sʋ̀rɑ̀n. Tə yìə̀n tə də mɑ́ŋɑ́ ɡɑ bwələ.
66001004	Aý mʋ̀ Zwɑn nə pʋ́pʋ́nɩ́ ɑ̀ pɩn ɑ́ mʋ̀, Kərisə lɩ̀ɑ̀ púlə́ bɑrpɛ tə nə, tə nə wulə Azi nɑɡwɑnɑɑ wɑ. Yɩɩ nə wɑ́ fwɑ pubwɑnʋ ɑ́ yɩrɑ, ʋ ɡɑ pɑ ɑbɑ bɩcɑn sìə́. Ʋ mʋ̀ nə yɩ lìù tə, ʋ nə yɩn lɑ́ fuən fuən, ʋ nə wulə, ʋ ɡɑ tə bɩ̀ɑ̀n. Ʋ Siŋən bɑrpɛf1, tə nə wulə ʋ pɑdɑʋ tə yɑ́ɑ́ con, nə wɑ́ fwɑ pubwɑnʋ ɑ́ yɩrɑ, kʋ ɡɑ pɑ ɑbɑ bɩcɑn sìə́ də.
66001005	Zwezi-Kərisə də wɑ́ fwɑ pubwɑnʋ ɑ́ yɩrɑ, ʋ ɡɑ pɑ ɑbɑ bɩcɑn sìə́. Ʋ mʋ̀ nə yɩ lìù tə, ʋ nə swɩ̀n Yɩɩ cɩ́ɡɑ́ tə ʋ bɩrɩ də pùə́ nədʋ. Ʋ mʋ̀ nə yɩ təntən lìù, ʋ nə nɑn, ʋ mʋ̀ ɡɑ nə dí yɑ́ɑ́ ʋ bwin ʋ nɑn tɩɑn wɑ. Ʋ mʋ̀ dɑ̀ń nə yɩ tɩɑ yuu pɛ̀ɡɑ́ mɛ yuu tíú. Zwezi-Kərisə swə nəbɑ, yɑ́ ʋ tɩɡɑ, ʋ jɑnɑ ɡɑ nɑn, ʋ mɑ jon nəbɑ nə cʋnɑ wɑ.
66001006	Ʋ dɑ̀ń tə pɩn, nə twɑ́ nə yɩ Yɩɩ pɑ̀rɩ̀ tə lɩ̀ɑ̀. Ʋ tə pɩn nə jì Yɩɩ joŋwɑnɑ, sə nə tʋn nə pɑ ʋ nyɩnɑ Yɩɩ nə. Dun də dɩ̀ɑ̀n mɛ, sə tə yɑ ʋ mʋ̀ Zwezi-Kərisə nyiən, mɑ́ŋɑ́ də mɑ́ŋɑ́, kʋ nə bɑ zwɛ̀. Amɩɩnɑ!
66001007	Á cʋɡɑ zəni, ʋ nɑn bɑkwɑn tə wɑ, ʋ mɑ bɩ̀ɑ̀n. Ləzwənə mɑmɑ wɑ́ nɑ wɑ́ də bɑ tə tətə bɑ nə zuə wɑ́ bɑ póríf1. Yɑ́ dwíə́ tə mɑmɑ tɩɑ yuu wɑ́ kwi yinəɡə kurə ʋ yɩrɩ. Kʋ yɩ cɩ́ɡɑ́ nə! Amɩɩnɑ!
66001008	Yuu-Tiu Yɩɩ nə swɩ̀n, ʋ wʋ́: "Aý yɩ Aləfɑ də Omeɡɑ, kʋ mʋ̀ nə yɩ təntən də tɑlɩkwɑ lìù. Aý mʋ̀ nə yɩ lìù tə, ʋ nə yɩn lɑ́ fuən fuən, ʋ nə wulə, ʋ ɡɑ bɩ̀ɑ̀n. Aý mʋ̀ nə wulə tə mɛ yuu wɑ".
66001009	Aý mʋ̀ Zwɑn yɩ ɑ́ nubiu Kərisə yɩrɩ, ɑ̀ də ɡɑ də́ cɑ̀n zənzən də ɑbɑ. Aý mʋ̀ də ɑbɑ yɩ Yɩɩ pɑ̀rɩ̀ tə lɩ̀ɑ̀. Á mʋ̀ də ɑ̀ mʋ̀ twɑ́ də Zwezi, nə nɑ pɩ́nʋ́ wuuu, nə dɑ̀nɑ̀ kɑ́ pìí nə kə nə kwɑ. Aý mʋ̀ yɩ bɑ jɩn nə, bɑ jɑ vɑ, bɑ dʋɡʋ Pɑtəmɔsə nə mʋʋ tətəŋi wɑ, ɑ̀ nə swɩ̀n Yɩɩ sʋɡʋ tə, Zwezi-Kərisə nə bɩrɩ nə tə yɩrɩ.
66001010	Yuu-Tiu dɩɩnf1 tə nə, Yɩɩ-Siŋu tə twi, kʋ sú nə, ɑ̀ ɡɑ nì kori don ɑ̀ kwɑ, kʋ nə swɩ̀n də dɩ̀ɑ̀n, ndə nɑbwɑnɑ kori nə,
66001011	kʋ swɩ̀n, kʋ wʋ́: "Kʋ tə, n nə nɑ, pʋ́pʋ́nɩ́ kʋ, n kə sɑɡɩ wɑ, n ɡɑ tʋn kʋ, n pɑ, kʋ vɑ Kərisə lɩ̀ɑ̀ púlə́ bɑrpɛ tə wɑ. Kərisə lɩ̀ɑ̀ púlə́ bɑrpɛ təntə wulə: Efɛzə, də Səmirənə, də Pɛrəɡɑmə, də Tɩɑtirə, də Sɑrədə, də Filɑdɛləfi, də Lɑwodise tɩɑn tə wɑ".
66001012	Aý pìí ɑ̀ vəvəri, sə ɑ̀ lwɑrɩ lìù tə, ʋ nə swɩ̀n ɑ̀ con. Aý nə vəvəri ɑ̀ zwɛ̀, ɑ̀ nɩ sɩ́ɑ́n cɑnzɩlɑn bɑrpɛ tə zɩɡɑ.
66001013	Yɑ́ won dɑ̀ń zɩɡɑ tə cɑnzɩlɑn təntə tətəŋi wɑ, kʋ nə yɩn ndə ləzwənə nə. Ʋ yɑ̀ zʋɑ ɡɑnzʋdɑrʋ, kʋ cú kʋ jɑ ʋ nɑpɩrɑ nə, ʋ ɡɑ vwə sɩ́ɑ́n voru ʋ nyʋnɩ nə.
66001014	Ʋ yukʋrɑn yɑ̀ yɩ nəpon ndə ɡumuə nə, pɑrɩ tətətə. Ʋ yɩ́ɑ́ yɑ̀ yɩ ndə mənvoo nə.
66001015	Ʋ nɛɛ yɑ̀ yɩ ndə cɩnɩɑ luɡu nə, kʋ nə sɩ̀ɑ̀n, kʋ nɑn mən wɑ. Yɑ́ ʋ kori də yɑ̀ yɩ ndə nɩ́ɑ́ nə dɑ́ɑ́, tə ɡɑ curi nə.
66001016	Ʋ yɑ̀ jə kɑcɩlɑcɛ bɑrpɛ ʋ jɩzən jɩɩn tə wɑ. Lɑɡʋrɩ sɩ̀ʋ́, kʋ nə jə níə́ bələ fʋlɑ fʋlɑ, yɑ̀ nɑŋɑ ʋ nii wɑ. Ʋ yɑ́ɑ́ yɑ̀ yɩ ndə yɩɩ nə bɩɡɑ, yɩcɑʋ ɡɑ twəŋə yɩ́ɑ́ wɑ nətʋ.
66001017	Aý nə nɩ wɑ́, ɑ̀ tʋɑ ʋ nɛɛ nə ndə ɑ̀ tɩɡɑ. Ʋ mɑ tún ʋ jɩzən jɩɩn tə ɑ̀ yuu wɑ, ʋ ɡɑ swɩ̀n, ʋ wʋ́: "Dɑ̀n kɑ́ pɑ fən jɑ mʋ́! Aý mʋ̀ nə yɩ təntən də tɑlɩkwɑ lìù,
66001018	ɑ̀ yɩ lìù tə, ʋ nə wulə mɩɩ wɑ. Á cʋɡɑ zəni, ɑ̀ yɑ̀ tɩɡɑ, yɑ́ ɑ̀ dɑ̀ń pìí ɑ̀ bwin, ɑ̀ wulə mɩɩ wɑ, mɑ́ŋɑ́ də mɑ́ŋɑ́, kʋ nə bɑ zwɛ̀. Aý jə tɩɑn də tɩɡɑ bwɑ́lɩ́ mimii mɛ borbɩɑ ɑ̀ jɩ̀ɑ̀n wɑ".
66001019	N dɑ̀ń pʋ́pʋ́nɩ́ yìə̀n tə, n nə nɩ n tún. Kʋ mʋ̀ nə yɩ kʋ tə, kʋ nə wulə kʋ tʋŋɑ sɩ́ʋ́n nə, də kʋ tə nə wɑ́ bɑ̀, kʋ tʋn mɛ, n tún.
66001020	Aý wɑ́ bɩrɩ mʋ́ yosəɡu tə, kʋ nə wulə kɑcɩlɑcɛ bɑrpɛ tə, n nə nɩ də, ɑ̀ jə ɑ̀ jɩzən jɩɩn wɑ də sɩ́ɑ́n cɑnzɩlɑn bɑrpɛ tə yuu wɑ. Kɑcɩlɑcɛ bɑrpɛ tə bɩrɩ mɑlɩkɛf1, tə nə pɩ̀ɑ̀ tə bɩrɩ Kərisə lɩ̀ɑ̀ púlə́ bɑrpɛ mɑlɩkɛ tə. Yɑ́ cɑnzɩlɑn bɑrpɛ tə də yɩ Kərisə lɩ̀ɑ̀ púlə́ bɑrpɛ tə nə kʋ bɩrɩ.
66002001	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Efɛzə Kərisə lɩ̀ɑ̀ púlí tə. Pʋ́pʋ́nɩ́ də, sʋɡʋ kʋ tə yɩ lìù tə, ʋ nə jə kɑcɩlɑcɛ bɑrpɛ tə ʋ jɩzən jɩɩn wɑ, ʋ ɡɑ vəli sɩ́ɑ́n cɑnzɩlɑn bɑrpɛ tə tətəŋi wɑ, nə swɩ̀n kʋ:
66002002	Aý yə̀ə́ ɑ́ tʋtʋnɛɛ nə yɩ nətʋ. Aý mɑ yə̀ə́ ɑ́ kɑjɑŋɑ nə yɩ nətʋ. Aý tə ɡɑ yə̀ə́, ɑ́ nə jə pɩ́nʋ́ wuuu, kʋ pɑ ɑ́ wɑ̀ pìí ɑ́ kə ɑ́ kwɑ nətʋ. Aý yə̀ə́ də ɑ́ wɑ̀rɩ̀ wʋlʋnyɩnɑ ɑ́ pɩ́nɩ́. Á də́də́n lɩ̀ɑ̀ tə, bɑ nə wʋ́, bɑ yɩ Zwezi-Kərisə tʋntʋnɑ, yɑ́ bɑ ɡɑ tɑ̀ kʋ, ɑ́ nɑ də, bɑ yɩ kʋnkʋnɑ.
66002003	Á jɩn pɩ́nʋ́ wuuu, kʋ pɑ ɑ́ wɑ̀ pìí, ɑ́ kə ɑ́ kwɑ. Á dí cɑ̀n ɑ̀ yɩrɩ, yɑ́ ɑ́ jɩɩn ɡɑ wɑ̀ ɡwɑ̀rɩ̀.
66002004	Yɑ́ kʋ tə, ɑ̀ dɑ̀ń nə cɑɡɑ ɑ́ nii nə kʋ yɩrɩ sɩ́ʋ́n nə, kʋ mʋ̀ nə yɩ ɑ́ nə kʋ́ʋ̀ bɑ nə swə ndə kʋ nə yɩn nətʋ kʋ jɩjʋ nə.
66002005	Á pirə ɑ́ lìí ɑ́ tɩ̀ɑ̀n də, ɑ́ yɑ̀ fwɑ zəni jɩjʋ mɑmɑ, yɑ́ ɑ́ pìí ɑ́ kə ɑ́ kwɑ. Á dɑ̀ń vəvərə ɑ́ kwɑ, ɑ́ mɑ sɑ́ ɑ́ cʋnɑ tə, sə ɑ́ ɡɑ fwɑ kʋ tə, ɑ́ yɑ̀ nə fwɑ kʋ jɩjʋ mɑmɑ. Á nə wɑ̀ lwɑ̀ń, ɑ̀ wɑ́ bɑ̀ ɑ́ con, ɑ̀ lɩ ɑ́ cɑ̀nʋ́ tə kʋ bwɑ́lɩ́ tə wɑ.
66002006	Yɑ́ yozəŋu tə, ɑ́ nə wulə kʋ wɑ, nə yɩ, ɑ́ nə culi Nikolɑyitə-bɑ tʋtʋnɛɛ tə, ndə ɑ̀ də nə culi tə nətʋ.
66002007	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, sə ʋ mɑ cʋɡʋ kʋ tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con. Lìù tə nə, ʋ nə wɑ́ də́ dɩ̀ɑ̀n lwɑnɩ yuu wɑ, ʋ zʋ Yɩɩ sɑ̀ń tə wɑ, ɑ̀ wɑ́ pɑ ʋ də́ tɩ̀ʋ́ bɩɑ tə, tə nə pɩn mɩɩ".
66002008	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Səmirənə Kərisə lɩ̀ɑ̀ púlí tə yuu. Pʋ́pʋ́nɩ́ də, sʋɡʋ kʋ tə yɩ lìù tə, ʋ nə yɩ təntən də tɑlɩkwɑ lìù nə swɩ̀n kʋ. Ʋ mʋ̀ nə yɩ lìù tə, ʋ nə tɩɡɑ, yɑ́ ʋ dɑ̀ń pìí ʋ bwin, ʋ wulə mɩɩ wɑ".
66002009	Ʋ swɩ̀n, ʋ wʋ́: "Aý yə̀ə́ ɑ́ cɑ̀n zənzən tə də ɑ́ zʋrɩ tə yoo. Yɑ́ ɑ́ ɡɑ yɩ lɩ̀ɑ̀ tə, ɑ́ nə yɩ jɩjə tɩ̀ɑ́n Yɩɩ yɑ́ɑ́ con. Aý yə̀ə́ lɩ̀ɑ̀ tə nə swɩ̀n də bɑ yɩ Zwifə-bɑ dwíí, yɑ́ bɑ ɡɑ tɑ̀ Zwifə-bɑ tə, tɩjɑŋɑ tə yoo. Bɑ mʋ̀ lɩ̀ɑ̀ təntə yɩ Sɩtɑnɑ kwɑ lɩ̀ɑ̀.
66002010	Á wɑ́ nɑ cɑ̀n, yɑ́ ɑ́ nə dɑ̀nɑ̀ kɑ́ pɑ fən jɑ ɑbɑ. Á cʋɡɑ zəni, Sɩtɑnɑ wɑ́ pɑ, bɑ kə ɑ́ wɑ lɩ̀ɑ̀ duən bɑ̀ń dìə̀ wɑ, sə ɑ́ də́ cɑ̀n, sə ʋ mɑ nɑ kʋ tə, ɑ́ nə yɩ. Á wɑ́ nɑ dɩɑn fuɡə wʋwɑlʋ. Á dɑ̀ń yɑnɑ pùə́ nədʋ tɩ̀ɑ́n, kʋ jɑ vəli ɑ́ tɩɑn, ɑ́ wɑ́ nɑ mɩɩ tə, kʋ nə bɑ zwɛ̀.
66002011	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, sə ʋ mɑ cʋɡʋ kʋ tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con. Lìù tə nə, ʋ nə wɑ́ də́ dɩ̀ɑ̀n lwɑnɩ yuu wɑ, nɛɛ bələ nii tɩɑn tə bɑ́ yí wɑ́".
66002012	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Pɛrəɡɑmə Kərisə lɩ̀ɑ̀ púlí tə yuu. Pʋ́pʋ́nɩ́ də, sʋɡʋ kʋ tə yɩ lìù tə, ʋ nə jə lɑɡʋrɩ sɩ̀ʋ́, kʋ nə jə níə́ bələ fʋlɑ fʋlɑ, nə swɩ̀n kʋ, ʋ wʋ́:
66002013	'Aý yə̀ə́ də tɩʋ tə, ɑ́ nə wulə kʋ wɑ, yɩ Sɩtɑnɑ pɑtɩʋ. Bɛɛ don yɑ̀ wulə, bɑ nə boŋə Antipɑsə. Ʋ yɩ lìù tə, ʋ nə swɩ̀n ɑ̀ yoo ʋ bɩrɩ də pùə́ nədʋ. Bɑ jɩn wɑ́, bɑ ɡʋ ɑ́ tətəŋi wɑ Sɩtɑnɑ pɑtɩʋ təntə wɑ. Mɑ́ŋɑ́ tə kʋ nə tʋn, kʋ tə wɑ̀ pɑ, ɑ́ pìí ɑ́ kə ɑ́ kwɑ. Á tə vwə ɑ́ tɩ̀ɑ̀n ɑ̀ nə zəni zəni, kʋ mɑ́ŋɑ́ təntə wɑ.
66002014	Yɑ́ də kʋ mɛ, kʋ tə ɑ̀ dɑ̀ń nə cɑɡɑ ɑ́ nii nə, kʋ yɩrɩ sɩ́ʋ́n nə, kʋ mʋ̀ nə yɩ ɑ́ lɩ̀ɑ̀ tə, bɑ nə wulə Bɑlɑmə kɑ̀rɑ̀ cwəŋə tə wɑ. Bɑlɑmə yɑ̀ kwè Bɑlɑkə fuən fuən, sə ʋ pɑ Yɩzərɑyɛlə lɩ̀ɑ̀ tə də́ woŋwɑnɑn nɑ̀ŋɑ́, sə ʋ pɑ, bɑ pə̀ń duən vɛɛ vɛɛ, sə kʋ kə bɑ cʋnɑ wɑ.
66002015	Lɩ̀ɑ̀ duən də tə wulə ɑ́ con, bɑ də nə wulə Nikolɑyitə kɑ̀rɑ̀ cwəŋə tə wɑ, kʋ nə yɩ ndə tə yìə̀n təntə nə.
66002016	Á dɑ̀ń vəvərə ɑ́ kwɑ, ɑ́ mɑ sɑ́ ɑ́ cʋnɑ tə. Kʋ nə tɑ̀ kʋ mʋ̀, ɑ̀ wɑ́ bɑ̀ ɑ́ con lɑlɑ, ɑ̀ ɡɑ wɑ́ tɑ lɩ̀ɑ̀ təntə də lɑɡʋrɩ sɩ̀ʋ́ tə, nə nɑŋɑ ɑ̀ nii wɑ.
66002017	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ mɑ cʋɡʋ yoo tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con nə. Lìù tə, ʋ nə wɑ́ də́ dɩ̀ɑ̀n lwɑnɩ yuu wɑ, ɑ̀ wɑ́ pɑ wɑ́ wodiu tə, kʋ nə sə̀ɡə̀, bɑ nə boŋə 'mɑnə'. Aý wɑ́ pɑ wɑ́ kɑpɑn nəpon, yɩrɩ nədʋn nə pʋ́pʋ́nɩ́ kʋ yuu wɑ. Lìù mɑmɑ yə̀rì kʋ yɩrɩ tə də kʋ nə tɑ̀ lìù tə cɩcɩ nə, bɑ nə pɩn kʋ'."
66002018	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Tɩɑtirə Kərisə lɩ̀ɑ̀ púlí tə. Nə̀ń kʋ tə Yɩɩ-Biu tə ʋ yɩ́ɑ́ nə yɩ ndə mənvoo nə, ʋ nɛɛ ɡɑ yɩ ndə cɩnɩɑ luɡu nə, nə swɩ̀n:
66002019	'Aý yə̀ə́ ɑ́ tʋtʋnɛɛ nə yɩ nətʋ. Aý yə̀ə́ də, ɑ́ swə duən, yɑ́ ɑ́ ɡɑ tə kəni ɑ́ wɑɑ ɑ̀ nə. Aý yə̀ə́, ɑ́ nə sɑŋɑ lɩ̀ɑ̀ duən nə nətʋ. Aý yə̀ə́, ɑ́ nə jə pɩ́nʋ́ wuuu, kʋ nə pɩn, ɑ́ bɑ pìí ɑ́ kəni ɑ́ kwɑ nətʋ. Aý ɡɑ yə̀ə́ də sɩ́ʋ́n nə, ɑ́ tʋtʋnɑn tə dɑ́ɑ́, tə doni ɑ́ təntən nyiən tə.
66002020	Yɑ́ ɑ̀ tə jə yoo, ɑ̀ nə wɑ́ cɑɡɑ ɑ́ nii nə kʋ yɩrɩ sɩ́ʋ́n nə. Kʋ yɩ kɑn tə, bɑ nə boŋə Zwezɑbɛlə, ʋ nə kʋnɩ ɑ́ con də, ʋ yɩ Yɩɩ nii sʋsʋnkɑnɑ tə yuu wɑ. Á yɑ̀ɑ́ yɑ́ wɑ́, ɑ́ pɑ ʋ kɑ̀rɩ̀ ɑ̀ tʋtʋnbɩɑ tə, ʋ mɑ ɡɩɡɑrɩ bɑ, ʋ pɩn, bɑ pəni duən vɛɛ vɛɛ də ʋ pɩn, bɑ də́ woŋwɑnɑn nɑ̀ŋɑ́.
66002021	Aý pɩn mɑ́ŋɑ́ kʋ mʋ̀ kɑn təntə nə, sə ʋ vəvəri ʋ kwɑ, ʋ mɑ sɑ́ ʋ cʋnɑ tə. Yɑ́ ʋ vɩɡɑ kʋ nətʋ tə, ʋ ɡɑ pɩ̀ɑ̀, sə ʋ tə pəni də lɩ̀ɑ̀ vɛɛ vɛɛ, ʋ jɑ yɑ lɑ́.
66002022	Á cʋɡɑ zəni, kʋ mʋ̀ nə pɩn, ɑ̀ wɑ́ pɑ ʋ tʋ yɑyɩɡʋ, ʋ pə̀ń tɩɑ, ʋ də́ cɑ̀n zənzən. Aý wɑ́ kə bɑ tə də, bɑ nə tʋŋɑ bɑcwɑn tə, də wɑ́ cɑ̀n zənzən wɑ, də bɑ nə wɑ̀ bɑ tɩ̀ɑ̀n lɩ yokʋkwɩnɑn tə wɑ, bɑ ɡɑ vɩ ʋ tʋtʋnɛɛ tə.
66002023	Aý wɑ́ ɡʋ ʋ lɩ̀ɑ̀ tə də mɑmɑ, bɑ nə wulə ʋ tʋtʋnɛɛ tə wɑ. Kərisə lɩ̀ɑ̀ púlə́ tə mɑmɑ dɑ̀ń wɑ́ lwɑrɩ də, ɑ̀ mʋ̀ yɩ lìù tə, ɑ̀ nə yə̀ə́ ləzoni pubʋŋɩ, də kʋ tə nə wulə bɑ wɑɑ con. Yɑ́ ɑ̀ ɡɑ wɑ́ ŋwɩ́n kʋ tə nə mɛ də ɑ́ lìù mɑmɑ tʋtʋŋɩ, ɑ̀ pɑ wɑ́.
66002024	Yɑ́ ɑ́ mʋ̀ lɩ̀ɑ̀ tə duən tə, ɑ́ nə wulə Tɩɑtirə Kərisə lɩ̀ɑ̀ púlí tə wɑ, ɑ́ nə wɑ̀ kɑ̀rɑ̀ kʋkwɩʋn təntə nə twɑ́, ɑ́ mʋ̀ wɑ̀ pɩ̀ɑ̀, sə ɑ́ yəni kʋ tə bɑ nə boŋə Sɩtɑnɑ yosəɡən tə də̀ń. Aý dɑ̀ń swɩ̀n ɑ́ con də ɑ̀ bɑ yoo don jə, ɑ̀ swɩ̀n ɑ́ con, sə ɑ́ tʋn.
66002025	Á dɑ̀ń nə jɑnɑ kʋ tə, ɑ́ nə jə kʋ yɩrɑ zəni, kʋ jɑ vələ mɑ́ŋɑ́ tə, ɑ̀ nə wɑ́ bɑ̀.
66002026	Lìù tə, ʋ nə wɑ́ də́ dɩ̀ɑ̀n lwɑnɩ yuu wɑ, ʋ nə wɑ́ tʋn ɑ̀ tʋtʋnɑn tə, kʋ jɑ vɑ kʋ yí lʋʋ zɑŋʋ də ʋ wɑ́ yɑ́, ɑ̀ wɑ́ pɑ, ʋ də́ dɩ̀ɑ̀n lʋʋ dwíə́ tə mɑmɑ yuu wɑ.
66002027	Ʋ wɑ́ də́ pɑ̀rɩ̀ bɑ yuu wɑ də dɩ̀ɑ̀n. Ʋ wɑ́ cʋ̀ɡʋ̀ bɑ, ndə bɑ nə lwe tɩrɑn nəkəni nətʋ. Mə nətʋ nə, ɑ̀ nyɩnɑ Yɩɩ pɩn dɩ̀ɑ̀n təntə ɑ̀ tətə nə.
66002028	Yɑ́ ɑ̀ wɑ́ pɑ jɩjʋ fuən fuən kɑcɩlɑcɔ tə, nə yɑ̀ɑ́ pɛ́n tə, kʋ tíú nə.
66002029	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ mɑ cʋɡʋ kʋ tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con'."
66003001	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Sɑrədə Kərisə lɩ̀ɑ̀ púlí tə yuu. Pʋ́pʋ́nɩ́ də, sʋɡʋ kʋ tə yɩ lìù tə, ʋ nə jə Siŋənf1 bɑrpɛ tə də kɑcɩlɑcɛ bɑrpɛ tə ʋ jɩɩn wɑ, nə swɩ̀n kʋ ʋ wʋ́: 'Aý yə̀ə́, ɑ́ tʋtʋnɛɛ nə yɩ nətʋ. Á yɩrɩ nɑn kʋ pɑ lɩ̀ɑ̀ bʋŋɑ də, ɑ́ yɩ lɩ̀ɑ̀ tə, ɑ́ nə wulə mɩɩ wɑ. Yɑ́ ɑ́ ɡɑ yɩ lɩ̀ɑ̀ tə, ɑ́ nə yɩ ndə tɩɡɑ nə, Yɩɩ yɑ́ɑ́ con.
66003002	Á zɑ̀ŋɑ́ dwɩɑn nə, ɑ́ ɡɑ dɑ̀n lɩ̀ɑ̀ tə ɡɩɡɑnɩ tə duən jɩ̀ɑ̀n, bɑ də nə yɑ̀ wulə bɑ tɩ, ɑ̀ nə nɩ ɑ́ tʋtʋnɛɛ tə, tə nə wɑ̀ mɛ ɑ̀ nyɩnɑ Yɩɩ yɑ́ɑ́ con yɩrɩ.
66003003	Á pìí ɑ́ lìí ɑ́ tɩ̀ɑ̀n nətʋ tə, ɑ́ nə nì Yɩɩ sʋɡʋ tə, ɑ́ ɡɑ cʋɡʋ kʋ. Á jɑnɑ kʋ ɑ́ bɩcɑn wɑ, sə ɑ́ ɡɑ vəvəri ɑ́ kwɑ, ɑ́ mɑ sɑ́ ɑ́ cʋnɑ tə. Á nə wɑ̀ dwɩɑn nə zɑ̀n, ɑ̀ wɑ́ bɑ̀, ɑ̀ dɩ̀ ɑ́ yuu ndə ŋwɩ̀ɑ̀n nə. Á bɑ́ yəni mɑ́ŋɑ́ tə, ɑ̀ nə wɑ́ bɑ̀.
66003004	Yɑ́ ɑ́ lɩ̀ɑ̀ duən tə wulə Sɑrədə wɑ, bɑ nə wɑ̀ sɛ̀, bɑ zʋ durən wɑ. Aý wɑ́ pɑ ɡɑnpwənə lɩ̀ɑ̀ təntə nə bɑ zʋ, bɑ ɡɑ wɑ́ vɑ də nə bɑ nə mɛ də kʋ nətʋ tə yɩrɩ.
66003005	Mə lɩ̀ɑ̀ tə mɑmɑ, bɑ nə wɑ́ də́ dɩ̀ɑ̀n tə lwɑnɩ yuu wɑ tə, wɑ́ zʋ ɡɑnpwənə nətʋ. Aý bɑ́ pupuɡu bɑ yɩrɑ tə Yɩɩ sɑ̀ń mɩɩ sɑɡɩ tə wɑ. Yɑ́ ɑ̀ dɑ̀ń wɑ́ swɩ̀n bɑ yoo də bɑ yɩ ɑ̀ mʋ̀ lɩ̀ɑ̀, ɑ̀ nyɩnɑ Yɩɩ də ʋ mɑlɩkɛ tə yɑ́ɑ́ con.
66003006	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ mɑ cʋɡʋ kʋ tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con'."
66003007	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Filɑdɛləfi Kərisə lɩ̀ɑ̀ púlí tə yuu. Pʋ́pʋ́nɩ́ də, sʋɡʋ kʋ tə yɩ lìù tə, ʋ nə bɑ mɑn don jə, ʋ ɡɑ yɩ cɩ́ɡɑ́ tíú tə nə swɩ̀n kʋ. Ʋ mʋ̀ nə yɩ lìù tə, ʋ nə jə pɩ̀ʋ́ Dɑvidə mimii borbɩɑ tə. Ʋ nə súrí, lìù tə̀lə́, ʋ nə wɑ̀ɑ́ ʋ suŋə. Ʋ nə kʋ́ʋ̀ sun, lìù tə̀lə́, ʋ nə wɑ̀ɑ́ ʋ súrí".
66003008	Lìù tə kʋ́ʋ̀ swɩ̀n ɑ̀ con, ʋ wʋ́: "Aý yə̀ə́ ɑ́ tʋtʋnɛɛ nə yɩ nətʋ. Á cʋɡɑ zəni, ɑ̀ súrí cwəŋə ɑ̀ pɑ ɑbɑ, lìù ɡɑ tə̀lə́, ʋ nə wɑ̀ɑ́ kʋ nə ʋ cɩ̀. Aý yə̀ə́ də ɑ́ dɩ̀ɑ̀n bɑ dɑ́ɑ́, yɑ́ ɑ́ ɡɑ twɑ́ ɑ̀ sʋ̀rɑ̀n tə nii nə, ɑ́ wɑ̀ swɩ̀n də, ɑ́ yə̀rì nə.
66003009	Á nəŋə nətʋ tə, ɑ̀ nə wɑ́ fwɑ Sɩtɑnɑ kwɑ lɩ̀ɑ̀ tə, bɑ nə wʋ́, bɑ yɩ Zwifə-bɑ dwíí yɑ́ kʋ ɡɑ yɩ kʋnkʋn bɑ kʋnɩ. Á cʋɡɑ zəni, ɑ̀ wɑ́ kɑ́lʋ́ bɑ lɩ̀ɑ̀ təntə, ɑ̀ pɑ bɑ bɑ̀, bɑ tʋ bɑ nɑdwɑnɑ yuu ɑ́ yɑ́ɑ́ con, sə bɑ mɑ lwɑrɩ də ɑ̀ swə ɑbɑ.
66003010	Á mʋ̀ sɛ̀ ɑ̀ sʋɡʋ zəni zəni, ɑ́ jɩn pɩ́nʋ́ wuuu, ɑ́ ɡɑ wɑ̀ pìí ɑ́ kə ɑ́ kwɑ. Kʋ mʋ̀ yɩrɩ nə, ɑ̀ də wɑ́ cɩ̀ ɑ́ nə, mɑ́ŋɑ́ tə wɑ, yìə̀n nə wɑ́ bɑ̀, tə wʋwɑlɩ ɑbɑ tɩɑ kɑ tə yuu wɑ. Cɩ́ɡɑ́, yìə̀n wɑ́ bɑ̀ tɩɑ yuu ləzoni tə mɑmɑ yuu wɑ, sə tə pɑ bɑ lwɑrɩ kʋ tə, lìù mɑmɑ nə yɩ.
66003011	Aý wɑ́ bɑ̀ lɑlɑ. Á jɑnɑ kʋ tə, ɑ́ nə jə kʋ nə, zəni zəni, sə lìù mɑmɑ dɑ̀n kɑ́ wɑ̀nɩ́, ʋ jon ɑ́ zìlə́ won tə, Yɩɩ nə wɑ́ pɑ ɑbɑ.
66003012	Aý wɑ́ pɑ lìù tə, ʋ nə wɑ́ dí dɩ̀ɑ̀n lwɑnɩ yuu wɑ, jì ndə dìə̀ tətəŋi bɑŋɑ nə ɑ̀ nyɩnɑ Yɩɩ dìə̀ tə wɑ, yɑ́ ʋ kʋ́ʋ̀ bɑ́ nɑn ɑbɑdɑ. Aý wɑ́ pʋ́pʋ́nɩ́ ɑ̀ nyɩnɑ Yɩɩ yɩrɩ tə də ʋ tɩʋ nəfɑrʋ tə yɩrɩ, ɑ̀ tún ʋ yuu wɑ. Kʋ tɩʋ tə nə yɩ Zwerizɑlɛmə nədʋn tə, Yɩɩ nə wɑ́ pɑ, kʋ nɑn ʋ sɑ̀ń nə, kʋ cú. Aý wɑ́ pʋ́pʋ́nɩ́ ɑ̀ yɩrɩ nədʋn tə də kʋ mʋ̀ lɩ̀ɑ̀ təntə yuu wɑ.
66003013	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, sə ʋ mɑ cʋɡʋ kʋ tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con nə".
66003014	Lìù tə kʋ́ʋ̀ swɩ̀n ɑ̀ con, ʋ wʋ́: "Pʋ́pʋ́nɩ́, n pɑ mɑlɩkɑ tə nə, kɑ nə pɩ̀ɑ̀ kɑ bɩrɩ Lɑwodise Kərisə lɩ̀ɑ̀ púlí tə yuu. Lìù tə, ʋ yɩrɩ nə yɩ 'Amɩɩnɑ', tə nə swɩ̀n. Ʋ mʋ̀ nə yɩ lìù tə, ʋ nə swɩ̀n ɑ̀ yoo ʋ bɩrɩ də pùə́ nədʋ, ʋ ɡɑ yɩ cɩ́ɡɑ́ tíú. Wiən tə də mɑmɑ, Yɩɩ nə fwɑ, yɩ tə nɑn ʋ mʋ̀ con.
66003015	Ʋ swɩ̀n, ʋ wʋ́: 'Aý yə̀ə́ ɑ́ tʋtʋnɛɛ nə yɩ nətʋ. Aý yə̀ə́ də, ɑ́ bɑ lɩŋɑ, Yɩɩ cwəŋə tə wɑ, ɑ́ mɑ bɑ zurə də. Á yɑ̀ mɛ, ɑ́ nə tɑ̀ kʋ tə, sə ɑ́ yɑ kʋ don.
66003016	Yɑ́ ɑ́ dɑ̀ń nə yɩ ndə nɩ́ɑ́ nə yɩ pwɑlɑ pwɑlɑ, ɑ́ bɑ lɩŋɑ, ɑ́ mɑ bɑ zurə tə yɩrɩ, ɑ̀ wɑ́ tʋnɩ ɑbɑ ɑ̀ lɩ ɑ̀ nii wɑ.
66003017	Á swɩ̀n də ɑ́ yɩ jɩjə tɩ̀ɑ́n tə, ɑ́ nə jə wiən tə mɑmɑ, tə nə mɛ də ɑbɑ, ɑ́ pɑ ɑ́ tɩ̀ɑ̀n nə, ɑ́ ɡɑ kʋ́ʋ̀ bɑ́ won mɑmɑ pɩ̀ɑ̀. Yɑ́ ɑ́ dɑ̀ń ɡɑ yə̀rì də, Yɩɩ yɑ́ɑ́ con, ɑ́ yɩ bɑsɑrʋnyɩnɑ, ɑ́ yɩ yinəɡənyɩnɑ, ɑ́ yɩ zʋrɑ, ɑ́ yɩ ndə lilirən nə, ɑ́ ɡɑ yɩ ndə wɑlɑ nə, ɑ́ bɑ ɡɑ̀nʋ̀ jə.
66003018	Kʋ mʋ̀ yɩrɩ, ɑ̀ dɑ̀ń kwè ɑbɑ, sə ɑ́ yə̀ ɑ̀ con sɩ́ɑ́n tə, tə nə twɑ́ mən wɑ, tə pɩrʋ tə nɑn, sə ɑ́ mɑ jì cɩ́ɡɑ́ cɩ́ɡɑ́ jɩjə tɩ̀ɑ́n. Á yə̀ ɡɑnpwənə də ɑ̀ con, ɑ́ mɑ pú ɑ́ yɩrɑ tə nə, sə cɑvɩrɑ kʋ́ʋ̀ dɑ̀n kɑ́ jɑ ɑbɑ, ɑ́ nə yɩ wɑlɑ tə yɩrɩ. Á yə̀ yɩ́ɑ́ tɑnɩɑ də ɑ̀ con, ɑ́ kə ɑ́ yɩ́ɑ́ tə wɑ, sə ɑ́ wɑ̀nɩ́ ɑ́ nɑ lɑ́ zəni.
66003019	Lɩ̀ɑ̀ tə mɑmɑ, ɑ̀ mʋ̀ nə swə, mə bɑ mʋ̀ nə ɑ̀ yɑ̀ɑ́ cɑɡɑ bɑ nii nə, ɑ̀ ɡɑ fɩrɩ bɑ. Á vəvərə ɑ́ kwɑ, ɑ́ mɑ sɑ́ ɑ́ cʋnɑ tə, ɑ́ ɡɑ jɑ yɑwɑlɑ.
66003020	Á nəŋə, ɑ̀ zɩɡɑ mimii nə, ɑ̀ ɡɑ mɑ̀ kʋ nə. Lìù tə, ʋ nə nì ɑ̀ kori, ʋ ɡɑ súrí mimii tə, ɑ̀ wɑ́ zʋ kʋ tíú con, ɑ̀ də́ də wɑ́, yɑ́ kʋ tíú də wɑ́ də́ də nə.
66003021	Aý wɑ́ pɑ lìù tə, ʋ nə wɑ́ də́ dɩ̀ɑ̀n lwɑnɩ yuu wɑ, jə̀ń ɑ̀ yɩrɑ, ɑ̀ pɑdɑʋ tə yuu, ndə ɑ̀ də nə dí dɩ̀ɑ̀n lwɑnɩ yuu wɑ, yɑ́ ɑ̀ ɡɑ jə̀ə́ ɑ̀ nyɩnɑ Yɩɩ yɩrɑ, ʋ pɑdɑʋ tə yuu nətʋ tə.
66003022	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, ʋ mɑ cʋɡʋ kʋ tə, Yɩɩ-Siŋu tə nə swɩ̀n Kərisə lɩ̀ɑ̀ púlə́ tə con nə'."
66004001	Kʋ kwɑ nə, ɑ̀ mʋ̀ Zwɑn kʋ́ʋ̀ ywɑ̀ń. Nə̀ń ɑ̀ nɩ mimii, kʋ nə súrí Yɩɩ sɑ̀ń nə. Aý kʋ́ʋ̀ nì təntən kori tə, kʋ nə dí yɑ́ɑ́, kʋ swɩ̀n ɑ̀ con, kʋ ɡɑ yɩ, ndə nɑbwɑnɑ kori nə tə. Kʋ swɩ̀n ɑ̀ con, kʋ wʋ́: "Dɩ̀ yəbə, sə ɑ̀ bɩrɩ mʋ́ yoo tə, kʋ nə bɩ̀ɑ̀n, sə kʋ tʋn kʋ kwɑ nə".
66004002	Yɩɩ-Siŋu tə zəzən kʋ bɑ̀, kʋ sú nə. Nə̀ń ɑ̀ dɑ̀ń nɩ pɑdɑʋ, kʋ tə́ɡə́ Yɩɩ sɑ̀ń tə wɑ. Yɑ́ lìù yɑ̀ jə̀ə́ kʋ pɑdɑʋ təntə yuu.
66004003	Lìù tə, ʋ yɑ̀ nə jə̀ə́ kʋ yuu, yɑ̀ pɩpɩlɩ, ndə kɑpɑn yiri don də nə, kʋ nə tùŋə̀ mən, bɑ nə mɑ boŋə 'zwɑsəpə', ʋ ɡɑ tə pɩpɩlɩ ndə kɑpɑn yiri don də nə, bɑ nə boŋə 'sɑrədʋɑnə'. Pɑdɑʋ tə yɩ kʋ kɩkɑrɩ də dwɑ̀ sɩ̀ʋ́, kʋ nə yɩ ndə kɑpɑn don nə, kʋ də nə tùŋə̀ mən, bɑ nə mɑ boŋə 'emerodə'.
66004004	Pɑdɛɛ sɑpʋɑ də bɑnɩɑ kɩkɑrɩ kʋ mʋ̀ pɑdɑʋ təntə. Yɑ́ nəkwɩnɑ sɑpʋɑ də bɑnɩɑ dɑ̀ń jə̀ə́ tə yuu wɑ. Bɑ zʋɑ ɡɑnɑn nəpwənə. Bɑ ɡɑ pú sɩ́ɑ́n dun yupurən bɑ yun nə.
66004005	Yɑ́ dwɑ̀ bɑɑ, kɑ pɩpɩlɩ, kwərə duən də dɑ̀ń yɑ̀ nɑŋɑ pɑdɑʋ tə con. Yɑ́ mənvoo bɑrpɛ tə nə sʋrʋ, yɑ̀ wulə tə pɩpɩlɩ pɑdɑʋ tə yɑ́ɑ́ con. Mə tə mʋ̀ mənvoo təntə, nə yɩ Yɩɩ-Siŋu tə də kʋ dɩ̀ɑ̀n dəkurən bɑrpɛ tə.
66004006	Pɑdɑʋ tə yɑ́ɑ́ con, kʋ yɩ ndə mʋnɑɑ nə tə́ɡə́ lɑ́ nə, kʋ nə ɡɑ tuŋə mən ndə zəŋə nə. Wiən bɑnɩɑ yɑ̀ kɩkɑrɩ pɑdɑʋ tə, tə kə tətəŋi wɑ. Tə wiən təntə yɑ́ɑ́ də tə kwɑ mɑmɑ yɑ̀ yɩ yɩ́ɑ́ cɩcɩ.
66004007	Təntən won tə yɩ ndə ɡəru nə. Bələ nii won tə yɩ ndə nɑbiə nə. Bɑtwɑ nii won tə yɑ́ɑ́ yɩ ndə ləzwənə yɑ́ɑ́ nə. Bɑnɩɑ nii won tə yɩ ndə zunpuu nə, kʋ nə pəri yɩɩ nə.
66004008	Tə wiən bɑnɩɑ tə, nədʋ mɑmɑ jə vɑ̀nɑ̀ bɑrdʋ, tə nə wɑ̀ɑ́ tə pəri. Yɑ́ tə ɡɑ jə yɩ́ɑ́, tə nə kɩkɑrɩ tə mɑmɑ, yɩ́ɑ́ duən ɡɑ tə wulə vɑ̀nɑ̀ tə də̀ń də. Tɩtɩn də yɩcɑʋ, tə wiən bɑnɩɑ tə mʋ̀ yɩ tə swɩ̀n mɑ́ŋɑ́ mɑmɑ, tə wʋ́: "Yɩɩ dwə won mɑmɑ! Yɩɩ dwə won mɑmɑ! Yɩɩ dwə won mɑmɑ! Yuu-Tiu Yɩɩ nə jə dɩ̀ɑ̀n tə mɑmɑ yuu wɑ. Ʋ mʋ̀ nə yɩn lɑ́ fuən fuən, ʋ nə wulə, ʋ tə ɡɑ wɑ́ bɩ̀ɑ̀n".
66004009	Mə nətʋ nə wiən təntə dɑ̀ń pɩn dun, lìù tə nə, ʋ nə jə̀ə́ pɑdɑʋ tə yuu wɑ də tə zìlí ʋ nii də tə kəni ʋ lɛ̀ɛ̀. Ʋ mʋ̀ nə yɩ lìù tə, ʋ nə wulə mɩɩ wɑ, mɑ́ŋɑ́ də mɑ́ŋɑ́, kʋ nə bɑ zwɛ̀.
66004010	Mɑ́ŋɑ́ mɑmɑ, wiən tə nə fwɑ nətʋ, nəkwɩnɑ sɑpʋɑ də bɑnɩɑ tə də yɑ̀ɑ́ tʋ bɑ nɑdwɑnɑ yuu lìù tə yɑ́ɑ́ con, ʋ nə jə̀ə́ pɑdɑʋ tə yuu wɑ, bɑ ɡɑ pɩn wɑ́ dun. Ʋ mʋ̀ nə yɩ lìù tə, ʋ nə wulə mɩɩ wɑ, mɑ́ŋɑ́ də mɑ́ŋɑ́, kʋ nə bɑ zwɛ̀. Bɑ dɑ̀ń yɑ̀ɑ́ lɩ bɑ dun yupurən, bɑ tún pɑdɑʋ tə yɑ́ɑ́ nə, bɑ ɡɑ swɩ̀n, bɑ wʋ́:
66004011	"Nə Yuu-Tiu Yɩɩ, n yɩ lìù tə, n nə mɛ, sə nə pɑ mʋ́ dun, sə nə zìlí mʋ́. Dɩ̀ɑ̀n tə mɑmɑ wulə n con, n nə fwɑ wiən tə mɑmɑ yɩrɩ. Yɑ́ kʋ yɩ kʋ twɑ́ n tətə fɩrɑ nə, n mɑ fwɑ tə, n pɑ tə wulə".
66005001	Kʋ kwɑ nə, ɑ̀ nɩ lìù tə, ʋ nə jə̀ə́ pɑdɑʋ tə yuu wɑ, də ʋ jə sɑɡɩ ʋ jɩzən jɩɩn wɑ. Sɑɡɩ tə yɑ́ɑ́ bələ tə mɑmɑ yɑ̀ pʋ́pʋ́nɩ́, bɑ ɡɑ pípírí kʋ, bɑ kə duən nə. Kʋ nii yɑ̀ mɑrɩ bwɑ́lɑ́ bɑrpɛ də mɔɔ tɑnpɔnɑn bɑrpɛ.
66005002	Yɑ́ ɑ̀ dɑ̀ń nɩ mɑlɩkɑ, kɑ nə jə dɩ̀ɑ̀n də kɑ bɑɑ, kɑ kəni yɩɩ nə, kɑ swɩ̀n, kɑ wʋ́: "Wɑ̀ɑ̀ nə wulə, ʋ nə mɛ, sə ʋ lwɑ̀rɩ̀ kʋ mɔɔ tɑnpɔnɑn bɑrpɛ tə, sə ʋ súrí sɑɡɩ kʋ tə?"
66005003	Yɑ́ lìù mɑmɑ dɑ̀ń tə̀lə́, ʋ nə nɑn Yɩɩ sɑ̀ń, nə ɑ̀ yə̀ə́ tɩɑ yuu, nə ɑ̀ yə̀ə́ tɩɡɑ bwɑ́lɩ́ nə, kʋ tíú nə mɛ, sə ʋ súrí sɑɡɩ tə, ʋ ywɑ̀ń kʋ wɑ.
66005004	Yɑ́ ɑ̀ dɑ̀ń kwi zənzən, lìù nə tə̀lə́, ʋ nə mɛ, sə ʋ súrí kʋ, ʋ ywɑ̀ń kʋ wɑ tə yɩrɩ.
66005005	Nəkwɩɑ tə don dɑ̀ń mɑ swɩ̀n ɑ̀ con, ʋ wʋ́: "Dɑ̀n kɑ́ kwi! Nə̀ń pɩ̀ʋ́ Dɑvidə nɑ̀ʋ́ tə, Zwidɑ dwíí dəkuu tə wɑ, yɩ ndə ɡəru nə, ʋ nə dí dɩ̀ɑ̀n, won mɑmɑ yuu wɑ. Ʋ wɑ́ lwɑ̀rɩ̀ sɑɡɩ tə tʋrɑn mɔɔ tə də kʋ tɑnpɔnɑn bɑrpɛ tə, ʋ ɡɑ súrí kʋ".
66005006	Kʋ kwɑ nə, ɑ̀ nɩ lìù də ʋ zɩɡɑ pɑdɑʋ tə, də wiənf1 bɑnɩɑ tə də nəkwɩnɑ sɑpʋɑ də bɑnɩɑ tə tətəŋi wɑ. Kɑ yɑ̀ yɩ pɑbiə nə, bɑ nə ken sɩ̀ʋ́ kɑ bɩɑn nə. Kɑ yɑ̀ jə nyʋrɑn bɑrpɛ də yɩ́ɑ́ bɑrpɛ. Yɩ́ɑ́ bɑrpɛ tə nə yɩ Siŋənf1 də bɑrpɛ tə, Yɩɩ nə tʋn tɩɑ tə mɑmɑ yuu wɑ.
66005007	Ʋ mʋ̀ lìù təntə twi, ʋ jon sɑɡɩ tə, kʋ nə wulə lìù tə, ʋ nə jə̀ə́ pɑdɑʋ tə yuu, jɩzɑn jɩɩn wɑ.
66005008	Mɑ́ŋɑ́ tə wɑ, ʋ nə jon kʋ sɑɡɩ təntə, wiən bɑnɩɑ tə, də nəkwɩnɑ sɑpʋɑ də bɑnɩɑ tə tʋɑ bɑ nɑdwɑnɑ yuu, ʋ yɑ́ɑ́ con. Bɑ lìù mɑmɑ yɑ̀ jə kunkolu də sɩ́ɑ́n wùrú zʋŋɩ tə nə súə́ də tɩrɑlɩ, sə bɑ sʋrʋ tə. Tə mʋ̀ nə bɩrɩ lɩ̀ɑ̀ tə, bɑ nə yɩ Yɩɩ nə tɩ, yɩjʋnɩ tə.
66005009	Bɑ dɑ̀ń wulə bɑ nuŋə nundʋn, bɑ wʋ́: "N yɩ lìù tə, n nə mɛ, sə n tì sɑɡɩ tə, n lwɑ̀rɩ̀ kʋ tʋrɑn mɔɔ tə də kʋ tɑnpɔnɑn bɑrpɛ tə, n nə yɩ bɑ ken sɩ̀ʋ́ n bɩɑn nə, sə kʋ twɑ́ n jɑnɑ tə nə, n mɑ yə̀ lɩ̀ɑ̀ n jon, n pɑ Yɩɩ nə tə yɩrɩ. N yə̀ dwíə́ dəkurən yiri mɑmɑ lɩ̀ɑ̀, də nəndəli yiri mɑmɑ lɩ̀ɑ̀, də lʋʋ nii mɑmɑ lɩ̀ɑ̀, də lʋʋ dwíə́ tə mɑmɑ wɑ n jon bɑ cʋnɑ wɑ, n pɑ Yɩɩ nə.
66005010	N tə pɩn bɑ jì n pɑ̀rɩ̀ tə wɑ lɩ̀ɑ̀. N tə pɩn bɑ jì Yɩɩ joŋwɑnɑ, sə bɑ tʋn, bɑ pɑ nə Yɩɩ tə nə, yɑ́ bɑ ɡɑ wɑ́ də́ pɑ̀rɩ̀ tɩɑ yuu wɑ".
66005011	Aý kʋ́ʋ̀ ywɑ̀ń, ɑ̀ ɡɑ nɑ mɑlɩkɛ nə dɑ́ɑ́ zənzən, ɑ̀ ɡɑ nì tə kwərə. Tə yɑ̀ yɩ tə kɩkɑrɩ pɑdɑʋ tə, də wiən bɑnɩɑ tə, də nəkwɩnɑ sɑpʋɑ də bɑnɩɑ tə. Tə yɑ̀ yɩ miliyʋn də miliyʋn də mʋ̀rʋ̀ də mʋ̀rʋ̀.
66005012	Tə bɑɑ tə kə yɩɩ nə, tə swɩ̀n, tə wʋ́: "Pɑbiə, bɑ nə ken sɩ̀ʋ́ kɑ bɩɑn nə, tə mɛ, sə kɑ nɑ pɑ̀rɩ̀, də jɩjə, də wʋbʋŋɑ, də dɩ̀ɑ̀n, də zìlə́, də dun, də bʋ̀rɑ̀".
66005013	Yɑ́ ɑ̀ dɑ̀ń nì də wiən tə mɑmɑ, Yɩɩ nə fwɑ, tə nə wulə Yɩɩ sɑ̀ń, də tɩɑ yuu, də tɩɡɑ bwɑ́lɩ́ nə, də mʋʋ wɑ swɩ̀n, tə wʋ́: "Bʋ̀rɑ̀, də zìlə́, də dun, də pɑ̀rɩ̀ wulə, mɑ́ŋɑ́ də mɑ́ŋɑ́, kʋ nə bɑ zwɛ̀, tə pɑ lìù tə, ʋ nə jə̀ə́ pɑdɑʋ tə yuu də lìù tə, ʋ nə yɩ ndə pɑbiə tə nə".
66005014	Yɑ́ wiən bɑnɩɑ tə dɑ̀ń swɩ̀n, tə wʋ́: "Amɩɩnɑ!" Yɑ́ nəkwɩnɑ tə də dɑ̀ń tʋɑ bɑ nɑdwɑnɑ yuu, bɑ də wulə bɑ pɩn bɑ dun Yɩɩ nə.
66006001	Aý ywɑ̀ń, ɑ̀ nɑ lìù tə, ʋ nə yɩ ndə pɑbiə nə də ʋ lwɑ̀rɩ̀ sɑɡɩ tə təntən mɔɔ tɑnpɔn tə. Kʋ mɑ́ŋɑ́ tə wɑ, ɑ̀ nì də wiən bɑnɩɑ tə wɑ won don swɩ̀n də kori, kʋ nə dɑ́ɑ́, ndə dwɑ̀ nə bɑɑ nə, kʋ wʋ́: "Bɑ̀ɑ́ yəbə!"
66006002	Aý kʋ́ʋ̀ ywɑ̀ń, də nə̀ń sɩsɑn nəpon. Lìù tə, ʋ nə dɩ̀ɡɑ̀ kɑ yuu, yɑ̀ jə tʋɑn. Bɑ pɩn wɑ́ dun yupuu, yɑ́ ʋ dɑ̀ń nɑn də bɑrɩ, sə ʋ tɑ ʋ də́.
66006003	Kʋ kwɑ nə, lìù tə, ʋ nə yɩ ndə pɑbiə nə tə, kʋ́ʋ̀ lwɑ̀rɩ̀ bələ nii mɔɔ tɑnpɔn tə. Yɑ́ ɑ̀ kʋ́ʋ̀ nì də wiən bɑnɩɑ tə wɑ bələ nii nyiən tə də kʋ́ʋ̀ swɩ̀n, kʋ wʋ́: "Bɑ̀ɑ́ yəbə!"
66006004	Yɑ́ sɩsɑn don, kʋ nə yɩ nəsɩɑn, ndə mən nə, twi kʋ nɑn. Lìù tə, ʋ nə dɩ̀ɡɑ̀ kʋ yuu tə, nɩ cwəŋə, sə ʋ pɑ sìə́ dɑ̀n kɑ́ yɑ tɩɑ yuu wɑ, sə ləzoni kə sɩ̀ɑ́n duən bɩɑn nə. Yɑ́ bɑ dɑ̀ń pɩn wɑ́ lɑɡʋrɩ sɩ̀ʋ́ nəfɑrʋ.
66006005	Kʋ kwɑ nə, lìù tə, ʋ nə yɩ ndə pɑbiə nə tə, kʋ́ʋ̀ lwɑ̀rɩ̀ bɑtwɑ nii mɔɔ tɑnpɔn tə. Aý kʋ́ʋ̀ nì də wiən bɑnɩɑ tə wɑ bɑtwɑ nii nyiən tə də kʋ́ʋ̀ swɩ̀n, kʋ wʋ́: "Bɑ̀ɑ́ yəbə!" Aý ywɑ̀ń də nə̀ń, sɩsɑn nəzonu kɑ twi kɑ nɑn. Lìù tə, ʋ nə dɩ̀ɡɑ̀ kʋ yuu, yɑ̀ jə səkəri ʋ jɩɩn wɑ.
66006006	Yɑ́ ɑ̀ nì sʋɡʋ ndə kori nə, kʋ nə nɑn wiən bɑnɩɑ tə tətəŋi wɑ, kʋ wʋ́: "Mɩnɑ zʋŋɑ yɩ cɩnɩɑ səbikʋlʋf1 nədʋ. Yɑ́ mɩnɑ yiri don zʋŋɩ bɑtwɑ yɩ səbikʋlʋ nədʋ. Dɑ̀n kɑ́ súrí nʋɡɑ tə də swɑnɑ tə mʋ̀ səbiu!"
66006007	Kʋ kwɑ nə, lìù tə, ʋ nə yɩ ndə pɑbiə nə tə, kʋ́ʋ̀ lwɑ̀rɩ̀ bɑnɩɑ nii mɔɔ tɑnpɔn tə. Aý kʋ́ʋ̀ nì də wiən bɑnɩɑ tə tɑlɩkwɑ nyiən tə, swɩ̀n, kʋ wʋ́: "Bɑ̀ɑ́ yəbə!"
66006008	Aý ywɑ̀ń də nə̀ń sɩsɑn, kʋ nə yɩ ndə pʋp̀̀ nə. Lìù tə, ʋ nə dɩ̀ɡɑ̀ kʋ yuu wɑ, yɩrɩ nə yɩ 'tɩɑn'. Yɑ́ lìù tə, bɑ nə boŋə 'tɩɡɑ bwɑ́lɩ́' yɑ̀ nə kwen wɑ́. Bɑ yɑ̀ nɩ dɩ̀ɑ̀n, sə bɑ ɡʋ tɩɑ kɑ tə ləzoni pwɩ̀ʋ́ bɑnɩɑ vɑ̀n nədʋ. Bɑ jə dɩ̀ɑ̀n, sə bɑ pɑ ləzoni ɡʋ duən, də lɑɡʋrɩ sɩ̀ʋ́, də niən, də yɑyɩpwɑrɑn, də tɩɑ kɑ tə yuu wojɑnkɑdirən ɡʋ lɩ̀ɑ̀.
66006009	Kʋ kwɑ nə, pɑbiə tətə kʋ́ʋ̀ lwɑ̀rɩ̀ bonu nii mɔɔ tɑnpɔn tə. Aý kʋ́ʋ̀ nɩ joŋi kúrí, yɑ́ lɩ̀ɑ̀ jə̀rí dɑ̀ń tə́ɡə́ kʋ səpuni nə. Jə̀rí təntə yɩ lɩ̀ɑ̀ tə, bɑ nə ken sɩ̀ʋ́ bɑ bɩɑn nə, bɑ nə twɑ́ Yɩɩ sʋɡʋ tə nə, bɑ ɡɑ swɩ̀n kʋ bɑ bɩrɩ tə yɩrɩ.
66006010	Bɑ mɑ̀ nii, bɑ kə yɩɩ nə, bɑ wʋ́: "N yɩ nə Yuu-Tiu Yɩɩ tə, ʋ nə bɑ mɑn don jə, ʋ ɡɑ yɩ cɩ́ɡɑ́ tíú. Mɑ́ŋɑ́ kʋkɑɑ wɑ nə, n wɑ́ bʋ̀rɩ̀ lɩ̀ɑ̀ tə, bɑ nə ɡʋɑ nəbɑ tɩɑ yuu wɑ bʋ̀rɑ̀, sə n kə bɑ cɑ̀n wɑ, kʋ yɩrɩ?"
66006011	Bɑ pɩn ɡɑnpon bɑ lìù mɑmɑ nə, yɑ́ bɑ ɡɑ swɩ̀n bɑ con, bɑ wʋ́: "Á tə dɑ̀nɑ́ mɑncɩn, ɑ́ tə wɑ̀ cé. Kʋ mɛ, sə bɑ tə ɡʋ ɑ́ duən tə, bɑ nə yɩ ɑ́ nubɩɑ Kərisə yɩrɩ, də bɑ tə bɑ nə yɩ ɑ́ tʋtʋnduən tə, bɑ súrí ɑ́ nə".
66006012	Kʋ kwɑ nə, ɑ̀ kʋ́ʋ̀ ywɑ̀ń, pɑbiə nə tə kʋ́ʋ̀ lwɑ̀rɩ̀ bɑrdʋ nii mɔɔ tɑnpɔn tə. Tɩɑ tə vɩvɑɡɑ zənzən. Yɩcɑʋ tə jiɡə nəzonu ndə ɡɑnzonu nə. Cɑ̀nɑ̀ tə də mɑmɑ jiɡə nəsɩɑn ndə jɑnɑ nə.
66006013	Yɑ́ kɑcɩlɑcɛ nɑn yɩɩ, tə twɩ tɩɑ, ndə voo nəfɑrʋ nə vʋvʋɡʋ kɑpɩrʋ, kʋ bɩɑ ɡɑ twɩ nətʋ.
66006014	Lɑnworu tə pəpəni kʋ tɩ̀ɑ̀n, ndə bɑ nə pəpəni sɑrɑ nətʋ. Yɑ́ pɛɛn tə mɑmɑ də tɩɑ tə mɑmɑ, kɑ nə wulə tətəŋi wɑ, dɑ̀ń zɑ̀n tə yipɛɛ nə.
66006015	Tɩɑ yuu pɛ̀ɡɑ́ tə, də ləzwənfɑrɑn tə, də pɑmɑnɑ yun tɩ̀ɑ́n tə, də jɩjə tɩ̀ɑ́n tə, də lʋʋ lɑdɩrɑ tə, də ywəŋə tə mɑmɑ, də lɩ̀ɑ̀ tə nə tɩ bɑ tɩ̀ɑ̀n tə dəri, bɑ sə̀ɡə̀ pɛɛn bʋrɑn də pɩ̀rɑ̀n kwələn wɑ.
66006016	Yɑ́ bɑ dɑ̀ń swɩ̀n pɛɛn tə də pɩ̀rɑ̀n tə con, bɑ wʋ́: "Á twɩɑ nə yuu wɑ, sə ɑ́ sə̀ɡə̀ nəbɑ, sə nə yɑ yɩŋʋnɩ, lìù tə yɑ́ɑ́ nə, ʋ nə jə̀ə́ pɑdɑʋ tə yuu. Á sə̀ɡə̀ nəbɑ, sə pɑbiə tə, dɑ̀n kɑ́ cʋ̀ɡʋ̀ nəbɑ də ʋ lɩŋɑ tə.
66006017	Kʋ yɩ cɩ́ɡɑ́, bɑ lɩŋɑ dɩɩn nəfɑrʋ tə twi, yɑ́ lìù tə̀lə́ ʋ dɑ̀ń nə wɑ́ wɑ̀nɩ́ ʋ jon ʋ tɩ̀ɑ̀n?"
66007001	Kʋ kwɑ nə, ɑ̀ nɩ mɑlɩkɛ bɑnɩɑ də tə zɩɡɑ yɩɩ nə, tɩɑ tə sɑpɑrɑ bɑnɩɑ tə wɑ. Tə cɩ̀ɡɑ̀ voo tə nə nɑŋɑ sɑpɑrɑ bɑnɩɑ tə wɑ, sə kʋ dɑ̀n kɑ́ fulu tɩɑ tə, də mʋʋ tə, də tɩ̀ʋ́ mɑmɑ yuu wɑ.
66007002	Yɑ́ ɑ̀ tə kʋ́ʋ̀ nɩ mɑlɩkɑ don, kɑ nɑn yɩɩ yipɩɑn con, kɑ dɩ̀ yɩɩ də kɑ jɩɩn wɑ, won, bɑ nə fwɑ mɩmɩnɑn, kʋ nə yɩ Yɩɩ tə, ʋ nə wulə mɩɩ wɑ, nyiən. Kɑ zɩ̀n kɑ kori, kɑ kə yɩɩ nə, kɑ swɩ̀n mɑlɩkɛ bɑnɩɑ tə con, bɑ nə pɩn tə dɩ̀ɑ̀n, sə tə cʋ̀ɡʋ̀ tɩɑ də mʋʋ tə, kɑ wʋ́:
66007003	"Á tə dɑ̀nɑ̀ kɑ́ cʋ̀ɡʋ̀ tɩɑ tə, də mʋʋ tə, də tɩ̀ɑ́n tə. Á yɑ́, sə nə dí yɑ́ɑ́ nə fwɑ mɩmɩnɑn, nə Yɩɩ tʋtʋnbɩɑ tə tə́lə́ nə".
66007004	Yɑ́ ɑ̀ dɑ̀ń nì də bɑ swɩ̀n lɩ̀ɑ̀ tə nii, bɑ nə ken mɩmɩnɑn tə bɑ tə́lə́ nə. Bɑ yɩ lɩ̀ɑ̀ mʋ̀rʋ̀ bíí də mʋ̀rʋ̀ sɑpwilə də mʋ̀rʋ̀ bɑnɩɑ (144,000), yɑ́ bɑ mɑmɑ ɡɑ yɩ Yɩzərɑyɛlə dwíə́ tə wɑ ləzwənbɩɑ.
66007005	Zwidɑ dwíí dəkuu tə wɑ, yɩ lɩ̀ɑ̀ 12,000, bɑ mɑ̀ tɑnpɔn tə bɑ tə́lə́ nə. Ribən dwíí dəkuu tə wɑ, yɩ lɩ̀ɑ̀ 12,000. Gɑdə dwíí dəkuu tə wɑ, yɩ lɩ̀ɑ̀ 12,000.
66007006	Azɛrə dwíí dəkuu tə wɑ, yɩ lɩ̀ɑ̀ 12,000. Nɛfətɑli dwíí dəkuu tə wɑ, yɩ lɩ̀ɑ̀ 12,000. Mɑnɑse dwíí dəkuu tə wɑ, yɩ lɩ̀ɑ̀ 12,000.
66007007	Simeyon dwíí dəkuu tə wɑ, yɩ lɩ̀ɑ̀ 12,000. Levi dwíí dəkuu tə wɑ, yɩ lɩ̀ɑ̀ 12,000. Yɩsɑkɑrə dwíí dəkuu tə wɑ, yɩ lɩ̀ɑ̀ 12,000.
66007008	Zɑbɩlon dwíí dəkuu tə wɑ, yɩ lɩ̀ɑ̀ 12,000. Zwʋzɛfə dwíí dəkuu tə wɑ, yɩ lɩ̀ɑ̀ 12,000. Bɛnzwɑmɛn dwíí dəkuu tə wɑ, yɩ lɩ̀ɑ̀ 12,000. Bɑ lɩ̀ɑ̀ təntə mɑmɑ yɩ, bɑ mɑ̀ tɑnpɔn bɑ tə́lə́ nə.
66007009	Kʋ kwɑ nə, ɑ̀ tə ywɑ̀ŋɑ́ də nə̀ń lɩ̀ɑ̀ kɑpʋpʋ, lìù nə wɑ̀rɩ̀ bɑ nii ʋ ɡɑ̀lɩ̀. Bɑ yɩ lʋʋ dwíə́ tə mɑmɑ wɑ, də dwíə́ yiri mɑmɑ lɩ̀ɑ̀, də lʋʋ nii mɑmɑ lɩ̀ɑ̀, də nəndəli yiri mɑmɑ lɩ̀ɑ̀. Bɑ yɑ̀ yɩ bɑ zɩɡɑ pɑdɑʋ tə də lìù tə, ʋ nə yɩ ndə pɑbiə nə tə, yɑ́ɑ́ con. Bɑ yɑ̀ zʋɑ ɡɑnpwənə, bɑ ɡɑ jə kʋ̀rɩ̀ nɛɛ bɑ jɩ̀ɑ̀n wɑ.
66007010	Yɑ́ bɑ dɑ̀ń bɑɑ bɑ kə yɩɩ nə, bɑ swɩ̀n, bɑ wʋ́: "Kʋ yɩ Yɩɩ tə, ʋ nə jə̀ə́ pɑdɑʋ tə yuu də pɑbiə tə, nə jon nəbɑ nə cʋnɑ tə wɑ".
66007011	Yɑ́ mɑlɩkɛ tə mɑmɑ dɑ̀ń zɩɡɑ, tə kɩkɑrɩ pɑdɑʋ tə, də nəkwɩnɑ tə, də wiən bɑnɩɑ tə. Mɑlɩkɛ tə tʋɑ tə yɑ́ɑ́ yuu pɑdɑʋ tə yɑ́ɑ́ con, tə wulə tə pɩn dun Yɩɩ nə,
66007012	tə swɩ̀n, tə wʋ́: "Kʋ yɩ cɩ́ɡɑ́! Nə Yuu-Tiu Yɩɩ nə mɛ, sə bɑ bʋ ʋ nə, ʋ mɛ, sə ʋ nɑ bʋ̀rɑ̀, də zìlə́, də wʋbʋŋɑ, də lɛ̀ɛ̀ kənu, də dun, də pɑ̀rɩ̀, də dɩ̀ɑ̀n. Ʋ mʋ̀ nə mɛ də tə yìə̀n təntə, mɑ́ŋɑ́ də mɑ́ŋɑ́, kʋ nə bɑ zwɛ̀. Kʋ yɩ cɩ́ɡɑ́".
66007013	Nəkwɩɑ tə don dɑ̀ń mɑ swɩ̀n ɑ̀ con, ʋ wʋ́: "Lɩ̀ɑ̀ tə, bɑ nə zʋɑ ɡɑnpwənə tə, nə yɩ lɑbərə? Bɑ yɩ bɑ nɑn yə̀n?"
66007014	Aý mʋ̀ Zwɑn mɑ le wɑ́, ɑ̀ wʋ́: "Aý Yuu-Tiu, n mʋ̀ nə yə̀ə́ kʋ swɩ̀n, nə bɩrɩ nə!" Ʋ dɑ̀ń mɑ swɩ̀n ɑ̀ con, ʋ wʋ́: "Kʋ yɩ lɩ̀ɑ̀ tə, bɑ nə dí cɑ̀n zənzən tɑlɩkwɑ mɑ́ŋɑ́ tə wɑ. Bɑ sɩn bɑ ɡɑnɑn pɑbiə tə jɑnɑ wɑ, tə ɡɑ pɩ̀rɩ̀.
66007015	Mə kʋ mʋ̀ nə pɩn, bɑ wulə Yɩɩ pɑdɑʋ tə yɑ́ɑ́ con, bɑ pɩn wɑ́ dun yɩcɑʋ də tɩtɩn, ʋ dìə̀ tə wɑ. Lìù tə, ʋ nə jə̀ə́ pɑdɑʋ tə yuu, wɑ́ pú bɑ yuu nə.
66007016	-
66007017	Pɑbiə tə, ʋ nə wulə pɑdɑʋ tə tətəŋi wɑ, wɑ́ yɩ̀rɩ̀ bɑ, ʋ ɡɑ wɑ́ jɑ bɑ, ʋ jɑ vɑ nɑbuliyɩɑ tə bwɑ́lɩ́ nə, tə nɩ́ɑ́ nə pɩn mɩɩ. Kʋ mʋ̀ nə pɩn, niən kʋ́ʋ̀ bɑ́ jɑ bɑ, nɑnyʋnɩ də bɑ́ jɑ bɑ. Yɩcɑʋ kʋ́ʋ̀ bɑ́ mɑ̀ bɑ nə, lɩŋɩ də bɑ́ yí bɑ. Yɑ́ Yɩɩ wɑ́ mʋ̀rɩ́ bɑ yinɩɑ tə mɑmɑ".
66008001	Pɑbiə nə tə kʋ́ʋ̀ lwɑ̀rɩ̀ mɔɔ tɑnpɔn bɑrpɛ nii nyiən tə. Kʋ mɑ́ŋɑ́ təntə wɑ, kʋ ken siii Yɩɩ sɑ̀ń nə, kʋ jɑ vɑ ndə luɡu nədʋ də fɑn nə.
66008002	Yɑ́ ɑ̀ dɑ̀ń nɩ mɑlɩkɛ bɑrpɛ, tə nə zɩɡɑ Yɩɩ yɑ́ɑ́ con, yɑ́ bɑ dɑ̀ń ɡɑ pɑ tə nɑbwɑnɑn bɑrpɛ.
66008003	Kʋ kwɑ nə, mɑlɩkɑ don dɑ̀ń twi, kɑ zɩɡɑ joŋi kúrí tə yɩrɑ. Yɑ́ sɩ́ɑ́n kurpotu, bɑ nə mɑ sʋrɩ tɩrɑlɩ, ɡɑ wulə kɑ jɩɩn wɑ. Bɑ pɩn kɑ tɩrɑlɩ zənzən, sə kɑ sʋrʋ tə, kɑ pɑ Yɩɩ nə. Kɑ mʋ̀ ɡɑ nə wɑ́ tì lɩ̀ɑ̀ tə də, bɑ nə yɩ Yɩɩ nə tɩ tə, yɩjʋnɩ tə də kɑ pɑ Yɩɩ nə, kʋ mʋ̀ sɩ́ɑ́n joŋi kúrí tə yuu, kʋ nə wulə pɑdɑʋ tə yɑ́ɑ́.
66008004	Tɩrɑlɩ tə nywɩ̀ń də lɩ̀ɑ̀ tə, bɑ nə yɩ Yɩɩ nə tɩ yɩjʋnɩ, twɑ́ mɑlɩkɑ tə jɩɩn nə, tə dɩ̀ Yɩɩ yɑ́ɑ́ con.
66008005	Mɑlɩkɑ tə tì tɩrɑlɩ kurpotu tə, kɑ kə joŋi kúrí tə mən, kɑ sú kɑ nii, kɑ dɩlɩ tɩɑ yuu wɑ. Kʋ nətʋ tə pɩn, dwɑ̀ bɑɑ, kɑ pɩpɩlɩ, kwərə duən də yɩn lɑ́, tɩɑ tə də ɡɑ vɩvɑɡɑ.
66008006	Mɑlɩkɛ bɑrpɛ tə, tə nə jə nɑbwɑnɑn bɑrpɛ tə, dɑ̀ń ken tə sírí, sə tə wúrú tə.
66008007	Təntən mɑlɩkɑ tə wúrú kɑ nɑbwɑnɑ tə. Dwɑ̀ kɑfɩnɑ də mən tə nə ɡùlí də jɑnɑ nɑn, tə lwɑ́ tɩɑ yuu. Yɑ́ tɩɑ tə pwɩ̀ʋ́ bɑtwɑ vɑ̀n nədʋ tə don, də tɩ̀ɑ́n tə, də pwɩ̀ʋ́ bɑtwɑ vɑ̀n nədʋ, də ɡɑlɩʋ tə mɑmɑ dí mən.
66008008	Mɑlɩkɑ bələ nii nyiən tə də wúrú nɑbwɑnɑ tə. Bɑ dɩlɩ won don mʋnɑɑ tə wɑ, kʋ nə yɩ ndə pɑɑn nəfɑrʋ nə, kʋ mɑmɑ nə kwé mən. Mʋʋ tə pwɩ̀ʋ́ bɑtwɑ vɑ̀n nədʋ jiɡə jɑnɑ.
66008009	Wiən tə, Yɩɩ nə fwɑ, nə wulə mʋnɑɑ wɑ, tə ɡɑ jə mɩɩ tə sìí, pwɩ̀ʋ́ bɑtwɑ vɑ̀n nədʋ tɩɡɑ. Nɩ́ɑ́ yuu bwərə tə də pwɩ̀ʋ́ bɑtwɑ vɑ̀n nədʋ cʋ̀ɡʋ̀.
66008010	Mɑlɩkɑ bɑtwɑ nii nyiən tə wúrú kɑ nɑbwɑnɑ tə. Kɑcɩlɑcɔ nəfɑrʋ, kʋ nə kwen mənvoo, ndə mɑlɩ mən nə, nɑn lɑnworu tə wɑ, kʋ tʋ. Kʋ tʋɑ mʋnɛɛ nəfɑrɑn tə pwɩ̀ʋ́ bɑtwɑ vɑ̀n nədʋ də nɑbuliyɩɑ wɑ.
66008011	Kɑcɩlɑcɔ təntə yɩrɩ nə yɩ 'wocɩcɑʋ'. Nɩ́ɑ́ tə pwɩ̀ʋ́ bɑtwɑ, vɑ̀n nədʋ lwɑ̀ń kʋ jì wocɩcɑʋ. Yɑ́ nɩ́ɑ́ təntə dɑ̀ń jiɡə nɑcɩcɑʋ. Kʋ mʋ̀ nə pɩn, tə ɡʋ lɩ̀ɑ̀ zənzən, bɑ nə nyʋɑ tə.
66008012	Mɑlɩkɑ bɑnɩɑ nii nyiən tə wúrú kɑ nɑbwɑnɑ tə. Yɩcɑʋ tə pwɩ̀ʋ́ bɑtwɑ, vɑ̀n nədʋ jiɡə yikunu. Kʋ yoo tə tʋn cɑ̀nɑ̀ tə yɩrɑ, kʋ ɡɑ tʋn kɑcɩlɑcɛ tə də yɩrɑ. Kʋ nətʋ dɑ̀ń pɩn, tə nədʋ mɑmɑ pwɩ̀ʋ́ bɑtwɑ, vɑ̀n nədʋ jiɡə nəzonu. Yɑ́ yɩtʋrɩ pwɩ̀ʋ́ bɑtwɑ, vɑ̀n nədʋ jiɡə yikunu. Tɩtɩn də pwɩ̀ʋ́ bɑtwɑ, vɑ̀n nədʋ jiɡə yikunu.
66008013	Aý kʋ́ʋ̀ ywɑ̀ń ɑ̀ nɑ zunpuu, kʋ wulə yɩɩ nə bɑn bɑn, kʋ pəri. Aý nì də kʋ bɑɑ kʋ kə yɩɩ nə, kʋ wʋ́: "Mɑ́ŋɑ́ tə, mɑlɩkɛ bɑtwɑ tə duən tə nə wɑ́ wúrú tə nɑbwɑnɑn bɑtwɑ tə, lɛɛ wɑ́ bɑ̀, lɛɛ wɑ́ bɑ̀, lɛɛ wɑ́ bɑ̀, tɩɑ yuu ləzoni yuu wɑ".
66009001	Mɑlɩkɑ bonu nii nyiən tə wúrú kɑ nɑbwɑnɑ. Aý nɩ kɑcɩlɑcɔ, kʋ nɑn yɩɩ nə, kʋ tʋ tɩɑ. Bɑ pɩn kʋ bʋʋ tə, kʋ də̀ń nə lù zənzən tə borbiu.
66009002	Kʋ súrí bʋʋ təntə, nywɩ̀ń ɡɑ nɑn kʋ wɑ, tə dɩ̀ yɩɩ nə. Tə nywɩ̀ń tə yɩ ndə mənvoo nəfɑrʋ nywɩ̀ń nə. Bʋʋ tə nywɩ̀ń tə pɩn, yɩcɑʋ tə də lɑnworu tə jì yikunu.
66009003	Jərən nɑn nywɩ̀ń tə wɑ, tə sú tɩɑ. Yɑ́ bɑ dɑ̀ń pɩn tə cwɑn, kɑ nə yɩ ndə nɩŋɑ cwɑn nə.
66009004	Bɑ dɑ̀ń ɡɑ swɩ̀n tə con, tə dɑ̀n kɑ́ fwɑ lwɑnɩ tɩɑ yuu ɡɑʋ tə yɩrɑ, nə ɑ̀ yə̀ə́ wolɩʋ nədʋ yɩrɑ, nə ɑ̀ yə̀ə́ tɩ̀ʋ́ nədʋ yɩrɑ. Yɑ́ tə dɑ̀ń nə wɑ̀ɑ́ lwɑnɩ tə fwɑ lɩ̀ɑ̀ tə yɩrɑ, bɑ nə bɑ Yɩɩ tə jə bɑ tə́lə́ nə.
66009005	Bɑ wɑ̀ tə dɩ̀ɑ̀n pɩn, sə tə ɡʋ lɩ̀ɑ̀ təntə, bɑ dɑ̀ń nə pɩn tə cwəŋə, sə tə kə bɑ cɑ̀n wɑ, cɑ̀nɩ̀ bonu. Yɑ́ cɑ̀n təntə, tə nə wɑ́ kə bɑ nə, wɑ́ yɑ̀ ndə nə̀n nə dɩŋɑ lìù nətʋ.
66009006	Kʋ mɑ́ŋɑ́ təntə wɑ, ləzoni wɑ́ pɩ̀ɑ̀ tɩɑn, yɑ́ bɑ ɡɑ bɑ́ nɑ tə, ɑbɑdɑ. Bɑ wɑ́ pɩ̀ɑ̀, sə bɑ tɩ, tɩɑn ɡɑ wɑ́ dəri, tə vɑ yɩŋʋnɩ, tə yɑ́ bɑ.
66009007	Tə jərən təntə yɩ ndə səsen nə, bɑ nə tɑnɩ, sə bɑ jɑ vɑ kʋ̀ʋ̀. Tə yun wɑ, wiən duən yɑ wulə lɑ́, tə nə yɩ ndə sɩ́ɑ́n yupurən nə, tə yɛɛ ɡɑ yɩ ndə ləzoni yɛɛ nə.
66009008	Tə yukʋrɑn tə yɩ ndə kɑnɑ yukʋrɑn nə, yɑ́ tə yelə ɡɑ yɩ ndə ɡərən yelə nə.
66009009	Tə nyʋnɑ tə yɩ ndə pɑmɑnɑ luɡu ɡɑ̀nʋ̀ nə. Yɑ́ tə vɑ̀nɑ̀ tə kwirə yɩ ndə kʋ̀ʋ̀ bwərə tə, səsen nə dɑ́ɑ́ nə yɑ̀ɑ́ vɑŋɑ, tə jɑ dəri, tə vələ kʋ̀ʋ̀.
66009010	Tə yɑ̀ jə dəbələ də tə sʋrɑn ndə nɩŋɑ nə. Kʋ ɡɑ yɩ tə dəbələ tə wɑ nə, tə dɩ̀ɑ̀n tə nɑŋɑ, tə mɑ kəni cɑ̀n ləzoni nə, kʋ jɑ vələ cɑ̀nɩ̀ bonu.
66009011	Tə pɩ̀ʋ́ nə yɩ Sɩtɑnɑ mɑlɩkɑ tə, kɑ nə ywɑ̀ŋɑ́ bʋʋ tə, kʋ də̀ń nə lù zənzən, tə yuu. Ebərə-bɑ sʋɡʋ wɑ, bɑ boŋə kɑ 'Abɑdʋnf1', Gərɛkə-bɑ də sʋɡʋ wɑ, bɑ boŋə kɑ 'Apʋlɩʋn'.
66009012	Təntən lɛɛ tə kɛ̀ń. Nə̀ń, lɛɛ bələ duən, tə nə wɑ́ bɑ̀ kʋ kwɑ nə.
66009013	Mɑlɩkɑ bɑrdʋ nii nyiən tə wúrú kɑ nɑbwɑnɑ. Aý dɑ̀ń mɑ nì kori don, kʋ swɩ̀n, kʋ nɑŋɑ sɩ́ɑ́n joŋi kúrí nɑnyʋrɑn bɑnɩɑ tə con, kʋ nə wulə Yɩɩ yɑ́ɑ́ con.
66009014	Kori tə dɑ̀ń swɩ̀n mɑlɩkɑ bɑrdʋ nii nyiən tə con, kɑ nə jə nɑbwɑnɑ tə, kɑ wʋ́: "Kʋ̀rɩ́ mɑlɩkɛ bɑnɩɑ tə, bɑ nə vwə də bɑnzɑlɑ mʋnɑɑ nəfɑrʋ tə nii nə, bɑ nə boŋə 'Efərɑtə'."
66009015	Yɑ́ bɑ dɑ̀ń kʋ̀rɩ̀ mɑlɩkɛ bɑnɩɑ tə, tə nə ken tə sírí, tə dɑ̀nɩ̀ kʋ bɩnɩ tə, kʋ cɑ̀nɑ̀ tə də kʋ mɑ́ŋɑ́ təntə tətə, kʋ dɩɩn tə. Tə ken tə sírí, sə tə ɡʋ ləzoni pwɩ̀ʋ́ bɑtwɑ wɑ vɑ̀n nədʋ don tɩɑ yuu wɑ.
66009016	Aý nì də, bɑ swɩ̀n pɑmɑnɑ tə nii, bɑ nə dɩ̀ɡɑ̀ səsen tə, bɑ bɩrɩ nə. Bɑ swɩ̀n də bɑ yɩ lɩ̀ɑ̀ miliyʋn biələ.
66009017	Mə kʋ tə, Yɩɩ nə pɑ, ɑ̀ nɑ tə nə yɩ nətʋ. Aý nɩ səsen də lɩ̀ɑ̀ nə dɩ̀ɡɑ̀ tə yuu, bɑ lɩ̀ɑ̀ tə yɑ̀ zʋɑ pɑmɑnɑ lurən ɡɑnɑn. Lurən təntə yɩ nəsɩɑn, ndə mən nə. Tə ɡɑ yɩ pʋ̀pɔ̀ɔ̀ ndə nywɩ̀ń nə. Tə mʋ̀ nə yɩ səmun ndə jirəbuu nə də. Səsen tə yun yɩ ndə ɡərən yun nə. Tə níə́ wɑ mən də nywɩ̀ń də jirəbuu nə nɑŋɑ lɑ́.
66009018	Tə wiən bɑtwɑ təntə ɡʋɑ ləzoni pwɩ̀ʋ́ bɑtwɑ vɑ̀n nədʋ tə don. Tə ɡʋɑ bɑ də mən, də nywɩ̀ń, də jirəbuu tə nə nɑŋɑ tə níə́ wɑ.
66009019	Səsen tə dɩ̀ɑ̀n yɑ̀ yɩ tə nɑŋɑ tə níə́ tə də tə dəbələ wɑ. Tə dəbələ tə yɩ ndə dɩŋɑ nə, tə ɡɑ jə yun də. Yɑ́ kʋ yɩ tə yun təntə nə, tə mɑ fwɑ kʋ tə nə lwɑrɑ.
66009020	Ləzoni tə, bɑ nə ɡɑ lɑ́, wiən təntə nə wɑ̀ ɡwɩ, wɑ̀ sɛ̀ bɑ vəvəri bɑ kwɑ, bɑ mɑ sɑ́ wiən tə bɑ nə fwɑ də bɑ jɩɩn. Bɑ tə pɩn dun zinə tə nə də woŋwɑnɑn tə nə, bɑ nə fwɑ də bɑ tətə jɩɩn. Tə woŋwɑnɑn təntə yɩ bɑ fwɑ də sɩ́ɑ́n, nə ɑ̀ yə̀ə́ də cɩnɩɑ, nə ɑ̀ yə̀ə́ də kɑpɑnɑ, nə ɑ̀ yə̀ə́ də dɑrɑn. Tə woŋwɑnɑn təntə yɩ́ɑ́ bɑ nɑ, tə zɩɑn bɑ nə̀ń, tə ɡɑ wɑ̀rɩ̀ tə vəli.
66009021	Bɑ mʋ̀ ləzoni təntə wɑ̀ bɑ kwɑ vəvəri, bɑ mɑ sɑ́ bɑ lɑɡʋrɩ tə, nə ɑ̀ yə̀ə́ bɑ cɩrɩ tə, nə ɑ̀ yə̀ə́ bɑ kɑ pə̀ń duən vɛɛ vɛɛ tə, nə ɑ̀ yə̀ə́ bɑ ŋwɩ̀rɑ̀n tə.
66010001	Aý nɩ mɑlɩkɑ don, kɑ nə jə dɩ̀ɑ̀n zənzən də kɑ nɑn Yɩɩ sɑ̀ń kɑ cwi. Kɑ yɑ̀ pəpəri kɑ tɩ̀ɑ̀n də bɑkwɑn. Kɑ yuu con kɩkɑrɩ də dwɑ̀ sɩ̀ʋ́, kɑ yɑ́ɑ́ tə ɡɑ yɩ ndə yɩcɑʋ nə. Kɑ nɛɛ tə də yɩ ndə ywəŋə nə, tə nə jə mən.
66010002	Kɑ yɑ̀ jə sɑɡɩbiə, kʋ nə súrí kɑ jɩɩn wɑ. Yɑ́ kɑ dɑ̀ń tún kɑ jɩzən nɑɑ tə mʋʋ yuu wɑ, kɑ ɡɑ tún kɑ jɩɡwiə nɑɑ tə tɩɑ yuu wɑ.
66010003	Kɑ dɑ̀ń ɡɑ zɩ̀n kɑ kori, kɑ kə yɩɩ nə, kɑ bubwi ndə ɡəru nə yɑ̀ɑ́ bɑɑ nətʋ tə. Kɑ nə bubwi nətʋ tə kwɑ nə, dwɑ̀ bɑɑ nɛɛ bɑrpɛ.
66010004	Mɑ́ŋɑ́ tə, dwɑ̀ nə bɑɑ nɛɛ bɑrpɛ tə, ɑ̀ yɑ̀ pɩ̀ɑ̀ ɑ̀ pʋ́pʋ́nɩ́, yɑ́ ɑ̀ dɑ̀ń nì kori, kʋ nə nɑn Yɩɩ sɑ̀ń, kʋ swɩ̀n ɑ̀ con, kʋ wʋ́: "Dɑ̀n kɑ́ pʋ́pʋ́nɩ́ kʋ tə, dwɑ̀ tə nə bɑɑ nɛɛ bɑrpɛ kɑ swɩ̀n tə, n pɑ bɑ lwɑrɩ. Jɑ kʋ n con nə!"
66010005	Yɑ́ mɑlɩkɑ tə, ɑ̀ nə nɩ də kɑ zɩɡɑ yɩɩ nə, mʋʋ tə də tɩɑ tə yuu wɑ, dɑ̀ń zɩ̀n kɑ jɩzən jɩɩn tə, kɑ te yɩɩ nə.
66010006	Kɑ dùə̀ də Yɩɩ tə, ʋ nə wulə mɩɩ wɑ, mɑ́ŋɑ́ də mɑ́ŋɑ́, kʋ nə bɑ zwɛ̀, ʋ nə fwɑ lɑnworu tə də wiən, tə nə wulə kʋ wɑ. Ʋ fwɑ tɩɑ də kɑ yuu wiən, ʋ fwɑ mʋʋ də kʋ wɑ wiən. Kɑ dùə̀ də Yɩɩ yɩrɩ tə kɑ swɩ̀n də, kʋ kʋ́ʋ̀ bɑ jɑ kɑ lɩ mɑ́ŋɑ́, kɑ mɑ dɑ̀n.
66010007	Yɑ́ mɑ́ŋɑ́ tə, mɑlɩkɑ bɑrpɛ nii nyiən tə nə wɑ́ kə kɑ sírí, kɑ wúrí kɑ nɑbwɑnɑ tə, kʋ mɑ́ŋɑ́ tə wɑ, Yɩɩ dɑ̀ń wɑ́ pɑ, ʋ cɩ́ɡɑ́ tə, kɑ nə sə̀ɡə̀, tʋn kɑ nii sú. Ʋ yɑ̀ swɩ̀n kʋ sʋywɑ́ŋʋ́ təntə, ʋ tʋ̀tʋ̀nɑ̀ tə nə yɩ ʋ nii sʋ̀sʋ̀nɑ̀ tə con.
66010008	Yɑ́ kori tə, ɑ̀ yɑ̀ nə nì, də kʋ nɑn Yɩɩ sɑ̀ń, kʋ bɩ̀ɑ̀n tə, kʋ́ʋ̀ pìí kʋ swɩ̀n ɑ̀ con, kʋ wʋ́: "Vəli, n jon sɑɡɩbiə tə, kʋ nə súrí, kʋ wulə mɑlɩkɑ tə jɩɩn wɑ, kʋ nə zɩɡɑ yɩɩ nə, mʋʋ tə də tɩɑ tə yuu wɑ".
66010009	Aý dɑ̀ń vəli mɑlɩkɑ tə con, ɑ̀ ɡɑ swɩ̀n kɑ con, sə kɑ pɑ nə sɑɡɩbiə tə. Kɑ mɑ swɩ̀n ɑ̀ con, kɑ wʋ́: "Jon kʋ, n ləri! Kʋ wɑ́ yɑ̀ lɑ́n lɑ́n n nii wɑ, ndə tʋrɑn nə. Yɑ́ kʋ ɡɑ wɑ́ yɑ̀ cɑ̀n kwɑlʋ kwɑlʋ n pùə́ wɑ".
66010010	Aý jon sɑɡɩbiə tə, mɑlɩkɑ tə jɩɩn wɑ, ɑ̀ ləri. Kʋ yɩ lɑ́n lɑ́n ɑ̀ nii wɑ ndə tʋrɑn nə. Yɑ́ ɑ̀ dɑ̀ń nə ləri kʋ, kʋ jiɡə cɑ̀n kwɑlʋ kwɑlʋ ɑ̀ pùə́ wɑ.
66010011	Bɑ dɑ̀ń mɑ swɩ̀n ɑ̀ con, bɑ wʋ́: "N mɛ, sə n tə bwɛ́ n swɩ̀n Yɩɩ nii sʋ̀rɑ̀n tə, n bɩrɩ lʋʋ nii kɑpʋpʋ lɩ̀ɑ̀ nə, də lʋʋ dwíə́ kɑpʋpʋ, də nəndəli yiri kɑpʋpʋ lɩ̀ɑ̀ nə, də pɛ̀ɡɑ́ kɑpʋpʋ nə".
66011001	Kʋ kwɑ nə, bɑ dɑ̀ń pɩn nə mɩʋ, bɑ nə mɑ mɑŋɑ wiən, kʋ nə yɩ ndə dɑbiə nə, bɑ ɡɑ swɩ̀n, bɑ wʋ́: "Zɑ̀n, n ɡɑ mɑn Yɩɩ dìə̀ tə də kʋ joŋi kúrí tə, sə n ɡɑ̀lɩ̀ lɩ̀ɑ̀ tə nii, bɑ nə wulə kʋ wɑ, bɑ pɩn dun Yɩɩ nə.
66011002	Yɑ́ Yɩɩ dii tə yɑ́ɑ́ tə nə dɑ̀, kɑ̀rɑ́ con tə mʋ̀, dɑ̀n kɑ́ mɑn kʋ. Yɩɩ pɩn yɑ́ɑ́ təntə, lʋʋ dwíə́ tə duən tə mɑmɑ, bɑ nə yə̀rì Zwezi-Kərisə nə lʋʋ wɑ. Dwíə́ təntə wɑ́ nɩŋɑ tɩʋ tə, kʋ nə yɩ Yɩɩ nyiən tə də nɛɛ, hɑlɩ, kʋ jɑ vələ cɑ̀nɩ̀ sɑpwilə də bələ".
66011003	Yɩɩ kʋ́ʋ̀ mɑ swɩ̀n, ʋ wʋ́: "Aý wɑ́ tʋn ɑ̀ lɩ̀ɑ̀ bələ, bɑ nə wɑ́ swɩ̀n ɑ̀ cɩ́ɡɑ́ tə, bɑ bɩrɩ. Bɑ lɩ̀ɑ̀ təntə zʋɑ pucʋnɩ ɡɑnɑn. Bɑ wɑ́ swɩ̀n ɑ̀ sʋɡʋ, bɑ bɩrɩ lɩ̀ɑ̀ nə dɩɑn mʋ̀rʋ̀ də biələ də sɑpwɩtwɑ (1,260)".
66011004	Kʋ lɩ̀ɑ̀ bələ təntə nə yɩ ndə oliviye tɩ̀ɑ́n bələ tə də cɑnzɩlɑn bələ tə, tə nə zɩɡɑ Yuu-Tiu yɑ́ɑ́ con, ʋ nə də́ pɑ̀rɩ̀ tɩɑ yuu wɑ.
66011005	Lìù nə pɩ̀ɑ̀, sə ʋ fwɑ bɑ lwɑnɩ, mən yɑ̀ɑ́ nɑn bɑ nii wɑ, tə də́ bɑ dʋŋɑ tə, tə cʋ̀ɡʋ̀. Cɩ́ɡɑ́, lìù nə pɩ̀ɑ̀, ʋ cʋ̀ɡʋ̀ bɑ, kʋ mɛ, sə bɑ ɡʋ kʋ tíú nətʋ.
66011006	Bɑ jə dɩ̀ɑ̀n, sə bɑ jɑ, dwɑ̀ kɑ dɑ̀n kɑ́ nɑ̀, mɑ́ŋɑ́ tə wɑ, bɑ nə wɑ́ swɩ̀n Yɩɩ nii sʋ̀rɑ̀n tə. Bɑ ɡɑ jə dɩ̀ɑ̀n, sə bɑ lwɑ̀ń nɩ́ɑ́, bɑ pɑ, tə jì jɑnɑ. Bɑ jə dɩ̀ɑ̀n də, sə bɑ kə yɑcɑrɑ yiri mɑmɑ lɩ̀ɑ̀ tə nə, bɑ nə wulə tɩɑ yuu wɑ, mɑ́ŋɑ́ tə mɑmɑ, bɑ nə pɩ̀ɑ̀.
66011007	Mɑ́ŋɑ́ tə wɑ, bɑ nə wɑ́ swɩ̀n Yɩɩ sʋ̀rɑ̀n tə, bɑ zwɛ̀, wojijiru tə nə nɑŋɑ Sɩtɑnɑ mɑlɩkɛ bʋʋ tə wɑ, kʋ də̀ń nə lu zənzən tə, dɑ̀ń wɑ́ zɩɡɩ bɑ nə də kʋ̀ʋ̀. Yɑ́ kʋ wɑ́ tɑ bɑ, kʋ də́, kʋ ɡɑ wɑ́ ɡʋ bɑ.
66011008	Bɑ wɑ́ yɑ́ bɑ tɩɡɑ tə kɑnporu wɑ, tɩʋ nəfɑrʋf1 tə tətəŋi wɑ. Mə kʋ bwɑ́lɩ́ təntə wɑ nə, bɑ pɑɑ bɑ Yuu-Tiu dɑɡɑrʋ yuu wɑ. Yɩrɑ tə tə nə bɩrɩ tɩʋ təntə nyɩnyɩɡɑ nə yɩ Sodɔmə də Ezwipətə.
66011009	Lʋʋ nii mɑmɑ lɩ̀ɑ̀, dwíə́ yiri mɑmɑ lɩ̀ɑ̀, də nəndəli yiri mɑmɑ lɩ̀ɑ̀, də lʋʋ dwíə́ tə mɑmɑ wɑ, wɑ́ ywɑ̀ń bɑ tɩɡɑ tə, kʋ jɑ vələ dɩɑn bɑtwɑ də fɑn. Yɑ́ bɑ bɑ́ pɑ cwəŋə, sə bɑ ɡùrì tɩɡɑ təntə.
66011010	Tɩɑ yuu ləzoni wɑ́ jwɛ bɑ mʋ̀ lɩ̀ɑ̀ bələ təntə tɩɑn tə yɩrɩ, bɑ ɡɑ wɑ́ yɑ̀ pupwən wɑ. Bɑ wɑ́ tʋn zìlə́ wiən duən yɩrɑ, bɑ mʋ̀ Yɩɩ nii sʋ̀sʋ̀nɑ̀ bələ təntə tɩɑn tə yɩrɩ, bɑ nə wʋwɑlɩ tɩɑ yuu ləzoni zənzən tə yɩrɩ.
66011011	Dɩɑn bɑtwɑ də fɑn tə kwɑ nə, Yɩɩ pɩn siŋu, kʋ nə pɩn mɩɩ, bɑ̀ kʋ zʋ bɑ, yɑ́ bɑ dɑ̀ń ɡɑ zɑ̀n, bɑ zɩɡɑ bɑ nɛɛ nii nə. Fən nəfɑrʋ dɑ̀ń zʋɑ lɩ̀ɑ̀ tə, bɑ yɑ̀ nə ywɑ̀ŋɑ́ bɑ.
66011012	Bɑ nì kori tə nə jə dɩ̀ɑ̀n də kʋ bɑɑ, kʋ nɑn yɩɩ nə, kʋ swɩ̀n bɑ con, kʋ wʋ́: "Á dɩɑ yəbə!" Yɑ́ bɑ dɑ̀ń dɩ̀ɡɑ̀ yɩɩ nə bɑkwɑn wɑ, bɑ dʋŋɑ tə ɡɑ nɑ bɑ.
66011013	Kʋ mɑ́ŋɑ́ tə wɑ, tɩɑ vuvuɡu zənzən, yɑ́ tɩʋ tə pwɩ̀ʋ́ fuɡə vɑ̀n nədʋ buburi duən yuu wɑ. Ləzoni mʋ̀rʋ̀ bɑrpɛ (7,000) tɩɡɑ, kʋ mʋ̀ tɩɑ tə vuvuɡu təntə wɑ. Fən zʋɑ bɑ duən tə, bɑ ɡɑ pɑ dun Yɩɩ nə, ʋ nə wulə ʋ sɑ̀ń nə.
66011014	Bələ nii lɛɛ tə kɛ̀ń. Kʋ kwɑ nə, nə̀ń, bɑtwɑ nii lɛɛ tə nə, tə nə wɑ́ bɑ̀ sɩ́ʋ́n sɩ́ʋ́n.
66011015	Mɑlɩkɑ bɑrpɛ nii nyiən tə wúrú nɑbwɑnɑ. Kwərə tə nə jə dɩ̀ɑ̀n bɑɑ, tə nɑn Yɩɩ sɑ̀ń nə, tə wʋ́: "Lʋʋ pɑ̀rɩ̀ tə twi nə Yuu-Tiu də Kərisə tə, ʋ nə tʋn wɑ́. Ʋ wɑ́ də́ pɑ̀rɩ̀, mɑ́ŋɑ́ də mɑ́ŋɑ́, kʋ nə bɑ zwɛ̀".
66011016	Nəkwɩnɑ sɑpʋɑ də bɑnɩɑ tə, yɑ̀ nə jə̀ə́ Yɩɩ yɑ́ɑ́ nə pɑdɑrɑn tə yuu wɑ nə tə, tʋɑ bɑ yɑ́ɑ́ yuu, bɑ wulə bɑ pɩn dun Yɩɩ nə.
66011017	Bɑ swɩ̀n, bɑ wʋ́: "Nə kəni n lɛ̀ɛ̀ Yuu-Tiu Yɩɩ tə, n nə wulə tə mɛ yuu wɑ. N mʋ̀ nə yɩn lɑ́, n mʋ̀ ɡɑ nə wulə. Nə pɩn mʋ́ dun, n dɩ̀ɑ̀n nəfɑrʋ tə nə pɩn, n tún n pɑ̀rɩ̀ tə yɩrɩ.
66011018	Lʋʋ dwíə́ tə mɑmɑ lɩŋɑ yɑ̀ zɑŋɑ Yɩɩ yuu wɑ. Yɑ́ Yɩɩ lɩŋɑ tə twi sɩ́ʋ́n nə. Mɑ́ŋɑ́ dɑ̀ń yí, sə n bʋ̀rɩ̀ tɩɡɑ bʋ̀rɑ̀. N wɑ́ ŋwɩ́n n tʋtʋnbɩɑ tə, bɑ nə yɩ n nii sʋ̀sʋ̀nɑ̀ tə. N wɑ́ ŋwɩ́n lɩ̀ɑ̀ tə mɑmɑ, bɑ nə yɩ n mʋ̀ nə tɩ, də bɑ tə mɑmɑ, bɑ nə zìlí mʋ́, də bɑ ləzwənbii də bɑ ləzwənfɑrɑn. Yɑ́ n dɑ̀ń wɑ́ cʋ̀ɡʋ̀ lɩ̀ɑ̀ tə, bɑ nə cʋ̀ɡɑ̀ tɩɑ tə, kʋ mɑ́ŋɑ́ təntə wɑ".
66011019	Kʋ kwɑ nə, Yɩɩ dìə̀ tə Yɩɩ sɑ̀ń tə wɑ dɑ̀ń súrí. Yɩɩ dìə̀ tə wɑ, nimɑrʋ dɑkɑ tə nɑn yɩ́ɑ́ yuu. Dwɑ̀ pɩpɩlɩ, kɑ bɑɑ, kwərə duən də yɩn lɑ́, tɩɑ tə də ɡɑ vɩvɑɡɑ, dwɑkɑfɩnɑ də ɡɑ nɑn, tə lwɑ́ də dɩ̀ɑ̀n.
66012001	Kʋ kwɑ nə, mɩmɩnʋ nəfɑrʋ don nɑn yɩɩ nə. Aý nɩ kɑn don, yɩcɑʋ tə nə pəpəri wɑ́ ndə ɡɑ̀nʋ̀ nə, cɑ̀nɑ̀ tə ɡɑ wulə ʋ nɛɛ də̀ń. Kɑcɩlɑcɛ fuɡə bələ nə yɩ ʋ dun yupuu, kʋ nə púə́ ʋ yuu nə, kʋ kɩkɑrɩ.
66012002	Kɑn tə yɑ̀ jə pùə́ ʋ pɩ̀ɑ̀, sə ʋ lʋrɩ. Yɑ́ ʋ lʋrɩ tə cɑ̀n dɑ̀ń pɩn, ʋ bubwi.
66012003	Mɩmɩnʋ tə don kʋ́ʋ̀ nɑn yɩɩ nə. Nə̀ń, kʋ yɩ tɩdən nəfɑrʋ, nəsɩɑn ndə mən nə, kʋ nə jə yun bɑrpɛ də nyʋrɑn fuɡə nɑn kʋ zɩɡɑ. Dun yupuu yɑ̀ púə́ kʋ yuu tə nədʋ mɑmɑ nə.
66012004	Kʋ dəbəli bɩbɑlɩ kɑcɩlɑcɛ, tə nə wulə lɑnworu tə wɑ, pwɩ̀ʋ́ bɑtwɑ vɑ̀n nədʋ don, kʋ lwɑ́ tɩɑ yuu wɑ. Tɩdən tə dɑ̀ń zɑ̀n kʋ zɩɡɑ kɑn tə, ʋ nə pɩ̀ɑ̀ ʋ lʋrɩ, tə yɑ́ɑ́ con. Yɑ́ mɑ́ŋɑ́ tə wɑ, ʋ dɑ̀ń nə lʋrɩ, kʋ pɩ̀ɑ̀ kʋ də́ ʋ bìú tə.
66012005	Ʋ lʋrɩ bìú. Ʋ mʋ̀ bibɛɛ təntə nə wɑ́ də́ pɑ̀rɩ̀ lʋʋ dwíə́ tə mɑmɑ yuu wɑ də dɩ̀ɑ̀n. Yɑ́ bɑ dɑ̀ń jon ʋ bìú tə, bɑ jɑ vɑ Yɩɩ con, ʋ pɑdɑʋ tə nə wulə lɑ́.
66012006	Kɑn tə mɑ dəri, ʋ vɑ kɑsɔɔ lɑnworu wɑ. Yɩɩ yɑ̀ kwɛn bwɑ́lɩ́, ʋ tún ʋ nə lɑ́, sə ʋ lɩ ʋ nii nə, kʋ jɑ vələ dɩɑn mʋ̀rʋ̀ də biələ də sɑpwɩtwɑ (1,260).
66012007	Kʋ̀ʋ̀ dɑ̀ń twi kʋ zɑ̀n Yɩɩ sɑ̀ń nə. Mɑlɩkɛ pɩ̀ʋ́ Miswɛlə də ʋ mɑlɩkɛ tə tɑ tɩdən tə. Tɩdən tə də də kʋ mɑlɩkɛ tɑ bɑ zɩɡɩ bɑ nə.
66012008	Yɑ́ tɩdən tə dɑ̀ń nə wɑ̀ dɩ̀ɑ̀n dí bɑ yuu wɑ. Kʋ də kʋ mɑlɩkɛ tə yɑ̀ kʋ́ʋ̀ bɑ tə bwɑ́lɩ́ jə Yɩɩ sɑ̀ń nə.
66012009	Bɑ dɩlɩ kʋ mʋ̀ tɩdən nəfɑrʋ təntə də kʋ mɑlɩkɛ tə tɩɑ yuu wɑ. Kʋ mʋ̀ nə yɩ dən nədwɑn tə, bɑ nə boŋə 'zini pɩ̀ʋ́', nə ɑ̀ yə̀ə́ Sɩtɑnɑ. Kʋ mʋ̀ nə ɡɩɡɑrɩ lɩ̀ɑ̀ tə nə wulə tɩɑ kɑ tə yuu mɑmɑ wɑ.
66012010	Aý dɑ̀ń nì kori, kʋ nə jə dɩ̀ɑ̀n də kʋ bɑɑ, kʋ nɑn Yɩɩ sɑ̀ń nə, kʋ swɩ̀n, kʋ wʋ́: "Sɩ́ʋ́n nə, mɑ́ŋɑ́ dɑ̀ń yí, yɑ́ Yɩɩ jon lɩ̀ɑ̀ Sɩtɑnɑ jɩ̀ɑ̀n wɑ. Nə nyɩnɑ Yɩɩ bɩrɩ ʋ dɩ̀ɑ̀n tə, də ʋ pɑ̀rɩ̀ tə nə yɩ nətʋ. Kərisə tə, ʋ nə tʋn tə, də ɡɑ bɩrɩ də, Yɩɩ ken dɩ̀ɑ̀n ʋ jɩɩn wɑ. Kʋ yɩ cɩ́ɡɑ́, bɑ yiɡu lìù tə, ʋ nə swɩ̀n ʋ zɩɡɑ bɑ tə nə, bɑ nə yɩ nə nubɩɑ Kərisə yɩrɩ, bɑ lɩ Yɩɩ sɑ̀ń nə, bɑ dɩ tɩɑ. Ʋ mʋ̀ nə yɩ lìù tə, ʋ yɑ̀ nə swɩ̀n, tɩjɑŋɑ sʋ̀rɑ̀n ʋ mɑ zɩɡɑ bɑ nə, tɩtɩn də yɩcɑʋ, nə nyɩnɑ Yɩɩ tə yɑ́ɑ́ con.
66012011	Nə nubɩɑ tə dí dɩ̀ɑ̀n ʋ yuu wɑ, lìù tə nə yɩ ndə pɑbiə nə tə jɑnɑ tə yɩrɩ, tə nə lwɑ́ də Yɩɩ sʋɡʋ tə yɩrɩ, bɑ nə swɩ̀n bɑ bɩrɩ lɩ̀ɑ̀ nə. Bɑ sɛ̀, sə bɑ jɑ bɑ mɩɩ tə, bɑ mɑ lɑ́rɩ́ tɩɑn.
66012012	Kʋ mʋ̀ tə yɩrɩ, ɑ́ yɑnɑ pupwən wɑ, ɑ́ mʋ̀ lɩ̀ɑ̀ tə, ɑ́ nə wulə Yɩɩ sɑ̀ń tə wɑ. Yɑ́ lɛɛ dɑ̀ń wɑ́ yɑ̀ tɩɑ yuu wɑ də mʋʋ wɑ, Sɩtɑnɑ nə cuə tə con tə yɩrɩ. Ʋ súə́ də lɩŋɑ, ʋ nə yə̀ə́ də, ʋ mɑ́ŋɑ́ tə nə ɡɑ kʋ́ʋ̀ bɑ dɑ́ɑ́ yɩrɩ".
66012013	Mɑ́ŋɑ́ tə, tɩdən tə nə nɩ də kʋ yɩ, bɑ dɩlɩ kʋ tɩɑ tə yuu wɑ, kʋ pe kɑn tə nə lʋrɩ bibɛɛ tə, kʋ kə kʋ yɑ́ɑ́.
66012014	Bɑ pɩn zənpurən nəfɑrʋ vɑ̀nɑ̀ bələ kɑn tə nə, sə ʋ mɑ pəri, ʋ vɑ kɑsɔɔ lɑnworu wɑ. Bwɑ́lɩ́ wulə kɑsɔɔ lɑnworu təntə wɑ, Yɩɩ nə wɑ́ lɩ ʋ nii nə lɑ́, bɩnɑ bɑtwɑ də fɑn. Yɑ́ ʋ də kʋ mʋ̀ tɩdən tə kʋ́ʋ̀ bɑ́ boli duən.
66012015	Tɩdən tə tʋnɩ nɩ́ɑ́ kʋ lɩ kʋ nii wɑ, ndə mʋnɑɑ nə, kɑn tə kwɑ con, sə tə pɛ̀ wɑ́ tə jɑ jɛ́n.
66012016	Yɑ́ tɩɑ tə sɑn kɑn tə nə, kɑ súrí kɑ nii, kɑ nyʋ mʋnɑɑ tə, tɩdən tə nə tʋnɩ kʋ lɩ kʋ nii wɑ, kʋ dɩlɩ kɑn tə kwɑ tə.
66012017	Tɩdən tə lɩŋɑ zɑ̀n kɑn tə yuu wɑ, kʋ dɑ̀ń mɑ pìí kʋ vɑ kʋ zɩ̀n kʋ̀ʋ̀ kɑn tə bɩɑ ɡɩɡɑnɩ nə, bɑ nə yɩ lɩ̀ɑ̀ tə, bɑ nə sɛ̀ bɑ twɑ́ Yɩɩ nii yìə̀n tə nə, bɑ ɡɑ swɩ̀n Zwezi sʋ̀rɑ̀n tə, bɑ bɩrɩ də bɑ twɑ́ tə nə.
66012018	Tɩdən tə dɑ̀ń mɑ kɛ̀ń kʋ vɑ, kʋ zɩɡɑ mʋʋ tə vɑ̀n nə.
66013001	Kʋ kwɑ nə, ɑ̀ nɩ wojijiru don də kʋ nɑŋɑ mʋʋ wɑ. Kʋ wojijiru tə yɑ̀ jə nyʋrɑn fuɡə də yun bɑrpɛ. Nyʋʋ nədʋ mɑmɑ yuu yɑ̀ jə dun yupuu. Yun tə nədʋ mɑmɑ yuu wɑ, yɩrɑ yɑ̀ pʋ́pʋ́nɑ́, tə nə twɩn Yɩɩ.
66013002	Wojijiru tə, ɑ̀ nə nɩ tə, yɩ ndə ɡwiə nə. Kʋ nɛɛ tə yɩ ndə kɑnyɑkuru nɛɛ nə, kʋ nii tə ɡɑ yɩ ndə ɡəru nii nə. Yɑ́ tɩdən tə dɑ̀ń pɩn kʋ dɩ̀ɑ̀n tə, də kʋ pɑdɑʋ tə, də pɑ̀rɩ̀ nəfɑrʋ wojijiru tə nə.
66013003	Aý nɩ wojijiru tə yuu nədʋ don, bɑ nə mɑ̀ bɑ tún nʋrɑn kʋ yɩrɑ, ndə kʋ wɑ́ tɩ. Yɑ́ kʋ nʋrɑn təntə dɑ̀ń pìí tə zùrì. Kʋ dɑ̀ń ɡwɑ́rɩ́ tɩɑ yuu lɩ̀ɑ̀ tə mɑmɑ, bɑ ɡɑ dəri bɑ twɑ́ kʋ kwɑ.
66013004	Lɩ̀ɑ̀ tə mɑmɑ dɑ̀ń tʋɑ tɩɑ tɩdən tə yɑ́ɑ́ con, bɑ pɑ kʋ dun, kʋ nə pɩn pɑ̀rɩ̀ wojijiru tə nə yɩrɩ. Bɑ tʋɑ tɩɑ wojijiru tə yɑ́ɑ́ con, bɑ ɡɑ wʋ́: "Lìù tə̀lə́, ʋ nə mɛ də wojijiru tə. Lìù tə̀lə́ ʋ nə wɑ̀ɑ́ ʋ tɛ, ʋ zɩɡɑ kʋ nə".
66013005	Bɑ pɩn cwəŋə wojijiru tə nə, sə kʋ swɩ̀n fwiə sʋ̀rɑ̀n də yìə̀n tə nə twɩn Yɩɩ. Bɑ tə kʋ́ʋ̀ pɩn kʋ cwəŋə, sə kʋ də́ kʋ pɑ̀rɩ̀ tə, cɑ̀nɩ̀ sɑpwilə də bələ.
66013006	Kʋ dɑ̀ń súrí kʋ nii, kʋ swɩ̀n yìə̀n, kʋ mɑ twɩn Yɩɩ də kʋ cʋ̀ɡɑ̀ ʋ yɩrɩ tə nə, də kʋ twɩn ʋ bwɑ́lɩ́ tə, ʋ nə wulə tə, də lɩ̀ɑ̀ tə nə wulə Yɩɩ sɑ̀ń tə wɑ.
66013007	Bɑ pɩn kʋ cwəŋə, sə kʋ tɑ kʋ zɩɡɩ lɩ̀ɑ̀ tə nə, bɑ nə yɩ Kərisə nə tɩ, sə kʋ tɑ bɑ, kʋ də́. Bɑ pɩn kʋ cwəŋə, sə kʋ də́ dɩ̀ɑ̀n dwíə́ dəkurən yiri mɑmɑ lɩ̀ɑ̀, lʋʋ nii mɑmɑ lɩ̀ɑ̀ yuu wɑ, nəndəli yiri mɑmɑ lɩ̀ɑ̀ yuu wɑ, də lʋʋ dwíə́ tə mɑmɑ wɑ.
66013008	Yɑ́ tɩɑ yuu lɩ̀ɑ̀ tə mɑmɑ, bɑ yɩrɑ nə wɑ̀ pʋ́pʋ́nɩ́ mɩɩ sɑɡɩ tə wɑ, mɑ́ŋɑ́ tə wɑ, Yɩɩ nə fwɑ lʋʋ, dɑ̀ń wɑ́ tʋ wojijiru tə yɑ́ɑ́ con, bɑ pɑ kʋ dun. Mɩɩ sɑɡɩ təntə yɩ pɑbiə tə, bɑ nə ken sɩ̀ʋ́ kɑ bɩɑn nə tə, nə tɩ kʋ.
66013009	Lìù mɑmɑ dɑ̀ń mɛ, sə ʋ kə dɩ̀ɑ̀n, ʋ súrí ʋ zɩɑn, sə ʋ mɑ cʋɡʋ zəni!
66013010	Lìù tə, ʋ nə mɛ, sə ʋ dʋŋɑ jɑ wɑ́, bɑ mɑ fwɑ kʋ tə, bɑ nə pɩ̀ɑ̀, bɑ wɑ́ jɑ kʋ tíú tə. Lìù tə, ʋ nə mɛ, sə bɑ ɡʋ də lɑɡʋrɩ sɩ̀ʋ́, bɑ cɩ́ɡɑ́ wɑ́ ɡʋ kʋ tíú də lɑɡʋrɩ sɩ̀ʋ́. Kʋ nətʋ tə yɩrɩ, lɩ̀ɑ̀ tə nə yɩ Kərisə nə tɩ tə mɛ, sə bɑ kə bɑ wɑɑ Zwezi-Kərisə nə, bɑ ɡɑ jɑ pɩ́nʋ́ wuuu, bɑ dɑ̀n kɑ́ pìí, bɑ kə bɑ kwɑ.
66013011	Kʋ kwɑ nə, ɑ̀ nɩ wojijiru don də kʋ nɑn tɩɑ kʋ dɩ̀. Kʋ yɑ̀ jə nyʋrɑn bələ, tə nə yɩ ndə pɑbiə nyʋrɑn nə, kʋ ɡɑ swɩ̀n ndə tɩdən nə.
66013012	Kʋ yɑ̀ wulə kʋ tʋŋɑ də mʋʋ wojijiru pɑ̀rɩ̀ tə, kʋ mʋ̀ mʋʋ wojijiru tə yɑ́ɑ́ con. Yɑ́ kʋ dɑ̀ń kɑ́lʋ́ tɩɑ də kɑ yuu ləzoni mɑmɑ, kʋ pɑ bɑ tʋ kʋ yɑ́ɑ́ con, də bɑ pɩn dun kʋ mʋ̀ təntən wojijiru təntə nə. Mə kʋ mʋ̀ mʋʋ wojijiru təntə, nə bɑ mɑ̀ bɑ tún nʋrɑn kʋ yɩrɑ, ndə kʋ wɑ́ tɩ. Yɑ́ nʋrɑn təntə dɑ̀ń pìí tə zùrì.
66013013	Kʋ mʋ̀ bələ nii wojijiru təntə yɑ̀ fwɑ dɩ̀ɑ̀n mɩmɩnɑn nəfɑrɑn. Kʋ yɑ̀ pɩn, mən nɑn yɩɩ nə, tə cú tɩɑ yuu, ləzoni tə mɑmɑ yɩ́ɑ́ yuu.
66013014	Kʋ yɑ̀ ɡɩɡɑrɩ tɩɑ yuu ləzoni də kʋ dɩ̀ɑ̀n mɩmɩnɑn tə, bɑ nə pɩn kʋ cwəŋə, sə kʋ fwɑ mʋʋ wojijiru tə yɑ́ɑ́ con. Kʋ dɑ̀ń swɩ̀n tɩɑ yuu ləzoni con, sə bɑ mɑ wojijiru təntə, bɑ nə zɑ də lɑɡʋrɩ sɩ̀ʋ́, bɑ tún nʋrɑn kʋ yɩrɑ, kʋ ɡɑ pìí kʋ bwin tə nyɩnyɩɡɑ.
66013015	Bɑ pɩn cwəŋə bələ nii wojijiru tə nə, sə kʋ pɑ təntən nyiən tə nyɩnyɩɡɑ tə, bɑ nə mɑ tə wɑ̀nɩ́, kʋ nɑ mɩɩ kʋ sìí, sə kʋ wɑ̀nɩ́ kʋ swɩ̀n yìə̀n. Bɑ pɩn kʋ cwəŋə, sə kʋ pɑ, bɑ ɡʋ lɩ̀ɑ̀ tə mɑmɑ, bɑ nə bɑ tɩɑ twɩ, bɑ pɩn kʋ dun.
66013016	Wojijiru tə pɩn, bɑ fwɑ mɩmɩnʋ lɩ̀ɑ̀ tə mɑmɑ jɩzən jɩ̀ɑ̀n nə, nə ɑ̀ yə̀ə́ bɑ tə́lə́ nə. Kʋ yɩn ləzwənbii də ləzwənfɑrɑn də jɩjə tɩ̀ɑ́n də zʋrɑ də lɩ̀ɑ̀ tə nə tɩ bɑ tɩ̀ɑ̀n də ywəŋə.
66013017	Yɑ́ lìù mɑmɑ bɑ́ wɑ̀nɩ́ won ʋ yoli, nə ɑ̀ yə̀ə́ ʋ jon ʋ yə̀, də kʋ tíú tə nə bɑ kʋ mɩmɩnʋ tə jə. Kʋ mɩmɩnʋ təntə nə bɩrɩ, wojijiru tə yɩrɩ tə nə yɩ nətʋ, nə ɑ̀ yə̀ə́, nɑnbɑ tə, kʋ nə bɩrɩ kʋ yɩrɩ tə.
66013018	Mə yəbə nə wʋbʋŋɑ mɛ, sə kʋ yɑ lɑ́. Lìù tə, ʋ nə jə yənu, nə wɑ̀ɑ́ kʋ nɑnbɑ təntə də̀ń ʋ jəli ʋ lwɑrɩ. Kʋ nɑnbɑ təntə bɩrɩ bɛɛ ləzoni nɑnbɑ. Kʋ yɩ biərdʋ də sɑpwɩtwɑ də bɑrdʋ (666).
66014001	Á cʋɡɑ zəni, ɑ̀ ywɑ̀ń də ɑ̀ nɑ, pɑbiə tə, kɑ zɩɡɑ yɩɩ nə pɑɑn tə, bɑ nə boŋə 'Siyonf1', tə yuu wɑ. Lɩ̀ɑ̀ mʋ̀rʋ̀ bíí də mʋ̀rʋ̀ sɑpwilə də mʋ̀rʋ̀ bɑnɩɑ (144,000) yɑ̀ wulə də wɑ́, bɑ yɑ̀ nə jə ʋ yɩrɩ tə, də ʋ nyɩnɑ Yɩɩ tə yɩrɩ tə, tə nə pʋ́pʋ́nɩ́ bɑ tə́lə́ nə.
66014002	Aý nì kori, kʋ nə nɑn Yɩɩ sɑ̀ń, kʋ yɩ ndə nɩ́ɑ́ nə dɑ́ɑ́, tə ɡɑ dəri tə bɩ̀ɑ̀n, kʋ ɡɑ yɩ ndə dwɑ̀ nə bɑɑ də dɩ̀ɑ̀n. Kʋ kori təntə, ɑ̀ nə nì tə, yɩ ndə kunkodurə nə wulə, bɑ dwí bɑ kunkolu.
66014003	Bɑ dɑ̀ń wulə bɑ nuŋə nuŋə nədʋn Yɩɩ pɑdɑʋ tə yɑ́ɑ́, də wiən bɑnɩɑ tə, də nəkwɩnɑ tə yɑ́ɑ́ con. Lìù tə̀lə́, ʋ nə wɑ̀ɑ́ kʋ nuŋə tə ʋ kwè, də kʋ nə tɑ̀ bɑ lɩ̀ɑ̀ mʋ̀rʋ̀ bíí də mʋ̀rʋ̀ sɑpwilə də mʋ̀rʋ̀ bɑnɩɑ (144,000) təntə, Yɩɩ nə yə̀ lɩ̀ɑ̀ təntə ʋ jon, tɩɑ kɑ tə yuu wɑ.
66014004	Bɑ lɩ̀ɑ̀ təntə yɩ lɩ̀ɑ̀ tə, bɑ nə cɩ̀ɡɑ̀ bɑ tɩ̀ɑ̀n nə, bɑ wɑ̀ durən yìə̀n fwɑ. Bɑ yɩ lɩ̀ɑ̀ tə, bɑ nə wɑ̀ cwɑ̀rɩ̀ də duən. Bɑ yɩ pɑbiə nə tə kwɑ bwɑ́lɩ́ tə mɑmɑ, kɑ nə vələ. Yɩɩ yə̀ lɩ̀ɑ̀ təntə ʋ jon ləzoni pwərə wɑ, sə bɑ yɑ ʋ mʋ̀ Yɩɩ də nə, tə təntən lɩ̀ɑ̀.
66014005	Kʋnkʋn wɑ̀ bɑ lɩ̀ɑ̀ tə nii wɑ nɑn. Bɑ yɩ lɩ̀ɑ̀ tə, bɑ nə bɑ yoo jə, bɑ nə wɑ́ cɑɡɑ bɑ nii nə kʋ yɩrɩ.
66014006	Kʋ kwɑ nə, ɑ̀ nɩ mɑlɩkɑ tə don, kɑ nə pəri, kɑ nɑn yɩɩ nə bɑn bɑn. Kɑ yɑ̀ jə sʋywɑ́ŋʋ́, kʋ nə wulə mɑ́ŋɑ́ mɑmɑ wuuu, sə kɑ swɩ̀n kɑ bɩrɩ tɩɑ yuu ləzoni nə, də lʋʋ dwíə́ tə mɑmɑ wɑ nə, də dwíə́ dəkurən yiri mɑmɑ lɩ̀ɑ̀ nə, də nəndəli yiri mɑmɑ lɩ̀ɑ̀ nə, də lʋʋ nii mɑmɑ lɩ̀ɑ̀ nə.
66014007	Mɑlɩkɑ tə zɩ̀n kɑ kori, kɑ kə yɩɩ nə, kɑ wʋ́: "Á zìlə́ Yɩɩ, sə ɑ́ ɡɑ pɑ wɑ́ dun, mɑ́ŋɑ́ nə yí, sə ʋ bʋ̀rɩ̀ ləzoni bʋ̀rɑ̀ yɩrɩ. Á twɩɑ Yɩɩ yɑ́ɑ́ con, ɑ́ pɑ wɑ́ dun. Ʋ mʋ̀ nə fwɑ lɑnworu, də tɩɑ, də mʋʋ, də nɑbuliyɩɑ".
66014008	Mɑlɩkɑ don, kɑ nə yɩ bələ nii nyiən, twɑ́ təntən nyiən tə kwɑ, kɑ bɑ̀, kɑ swɩ̀n, kɑ wʋ́: "Kʋ tʋɑ, Bɑbɩlɔnə tɩʋ nəfɑrʋ tə tʋɑ buuu. Bɑbɩlɔnə tɩ̀ɑ́n yɑ̀ pɩn lʋʋ dwíə́ tə mɑmɑ wɑ, twɑ́ bɑ nə, bɑ pəni duən vɛɛ vɛɛ, ndə bɑ nyʋɑ swɑnɑ bɑ bʋbʋnɩ".
66014009	Mɑlɩkɑ don, kɑ nə yɩ bɑtwɑ nii nyiən, twɑ́ təntə nyiən bələ tə kwɑ, kɑ bɑ̀, kɑ zɩ̀n kɑ kori kɑ kə yɩɩ nə, kɑ wʋ́: "Lìù tə, ʋ nə tʋɑ wojijiru tə də kʋ nyɩnyɩɡɑ tə yɑ́ɑ́ nə, ʋ pɑ kʋ dun, yɑ́ kʋ tíú ɡɑ jə wojijiru tə mɩmɩnʋ ʋ tə́lí nə, nə ɑ̀ yə̀ə́ ʋ jɩɩn nə,
66014010	Yɩɩ lɩŋɑ tə wɑ́ zɑ̀n ʋ yuu wɑ zənzən, ndə bɑ nə lwɑ swɑnɑ tə nə dɑ́ wùrú zʋŋɑ wɑ, bɑ pɑ ʋ nyʋ ʋ bʋbʋnɩ. Yɑ́ Yɩɩ dɑ̀ń wɑ́ kə kʋ ləzwənyiri təntə, mən də jirəbuu wɑ, sə tə pɑ ʋ də́ cɑ̀n, ʋ mɑlɩkɛ tə də pɑbiə nə tə yɑ́ɑ́ con.
66014011	Mən tə dɑ̀ń wɑ́ kə cɑ̀n bɑ ləzwənyirə təntə nə, tə nywɩ̀ń ɡɑ zɑŋɑ, mɑ́ŋɑ́ də mɑ́ŋɑ́, kʋ nə bɑ zwɛ̀. Yɑ́ bɑ bɑ nɑ sìə́ yɩcɑʋ də tɩtɩn. Bɑ yɩ lɩ̀ɑ̀ tə, bɑ nə tʋɑ wojijiru tə də kʋ nyɩnyɩɡɑ tə yɑ́ɑ́ con, bɑ pɑ kʋ dun. Yɑ́ bɑ yɩ lɩ̀ɑ̀ tə, bɑ nə sɛ̀, bɑ pɑ bɑ fwɑ wojijiru tə yɩrɩ tə mɩmɩnʋ bɑ yɩrɑ".
66014012	Kʋ nətʋ tə yɩrɩ, lɩ̀ɑ̀ tə, bɑ nə yɩ Kərisə nə tɩ, bɑ nə twɑ́ ʋ nii yìə̀n tə nə, bɑ ɡɑ kə bɑ wɑɑ Zwezi-Kərisə nə mɛ, sə bɑ jɑ pɩ́nʋ́ wuuu, bɑ dɑ̀n kɑ́ pìí bɑ kə bɑ kwɑ.
66014013	Aý nì kori, kʋ nə nɑn Yɩɩ sɑ̀ń kʋ nə swɩ̀n, kʋ wʋ́: "Pʋ́pʋ́nɩ́, kʋ nə zɩɡɩ sɩ́ʋ́n nə: Pupwən lɩ̀ɑ̀ nə yɩ lɩ̀ɑ̀ tə, bɑ nə ken bɑ wɑɑ Yuu-Tiu nə, bɑ ɡɑ zɩɡɩ lɑ́ bɑ tɩ. Yɩɩ-Siŋu tə le, kʋ wʋ́: 'Kʋ yɩ cɩ́ɡɑ́, bɑ wɑ́ sìí bɑ tʋtʋncɑrɑn tə jɩɩn wɑ, yɑ́ tə mʋ̀ dɑ̀ń nə bɩrɩ kʋ tə, bɑ nə tʋn'."
66014014	Aý nə ywɑ̀ŋɑ́ də nə̀ń, bɑkwɑn nəpon nə, won yɑ̀ jə̀ə́ kʋ bɑkwɑn tə yuu wɑ, kʋ yɩ ndə ləzwənə nə. Ʋ yɑ̀ púə́ sɩ́ɑ́n yupuu ʋ yuu nə, ʋ ɡɑ jə sɩkwɑrɑ, kʋ nii nə yɩ fʋlɑ fʋlɑ, ʋ jɩɩn wɑ.
66014015	Mɑlɩkɑ don nɑn Yɩɩ dìə̀ tə wɑ, kɑ zɩ̀n kɑ kori, kɑ kə yɩɩ nə, kɑ swɩ̀n lìù tə con, ʋ nə jə̀ə́ bɑkwɑn tə yuu wɑ, kɑ wʋ́: "Tɩɑ yuu wiən tə bɩɡɑ tə mɛ, sə bɑ ɡɩɑn tə. Mɑ́ŋɑ́ yí, sə bɑ ɡɩɑn tə! Jɑ n sɩkwɑrɑ tə, n mɑ ɡɩɑn tɩɑ yuu wiən tə!"
66014016	Lìù tə, ʋ nə jə̀ə́ bɑkwɑn tə yuu wɑ, dɑ̀ń mɑ jɑ ʋ sɩkwɑrɑ tə, ʋ mɑ ɡɩɑn tɩɑ yuu wiən, tə nə bɩɡɑ tə mɑmɑ, ʋ zwɛ̀.
66014017	Mɑlɩkɑ don də tə nɑn Yɩɩ dìə̀ tə wɑ, kʋ nə wulə Yɩɩ sɑ̀ń nə. Kɑ də yɑ̀ jə sɩkwɑrɑ, kʋ nii nə yɩ fʋlɑ fʋlɑ.
66014018	Mɑlɩkɑ don də kɑ nə jə dɩ̀ɑ̀n mən yuu wɑ, nɑn joŋi kúrí tə con, kɑ zɩ̀n kɑ kori, kɑ kə yɩɩ nə, kɑ swɩ̀n kɑ tə nə jə sɩkwɑrɑ tə, kʋ nii nə yɩ fʋlɑ fʋlɑ tə con, kɑ wʋ́: "Jɑ n sɩkwɑrɑ tə, kʋ nii nə yɩ fʋlɑ fʋlɑ tə, n mɑ pʋ̀rɩ́ kɑcɑn, tə nə bɩɡɑ, tə wulə tɩɑ yuu kɑcɑn kɑ́rɑ́ tə wɑ!"
66014019	-
66014020	Mɑlɩkɑ tə dɑ̀ń mɑ jɑ kɑ sɩkwɑrɑ tə, kɑ mɑ pʋ̀rɩ́ kɑcɑn, tə nə wulə tɩɑ yuu wɑ, Kɑ tì tə, kɑ lwɑ́ zɔɔ nəfɑrʋ wɑ, sə kɑ kɑŋɑ tə, kɑ mɑ fwɑ swɑnɑ, sə kʋ bɩrɩ Yɩɩ lɩŋɑ nə zɑŋɑ zənzən nətʋ. Bɑ tɩtɑɡɑ kɑcɑn tə. Zɔɔ nəfɑrʋ tə wɑ kʋ yɑ̀ nə wulə tɩʋ tə nii nə. Jɑnɑ nɑn kʋ bwɑ́lɩ́ tə wɑ, tə dəri tɩɑ, tə vɑ kilomɛtərə biətwɑ (300). Kɑcɑn nɩ́ɑ́ təntə yɩ jɑnɑ, tə dɑ̀ń ɡɑ luŋə zənzən. Sɩsɑn nə zʋɑ tə wɑ, tə wɑ́ dɩ̀, tə yí kɑ nii kwìə́n.
66015001	Kʋ kwɑ nə, ɑ̀ nɩ mɩmɩnʋ don lɑnworu tə wɑ, kʋ yɩ nəfɑrʋ, kʋ ɡɑ yɩ wobɑlʋ. Aý nɩ mɑlɩkɛ bɑrpɛ, tə nə wɑ̀ɑ́ yɑcɑrɑ dəkurən bɑrpɛ tə kəni lɩ̀ɑ̀ nə. Mə tə mʋ̀ tɑlɩkwɑ yɑcɑrɑ bɑrpɛ tə nə Yɩɩ wɑ́ twɑ́, ʋ mɑ tʋn ʋ lɩŋɑ tə, ʋ pɑ tə sú.
66015002	Kʋ kwɑ nə, ɑ̀ tə nɩ won ndə mʋʋ nə, kʋ nə yɩ ndə zəŋə nə, kʋ nə ɡùlí də mən. Aý nɩ bɑ tə, bɑ nə dí dɩ̀ɑ̀n wojijiru tə də kʋ nyɩnyɩɡɑ tə yuu wɑ də won tə, kʋ yɩrɩ tə nə yɩ nɑnbɑ tə, yuu wɑ. Aý nɩ bɑ də bɑ zɩɡɑ kʋ mʋ̀ mʋʋ tə, kʋ nə yɩ ndə zəŋə nə tə, yuu wɑ, bɑ ɡɑ jə kunkwələn tə, Yɩɩ nə pɩn bɑ.
66015003	Bɑ wulə bɑ nuŋə Yɩɩ tʋtʋnbiu Moyizə nuŋə tə, tə nə yɩ lìù tə, ʋ nə yɩ ndə pɑbiə nə tə də nuŋə, Bɑ nuŋə bɑ wʋ́: "Nə Yuu-Tiu Yɩɩ, n wulə tə mɛ yuu wɑ, kʋ tə n nə fwɑ dɑ́ɑ́, kʋ ɡɑ jə fɩrɑ. N yɩ dwíə́ tə mɑmɑ pɩ̀ʋ́ lʋʋ wɑ. N coŋi tə yɩ mənə mənə, tə ɡɑ yɩ cɩ́ɡɑ́ coŋi də.
66015004	Yuu-Tiu, lɩ̀ɑ̀ tə mɑmɑ zìlí mʋ́, bɑ ɡɑ bwɩ n yɩrɩ tə nə. N mʋ̀ cɩcɩ nə yɩ Yɩɩ. N dwə won mɑmɑ. Lʋʋ dwíə́ tə mɑmɑ wɑ wɑ́ bɑ̀, bɑ tʋ n yɑ́ɑ́ con, bɑ pɑ mʋ́ dun, bɑ nə wɑ́ nɑ n tʋtʋnɑn, tə nə yɩ cɩ́ɡɑ́ tə yɩrɩ".
66015005	Kʋ mʋ̀ təntə kwɑ nə, ɑ̀ nɩ Yɩɩ dìə̀ tə, kɑ súrí Yɩɩ sɑ̀ń nə, yɑ́ Yɩɩ nimɑrʋ ɡɑnsili tə ɡɑ wulə kɑ wɑ.
66015006	Mɑlɩkɛ bɑrpɛ tə nə kəni yɑcɑrɑ dəkurən bɑrpɛ lɩ̀ɑ̀ nə tə, nɑn Yɩɩ dìə̀ tə wɑ. Tə zʋɑ ɡɑnpwənə, tə nə tuŋə mən, tə ɡɑ vwɑ sɩ́ɑ́n vwərən tə nyʋnɑ nə.
66015007	Wiən bɑnɩɑ tə wɑ won don pɩn sɩ́ɑ́n wùrú zʋŋɩ bɑrpɛ, mɑlɩkɛ bɑrpɛ tə nə. Kʋ tə nə wulə wùrú zʋŋɩ təntə wɑ, bɩrɩ Yɩɩ lɩŋɑ tə. Ʋ mʋ̀ Yɩɩ nə wulə mɩɩ wɑ, mɑ́ŋɑ́ də mɑ́ŋɑ́, kʋ nə bɑ zwɛ̀.
66015008	Yɩɩ dun tə də ʋ dɩ̀ɑ̀n tə pɩn, nywɩ̀ń sú Yɩɩ dìə̀ tə. Lìù mɑmɑ yɑ̀ kʋ́ʋ̀ wɑ̀rɩ̀ dìə̀ təntə wɑ ʋ zwɩ, kʋ jə vələ mɑ́ŋɑ́ tə, mɑlɩkɛ tə yɑcɑrɑ dəkurən bɑrpɛ tə mɛ nə wɑ́ bɑ̀ tə tʋn tə zwɛ̀.
66016001	Aý nì kori, kʋ nə jə dɩ̀ɑ̀n də kʋ bɑɑ, kʋ nɑn Yɩɩ dìə̀ tə wɑ. Kori tə swɩ̀n mɑlɩkɛ bɑrpɛ tə con, kʋ wʋ́: "Á vələ, ɑ́ lwɑ́ kʋ tə nə wulə wùrú zʋŋɩ bɑrpɛ tə tə wɑ, kʋ nə bɩrɩ Yɩɩ lɩŋɑ tə, tɩɑ yuu wɑ".
66016002	Təntən mɑlɩkɑ tə vəli, kɑ lwɑ́ kɑ wùrú zʋŋɑ tə tɩɑ yuu wɑ. Nʋrɑn kʋkwɩnɑn, tə nə wùrì bɑ́ɑ́ bɑ́ɑ́ bɑ́ɑ́, zən, tə tʋ lɩ̀ɑ̀ tə yɩrɑ, bɑ nə jə wojijiru tə mɩmɩnʋ tə bɑ yɩrɑ, bɑ ɡɑ twɩ kʋ nyɩnyɩɡɑ tə yɑ́ɑ́ con, bɑ pɩn kʋ dun.
66016003	Bələ nii mɑlɩkɑ tə lwɑ́ kɑ wùrú zʋŋɑ tə mʋʋ tə wɑ. Nɩ́ɑ́ tə zən tə jì jɑnɑ, ndə tɩɡɩ jɑnɑ nə. Yɑ́ mʋʋ tə wɑ wiən tə də mɑmɑ tɩɡɑ.
66016004	Bɑtwɑ nii mɑlɩkɑ tə lwɑ́ kɑ wùrú zʋŋɑ tə mʋnɛɛ də nɑbuliyɩɑ wɑ. Tə də nɩ́ɑ́ tə zən tə jì jɑnɑ.
66016005	Aý dɑ̀ń nì də mɑlɩkɑ tə, kɑ nə ywɑ̀ŋɑ́ nɩ́ɑ́ yuu wɑ, swɩ̀n, kɑ wʋ́: "N mʋ̀ nə yɩ cɩ́ɡɑ́ tíú. Yɑ́ n ɡɑ tə wulə wuuu. N mʋ̀ nə yɩn lɑ́ fuən fuən. N mʋ̀ cɩcɩ nə yɩ Yɩɩ, n nə dwə won mɑmɑ. Kʋ yɩ cɩ́ɡɑ́, n bʋ̀rɩ̀ yìə̀n tə tə bʋ̀rɑ̀, ndə kʋ nə mɛ nətʋ.
66016006	Bɑ mʋ̀ lɩ̀ɑ̀ təntə ɡʋɑ lɩ̀ɑ̀ tə, bɑ nə yɩ Kərisə nə tɩ, də n nii sʋ̀sʋ̀nɑ̀ tə jɑnɑ ɡɑ lwɑ́ tɩɑ. Yɑ́ sɩ́ʋ́n nə, n dɑ̀ń pɩn nɩ́ɑ́ tə jì jɑnɑ, sə bɑ nyʋ. Kʋ mʋ̀ nə mɛ də bɑ".
66016007	Aý dɑ̀ń nì kori, kʋ nə nɑn joŋi kúrí tə con, kʋ swɩ̀n, kʋ wʋ́: "Kʋ yɩ cɩ́ɡɑ́, Yuu-Tiu Yɩɩ tə, n nə wulə tə mɛ yuu wɑ. N bʋ̀rɑ̀ tə yɩ cɩ́ɡɑ́ cɩ́ɡɑ́ bʋ̀rɑ̀, kʋ ɡɑ mɛ, sə kʋ yɑ nətʋ".
66016008	Bɑnɩɑ nii mɑlɩkɑ tə lwɑ́ kɑ wùrú zʋŋɑ tə yɩcɑʋ tə yuu wɑ. Yɩcɑʋ tə mɑ nɩ cwəŋə, sə kʋ də́ lɩ̀ɑ̀ tə də kʋ mən tə.
66016009	Kʋ bɑ́rɩ́ tə dɑ̀ń dí lɩ̀ɑ̀ tə zənzən, yɑ́ də kʋ nətʋ mɛ, bɑ twɩn Yɩɩ də bɑ swɩ̀n sʋkʋkwɩnɑn bɑ pɩn ʋ yɩrɩ tə nə. Yɩɩ təntə nə jə dɩ̀ɑ̀n, ʋ mʋ̀ nə pɩn yɑcɑrɑ təntə yí bɑ. Yɑ́ bɑ lɩ̀ɑ̀ tə ɡɑ wɑ̀ sɛ̀ bɑ vəvəri bɑ kwɑ, bɑ mɑ sɑ́ bɑ cʋnɑ tə, sə bɑ pɑ dun Yɩɩ nə.
66016010	Bonu nii mɑlɩkɑ tə lwɑ́ kɑ wùrú zʋŋɑ tə wojijiru tə pɑdɑʋ tə yuu wɑ. Kʋ pɑyuu tə zən kʋ jì yikunu bwɑ́lɩ́. Lɩ̀ɑ̀ tə dɑ̀ń ɡɑ dɩŋɩ bɑ nəndələ bɑ yɩrɑ nə wùrì yɩrɩ.
66016011	Bɑ wulə bɑ twɩn Yɩɩ tə, ʋ nə wulə ʋ sɑ̀ń nə, yɑwurə tə də bɑ yɩrɑ nʋrɑn tə yɩrɩ. Yɑ́ bɑ ɡɑ bɑ́ sɛ̀, sə bɑ vəvəri bɑ kwɑ, bɑ mɑ sɑ́ bɑ tʋtʋnkʋkwɩnɑn tə.
66016012	Bɑrdʋ nii mɑlɩkɑ tə lwɑ́ kɑ wùrú zʋŋɑ tə Efərɑtə mʋnɑɑ nəfɑrʋ tə wɑ. Kʋ nɩ́ɑ́ tə zən tə dɑ̀ń wʋ, sə tə yɑ́ cwəŋə, tə pɑ pɛ̀ɡɑ́ tə nə, bɑ nə nɑŋɑ yɩɩ yipɩɑn con bɑ bɩ̀ɑ̀n.
66016013	Aý nɩ zinə bɑtwɑ, tə nə yɩ ndə nyənswərən nə, də tə nɑŋɑ tɩdən tə, də wojijiru tə, də kʋnkʋn sʋ̀sʋ̀nʋ̀ nii nə.
66016014	Tə yɩ zinə tə nə jə Sɩtɑnɑ dɩ̀ɑ̀n tə mɑ tʋŋɑ ʋ dɩ̀ɑ̀n mɩmɩnʋ. Tə mʋ̀ zinə bɑtwɑ tə vəli tɩɑ mɑmɑ yuu pɛ̀ɡɑ́ tə con. Tə vəli, sə tə kə bɑ duən yɑ́ɑ́, sə tə mɑ tɑ kʋ̀ʋ̀ də Yɩɩ tə, ʋ nə wulə tə mɛ yuu wɑ, dɩɩn nəfɑrʋ tə nə, ʋ nə lɩ ʋ tún.
66016015	Yɑ́ Zwezi swɩ̀n ɑ̀ con, ʋ wʋ́: "Á cʋɡɑ zəni, ɑ̀ bɩ̀ɑ̀n, sə ɑ̀ dɩ̀ ɑ́ yuu ndə ŋwɩ̀ɑ̀n nə. Pupwən lìù nə yɩ lìù tə, ʋ nə bɑ dwɛ̀ kʋ mɑ́ŋɑ́ tə wɑ, ʋ ɡɑ jə ʋ ɡɑnɑn ʋ yɩrɑ nə, ʋ dɑ̀n kɑ́ vɑ də yɑswələ, sə bɑ nɑ ʋ cɑvɩrɑ".
66016016	Zinə tə dɑ̀ń ken pɛ̀ɡɑ́ tə duən nə, bwɑ́lɩ́ tə wɑ, bɑ nə boŋə də Ebərə sʋɡʋ, bɑ wʋ́: 'Arəmɑɡedon'.
66016017	Bɑrpɛ nii mɑlɩkɑ tə lwɑ́ kɑ wùrú zʋŋɑ tə lɑnworu tə wɑ. Kori tə, nə jə dɩ̀ɑ̀n zən kʋ bɑɑ, kʋ nɑn Yɩɩ dìə̀ tə wɑ, pɑdɑʋ tə con, kʋ swɩ̀n, kʋ wʋ́: "Kʋ fwɑ, kʋ zwɛ̀!"
66016018	Dwɑ̀ pɩpɩlɩ kɑ bɑɑ, kwərə duən də yɩn lɑ́, tɩɑ tə ɡɑ vuvuɡu. Kʋ nə zɩɡɩ mɑ́ŋɑ́ tə mɑmɑ, ləzoni nə wulə tɩɑ yuu wɑ, tɩɑ yɑ̀ tə wɑ̀ vuvuɡu zənzən kʋ yí nətʋ.
66016019	Tɩʋ nəfɑrʋ tə, bɑ nə boŋə Bɑbɩlɔnə tə, dɑ̀ń pwɛ̀ twərə bɑtwɑ, yɑ́ dwíə́ tə lʋʋ mɑmɑ wɑ tɩfɑrɑn tə mɑmɑ dɑ̀ń tʋɑ. Yɩɩ wɑ̀ kʋ tə, Bɑbɩlɔnə tɩ̀ɑ́n nə fwɑ tə yoo swɛ̀ɛ́, yɑ́ ʋ cʋ̀ɡʋ̀ bɑ. Ʋ lɩŋɑ tə zɑ̀n bɑ yuu wɑ zənzən, ndə bɑ nə lwɑ́ swɑnɑ bɑ sú wùrú zʋŋɑ, bɑ pɑ bɑ nyʋ bɑ bʋbʋnɩ.
66016020	Mʋʋ tətəŋi wɑ tɩɑn tə mɑmɑ jɛ́n, yɑ́ pɛɛn tə də kʋ́ʋ̀ bɑ nɑ.
66016021	Dwɑkɑfɩnɑ nəfɑrɑn nɑn yɩɩ, tə twɩ lɩ̀ɑ̀ tə yuu nə. Tə dwɑkɑfɩnɑ təntə nədʋ mɑmɑ yɑ̀ yɩ kilo də kilo. Yɑ́ ləzoni tə dɑ̀ń wulə bɑ twɩn Yɩɩ, dwɑkɑfɩnɑ tə nə kəni yɑcɑrɑ bɑ nə yɩrɩ. Bɑ twɩn wɑ́, tə yɑcɑrɑ təntə nə dɑ́ɑ́ zənzən tə jɑ lɛ tə yɩrɩ.
66017001	Kʋ kwɑ nə, mɑlɩkɛ bɑrpɛ, tə nə jə wùrú zʋŋɩ bɑrpɛ tə wɑ, mɑlɩkɑ don twi kɑ swɩ̀n ɑ̀ con, kɑ wʋ́: "Bɑ̀ɑ́ yəbə! Aý wɑ́ bɩrɩ mʋ́ bʋ̀rɑ̀ tə nə wɑ́ jɑ kɑcwɑrɑn yɑ́ɑ́ tíú tə nətʋ. Kʋ mʋ̀ kɑcwɑrʋ təntə yɩ tɩʋ tə, kʋ nə lwə̀ nɑcoŋi kɑpʋpʋ nii nə.
66017002	Tɩɑ yuu pɛ̀ɡɑ́ tə fwɑ bɑcwɑn də kʋ mʋ̀ kɑn təntə. Kʋ twɑ́ də ʋ mʋ̀ kɑcwɑrɑn yɑ́ɑ́ tíú təntə, tɩɑ yuu lɩ̀ɑ̀ mɑ zʋ bɑcwɑn wɑ, ndə bɑ nyʋɑ swɑnɑ bɑ bʋbʋnɩ".
66017003	Yɩɩ-Siŋu tə cuə ɑ̀ yuu wɑ, mɑlɩkɑ tə ɡɑ tì nə, kɑ jɑ vɑ kɑ tún kɑsɔɔ lɑnworu wɑ. Kʋ bwɑ́lɩ́ tə wɑ, ɑ̀ nɩ kɑn də ʋ jə̀ə́ wojijiru don nəsɩɑn mwin yuu wɑ. Kʋ yɑ̀ jə yun bɑrpɛ də nyʋrɑn fuɡə. Kʋ yɩrɑ mɑmɑ yɑ̀ súə́ də yɩrɑ tə nə pʋ́pʋ́nɑ́, tə nə twɩn Yɩɩ.
66017004	Kʋ kɑn tə zʋɑ ɡɑnsɩɑn mwin də ɡɑnsɩsɩnʋ. Ʋ nɑ̀n ʋ tɩ̀ɑ̀n də sɩ́ɑ́n də kɑpɑnɑ wonɑnɑn də zɑnɑn. Ʋ yɑ̀ jə sɩ́ɑ́n wùrú zʋŋɑ ʋ jɩ̀ɑ̀n wɑ. Kʋ sɩ́ɑ́n wùrú zʋŋɑ təntə yɑ̀ súə́ də cɑvɩyiən də durən, tə nə nɑn ʋ kɑcwɑn tə wɑ.
66017005	Yɩrɩ don pʋ́pʋ́nɩ́ kɑn tə tə́lí nə, kʋ nə yɩ yosəɡu. Kʋ yɩrɩ təntə nə yɩ Bɑbɩlɔnə tɩʋ nəfɑrʋ. Kʋ mʋ̀ nə yɩ kɑcwɑrɑn tə də tɩɑ yuu cɑvɩyiən tə dəkuu.
66017006	Aý nɩ kʋ kɑn təntə də ʋ nyʋɑ jɑnɑ ʋ sú, ndə swɑnɑ nə jə wɑ́. Jɑnɑ təntə yɩ lɩ̀ɑ̀ tə, bɑ nə ɡʋɑ bɑ nə yɩ Kərisə nə tɩ, tə yɩrɩ, də bɑ nə swɩ̀n Zwezi cɩ́ɡɑ́ tə, bɑ bɩrɩ tə yɩrɩ. Aý nə nɩ wɑ́, kʋ ɡwɑ́rɩ́ nə. Kʋ cɩ́ɡɑ́ ɡwɑ́rɩ́ nə zənzən.
66017007	Mɑlɩkɑ tə dɑ̀ń mɑ swɩ̀n ɑ̀ con, kɑ wʋ́: "Bɛ̀ɛ̀ nə pɩn, kʋ ɡwɑ́rɩ́ mʋ́? Kʋ nə yɩ wojijiru tə nə jə yun bɑrpɛ, də nyʋrɑn fuɡə tə, də kɑn tə, ʋ nə jə̀ə́ kʋ yuu wɑ yoo, ɑ̀ mʋ̀ wɑ́ bɩrɩ mʋ́ kʋ yosəɡu tə.
66017008	Wojijiru tə, n yɑ̀ nə nɩ də kʋ wulə tə, kʋ́ʋ̀ tə̀lə́. Kʋ dɑ̀ń nə wɑ́ pìí kʋ nɑn bʋʋ tə, kʋ də̀ń nə lù zənzən, tə wɑ, kʋ vɑ jɩ́ʋ́n bwɑ́lɩ́ nə kʋ cʋ̀ɡʋ̀ mɩ́ɑ́mɩ́ɑ́n. Yɑ́ kʋ wɑ́ ɡwɑ́rɩ́ tɩɑ yuu ləzoni tə, Yɩɩ nə wɑ̀ bɑ yɩrɑ pʋ́pʋ́nɩ́ mɩɩ sɑɡɩ tə wɑ, kʋ nə zɩɡɩ mɑ́ŋɑ́ tə, ʋ nə fwɑ lʋʋ. Kʋ wɑ́ ɡwɑ́rɩ́ bɑ, də bɑ nə wɑ́ nɑ wojijiru tə, də kʋ yɩn lɑ́, kʋ ɡɑ kʋ́ʋ̀ tə̀lə́, yɑ́ kʋ tə wɑ́ pìí kʋ bɑ̀ kʋ nɑn.
66017009	Mə yəbə nə yənu də wʋbʋŋɑ mɛ tə yɑ lɑ́. Yun bɑrpɛ tə bɩrɩ pɛɛn bɑrpɛ tə, kɑn tə nə jə̀ə́ tə yuu wɑ. Yɑ́ tə mʋ̀ tətə nə kʋ́ʋ̀ bɩrɩ pɛ̀ɡɑ́ bɑrpɛ tə də.
66017010	Bɑ pɛ̀ɡɑ́ bɑrpɛ tə wɑ, pɛ̀ɡɑ́ bonu tʋɑ. Bɑrdʋ nii pɩ̀ʋ́ tə tə wulə ʋ də́ ʋ pɑ̀rɩ̀ sɩ́ʋ́n. Bɑ tɑlɩkwɑ pɩ̀ʋ́ tə tə wɑ̀ twi. Yɑ́ mɑ́ŋɑ́ tə, ʋ dɑ̀ń nə wɑ́ bɑ̀, ʋ wɑ́ də́ ʋ pɑ̀rɩ̀ tə mɑ́ŋɑ́ mɑncɩn wɑ.
66017011	Wojijiru tə, kʋ yɑ̀ nə yɩn lɑ́, kʋ ɡɑ kʋ́ʋ̀ tə̀lə́ tə də tətə bɩrɩ nɑnɑ nii pɩ̀ʋ́ don. Kʋ də tətə yɩ pɛ̀ɡɑ́ bɑrpɛ tə wɑ pɩ̀ʋ́ don. Yɑ́ mɑ́ŋɑ́ tə wɑ, kʋ mʋ̀ nə wɑ́ bɑ̀, kʋ wɑ́ vɑ jɩ́ʋ́n bwɑ́lɩ́ nə, kʋ cʋ̀ɡʋ̀ mɩ́ɑ́mɩ́ɑ́n.
66017012	Nyʋrɑn fuɡə tə, n nə nɩ tə, bɩrɩ pɛ̀ɡɑ́ fuɡə tə, bɑ tə nə wɑ̀ pɑ̀rɩ̀ nɩ, sə bɑ də́. Yɑ́ bɑ wɑ́ nɑ pɑ̀rɩ̀, bɑ də́ luɡu nədʋ də wojijiru tə.
66017013	Bɑ pubʋŋɑ yoo yɩ nədʋ, bɑ dɑ̀ń ɡɑ pɩn bɑ dɩ̀ɑ̀n tə, də bɑ pɑ̀rɩ̀ tə wojijiru tə nə.
66017014	Bɑ wɑ́ zɩ̀n kʋ̀ʋ̀ də lìù tə, ʋ nə yɩ ndə pɑbiə tə nə. Yɑ́ ʋ wɑ́ tɑ bɑ ʋ də́, ʋ nə yɩ yun tɩ̀ɑ́n tə mɛ Yuu-Tiu, də pɛ̀ɡɑ́ tə mɛ Pɩ̀ʋ́, tə yɩrɩ. Yɑ́ ʋ mʋ̀ də lɩ̀ɑ̀ tə, ʋ nə kúrí ʋ lɩ ʋ tún, bɑ nə sɛ̀ ʋ nii də pùə́ nədʋ, wɑ́ də́ dɩ̀ɑ̀n pɛ̀ɡɑ́ tə yuu wɑ də wɑ́".
66017015	Mɑlɩkɑ tə kʋ́ʋ̀ pìí, kɑ swɩ̀n ɑ̀ con, kɑ wʋ́: "Nɩ́ɑ́ tə, n nə nɩ də kɑcwɑrʋ tə jə̀ə́ tə yuu wɑ, lʋʋ nii mɑmɑ lɩ̀ɑ̀, də púlə́ tə mɑmɑ, də lʋʋ dwíə́ tə mɑmɑ, də sʋyirə mɑmɑ lɩ̀ɑ̀ nə tə bɩrɩ.
66017016	Yɑ́ nyʋrɑn fuɡə tə, n nə nɩ də wojijiru tə wɑ́ tì dʋŋɩ də kɑcwɑrʋ tə. Tə wɑ́ jon kʋ tə mɑmɑ, kɑcwɑrʋ tə nə jə, tə ɡɑ wɑ́ yɑ́ wɑ́ yɑswələ. Tə wɑ́ də́ ʋ yɩrɑ nɑ̀ŋʋ́ tə, tə ɡɑ dɩlɩ kʋ ɡɩɡɑnɩ mən wɑ.
66017017	Yɩɩ ken tə pubʋŋɑ wɑ, sə tə tʋn, tə twɑ́ kʋ tə nə, ʋ nə dí yɑ́ɑ́ ʋ tɑnɩ ʋ tún, sə tə tʋn də pubʋŋɑ nədʋ. Yɑ́ tə dɑ̀ń wɑ́ pɑ tə pɑ̀rɩ̀ tə wojijiru tə nə, kʋ jɑ vəli mɑ́ŋɑ́ tə, Yɩɩ sʋ̀rɑ̀n tə mɑmɑ nii nə wɑ́ bɑ̀, tə sú.
66017018	Kɑn təntə, n nə nɩ tə, nə bɩrɩ tɩfɑrʋ tə, kʋ nə də́ dɩ̀ɑ̀n, tɩɑ pɛ̀ɡɑ́ tə mɛ yuu wɑ".
66018001	Kʋ kwɑ nə, ɑ̀ nɩ mɑlɩkɑ don, kɑ nɑn Yɩɩ sɑ̀ń nə, kɑ cú. Kɑ mɑlɩkɑ təntə yɩ dɩ̀ɑ̀n nəfɑrʋ tíú. Yɑ́ tɩɑ tə dɑ̀ń pɩrʋ də kɑ dun tə.
66018002	Kɑ zɩ̀n kɑ kori kɑ kə yɩɩ nə, kɑ wʋ́: "Kʋ tʋɑ, Bɑbɩlɔnə tɩʋ nəfɑrʋ tə tʋɑ buuu. Kʋ jiɡə zinə dìə̀, kʋ jiɡə bwɑ́lɩ́, zinə yiri mɑmɑ, də zə́ŋə́ kʋkwɩnɑn yiri mɑmɑ, bɑ nə culi, zwɩ tə sə̀ɡə̀ kʋ wɑ.
66018003	Bɑbɩlɔnə tɩfɑrʋ tə tʋɑ, kʋ tɩʋ təntə tɩ̀ɑ́n pɩn, dwíə́ tə lʋʋ mɑmɑ wɑ twɑ́ bɑ nə, tə zʋ bɑcwɑn wɑ, ndə bɑ nyʋɑ swɑnɑ bɑ bʋbʋnɩ. Yɑ́ bɑ pɩn, tɩɑ yuu pɛ̀ɡɑ́ tə twɑ́, bɑ zʋ bɑcwɑn wɑ. Bɑ tə pɩn, tɩɑ yuu bɑywələ tə də twɑ́ bɑ jɩjə nəfɑrʋ tə nə, bɑ jì jɩjə tɩ̀ɑ́n".
66018004	Aý nì kori don, kʋ nə nɑn Yɩɩ sɑ̀ń, kʋ bɑ̀, kʋ wʋ́: "Á nɑŋɑ, ɑ́ yɑ́ kʋ tɩʋ təntə, ɑ́ mʋ̀ lɩ̀ɑ̀ tə, ɑ́ nə yɩ ɑ̀ mʋ̀ lɩ̀ɑ̀. Á nɑŋɑ lɑ́, sə ɑ́ dɑ̀nɑ̀ kɑ́ twɑ́ ɑ́ tʋn bɑ cʋnɑ təntə. Á nɑŋɑ lɑ́, sə ɑ́ dɑ̀nɑ̀ kɑ́ twɑ́ ɑ́ də́ bɑ yɑcɑrɑ tə.
66018005	Cɩ́ɡɑ́, cʋnɑ tə, bɑ nə fwɑ, tə dɑ́ɑ́ zənzən duən yuu, tə dɩ̀ tə jə yɩɩ nə. Yɩɩ wɑ̀ Bɑbɩlɔnə tɩ̀ɑ́n kʋnkʋn yìə̀n tə swɛ̀ɛ́.
66018006	Á fwɑ kʋ tə, tɩʋ təntə tɩ̀ɑ́n nə fwɑ ɑ́ yɩrɑ, ɑ́ mɑ ŋwɩ́n bɑ. Á ŋwɩ́ɑ́n bɑ cʋnɑ tə, bɑ nə tʋn ɑ́ yɩrɑ nɛɛ bələ, ɑ́ pɑ bɑ. Bɑ jə swɑnɑ wùrú zʋŋɩ, bɑ nə mɑ pɩn ɑbɑ swɑnɑ ɑ́ nywɩ̀n. Á lwɩ́ɑ́ swɑnɑ tə nə dɑ́ɑ́, tə doni bɑ swɑnɑ tə nɛɛ bələ, ɑ́ kə bɑ wùrú zʋŋɩ təntə wɑ, ɑ́ pɑ bɑ də nə, sə bɑ nyʋ.
66018007	Nətʋ tə, bɑ nə bɩrɩ bɑ dun, bɑ ɡɑ tʋŋɑ jɩjə yìə̀n, mə nətʋ nə, ɑ́ mɛ, sə ɑ́ kə bɑ cɑ̀n də pucʋnɩ wɑ. Á mɛ, sə ɑ́ fwɑ bɑ nətʋ. Bɑ swɩ̀n bɑ wɑɑ con nə, bɑ wʋ́: 'Nə yɩ ndə pɑkɑn nə, ʋ nə tɑ̀ kɑdənu, ʋ ɡɑ wɑ̀rɩ̀ pucʋnɩ ʋ nɩ ɑbɑdɑ.'
66018008	Kʋ mʋ̀ təntə yɩrɩ nə, kʋ yɑcɑrɑ tə mɑmɑ wɑ́ bɑ̀ nɑɑ nədʋ. Tə cɑ̀n təntə nə yɩ tɩɑn, pucʋnɩ, niən də mən, tə nə wɑ́ də́ kʋ tɩʋ tə. Kʋ wɑ́ fwɑ nətʋ, Yuu-Tiu Yɩɩ tə, ʋ nə bʋ̀rɩ̀ kʋ bʋ̀rɑ̀, sə ʋ cʋ̀ɡʋ̀ kʋ, nə yɩ dɩ̀ɑ̀n tíú tə yɩrɩ".
66018009	Tɩɑ yuu pɛ̀ɡɑ́ tə mɑmɑ, bɑ nə fwɑ bɑcwɑn, də kʋ mʋ̀ tɩʋ təntə tɩ̀ɑ́n, bɑ nə nɩ tori bɑ jɩjə wiən tə wɑ, wɑ́ kwi yinɩɑ, bɑ ɡɑ yɑ pʋcʋnɩ wɑ tɩʋ tə tʋrɩ tə yɩrɩ. Bɑ wɑ́ fwɑ kʋ nətʋ tə, mɑ́ŋɑ́ tə wɑ, bɑ nə wɑ́ nɑ mən, tə nə də́ tɩʋ tə, nywɩ̀ń də tə zɑŋɑ, tə dɩ̀ yɩɩ.
66018010	Bɑ wɑ́ zɩɡɩ kwɑ kwɑ, tə cɑ̀n tə fən nə jə bɑ yɩrɩ. Bɑ wɑ́ swɩ̀n, bɑ wʋ́: "Lɛɛ yí, lɛɛ yí Bɑbɩlɔnə tɩfɑrʋ tə! N yɩ tɩʋ tə, kʋ nə jə dɩ̀ɑ̀n, yɑ́ n bʋ̀rɑ̀ twi, kɑ bʋ̀rɩ̀ nɑɑ nədʋ".
66018011	Yɑ́ tɩɑ yuu bɑywələ tə də wɑ́ kwi yinɩɑ, yɑ́ bɑ ɡɑ yɑ pucʋnɩ wɑ, kʋ mʋ̀ tɩʋ tə yɩrɩ, lìù nə kʋ́ʋ̀ tə̀lə́, ʋ yə̀ bɑ yolu zɩlɑ tə yɩrɩ.
66018012	Tə zɩlɑ təntə yɩ: sɩ́ɑ́n, də cɩnɩɑ, də kɑpɑnɑ wonɑnɑn zɩlɑ, tə yoo nə cɑ̀, də zɑnɑn, də ɡɑnkɩkɑlɩ yiri mɑmɑ tə duən, də ɡɑ yɩ nəsɩɑn mwin də wiən tə, bɑ nə fwɑ də dɔ̀ɔ̀, tə nə ziən. Də tə tə, bɑ nə fwɑ də tún yelə, də tə tə, bɑ nə fwɑ də tɩ̀ʋ́ dɔ̀ɔ̀ tə, kʋ yoo nə cɑ̀, də wiən tə, bɑ nə fwɑ də cɩnɩɑ, də tə tə, bɑ nə fwɑ də luɡu, də kɑcɩɩncɩnpwiən, wiən bɑ nə mɑ̀.
66018013	Kʋ súrí wiən tə, nə yɩ tɩrɑlɩ yirə yirə nə, də wiən duən, bɑ nə sʋrɩ, tə lwɑ́n nə ywɑ́n, də swɑnɑ, də nʋɡɑ, də dipɛn mun, də pɑmɩnɑ, də nɩɑn, də pee, də səsen, də tərəkorən, də ywəŋə.
66018014	Bɑywələ təntə dɑ̀ń wɑ́ swɩ̀n, bɑ wʋ́: "N puswən wiən tə vəli yɩŋʋnɩ, tə ɡɑ yɑ́ mʋ́. Tə wiən tə mɑmɑ, tə yoo nə cɑ̀, nə ɑ̀ yə̀ə́, tə nə ziən yii wɑ, n kwɩ̀n tə nə. Yɑ́ tə kʋ́ʋ̀ tə̀lə́".
66018015	Bɑywələ tə də nə yoli kʋ tɩʋ tə wɑ, bɑ jì jɩjə tɩ̀ɑ́n tə, wɑ́ zɩɡɩ kwɑ kwɑ, tə cɑ̀n tə fən nə jə bɑ, sə tə dɑ̀n kɑ́ yí bɑ, tə kə lɑ́ yɩrɩ. Bɑ wɑ́ kwi yinɩɑ, bɑ ɡɑ wɑ́ yɑ̀ pucʋnɩ wɑ. Yɑ́ bɑ dɑ̀ń wɑ́ swɩ̀n, bɑ wʋ́:
66018016	"Lɛɛ yí, lɛɛ yí tɩfɑrʋ tə. Tɩfɑrʋ təntə yɑ̀ yɩ ndə kɑn nə ʋ zʋɑ ɡɑnkɩkɑlɩ, tə duən də ɡɑ yɩ nəsɩɑn mwin. Ʋ yɑ̀ kwɛn ʋ tɩ̀ɑ̀n də sɩ́ɑ́n, də kɑpɑnɑ wonɑnɑn tə yoo nə cɑ̀, də zɑnɑn.
66018017	Yɑ́ ʋ jɩjə wiən tə mɑmɑ dɑ̀ń nyʋɑ lɑ́, nɑɑ nədʋ cɩcɩ wɑ". Lɩ̀ɑ̀ tə mɑmɑ, bɑ nə vìrí nɩ́ɑ́ yuu bwərə tə, də bɑ yun tɩ̀ɑ́n, də lɩ̀ɑ̀ tə nə wulə tə wɑ, də lɩ̀ɑ̀ tə mɑmɑ nə tʋŋɑ mʋʋ tə yuu wɑ, dɑ̀ń yɑ̀ zɩɡɑ yɩŋʋnɩ.
66018018	Bɑ ywɑ̀ń, bɑ nɑ tɩʋ tə, nə də́ mən tə nywɩ̀ń, də tə zɑŋɑ, tə dɩ̀ yɩɩ nə. Yɑ́ bɑ dɑ̀ń wɑ́ bubwi bɑ swɩ̀n, bɑ wʋ́: "Tɩʋ yɑ̀ tə̀lə́, kʋ nə wɑ̀ɑ́ kʋ mɑŋɑ də tɩfɑrʋ kʋ tə."
66018019	Bɑ lɩ̀ɑ̀ tə dɑ̀ń pɛ̀ purən, bɑ lwɑ́ bɑ yun wɑ, bɑ kwi, bɑ bubwi, bɑ ɡɑ kə bɑ tɩ̀ɑ̀n pucʋnɩ wɑ. Bɑ dɑ̀ń bubwi, bɑ wʋ́: "Lɛɛ yí, lɛɛ yí tɩfɑrʋ kʋ tə. Kʋ yɩ kʋ twɑ́ kʋ mʋ̀ tɩfɑrʋ tə nə, bɑ tə mɑmɑ nə jə nɩ́ɑ́ yuu bwərə mʋʋ tə yuu wɑ, mɑ jì jɩjə tɩ̀ɑ́n. Yɑ́ kʋ zəzən kʋ cʋ̀ɡʋ̀, kʋ jì tʋtʋ, nɑɑ nədʋ cɩcɩ wɑ".
66018020	Yɩɩ sɑ̀ń lɩ̀ɑ̀-bɑ, ɑ́ yɑnɑ pupwən wɑ, kʋ tɩʋ tə tʋrɩ tə yɩrɩ. Á mʋ̀ lɩ̀ɑ̀ tə, ɑ́ nə yɩ Kərisə nə tɩ, də ɑ́ mʋ̀ Zwezi tʋntʋnɑ-bɑ, də ɑ́ mʋ̀ Yɩɩ nii sʋ̀sʋ̀nɑ̀-bɑ, ɑ́ də yɑnɑ pupwən wɑ. Yɩɩ nə bʋ̀rɩ̀ tɩʋ bʋ̀rɑ̀, ʋ mɑ pɑ ɑbɑ cɩ́ɡɑ́ yɩrɩ.
66018021	Kʋ kwɑ nə, mɑlɩkɑ don, kɑ nə jə dɩ̀ɑ̀n, tì kɑpɑn, kʋ nə yɩ ndə kɑpɑn nəfɑrʋ nə, bɑ mɑ ɡɑ̀ mun. Kɑ dɩlɩ kʋ mʋʋ tə wɑ, kɑ ɡɑ wʋ́: "Mə nətʋ nə, bɑ wɑ́ yiɡu Bɑbɩlɔnə tɩʋ nəfɑrʋ tə, bɑ dɩ tɩɑ də dɩ̀ɑ̀n. Yɑ́ kʋ kʋ́ʋ̀ bɑ́ pìí kʋ nɑ.
66018022	Bɑ kʋ́ʋ̀ bɑ́ nì kɔndurə tə konkolu kori, də ɡwɑɡɑ tə ɡwɑrɑn kori Bɑbɩlɔnə wɑ. Bɑ mɑ kʋ́ʋ̀ bɑ́ nì wii tə də nɑbwɑnɑn tə kori kʋ wɑ. Bɑ kʋ́ʋ̀ bɑ́ nɑ jɩɩn tʋtʋŋɩ lìù mɑmɑ, ʋ nə fwɑ tʋtʋnyiri mɑmɑ kʋ wɑ. Bɑ kʋ́ʋ̀ bɑ́ nì mun ɡɑ̀rɑ́n kori kʋ wɑ.
66018023	Cɑ̀nʋ́ mən poni kʋ́ʋ̀ bɑ́ yɑ kʋ tɩʋ tə wɑ. Bɑ kʋ́ʋ̀ bɑ́ nì fúrú zəzuɡu kʋ wɑ. Kʋ wɑ́ yɑ̀ nətʋ, kʋ bɑywələ tə yɑ̀ nə dwə tɩɑ yuu bɑywələ tə mɑmɑ yɩrɩ. Kʋ mʋ̀ tɩʋ təntə tɩ̀ɑ́n ɡɑ nə tʋn bɑ cɩrɩ tə, bɑ mɑ ɡɩɡɑrɩ dwíə́ tə lʋʋ mɑmɑ wɑ, bɑ dʋɡʋ.
66018024	Yɑ́ kʋ mʋ̀ tɩʋ təntə wɑɑ nə, bɑ nɩ Yɩɩ nii sʋ̀sʋ̀nɑ̀ tə jɑnɑ, də lɩ̀ɑ̀ tə, bɑ nə yɩ Yɩɩ nyiən jɑnɑ, də lɩ̀ɑ̀ tə mɑmɑ, bɑ nə ken sɩ̀ʋ́ bɑ bɩɑn nə tɩɑ yuu wɑ, jɑnɑ".
66019001	Kʋ kwɑ nə, ɑ̀ nì kori, kʋ nə jə dɩ̀ɑ̀n, kʋ nə yɩ ndə lɑkɑpʋpʋ nə swɩ̀n Yɩɩ sɑ̀ń nə, kʋ wʋ́: "Alɩlʋyɑ! Nə nyɩnɑ Yɩɩ nə jon nəbɑ nə cʋnɑ wɑ. Ʋ mʋ̀ nə tɩ dun, ʋ ɡɑ jə dɩ̀ɑ̀n də.
66019002	Ʋ bʋ̀rɑ̀ tə yɩ cɩ́ɡɑ́ bʋ̀rɑ̀, kʋ mɛ, sə kʋ yɑ nətʋ. Ʋ bʋ̀rɩ̀ kɑcwɑrɑn yɑ́ɑ́ tíú tə bʋ̀rɑ̀, ʋ yɑ̀ nə cʋ̀ɡɑ̀ tɩɑ yuu lɩ̀ɑ̀ tə də, ʋ nə pɩn bɑ pəni duən vɛɛ vɛɛ tə. Yɑ́ ʋ dɑ̀ń fwìn ʋ lɩŋɑ kʋ kɑn tə yuu wɑ, ʋ ɡɑ cʋ̀ɡʋ̀ wɑ́ ʋ tʋ̀tʋ̀nɑ̀ tə yɩrɩ, ʋ ɡɑ bwe ʋ tʋ̀tʋ̀nɑ̀ tə jɑnɑ tə bwiə ʋ con".
66019003	Bɑ lɩ̀ɑ̀ təntə nə wulə Yɩɩ sɑ̀ń nə tə, kʋ́ʋ̀ pìí bɑ swɩ̀n nɛɛ bələ nii nə, bɑ wʋ́: "Alɩlʋyɑ! Tɩʋ tə nə də́ mən tə, nywɩ̀ń yɩ tə zɑŋɑ, mɑ́ŋɑ́ də mɑ́ŋɑ́, kʋ nə bɑ zwɛ̀".
66019004	Nəkwɩnɑ sɑpʋɑ də bɑnɩɑ tə, də wiən bɑnɩɑ tə dɑ̀ń tʋɑ Yɩɩ yɑ́ɑ́ con, bɑ pɑ wɑ́ dun, ʋ nə jə̀ə́ pɑdɑʋ tə yuu wɑ, bɑ swɩ̀n, bɑ wʋ́: "Alɩlʋyɑ, kʋ yɩ cɩ́ɡɑ́!"
66019005	Kori don nɑn pɑdɑʋ tə yuu, kʋ wʋ́: "Á bwɩɑ nə nyɩnɑ Yɩɩ tə nə, ɑ́ mʋ̀ lɩ̀ɑ̀ tə mɛ, ɑ́ nə yɩ ʋ tʋtʋnbɩɑ, ɑ́ nə zìlí wɑ́! Á ləzwənbii də ləzwənfɑrɑn pɩɑn dun Yɩɩ nə!"
66019006	Yɑ́ ɑ̀ nì kori, ndə lɑkɑpʋpʋ kori nə, kʋ ɡɑ yɩ ndə nɩ́ɑ́ nə dɑ́ɑ́, tə ɡɑ dəri tə bɩ̀ɑ̀n, kʋ ɡɑ yɩ ndə dwɑ̀ nə bɑɑ də dɩ̀ɑ̀n nə də kʋ swɩ̀n, kʋ wʋ́: "Alɩlʋyɑ! Nə Yuu-Tiu Yɩɩ tə, ʋ nə wulə tə mɛ yuu wɑ, tún ʋ pɑ̀rɩ̀ tə.
66019007	Nə pwə̀lə́ nə pùə́, nə yɑnɑ pupwən wɑ, sə nə ɡɑ pɑ dun pɑbiə tə, kɑ fúrú tə mɑ́ŋɑ́ nə yí yɩrɩ. Kɑ fúrú kɑn tə tɑnɩ ʋ tɩ̀ɑ̀n, ʋ dɑ̀nɩ̀ kɑ.
66019008	Yɑ́ bɑ dɑ̀ń pɩn, ʋ zʋ ɡɑnkɩkɑlɑ kʋ nə yɩ pɑrɩ, kʋ ɡɑ pɩpɩlɩ. Kʋ ɡɑnzəŋu tə bɩrɩ lɩ̀ɑ̀ tə, bɑ nə yɩ Kərisə nə tɩ, tʋtʋnɑn tə, tə nə yɩ cɩ́ɡɑ́ cɩ́ɡɑ́ yìə̀n".
66019009	Mɑlɩkɑ tə swɩ̀n ɑ̀ con nə, kɑ wʋ́: "Pʋ́pʋ́nɩ́ yìə̀n tə tə: Pupwən wulə də bɑ tə, bɑ nə bon bɑ, ndə pɑbiə nə tə, fúrú tə wɑ!" Kɑ tə mɑ kʋ́ʋ̀ swɩ̀n ɑ̀ con, kɑ wʋ́: "Tə yɩ cɩ́ɡɑ́ sʋ̀rɑ̀n, tə nə nɑŋɑ Yɩɩ con".
66019010	Aý dɑ̀ń mɑ tʋ kɑ nɛɛ nə, sə ɑ̀ pɑ kɑ dun. Yɑ́ kɑ dɑ̀ń swɩ̀n ɑ̀ con nə, kɑ wʋ́: "Cɩ n tɩ̀ɑ̀n nə, dɑ̀n kɑ́ fwɑ kʋ yoo təntə! Aý də yɩ Yɩɩ tʋtʋnbɩɑ, ndə n nə, ɑ̀ ɡɑ yɩ bɑ tə, bɑ nə yɩ n nubɩɑ Kərisə yɩrɩ, bɑ nə swɩ̀n ʋ sʋɡʋ tə bɑ bɩrɩ lɩ̀ɑ̀ nə, tʋtʋndon. N mɛ, sə n pɑ dun Yɩɩ nə mʋ̀ʋ́!" Kʋ yɩ Zwezi-Kərisə sʋywɑ́ŋʋ́ tə nə pɩn, Yɩɩ nii sʋ̀sʋ̀nɑ̀ tə swɩ̀n ʋ nii sʋ̀rɑ̀n tə.
66019011	Kʋ kwɑ nə, ɑ̀ ywɑ̀ń, də nə̀ń, Yɩɩ sɑ̀ń tə kʋ súrí, sɩsɑnpon ɡɑ zɩɡɑ lɑ́ nə. Bɑ boŋə lìù tə, ʋ nə jə̀ə́ kɑ yuu, pùə́ nədʋ tíú də cɩ́ɡɑ́ tíú. Ʋ mʋ̀ nə bʋ̀rɩ̀ bʋ̀rɑ̀ də cɩ́ɡɑ́, ʋ ɡɑ yɩ cɩ́ɡɑ́, ʋ mɑ tɛ də.
66019012	Ʋ yɩ́ɑ́ yɩ ndə mənvoo nə, dun yupurən, tə nə dɑ́ɑ́, yɑ̀ púə́ ʋ yuu nə. Ʋ jə yɩrɩ don, kʋ nə pʋ́pʋ́nɩ́ ʋ yɩrɑ, lìù don nə yə̀rì, də kʋ nə tɑ̀ ʋ tətə.
66019013	Yɑ́ ʋ yɑ̀ zʋɑ ɡɑndɑrʋ, kʋ nə swɛ də jɑnɑ. Ʋ yɩrɩ nə yɩ 'Yɩɩ Sʋɡʋ'.
66019014	Kwɑtɑrɑ tə nə wulə Yɩɩ sɑ̀ń nə púə́ ʋ kwɑ səsenpwənə yuu wɑ. Bɑ zʋɑ ɡɑnkɩkɑlɑn nəpwənə, tə nə yɩ pɑrɩ.
66019015	Lɑɡʋrɩ sɩ̀ʋ́, kʋ nə jə nii fʋlɑ fʋlɑ, nɑŋɑ lìù tə, ʋ nə jə̀ə́ sɩsɑnpon tə yuu, nii wɑ. Kʋ mʋ̀ nə wɑ́ tɑ lʋʋ dwíə́ tə mɑmɑ wɑ. Ʋ wɑ́ də́ pɑ̀rɩ̀ bɑ yuu wɑ də dɩ̀ɑ̀n. Ʋ wɑ́ pɑ Yɩɩ tə, ʋ nə wulə tə mɛ yuu wɑ, lɩŋɑ zɑ̀n bɑ yuu wɑ, ndə bɑ nə tɩtɑɡɩ kɑcɑn zɔɔ nəfɑrʋ wɑ, sə bɑ lɩ tə nɩ́ɑ́ nətʋ.
66019016	Yɩrɩ pʋ́pʋ́nɩ́ ʋ ɡɑndɑrʋ tə də ʋ ciin yɩrɑ, kʋ wʋ́, ʋ yɩ: "Pɛ̀ɡɑ́ mɛ Pɩ̀ʋ́, yun tɩ̀ɑ́n mɛ Yuu-Tiu".
66019017	Aý nɩ mɑlɩkɑ don də kɑ zɩɡɑ yɩcɑʋ tə wɑ. Kɑ zɩ̀n kɑ kori, kɑ kə yɩɩ nə, kɑ swɩ̀n zuŋi tə mɑmɑ con, tə nə pəri yɩɩ nə bɑn bɑn, kɑ wʋ́: "Á bɩ̀ɑ̀n yəbə, ɑ́ kun duən nə, ɑ́ də́ Yɩɩ cɑ̀nɑ̀ nəfɑrʋ tə!
66019018	Á bɩ̀ɑ̀n, ɑ́ də́ pɛ̀ɡɑ́ nɑ̀ŋʋ́, də pɑmɑnɑ yun tɩ̀ɑ́n nɑ̀ŋʋ́, də lɑdɩrɑ nɑ̀ŋʋ́, də səsen, də lɩ̀ɑ̀ tə nə dɩ̀ɡɑ̀ tə nɑ̀ŋʋ́! Á bɩ̀ɑ̀n ɑ́ də́ bɑ tə nə tɩ bɑ tɩ̀ɑ̀n, də bɑ tə nə yɩ ywəŋə nɑ̀ŋʋ́, də ləzwənbii nɑ̀ŋʋ́, də ləzwənfɑrɑn nɑ̀ŋʋ́!"
66019019	Yɑ́ ɑ̀ dɑ̀ń nɩ wojijiru tə, də tɩɑ yuu pɛ̀ɡɑ́, də bɑ kwɑtɑrɑ, bɑ twi bɑ kun duən nə, sə bɑ mʋ̀ də lìù tə, ʋ nə dɩ̀ɡɑ̀ sɩsɑn tə, də ʋ də kwɑtɑrɑ tə, tɑ kʋ̀ʋ̀ də duən.
66019020	Bɑ dɑ̀ń mɑ jɑ wojijiru tə də kʋnkʋn sʋ̀sʋ̀nʋ̀. Lìù təntə fwɑ dɩ̀ɑ̀n mɩmɩnʋ wojijiru tə yɑ́ɑ́ con. Ʋ ɡɩɡɑrɩ lɩ̀ɑ̀ tə, nə pɩn bɑ fwɑ wojijiru tə mɩmɩnʋ tə bɑ yɩrɑ, bɑ ɡɑ twɩ kʋ nyɩnyɩɡɑ tə yɑ́ɑ́ con, bɑ pɩn kʋ dun. Bɑ dɩlɩ tə mɑmɑ bələ mənvoo nəfɑrʋ wɑ də tə nəŋə. Bwɑ́lɩ́ təntə wɑ, mən tə yɩ tə də́ də tə wɑ jirəbuu.
66019021	Bɑ kwɑtɑrɑ tə ɡɩɡɑnɩ tə mʋ̀ yɩ lìù tə, ʋ nə dɩ̀ɡɑ̀ sɩsɑn tə, lɑɡʋrɩ sɩ̀ʋ́ tə nə nɑŋɑ ʋ nii wɑ tə, nə ɡʋɑ bɑ. Zuŋi tə mɑmɑ dɑ̀ń mɑ zʋzʋɡʋ bɑ nɑ̀ŋʋ́, tə sú.
66020001	Kʋ kwɑ nə, ɑ̀ nɩ mɑlɩkɑ, də kɑ nɑn Yɩɩ sɑ̀ń kɑ cú. Kɑ jə bʋʋ tə, kʋ də̀ń nə lù zənzən, borbiu də bɑnzɑlɑ nəfɑrʋ kɑ jɩɩn wɑ.
66020002	-
66020003	Mɑlɩkɑ tə jɩn tɩdən tə, kʋ nə yɩ dən nədwɑn tə, kʋ nə yɩ 'zinə pɩ̀ʋ́' kʋkwɩʋn, kɑ mʋ̀ ɡɑ nə yɩ 'Sɩtɑnɑ', kɑ vwɑ. Kɑ dɑ̀ń dɩlɩ kʋ Sɩtɑnɑ mɑlɩkɛ bʋʋ tə wɑ, kʋ də̀ń nə lù zənzən tə, sə kʋ fwɑ bɩnɑ mʋ̀rʋ̀. Kɑ tɑɡʋ bʋʋ tə nii də borbiu, kɑ ɡɑ mɑ̀ tɑnpɔn lɑ́ nə. Kʋ nətʋ dɑ̀ń wɑ́ pɑ, kʋ kʋ́ʋ̀ bɑ́ pìí, kʋ ɡɩɡɑrɩ dwíə́ tə lʋʋ mɑmɑ wɑ, kʋ jɑ vələ bɩnɑ mʋ̀rʋ̀ (1,000) tə, kɑ zwɛ̀. Kʋ kwɑ nə, kʋ mɛ, sə bɑ kʋ̀rɩ̀ kʋ, bɑ dʋɡʋ mɑ́ŋɑ́ mɑncɩn wɑ nə.
66020004	Aý nɩ pɑdɑrɑn, lɩ̀ɑ̀ nə jə̀ə́ tə yuu wɑ. Lɩ̀ɑ̀ təntə yɑ̀ nɩ cwəŋə, sə bɑ bʋ̀rɩ̀ lɩ̀ɑ̀ bʋ̀rɑ̀. Aý nɩ lɩ̀ɑ̀, bɑ nə tɩɡɑ, jə̀rí. Bɑ lɩ̀ɑ̀ təntə yɩ bɑ zɑ bɑ ɡʋ, bɑ nə swɩ̀n Zwezi-Kərisə sʋywɑ́ŋʋ́ tə, kʋ nə yɩ Yɩɩ sʋɡʋ tə, bɑ bɩrɩ, tə yɩrɩ. Lɩ̀ɑ̀ təntə vɩɡɑ, sə bɑ tʋ wojijiru tə də kʋ nyɩnyɩɡɑ tə yɑ́ɑ́ con, bɑ pɑ tə dun. Bɑ lɩ̀ɑ̀ təntə vɩɡɑ, sə bɑ kə wojijiru mɩmɩnɑn tə bɑ tə́lə́ də bɑ jɩɩn nə. Yɑ́ bɑ lɩ̀ɑ̀ təntə dɑ̀ń nə pìí bɑ bwin bɑ wulə mɩɩ wɑ, bɑ ɡɑ wulə, bɑ də́ pɑ̀rɩ̀ də Zwezi-Kərisə, kʋ jɑ vələ bɩnɑ mʋ̀rʋ̀.
66020005	Mə təntən tɩɡɑ kɑ bwin kɑ nɑn tə nə. Tɩɡɑ tə duən tə mʋ̀ bɑ́ pìí bɑ bwin, kʋ jɑ vələ bɩnɑ mʋ̀rʋ̀ tə kɑ zwɛ̀.
66020006	Lɩ̀ɑ̀ tə, bɑ nə twɑ́ bɑ wulə təntən tɩɡɑ tə kɑ bwin kɑ nɑn tə wɑ, yɩ pupwən lɩ̀ɑ̀, bɑ ɡɑ yɩ Kərisə nə tɩ bɑ. Bələ nii tɩɑn tə bɑ dɩ̀ɑ̀n jə bɑ mʋ̀ yuu wɑ. Yɑ́ bɑ dɑ̀ń yɑ Yɩɩ də Kərisə joŋwɑnɑ, bɑ ɡɑ wɑ́ yɑ̀ də wɑ́, bɑ də́ pɑ̀rɩ̀, kʋ jɑ vələ bɩnɑ mʋ̀rʋ̀ tə kɑ zwɛ̀.
66020007	Mɑ́ŋɑ́ tə, bɩnɑ mʋ̀rʋ̀ tə nə wɑ́ zwɛ̀, bɑ wɑ́ kʋ̀rɩ̀ Sɩtɑnɑ, bɑ lɩ ʋ bʋʋ tə wɑ, kʋ yɑ̀ nə yɩ ʋ bɑ̀ń dìə̀.
66020008	Yɑ́ ʋ dɑ̀ń wɑ́ nɑn ʋ vɑ, sə ʋ ɡɩɡɑrɩ dwíə́ tə lʋʋ mɑmɑ wɑ, bɑ nə wulə tɩɑ tə sɑpɑrɑ bɑnɩɑ tə wɑ. Lʋʋ níə́ təntə yɩrɑ nə yɩ Gɔɡə də Mɑɡɔɡəf1. Ʋ ken duən yɑ́ɑ́ nə, sə bɑ tɑ kʋ̀ʋ̀. Bɑ nii wɑ́ yɑ̀ dɑ́nɩ́, ndə mʋʋ nii kɑsɩlʋ nə.
66020009	Bɑ dɑ̀ń nɑn bwɑ́lɑ́ mɑmɑ bɑ bɑ̀, bɑ kun duən nə bwɑ́lɑ́ nədʋ. Yɑ́ bɑ dɑ̀ń vəli bɑ kɩkɑrɩ lɩ̀ɑ̀ tə, Kərisə nə tɩ bɑ, bwɑ́lɩ́ tə wɑ, bɑ nə wulə tɩʋ tə, Yɩɩ nə swə zənzən tə wɑ. Yɑ́ mən dɑ̀ń nɑn yɩɩ nə tə cú, tə də́ bɑ mʋ̀ lɩ̀ɑ̀ təntə, Sɩtɑnɑ nə ken duən yɑ́ɑ́ nə, tə ɡʋ.
66020010	Bɑ dɩlɩ Sɩtɑnɑ, ʋ nə ɡɩɡɑrɩ bɑ tə, mənvoo nəfɑrʋ də tə wɑ jirəbuu wɑ. Mə bwɑ́lɩ́ təntə wɑ nə bɑ dɩlɩ wojijiru tə də kʋnkʋn sʋ̀sʋ̀nʋ̀. Bɑ mɑmɑ dɑ̀ń wɑ́ də́ cɑ̀n yɩcɑʋ də tɩtɩn mɑ́ŋɑ́ də mɑ́ŋɑ́, kʋ nə bɑ zwɛ̀.
66020011	Kʋ kwɑ nə, ɑ̀ nɩ pɑdɑʋ nəpon nəfɑrʋ də lìù, ʋ nə jə̀ə́ kʋ yuu. Tɩɑ tə də lɑnworu tə dəri tə jɛ́n ʋ yɑ́ɑ́ con. Tə yɑ̀ kʋ́ʋ̀ tə̀lə́.
66020012	Yɑ́ ɑ̀ dɑ̀ń nɩ tɩɡɑ tə mɑmɑ, ləzwənbii də ləzwənfɑrɑn, bɑ zɩɡɑ pɑdɑʋ tə yɑ́ɑ́ con. Bɑ súrú sɑɡɑ, bɑ ɡɑ súrí sɑɡɩ don də, kʋ sɑɡɩ tə nə yɩ mɩɩ sɑɡɩ. Bɑ twɑ́ kʋ tə nə pʋ́pʋ́nɩ́ sɑɡɑ tə wɑ nə, bɑ mɑ bʋ̀rɩ̀ tɩɡɑ tə bʋ̀rɑ̀, ndə bɑ tʋtʋnɛɛ tə nə bɩrɩ nətʋ.
66020013	Mʋʋ pɩn tɩɡɑ, bɑ nə mɛ́ kʋ wɑ, tɩɑn də tɩɡɑ bwɑ́lɩ́ də pɩn tɩɡɑ, tə nə wulə tə con. Bɑ dɑ̀ń twɑ́ bɑ tɩɡɑ tə tʋtʋnɑn nə, bɑ mɑ bʋ̀rɩ̀ nə bɑ lìù mɑmɑ bʋ̀rɑ̀.
66020014	Bɑ dɩlɩ tɩɑn də tɩɡɑ bwɑ́lɩ́ nə mənvoo nəfɑrʋ wɑ. Mə kʋ mʋ̀ yɩ nɛɛ bələ nii tɩɑn tə.
66020015	Bɑ dɩlɩ lìù mɑmɑ, ʋ yɩrɩ nə wɑ̀ pʋ́pʋ́nɩ́ mɩɩ sɑɡɩ tə wɑ, mənvoo nəfɑrʋ təntə wɑ.
66021001	Təntən lɑnworu tə də təntən tɩɑ tə nyʋɑ lɑ́. Mʋʋ də yɑ̀ kʋ́ʋ̀ tə̀lə́. Yɑ́ ɑ̀ dɑ̀ń nɩ lɑnworu nədʋn də tɩɑ nədʋn.
66021002	Kʋ kwɑ nə, ɑ̀ nɩ tɩʋ tə, kʋ nə Yɩɩ nyiən, kʋ nə yɩ Zwerizɑlɛmə nədʋn tə, də kʋ nɑn yɩɩ nə Yɩɩ sɑ̀ń nə, kʋ cwi. Yɩɩ yɑ̀ kwɛn kʋ ndə fúrú kɑn nə kwɛn ʋ tɩ̀ɑ̀n nətʋ, sə ʋ mɑ jə́rí ʋ bɑrɩ.
66021003	Aý nì kori, kʋ nə jə dɩ̀ɑ̀n, də kʋ bɑɑ, kʋ nɑn pɑdɑʋ tə con, kʋ wʋ́: "Nə̀ń, Yɩɩ dɑ̀ń wulə ləzoni tətəŋi wɑ. Ʋ wɑ́ yɑ̀ də bɑ, bɑ ɡɑ wɑ́ yɑ̀ ʋ mʋ̀ lɩ̀ɑ̀, bɑ nə nɑn dwíə́ tə mɑmɑ wɑ. Yɩɩ tətə dɑ̀ń wɑ́ yɑ̀ də bɑ, ʋ ɡɑ wɑ́ yɑ̀ bɑ Yɩɩ.
66021004	Yɑ́ ʋ wɑ́ mʋ̀rɩ́ bɑ yinɩɑ mɑmɑ. Tɩɑn, də pucʋnɩ, də bubwiə, də cɑ̀n kʋ́ʋ̀ bɑ́ yɑ lɑ́, təntən wodʋrɑ tə mɑmɑ nə nyʋɑ lɑ́ yɩrɩ".
66021005	Lìù tə, ʋ nə jə̀ə́ pɑdɑʋ tə yuu, mɑ swɩ̀n, ʋ wʋ́: "Nə̀ń, wiən tə mɑmɑ yɩ wodʋrɑ nə ɑ̀ pìí ɑ̀ fwɑ". Ʋ tə mɑ swɩ̀n, ʋ súrí lɑ́ nə, ʋ wʋ́: "Pʋ́pʋ́nɩ́ sʋ̀rɑ̀n tə tə n tún. Tə yɩ cɩ́ɡɑ́ sʋ̀rɑ̀n, tə ɡɑ mɛ, sə lɩ̀ɑ̀ twɑ́ tə nə".
66021006	Ʋ swɩ̀n ɑ̀ con, ʋ wʋ́: "Kʋ fwɑ kʋ zwɛ̀. Á yɩ Aləfɑ də Omeɡɑ, kʋ mʋ̀ nə yɩ ɑ̀ yɩ təntən lìù, ɑ̀ ɡɑ yɩ yíɡúrə́ lìù də. Lìù tə nɑnyʋnɩ nə jə, ɑ̀ wɑ́ pɑ wɑ́ nɑbuliyɩɑ tə kʋ nɩ́ɑ́ nə pɩn mɩɩ, sə ʋ nyʋ tʋtʋ.
66021007	Lìù tə nə wɑ́ tɑ ʋ də́ dɩ̀ɑ̀n lwɑnɩ yuu wɑ. Aý wɑ́ yɑ̀ ʋ Yɩɩ, ʋ ɡɑ wɑ́ yɑ̀ ɑ̀ bìú.
66021008	Yɑ́ lɩ̀ɑ̀ tə, bɑ nə bɑ cwəŋə nədʋ tì, də lɩ̀ɑ̀ tə, bɑ nə dʋɡʋ Yɩɩ cwəŋə tə, də lɩ̀ɑ̀ tə, bɑ nə tʋŋɑ cɑvɩyiən, də lɑɡʋrɑ, də lɩ̀ɑ̀ tə nə cwɑ̀rɩ̀, də lɩ̀ɑ̀ tə nə fwɑ cɩrɩ yìə̀n, də lɩ̀ɑ̀ tə nə bwɩ woŋwɑnɑn nə, də kʋnkʋnɑ tə mɑmɑ, bɑ mʋ̀ lɩ̀ɑ̀ təntə bwɑ́lɩ́ yɩ kʋ wulə mənvoo nəfɑrʋ də kʋ wɑ jirəbuu tə wɑ nə. Mənvoo nəfɑrʋ təntə nə yɩ nɛɛ bələ nii tɩɑn tə".
66021009	Kʋ kwɑ nə, mɑlɩkɑ don twi ɑ̀ con. Mɑlɩkɑ təntə nɑn mɑlɩkɛ bɑrpɛ tə nə jə wùrú zʋŋɩ bɑrpɛ tə, tə nə súə́ də tɑlɩkwɑ yɑcɑrɑ bɑrpɛ tə wɑ. Kɑ swɩ̀n ɑ̀ con, kɑ wʋ́: "Bɑ̀ɑ́ yəbə! Aý wɑ́ bɩrɩ mʋ́ fúrú kɑn tə, lìù tə, ʋ nə yɩ ndə pɑbiə nə, nə kúrí ʋ swe".
66021010	Yɩɩ-Siŋu tə cuə ɑ̀ yuu wɑ. Mɑlɩkɑ tə kʋ́ʋ̀ tì nə, kɑ jɑ dɩ̀ pɑɑn nəfɑrʋ, kʋ yuu nə dɑrɑ də tɩɑ. Mɑlɩkɑ tə dɑ̀ń mɑ bɩrɩ nə tɩʋ tə, kʋ nə yɩ Yɩɩ nyiən. Kʋ mʋ̀ nə yɩ tɩʋ tə, kʋ nə yɩ Zwerizɑlɛmə tə, kʋ nə nɑn yɩɩ nə Yɩɩ sɑ̀ń nə, kʋ cwi.
66021011	Yɩɩ dun tə yɑ̀ pɩ̀rɩ̀ kʋ. Tɩʋ tə yɑ̀ pɩpɩlɩ ndə kɑpɑnɑ, bɑ nə mɑ nɑ̀ŋɑ̀, kʋ də nə pɩpɩlɩ, ndə zəŋə nə, kʋ yoo nə cɑ̀, bɑ nə mɑ boŋə 'zwɑsəpə'.
66021012	Bə́rə́ nəfɑrʋ, kʋ yuu nə dɑrɑ də tɩɑ, yɑ̀ kɩkɑrɩ tɩʋ tə. Kʋ yɑ̀ jə mimiə fuɡə bələ. Mɑlɩkɛ fuɡə bələ yɑ̀ cɩ̀ mimiə tə nə. Yɩrɑ yɑ̀ pʋ́pʋ́nɩ́ tə mimiə tə yuu, tə nə yɩ Yɩzərɑyɛlə lɩ̀ɑ̀ dwíə́ dəkurən fuɡə bələ tə yɩrɑ.
66021013	Yɩɩ yipɩɑn con mimiə bɑtwɑ, jɩɡwiə sɑpɑrʋ tə con mimiə bɑtwɑ, jɩzən sɑpɑrʋ tə con mimiə bɑtwɑ, Yɩɩ yizwɩɑ con mimiə bɑtwɑ.
66021014	Bə́rə́ tə yɑ̀ yɩ kɑ zɩɡɑ pɩ̀rɑ̀n fuɡə bələ yuu wɑ. Tə pɩ̀rɑ̀n təntə lwiu tə nədʋ mɑmɑ yuu wɑ nə, bɑ pʋ́pʋ́nɩ́ pɑbiə tə tʋntʋnɑ fuɡə bələ tə yɩrɑ lɑ́ nə.
66021015	Mɑlɩkɑ tə nə swɩ̀n ɑ̀ con yɑ̀ jə sɩ́ɑ́n mɩʋ, kʋ nə mɑŋɑ wiən, sə ʋ mɑ mɑn tɩʋ tə, də kʋ mimiə, də kʋ bə́rí.
66021016	Mɑlɩkɑ tə mɑn tɩʋ tə dɑ̀nɩ̀ də kʋ wɑnɩ kʋ nɑ də tə mɑmɑ mɛ duən. Kʋ mɑn tɩʋ tə dɑ̀nɩ̀ də dɔ̀ɔ̀ tə, kʋ yɑ̀ dwə kilomɛtərə mʋ̀rʋ̀ bələ (2,000). Tɩʋ tə wɑnɩ də kʋ yuu tɩɑ zɩɡɑ yɑ̀ mɛ də kʋ dɑ̀nɩ̀ tə.
66021017	Mɑlɩkɑ tə mɑn bə́rə́ tə, kʋ nɩ də kʋ yɩ mɛtərə 72. Mɑlɩkɑ tə yɩ ləzoni nə mɑŋɑ wiən nətʋ nə kʋ mɑn.
66021018	Bə́rə́ tə yɩ kɑpɑn tə, bɑ nə mɑ boŋə 'zwɑsəpə', tə nə bɑ mɑ lwɑ̀ kʋ. Tɩʋ tə mɑmɑ yɩ sɩ́ɑ́n pɑrɩ, nə bɑ mɑ fwɑ kʋ, kʋ ɡɑ yɩ ndə zəŋə nə, kʋ nə pɩpɩlɩ.
66021019	-
66021020	Tɩʋ tə dəkuu pɩ̀ʋ̀ kɑpɑnɑ tə yɩ bɑ nɑ̀n tə də kɑpɑnɑ yirə yirə, tə mɑmɑ yoo nə cɑ̀. Tɩʋ tə dəkurən fuɡə bələ tə nədʋ mɑmɑ yɑ̀ jə kɑpɑn yiri don. Kɑpɑnɑ təntə yɩrɑ nə yɩ: zwɑsəpə, sɑfirə, kɑləsɩdʋɑnə, emerodə, sɑrədonikəsə, sɑrədʋɑnə, kərisolitə, berilə, topɑzə, kərizopərɑzə, dirəkʋɑzə, ɑmetisətə.
66021021	Mimiə fuɡə bələ tə yɩ kɑpɑnɑ fuɡə bələ tə yoo nə cɑ̀. Mimii mɑmɑ yɩ kʋ fwɑ də zɑ̀ŋʋ́ nədʋ. Tɩʋ tə kɑnporu yɑ̀ yɩ, kʋ fwɑ də sɩ́ɑ́n tə nə yɩ pɑrɩ, kʋ nə yɩ ndə zəŋə nə, kʋ nə pɩpɩlɩ.
66021022	Aý wɑ̀ Yɩɩ dìə̀ nɩ tɩʋ tə wɑ. Yuu-Tiu Yɩɩ tə, ʋ nə wulə tə mɛ yuu wɑ, də pɑbiə nə tə, nə wulə kʋ wɑ, yɑ́ lɩ̀ɑ̀ tə ɡɑ pɩn bɑ dun.
66021023	Tɩʋ tə bɑ yɩcɑʋ də cɑ̀nɑ̀ pɩ̀ɑ̀, sə tə pɑ kʋ poni. Yɩɩ dun tə də yɩ lìù tə, ʋ nə yɩ ndə pɑbiə nə tə, nə pɩ̀rɩ̀ kʋ mɑmɑ də poni.
66021024	Dwíə́ tə lʋʋ mɑmɑ wɑ wɑ́ yɑ̀ kʋ poni tə wɑ. Tɩɑ yuu pɛ̀ɡɑ́ tə də wɑ́ jɑ bɑ jɩjə tə, bɑ bɑ̀ kʋ wɑ.
66021025	Kʋ mimiə tə bɑ́ sun yɩcɑʋ wɑ, ɑbɑdɑ. Tɩtɩn bɑ́ yɑ̀ lɑ́, kʋ mʋ̀ nə pɩn, tə bɑ́ sun.
66021026	Kʋ bwɑ́lɩ́ tə wɑ nə, bɑ wɑ́ jɑ dwíə́ tə lʋʋ mɑmɑ wɑ jɩjə, də bɑ dun bɑ nə pɩn, bɑ jɑ bɑ̀.
66021027	Won tə, kʋ nə jə durən bɑ́ zʋ lɑ́. Lìù tə nə tʋŋɑ cɑvɩyiən də lìù tə nə kʋnɩ kʋnkʋn də bɑ́ zʋ lɑ́. Kʋ yɩ lɩ̀ɑ̀ tə cɩcɩ, bɑ yɩrɑ nə pʋ́pʋ́nɩ́ pɑbiə nə tə mɩɩ sɑɡɩ tə wɑ, nə wɑ́ zʋ lɑ́ nə.
66022001	Kʋ kwɑ nə, mɑlɩkɑ tə bɩrɩ nə mʋnɑɑ tə, kʋ nɩ́ɑ́ nə pɩn mɩɩ. Kʋ nɩ́ɑ́ tə yɩ nɑpwənə pɩ́rɩ́ pɩ́rɩ́ pɩ́rɩ́, ndə zəŋə nə pɩpɩlɩ nətʋ. Mʋnɑɑ tə nɩ́ɑ́ yɩ, tə dəri tə nɑŋɑ Yɩɩ də pɑbiə tə pɑdɑʋ tə con.
66022002	Tɩʋ tə kɑnporu tətəŋi wɑ də mʋnɑɑ tə bəbərən bələ tə yuu wɑ nə, tɩ̀ʋ́ tə, kʋ yɑ̀ɑ́ nə pɩn mɩɩ yɑ̀ wulə lɑ́. Kʋ tɩʋ tə zɩŋɑ bɩɑ nɛɛ fuɡə bələ bɩnɩ wɑ. Cɑ̀nɑ̀ mɑmɑ, kʋ yɑ̀ɑ́ zɩn bɩɑ. Tɩ̀ʋ́ tə vʋrɑn tə yɩ bɑ mɑ ywɑrɩ dwíə́ tə lʋʋ mɑmɑ wɑ, tə ɡɑ nə pɩn bɑ yɑzurə.
66022003	Won mɑmɑ kʋ́ʋ̀ bɑ́ yɑ lɑ́, Yɩɩ nə wɑ́ cʋ̀ɡʋ̀. Yɩɩ də pɑbiə nə, pɑdɑʋ tə wɑ́ yɑ̀ tɩʋ tə wɑ. Yɩɩ tʋtʋnbɩɑ tə nə wɑ́ pɑ wɑ́ dun.
66022004	Bɑ wɑ́ nɑ ʋ yɑ́ɑ́, ʋ ɡɑ wɑ́ pʋ́pʋ́nɩ́ ʋ yɩrɩ bɑ tə́lə́ nə.
66022005	Tɩtɩn kʋ́ʋ̀ bɑ́ yɑ lɑ́, yɑ́ bɑ kʋ́ʋ̀ bɑ́ pɩ̀ɑ̀ cɑ̀nʋ́ mən, nə ɑ̀ yə̀ə́ yɩcɑʋ poni, Yuu-Tiu Yɩɩ nə wɑ́ pɑ poni pɩ̀rɩ̀ bɑ yɩrɩ. Yɑ́ bɑ dɑ̀ń ɡɑ wɑ́ twɑ́ bɑ də́ pɑ̀rɩ̀ də Yɩɩ, kʋ nə bɑ zwɛ̀ mɑ́ŋɑ́ də mɑ́ŋɑ́.
66022006	Mɑlɩkɑ tə swɩ̀n ɑ̀ con nə, kɑ wʋ́: "Sʋ̀rɑ̀n tə, tə yɩ cɩ́ɡɑ́ sʋ̀rɑ̀n, tə ɡɑ mɛ, sə lɩ̀ɑ̀ twɑ́ tə nə. Yuu-Tiu tə, ʋ pɩn ʋ Siŋu tə ʋ nii sʋ̀sʋ̀nɑ̀ tə nə. Ʋ mʋ̀ ɡɑ nə tʋn ʋ mɑlɩkɑ, sə kɑ bɩrɩ ʋ tʋtʋnbɩɑ tə yìə̀n tə, nə mɛ, sə kʋ bɑ̀ sɩ́ʋ́n sɩ́ʋ́n".
66022007	Zwezi swɩ̀n, ʋ wʋ́: Á cʋɡɑ zəni, ɑ̀ bɩ̀ɑ̀n sɩ́ʋ́n sɩ́ʋ́n. Pupwən lìù nə yɩ lìù tə, ʋ nə jə sɑɡɩ kʋ tə sʋ̀rɑ̀n tə, tə nə yɩ Yɩɩ nii sʋ̀rɑ̀n ʋ wɑ con.
66022008	Kʋ yɩ ɑ̀ mʋ̀ Zwɑn nə nì, ɑ̀ ɡɑ nɑ tə wiən təntə. Mɑ́ŋɑ́ tə, ɑ̀ nə nì, ɑ̀ ɡɑ nɑ tə wiən təntə, mɑlɩkɑ tə nə bɩrɩ nə ɑ̀ zwɛ̀, ɑ̀ tʋɑ tɩɑ kɑ nɛɛ nə, sə ɑ̀ pɑ kɑ dun.
66022009	Yɑ́ kɑ dɑ̀ń swɩ̀n ɑ̀ con nə, kʋ wʋ́: "Cɩ n tɩ̀ɑ̀n nə, dɑ̀n kɑ́ fwɑ kʋ yoo təntə! Aý də yɩ Yɩɩ tʋtʋnbiu ndə n nə, ɑ̀ ɡɑ yɩ bɑ tə, bɑ nə yɩ n nubɩɑ Kərisə yɩrɩ, bɑ nə yɩ Yɩɩ nii sʋ̀sʋ̀nɑ̀ tə wɑ lìù. Aý yɩ bɑ tə nə jə sɑɡɩ kʋ tə wɑ sʋ̀rɑ̀n tə bɑ wɑɑ con tə lìù don. Pɑ dun Yɩɩ cɩcɩ nə!"
66022010	Mɑlɩkɑ tə kʋ́ʋ̀ swɩ̀n ɑ̀ con, kɑ súrí lɑ́ nə, kɑ wʋ́: "Dɑ̀n kɑ́ sə̀ɡə̀ sɑɡɩ kʋ tə sʋ̀rɑ̀n, tə nə yɩ Yɩɩ nii sʋ̀rɑ̀n tə, mɑ́ŋɑ́ tə nə bwələ yɩrɩ, swɩ̀n tə n bɩrɩ.
66022011	Lìù tə, ʋ nə tə̀lə́ cɩ́ɡɑ́ wɑ, mɛ, sə ʋ kwɛn ʋ nɑn cɩ́ɡɑ́ wɑ, ʋ súrí lɑ́. Lìù tə, ʋ nə beri ʋ tɩ̀ɑ̀n cʋnɑ wɑ, mɛ, sə ʋ kwɛn ʋ beri ʋ tɩ̀ɑ̀n, ʋ súrí lɑ́. Lìù tə də ʋ nə wulə cɩ́ɡɑ́ wɑ, mɛ, sə ʋ kwɛn, ʋ yɑ cɩ́ɡɑ́ wɑ, ʋ doni. Lìù tə, ʋ nə yɩ Yɩɩ nyiən, mɛ, sə ʋ kwɛn, ʋ tʋn Yɩɩ fɩrɑ, ʋ doni".
66022012	Zwezi swɩ̀n, ʋ wʋ́: "Á cʋɡɑ zəni, ɑ̀ bɩ̀ɑ̀n sɩ́ʋ́n sɩ́ʋ́n. Aý jɑ lìù mɑmɑ tʋtʋŋɩ ŋwɩ́rɑ́n, ɑ̀ bɩ̀ɑ̀n, sə ɑ̀ mɑ ŋwɩ́n wɑ́.
66022013	Aý yɩ Aləfɑ də Omeɡɑ, kʋ mʋ̀ nə yɩ təntən də tɑlɩkwɑ lìù. Aý yɩ təntən lìù, ɑ̀ ɡɑ yɩ yíɡúrə́ lìù də.
66022014	Pupwən lɩ̀ɑ̀ nə yɩ lɩ̀ɑ̀ tə, bɑ nə sɩn bɑ ɡɑnzwɩrɑn, kʋ pɑ bɑ nɑ cwəŋə, bɑ də́ tɩ̀ʋ́ tə bɩɑ, tə nə pɩn mɩɩ, kʋ tə pɑ bɑ nɑ cwəŋə, bɑ twɑ́ Yɩɩ tɩʋ tə mimiə, bɑ zʋ kʋ wɑ.
66022015	Yɑ́ lɩ̀ɑ̀ tə, bɑ nə tʋŋɑ cɑvɩyiən tə, ndə kukuri nə, də bɑ tə nə fwɑ cɩrɩ yìə̀n, də lɩ̀ɑ̀ tə, bɑ nə cwɑ̀rɩ̀ də duən vɛɛ vɛɛ, də lɑɡʋrɑ tə, də lɩ̀ɑ̀ tə nə bwɩ woŋwɑnɑn nə, də lɩ̀ɑ̀ tə mɑmɑ nə swə kʋnkʋn, bɑ ɡɑ tʋŋɑ kʋnkʋn yìə̀n, bɑ lɩ̀ɑ̀ təntə bɑ bwɑ́lɩ́ jə kʋ tɩʋ tə wɑ. Bɑ lɩ̀ɑ̀ təntə wɑ́ mɛ́ kɑ̀rɑ́ wɑ".
66022016	Zwezi kʋ́ʋ̀ swɩ̀n, ʋ wʋ́: "Aý mʋ̀ Zwezi nə tʋn ɑ̀ mɑlɩkɑ tə, sə kɑ swɩ̀n tə yìə̀n təntə ɑ̀ lɩ̀ɑ̀ tə púlə́ tə wɑ. Aý yɩ pɩ̀ʋ́ Dɑvidə dwíí tə wɑ bìú. Aý mʋ̀ nə yɩ jɩjʋ nɑŋʋn tə, kʋ nə pɛ́n kʋ pɩpɩlɩ tə".
66022017	Yɩɩ-Siŋu tə də fúrú kɑn tə dɑ̀ń swɩ̀n, bɑ wʋ́: "Bɑ̀ɑ́!" Lìù tə, ʋ nə nə̀ń tə sʋ̀rɑ̀n təntə mɛ, sə ʋ swɩ̀n, ʋ wʋ́: "Bɑ̀ɑ́ yəbə!" Lìù tə nɑnyʋnɩ nə jə, kʋ tíú mɛ, sə ʋ bɑ̀ ʋ nyʋ nɩ́ɑ́. Lìù tə, ʋ nə pɩ̀ɑ̀ nɩ́ɑ́ tə nə pɩn mɩɩ, kʋ tíú mɛ, sə ʋ nɑ tə tʋtʋ!
66022018	Aý mʋ̀ Zwɑn nə swɩ̀n lìù tə mɑmɑ con, ʋ nə nə̀ń Yɩɩ nii sʋ̀rɑ̀n tə, sɑɡɩ kʋ tə wɑ, ɑ̀ wʋ́: "Lìù tə, ʋ nə súrí yoo tə nə, Yɩɩ wɑ́ kə wɑ́ yɑcɑrɑ wɑ, ndə sɑɡɩ kʋ tə nə bɩrɩ, cɑ̀n yirə yirə tə nətʋ.
66022019	Yɑ́ lìù nə kʋ́ʋ̀ lɩ Yɩɩ nii sʋ̀rɑ̀n tə sɑɡɩ kʋ tə wɑ, ʋ dʋɡʋ, Yɩɩ bɑ́ pɑ wɑ́ cwəŋə, sə ʋ twɑ́ ʋ də́ tɩ̀ʋ́ tə bɩɑ tə nə pɩn mɩɩ tə. Yɑ́ Yɩɩ bɑ́ pɑ wɑ́ cwəŋə, sə ʋ twɑ́ ʋ zʋ tɩʋ tə wɑ, kʋ nə yɩ Yɩɩ nyiən, ndə kʋ nə pʋ́pʋ́nɩ́ Yɩɩ sɑɡɩ tə wɑ".
66022020	Zwezi tə, ʋ nə swɩ̀n tə yìə̀n təntə ʋ bɩrɩ, nə swɩ̀n ʋ súrí lɑ́, ʋ wʋ́: "Cɩ́ɡɑ́, ɑ̀ bɩ̀ɑ̀n sɩ́ʋ́n sɩ́ʋ́n". Amɩɩnɑ! Bɑ̀ɑ́ Yuu-Tiu Zwezi!
66022021	Yuu-Tiu Zwezi nə wɑ́ fwɑ pubwɑnʋ ɑ́ mɑmɑ yɩrɑ.
