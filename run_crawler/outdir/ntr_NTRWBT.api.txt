40001001	Gyoo Defidi na Aberaham be naanabii Yesu Kristo duuluŋ man balaŋ yaa.
40001002	Aberaham lolana Asiki te Asiki mↄ lola Gyekↄpo te Gyekↄpo mↄ lola Gyuda na ↄ naabia.
40001003	Gyuda lolana Peresi na Sera baŋ be naa yɛna Tama nɛ, te Peresi mↄ lola Heserↄn, te Heserↄn mↄ lola Ram.
40001004	Ram lolana Aminadabo te Aminadabo mↄ lola Nasↄn te Nasↄn mↄ lola Salimↄn.
40001005	Salimↄn na ↄ wɛɛle Rahabo lolana Boase te Boase na ↄ wɛɛle Ruute mↄ lolana Obedi te Obedi mↄ lolana Gyese.
40001006	Gyese mↄ lolana gyoo Defidi te gyoo Defidi mↄ lolana Solomↄn. Solomↄn ↄ naa yɛna Yuria lialo ŋon gyoo Defidi ba mo yala nɛ.
40001007	Solomↄn mↄ lolana Rehoboam te Rehoboam mↄ lolana Abigya te Abigya mↄ lolana Asa.
40001008	Asa lolana Gyehosafate te Gyehosafate mↄ lolana Gyehoram te Gyehoram mↄ lolana Yusia.
40001009	Yusia lolana Gyotam te Gyotam mↄ lolana Ahase te Ahase mↄ lolana Hesekia.
40001010	Hesekia lolana Manase te Manase mↄ lola Amↄn te Amↄn mↄ lola Gyosia.
40001011	Gyosia lolana Gyekonia na ↄ naabia debaŋ keŋ bↄↄ kyaŋ Iseraetena yoo man mo gyu Babilↄn tɛɛle man nɛ.
40001012	Ba ke kyaŋ Iseraetena gyu Babilↄn tɛɛle man wↄle nɛ te Gyekonia lola Selateli te Selateli mↄ lola Serubabeli.
40001013	Serubabeli lolana Abiudi te Abiudi mↄ lola Eliakim te Eliakim mↄ lola Asↄ.
40001014	Asↄ lolana Sadoki te Sadoki mↄ lola Akim te Akim mↄ lola Eliudi.
40001015	Eliudi mↄ lolana Eliasa te Eliasa mↄ lola Matan te Matan mↄ lola Gyekↄpo.
40001016	Gyekↄpo mↄ lolana Gyosɛfo. Te Gyosɛfo yala Mɛɛre ŋon ↄ ba lola Yesu ŋon bɛɛ baake e nyi Kristo nɛ. Ŋon yɛna nyeelɛɛre ŋon Wurubuarɛ be yako see nyi waa kↄŋ nɛ.
40001017	Mena dↄↄ lee Aberaham dↄↄ kelii gyoo Defidi dↄↄ yɛɛ kalola kegyakaare kufu anaara. Te lee gyoo Defidi dↄↄ kelii debaŋ keŋ bↄↄ kyaŋ Iseraetena gyu Babilↄn nɛ yɛɛ kalola kegyakaare kufu anaara. Te lee debaŋ keŋ bↄↄ kyaa Babilↄn kelii debaŋ keŋ bↄↄ lola Kristo mↄ nɛ yɛɛ kalola kegyakaare kufu anaara.
40001018	Yesu Kristo kalola wose man nombia yaa. Gyosɛfo na Yesu ↄ naa Mɛɛre yakowↄ see nyi baa yala dↄŋa. Mↄna Gyosɛfo ta kpeo ta e ya, te Wurubuarɛ feliŋ yela Mɛɛre kyaŋa fulu.
40001019	Na Gyosɛfo yɛɛ walaŋ ŋon ↄ gbɛɛneŋ tenɛɛ Wurubuarɛ siaman, te ↄ bɛɛ gyae nyi waa do Mɛɛre desɛŋ balaŋ man dↄↄ ya nɛ, ↄ yɛɛ wa agyueŋ nyi waa yo bɛɛ e keŋ ŋolo na ŋolo ba gyem ya.
40001020	Debaŋ keŋ Gyosɛfo na mo mena agyueŋ kei nɛ, te de Gbeŋgyoo Wurubuarɛ kpilale ŋolo kaa lese ↄ wose wola e dosɛɛ man, te ↄ yako e nyiaa, "Defidi ↄ naanabii Gyosɛfo, na yee Mɛɛre ke yala ya. Nawolo nyi Wurubuarɛ feliŋ yele la te ↄ kyaŋa fulu kei.
40001021	Waa lola bu baale na n ka do e yele nyi Yesu. Nawolo nyi ŋon ne gyae la waa lese ↄ balaŋ lee be nombiakumɛɛ man."
40001022	Kɛŋa pou kↄŋawↄ mena, na kpene keŋ de Gbeŋgyoo Wurubuarɛ be tɛɛ ↄ dekpeŋkpeŋgyↄↄre Yesaya dↄↄ yako see nɛ ke kↄŋ mena ampaŋ. Nombia ŋenaŋ yɛna nyiaa,
40001023	"Alebu ŋon ↄ te doo ta na baale see ya nɛ waa kyaŋ fulu na waa lola bu baale na baa baake e nyi Imanuɛle." Keŋ nawolo nyi "Wurubuarɛ kyaa de man."
40001024	Mena dↄↄ Gyosɛfo kefoŋ nɛ, ↄ moo Mɛɛre yala ŋgba mena keŋ de Gbeŋgyoo Wurubuarɛ kpilale ŋon be yako e nɛ.
40001025	Mↄna ŋon na Mɛɛre te doo ŋgba alo na baale nɛ ya kaboena ↄ lola bu baale. Te Gyosɛfo doo e yele nyi Yesu.
40002001	Ba lola Yesu bo Bɛtelɛhɛm donↄↄ keŋ ke kyaa Gyudia tɛɛle man nɛ man. Debaŋ kenaŋ na gyoo Herode ne diina gyoori. Be ka lola Yesu nɛ, te di weeya ala ya te siakaralatena baale baŋ ba gyeŋ kyolobiise wose man nombia nɛ lee weese dɛɛlee yenaŋ kↄŋ Gyerusalɛm donↄↄ man,
40002002	kaa bↄↄse balaŋ nyiaa, "Aleŋ te ba lola bu ŋon waa kaa bese Gyudatena gyoo nɛ? Da te naa kyolobii ŋolo weese dɛɛlee yenaŋ keŋ na wola daa nyi be ta lola e, mena dↄↄ te de kↄŋawↄ de kaa som e."
40002003	Gyoo Herode na baŋ pou be kyaa Gyerusalɛm donↄↄ man ke nyii nombia kɛŋa nɛ, takaa wↄ nideli.
40002004	Mena dↄↄ gyoo Herode baake Gyudatena saese kegyiise na ba mmaraa wolala pou yilaa te ↄ bↄↄse wↄ nyiaa, "Aleŋ te baa lola nyeelɛɛre ŋon Wurubuarɛ be yako see nyi waa kↄŋ nɛ?"
40002005	Keŋte be tiranↄↄ fa e nyiaa, "Bɛtelɛhɛm donↄↄ keŋ ke kyaa Gyudia tɛɛle man nɛ." Nawolo nyi Wurubuarɛ dekpeŋkpeŋgyↄↄre ŋolo yakowↄ see lee Bɛtelɛhɛm wose man nyiaa,
40002006	Wurubuarɛ kpa, "Ɛmɛɛ Bɛtelɛhɛmtena baŋ ɛ kyaa Gyudia tɛɛle man nɛ ɛ yɛɛ gyoorobiawↄ. Nawolo nyi ɛ man te gyoo dinaa ŋon waa kɛɛ me balaŋ Iseraetena dↄↄ nɛ waa lee."
40002007	Mena dↄↄ gyoo Herode moo Siakaralatena baŋ lee yenaŋ, te ↄ bↄↄse wↄ na waa gyeŋ debaŋ kitii keŋ kyolobii ŋon ba lee.
40002008	Be ke tiranↄↄ fa e taŋ nɛ, ↄ yako wↄ nyiaa, "Ɛ gyu na ɛ ke kɛo bu ŋon nideli. Akpaa ɛ naa e na ɛ bese kaa yako maŋ, na maŋ mↄ ke gyu ka som e." Keŋte ↄ lↄↄ wↄ gbɛɛ te be laŋa Bɛtelɛhɛm donↄↄ man.
40002009	Be ke nyii gyoo ŋon nↄↄwoya taŋ nɛ, ba korowↄ mo be gbɛɛ bee gyu. Te kyolobii ŋon bↄↄ naa weese dɛɛlee yenaŋ nɛ, tɛɛwↄ be siaman menɛɛ te ke ka seŋawↄ botↄↄ keŋ bu ŋon doo nɛ adido.
40002010	Ba kena kyolobii ŋon mena nɛ, yɛɛ wↄ gyoŋ nideli.
40002011	Be ke gyu ka gyoo dekpaŋalaŋ keŋ man nɛ, be naa bu ŋon na ↄ naa Mɛɛre keŋte ba buŋawↄ som bu ŋon. Be gyuusu ba akpose te ba lese kↄba yayam, na oliifi na adudo kyɛɛ bu ŋon.
40002012	Kenaŋ wↄle nɛ, Wurubuarɛ faree wↄ dosɛɛ man nyi be na bese gyu ka mo gyoo Herode gyaŋ bela ya, mena dↄↄ ba moo gbɛɛ wↄle kpoo man gyu be dɛɛ.
40002013	Siakaralatena baŋ ke laŋ wↄle nɛ, de Gbeŋgyoo Wurubuarɛ kpilale ŋolo kaa lese ↄ wose wola Gyosɛfo dosɛɛ man te ↄ yako e nyiaa, "Koro mo bu ŋon na ↄ naa na ɛ ke yeu gyu Igyipite tɛɛle man, na ɛ ke kyaa botↄↄ kelii debaŋ keŋ maa yako ŋon nyi yaa koro botↄↄ. Nawolo nyi gyoo Herode waa kɛo bu ŋon waa ko."
40002014	Mena dↄↄ Gyosɛfo korowↄ nelim kenaŋ te ↄ moo bu ŋon na ↄ naa te be yeuwↄ gyu Igyipite tɛɛle man,
40002015	te be kyaawↄ botↄↄ kaboena gyoo Herode yeŋawↄ. Kɛŋa pou kↄŋawↄ mena na kpene keŋ de Gbeŋgyoo be tɛɛ ↄ dekpeŋkpeŋgyↄↄre dↄↄ yako see nɛ ke kↄŋ mena ampaŋ. Ↄ yakowↄ nyiaa, "Igyipite tɛɛle man te ma lese me bu lee."
40002016	Gyoo Herode kena nyi Siakaralatena baŋ ta mo adao di ↄ dↄↄ, keŋ be ta bese kↄŋ kaa mo ↄ gyaŋ bela ya nɛ ↄ gyeŋa baŋ nideli. Keŋte ↄ kpila ↄ yoonↄↄtena nyi baa gyu Bɛtelɛhɛm donↄↄ man, na ke donↄↄsebia ŋan benaa na ke nɛ, na baa koe bia baala baŋ pou be ta bee ta kela kulutooneŋ ala ya nɛ, nawolo nyi mena debaŋ kenaŋ man te Siakaralatena baŋ yako e nyi be naa kyolobii ŋon.
40002017	Kei yele la kpene keŋ Wurubuarɛ dekpeŋkpeŋgyↄↄre Gyeremia be yako see nɛ kↄŋawↄ ampaŋ. Ↄ yakowↄ nyiaa,
40002018	"De nyii yeesa na kewii na kayeyɛɛ dinaa Rama tɛɛle man. Rahɛle ne wii ↄ bia te ↄ te bɛɛ nyi be na kyↄlɛɛ e ya, nawolo nyi ↄ bia pou te munu."
40002019	Gyoo Herode yeŋ wↄle nɛ, Wurubuarɛ kpilale ŋolo kaa lese ↄ wose wola Gyosɛfo dosɛɛ man Igyipite tɛɛle man te ↄ yako e nyiaa,
40002020	"Koro na n ka mo bu ŋon na ↄ naa, na ɛ ka bese gyu Iserae tɛɛle man. Nawolo nyi balaŋ baŋ nafↄ bɛɛ gyae bu ŋon baa ko nɛ ta yekee."
40002021	Mena dↄↄ Gyosɛfo desina ↄ wose, te ↄ moo bu ŋon na ↄ naa te be laŋa Iserae tɛɛle man.
40002022	Mↄna Gyosɛfo ke nyii nyi gyoo Herode bu Akelↄse kyaa la ↄ kya nawↄↄ man ↄ ne di gyoori Gyudia tɛɛle dↄↄ nɛ, ↄ yee botↄↄ ke gyu. Te keŋ Wurubuarɛ be faree e dosɛɛ man dↄↄ nɛ, ↄ kpasewↄ gyu Galelia tɛɛle man.
40002023	Te ↄ gyuuwↄ ke kyaa donↄↄ keŋ bɛɛ baake ke nyi Nasarɛte nɛ man. Kei yela kpene keŋ Wurubuarɛ be tɛɛ wa akpeŋkpeŋgyↄↄra dↄↄ yako see nɛ, kↄŋawↄ ampaŋ. Be yakowↄ nyiaa, "Baa baake e nyi Nasarɛte baale."
40003001	Debaŋ kenaŋ man nɛ, Gyↄn Wurubuarɛ loŋsↄↄre kↄŋawↄ ↄ ne kolosi Wurubuarɛ nombia Gyudia depampaa dinaa keŋ man. Ↄ yakowↄ nyiaa,
40003002	"Ɛ kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ, nawolo nyi Wurubuarɛ gyoori keŋ ta benaa."
40003003	Gyↄn kei yɛna ŋon Wurubuarɛ dekpeŋkpeŋgyↄↄre Yesaya be yako ↄ wose man nombia nyiaa, "Ŋolo ne fae yeesa depampaa dinaa keŋ man nyiaa, ɛ desina de Gbeŋgyoo gbɛɛneŋ. Ɛ yela ↄ gbɛɛneŋ pou ka tenee."
40003004	Kurumↄↄ tↄne te ba moowↄ ŋara Gyↄn kegba, te wonembu tↄne te ↄ moowↄ yɛɛ abↄsↄↄ kpaŋ ↄ teŋa man. Akpataana na teebↄↄ yɛna ↄ weenɛɛ.
40003005	Balaŋ lee Gyerusalɛm donↄↄ man na Gyudia tɛɛlese man, na donↄↄse ŋan ŋe kyaa Gyↄↄdan boo keŋ yenaase nɛ kↄŋ ↄ gyaŋ.
40003006	Bɛɛ kaa tↄlɛɛ be nombiakumɛɛ ŋan pou bↄↄ yɛɛ nɛ fa e, na ↄ te sↄ wↄ Wurubuarɛ loŋ Gyↄↄdan boo keŋ man.
40003007	Gyↄn kena balaŋ burum baŋ bↄↄ lee Farasiitena na Sadukiitena akpii ŋan man kↄŋ ↄ gyaŋ nyi waa sↄ wↄ Wurubuarɛ loŋ nɛ ↄ bↄↄse wↄ nyiaa, "Kyoa, ɛmɛɛ baŋ ɛ dana nombiakumɛɛ ŋgba doma nɛ. Amↄte faree na ŋon nyi yaa yeu lee Wurubuarɛ deŋele kewↄŋ keŋ gyae ke kↄŋ balaŋ dↄↄ nɛ man?"
40003008	Ɛ yɛɛ nombia kpaakpaa ŋan nawolo nyi ɛ te kyɛɛkee lee ɛ gbɛɛneŋ kumɛɛ man kↄŋ Wurubuarɛ gyaŋ.
40003009	Ɛ na yɛɛ ya agyueŋ nyi keŋ ɛ yɛɛ Aberaham ↄ naanasewↄ dↄↄ te Wurubuarɛ lɛɛ ŋon ya. Mɛɛ yako ŋon ɛ ke nyii nyiaa, Wurubuarɛ waa tale yela boya adoŋ kɛŋa ka bese naanase fa Aberaham.
40003010	Ɛ kɛɛ, Wurubuarɛ taŋ desina ↄ debeŋa see waa tuŋii daase lↄ. Mena dↄↄ daŋ kamasɛ keŋ ke bɛɛ se bia kpaakpaa ya na, waa tuŋ ke lↄ na baa keretii ke do boalaŋ man.
40003011	Keŋte Gyↄn besewↄ yako wↄ nyiaa, maŋ dↄↄ loŋ te me dana mɛɛ sↄ ŋon Wurubuarɛ loŋ na kawola nyi ɛ te kyɛɛkee lee ɛ gbɛɛneŋ kumɛɛ man kↄŋ Wurubuarɛ gyaŋ. Mↄna maŋ wↄle na ŋon ↄ kela maŋ nɛ waa kↄŋ, keŋ maŋ tekaboe gba nyi maa tela ↄtenate nkyokotase gba ya. Ŋon dↄↄ, Wurubuarɛ feliŋ na boalaŋ te waa mo sↄ ŋon Wurubuarɛ loŋ.
40003012	Ↄ dana ↄ pampaa ↄ nyiŋmaa man waa mo feefu wa amↄla na waa lese amↄla bia ŋan do ↄ kpee man, na waa kuu wura ŋan ka do boalaŋ keŋ ke bɛɛ yem ya nɛ man.
40003013	Gyↄn kɛɛ sↄ balaŋ Wurubuarɛ loŋ keŋ nɛ, te Yesu leewↄ Galelia tɛɛle man kↄŋ Gyↄↄdan boo nↄↄman nyi Gyↄn waa sↄ e Wurubuarɛ loŋ.
40003014	Mↄna Gyↄn gyaewↄ waa yɛɛ na Yesu ke kyɛɛkee wa agyueŋ. Keŋte ↄ bↄↄse Yesu nyiaa, "Nyaŋ te kaboena nyi nya sↄ maŋ Wurubuarɛ loŋ. Weera te nyaŋ besewↄ kↄŋ me gyaŋ nyi maŋ maa sↄ neŋ Wurubuarɛ loŋ?"
40003015	Keŋte Yesu tiranↄↄ fa Gyↄn nyiaa, "Debaŋ kei man nɛ, nyaŋ yɛɛ ke mena. De yɛɛ nnɛ na, Wurubuarɛ kegyaebii yaa dɛɛ yɛɛ baa." Keŋte Gyↄn mↄ sɛɛwↄ.
40003016	Gyↄn ke sↄ Yesu Wurubuarɛ loŋ taŋ, te Yesu ka mo waa lee loŋ keŋ man pɛ, te adido torowↄ. Keŋte ↄ naa Wurubuarɛ feliŋ ŋon moo duwuluŋ dinↄↄ tisi kaa gyakaa ↄ dↄↄ.
40003017	Botↄↄ te be nyii Wurubuarɛ kolosiwↄ lee adido yako nyiaa, "Kei yɛna me bu ŋon mɛɛ gyae lee me konↄↄ man, te ↄ na gyoo me sia nideli."
40004001	Keŋte Wurubuarɛ feliŋ ŋon yela Yesu gyuu depampaa dinaa daale man. Botↄↄ te ↄbↄnsam kɛɛse e kɛɛ.
40004002	Yesu ke bake ↄ nↄↄ weeya sↄŋola (40) nelim na ka weese wↄle nɛ, tanam kyaŋa e nideli.
40004003	Botↄↄ te ↄbↄnsam kↄŋawↄ ↄ gyaŋ kaa yako e nyiaa, "Akpaa nyaŋ yɛna Wurubuarɛ bu ŋon na, yela boya kɛŋa ka bese weenɛɛ."
40004004	Keŋte Yesu tiranↄↄ fa e nyiaa, "Wurubuarɛ nombia aŋmaraseŋ see ne yako daa nyiaa, 'Na weenɛɛ ŋaageŋ ne faa na walaŋ nyeedoŋ ya, mↄna Wurubuarɛ nↄↄwoya kamasɛ mↄ ne fa walaŋ nyeedoŋ.' "
40004005	Botↄↄ te ↄbↄnsam moo Yesu gyu Gyerusalɛm donↄↄ man, te ↄ moo e gyu Wurubuarɛ ↄsom deni dinaa keŋ nyeeman adido adido,
40004006	te ↄ yako e nyiaa, "Akpaa nyaŋ yɛna Wurubuarɛ bu ŋon na, fuŋ n wose lee kɛbo ke lↄ tɛɛle man, nawolo nyi Wurubuarɛ nombia aŋmaraseŋ see ŋan ne yako daa nyiaa, 'Nyaŋ dↄↄ Wurubuarɛ waa kpila ↄ kpilala, na be kaa gyee neŋ nideli, na baa kↄlee neŋ keŋ nyi n be gyae n ka mo n nae gyↄ na boe koraŋ gba ya.' "
40004007	Keŋte Yesu tiranↄↄ fa e nyiaa, "Wurubuarɛ nombia aŋmaraseŋ see na bese yako daa nyiaa, 'Na kɛɛse n Gbeŋgyoo Wurubuarɛ ŋon kɛɛ ya.' "
40004008	Botↄↄ te ↄbↄnsam besewↄ mo Yesu gyu bula dinaa daale nyee dↄↄ, te ↄ wola e tɛɛle kei dↄↄ gyoorobiiri na ka kyeo pou.
40004009	Keŋte ↄ yako Yesu nyiaa, "Akpaa n buŋ me nawↄↄ tɛɛ som maŋ na, maa mo abↄↄ kɛŋa pou fa neŋ."
40004010	Keŋte Yesu yako e nyiaa, "Ↄbↄnsam ta lee me siaman, nawolo nyi Wurubuarɛ nombia aŋmaraseŋ see ne yako daa nyiaa, de Gbeŋgyoo Wurubuarɛ waageŋ te kaboena nyi dee buŋ e na dɛɛ som e."
40004011	Botↄↄ te ↄbↄnsam leewↄ Yesu gyaŋ laŋ, te Wurubuarɛ kpilala kↄŋawↄ kaa kɛɛ ↄ dↄↄ.
40004012	Yesu ke nyii nyi ba te kyaŋ Gyↄn Wurubuarɛ loŋsↄↄre ŋon tↄ deni nɛ, te ↄ besewↄ gyu Galelia tɛɛle man.
40004013	Yesu ka lee Nasarɛte donↄↄ man nɛ, ↄ gyuuwↄ ke kyaa Kapanum donↄↄ man. Donↄↄ kei kyaa Galelia depaa nↄↄman, te ka benaa na Sebulↄn na Nafitali tɛɛlese.
40004014	Kei yela kpene keŋ Wurubuarɛ dekpeŋkpeŋgyↄↄre Yesaya be yako see lee tɛɛle kenaŋ wose man nɛ kↄŋawↄ ampaŋ. Yesaya yakowↄ see nyiaa,
40004015	"Ɛmɛɛ balaŋ baŋ ɛ kyaa Sebulↄn na Nafitali tɛɛlese ŋan ŋe kyaa benaa na Galelia depaa, botↄↄ keŋ balaŋ baŋ ba te yɛɛ Gyudatenawↄ ya nɛ boe nɛ, na Gyↄↄdan boo diŋgyiŋ nɛ, ɛ tei kɛbo.
40004016	Balaŋ baŋ be doo ditiŋtɛɛ man nɛ te naa keŋmaŋee dinaa daale. Balaŋ baŋ mↄ be kyaa botↄↄ keŋ yeŋ ne di gyoori nɛ, keŋmaŋee te kↄŋ fa wↄ."
40004017	Lee debaŋ kenaŋ te Yesu fiasɛɛ ↄ ne kolosi Wurubuarɛ nombia nyiaa, "Ɛ kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ, nawolo nyi Wurubuarɛ gyoori keŋ ta benaa."
40004018	Wee daale Yesu keta Galelia boo nↄↄ nↄↄ nɛ, ↄ naa Simↄn ŋon ↄ yele daale bela yɛna Pita nɛ, na ↄ naabu Anderiase na bɛɛ lↄ asawu boo keŋ man, nawolo nyi be yɛɛ kpɛɛ kyaŋarawↄ.
40004019	Keŋte Yesu yako wↄ nyiaa, "Ɛ kaa sila maŋ, na maa yela ɛ ke yilaa balaŋ fa maŋ."
40004020	Debokenaŋ man te be tinaa ba asawuse ŋan yela te be kaa sila Yesu.
40004021	Ↄ ke gyu ↄ siaman kyomii nɛ, ↄ naa Sebedeo bia Gyemisi na ↄ naabu Gyↄn na baŋ na be kya Sebedeo doo degbele man bee desina ba asawuse te Yesu baake wↄ,
40004022	debokenaŋ man te be tinaa degbele keŋ na be kya yela, te be sila Yesu laŋ.
40004023	Keŋte Yesu kila Galelia tɛɛle keŋ pou, na ↄ na wola wↄ Gyudatena ↄsom denɛɛ man. Ↄ kolosi Wurubuarɛ nombia kpaakpaa lee Wurubuarɛ gyoori keŋ wose man, te ↄ kyↄↄ kaweese kpookpoo balaŋ wose man.
40004024	Mena dↄↄ Yesu yele leewↄ Siria tɛɛle keŋ dↄↄ pou. Keŋte balaŋ moo kaweesetena kpookpoo, ŋgba baŋ bɛɛ wee keleuleuse na ↄtakasese na baŋ ba yenaase ba yekee nɛ kↄna e, te ↄ kyↄↄ wↄ te ↄ gberaa feliŋkumɛɛ lee baale mↄ man.
40004025	Mena dↄↄ balaŋ burum lee Galelia, na Dekapolise tɛɛle man na Gyerusalɛm donↄↄ man na Gyudia tɛɛle man, na Gyↄↄdan diŋgyiŋ kaa sila e.
40005001	Yesu kena balaŋ burum baŋ nɛ, ↄ gyeŋa bula daale gyu ke kyaa ke dↄↄ. Keŋte ↄ kaseela baŋ kↄŋawↄ kaa kyaa kilisi e.
40005002	Botↄↄ te ↄ gyuusu ↄ nↄↄ ↄ na wola wↄ nyiaa,
40005003	"Ɛmɛɛ baŋ ɛ ba mo ɛ wose pou lↄ Wurubuarɛ dↄↄ nɛ ɛmɛɛ na nyeebam, nawolo nyi ɛmɛɛ te Wurubuarɛ gyoori keŋ yɛɛ ɛ wui.
40005004	Ɛmɛɛ baŋ ɛ ne di walaŋsa nɛ ɛmɛɛ na nyeebam, nawolo nyi Wurubuarɛ waa kyↄlɛɛ ŋon.
40005005	Ɛmɛɛ baŋ ɛ ne yↄkↄse ɛ wose nɛ ɛmɛɛ na nyeebam, nawolo nyi ɛmɛɛ te tɛɛle kei gyae kaa bese ɛ wui.
40005006	Ɛmɛɛ baŋ ɛ loo gyakaa nideli nyi ɛ ke yɛɛ kpene keŋ tenɛɛ Wurubuarɛ siaman nɛ ɛmɛɛ na nyeebam, nawolo nyi Wurubuarɛ waa fa ŋon abↄↄ ŋan ɛ ne gyae lee ɛ konↄↄ man nɛ.
40005007	Ɛmɛɛ baŋ ɛ ne wii balaŋ waraŋase nɛ ɛmɛɛ na nyeebam, nawolo nyi Wurubuarɛ waa wii ɛmɛɛ mↄ waraŋase.
40005008	Ɛmɛɛ baŋ dukum kamasɛ be doo ɛ konↄↄse man ya nɛ ɛmɛɛ na nyeebam, nawolo nyi ɛmɛɛ ne gyae la ɛ kena Wurubuarɛ.
40005009	Ɛmɛɛ baŋ ɛ ne yele wosefɛɛreŋ ne kↄŋ balaŋ nsana nɛ ɛmɛɛ na nyeebam, nawolo nyi ɛmɛɛ te baa baake nyi Wurubuarɛ bia.
40005010	Ɛmɛɛ baŋ bɛɛ naase ŋon diyem nyi ɛ ne yɛɛ kpene keŋ tenɛɛ Wurubuarɛ siaman dↄↄ nɛ, ɛmɛɛ na nyeebam, nawolo nyi ɛmɛɛ te Wurubuarɛ gyoori keŋ yɛɛ ɛ wui."
40005011	"Ɛmɛɛ baŋ balaŋ na tee ŋon te bɛɛ naase ŋon diyem te bɛɛ kɛrɛɛ ɛ nↄↄse yako nombiakumɛɛ gyakaa ɛ dↄↄ, nawolo nyi keŋ e silana maŋ dↄↄ nɛ, ɛmɛɛ na nyeebam.
40005012	Ɛ yela ke yɛɛ ŋon gyoŋ nideli, nawolo nyi kom keŋ Wurubuarɛ waa tↄ ŋon adido nɛ ka boe. Mena keŋ bɛɛ naase ŋon diyem nɛ, mena ke te be naase Wurubuarɛ akpeŋkpeŋgyↄↄra baŋ bↄↄ kyaa pɛte ɛ be kↄŋ nɛ diyem."
40005013	"Ɛ yɛɛ ŋgba yabia nɛ fa balaŋ tɛɛle kei dↄↄ. Mↄna akpaa yabia gyoŋ keŋ da lee ke man na, n be gyae n ke tale yela ka ke yɛɛ gyoŋ bela ya. Dekↄŋ mena na yabia kenaŋ be dei fa kolo na kolo ke yɛɛ bela ya. Bee fuŋ ke bo leki, na balaŋ ke sakatee ke laŋ."
40005014	"Ɛ yɛɛ ŋgba keŋmaŋee nɛ fa balaŋ tɛɛle kei dↄↄ. Donↄↄ keŋ ke gyakaa bula dↄↄ nɛ bɛɛ weese ya.
40005015	Ŋolo bɛɛ kyaŋee kanea na waa mo kolo wuu ke dↄↄ ya, mↄna ↄ na mo ke bo gyakaa kolo dↄↄ adido, na ke nyiŋ naa fa balaŋ baŋ pou be kyaa dekpaŋalaŋ man nɛ.
40005016	Mena mↄ te ɛ yela balaŋ kena ɛ keŋmaŋee keŋ. Kei ne gyae la ke yela balaŋ kena ɛ nombia kpaakpaa ŋan ɛ ne yɛɛ nɛ, na baa nyiŋ lese ɛ kya ŋon ↄ kyaa adido nɛ yele."
40005017	Keŋte Yesu besewↄ yako wↄ nyiaa, "Ɛ na gyueŋ nyi me kↄŋae me kaa bɛɛ Wurubuarɛ mmaraase, yaa nombia ŋan Wurubuarɛ akpeŋkpeŋgyↄↄra be yako see nɛ ya. Ma te kↄŋ nyi me kaa bɛɛ ŋa ya, mↄna me kↄŋae na maa yela nombia ŋenaŋ pou ke kↄŋ ŋgba ba ke yako see nɛ.
40005018	Ampaŋ yaa mɛɛ yako ŋon ɛ ke nyii nyiaa, adido na tɛɛle kei pou nyiŋa te wↄlɛɛ ta ya nɛ, mmaraase ŋan man dokoloŋ, yaa keŋmarasebii dokoloŋ kooŋ gba be gyae ka feefo lee ŋe man ya, kelii debaŋ keŋ nombia ŋenaŋ pou gyae ke kↄŋ, ŋgba mena keŋ bↄↄ yako see nɛ.
40005019	Mena dↄↄ walaŋ kamasɛ ŋon ↄ bɛɛ nyi ↄ be di Wurubuarɛ mmaraase kɛŋa man kamasɛ dↄↄ ya, te ↄ wola balaŋ mↄ nyi be na di ŋe dↄↄ ya nɛ, na mena walaŋ ŋonaŋ waa yɛɛ walaŋ kemaasabii Wurubuarɛ gyoori keŋ man. Mↄna walaŋ kamasɛ ŋon ↄ di Wurubuarɛ mmaraase ŋan kamasɛ dↄↄ, te ↄ wola balaŋ mↄ nyi baa di ŋe dↄↄ nɛ, baa baake e nyi walaŋ kegyia Wurubuarɛ gyoori keŋ man.
40005020	Mena dↄↄ mɛɛ yako ŋon ɛ ke nyii nyiaa, akpaa ɛ gbɛɛneŋ ta tenee Wurubuarɛ siaman kela Gyudatena mmaraa wolala baŋ, na Farasiitena dikpii keŋ balaŋ ya nɛ, ɛ be gyae ɛ ka gyoo Wurubuarɛ gyoori keŋ man ya."
40005021	Keŋte Yesu besewↄ yako wↄ nyi, "Ɛ nyii Wurubuarɛ nombia yakowↄ nyiaa, beneŋ beneŋ keŋ na, Wurubuarɛ yako de naanaↄ nyi, 'Ɛ na ko walaŋ ya, te walaŋ kamasɛ ŋon ↄ ko walaŋ na, maa bu e fↄↄ.'
40005022	Mↄna maŋ ne yako ŋon baa nyiaa, 'Walaŋ kamasɛ ŋon ↄ gyeŋ baŋ do ↄ dↄↄ na baa bu e fↄↄ, te walaŋ kamasɛ ŋon ↄ tee ↄ dↄↄ nyi ↄ yɛɛ ohuhoo e na, baa mo e gyu kegyiise siaman na be kaa di ↄ nombia. Te walaŋ kamasɛ ŋon ↄ baake ↄ dↄↄ nyi Diyiŋte na, ↄtenate benaa na boalaŋ man kagyoo.'
40005023	Mena dↄↄ nyi akpaa nyaŋ ŋon n mo kolo kↄŋ Wurubuarɛ kedeesa boe keŋ tɛɛ n kaa deesi, te n tↄↄse nyi ɛmɛɛ na ŋolo dana nombia na,
40005024	tina nya abↄↄ ŋan yela kedeesa boe keŋ tɛɛ botↄↄ, na n ke gyu n dↄↄ ŋon gyaŋ na ɛ kaa desina ya nsana, pɛna n kaa mo nya abↄↄ ŋan deesi fa Wurubuarɛ.
40005025	Nyi akpaa ŋolo de samenaa neŋ na, yɛɛ kakyeŋ na ɛ ke desina ya nsana pɛna nombia kedi wee keŋ kelii. Na mena ya wee kenaŋ de lii na, waa mo neŋ ka do nombiadiiri ŋon nyiŋmaa man, na ŋon mↄ ka mo neŋ ka do kotↄtↄↄtena nyiŋmaa man, na baa mo neŋ ketↄ deni.
40005026	Ampaŋ yaa mɛɛ yako neŋ n ke nyii nyiaa, n be gyae n ka lee deni kenaŋ man ya, kaboena n ke tↄ kom keŋ pou baa do neŋ nɛ taŋ."
40005027	Keŋte Yesu besewↄ yako wↄ nyiaa, "Ɛ nyii Wurubuarɛ nombia yakowↄ nyi alo na baale de yala dↄŋa na, ŋolo na lee ↄ dↄↄ wↄle ya.
40005028	Mↄna maŋ ne yako ŋon baa nyi walaŋ kamasɛ ŋon ↄ kɛɛ alo te ↄ gyakaa e loo na, ↄtenate te yɛɛ dukum Wurubuarɛ siaman. Nawolo nyi Wurubuarɛ siaman na ↄ gyae e baa.
40005029	Akpaa n dunoluŋ sibii ne yele la te n ne yɛɛ dukum na kulu ke leki. Dei nyi nya lee kadeŋ na n ke kyaa Wurubuarɛ gyaŋ kela nyi baa mo n dibiliŋ pou ka do boalaŋ man.
40005030	Te akpaa nyi n dunoluŋ baam ne yele la te n ne yɛɛ dukum na kara ke leki. Dei nyi nya lee kadeŋ na n ke kyaa Wurubuarɛ gyaŋ kela nyi baa mo n dibiliŋ pou ka do boalaŋ man."
40005031	Keŋte Yesu besewↄ yako wↄ nyiaa "Ɛ nyii Wurubuarɛ nombia yakowↄ nyiaa, 'Walaŋ kamasɛ ŋon waa bɛɛ ↄ wɛɛle na, kaboena nyi waa fa e tↄne na kawola nyi ↄ te bɛɛ e.'
40005032	Mↄna maŋ ne yako ŋon baa nyi akpaa alo te gyae baala ya te ↄ baale de bɛɛ e na, ↄ te yeli alo ŋon te wↄlɛɛ yale mmaraase Wurubuarɛ siaman. Te nyaŋ ŋon mↄ n yala alo ŋon ↄ baale be bɛɛ e na, Wurubuarɛ siaman na n gyae ŋolo wɛɛle baa."
40005033	Keŋte Yesu besewↄ yako wↄ nyiaa, "Ɛ nyiiwↄ Wurubuarɛ nombia besewↄ yako gyaŋgba keŋ nyiaa, walaŋ kamasɛ ŋon ↄ kaŋ ntam fa de Gbeŋgyoo Wurubuarɛ na, waa yɛɛ kakyeŋ na waa di ke dↄↄ.
40005034	Mↄna maŋ ne yako ŋon baa nyiaa, ɛ na kaŋ ntam korakora gba ya. Ɛ na kaŋ adido ntam ya, nawolo nyi botↄↄ te Wurubuarɛ kyaa ↄ ne di gyoori balaŋ pou dↄↄ.
40005035	Ɛ na kaŋ tɛɛle mↄ ntam ya, nawolo nyi botↄↄ yɛna Wurubuarɛ nae dɛɛ see. Ɛ na kaŋ Gyerusalɛm donↄↄ mↄ ntam ya, nawolo nyi keŋ yɛna gyoo dinaa ŋon donↄↄ.
40005036	Ɛ na kaŋ ɛ nyee ntam ya, nawolo nyi ŋolo be gyae waa tale yela ↄ nyeenyↄↄse dokoloŋ ke biri yaa ka wolose ya.
40005037	Nombii keŋ kaboena nyi nya sɛɛ 'Ayi' na sɛɛ nyi 'Ayi' te keŋ kaboena nyi nya bɛɛ nyi 'Koa' na, bɛɛ nyi 'Koa.' Nombii da lee kɛŋa wↄle na, lee walaŋkum ŋon gyaŋ."
40005038	Keŋte Yesu besewↄ yako nyiaa, "Ɛ nyii Wurubuarɛ nombia yakowↄ nyiaa, akpaa n dↄↄ de yɛlɛɛ n sibii na nyaŋ mↄ yɛlɛɛ ↄ wui tↄ kom. Te akpaa n dↄↄ de kulu n keli na, nyaŋ mↄ kulu ↄ wui tↄ kom.
40005039	Mↄna maŋ ne yako ŋon baa nyiaa, akpaa ŋolo de yɛɛ neŋ nombiikum na, nyaŋ na mo nombiikum tↄ e kom ya. Te akpaa ŋolo da ŋmera neŋ n dunoluŋ lakaa man na, besena n demena mↄ wui kpu e.
40005040	Nyi ŋolo de samenaa neŋ nyi waa lɛo n kegba wurikyim na, kpee n kegba atetate keŋ mↄ kpu e.
40005041	Akpaa ŋolo da ŋere neŋ nyi ɛmɛɛ na e ke ta nawↄↄtↄↄse kufu na, sɛɛ na ɛmɛɛ na e ke ta nawↄↄtↄↄse sao.
40005042	Akpaa ŋolo da sola neŋ kolo na fa e, te akpaa ŋolo de kↄŋ ↄ kaa paa n kolo na, na bɛɛ ya."
40005043	Keŋte Yesu besewↄ yako nyiaa, "Ɛ nyii Wurubuarɛ nombia yakowↄ nyiaa, gyae n dↄↄ na n ke kↄla ŋon ↄ ne kↄla neŋ nɛ.
40005044	Mↄna maŋ ne yako ŋon baa nyiaa, ɛ gyae balaŋ baŋ bɛɛ kↄla ŋon nɛ, na ɛ ke fane fa baŋ bɛɛ naase ŋon diyem nɛ,
40005045	na kawola nyi ɛ yɛɛ ɛ kya ŋon ↄ kyaa adido nɛ bia gbagbawↄ. Nawolo nyi ↄ ne yele weese ne gyↄↄ fa balaŋ kumɛɛ na balaŋ kpaakpaa pou, te ↄ ne yele ↄga ne ŋɛɛ fa balaŋ baŋ be gbɛɛneŋ tenɛɛ ↄ siaman, na baŋ be gbɛɛneŋ ba tenɛɛ ↄ siaman ya nɛ pou.
40005046	Nyi akpaa ɛ ne gyae balaŋ baŋ bɛɛ gyae ŋon nɛ baageŋ bo na, ɛ na gyueŋ nyi ɛ ke nyiŋ kolo kpaakpaa lee Wurubuarɛ gyaŋ ya, nawolo nyi nombiakumɛɛyɛɛra mↄ koraŋ ne gyae baŋ bɛɛ gyae wↄ nɛ.
40005047	Te akpaa ɛ do ɛ gyoona baageŋ nↄↄ na, woŋ te ɛ ne yɛɛ kela balaŋ akaŋ baŋ? Na mena te balaŋ baŋ bↄↄ gyeŋ Wurubuarɛ ya nɛ mↄ ne yɛɛ yee?
40005048	Mena dↄↄ ɛ yɛɛ balaŋ kpaakpaa keŋ nombiikum kamasɛ na doo ɛ man ya kelii ↄto, ŋgba ɛ kya ŋon ↄ kyaa adido nɛ."
40006001	Keŋte Yesu besewↄ yako wↄ nyiaa "Ɛ kɛɛ nideli nyi ɛ be yɛɛ deeli balaŋ man, na baa nyiŋ naa ŋon ya. Akpaa ɛ yɛɛ mena na, ɛ be gyae ɛ ke nyiŋ kom ketↄ kamasɛ lee ɛ kya ŋon ↄ kyaa adido nɛ gyaŋ ya.
40006002	Mena dↄↄ akpaa ɛ yɛɛ deeli fa diyemte ŋolo na, ɛ na mo ke gyↄ dekpeŋkpeŋ ŋgba mena keŋ balaŋ baŋ bɛɛ beo ba wose nɛ ne yɛɛ Gyudatena ↄsom denɛɛ na abↄnterese man, na balaŋ kenyiŋ kɛlɛɛ wↄ nɛ ya. Ampaŋ yaa mɛɛ yako ŋon nyiaa, be taŋ nyiŋ ba kom ketↄ pou.
40006003	Mↄna akpaa n yɛɛ deeli fa diyemte ŋolo na, na yele n dↄↄ kpaakpaa gba koraŋ ke nyii ya.
40006004	Yela kedoo walaŋ ŋon n be yɛɛ deeli keŋ fa e nɛ, ɛmɛɛ na e ɛ bala nsana. Dekↄŋ mena na, n kya Wurubuarɛ ŋon ↄ ne naa kpene keŋ n be yɛɛ weese nɛ, waa tↄ neŋ kom."
40006005	Keŋte Yesu yako wↄ nyi, "Akpaa ɛ ne fane nɛ, ɛ na yɛɛ ŋgba mena keŋ balaŋ baŋ bɛɛ beo ba wose ne yɛɛ nɛ ya. Nawolo nyi bɛɛ gyae Gyudatena ↄsom denɛɛ man, na abↄnterese man keta seŋee fane na balaŋ kenyiŋ naa wↄ. Ampaŋ yaa mɛɛ yako ŋon nyi be taŋ tↄ wↄ ba kom pou.
40006006	Mↄna akpaa ɛ ne gyae ɛ ke fane na, ɛ gyu ɛ denɛɛ man na ɛ ketↄ disim na ɛ ke fane fa ɛ kya ŋon ɛ bɛɛ naa e na ɛ sia fonɛɛ ya nɛ. Akpaa ɛ yɛɛ mena na, ɛ kya ŋon ↄ ne naa kpene keŋ ɛ be yɛɛ weese nɛ, waa tↄ ŋon kom.
40006007	Akpaa ɛ ne fane na, ɛ na kolosi nↄↄwoya burum ŋan ŋↄↄ taŋ tↄnↄↄ, ŋgba mena keŋ balaŋ baŋ bↄↄ gyeŋ Wurubuarɛ ya ne yɛɛ nɛ ya. Baŋ gyeŋ nyi akpaa be kolosi nↄↄwoya burum na, te Wurubuarɛ waa nyii wↄ.
40006008	Mena dↄↄ ɛ na yɛɛ ŋgba be kɛɛ yɛɛ nɛ ya, nawolo nyi ɛ kya Wurubuarɛ wulaa ↄ gyeŋ kpene keŋ ne hia ŋon koraŋ gba pɛte ɛ ne bↄↄse e."
40006009	"Ɛ ne gyae ɛ ke fane na, ɛ yako nyiaa, 'De kya ŋon n kyaa adido, dɛɛ fane nyi balaŋ pou baa lese n yele.
40006010	Lese n gyoori debↄↄ, yela baa yɛɛ n kegyaebii tɛɛle dↄↄ, ŋgba mena keŋ bɛɛ yɛɛ adido nɛ.
40006011	Fa daa gyɛŋ wee kei weenɛɛ.
40006012	Mo de nombiakumɛɛ kyɛɛ daa, ŋgba mena keŋ daa mↄ na mo kyɛɛ balaŋ baŋ bɛɛ yɛɛ nombiakumɛɛ tia daa nɛ.
40006013	Na yele dɛɛ yala kekɛɛsekɛɛ man ya. Mↄna lese daa lee walaŋkum ŋon nyiŋmaa man.' "
40006014	Nawolo nyi akpaa ɛ mo balaŋ nombiakumɛɛ kyɛɛ wↄ na, ɛ kya ŋon ↄ kyaa adido nɛ mↄ waa mo ɛmɛɛ mↄ ɛ nombiakumɛɛ kyɛɛ ŋon.
40006015	Mↄna akpaa ɛ ta mo balaŋ nombiakumɛɛ kyɛɛ wↄ ya na, ɛ kya ŋon ↄ kyaa adido nɛ mↄ be gyae waa mo ɛmɛɛ mↄ wui nombiakumɛɛ kyɛɛ ŋon ya.
40006016	Keŋte Yesu besewↄ yako wↄ nyi, "Akpaa ɛ ne bake ɛ nↄↄ nɛ, ɛ na nyaŋe ɛ sia ŋgba mena keŋ balaŋ baŋ bɛɛ beo ba wose nɛ ne yɛɛ nɛ ya. Bɛɛ nyaŋe be sia na balaŋ ke nyiŋ naa nyi bɛɛ bake be nↄↄ. Ampaŋ yaa mɛɛ yako ŋon nyi be taŋ nyiŋ ba kom ketↄ.
40006017	Mↄna akpaa n bake n nↄↄ nɛ, faafo n sia na n ke tiu nuŋ na n ke fulaa n nyee.
40006018	N yɛɛ mena na balaŋ ba gyem nyi n ne bake n nↄↄ ya. Mↄna n kya ŋon n bɛɛ naa e na n sia fonɛɛ ya, te ↄ ne naa kpene kamasɛ keŋ n ne yɛɛ weese nɛ waa tↄ neŋ kom."
40006019	Keŋte Yesu besewↄ yako wↄ nyiaa, "Ɛ na gyae abↄↄ see tɛɛle kei dↄↄ fa ɛ wose ya. Nawolo nyi tɛɛle kei dↄↄ na, paapaase na kandorↄse gyae ke tale wↄlɛɛ ŋa, yaa ŋmɛɛlatena mↄ baa tale kaa ŋmɛɛle ŋa.
40006020	Mↄna ɛ gyae abↄↄ see ɛ wose Wurubuarɛ man, botↄↄ keŋ paapaase na kandorↄse be wↄlɛɛ ŋa ya, te ŋmɛɛlatena mↄ be gyae baa tale gyu ke ŋmɛɛle ŋa ya nɛ.
40006021	Nawolo nyi botↄↄ keŋ nya abↄↄ kpaakpaa doo nɛ, botↄↄ mↄ te n loo gyakaa."
40006022	Keŋte Yesu besewↄ yako wↄ nyiaa, "Sia yɛɛ ŋgba kanea nɛ fa deniwalaŋ wose. N sia dei na n wose pou doo keŋmaŋee man.
40006023	Mↄna n sia de wↄlɛɛ na, n wose pou doo ditiŋtɛɛ tuum man. Nyi akpaa kanea keŋ doo n man nɛ da gyoo ditiŋtɛɛ na, kenaŋ na ditiŋtɛɛ dinaa ta gyoo neŋ."
40006024	"Walaŋ be kyaa keŋ waa tale som gbeŋgyoona bala ya. Dekↄŋ mena na, waa kↄla ŋolo na waa gyae ŋolo nombia, yaa waa som ŋolo nideli kela ŋolo. Ɛ be gyae ɛ ke tale som Wurubuarɛ na kↄba bom ya.
40006025	Mena dↄↄ te mɛɛ yako ŋon nyiaa, ɛ na yeyɛɛ na ɛ kekyaa man kedi na kenyↄↄ, na abↄↄ ŋan ɛ ka do ya. Nyeedoŋ ne hia kela weenɛɛ, te deniwalaŋ wose mↄ ne hia kela abↄↄ ŋan waa do.
40006026	Ɛ kɛɛ gyebuse, bↄↄ ne duu abↄↄ ya te bↄↄ ne kↄↄ ya te bↄↄ dana kpeese yaa denɛɛ ŋan man baa see weenɛɛ ya. Mↄna ɛ kya ŋon ↄ kyaa adido nɛ ne fa wↄ weenɛɛ. Kaboena ya gyeŋ nyi, ɛ wose ne hia kela gyebuse.
40006027	Ɛ man woŋti te lee ↄ kayeyɛɛ man nɛ, waa tale mo debaŋ dokoloŋ kooŋ pɛ kpu na ↄ weeya ŋan Wurubuarɛ be fa e nɛ?
40006028	Woŋ dↄↄ te ɛ na yeyɛɛ na abↄↄ ŋan ɛ ka do. Ɛ kɛɛ mena keŋ kyeŋkyeŋkↄↄse na bee, ŋe bɛɛ yɛɛ tom ya te ŋe bɛɛ loo kanyaŋse mↄ ya.
40006029	Mↄna mɛɛ yako ŋon ɛ ke nyii nyiaa, Gyoo Solomↄn gba na ↄ wosekenyiŋ koraŋ nɛ, ↄ te nyiŋ kyeŋkyeŋkↄↄse kɛŋa man dokoloŋ kyeo ya.
40006030	Weera dↄↄ te ɛ bɛɛ lɛɛ Wurubuarɛ di nideli ya. Nyi akpaa mena te Wurubuarɛ ne mia ŋalese ŋan ɛ kena ŋa gyɛŋ kyoo na be ta too ŋa na, kenaŋ na ɛ tↄↄse nyi Wurubuarɛ waa mia ŋon kela ŋalese ŋenaŋ.
40006031	Mena dↄↄ ɛ na yeyɛɛ na kpene keŋ ɛ ke di, yaa kpene keŋ ɛ ke nyↄↄ yaa kpene keŋ ɛ ka do nɛ dↄↄ ya.
40006032	Nawolo nyi mena abↄↄ kɛŋa te tɛɛle kei dↄↄ balaŋ baŋ bↄↄ gyeŋ Wurubuarɛ ya nɛ sia ne yɛɛ ŋe dↄↄ, mↄna ɛ kya Wurubuarɛ gyeŋ nyi mena abↄↄ kɛŋa ne hia ɛmɛɛ mↄ.
40006033	Mena dↄↄ ɛ taŋgbɛɛ mo ɛ loo pou gyakaa Wurubuarɛ gyoori keŋ na ↄ gbɛɛneŋ ŋan tenɛɛ nɛ dↄↄ. Nyi akpaa ɛ yɛɛ mena na, Wurubuarɛ waa mo abↄↄ akaŋ ŋan pou kpu ŋon.
40006034	Mena dↄↄ ɛ na yeyɛɛ na kyoo wui nombia ya, te ɛ na mo gyɛŋ wui nombia kpu kyoo wui man ya. Nawolo nyi wee kamasɛ na ke wui nombia."
40007001	Keŋte Yesu besewↄ yako wↄ nyiaa, "Ɛ na yɛɛ ɛ wose balaŋ nombiadiira na ɛ ke bu wↄ fↄↄ ya, na Wurubuarɛ mↄ be di ɛ nombia na waa bu ŋon fↄↄ ya.
40007002	Nawolo nyi gbɛɛ keŋ man ɛ ka mo di ɛ tebia nombia na, mena mↄ te Wurubuarɛ waa mo di ɛ nombia. Nombii keŋ ɛ ka mo yɛɛ ɛ tebia nɛ, keŋ ke te Wurubuarɛ mↄ waa mo yɛɛ ŋon.
40007003	Weera dↄↄ te n ne naa woŋsilibii keŋ doo n dↄↄ sibii man, te n be famenɛ na daakpee keŋ doo nyaŋ gbagba n sibii man ya?
40007004	Sena te n ke tale yako n dↄↄ nyi, 'Me dↄↄ yela maa lese woŋsilibii lee n sibii man, keŋ nyaŋ gbagba be famenɛ na daakpee keŋ doo n sibii man ya?'
40007005	Nyaŋ walaŋ ŋon n na beo n wose, kaboena nyi nya taŋgbɛɛ lese daakpee keŋ doo n sibii man nɛ, pɛna n kena nideli na n ka lese woŋsilibii keŋ doo n dↄↄ sibii man nɛ.
40007006	Ɛ na mo kpene keŋ ke yɛɛ kolo kpaakpaa ke Wurubuarɛ siaman nɛ fa babaase ya, na mena ya na baa besena bo kↄŋ ɛ dↄↄ na baa doŋee ŋon. Ɛ na mo ɛ kegyaŋase kpaakpaa nyiŋan mↄ fuŋ lↄ kekuiriise ya, na mena ya na baa sakatee ŋa bo."
40007007	Keŋte Yesu besewↄ yako wↄ nyiaa, "Ɛ sola Wurubuarɛ kolo na ɛ nyiŋmaa gyae ke kaŋ ke. Ɛ kɛo kolo lee ↄ gyaŋ na ɛ ke nyiŋ ke, te ɛ gyↄ e disim na waa toro fa ŋon.
40007008	Nawolo nyi walaŋ kamasɛ ŋon ↄ bↄↄse e kolo na ↄ nyiŋmaa ne kaŋ ke. Ŋon ↄ gyae kolo lee ↄ gyaŋ na ↄ ne nyiŋ ke, te ŋon mↄ ↄ gyↄ e disim na waa toro fa e.
40007009	Ɛ man woŋti kyaa la keŋ nyi ↄ bu da sola e weenɛɛ na waa mo boe fa e?
40007010	Yaa ɛ man woŋti kyaa la keŋ nyi ↄ bu da sola e kpebii na waa mo dom fa e?
40007011	Akpaa ɛmɛɛ baŋ ɛ yɛɛ nombiakumɛɛyɛɛrawↄ koraŋ gyeŋ abↄↄ kpaakpaa ka mo fa ɛ bia na, de yaa sena te ɛ kya ŋon ↄ kyaa adido nɛ be gyae waa mo abↄↄ kpaakpaa ŋan kela kɛŋa nɛ fa baŋ bɛɛ sola e nɛ ya.
40007012	Wurubuarɛ mmaraase na Wurubuarɛ akpeŋkpeŋgyↄↄra nombia ŋan pou bↄↄ wolo nɛ ŋa nyee yɛna nyi, kpene keŋ n ne gyae nyi balaŋ baa yɛɛ fa neŋ na, keŋ te kaboena nyi nyaŋ mↄ nya yɛɛ fa wↄ."
40007013	Keŋte Yesu besewↄ yako wↄ nyiaa, "Ɛ yɛɛ kakyeŋ na ɛ ka mo denanↄↄ bↄbↄↄkyee keŋ man gyoo Wurubuarɛ man. Nawolo nyi denanↄↄ keŋ ka keerɛɛ te ke gbɛɛnaa fɛlɛɛ te ke dↄↄ keta be taŋ baŋ ya nɛ, na mo balaŋ bo gyu kayeyɛɛ keŋ be taŋ ↄto ya nɛ man. Mↄna ke man te balaŋ burum dↄŋɛɛ.
40007014	Te denanↄↄ bↄbↄↄkyee keŋ ke gbɛɛnaa yɛɛ peperee te ke dↄↄ keta dana baŋ nɛ, na moona balaŋ gyu nyeedoŋ keŋ be taŋ ↄto ya nɛ man. Mↄna balaŋ baŋ bɛɛ naa ke te bɛɛ moo ke man gyoo nɛ, be ta boo ya."
40007015	Keŋte Yesu besewↄ yako wↄ nyiaa, "Ɛ kɛɛ ɛ wose man nideli lee akɛrɛɛ akpeŋkpeŋgyↄↄra baŋ wose man. Akpaa be kↄŋ ɛ gyaŋ na, bɛɛ yↄkↄse ba wose ŋgba namense nɛ mↄna be konↄↄse man na be yɛɛ ŋgba gbougbouse nɛ.
40007016	Be nombia ŋan bɛɛ yɛɛ nɛ te ɛ ka mo gyeŋ wↄ. Ŋolo bɛɛ kↄ mango bia lee akutu daŋ man ya, mena mↄ te bↄↄ ne kↄ apaŋ lee abotoo woŋse man ya.
40007017	Mena mↄ te daŋ kpaakpaate kamasɛ na se bia kpaakpaa, te daŋ kum mↄ na see bia kumɛɛ.
40007018	Daŋ kpaakpaate be gyae ke tale see bia kumɛɛ ya, te daŋ kum mↄ be gyae ke tale see bia kpaakpaa ya.
40007019	Daŋ kamasɛ keŋ bɛɛ se bia kpaakpaa ya nɛ, bɛɛ kara ke na be ta mo do boalaŋ.
40007020	Mena dↄↄ nombia ŋan balaŋ benaŋ ne yɛɛ nɛ, te ɛ ka mo gyeŋ wↄ."
40007021	"Na walaŋ kamasɛ ŋon ↄ ne baake maŋ nyi 'Me Gbeŋgyoo, me Gbeŋgyoo' nɛ, ne gyae la waa gyoo Wurubuarɛ gyoori keŋ man ya. Mↄna walaŋ ŋon ↄ ne yɛɛ kpene keŋ me kya ŋon ↄ kyaa adido ne gyae nɛ, ŋon waageŋ ne gyae la waa gyoo Wurubuarɛ gyoori keŋ man.
40007022	Nombia kedi wee dinaa keŋ man nɛ, balaŋ burum baa kaa yako nyiaa, 'De Gbeŋgyoo, na n yele man te de kolosi Wurubuarɛ nombia yee? Yaa na n yele te da moowↄ gegi feliŋkumɛɛ lee balaŋ man yee? Na n yele te da moowↄ yɛɛ gyakoloŋ nombia na nombia dinaana yee?'
40007023	Botↄↄ te maa toro yako wↄ nyiaa, 'Mↄↄ gyeŋ ŋon ya, ɛ lee me siaman. Ɛmɛɛ nombiakumɛɛyɛɛra!' "
40007024	Keŋte Yesu besewↄ yako wↄ nyiaa, "Mena dↄↄ walaŋ kamasɛ ŋon ↄ ne nyii me nↄↄwoya kɛŋa te ↄ ne di ŋe dↄↄ nɛ, ↄ yɛɛ ŋgba siakaralate ŋon ↄ be baŋ ↄ deni gyakaa boe dↄↄ nɛ.
40007025	Ↄga ŋɛɛwↄ te booneŋ wuuwↄ te feliŋ dinaa gyↄↄ deni keŋ, mↄna ka te yale ya. Nawolo nyi ↄ see ka mokↄↄ gyakaa boe dↄↄ.
40007026	Mↄna walaŋ kamasɛ ŋon ↄ ne nyii me nↄↄwoya kɛŋa te ↄ bee di ŋe dↄↄ ya nɛ, ↄ yɛɛ ŋgba diyiŋte ŋon ↄ be ma ↄ deni gyakaa aŋasa dↄↄ nɛ.
40007027	Ↄga ŋɛɛwↄ te booneŋ wuuwↄ te feliŋ dinaa gyↄↄ deni keŋ te ka leewↄ yala worom tekerii pou."
40007028	Yesu ke yako nombia kɛŋa taŋ nɛ, ↄ kawola keŋ doo balaŋ dikpii keŋ nↄↄ.
40007029	Nawolo nyi ↄ wolawↄ ŋgba walaŋ ŋon ↄ dana doŋ nombia ŋan dↄↄ nɛ, be yɛɛ ŋgba mena keŋ ba mmaraa wolala baŋ na wolo nɛ ya.
40008001	Yesu ke tisi lee bula keŋ dↄↄ kↄŋ nɛ, balaŋ burum kaa sila e.
40008002	Keŋte akuŋtuŋte ŋolo kaa buŋawↄ ↄ nawↄↄ tɛɛ waase e nyiaa, "Me Gbeŋgyoo, akpaa n ne gyae na nyaŋ ke tale kyↄ maŋ me kawee."
40008003	Botↄↄ te Yesu tenee ↄ nyiŋmaa tina e te ↄ yako e nyiaa, "Mɛɛ gyae, n kawee dɛɛ taŋ." Debokenaŋ man te balee ŋon kawee taŋawↄ.
40008004	Keŋte Yesu tↄↄ e kiiŋ nyi, "Na yele walaŋ na walaŋ ke nyii ya, mↄna mo n wose gyu kawola Wurubuarɛ sae ŋon, na n ke deesi fa Wurubuarɛ ŋgba mena keŋ Mosesi ba wola ŋon nɛ, na ke di adansɛɛ fa walaŋ kamasɛ nyi n kawee te taŋ."
40008005	Yesu ke gyu ka gyoo Kapanum donↄↄ man nɛ, Romantena yoonↄↄtena kegyia ŋolo kↄŋawↄ kaa waase nyiaa,
40008006	"Me Gbeŋgyoo lɛɛ maŋ, nawolo nyi me tobaale te tekerii ↄ doo deni man ↄ ne naa diyem nideli."
40008007	Keŋte Yesu yako e nyiaa, "Maa kↄŋ na me kaa kyↄ e ↄ kawee."
40008008	Botↄↄ te yoonↄↄtena kegyia ŋon yako e nyiaa, "Me gbeŋgyoo, na haa n wose ya. Nawolo nyi ma tekaboe nyi nya kↄŋ me dɛɛ ya. Mena dↄↄ nyaŋ betaa gyuusu n nↄↄ faree kawee keŋ, me tobaale ŋon waa koro.
40008009	Nawolo nyi maŋ gbagba mↄ yɛɛ walaŋ ŋon me doo baale tɛɛ, te yoonↄↄtena mↄ doo me tɛɛ. Me yako ŋolo nyi waa gyu yenaŋ daale na ↄ ne gyu, te me yako ŋolo nyi waa kↄŋ na ↄ ne kↄŋ. Kpene kamasɛ keŋ me yako be man ŋolo nyi waa yɛɛ na, keŋ te ↄ ne yɛɛ."
40008010	Yesu ke nyii nↄↄwoya kɛŋa nɛ, doo ↄ nↄↄ te ↄ yako balaŋ dikpii keŋ be silana e nɛ nyiaa, "Ampaŋ yaa mɛɛ yako ŋon nyiaa, Iserae tɛɛle kei dↄↄ pou nɛ ma te naa ta walaŋ ŋon ↄ ne lɛɛ Wurubuarɛ di ŋgba balee kei nɛ ya."
40008011	Mɛɛ yako ŋon ɛ ke nyii nyiaa, balaŋ burum baa lee weese dɛɛlee na weese dɛɛyalae kↄŋ, na baŋ na Aberaham na Asiki na Gyekↄpo kaa kyaa Wurubuarɛ gyoori keŋ man na baa di bom.
40008012	Te ɛmɛɛ Gyudatena baŋ nafↄ kaboena nyi yaa kyaa Wurubuarɛ gyoori keŋ man nɛ, baa lese ŋon debↄↄ ka see ditiŋtɛɛ keŋ man. Botↄↄ te ɛ ke kyaŋ ɛ nyeeya wii nideli.
40008013	Keŋte Yesu yako yoonↄↄtena kegyia ŋon nyiaa "Ta gyu dɛɛ, mena keŋ n be lɛɛ maŋ di nɛ dↄↄ gyae ke kↄŋ mena fa neŋ." Debokenaŋ man te ↄ tobaale ŋon kawee taŋawↄ.
40008014	Kenaŋ wↄle te Yesu korowↄ gyu Pita dɛɛ. Ↄ ke gyu nɛ, na Pita wa awu doo ↄ na wee kpaŋalaŋ.
40008015	Keŋte Yesu kyaŋa e ↄ nyiŋmaa man te kpaŋalaŋ keŋ taŋawↄ. Keŋte ↄ korowↄ kɛɛ be dↄↄ.
40008016	Kelii balinↄↄ nɛ, ba moo balaŋ baŋ feliŋkumɛɛ doo be man nɛ kↄŋ Yesu gyaŋ. Ↄ moo nombii dokoloŋ kooŋ bo gegi feliŋkumɛɛ ŋan pou, te ↄ kyↄↄ kaweesetena baŋ mↄ pou.
40008017	Ↄ ke yɛɛ kei yela nombia ŋan Wurubuarɛ dekpeŋkpeŋgyↄↄre Yesaya be yako see nɛ kↄŋawↄ ampaŋ. Yesaya yakowↄ nyiaa, "Ŋon lɛɛ na de kaweese pou, te ↄ moo de kaale mↄ seele."
40008018	Yesu kena nyi balaŋ burum te kilisi e nɛ, ↄ yako ↄ kaseela baŋ nyi baa toŋ gyu boo keŋ diŋgyiŋ.
40008019	Keŋte Wurubuarɛ mmaraa wolale ŋolo kↄŋawↄ ↄ gyaŋ kaa yako e nyiaa, "De Gbeŋgyoo, yenaŋ kamasɛ keŋ n ke gyu na, maa sila neŋ gyu."
40008020	Keŋte Yesu yako e nyiaa, "Nyanyase dana bↄↄneŋ te gyebuse mↄ dana asaase, mↄna Deniwalaŋ Bu ŋon be taŋ botↄↄ keŋ waa mo ↄ nyee teeli ya."
40008021	Botↄↄ te Yesu silala baŋ man ŋolo mↄ yako e nyiaa, "Me gbeŋgyoo, yela maa taŋgbɛɛ gyu kewuu me kya pɛna me kaa sila neŋ."
40008022	Keŋte Yesu yako e nyiaa, "Sila maŋ, na n ke yela woya kewuu ba woya."
40008023	Botↄↄ te Yesu gyoowↄ degbele man, te ↄ kaseela baŋ mↄ gyoowↄ kpu na e.
40008024	Karatetee dokoloŋ te feliŋ dinaa daale korowↄ ne gyↄↄ loŋ keŋ dↄↄ, te gyↄↄ loŋ do degbele keŋ man. Debaŋ kenaŋ na Yesu te doo dosoroŋ.
40008025	Mena dↄↄ Yesu kaseela baŋ gyuuwↄ ke gyuusu e yako e nyiaa, "De Gbeŋgyoo lɛɛ daa, dɛɛ gyae dɛɛ munu."
40008026	Keŋte Yesu yako wↄ nyiaa, "Ɛmɛɛ dↄↄ ɛ kelɛɛdi ta boo ya. Weera dↄↄ te ɛ dana gyakoloŋ mena?" Botↄↄ te ↄ korowↄ te ↄ fae feliŋ keŋ na loŋ keŋ te ŋe yɛɛwↄ yididi.
40008027	Balaŋ baŋ wose yeŋa wↄ te be bↄↄse dↄŋa nyiaa, "Walaŋ woŋti yɛna kei, te feliŋ na loŋ koraŋ ne nyii e nɛ?"
40008028	Yesu ka toŋ gyu boo keŋ diŋgyiŋ Gadaratena tɛɛle man nɛ, baala bala baale leewↄ amuseese man kↄŋ kaa gyaŋee na e. Na feliŋkumɛɛ doo balaŋ kɛwↄ man, te ba wose dana gyakoloŋ. Mena dↄↄ ŋolo bɛɛ tale mo gbɛɛ kenaŋ man ya.
40008029	Ba kena Yesu nɛ be fae yeesa nedoŋ nyiaa, "Wurubuarɛ Bu, woŋ te n ne gyae de gyaŋ? N kↄŋae n kaa naase daa diyem pɛna debaŋ keŋ kelii?"
40008030	Debaŋ kenaŋ na, kekuiriise dikpii dinaa daale seŋɛɛ botↄↄ yenaŋ bee dii.
40008031	Keŋte feliŋkumɛɛ ŋan waase Yesu nyiaa, "Akpaa n ke gegi daa na, yela de kaa gyoo kekuiriise dikpii kei man."
40008032	Keŋte Yesu yako feliŋkumɛɛ ŋan nyiaa, "Ɛ lee ta." Mena dↄↄ feliŋkumɛɛ ŋan leewↄ balaŋ baŋ man gyu ka gyoo kekuiriise baŋ man, te be dikpii keŋ pou yeuwↄ tisi bula kyoloŋkyoloŋ keŋ gyu ka gyoo loŋ keŋ man te be munuwↄ pou.
40008033	Keŋte balaŋ baŋ bɛɛ kɛɛ kekuiriise baŋ dↄↄ nɛ, yeuwↄ gyu donↄↄ man te be yako nombia ŋan be kↄŋ nɛ pou na kpene keŋ be kↄŋ balaŋ baŋ feliŋkumɛɛ doo be man dↄↄ nɛ fa balaŋ.
40008034	Mena dↄↄ donↄↄ keŋ man balaŋ pou leewↄ kↄŋ kaa gyaŋee na Yesu. Ba kena e nɛ, be waase e nyi waa lee be tɛɛle dↄↄ.
40009001	Yesu gyoowↄ degbele man te ↄ toŋa boo keŋ gyu ŋon gbagba ↄ donↄↄ man.
40009002	Keŋte balaŋ baale seele yenaŋ dayeŋasate ŋolo ↄ dofoŋoŋ dↄↄ kↄŋ Yesu gyaŋ. Yesu kena mena keŋ balaŋ baŋ be lɛɛ e di nɛ, ↄ yako kaweete ŋon nyiaa, "Me bu, nyiŋ konↄↄ. Me ta mo n nombiakumɛɛ kyɛɛ neŋ."
40009003	Botↄↄ te Wurubuarɛ mmaraa wolala baŋ be kyaa botↄↄ nɛ ŋorokoteewↄ nyiaa, "Balee kei ne kolosi mmusuo nombia."
40009004	Na Yesu gyeŋ kpene keŋ bɛɛ gyueŋ ba nyeeya man nɛ te ↄ bↄↄse wↄ nyiaa, "Weera dↄↄ te ɛ na gyueŋ nombiakumɛɛ ɛ nyeeya man?
40009005	Nombia kɛŋa man woŋti woɛla na keyako? 'Me ta mo n dukum kyɛɛ neŋ, yaa koro seŋ na n ke ta?'
40009006	Mↄna mɛɛ gyae ɛ ka gyeŋ nyi, maŋ Deniwalaŋ Bu dana doŋ tɛɛle kei dↄↄ nyi maa mo dukum kyɛɛ." Mena dↄↄ ↄ yako kaweete ŋon nyiaa, "Koro seŋ, gate n dofoŋoŋ na n ke ta gyu n dɛɛ."
40009007	Keŋte balee ŋon korowↄ seŋ te ↄ laŋa ↄ dɛɛ.
40009008	Balaŋ dikpii keŋ kena nombia kɛŋa nɛ, doo be nↄↄ te ba lese Wurubuarɛ ŋon ↄ ba mo mena doŋ kei fa balaŋ nɛ yele.
40009009	Yesu ka lee botↄↄ ↄ ne lam nɛ, ↄ naa balee ŋon bɛɛ baake e nyi Mateo nɛ, na ↄ kyaa ↄ lempoo dɛɛlɛe man. Te Yesu yako e nyiaa, "Koro sila maŋ" Keŋte Mateo korowↄ sila e.
40009010	Wee daale Yesu ke kyaa Mateo dɛɛ ↄ ne dii nɛ, lempoolɛɛra na nombiakumɛɛyɛɛra burum kↄŋawↄ kaa di bom na Yesu na ↄ kaseela baŋ.
40009011	Farasiitena baŋ kena mena nɛ be bↄↄse Yesu kaseela baŋ nyiaa, "Weera dↄↄ te ɛ Gbeŋgyoo ŋon ne dii bom na lempoolɛɛra na nombiakumɛɛyɛɛra?"
40009012	Yesu ke nyii nombia kɛŋa nɛ ↄ yako wↄ nyiaa, "Kaweesetena te kaboena nyi baa kyↄ wↄ kawee. Balaŋ baŋ bↄↄ na wee ya nɛ dↄↄ, bↄↄ ne hia kawee kekyↄ ya.
40009013	Mↄna ɛ gyu na ɛ kaa gyueŋ kpene keŋ Wurubuarɛ nombii aŋmaraseŋ see kei na wolo nɛ man. Be ŋmarasewↄ nyiaa, Wurubuarɛ kpa, 'Na kedeesa te maŋ Wurubuarɛ ne gyae lee ɛ gyaŋ ya. Keŋ mɛɛ gyae yɛna nyi yaa wii dↄŋa waraŋase.' Ma te kↄŋ nyi me kaa baake balaŋ baŋ be gbɛɛneŋ wulaa tenɛɛ Wurubuarɛ siaman nɛ ya, mↄna me kↄŋae me kaa baake nombiakumɛɛyɛɛra."
40009014	Wee daale nɛ, Gyↄn Wurubuarɛ loŋsↄↄre ŋon kaseela kↄŋawↄ kaa bↄↄse Yesu nyiaa, "Weera dↄↄ te daa na Farasiitena ne bake de nↄↄ, te n kaseela baŋ dↄↄ baŋ bɛɛ bake be nↄↄ ya?"
40009015	Keŋte Yesu tiranↄↄ fa wↄ nyiaa, "Sena te balaŋ baŋ be kyaa alowↄletɛɛ nɛ baa wii walaŋsa keŋ alowↄle baale kyaa be gyaŋ? Mↄna debaŋ daale gyae kekↄŋ keŋ baa mo alowↄle baale ŋon lee be gyaŋ. Mena debaŋ kenaŋ man na baa bake be nↄↄ.
40009016	Ŋolo bɛɛ kara kanyaŋ wↄle mo taa kakyeŋgbelaa keŋ ba yem nɛ ya. Akpaa ↄ yɛɛ mena na, kanyaŋ wↄle keŋ gyae ke wↄŋee bene keŋ tirii na bↄↄ keŋ ke wolose kpu.
40009017	Mena mↄ te ŋolo bɛɛ mo soloŋ wↄle do wonembu tↄne ogele bene man ya. Ↄ yɛɛ mena na, soloŋ wↄle keŋ gyae ke yela wonembu tↄne ogele keŋ ke bɛɛ, na soloŋ keŋ ke leki na wonembu tↄne ogele keŋ ke wↄlɛɛ. Mena dↄↄ kaboena bo nyi baa mo soloŋ wↄle do wonembu tↄne ogele wↄle man, na ŋe popou be nyiŋ wↄlɛɛ ya."
40009018	Yesu kɛɛ kolosi nombia kɛŋa fa wↄ nɛ, Gyudatena ↄsom kegyia ŋolo kaa buŋawↄ ↄ nawↄↄ tɛɛ sola e nyiaa, "Me bu alebu ta yem debokeiman. Mↄna kↄŋ na n kaa mo n nyiŋmaa gyakaa ↄ dↄↄ, na waa nyiŋ nyeedoŋ."
40009019	Mena dↄↄ Yesu korowↄ sila e, te ↄ kaseela baŋ mↄ sila e gyu.
40009020	Botↄↄ na te alo ŋolo ŋon fatabo ne gyↄ e kulutooneŋ kufu ala nɛ, moowↄ Yesu wↄle te ↄ moo ↄ nyiŋmaa tina Yesu kegba nↄↄbii.
40009021	Nawolo nyi alo ŋon yakowↄ ↄ nyeeman nyiaa, "Akpaa me nyiŋ tina ↄ kegba koraŋ na, me kawee gyae ke taŋ."
40009022	Keŋte Yesu gɛɛsewↄ kɛɛ te ↄ naa alo ŋon te ↄ yako e nyiaa, "Me bu yela n wↄe ke fɛɛ neŋ. N kelɛɛ maŋ di dↄↄ te n nyiŋa kawee kekyↄ." Debokenaŋ man te alo ŋon kawee taŋawↄ.
40009023	Yesu ke gyu ka gyoo Gyudatena ↄsom kegyia ŋon dɛɛ, te ↄ kena baŋ bɛɛ wola kefereese na baŋ bee wii lia ŋan tɛɛ nɛ,
40009024	ↄ yako wↄ nyiaa, "Ɛ popou ɛ lee. Nawolo nyi alebu ŋon ta yeŋa ta ya, ↄ doo dosoroŋ bo." Keŋte balaŋ baŋ pou boŋo Yesu.
40009025	Balaŋ baŋ ka lee debↄↄ man nɛ, Yesu gyuuwↄ deni keŋ man woo ŋon doo nɛ, te ↄ kyaŋa e ↄ nyiŋmaa man te alebu ŋon foŋawↄ.
40009026	Mena nombia kɛŋa yaaseewↄ tɛɛle kenaŋ dↄↄ pou.
40009027	Yesu ka lee botↄↄ ↄ ne gyu nɛ, siayɛlɛɛsatena bala baale sila e na bɛɛ fae yeesa baake nyiaa. "Gyoo Defidi ↄ naanabii, wii de waraŋase."
40009028	Yesu ke gyu ka gyoo dekpaŋalaŋ man nɛ, siayɛlɛɛsatena baŋ kↄŋawↄ ↄ gyaŋ te ↄ bↄↄse wↄ nyiaa, "Ɛ ne lɛɛ maŋ di nyi maa tale gyuusu ɛ sia?" Keŋte be tiranↄↄ fa e nyi, "Ayi de Gbeŋgyoo."
40009029	Keŋte Yesu moo ↄ nyiŋmaa tina be sia te ↄ yako wↄ nyiaa, "Mena keŋ ɛ be lɛɛ di nɛ, dɛɛkↄŋ mena fa ŋon." Keŋte be sia gyuusuwↄ.
40009030	Botↄↄ te Yesu faree wↄ nideli nyi, "Ɛ na yele ŋolo na ŋolo ke nyii nombia kɛŋa ya."
40009031	Mↄna baŋ moo ↄ wose man nombia kpeŋkpeleŋ fa balaŋ tɛɛle kenaŋ pou dↄↄ.
40009032	Be ka lee botↄↄ bee gyu nɛ, ba moo walaŋ ŋon feliŋkum doo ↄ man te ↄ bɛɛ tale kolosi ya nɛ kↄŋ Yesu gyaŋ.
40009033	Yesu ke gegi feliŋkum keŋ lee balee ŋon man nɛ, te ↄ kolosiwↄ. Balaŋ dikpii keŋ kena mena nɛ, nombia ŋan doo be nↄↄ te be yakowↄ nyiaa, "Da te naa ta mena nombia kɛŋa see Iserae tɛɛle kei dↄↄ ya."
40009034	Mↄna Farasiitena baŋ yakowↄ nyiaa, "Feliŋkumɛɛ pou gyoo ŋon doŋ yaa ↄ na mo gegi feliŋkumɛɛ nɛ."
40009035	Keŋte Yesu tɛɛwↄ kila donↄↄse na akuraase ŋan pou man, na ↄ na wola wↄ Gyudatena ↄsom denɛɛ man. Ↄ ne kolosi Wurubuarɛ gyoori keŋ nombia kpaakpaa fa wↄ, te ↄ kyↄↄ kaweese kpookpoo kamasɛ mↄ.
40009036	Ↄ kena balaŋ dikpii keŋ nɛ, be nombia yɛɛ e waraŋase. Nawolo nyi bɛɛ yeyɛɛ te bↄↄ dana walaŋ ŋon waa lɛɛ wↄ ya. Be nombia yɛɛ ŋgba namense baŋ bↄↄ dana gbeŋgyoo ya nɛ.
40009037	Botↄↄ te ↄ yako ↄ kaseela baŋ nyiaa, "Wↄↄman abↄↄ ŋan boe na kekɛrɛɛ, mↄna tomyɛɛra baŋ ta boo ya.
40009038	Mena dↄↄ ɛ fane fa wↄↄte ŋon, na waa lese balaŋ ke kↄŋ ↄ wↄↄ keŋ man kaa yɛɛ tom."
40010001	Yesu baake ↄ kaseela kufu bala baŋ kↄŋ ↄ gyaŋ, te ↄ faa wↄ doŋ keŋ baa mo gegi feliŋkumɛɛ lee balaŋ man, na baa kyↄ kaweese kamasɛ.
40010002	Kpilala kufu bala baŋ yela yaa. Gyaŋgbate ŋon yɛna Simↄn, ŋon ↄ yele daale mↄ yɛna nyi Pita nɛ, na ↄ naabu Anderiase, na Sebedeo bu Gyemisi na ↄ naabu Gyↄn,
40010003	na Filipo na Batolomeo na Tomase na Mateo ŋon nafↄ ↄ yɛɛ lempoolɛɛre e nɛ, na Alfeose bu Gyemisi na Tadeose,
40010004	na Simↄn ŋon ↄ ne gyae ↄ balaŋ nideli nɛ, na Gyudase Isekarↄte ŋon waa kaa lese Yesu fa nɛ.
40010005	Mena kpilala kufu bala kɛwↄ te Yesu kpilawↄ te ↄ faree wↄ nyiaa, "Ɛ na gyu balaŋ baŋ ba te yɛɛ Gyudatenawↄ ya nɛ gyaŋ ya, te ɛ na gyu Samariatena mↄ donↄↄ kamasɛ man ya.
40010006	Mↄna ɛ taŋgbɛɛ gyu Iseraetena baŋ gyaŋ. Be yɛɛ ŋgba namense baŋ bↄↄ yoo nɛ.
40010007	Ɛ gyu na ɛ kolosi Wurubuarɛ nombia fa wↄ nyiaa, 'Wurubuarɛ gyoori keŋ ta benaa.'
40010008	Ɛ kyↄ kaweesetena na ɛ ke gyuusu balaŋ baŋ bↄↄ yekee nɛ, na ɛ ke kyↄ baŋ bɛɛ wee kawee yayam nɛ, na ɛ ke gegi feliŋkumɛɛ lee balaŋ man. Ba moo mena doŋ kei fa ŋon bo yakaa keŋ ɛ te tↄ kom ya, mena dↄↄ ɛmɛɛ mↄ ɛ mo fa wↄ yakaa keŋ ɛ na lɛɛ wↄ kolo ya.
40010009	Ɛ na mo kↄba na kↄba tela ya.
40010010	Ɛ na mo akpo ya, te ɛ na mo kegba alate yaa nkyokota alate yaa gbutu alate tela ya. Nawolo nyi kaboena nyi baa tↄ tomyɛɛre kamasɛ kom.
40010011	Donↄↄ yaa akuraa kamasɛ keŋ man ɛ gyoo nɛ, ɛ taŋgbɛɛ bↄↄse walaŋ ŋon ↄ kaboena te waa lɛɛ ŋon nɛ dↄↄ, na ɛ ke kyaa ↄ gyaŋ kaboena e ka mo lee donↄↄ kenaŋ man.
40010012	Ɛ gyoo dekpaŋalaŋ kenaŋ man nɛ, ɛ do dekpaŋalaŋmantena baŋ nↄↄ nyiaa, Wurubuarɛ wosefɛɛreŋ dɛɛ kyaa ɛ man.
40010013	Nyi akpaa dekpaŋalaŋmantena benaŋ de lɛɛ ŋon nideli na, ɛ sola Wurubuarɛ wosefɛɛreŋ fa wↄ. Te akpaa ba te lɛɛ ŋon nideli ya na, ɛ yela wosefɛɛreŋ keŋ ka bese kↄŋ ɛ gyaŋ.
40010014	Mↄna donↄↄ yaa akuraa kamasɛ keŋ ke man balaŋ de bɛɛ ba te lɛɛ ŋon ya, yaa be te nyii ɛ nombia ŋan ya nɛ, nyi akpaa ɛ na lee botↄↄ na ɛ kpiisi ɛ nawↄↄ aŋasa lↄ wↄ, na kawola nyi be ta fom Wurubuarɛ.
40010015	Ampaŋ yaa mɛɛ yako ŋon nyi wee keŋ Wurubuarɛ waa di balaŋ nombia nɛ, waa naase mena balaŋ benaŋ diyem kela Sodom na Gomoratena diyem keŋ bↄↄ naa kaalaŋ nɛ.
40010016	Ɛ kɛɛ, mee kpila ŋon baa ŋgba namense nɛ, nyi yaa gyu gbougbouse man. Mena dↄↄ ɛ yela ɛ sia ke kara ŋgba doma nɛ, na ɛ ke yↄkↄse ɛ wose ŋgba awuluŋna nɛ.
40010017	Mena dↄↄ ɛ kɛɛ ɛ wose man nideli lee balaŋ wose man. Nawolo nyi baa mo ŋon gyu kegyiise siaman na baa di ɛ nombia, na baa tuku ŋon bↄ ↄsom denɛɛ man.
40010018	Lee maŋ dↄↄ, baa mo ŋon gyu tɛɛle kegyiise na gyooneŋ siaman. Kei gyae ke yela ɛ ke nyiŋ gbɛɛ kolosi Wurubuarɛ nombia ŋan fa wↄ, na baŋ ba te yɛɛ Gyudatenawↄ ya nɛ.
40010019	Mↄna nyi akpaa be kyaŋ ŋon ka seŋ be siaman nɛ, ɛ na wↄlɛɛ na kpene keŋ ɛ ke yako, na mena keŋ ɛ ke yako ke ya. Debaŋ kenaŋ de lii nɛ, Wurubuarɛ waa wola ŋon kpene keŋ ɛ ke yako.
40010020	Nawolo nyi na ɛmɛɛ ne gyae la ɛ ke kolosi ya. Wurubuarɛ feliŋ ŋon ne gyae la waa ta ɛ dↄↄ kolosi.
40010021	Mena debaŋ kenaŋ nɛ, naa lolo bia baa lese dↄŋa fa yeŋ. Kya waa lese ↄ bu fa yeŋ, te bia mↄ baa koro seŋ ba lolala nyeeya dↄↄ na baa lese wↄ fa yeŋ.
40010022	Lee maŋ dↄↄ balaŋ pou baa kↄla ŋon. Mↄna walaŋ ŋon ↄ yɛɛ kakyeŋ seŋ keŋkeŋ ↄ kelɛɛdi man kelii ↄto nɛ, Wurubuarɛ waa lɛɛ ↄ nyee.
40010023	Nyi akpaa be naase ŋon diyem donↄↄ daale man na, ɛ yeu gyu donↄↄ wↄle man. Ampaŋ yaa mɛɛ yako ŋon nyiaa, ɛ be gyae ɛ ke yɛɛ tom Iserae donↄↄse ŋan man pou taŋ, pɛte maŋ Deniwalaŋ Bu ŋon maa bese kↄŋ ya.
40010024	Walaŋ ŋon ↄ ne kasee abↄↄ nɛ ↄ ba kela ŋon ↄ na wola e nɛ ya, te gbeŋi mↄ ba kela ↄ gbeŋgyoo ya.
40010025	Kaboena nyi kaseele waa yɛɛ ŋgba ↄ wolale nɛ, na gbeŋi mↄ ke yɛɛ ŋgba ↄ gbeŋgyoo nɛ. Te akpaa bɛɛ baake dekpaŋalaŋte ŋon nyi ŋon yɛna feliŋkumɛɛ gyoo Bɛlisɛbu na, woŋ dↄↄ te bↄↄ mo yela kumɛɛ gyakaa ↄ dekpaŋalaŋmantena baŋ dↄↄ ya?
40010026	Mena dↄↄ ɛ na yee wↄ ya. Nawolo nyi kolo be kyaa keŋ bↄↄ wuu ke dↄↄ keŋ nyi bↄↄ gyae baa gyuusu ke ya, te nombia aweeseŋ ŋaale mↄ be kyaa keŋ be gyae ka lee debↄↄ ya.
40010027	Nombii kamasɛ keŋ me yako ŋon nelim na ɛ yako ke weeseteŋteŋ, te nombii kamasɛ keŋ me kolosi ke adadawoya man do ɛ deŋela man na, ɛ mo ke gyↄ dekpeŋkpeŋ.
40010028	Ɛ na yee balaŋ baŋ baa tale ko deniwalaŋ kaageŋ bo, mↄna bↄↄ tale yɛɛ kolo kpu bela nɛ ya. Mↄna ɛ yee Wurubuarɛ ŋon ↄ ko walaŋ taŋ na, ↄ dana doŋ nyi waa fuŋ e na ↄ woo pou ka do boalaŋ keŋ bɛɛ yem ya nɛ man.
40010029	Akpelee koya yɛɛ aŋmoŋ? Na kaperɛ te bɛɛ yↄↄ akpeleese bala yee? Mↄna akpaa Wurubuarɛ te fa gbɛɛ ya na, be man dokoloŋ gba be gyae waa yala yeŋ ya.
40010030	Ɛ nyeenyↄↄse koraŋ nɛ, Wurubuarɛ gyeŋ ŋe yaanↄↄle.
40010031	Mena dↄↄ ɛ na yee ya, nawolo nyi ɛ dana tↄnↄↄ kela akpeleese burum.
40010032	Ɛ man walaŋ kamasɛ ŋon ↄ lɛɛ man do denibalaŋ siaman nyi me yɛɛ ↄ Gbeŋgyoo e nɛ, maŋ mↄ maa lɛɛ e do me kya ŋon ↄ kyaa adido nɛ siaman.
40010033	Mↄna walaŋ kamasɛ ŋon ↄ te lɛɛ maŋ do denibalaŋ siaman nyi me yɛɛ ↄ Gbeŋgyoo e ya nɛ, maŋ mↄ maa bɛɛ e me kya ŋon ↄ kyaa adido nɛ siaman.
40010034	Keŋte Yesu yako wↄ nyiaa, ɛ na gyueŋ nyi wosefɛɛreŋ yaa ma moowↄ kↄŋ tɛɛle kei dↄↄ ya. Koa, na wosefɛɛreŋ ya, mↄna yoo te ma moowↄ kↄŋ, ŋgba mena keŋ Wurubuarɛ nombia aŋmaraseŋ see ne yako nɛ.
40010035	Bia baala baa koro seŋ tia be kyaↄ, na bia alebia mↄ ka koro seŋ tia be naↄ, na bia ala mↄ ka koro seŋ tia ba awuna.
40010036	Walaŋ dekpaŋalaŋ man balaŋ gbagba ne gyae la baa kↄla e.
40010037	Akpaa ŋolo ne kↄŋ me gyaŋ ↄ kaa sila maŋ te ↄ ne gyae ↄ kya yaa ↄ naa kela maŋ na, ↄ tekaboena nyi waa yɛɛ me kaseele ya. Te walaŋ ŋon mↄ ↄ ne gyae ↄ bu tobaale yaa ↄ bu alebu kela maŋ na, ↄ tekaboena nyi waa yɛɛ me kaseele ya.
40010038	Te walaŋ kamasɛ ŋon ↄ ta mo ↄ ↄpaŋdaŋ keŋ ka seŋɛɛ fa kaale na yeŋ nɛ na waa sila maŋ ya na, ↄ tekaboena nyi waa yɛɛ me kaseele ya.
40010039	Walaŋ kamasɛ ŋon ↄ mo ŋon gbagba doŋ ↄ ne kɛo ↄ nyeedoŋ nɛ, ke gyae ka lee ↄ nyiŋmaa man. Mↄna walaŋ kamasɛ ŋon ↄ mo ↄ wose fa yeŋ lee maŋ dↄↄ nɛ, waa bese nyiŋ ↄ nyeedoŋ keŋ.
40010040	Walaŋ kamasɛ ŋon ↄ lɛɛ ŋon na maŋ yaa ↄ lɛɛwↄ, te ŋon ↄ lɛɛ maŋ na Wurubuarɛ ŋon ↄ be kpila maŋ nɛ yaa ↄ lɛɛwↄ.
40010041	Walaŋ kamasɛ ŋon ↄ lɛɛ Wurubuarɛ dekpeŋkpeŋgyↄↄre, nyi keŋ ↄ yɛɛ Wurubuarɛ dekpeŋkpeŋgyↄↄre e dↄↄ nɛ, Wurubuarɛ dekpeŋkpeŋgyↄↄre kom te Wurubuarɛ waa mo tↄ walaŋ ŋonaŋ. Te walaŋ kamasɛ ŋon ↄ lɛɛ walaŋ ŋon ↄ gbɛɛneŋ tenɛɛ Wurubuarɛ siaman nyi keŋ ↄ gbɛɛneŋ tenɛɛ Wurubuarɛ siaman dↄↄ nɛ, walaŋ ŋon ↄ gbɛɛneŋ tenɛɛ Wurubuarɛ siaman nɛ kom te Wurubuarɛ waa mo tↄ walaŋ ŋonaŋ.
40010042	Walaŋ kamasɛ ŋon ↄ fa balaŋ kɛwↄ man ŋolo loŋ defɛɛsa leenↄↄ tↄↄ nyi keŋ ↄ yɛɛ me kaseele e dↄↄ nɛ, Wurubuarɛ waa tↄ e kom."
40011001	Yesu ke kolosi nombia kɛŋa fa ↄ kaseela kufu bala baŋ taŋ nɛ, ↄ leewↄ botↄↄ gyu donↄↄse akaŋ ŋan kyaa Galelia tɛɛle man nɛ ke kolosi Wurubuarɛ nombia fa wↄ, te ↄ wola wↄ ŋe man nideli.
40011002	Mena debaŋ kenaŋ na ba te kyaŋ Gyↄn Wurubuarɛ loŋsↄↄre tↄ deni. Ↄ ke nyii kpene keŋ Yesu ne yɛɛ nɛ, ↄ kpila ↄ kaseela nyi
40011003	baa gyu ke bↄↄse Yesu nyiaa, "Nyaŋ yɛna walaŋ ŋon Wurubuarɛ be yako see nyi nyaŋ ke kↄŋ nɛ yaa, dɛɛ kɛɛ walaŋ wↄle gbɛɛ?"
40011004	Be ke gyu ke bↄↄse Yesu nɛ te ↄ tiranↄↄ fa wↄ nyiaa, "Ɛ bese gyu ke yako Gyↄn kpene keŋ ɛ be nyii na ɛ deŋela, na ŋan ɛ be naa na ɛ sia.
40011005	Siayɛlɛɛsatena ne naa, ↄtakasese ne tɛɛ, baŋ bɛɛ wee kawee yayam nɛ kaweese te taŋ, te deŋela atↄↄsatena ne nyii. Woya ne foŋii, te bɛɛ yako Wurubuarɛ nombia ŋan mↄ fa ayematena.
40011006	Walaŋ kamasɛ ŋon ↄ bɛɛ lɛɛ maŋ aŋmaareŋ nyi maŋ yɛna ŋon Wurubuarɛ be kpili ya nɛ, ŋon na nyeebam."
40011007	Gyↄn kpilala baŋ ka bese bee gyu nɛ, Yesu kolosi Gyↄn wose man nombia fa balaŋ dikpii keŋ te ↄ bↄↄse wↄ nyiaa, "Ɛ ke gyu Gyↄn gyaŋ depampaa dinaa keŋ man nɛ, woŋ te ɛ gyaewↄ nyi ɛ kena? Ŋale keŋ feliŋ ne gyↄ ke wosi nɛ?
40011008	Akpaa na keŋ ya na, woŋ te ɛ gyuuwↄ ɛ kaa kɛɛ? Walaŋ ŋon ↄ doona abↄↄ kpaakpaa nyiŋan yaa? Baŋ bee mia mena nɛ, ne kyaa bo gyooneŋ dɛɛ.
40011009	Ɛ yako maŋ maa nyii, woŋ te nafↄ ɛ gyuuwↄ nyi ɛ kaa kɛɛ? Wurubuarɛ dekpeŋkpeŋgyↄↄre? Ampaŋ yaa mɛɛ yako ŋon nyi, ŋon ɛ be naa nɛ gba kela Wurubuarɛ dekpeŋkpeŋgyↄↄre.
40011010	Nawolo nyi Gyↄn kei yɛna ŋon bↄↄ yako ↄ wose man nombia Wurubuarɛ nombia aŋmaraseŋ see man nɛ nyiaa, 'Wurubuarɛ kpa, mee kpila me kpilale ke ta n siaman, ŋon ne gyae la waa desina n gbɛɛ fa neŋ.'
40011011	Keŋte Yesu besewↄ yako wↄ nyiaa, mɛɛ yako ŋon ɛ ke nyii nyiaa, balaŋ baŋ bↄↄ lolo tɛɛle kei dↄↄ nɛ, ŋolo be kyaa keŋ nyi ↄ kela Gyↄn Wurubuarɛ loŋsↄↄre ya. Mↄna Wurubuarɛ gyoori keŋ man nɛ, walaŋ ŋon ↄ yɛɛ kemaasa e koraŋ nɛ, ↄ kela Gyↄn kei.
40011012	Leenaŋ Gyↄn Wurubuarɛ loŋsↄↄre debaŋ kaa lii na gyɛŋ kei nɛ, balaŋ na mo kale na doŋ nombia bo gyaŋee na Wurubuarɛ gyoori keŋ nombia ŋan, te balaŋ baŋ mↄ bɛɛ gyae ke nɛ, na mo siadoŋ bo baa gyoo ke man.
40011013	Nawolo nyi Wurubuarɛ akpeŋkpeŋgyↄↄra, na Wurubuarɛ mmaraase ŋan pou kolosi Wurubuarɛ gyoori keŋ wose man nombia, pɛte Gyↄn Wurubuarɛ loŋsↄↄre kↄŋawↄ.
40011014	Akpaa ɛ ke sɛɛ lɛɛ mena nombia kɛŋa di na, ŋon Gyↄn yɛna Elia ŋon Wurubuarɛ dekpeŋkpeŋgyↄↄre ŋolo be yako see nyi waa bese kↄŋ nɛ.
40011015	Nyaŋ ŋon n dana deŋela anenyiiŋ dei na, tei.
40011016	Keŋte Yesu bↄↄse wↄ nyiaa, woŋ te maa mo gyɛŋ wee kei balaŋ maa na? Sena te be wↄɛ? Be yɛɛ ŋgba bia kyaa la abↄntere man bee yoi nɛ, na bɛɛ fae yeesa yako dↄŋa nyiaa,
40011017	De kpee alowↄle nↄↄneŋse fa ŋon mↄna ɛ te sↄe ya! De kpee lia nↄↄneŋse mↄ fa ŋon, mↄna ɛ te wii ya.
40011018	Gyↄn Wurubuarɛ loŋsↄↄre ŋon kↄŋawↄ na ↄ ne kyaa bake ↄ nↄↄ. Ↄ te nyↄↄ soloŋ kamasɛ ya te ɛ kpa nyi 'Feliŋkumɛɛ doola ↄ man.'
40011019	Maŋ Deniwalaŋ Bu ŋon kↄŋawↄ mee dii mɛɛ nyↄↄ, te ɛ kpa nyi, 'Ɛ kɛɛ balee kei. Ↄ yɛɛ kedikumte na soloŋnyↄↄre e. Ↄ gyoona yɛna lempoolɛɛra na nombiakumɛɛyɛɛra.' Mↄna walaŋ ŋon ↄ dana Wurubuarɛ nyansa nɛ, ↄ tom na wola la."
40011020	Donↄↄse ŋan man Yesu be yɛɛ gyakoloŋ nombia nɛ, ŋe man balaŋ burum te lɛɛ e di na baa kyɛɛkee lee be gbɛɛneŋ kumɛɛ man, na baa kↄŋ Wurubuarɛ gyaŋ ya. Keŋte Yesu kolosiwↄ tia wↄ nyiaa,
40011021	"Ɛmɛɛ Korasintena na Bɛtesaidatena, ɛ laako! Nawolo nyi gyakoloŋ nombia ŋan Wurubuarɛ be yɛɛ ɛ gyaŋ nɛ, nyi akpaa beŋ yɛɛ ŋa Tae na Sidↄn donↄↄse man na nafↄ beŋ te wulaa do titere abↄↄ kyaa mo tↄŋ buraa ba wose, na kawola nyi ba te kyɛɛkee ba agyueŋ lee be gbɛɛneŋ kumɛɛ man kↄŋ Wurubuarɛ gyaŋ.
40011022	Mↄna mɛɛ yako ŋon ɛ ke nyii nyiaa, wee keŋ Wurubuarɛ waa kaa di balaŋ nombia nɛ, waa wii Taetena na Sidↄntena waraŋase kela ŋon.
40011023	Te nɛnɛɛ ɛmɛɛ Kapanumtena, ɛ gyeŋ nyi Wurubuarɛ waa kɛlɛɛ ŋon gyina ŋon adido? Koa, waa yↄkↄse ŋon, na waa mo ŋon do boalaŋ keŋ bɛɛ yem ya nɛ man, na ɛ kena diyem kekpaakekpaa. Nafↄ gyakoloŋ nombia ŋan mↄↄ yɛɛ ɛ man yaa meŋ yɛɛwↄ Sodom donↄↄ man nɛ, nafↄ gyɛŋ ke deŋ sɛɛ ke kyaa.
40011024	Mↄna mɛɛ yako ŋon ɛ ke nyii nyi wee keŋ Wurubuarɛ waa kaa di balaŋ pou nombia nɛ, waa wii Sodomtena waraŋase kela ŋon."
40011025	Mena debaŋ kenaŋ man te Yesu fanewↄ nyiaa, "Me kya, adido na ateta pou Gbeŋgyoo, mɛɛ fa neŋ karaŋ nawolo nyi n ta mo abↄↄ kɛŋa weese nyansatena na baŋ ba gyeŋ nombia nɛ, te n lese ŋa wola balaŋ baŋ be dinↄↄ yɛɛ ŋgba bia nɛ.
40011026	Taata, ma gyeŋ nyi kei yɛna nyaŋ gbagba n kegyaebii."
40011027	Botↄↄ te Yesu yako balaŋ baŋ nyiaa, "Me kya ta mo kpene kamasɛ do maŋ me nyiŋmaa man. Ŋolo ba gyeŋ maŋ ↄ bu ŋon ya, me kya waageŋ kooŋ gyeŋa na maŋ. Ŋolo mↄ ba gyeŋ kya ŋon ya, maŋ ↄ bu ŋon na baŋ maa lese me kya ŋon wola wↄ nɛ, baageŋ ne gyae la baa gyeŋ e."
40011028	Keŋte Yesu besewↄ yako nyiaa, "Ɛmɛɛ baŋ ɛ seelena kasolↄse yuŋnyiŋan te ne takaa ŋon nɛ, ɛ kↄŋ me gyaŋ na maa yela ɛ ke fɛɛfo.
40011029	Ɛ kↄŋ na daa na ŋon ke yɛɛ nↄↄdokoloŋ na ɛ ke kasee maŋ, na ɛ ke nyiŋ wosefɛɛreŋ. Nawolo nyi ma woɛ, te ma te yↄkↄse ma wose mↄ lee me konↄↄ man.
40011030	Nawolo nyi gbɛɛ keŋ dↄↄ maa mo ŋon ta nɛ, be taŋ baŋ ya te kasolↄ keŋ maa bake seele ŋon nɛ, be gyae ke yɛɛ ŋon yuŋ ya."
40012001	Te di weeya ala ya nɛ, Yesu na ↄ kaseela gyuuwↄ ka mo wↄↄ daale man. Na weenɛɛ ŋan seŋɛɛ wↄↄ kenaŋ man nɛ yɛɛ ŋgba kefaa nɛ. Tanam kyaŋa ↄ kaseela baŋ te ba kpera ŋaale posaa bɛɛ tao. Na wee kenaŋ yɛɛ Gyudatena kefɛɛfowee ke.
40012002	Farasiitena baŋ kena mena nɛ be yako Yesu nyiaa, "Kɛɛ! N kaseela ne yɛɛ kpene keŋ da mmaraa bɛɛ fa gbɛɛ nyi dɛɛ yɛɛ da kefɛɛfowee ya."
40012003	Botↄↄ te Yesu mↄ bↄↄse wↄ nyiaa, "Ɛ te kala ta lee Wurubuarɛ nombia aŋmaraseŋ see ŋan man kpene keŋ gyoo Defidi be yɛɛ debaŋ keŋ tanam be kyaŋ ŋon na ↄ balaŋ baŋ nɛ yee?
40012004	Ↄ gyoowↄ Wurubuarɛ ↄsom deni dinaa keŋ man te ↄ ka moo weenɛɛ ŋan bↄↄ mo deesi fa Wurubuarɛ, keŋ nafↄ tekaboena nyi walaŋ ŋon ↄ te yɛɛ Wurubuarɛ sae e ya waa di ya nɛ, te ↄ diiwↄ te ↄ moo ŋaale mↄ fa ↄ balaŋ baŋ be silana e nɛ.
40012005	Yaa ɛ ta bese ta kala lee Wurubuarɛ mmaraa tↄne keŋ man nyi, saese baŋ be kyaa Wurubuarɛ ↄsom deni dinaa keŋ man nɛ, deesiwↄ fa Wurubuarɛ kefɛɛfowee keŋ mↄna ŋolo te bu wↄ fↄↄ nyi ba te walaa ke yee?
40012006	Ampaŋ yaa mɛɛ yako ŋon nyiaa, walaŋ ŋon ↄ kela Wurubuarɛ ↄsom deni dinaa keŋ nɛ kyaa kɛbo.
40012007	Wurubuarɛ yakowↄ ↄ nombia aŋmaraseŋ see man nyiaa, 'Mɛɛ gyae bo nyi yaa wii balaŋ waraŋase, na kedeesa te mɛɛ gyae ya. Nyi yeŋ nyii nombia kɛŋa man nɛ, nafↄ ɛ be gyae ɛ ke bu balaŋ baŋ be nombia dei nɛ fↄↄ ya.'
40012008	Nawolo nyi maŋ Deniwalaŋ Bu ŋon yɛna kefɛɛfowee keŋ gbeŋgyoo."
40012009	Yesu ka lee botↄↄ nɛ, ↄ gyuuwↄ Gyudatena ↄsom deni man.
40012010	Na balee ŋolo kyaa botↄↄ keŋ ↄ baam ba yem. Lee mena keŋ bɛɛ gyae gbɛɛ na baa mo nombiikum seele Yesu dↄↄ nɛ, be bↄↄse e nyi da mmaraa ne fa daa gbɛɛ nyi dɛɛ kyↄ walaŋ kawee da kefɛɛfowee?
40012011	Keŋte Yesu bↄↄse wↄ nyiaa, "Ɛ man woŋti te akpaa ↄ dana nam dokoloŋ te ↄ yale gyoo bↄↄ man kefɛɛfowee na, waa bɛɛ nyi ↄ ba lese e ya?
40012012	Deniwalaŋ kela nam. Mena dↄↄ gbɛɛ doo nyi dɛɛ yɛɛ deeli kefɛɛfowee."
40012013	Botↄↄ te Yesu yako balee ŋon nyiaa, "Tenee n baam keŋ." Keŋte balee ŋon mↄ tenee ke, te ↄ baam keŋ yɛɛ doŋ ŋgba alate keŋ nɛ.
40012014	Lee mena dↄↄ Farasiitena baŋ leewↄ gyu kebake, lee gbɛɛ keŋ man baa mo na baa ko Yesu.
40012015	Yesu kena mena nɛ, ↄ wↄŋa ↄ wose lee yenaŋ. Balaŋ burum sila e te ↄ kyↄↄ be man kaweesetena baŋ pou,
40012016	mↄna ↄ faree wↄ nyi be na yako ↄ wose man nombia fa ŋolo na ŋolo ya.
40012017	Kei yele la Wurubuarɛ nombia ŋan ↄ be tɛɛ ↄ dekpeŋkpeŋgyↄↄre Yesaya dↄↄ yako nɛ kↄŋawↄ ampaŋ. Yesaya yakowↄ nyiaa, Wurubuarɛ kpa
40012018	"Kei yɛna me tobaale ŋon mↄↄ lese e, ŋon te mɛɛ gyae te me sia na gye ↄ dↄↄ. Maa mo me feliŋ do ↄ man, na waa yako debiise pou nyi debaŋ keŋ maa lɛɛ ba nyee nɛ te lii.
40012019	Ↄ be gyae waa ta gyae kale yaa waa ta fae yeesa na abↄnterese na balaŋ ke nyii ya.
40012020	Waa nyiŋ konↄↄ fa baŋ be nombia dana waraŋase nɛ, te ↄ be gyae waa yɛɛ baŋ bↄↄ taŋ doŋ mↄ nɛ akpanyaŋnyaŋ ya. Debaŋ kamasɛ na waa nyiŋ konↄↄ fa mena balaŋ kɛwↄ dinↄↄ, keŋ nyi ↄ be gyae waa yɛɛ kolo na ba wose keyↄkↄse wↄ ya mo kelii debaŋ keŋ baa nyiŋ nyeekelɛɛ.
40012021	Te debiise balaŋ pou baa mo be loo gyakaa ↄ dↄↄ bo."
40012022	Wee daale ba moo walaŋ ŋon feliŋkum doo ↄ man, te ↄ sia be yɛlɛɛ te ↄ bɛɛ tale kolosi mↄ ya nɛ kↄŋ Yesu gyaŋ. Keŋte Yesu kyↄↄ e te ↄ kolosiwↄ te ↄ sia mↄ gyuusuwↄ.
40012023	Nombia kɛŋa doo balaŋ baŋ pou nↄↄ te be bↄↄse dↄŋa nyiaa, "Na kei yɛna gyoo Defidi ↄ naanabii ŋon baa yaa?"
40012024	Mↄna Farasiitena baŋ kenyii nombia kɛŋa nɛ be yakowↄ nyiaa, "Feliŋkumɛɛ pou gyoo Bɛlisɛbu faa na balee kei doŋ te ↄ ne tale gegi feliŋkumɛɛ nɛ."
40012025	Mↄna Yesu gyeŋ kpene keŋ bɛɛ gyueŋ nɛ te ↄ yako wↄ nyiaa, "Tɛɛle kamasɛ keŋ ke man balaŋ de kpase ba wose kpookpoo bee yoo na dↄŋa na, tɛɛle kenaŋ be gyae ke de ya. Mena mↄ te donↄↄ yaa dekpaŋalaŋ daale man balaŋ de kpase ba wose kpookpoo bee yoo na dↄŋa na, dekpaŋalaŋ kenaŋ ne yɛlɛɛ bo.
40012026	Akpaa nyi ba mo ↄbↄnsam doŋ gegi feliŋkumɛɛ nɛ, na keŋ nawolo baa nyi ↄ gyoori keŋ man balaŋ te kpase ba wose kpookpoo bee yoo na dↄŋa. Dekↄŋ mena na, sena te ↄ gyoori keŋ gyae ke tale seŋ?
40012027	Akpaa nyi Bɛlisɛbu doŋ te mɛɛ mo gegi feliŋkumɛɛ na, amↄte doŋ yaa ɛ balaŋ baŋ mↄ na mo gegi feliŋkumɛɛ? Mena na ɛmɛɛ gbagba ɛ balaŋ ne gyae la baa bu ŋon fↄↄ.
40012028	Te akpaa Wurubuarɛ doŋ te mɛɛ mo gegi feliŋkumɛɛ na, kenaŋ na ɛ wulaa gyeŋ nyi Wurubuarɛ gyoori keŋ taŋ kekↄŋ ɛ gyaŋ."
40012029	Keŋte Yesu besewↄ yako wↄ nyiaa, "Sena te ŋolo waa tale gyu doŋte ŋolo dɛɛ na ↄ kaa mo ↄ kolo, keŋ nyi ↄ te di doŋte ŋon dↄↄ ya? Nyi akpaa ↄ di doŋte ŋon dↄↄ te ↄ bake e see nɛ, kenaŋ na waa tale kuu wa abↄↄ pou.
40012030	Walaŋ kamasɛ ŋon ↄ be kpuɛ na maŋ ya nɛ na ↄ ne kↄla maŋ, te walaŋ kamasɛ ŋon mↄ ↄ bɛɛ kyↄ maŋ na dee yilaa balaŋ fa Wurubuarɛ ya nɛ, na ↄ ne yaasee wↄ bo.
40012031	Mena dↄↄ mɛɛ yako ŋon ɛ ke nyii nyiaa, Wurubuarɛ waa mo balaŋ nombiakumɛɛ na mmusuo nombia ŋan bɛɛ yako nɛ pou kyɛɛ wↄ, mↄna walaŋ ŋon waa mo mmusuo nombia gyakaa Wurubuarɛ feliŋ ŋon dↄↄ nɛ, Wurubuarɛ be gyae waa mo kyɛɛ e korakora ya.
40012032	Walaŋ kamasɛ ŋon ↄ kolosi nombiikum tia maŋ Deniwalaŋ Bu ŋon nɛ, Wurubuarɛ waa mo kyɛɛ e. Mↄna walaŋ kamasɛ ŋon waa kolosi nombiikum tia Wurubuarɛ feliŋ ŋon nɛ, Wurubuarɛ be gyae waa mo kyɛɛ e gyɛŋ yaa kyoo ya.
40012033	N kɛɛ daŋ dↄↄ nideli te ke de nyiŋ doŋ nɛ, kɛɛ se bia kpaakpaa. Te akpaa n te kɛɛ ke dↄↄ nideli ya te kawee de kyaŋ ke na, kɛɛ se bia kumɛɛ bo. Nawolo nyi daŋ kamasɛ nɛ, ke bia te bɛɛ mo gyeŋ ke dinↄↄ.
40012034	Ɛmɛɛ baŋ ɛ dana nombiakumɛɛ ŋgba doma nɛ, sena te ɛmɛɛ balaŋ kumɛɛ kɛwↄ ɛ ke tale kolosi nombia kpaakpaa? Nawolo nyi kpene kamasɛ keŋ be wulu walaŋ konↄↄ man nɛ, keŋ na lee la ↄ nↄↄman.
40012035	Mena ke te denibalaŋ mↄ doo. Walaŋ kpaakpaate kamasɛ na lese abↄↄ kpaakpaa ŋan doo ↄ konↄↄ man nɛ wola, te walaŋkum kamasɛ mↄ na lese nombiakumɛɛ ŋan doo ↄ konↄↄ man nɛ wola.
40012036	Mena dↄↄ mɛɛ yako ŋon ɛ ke nyii nyiaa, nombiikum kamasɛ keŋ gyae ka lee walaŋ kamasɛ nↄↄman nɛ, wee keŋ Wurubuarɛ waa di balaŋ pou nombia tɛɛle kei dↄↄ nɛ, ↄtenate waa seŋ Wurubuarɛ siaman na waa tira ke nↄↄ fa e.
40012037	Nawolo nyi walaŋ kamasɛ nↄↄwoya te baa mo di ↄ nombia, na baa naa nyi ↄ dii deŋele, yaa ↄ dii fↄↄ."
40012038	Botↄↄ te Farasiitena na mmaraa wolala baŋ baale yako Yesu nyiaa, "De Gbeŋgyoo, dɛɛ gyae n ke yɛɛ gyakoloŋ nombia wola daa."
40012039	Keŋte Yesu tiranↄↄ fa wↄ nyiaa, "Ɛmɛɛ gyɛŋ wee kei balaŋ, ɛ yɛɛ nombiakumɛɛyɛɛrawↄ te ɛ be yee Wurubuarɛ ya. Ɛ ne gyae nyi maa yɛɛ gyakoloŋ nombia na ɛ kena, mↄna mↄↄ gyae maa yɛɛ gyakoloŋ nombii kamasɛ kpu na keŋ be kↄŋ Wurubuarɛ dekpeŋkpeŋgyↄↄre Gyona dↄↄ nɛ ya.
40012040	Mena keŋ Gyona be doo kpebii dinaa ŋon tↄↄman weeya atooro nelim na ka weese nɛ, mena te maŋ Deniwalaŋ Bu ŋon mↄ maa doo tɛɛle tↄↄman weeya atooro nelim na ka weese.
40012041	Wee keŋ Wurubuarɛ waa di balaŋ nombia nɛ, Niniwetena baa koro seŋ na baa bu gyɛŋ wee kei balaŋ fↄↄ, nawolo nyi debaŋ keŋ Gyona be kolosi Wurubuarɛ nombia ŋan fa wↄ nɛ, be kyɛɛkeewↄ lee be gbɛɛneŋ kumɛɛ man te be kↄŋawↄ Wurubuarɛ gyaŋ. Mɛɛ yako ŋon baa nyiaa, walaŋ ŋon ↄ kela Gyona nɛ kyaa kɛbo.
40012042	Mena mↄ te wee keŋ Wurubuarɛ waa di balaŋ nombia nɛ, Seba gyoo ŋon ↄ yɛɛ alo e te ↄ ba lee ata yenaŋ nɛ, waa koro seŋ na waa bu gyɛŋ wee kei balaŋ fↄↄ. Nawolo nyi ↄ ke nyii Solomↄn nyansa nombia ŋan nɛ, ↄ tɛɛwↄ leenaŋ tɛɛle ↄto kↄŋ kaa nyii ŋa. Mɛɛ yako ŋon baa nyiaa, walaŋ ŋon ↄ kela gyoo Solomↄn ŋonaŋ nɛ kyaa kɛbo."
40012043	Keŋte Yesu yako wↄ nyiaa, "Feliŋkum da lee walaŋ man nɛ ↄ ne tɛɛ kila kɛo tɛɛle awolɛɛ ↄ ne gyae dekyae, mↄna ↄ bee nyim ya.
40012044	Akpaa ↄ te nyiŋ dekyae ya na ↄ ne yako ↄ wose nyiaa, maa bese gyu ma dekyae bene keŋ mↄↄ lee nɛ man. Akpaa ↄ kↄŋ kaa naa nyi ba te gbee botↄↄ desina ke nideli keŋ nyi ayimɛɛ kamasɛ be doo ya nɛ,
40012045	ↄ na bese gyu ka mo feliŋkumɛɛ nyetooro, ŋan ŋe dana nombiakumɛɛ kela e nɛ kpu na ↄ wose na be kaa kyaa walaŋ ŋonaŋ man. Dekↄŋ mena na, walaŋ ŋonaŋ dinↄↄ na bese wↄlɛɛ kela ↄ kekyaa gyaŋgba keŋ. Mena ne gyae la ke kↄŋ gyɛŋ wee kei balaŋ kumɛɛ dↄↄ."
40012046	Yesu ke gyakaa ↄ ne kolosi fa balaŋ baŋ nɛ, ↄ naa na ↄ naabia kↄŋawↄ kaa seŋ debↄↄ man keŋ bɛɛ gyae gbɛɛ baa kolosi na e.
40012047	Botↄↄ te ŋolo yako Yesu nyiaa, "N naa na n naabia seŋɛɛ debↄↄ man bɛɛ gyae baa naa neŋ."
40012048	Keŋte Yesu bↄↄse wↄ nyiaa, "Amↄte yɛna me naa, te bomↄ yɛna me naabia?"
40012049	Keŋte ↄ tenee ↄ nyiŋmaa wola ↄ kaseela baŋ te ↄ yakowↄ nyiaa, "Kɛwↄ yɛna me naa na me naabia.
40012050	Nawolo nyi walaŋ kamasɛ ŋon ↄ ne yɛɛ me kya ŋon ↄ kyaa adido nɛ kegyaebii na, ŋon yɛna me naabu na me deesi na me naa."
40013001	Mena wee kenaŋ nɛ, Yesu leewↄ dekpaŋalaŋ keŋ man ↄ kyaa nɛ gyu ke kyaa boo nↄↄman.
40013002	Keŋte balaŋ burum kaa yilaawↄ kilisi e. Mena dↄↄ ↄ gyoowↄ ke kyaa degbele man, na balaŋ baŋ mↄ pou seŋɛɛ dekeŋkeŋ dↄↄ.
40013003	Botↄↄ te ↄ yako wↄ nombia burum aduya man nyiaa, "Wↄↄfarale ŋolo gyuuwↄ ke ŋmatee abↄↄ bia ŋgba amↄla nɛ ↄ wↄↄman.
40013004	Ↄ kɛɛ ŋmatee abↄↄ bia ŋan nɛ, ŋaale yalawↄ wↄↄ keŋ gbɛɛneŋ man te gyebuse kaa tↄↄsee ŋa di.
40013005	Ŋaale mↄ yalawↄ kpanaŋse dↄↄ te ŋe tuuwↄ, mↄna tɛɛle ta boo botↄↄ ya.
40013006	Mena dↄↄ ↄga kaa seŋawↄ na, te ŋa botowↄ. Te keŋ ŋe te nyiŋ lila burum dↄↄ ya nɛ, ŋe popou yekeewↄ.
40013007	Bia ŋan ŋaale mↄ yalawↄ kpalamse man te ŋe tuuwↄ, te kpalamse ŋan mↄ tuuwↄ milii ŋa mena dↄↄ ŋe te nyiŋ ŋa wose ya.
40013008	Abↄↄ bia ŋan ŋaale mↄ yalawↄ tɛɛle kpaakpaa dↄↄ te ŋe tuuwↄ bee, te ŋa see bia burum. Ŋaale see sↄŋonoŋ (100), te ŋaale mↄ see sↄŋotooro (60), te ŋaale mↄ see saonakufu (30)."
40013009	Keŋte Yesu yako wↄ nyiaa, "Ŋon ↄ dana deŋela waa nyii na, waa tei nideli."
40013010	Keŋte Yesu kaseela baŋ kↄŋawↄ ↄ gyaŋ kaa bↄↄse e nyiaa, "Weera n ne kolosi fa balaŋ baŋ aduya man?"
40013011	Te Yesu tiranↄↄ fa wↄ nyiaa, "Ɛmɛɛ dↄↄ Wurubuarɛ ta toro ya agyueŋse na ɛ ka gyeŋ nombia ŋan weesɛɛ lee ↄ gyoori keŋ wose man, mↄna na balaŋ pou ya.
40013012	Nawolo nyi walaŋ kamasɛ ŋon ↄ gyeŋ Wurubuarɛ gyoori keŋ nombia aweeseŋ ŋan man na, ŋon te Wurubuarɛ waa toro wa agyueŋ na waa gyeŋ kpu. Te walaŋ kamasɛ ŋon ↄ ba gyeŋ kolo lee Wurubuarɛ gyoori keŋ nombia aweeseŋ ŋan man ya na, kyomii keŋ ↄ na gyueŋ nyi ↄ gyeŋ koraŋ nɛ, Wurubuarɛ waa lɛo ke lee ↄ nyiŋmaa man."
40013013	Keŋ dↄↄ te mee kolosi fa wↄ aduya man yɛna nyiaa, Bɛɛ kɛo kɛo mↄna bↄↄ ne naa kolo ya. Bɛɛ tei tei, mↄna bↄↄ ne nyii nombia ŋenaŋ man ya.
40013014	Nombia akↄŋaŋ balaŋ kɛwↄ dↄↄ yela Wurubuarɛ dekpeŋkpeŋgyↄↄre Yesaya nombia ŋan ↄ be yako see nɛ kↄŋawↄ ampaŋ. Yesaya yakowↄ nyiaa, "Balaŋ kɛwↄ baa tei tei, mↄna bↄↄ gyae baa nyii nombia ŋenaŋ man ya. Te baa kɛo kɛo, mↄna bↄↄ gyae baa naa kolo ya.
40013015	Nawolo nyi mena balaŋ kɛwↄ dana konↄↄyuŋ, te be dana deŋela tae. Ba te kyaŋ be sia wuu na bↄↄ nyiŋ naa ya. Nawolo nyi akpaa be sia ne naa te ba deŋela mↄ ne nyii na, keŋte baa nyii nombia ŋan man na baa kyɛɛkee lee be gbɛɛneŋ kumɛɛ man na baa kↄŋ me gyaŋ, na maa mo be nombiakumɛɛ kyɛɛ wↄ.
40013016	Mↄna ɛmɛɛ dↄↄ ɛ te yɛɛ nyeebam, nawolo nyi ɛ sia ne naa te ɛ deŋela mↄ ne nyii.
40013017	Ampaŋ yaa mɛɛ yako nyiaa, Wurubuarɛ akpeŋkpeŋgyↄↄra na Wurubuarɛ balaŋ baŋ be gbɛɛneŋ tenɛɛ ↄ siaman baŋ bↄↄ kyaa kaalaŋ nɛ, gyaewↄ nyi baa naa kpene keŋ ɛ ne naa nɛ, mↄna ba te naa ya. Te be gyaewↄ nyi baa nyii kpene keŋ ɛ ne nyii nɛ, mↄna be te nyii ya."
40013018	Keŋte Yesu yako wↄ nyiaa, "Nɛnɛɛ ɛ tei na ɛ ke nyii wↄↄfarale ŋon dudu keŋ asɛɛ.
40013019	Abↄↄ bia ŋan be yale wↄↄ keŋ gbɛɛneŋ man nɛ, seŋɛɛ fa balaŋ baŋ bee nyii Wurubuarɛ gyoori keŋ wose man nombia, te ↄbↄnsam ne kↄŋ kaa ŋmɛɛle ŋa lee be konↄↄse man, na bↄↄ nyiŋ nyii asɛɛ ya nɛ.
40013020	Bia ŋan be yale kpanaŋse dↄↄ nɛ, seŋɛɛ fa balaŋ baŋ bee nyii Wurubuarɛ nombia ŋan, te bɛɛ lɛɛ ŋa na gyoŋ debokenaŋ man nɛ.
40013021	Mↄna keŋ Wurubuarɛ nombia ŋan te nyiŋ lila be man dↄↄ ya nɛ, bↄↄ ne tale seŋ keŋkeŋ kelii ↄto ya. Mena dↄↄ akpaa de kↄŋ nyi Wurubuarɛ nombia ŋan dↄↄ te bɛɛ naase wↄ diyem na, be ta bese be wↄle bileŋ.
40013022	Bia ŋan be yale kpalamse man nɛ, seŋɛɛ fa balaŋ baŋ bee nyii Wurubuarɛ nombia ŋan, te tɛɛle kei dↄↄ nombia, na kↄba kegyae beiŋ, na tɛɛle kei dↄↄ abↄↄ akaŋ ŋan kegyae da gyoo be man nɛ, na bee yeli baa bee Kristo man ya.
40013023	Abↄↄ bia ŋan be yale tɛɛle kpaakpaa dↄↄ nɛ, seŋɛɛ fa balaŋ baŋ bee nyii Wurubuarɛ nombia ŋan te bɛɛ lɛɛ ŋa do konↄↄ kpaakpaa man, te bɛɛ tela ŋa nideli te bɛɛ yɛɛ kakyeŋ di ŋe dↄↄ nɛ. Mena dↄↄ nombia ŋan ne yeli bɛɛ yɛɛ abↄↄ kpaakpaa ŋgba ŋan ŋↄↄ se bia sↄŋonoŋ (100), na sↄŋotooro (60), na saonakufu (30) nɛ."
40013024	Keŋte Yesu besewↄ gyↄ dudu wↄle fa wↄ nyiaa, "Wurubuarɛ gyoori keŋ yɛɛ ŋgba mena keŋ balee ŋolo be gyu ke ŋmatee abↄↄ bia kpaakpaa nyiŋan ↄ wↄↄman nɛ.
40013025	Mↄna nelim balaŋ pou kedokii nɛ, ↄ kↄlare kↄŋawↄ kaa ŋmatee ŋalese kumɛɛ bom na abↄↄ bia ŋan te ↄ laŋawↄ.
40013026	Abↄↄ bia ŋan ketu se bia nɛ, te ŋalese kumɛɛ ŋan mↄ lese ŋa wose debↄↄ."
40013027	Botↄↄ te wↄↄte ŋon tewulɛɛ kↄŋawↄ kaa bↄↄse e nyiaa, "De gbeŋgyoo, na abↄↄ bia kpaakpaa nyiŋan te n ŋmateewↄ n wↄↄ keŋ man yee? Te aleŋ yaa ŋalese kumɛɛ kɛŋa leewↄ?"
40013028	Keŋte balee ŋon yakowↄ nyiaa, "Me kↄlare ŋolo kaa yɛɛ laa mena nɛ." Botↄↄ te ↄ tewulɛɛ baŋ bↄↄse e nyiaa, "N ne gyae nyi dee gyu ke kulii ŋalese kumɛɛ ŋan?"
40013029	Keŋte balee ŋon tiranↄↄ fa wↄ nyiaa, "Koa ɛ yela ŋe ka seŋ, na mena ya nɛ, akpaa ɛ gyu ɛ ne kulii ŋalese kumɛɛ ŋan nɛ, ɛ te kɛɛ nideli ya na ɛ ka kulii abↄↄ bia kpaakpaa ŋan mↄ kpu na ŋa.
40013030	Mena dↄↄ ɛ yela ŋe popou ka seŋ kelii kekɛrɛɛ tɛɛ. Debaŋ kenaŋ nɛ, maa yako baŋ baa kɛrɛɛ ŋa nɛ nyiaa, ɛ taŋgbɛɛ kulii ŋalese kumɛɛ ŋan pɛ, na ɛ ke bake ŋa kaboese man na ɛ ka too ŋa. Kenaŋ wↄle na ɛ ke yilaa abↄↄ bia kpaakpaa ŋan pou ka do me kpeese man."
40013031	Keŋte Yesu besewↄ gyↄ dudu wↄle fa wↄ nyiaa, "Wurubuarɛ gyoori keŋ yɛɛ ŋgba daŋ daale bii peperee keŋ ke yɛɛ ŋgba kpeli bii, keŋ balee ŋolo ba mo ke duu ↄ wↄↄman nɛ.
40013032	Daŋbii kei yɛna bii peperee daasebia pou man. Mↄna nyi akpaa ke da bee na, kɛɛ bee bese daŋ dinaa keŋ nyi gyebuse ne kↄŋ kaa loo ba asaase do ke tombia man."
40013033	Keŋte Yesu besewↄ gyↄ dudu fa wↄ nyiaa, "Wurubuarɛ gyoori keŋ yɛɛ ŋgba tee keŋ alo ŋolo ba mo kyakale bodobodo biliŋ tasa dinaa man, kaboena biliŋ keŋ pou korowↄ wuku nɛ."
40013034	Aduya man te Yesu kolosiwↄ fa balaŋ dikpii keŋ pou. Ↄ te kolosi nombii daale fa ŋolo keŋ ↄ te gyↄ dudu ya.
40013035	Kei yele la Wurubuarɛ nombia ŋan ↄ be tɛɛ ↄ dekpeŋkpeŋgyↄↄre Yesaya dↄↄ yako see nɛ kↄŋawↄ ampaŋ. Ↄ yakowↄ nyiaa, "Aduya man te maa kolosi fa wↄ na maa yako wↄ nombia aweeseŋ ŋan bↄↄ gyeŋ ya, leenaŋ tɛɛle kewalaŋ tɛɛ nɛ."
40013036	Keŋte Yesu lↄↄ balaŋ dikpii keŋ gbɛɛ te ↄ gyuuwↄ dekpaŋalaŋ man. Ↄ kaseela baŋ kↄŋawↄ ↄ gyaŋ te be yako e nyiaa, "Wola daa dudu keŋ n be gyↄↄ lee ŋalese kumɛɛ ŋan ŋↄↄ tuu wↄↄ keŋ man nɛ asɛɛ."
40013037	Keŋte Yesu tiranↄↄ fa wↄ nyiaa, "Walaŋ ŋon ↄ be duu abↄↄ bia kpaakpaa ŋan nɛ yɛna maŋ Deniwalaŋ Bu ŋon,
40013038	wↄↄ keŋ yɛna tɛɛle kei pou. Abↄↄ bia kpaakpaa ŋan yɛna Wurubuarɛ gyoori keŋ man bia baŋ. Ŋalese kumɛɛ ŋan yɛna ↄbↄnsam ŋon bia.
40013039	Te walaŋkum ŋon ↄ be duu ŋalese kumɛɛ ŋan yɛna ↄbↄnsam ŋon. Kekɛrɛɛ tɛɛ keŋ yɛna debaŋ ↄtomante keŋ. Baŋ baa kɛrɛɛ nɛ yɛna Wurubuarɛ kpilala baŋ.
40013040	Mena keŋ bↄↄ yilaa ŋalese kumɛɛ ŋan te bↄↄ too ŋa nɛ, mena ne gyae la ke kↄŋ debaŋ ↄtomante keŋ man.
40013041	Maŋ Deniwalaŋ Bu ŋon maa kpila me kpilala lee adido na be kaa yilaa kpene kamasɛ keŋ ne yeli walaŋ ne yɛɛ dukum nɛ, na nombiakumɛɛyɛɛra pou lee me gyoori keŋ man.
40013042	Wurubuarɛ kpilala baŋ baa fuŋ balaŋ kumɛɛ baŋ do boalaŋ degyapaa keŋ man. Botↄↄ te baa fae yeesa na baa tao be kela.
40013043	Mↄna baŋ be gbɛɛneŋ tenɛɛ Wurubuarɛ siaman nɛ, baa ŋalakee ŋgba weese nɛ be kya ŋon gyoori keŋ man. Baŋ be dana deŋela anenyiiŋ dei na, baa tei nideli."
40013044	Keŋte Yesu besewↄ yako wↄ nyiaa, "Wurubuarɛ gyoori keŋ yɛɛ ŋgba kolo kpaakpaate keŋ ke dana koya doŋ te bↄↄ mo weese tɛɛle daale man nɛ. Balee ŋolo ke gyu kena ke nɛ, te ↄ desina ke weese nideli. Ke yɛɛ e gyoŋ gbaa mena dↄↄ ↄ gyuuwↄ ka mo kpene kamasɛ keŋ ↄ dana nɛ yↄↄ, te ↄ moowↄ ke lɛɛ tɛɛle kenaŋ."
40013045	Yesu besewↄ yako wↄ nyiaa, "Wurubuarɛ gyoori keŋ yɛɛ ŋgba kebudiiri ŋon ↄ dↄŋ ↄ ne gyae kegyaŋase kpaakpaa nyiŋan waa lɛɛ nɛ.
40013046	Ↄ ke gyu ke nyiŋ kegyaŋa kpaakpaate nɛ, ↄ gyuuwↄ ke yↄↄ kpene kamasɛ keŋ ↄ dana nɛ, te ↄ moowↄ ke lɛɛ ke."
40013047	Yesu besewↄ yako wↄ nyiaa, "Wurubuarɛ gyoori keŋ yɛɛ ŋgba asawu lↄↄra baŋ bↄↄ fuŋ ba asawu do loŋ man te bↄↄ kyaŋ kpebia kpookpoo nɛ.
40013048	Ba kena nyi asawu keŋ te wulu nɛ, be wↄŋee ke kↄŋ dekeŋkeŋ dↄↄ. Be tisiwↄ kyaa te be tↄↄsee kpebia kpaakpaa nyibaŋ do be doŋase man, te be fuŋii akumɛɛ baŋ pou leki.
40013049	Mena ne gyae la ke kↄŋ wee ↄtomante keŋ man. Wurubuarɛ kpilala baŋ baa kↄŋ kaa lese balaŋ kumɛɛ baŋ lee balaŋ kpaakpaa baŋ man.
40013050	Na baa fuŋ balaŋ kumɛɛ baŋ do boalaŋ keŋ ke bɛɛ yem ya nɛ man. Botↄↄ te baa fae yeesa na baa tao be kela."
40013051	Keŋte Yesu bↄↄse wↄ nyiaa, "Ɛ nyii nombia kɛŋa pou asɛɛ?" Te be sɛɛwↄ nyi "Ayi."
40013052	Keŋte Yesu yako wↄ nyiaa, "Nombii kei nawolo baa nyiaa, mmaraa wolale kamasɛ ŋon ↄ be kasee Wurubuarɛ gyoori keŋ nombia gyeŋ ŋa nɛ, ↄ yɛɛ ŋgba dekpaŋalaŋ kegyia ŋon ↄ ne kyaa lese wa abↄↄ wↄlɛɛ na benɛɛ lee wa abↄↄ dɛɛsee man nɛ."
40013053	Yesu ke gyↄ aduya kɛŋa taŋ nɛ, ↄ leewↄ botↄↄ laŋ.
40013054	Ↄ ke gyu ka gyoo ↄ dɛɛ nɛ, ↄ gyuuwↄ ka wola wↄ Wurubuarɛ nombia bↄ ↄsom deni man, te ↄ kawola keŋ doo be popou nↄↄ, keŋte be bↄↄse dↄŋa nyiaa, "Aleŋ yaa ↄ nyiŋa nombia kagyeŋ kei, na doŋ keŋ ↄ na mo yɛɛ gyakoloŋ nombia na nombia dinaana kɛŋa lee?"
40013055	Na kapenta ŋon bu yaa yee? Na ↄ naa yɛna Mɛɛre yee, na ↄ naabia yɛna Gyemisi na Gyosɛfo na Simↄn na Gyuda yee?
40013056	Na daa na ↄ desina kyaa la kɛbo yee? Aleŋ kitii yaa ↄ nyiŋa mena doŋ kei lee?
40013057	Mena dↄↄ ba te lɛɛ e ya. Keŋte Yesu yako wↄ nyiaa, "Balaŋ ne bu Wurubuarɛ dekpeŋkpeŋgyↄↄre yenaŋ kamasɛ, mↄna ŋon gbagba ↄ donↄↄ man balaŋ, na ↄ dekpaŋalaŋmantena bee buu na e ya."
40013058	Te keŋ ba te lɛɛ Yesu di dↄↄ ya nɛ, ↄ te yɛɛ gyakoloŋ nombia burum ↄ dɛɛ botↄↄ ya.
40014001	Mena debaŋ kenaŋ man te gyoo Herode ŋon ↄ ne kɛɛ Galelia tɛɛle dↄↄ nɛ, nyii Yesu wose man nombia.
40014002	Keŋte ↄ yako ↄ tewulɛɛ nyiaa, gyae ke yɛɛ Gyↄn Wurubuarɛ loŋsↄↄre ŋon bese la foŋ lee yeŋ man kↄŋ nɛ. Mena dↄↄ te ↄ ne tale yɛɛ gyakoloŋ nombia nɛ.
40014003	Nawolo nyi gyoo Herode gbagba yele la be kyaŋa Gyↄn te be bake e, te ba moo e ke tↄ deni lee ↄ kegyia Filipo wɛɛle Herodia dↄↄ.
40014004	Kpene keŋ dↄↄ gyoo Herode be yɛɛ mena yɛna nyi, Gyↄn yako e nyi gbɛɛ be doo nyi waa mo ↄ kegyia Filipo wɛɛle Herodia yala ya.
40014005	Gyoo Herode gyaewↄ nyi nafↄ waa ko Gyↄn mↄna ↄ ne yee Gyudatena baŋ, nawolo nyi bɛɛ lɛɛ Gyↄn di nyi ↄ yɛɛ Wurubuarɛ dekpeŋkpeŋgyↄↄre e.
40014006	Wee daale gyoo Herode kee di ↄ kalolawee nɛ, Herodia bu alebu kↄŋawↄ kaa sↄe balaŋ baŋ pou siaman, te yɛɛ gyoo Herode kyeo.
40014007	Mena dↄↄ gyoo Herode kaŋa ntam yako alebu ŋon nyiaa, "Kpene kamasɛ keŋ n gyae nyi maa fa neŋ na, yako na maa fa neŋ."
40014008	Keŋte alebu ŋon ↄ naa feefuwↄ do ↄ bu nyi waa yako nyiaa, "Mɛɛ gyae n ke kara Gyↄn Wurubuarɛ loŋsↄↄre nyee do tasa taŋtaŋalaŋ man fa maŋ debokeiman."
40014009	Nombia ŋan takaa gyoo ŋon, mↄna ntam keŋ ↄ be kam na balaŋ baŋ bↄↄ yilaa botↄↄ dↄↄ nɛ, ↄ yela be yɛɛ alebu ŋon kegyaebii fa e.
40014010	Mena dↄↄ ↄ yela be gyuuwↄ ke kara Gyↄn nyee deni keŋ man.
40014011	Keŋte ba moo Gyↄn nyee keŋ do tasa taŋtaŋalaŋ man kↄna alebu ŋon, te ↄ moo ke gyina ↄ naa.
40014012	Kenaŋ wↄle te Gyↄn kaseela gyuuwↄ ka mo Gyↄn woo ŋon ke wuu, te be gyuuwↄ ke yako Yesu.
40014013	Yesu ke nyii Gyↄn Wurubuarɛ loŋsↄↄre yeŋ nɛ, ↄ gyoowↄ debgele man laŋ yenaŋ daale gyu ke kyaa waageŋ kooŋ. Balaŋ dikpii keŋ ke nyii nyi ↄ te lam nɛ, te ba leewↄ be donↄↄse man, mo na be nawↄↄ sila e.
40014014	Yesu ke tisi lee degbele keŋ man, te ↄ kena balaŋ dikpii keŋ nɛ, be nombia yɛɛ e waraŋase te ↄ kyↄↄ kaweesetena baŋ pou bↄↄ sila wↄ gyu nɛ.
40014015	Ke lii balinↄↄ nɛ, Yesu kaseela baŋ kↄŋawↄ ↄ gyaŋ kaa yako e nyiaa, "De Gbeŋgyoo, tɛɛ ne yuu te kɛbo mↄ yɛɛ ŋale nsana ke. Lↄ balaŋ baŋ gbɛɛ, na baa gyu akuraase ŋan benaa nɛ man na be kaa gyae kolo lɛɛ di."
40014016	Keŋte Yesu yako wↄ nyiaa, "Tekaboena nyi baa ta ya. Ɛmɛɛ gbagba ɛ gyae kolo fa wↄ na baa di."
40014017	Botↄↄ te ↄ kaseela baŋ yako e nyiaa, "Bodobodose abiliŋ anoŋ na kpebia bala pɛ te de dana."
40014018	Keŋte Yesu yako wↄ nyiaa, "Ɛ mo ŋa kↄna maŋ."
40014019	Te ↄ yela balaŋ baŋ tisiwↄ kyakee tɛɛle man. Keŋte Yesu moo bodobodose anoŋ na kpebia bala baŋ, te ↄ gyinaa ↄ nyee adido te ↄ fanewↄ do Wurubuarɛ nↄↄ, te ↄ kɛrɛɛ ŋa te ↄ moo ŋa fa ↄ kpilala baŋ, te baŋ mↄ moowↄ kpɛlɛɛ balaŋ baŋ.
40014020	Balaŋ baŋ pou diiwↄ baa, te be tↄↄsee weenɛɛ buruburu akaŋ ŋan na, be nyiŋa doŋase kufu ala (12).
40014021	Balaŋ baŋ bↄↄ di weenɛɛ ŋan nɛ, be yaanↄↄle gyae ke yɛɛ ŋgba baala kakpoŋse banoŋ (5000) nɛ. Ba te kala ala na bia kpu ya.
40014022	Debokenaŋ man te Yesu yela ↄ kaseela baŋ gyoowↄ degbele man kyaŋ gbɛɛ gyu boo keŋ diŋgyiŋ na waa nyiŋ lↄ balaŋ baŋ gbɛɛ.
40014023	Yesu ke lↄ balaŋ baŋ gbɛɛ taŋ nɛ, ↄ gyuuwↄ bula dↄↄ waageŋ ↄ kaa fane. Kelii balinↄↄ nɛ, na Yesu waageŋ kaa la botↄↄ.
40014024	Debaŋ kenaŋ na degbele keŋ te lii lem, na feliŋ dinaa daale mↄ ne gyↄↄ degbele keŋ wosi loŋ keŋ dↄↄ.
40014025	Tɛɛ kɛɛ bee kena nɛ, Yesu tɛɛwↄ loŋ keŋ dↄↄ ↄ ne gyu ↄ kaseela baŋ gyaŋ.
40014026	Ↄ kaseela baŋ kena e ↄ dↄŋɛɛ loŋ keŋ dↄↄ ↄ ne kↄŋ nɛ, be wↄe lↄↄ wↄ gbaa. Keŋte be kpa "Ↄ yɛɛ woo e," te be fae yeesa nawolo nyi gyakoloŋ te kyaŋ wↄ.
40014027	Debokenaŋ man te Yesu kolosiwↄ fa wↄ nyi, "Ɛ nyiŋ konↄↄ, ɛ na yee ya, maŋ e."
40014028	Botↄↄ te Pita yako e nyiaa, "Me Gbeŋgyoo, akpaa nyaŋ e na, yela maa ta loŋ keŋ dↄↄ kↄŋ n gyaŋ."
40014029	Keŋte Yesu yako e nyiaa, "Kↄŋ" te Pita leewↄ degbele keŋ man ta loŋ keŋ dↄↄ ↄ ne gyu Yesu gyaŋ.
40014030	Mↄna Pita kena mena keŋ feliŋ keŋ ne gyↄↄ loŋ keŋ dↄↄ nɛ, gyakoloŋ gyoo e te ↄ fiasɛɛ ↄ na gyoo loŋ keŋ man. Keŋte ↄ fae yeesa nyiaa, "Me Gbeŋgyoo, lɛɛ maŋ!"
40014031	Debokenaŋ man te Yesu tenee ↄ nyiŋmaa kyaŋ e te ↄ yako e nyiaa, "Baale, n kelɛɛdi ta boo ya. Weera dↄↄ te n lɛɛ maŋ aŋmaareŋ n konↄↄ man?"
40014032	Yesu na Pita ka gyeŋ gyoo degbele keŋ man nɛ, te feliŋ keŋ tinaa kegyↄ yela.
40014033	Botↄↄ te baŋ be doo degbele keŋ man nɛ, korowↄ buŋ Yesu nawↄↄtɛɛ te be yako e nyiaa, "Nyaŋ yɛna Wurubuarɛ bu ŋon ampaŋ."
40014034	Be ka toŋ boo keŋ nɛ, be gyuuwↄ kelii tɛɛle keŋ bɛɛ baake ke Genesareti nɛ dↄↄ.
40014035	Balaŋ baŋ be kyaa tɛɛle kenaŋ dↄↄ ka gyeŋ nyi Yesu ŋonaŋ nɛ, be kpiliiwↄ gyu ke yako donↄↄse ŋan pou kyaa botↄↄ yenaŋ nɛ. Mena dↄↄ balaŋ moo be kaweesetena pou kↄŋ Yesu gyaŋ.
40014036	Keŋte be waase e nyi waa yela kaweesetena baŋ ka mo be nyiŋmaase tina ↄ kegba nↄↄbii paŋpaŋ bo gba. Te baŋ pou bↄↄ tina ↄ kegba keŋ nɛ, wose yɛɛ wↄ doŋ.
40015001	Keŋte Farasiitena na Gyudatena mmaraa wolala baŋ baale korowↄ lee Gyerusalɛm donↄↄ man gyu ke bↄↄse Yesu nyiaa,
40015002	"Weera dↄↄ te n kaseela baŋ bee di da beneŋ amanberɛse dↄↄ ya? Nawolo nyi bↄↄ ne faafo be nyiŋmaase ŋgba mena keŋ da beneŋ amanberɛse nawolo nɛ pɛte baa di ya!"
40015003	Keŋte Yesu tiranↄↄ fa wↄ nyiaa, "Weera dↄↄ te ɛmɛɛ mↄ, lee ɛ beneŋ amanberɛse dↄↄ te ɛ bee di Wurubuarɛ mmaraase dↄↄ ya?"
40015004	Nawolo nyi Wurubuarɛ yakowↄ nyiaa, "Bu n kya na n naa, te nyaŋ ŋon n falaa n kya yaa n naa na, kaboena nyi baa ko neŋ."
40015005	Mↄna ɛmɛɛ ne yako nyiaa, "Akpaa ŋolo de yako ↄ kya yaa ↄ naa nyi, 'Kpene keŋ nafↄ me dana maa fa neŋ nɛ, yɛɛ Wurubuarɛ wui.'
40015006	Mena dↄↄ be kaboena nyi ↄtenate waa mo kpene kenaŋ fa ↄ lolala ya. Nnɛ na ɛ ne yako baa nyi ↄtenate na bu ↄ kya na ↄ naa na waa yɛɛ kpene keŋ kaboena nyi waa yɛɛ fa wↄ nɛ ya. Kei nawolo baa nyi lee ɛ beneŋ amanberɛse dↄↄ, ɛ te bɛɛ kpene keŋ Wurubuarɛ kpa yaa yɛɛ nɛ.
40015007	Ɛmɛɛ baŋ ɛ na beo ɛ wose, Wurubuarɛ nombia ŋan ↄ be tɛɛ ↄ dekpeŋkpeŋgyↄↄre Yesaya dↄↄ yako see lee ɛ wose man nɛ yɛɛ ampaŋ. Ↄ yakowↄ nyiaa,
40015008	'Balaŋ kɛwↄ na mo be nↄↄ bo yako nyi bee bu maŋ, mↄna be konↄↄse man na, bↄↄ na mo maŋ yɛɛ kolo ya.
40015009	Bɛɛ som maŋ bo yakaa, nawolo nyi mmaraase ŋan denibalaŋ gbagba be kyaa yɛɛ nɛ, ŋan te bɛɛ mo wola balaŋ beo wↄ nyi ŋe yɛɛ maŋ Wurubuarɛ mmaraase ŋa.' "
40015010	Keŋte Yesu besewↄ baake balaŋ baŋ pou kↄŋ ↄ gyaŋ te ↄ yako wↄ nyiaa, "Ɛ popou ɛ tei me gyaŋ, na ɛ ke nyii nombia kɛŋa man nideli.
40015011	Na kpene keŋ na gyoo walaŋ nↄↄman nɛ ne yɛɛ na e ayimɛɛ ya, mↄna kpene keŋ na lee ↄ nↄↄman nɛ, keŋ ne yɛɛ na e ayimɛɛ."
40015012	Keŋte Yesu kaseela baŋ kↄŋawↄ ↄ gyaŋ kaa bↄↄse nyiaa, "Ŋgba n gyeŋ nyi debaŋ keŋ Farasiitena baŋ be nyii nombia ŋan na, te yɛɛ wↄ gyoŋ ya?"
40015013	Keŋte Yesu tiranↄↄ fa wↄ nyiaa, "Daŋ kamasɛ keŋ ka te yɛɛ nyi me kya ŋon ↄ kyaa adido nɛ duu na ke ya na, waa kulu ke na ke lila pou ke leki.
40015014	Ɛ tina Farasiitena benaŋ yela botↄↄ, be yɛɛ ŋgba siayɛlɛɛsatena baŋ bɛɛ wola siayɛlɛɛsatena gbɛɛ nɛ. Akpaa siayɛlɛɛsate na wola siayɛlɛɛsate gbɛɛ nɛ, be bala pou baa kaa yala bↄↄ man bo."
40015015	Botↄↄ te Pita yako e nyiaa, "De Gbeŋgyoo, lese dudu kei asɛɛ fa daa."
40015016	Keŋte Yesu bↄↄse ↄ kaseela baŋ nyiaa, "Keŋ dↄↄ ɛmɛɛ mↄ nyeeya ta yem?
40015017	Keŋ dↄↄ ɛ ba gyeŋ nyi kpene kamasɛ keŋ da gyoo walaŋ nↄↄman na, ne gyu ka gyoo ↄ dubulu man na ke ta bese lee ↄ wose man yee?
40015018	Mↄna nombii kamasɛ keŋ na lee walaŋ nↄↄman nɛ, na lee bo ↄ konↄↄ man, te keŋ ne yɛɛ na e ayimɛɛ.
40015019	Nawolo nyi walaŋ konↄↄ man te nombiakumɛɛ ŋgba, balaŋ kako, na yale kewↄlɛɛ na kafoŋ na ŋmɛɛleŋ na balaŋ nↄↄ kekɛrɛɛ na balaŋ yela kewↄlɛɛ na lee.
40015020	Mena abↄↄ kɛŋa ne yɛɛ na walaŋ ayimɛɛ, mↄna akpaa ŋolo te faafo ↄ nyiŋmaase pɛte waa di ya nɛ, ke bɛɛ yɛɛ e ayimɛɛ ya."
40015021	Yesu ka lee botↄↄ nɛ, ↄ wↄŋa ↄ wose lee botↄↄ gyu Tae na Sidↄn donↄↄse ŋan yenaŋ.
40015022	Keŋte Kaanan alo ŋolo leewↄ botↄↄ yenaŋ kↄŋ Yesu gyaŋ kaa wii fa e nyiaa, "Me Gbeŋgyoo, gyoo Defidi ↄ naanabii, wii me waraŋase! Feliŋkum doo me bu alebubii man, te kɛɛ naase e diyem nideli."
40015023	Mↄna Yesu te yako daale ya. Mena dↄↄ ↄ kaseela baŋ waase e nyiaa, "Lↄ alo ŋon gbɛɛ na waa ta, nawolo nyi ↄ ne fae yeesa tↄ daa deŋela."
40015024	Keŋte Yesu yako alo ŋon nyiaa, "Iseraetena baŋ bↄↄ yoo Wurubuarɛ gbɛɛ nɛ baageŋ gyaŋ te Wurubuarɛ kpila maŋ."
40015025	Mↄna alo ŋon kↄŋawↄ kaa buŋ Yesu nawↄↄ tɛɛ waase e nyiaa, "Me Gbeŋgyoo, lɛɛ maŋ!"
40015026	Keŋte Yesu yako alo ŋon nyiaa, "Tekaboena nyi baa mo bia weenɛɛ fa babaase ya."
40015027	Botↄↄ te alo ŋon mↄ sɛɛwↄ nyiaa, "Ayi, me Gbeŋgyoo, doo mena, mↄna babaase baa tale fiu weenɛɛ ŋan be gbeŋgyoo ne dii te ŋɛɛ yale tɛɛle man nɛ di."
40015028	Keŋte Yesu yako alo ŋon nyiaa, "Alo n kelɛɛdi boe. Kpene keŋ n ne gyae nɛ, dɛɛkↄŋ mena fa neŋ." Debokenaŋ man te ↄ bu ŋon kawee taŋawↄ.
40015029	Yesu ka lee botↄↄ nɛ, te ↄ tɛɛwↄ na Galelia boo keŋ nↄↄ nↄↄ. Keŋte ↄ gyuuwↄ ka gyeŋ bulabii daale gyu ke kyaa ke dↄↄ.
40015030	Balaŋ burum moo be kaweesetena kↄŋ ↄ gyaŋ. Kaweese ŋgba baŋ be nawↄↄ ba yekee, na baŋ be sia be yɛlɛɛ na ↄtakasese na omumuuse na kaweese kpookpoo nɛ. Keŋte Yesu kyↄↄ be popou.
40015031	Balaŋ baŋ kena nyi baŋ be nawↄↄ ba yekee ne tɛɛ, te omumuuse ne kolosi te ↄtakasese wose ne yɛɛ wↄ doŋ, te siayɛlɛɛsatena sia ne naa nɛ, doo be nↄↄ. Keŋte ba lese Iseraetena Wurubuarɛ ŋon yele.
40015032	Keŋte Yesu baake ↄ kaseela baŋ kↄŋ ↄ gyaŋ te ↄ yako wↄ nyiaa, "Balaŋ kɛwↄ nombia dana maŋ waraŋase, nawolo nyi gyɛŋ weeya kpaakpaa atooro yaa ŋgba be kyaa me gyaŋ te be te dii ta kolo ya nɛ. Mↄↄ ne gyae maa lↄ wↄ gbɛɛ na tanam ya, nawolo nyi be sia de kaa biri wↄ gbɛɛnaa man."
40015033	Botↄↄ te ↄ kaseela baŋ bↄↄse e nyiaa, "Aleŋ yaa dee nyiŋ weenɛɛ fa balaŋ burum kɛwↄ ŋale nsana kɛbo?"
40015034	Keŋte Yesu bↄↄse wↄ nyiaa, "Bodobodose aŋmoŋ te ɛ dana?" Te be tiranↄↄ fa e nyi, "Bodobodose nyetooro na kpebia buruburu akalansɛɛ baale te de dana."
40015035	Keŋte Yesu yela balaŋ baŋ tisiwↄ kyakee tɛɛle man.
40015036	Ↄ moo bodobodose nyetooro ŋan, na kpebia baŋ te ↄ fanewↄ fa Wurubuarɛ karaŋ, te ↄ kɛrɛɛ ŋa mo fa ↄ kaseela baŋ. Keŋte ↄ kaseela baŋ mↄ moo ŋa kpɛlɛɛ balaŋ baŋ.
40015037	Balaŋ baŋ pou diiwↄ baa. Te ↄ kaseela baŋ tↄↄsee buruburu akaŋ ŋan na, be nyiŋa doŋase nyetooro.
40015038	Balaŋ baŋ bↄↄ di weenɛɛ ŋan nɛ, be yaanↄↄle yɛɛ baala kakpoŋse banaara (4000). Ba te kala ala na bia kpu ya.
40015039	Yesu ke lↄ balaŋ baŋ gbɛɛ taŋ nɛ, ↄ gyoowↄ degbele man te ↄ gyuu tɛɛle keŋ bɛɛ baake ke nyi Magadan nɛ dↄↄ.
40016001	Wee daale nɛ, Farasiitena na Sadukiitena kↄŋawↄ Yesu gyaŋ kaa teese e ↄ nↄↄman nyi waa yɛɛ gyakoloŋ nombia wola wↄ, na kawola nyi ↄ lee Wurubuarɛ gyaŋ ampaŋ.
40016002	Keŋte Yesu tiranↄↄ fa wↄ nyiaa, "De lii balinↄↄ te ŋↄma yasɛɛ na ɛ ne tale naa yako nyi, tɛɛ de naa na weese waa gyↄ.
40016003	Te nebo mↄ na, ɛ ne tale kɛɛ ŋↄma dinↄↄ yako nyi gyɛŋ ↄga waa ŋɛɛ. Ɛ ne tale kɛɛ ŋↄma na ɛ kawola kpene keŋ gyae ke kↄŋ. Mↄna nombia ŋan ne yɛɛ debaŋ kei man nɛ, ɛ bɛɛ tale wola ŋe man ya.
40016004	Ɛmɛɛ gyɛŋ wee kei balaŋ, ɛ yɛɛ balaŋ kumɛɛwↄ te ɛ bee yee Wurubuarɛ ya. Ɛ ne gyae nyi maa yɛɛ gyakoloŋ nombia ɛ kena, mↄna mↄↄ gyae maa yɛɛ gyakoloŋ nombia kamasɛ wola ŋon kpu na ŋan be kↄŋ Wurubuarɛ dekpeŋkpeŋgyↄↄre Gyona dↄↄ nɛ ya." Keŋte Yesu leewↄ be gyaŋ laŋ tina wↄ yela.
40016005	Yesu na ↄ kaseela ka toŋ gyu boo keŋ diŋgyiŋ nɛ, ↄ kaseela baŋ wolee bodobodo ka mo bo.
40016006	Keŋte Yesu faree wↄ nyiaa, ɛ kɛɛ ɛ wose man nideli lee Farasiitena na Sadukiitena wose man. Nawolo nyi be dinↄↄ yɛɛ ŋgba tee keŋ bɛɛ mo do bodobodo man te kɛɛ koro nɛ.
40016007	Mena dↄↄ ↄ kaseela baŋ bↄↄse dↄŋa nyiaa, "Keŋ de ta mo bodobodo kↄŋ dↄↄ ya te ↄ ne yako mena nombia kɛŋa yaa?"
40016008	Na Yesu ta gyeŋ kpene keŋ bee kolosi na dↄŋa nɛ te ↄ yako wↄ nyiaa, "Ɛ kelɛɛdi ta boo ya. Weera dↄↄ te ɛ ne kolosi nyi ɛ ta mo bodobodo tela ya?
40016009	Mena dↄↄ ɛ sɛɛ ɛ te nyii ta me nombia man yee? Ɛ bɛɛ tↄↄse bodobodose anoŋ ŋan mↄↄ kɛrɛɛ fa balaŋ kakpoŋse banoŋ, na ŋan bↄↄ dii kaase te ɛ be tↄↄsee wulu doŋase nɛ yee?
40016010	Yaa ɛ bɛɛ tↄↄse bodobodose nyetooro ŋan balaŋ kakpoŋse banaara be dii, na ŋan bↄↄ dii kaase te ɛ be tↄↄsee wulu doŋase nɛ yee?
40016011	Weera dↄↄ te ɛ ta gyem nyi na bodobodo wose man nombia yaa mee kolosi fa ŋon ya? Mↄna ɛ kɛɛ ɛ wose man nideli lee Farasiitena na Sadukiitena wose man. Be dinↄↄ yɛɛ ŋgba tee keŋ bɛɛ mo do bodobodo man te kɛɛ koro nɛ."
40016012	Botↄↄ te ↄ kaseela baŋ gyeŋawↄ nyi, na tee keŋ ne yeli bodobodo na koro nɛ yaa ↄ ne yako wↄ nyi baa kɛɛ ba wose man nideli na ke ya. Mↄna Farasiitena na Sadukiitena nombia ŋan bɛɛ wolo nɛ yaa ↄ ne yako wↄ.
40016013	Yesu na ↄ kaseela baŋ ka gyoo Kaesaria Filipi tɛɛle man nɛ, ↄ bↄↄse ↄ kaseela baŋ nyiaa, "Balaŋ ne kolosi ma wose man nombia na be kpa maŋ Deniwalaŋ Bu ŋon yɛna amↄ?"
40016014	Keŋte ↄ kaseela baŋ tiranↄↄ nyiaa, "Balaŋ baale kpa nyaŋ yɛna Gyↄn Wurubuarɛ loŋsↄↄre ŋon. Baale mↄ kpa nyaŋ yɛna Wurubuarɛ dekpeŋkpeŋgyↄↄre Elia, te baale mↄ kpa nyaŋ yɛna Wurubuarɛ dekpeŋkpeŋgyↄↄre Gyeremia, yaa Wurubuarɛ akpeŋkpeŋgyↄↄra baŋ man ŋolo."
40016015	Botↄↄ te Yesu bↄↄse wↄ nyiaa, "Ɛmɛɛ mↄ de? Ɛ kpa maŋ Deniwalaŋ Bu ŋon yɛna amↄ?"
40016016	Botↄↄ te Simↄn Pita tiranↄↄ nyiaa, "Nyaŋ yɛna Kristo, nyeelɛɛre ŋon Wurubuarɛ be yako see nyi waa kↄŋ nɛ. Wurubuarɛ ŋon ↄ kyaa kekpaakekpaa nɛ Bu."
40016017	Keŋte Yesu yako e nyiaa, "Gyona bu Simↄn, nyaŋ na nyeebam, nawolo nyi na deniwalaŋ lese na nombia kɛŋa wola neŋ ya, mↄna me kya ŋon ↄ kyaa adido nɛ lese na ŋa wola neŋ.
40016018	Mena dↄↄ mɛɛ yako neŋ nyiaa, nyaŋ yɛna Pita, te n yele kenaŋ asɛɛ yɛna nyi boe. Nyaŋ boe kei dↄↄ te maa baake me balaŋ pou yilaa. Te yeŋ gba koraŋ be gyae ke tale di be dↄↄ ya.
40016019	Maa mo Wurubuarɛ gyoori keŋ safowaase do n nyiŋmaa man. Kpene kamasɛ keŋ nyaŋ ke gyↄ ke dowoe tɛɛle kei dↄↄ nɛ, baa gyↄ ke dowoe adido, te kpene kamasɛ keŋ nyaŋ ke booli ke tɛɛle kei dↄↄ nɛ, baa booli ke adido mↄ."
40016020	Keŋte Yesu faree ↄ kaseela baŋ nyi, be na yako walaŋ kamasɛ nyi ŋon yɛna nyeelɛɛre ŋon Wurubuarɛ be yako see nyi waa kↄŋ nɛ ya.
40016021	Lee debaŋ kenaŋ pou nɛ, Yesu fiasɛɛ ↄ na lese nombia ŋan asɛɛ fa ↄ kaseela baŋ nyiaa, "Kaboena nyi maa gyu Gyerusalɛm donↄↄ man, na me kaa naa diyem nideli Gyudatena kegyiise na Wurubuarɛ saese kegyiise na Gyudatena mmaraa wolala baŋ nyiŋmaa man. Baa ko maŋ, mↄna weeya atoorote keŋ man na, Wurubuarɛ waa gyuusu maŋ lee yeŋ man."
40016022	Botↄↄ te Pita moo Yesu lee yenaŋ te ↄ tↄↄ e nyi, "Me Gbeŋgyoo, na yako mena ya. Wurubuarɛ dɛɛ mo kɛŋa gyu lem. Kɛŋa na kↄŋ n dↄↄ korakora ya."
40016023	Botↄↄ te Yesu gɛɛsewↄ kɛɛ Pita te ↄ yako e nyiaa, "Ↄbↄnsam, ta lee me gyaŋ! N ne gyae n ke tↄ maŋ gbɛɛ. Nawolo nyi na Wurubuarɛ kegyaebii te n na gyueŋ ya, mↄna denibalaŋ kegyaebii te n na gyueŋ."
40016024	Keŋte Yesu yako ↄ kaseela baŋ nyiaa, "Akpaa ŋolo ne gyae waa sila maŋ na, ↄ na yɛɛ kpene keŋ ŋon gbagba ne gyae ya, mↄna waa mo ↄ ↄpaŋdaŋ keŋ seele, na waa sila maŋ wee kamasɛ.
40016025	Nawolo nyi walaŋ kamasɛ ŋon ↄ ne gyae waa lɛɛ ŋon gbagba nyeedoŋ na, ke gyae ka lee ↄ nyiŋmaa man. Mↄna walaŋ kamasɛ ŋon ↄ nyeedoŋ da lee ↄ nyiŋmaa man lee maŋ Yesu na me nombia dↄↄ nɛ, waa bese nyiŋ ke.
40016026	Akpaa ŋolo de nyiŋ tɛɛle kei dↄↄ abↄↄ pou te ↄ nyeedoŋ da lee ↄ nyiŋmaa man na, woŋ tↄnↄↄ te waa nyiŋ? Yaa woŋ te walaŋ waa tale mo kyɛɛkee na ↄ nyeedoŋ?
40016027	Maŋ Deniwalaŋ Bu ŋon na me kpilala dɛɛ lee adido kↄŋ me kya Wurubuarɛ gyoorobiiri man, na me kaa tↄ walaŋ kamasɛ kom lee ↄ tom keŋ ↄ be yɛɛ nɛ man.
40016028	Ampaŋ yaa mɛɛ yako ŋon ɛ ke nyii nyiaa, baale seŋɛɛ ɛ man kɛbo keŋ bↄↄ gyae baa yeŋ ya, kelii debaŋ keŋ maŋ Deniwalaŋ Bu ŋon maa lese ma wose wola me gyoorobiiri man."
40017001	Weeya looro wↄle nɛ, Yesu moo Pita na Gyemisi na ŋon Gyemisi ↄ naabu Gyↄn kpu na ↄ wose te be gyuuwↄ bula dinaa daale dↄↄ baageŋ.
40017002	Be ka seŋ botↄↄ nɛ, karatetee dokoloŋ te Yesu wose kyɛɛkeewↄ be siaman. Na ↄ sia gbɛɛ ne ŋalakee ŋgba weese nɛ, te wa abↄↄ ŋan ↄ doona nɛ bese abↄↄ wolomɛɛ futututu na ŋɛɛ ŋalakee polɛpolɛpolɛ.
40017003	Debokenaŋ man te Mosesi na Elia kaa bɛɛwↄ lee be dↄↄ, te be kolosiwↄ na Yesu.
40017004	Keŋte Pita yako Yesu nyiaa, "De Gbeŋgyoo, dei ŋgba daa mↄ be kↄŋ kɛbo nɛ. Nyi akpaa n ne gyae na, yela dɛɛ baŋ kefɛɛse atooro kɛbo. N wui daale, Mosesi wui daale te Elia mↄ wui daale."
40017005	Pita ke gyakaa ↄ ne kolosi nɛ, te ŋↄma ŋɛlɛɛŋɛlɛɛ ŋaale kaa wuuwↄ be dↄↄ. Keŋte be nyii nↄↄwoya ŋaale lee ŋↄma ŋan man nyiaa, "Kei yɛna me bu ŋon mɛɛ gyae e lee me konↄↄ man te ↄ na gyoo me sia, ɛ nyii e."
40017006	Ↄ kaseela baŋ ke nyii nↄↄwoya kɛŋa nɛ, gyakoloŋ gyoo wↄ te be tisiwↄ buŋii tɛɛle man.
40017007	Keŋte Yesu kaa mo ↄ nyiŋmaa tina wↄ te ↄ yako wↄ nyiaa, "Ɛ koro, ɛ na yee ya."
40017008	Be ka koro gyina be sia nɛ, ba te naa ŋolo kpu na Yesu ya.
40017009	Be ke tisi lee bula keŋ dↄↄ bɛɛ kↄŋ nɛ Yesu tↄↄ wↄ kiiŋ nyiaa, "Ɛ na yako walaŋ na walaŋ kpene keŋ ɛ be naa nɛ ya, kelii debaŋ keŋ Wurubuarɛ waa gyuusu maŋ Deniwalaŋ Bu ŋon lee yeŋ man."
40017010	Keŋte ↄ kaseela baŋ bↄↄse e nyiaa, "Weera dↄↄ te Gyudatena mmaraa wolala baŋ ne yako nyi, kaboena nyi Elia waa taŋgbɛɛ kↄŋ pɛna nyeelɛɛre ŋon Wurubuarɛ be yako see nyi waa kↄŋ nɛ ke kↄŋ?"
40017011	Keŋte Yesu yako wↄ nyiaa, "Ke doo mena nyi Elia waa taŋgbɛɛ nyeelɛɛre ŋon kↄŋ na ↄ kaa desina kpene kamasɛ see ŋgba ŋa kedoobii nɛ."
40017012	Mↄna mɛɛ yako ŋon baa nyi Elia taŋ wulaa kↄŋ laŋ mↄna balaŋ ta gyeŋ e ya, te be yɛɛ e kpene kamasɛ keŋ bɛɛ gyae. Mena mↄ te maŋ Deniwalaŋ Bu ŋon maa naa diyem be nyiŋmaa man.
40017013	Botↄↄ te ↄ kaseela baŋ gyeŋawↄ nyiaa, Gyↄn Wurubuarɛ loŋsↄↄre ŋon wose man nombia yaa ↄ ne yako nɛ.
40017014	Ba ke kↄŋ kaa gyoo balaŋ burum baŋ man nɛ, balee ŋolo kaa tisiwↄ buŋ Yesu nawↄↄtɛɛ,
40017015	te ↄ yako e nyiaa, "Me Gbeŋgyoo, wii me bu kei waraŋase fa maŋ. Ↄ na wee keleuleuse, te ↄ ne naa diyem nideli mↄ. Ne kyaa kuu e lↄ boalaŋ yaa loŋ man.
40017016	Ma moo e kↄŋ n kaseela baŋ gyaŋ, mↄna ba te tale kyↄ e ya."
40017017	Botↄↄ te Yesu yako wↄ nyiaa, "Ao! Ɛmɛɛ gyɛŋ balaŋ baŋ ɛ bɛɛ lɛɛ maŋ di ya, te ɛ yɛɛ balaŋ kumɛɛwↄ. Weeya aŋmoŋ te kaboena nyi maa kyaa ɛ gyaŋ, na maa nyiŋ konↄↄ fa ŋon?" Keŋte ↄ yako balee ŋon nyiaa, "Mo n bu ŋon kↄna maŋ."
40017018	Keŋte Yesu fae feliŋkum keŋ te ka leewↄ bu ŋon man, te ↄ kawee taŋawↄ debokenaŋ man.
40017019	Kenaŋ wↄle te Yesu kaseela baŋ gyuuwↄ ↄ gyaŋ, te be baake e lee yenaŋ bↄↄse e nyiaa, "Weera dↄↄ te daa te tale gegi feliŋkum keŋ lee bu ŋon man ya?"
40017020	Botↄↄ te Yesu tiranↄↄ fa wↄ nyiaa, "Nawolo nyi ɛ kelɛɛdi ta boo ya. Mɛɛ yako ŋon ɛ ke nyii nyiaa, nyi akpaa ɛ kelɛɛdi yɛɛ peperee ŋgba kefaabii koraŋ nɛ, nafↄ ɛ ke tale yako bula kei nyiaa, 'Kulu lee kɛbo ke yala nnɛ' te ke gyae ke kↄŋ mena. Te kolo be kyaa keŋ nyi ɛ be gyae ɛ ke tale yɛɛ ya."
40017021	Mↄna mena feliŋkumɛɛ kɛŋa dinↄↄ dↄↄ nɛ, kefane na nↄↄkebake kaageŋ te n ke tale mo gegi ŋa.
40017022	Debaŋ keŋ be popou be kↄŋ kaa gyaŋee Galelia tɛɛle man nɛ, Yesu yako ↄ kaseela baŋ nyiaa, "Baa lese maŋ Deniwalaŋ Bu ŋon fa balaŋ,
40017023	na baa ko maŋ, mↄna weeya atoorote keŋ nɛ, Wurubuarɛ waa gyuusu maŋ lee yeŋ man." Botↄↄ te dekↄkↄrↄkↄↄ kyaŋa ↄ kaseela baŋ.
40017024	Yesu na ↄ kaseela baŋ ke kↄŋ kaa gyoo Kapanum donↄↄ man nɛ, balaŋ baŋ bɛɛ lɛɛ lempoo Wurubuarɛ ↄsom deni dinaa keŋ man nɛ, kↄŋawↄ kaa bↄↄse Pita nyiaa, "Ɛ gbeŋgyoo ŋon bɛɛ tↄ Wurubuarɛ ↄsom deni dinaa lempoo keŋ yee?"
40017025	Keŋte Pita tiranↄↄ fa wↄ nyiaa, ↄ ne tↄↄ. Pita ke kↄŋ kaa gyoo dekpaŋalaŋ man pɛ nɛ, Yesu taŋgbɛɛ la kolosi na e te ↄ bↄↄse e nyiaa, "Simↄn, sena yɛna nya agyueŋ? Balaŋ bomↄ gyaŋ te tɛɛle kei dↄↄ gyooneŋ ne lɛɛ lempoo lee? Donↄↄsetena gyaŋ yaa ŋↄↄla gyaŋ?"
40017026	Te Pita tiranↄↄ nyiaa, "Ŋↄↄla gyaŋ te bɛɛ lɛɛ." Keŋte Yesu yako e nyiaa, "Akpaa mena na donↄↄsetena te nyiŋ ba wose.
40017027	Mↄna keŋ dↄↄ ne gyae nyi daa na wↄ ke yala dↄŋa dↄↄ ya nɛ, mo n darawaa na n ke gyu boo man ke lↄ. Kpebii gyaŋgbate ŋon n ke kyaŋ nɛ, n wola ↄ nↄↄ na n kena kↄba keŋ gyae ka yee daa na neŋ wui lempoo keŋ ketↄ. Lese ke na n ka mo gyina wↄ."
40018001	Mena debaŋ kenaŋ man nɛ, Yesu kaseela baŋ kↄŋawↄ ↄ gyaŋ kaa bↄↄse e nyiaa, "Amↄte yɛna walaŋ kegyia Wurubuarɛ gyoori keŋ man?"
40018002	Keŋte Yesu baake biikyaabii ŋolo kaa seŋ be siaman,
40018003	te ↄ yako wↄ nyiaa, "Ampaŋ yaa mɛɛ yako ŋon ɛ ke nyii nyiaa, akpaa ɛ te kyɛɛkee ɛ dinↄↄ na ɛ ke yↄkↄse ɛ wose yɛɛ ŋgba bia ya nɛ, ɛ be gyae ɛ ka gyoo Wurubuarɛ gyoori keŋ man ya."
40018004	Mena dↄↄ walaŋ kamasɛ ŋon ↄ yↄkↄse ↄ wose ŋgba biikyaabii kei nɛ, ŋon yɛna walaŋ kegyia Wurubuarɛ gyoori keŋ man.
40018005	Te walaŋ kamasɛ ŋon ↄ lɛɛ biikyaabii kei dinↄↄ ma yele man na, maŋ yaa ↄ lɛɛwↄ.
40018006	Mↄna walaŋ kamasɛ ŋon ↄ yeli bia buruburu kɛwↄ baŋ bↄↄ lɛɛ maŋ di nɛ man ŋolo de yɛɛ dukum nɛ, kenaŋ na nyi akpaa ba mo boe dinaa dinaa kpaŋ ↄ wↄŋe man, te be fuŋ e do ɛpo man na dei kela.
40018007	Ɛmɛɛ balaŋ baŋ ɛ kyaa tɛɛle kei dↄↄ nɛ ɛ laako lee abↄↄ ŋan ne yeli balaŋ ne yɛɛ dukum nɛ dↄↄ. Kaboena nyi mena abↄↄ kɛŋa dɛɛ kↄŋ, mↄna nyaŋ walaŋ ŋon ŋe gyae ke ta n dↄↄ kↄŋ nɛ nyaa laako.
40018008	Nyi akpaa n nyiŋmaa yaa n nae ne yele la te n ne yɛɛ dukum na kara ke leki. Nawolo nyi, dei nyi nya lee kadeŋ na n ka gyoo Wurubuarɛ gyoori keŋ man, kela nyi baa mo neŋ nyiŋmaase ala yaa nawↄↄ ala ka do boalaŋ keŋ ke bɛɛ yem ya nɛ man.
40018009	Te akpaa nyi n sibii ne yele la te n ne yɛɛ dukum na kulu ke leki. Dei nyi nya mo sibii dokoloŋ gyoo Wurubuarɛ gyoori keŋ man, kela nyi baa mo neŋ na n sia ala ka do boalaŋ keŋ ke bɛɛ yem ya nɛ man.
40018010	Keŋte Yesu besewↄ yako wↄ nyiaa, ɛ kɛɛ nideli nyi ɛ be kɛɛ balaŋ kɛwↄ baŋ bↄↄ lɛɛ maŋ di te bↄↄ yↄkↄse ba wose ŋgba bia nɛ nyi be man ŋolo yɛɛ walaŋ yakaate e ya. Mɛɛ yako ŋon baa ɛ ke nyii nyiaa, mena balaŋ kɛwↄ dana Wurubuarɛ kpilala baŋ ba seŋɛɛ me kya Wurubuarɛ ŋon ↄ kyaa adido nɛ siaman, bɛɛ fane fa wↄ debaŋ kamasɛ.
40018011	Maŋ Deniwalaŋ Bu ŋon kↄŋae me kaa lɛɛ baŋ bↄↄ yoo Wurubuarɛ gbɛɛ man nɛ nyee.
40018012	Keŋte Yesu bↄↄse wↄ nyiaa, sena te ɛ na gyueŋ lee nombia kɛŋa man? Akpaa ŋolo dana namense sↄŋonoŋ (100) te be man dokoloŋ da yoo na woŋ te ↄ ne yɛɛ? Ↄ be gyae waa tina sↄŋonaara na kufu kadaale (99) baŋ yela bula dↄↄ botↄↄ, na waa ta kɛo ŋon ↄ ba yoo nɛ kaboena waa naa e yee?
40018013	Ampaŋ yaa mɛɛ yako ŋon nyi akpaa ↄ naa e na, ↄ sia na gye ↄ dↄↄ nideli kela sↄŋonaara na kufu kadaale baŋ be ta yoo ya nɛ.
40018014	Mena mↄ te ɛ kya ŋon ↄ kyaa adido nɛ, bɛɛ gyae nyi balaŋ baŋ bↄↄ lɛɛ maŋ di nɛ, be man ŋolo dɛɛ yo ya.
40018015	Keŋte Yesu besewↄ yako wↄ nyiaa, akpaa n dↄↄ Kristo baale de yɛɛ neŋ nombiikum na, gyu ↄ gyaŋ na n kaa bↄↄse e. Mↄna yela ka ke yɛɛ ɛmɛɛ na e ɛ bala nombia. Akpaa ↄ nyii neŋ na, n te tale baa besena e kↄŋ gbɛɛ kpaakpaate dↄↄ.
40018016	Mↄna nyi akpaa ↄ te nyii neŋ ya na, mo Kristo baale dokoloŋ yaa balaŋ bala kpu na n wose na ɛ ke gyu ↄ gyaŋ. Kei gyae ke yela n ke nyiŋ adansɛɛtena bala yaa batooro nombia ŋenaŋ man, ŋgba mena keŋ Wurubuarɛ nombia ne yako nɛ.
40018017	Akpaa ↄ bɛɛ ↄ te nyii ŋon ya nɛ, kenaŋ na baake e n tebia Kristotena dikpii keŋ gyaŋ. Te akpaa ↄ bɛɛ ↄ te nyii baŋ mↄ ya nɛ, kenaŋ na kɛɛ e nyi ↄ yɛɛ walaŋ ŋon ↄ ba gyeŋ Wurubuarɛ ya, yaa ↄ yɛɛ dukumyɛɛre e.
40018018	"Ampaŋ yaa mɛɛ yako ŋon ɛ ke nyii nyiaa, kpene kamasɛ keŋ ɛ gyↄ ke dowoe tɛɛle kei dↄↄ nɛ, na ba te gyↄ ke dowoe adido, te kpene kamasɛ keŋ ɛ booli ke tɛɛle kei dↄↄ nɛ, na ba te booli ke adido mↄ."
40018019	"Te mɛɛ yako ŋon baa bela nyiaa, kpene kamasɛ keŋ ɛ man balaŋ bala de yɛɛ nↄↄdokoloŋ seŋ ke dↄↄ fane tɛɛle kei dↄↄ na, me kya ŋon ↄ kyaa adido nɛ waa yɛɛ ke fa ŋon."
40018020	Nawolo nyi botↄↄ keŋ balaŋ bala yaa balaŋ batooro de gyaŋee ma yele man na, me kpuɛ na wↄ.
40018021	Keŋte Pita kↄŋawↄ Yesu gyaŋ kaa bↄↄse e nyiaa, "Me Gbeŋgyoo, betaboŋmon te me dↄↄ de yɛɛ nombiikum me dↄↄ na te maa mo kyɛɛ e? Maa mo kyɛɛ e betabonyetooro?"
40018022	Keŋte Yesu tiranↄↄ fa e nyiaa, "Koa, na betabonyetooro ya, mↄna betabosↄŋotooro na kufu akpeŋ nyetooro (70 x 7)."
40018023	Keŋte ↄ yako wↄ nyiaa, "Nnɛ te Wurubuarɛ gyoori keŋ doo. Ke yɛɛ ŋgba gyoo ŋon ↄ ne gyae nyi ŋon na ↄ tewulɛɛ ke kyaa, na baa kɛɛ koma ŋan be dana e nɛ.
40018024	Be ka beta fiasɛɛ bɛɛ gyoo ŋe man nɛ, te ba moo tobaale ŋon ↄ dana e kom kↄba na nsendee ya nɛ kↄna e.
40018025	Keŋ tobaale ŋon te nyiŋ kↄba keŋ waa tↄ ya dↄↄ nɛ, ↄ gbeŋgyoo ŋon yako wↄ nyi baa mo ŋon na ↄ wɛɛle na ↄ bia na wa abↄↄ ŋan pou ↄ dana nɛ ke yↄↄ, na baa mo kaa tↄ kom keŋ.
40018026	Keŋte ↄ tobaale ŋon tisiwↄ buŋ ↄ nawↄↄ tɛɛ waase e nyiaa, 'Nyiŋ konↄↄ fa maŋ, maa tↄ neŋ kom keŋ pou.'
40018027	Botↄↄ te ↄ nombia yɛɛ ↄ gbeŋgyoo ŋon waraŋase, te ↄ moo kom keŋ pou kyɛɛ e te ↄ tina e yela nyi waa ta.
40018028	Mↄna mena tobaale ŋonaŋ ka lee botↄↄ nɛ, ↄ ke gyaŋee na ↄ dↄↄ ŋolo ŋon ↄ dana e kom bii daale nɛ. Botↄↄ te tobaale ŋon lↄↄwↄ kyaŋ ↄ dↄↄ ŋon wↄŋe man te ↄ yako e nyiaa, 'Tↄ maŋ ma kom keŋ pou n dana maŋ nɛ?'
40018029	Keŋte ↄ dↄↄ ŋon mↄ tisiwↄ buŋ ↄ nawↄↄ tɛɛ waase e nyiaa, 'Me dↄↄ nyiŋ konↄↄ fa maŋ maa tↄ neŋ n kom keŋ pou.'
40018030	Mↄna tobaale ŋon bɛe, te ↄ yela ba moo ↄ dↄↄ ŋon ketↄ deni nyi waa doo botↄↄ, kelii debaŋ keŋ waa tↄ e ↄ kom keŋ pou.
40018031	Tewulɛɛ akaŋ baŋ kena mena nɛ takaa wↄ nideli, keŋte be gyuuwↄ ke tↄlɛɛ nombia ŋan pou fa be gbeŋgyoo ŋon.
40018032	Botↄↄ te be gbeŋgyoo ŋon baake tobaale ŋon te ↄ yako e nyiaa, 'N yɛɛ walaŋkum ŋolo e. Nyaŋ waase maŋ te ma moo n kom keŋ n dana maŋ nɛ pou kyɛɛ neŋ.
40018033	Woŋ dↄↄ te nyaŋ mↄ n te wii n dↄↄ ŋon waraŋase, ŋgba mena keŋ maŋ be wii neŋ nɛ ya?'
40018034	Mena dↄↄ ↄ gbeŋgyoo ŋon gyeŋa baŋ, te ↄ yela ba moo tobaale ŋon ketↄ deni na waa naa diyem kelii debaŋ keŋ, ŋon mↄ waa tↄ ↄ koma ŋan ↄ dana e nɛ pou.
40018035	Mena dↄↄ ɛmɛɛ baŋ ɛ ta mo ɛ tebia nombiakumɛɛ kyɛɛ wↄ lee ɛ konↄↄse man ya nɛ, mena te me kya ŋon ↄ kyaa adido nɛ waa yɛɛ ŋon."
40019001	Yesu kekolosi nombia kɛŋa pou taŋ nɛ, ↄ leewↄ Galelia tɛɛle man gyu Gyudia tɛɛle man, Gyↄↄdan boo keŋ diŋgyiŋ.
40019002	Balaŋ burum sila e gyu botↄↄ te ↄ kyↄↄ wↄ be kaweese pou.
40019003	Keŋte Farasiitena baale kↄŋawↄ be kaa teese ↄ nↄↄman te be bↄↄse e nyiaa, "Da mmaraa ne fa daa gbɛɛ nyi ŋolo waa tale bɛɛ ↄ wɛɛle lee nombii kamasɛ dↄↄ?"
40019004	Keŋte Yesu tiranↄↄ fa wↄ nyiaa, "Ɛ te kala ta Wurubuarɛ nombia aŋmaraseŋ see ŋan nyi, lee kewalaŋ keŋ na, Wurubuarɛ yɛɛ alo na baale bo,
40019005	te ↄ yakowↄ nyiaa, 'Lee kei dↄↄ nɛ baale waa tina ↄ kya na ↄ naa yela, na waa mo ↄ wose mataa na ↄ wɛɛle, na be balaŋ bala ka bese walaŋ dokoloŋ yee?'
40019006	Mena dↄↄ be ta tekaa yɛɛ balaŋ bala bela ya, mↄna be ta bese walaŋ dokoloŋ. Mena dↄↄ kpene keŋ Wurubuarɛ ba mo bom yɛɛ ke dokoloŋ nɛ, ŋolo na ŋolo na kpase ke man ya."
40019007	Keŋte Farasiitena baŋ bↄↄse Yesu nyiaa, "Nyi akpaa mena te doo na, weera dↄↄ te de naana Mosesi yɛɛ mmaraa see nyi, baale waa tale ŋmarase yale kebɛɛ tↄne fa ↄ wɛɛle na waa bɛɛ e?"
40019008	Botↄↄ te Yesu tiranↄↄ fa wↄ nyiaa, "Ɛ konↄↄyuŋ dↄↄ te de naana Mosesi fa ŋon mena gbɛɛ kenaŋ. Mↄna lee kewalaŋ keŋ na, be doo mena ya.
40019009	Mena dↄↄ mɛɛ yako ŋon baa nyiaa, nyi akpaa na alo lee ↄ baale wↄle bo ya, te ↄ baale de bɛɛ e gyu ke yala alo wↄle nɛ, Wurubuarɛ siaman na ↄtenate gyae ŋolo wɛɛle baa."
40019010	Keŋte Yesu kaseela baŋ yako e nyiaa, "Nyi akpaa nnɛ te yale wose man nombia doo na, kenaŋ na walaŋ te yale koraŋ ya na dei."
40019011	Keŋte Yesu yako wↄ nyiaa, "Nombia ŋan mɛɛ yako ŋon nɛ, na walaŋ kamasɛ ne gyae la waa tale lɛɛ ŋa do ya, gyisɛ balaŋ baŋ Wurubuarɛ ba mo mena bɛrɛɛ kenaŋ boele wↄ nɛ baageŋ.
40019012	Balaŋ baale kyaa keŋ nyi bↄↄ gyae baa tale yala ala ya, nawolo nyi mena te ba lola wↄ. Balaŋ baale mↄ dↄↄ, balaŋ yɛɛ na wↄ keŋ nyi bↄↄ gyae baa tale yala ala ya. Balaŋ baale mↄ dↄↄ, Wurubuarɛ gyoori keŋ dↄↄ te baŋ gbagba bɛɛwↄ nyi bↄↄ yale ya. Walaŋ kamasɛ ŋon waa tale lɛɛ nombia kɛŋa do na, waa lɛɛ ŋa do."
40019013	Keŋte balaŋ baale moo bia kↄŋ Yesu gyaŋ nyi waa mo ↄ nyiŋmaa gyakaa be dↄↄ na waa fane fa wↄ. Mↄna ↄ kaseela baŋ kena mena nɛ, be ŋmanyaŋ balaŋ baŋ.
40019014	Yesu kena mena nɛ ↄ yako wↄ nyiaa, "Ɛ yela bia baŋ ke kↄŋ me gyaŋ. Ɛ na tↄ wↄ gbɛɛ ya, nawolo nyi Wurubuarɛ gyoori keŋ yɛɛ balaŋ baŋ bɛɛ yↄkↄse ba wose ŋgba bia kɛwↄ dinↄↄ nɛ wui."
40019015	Yesu ka mo ↄ nyiŋmaa gyakaa bia baŋ dↄↄ taŋ nɛ, te ↄ leewↄ botↄↄ laŋ.
40019016	Wee daale nɛ tobaale ŋolo kaa bↄↄse Yesu nyiaa, "De Gbeŋgyoo, woŋ deeli yaa maa yɛɛ na maa nyiŋ nyeedoŋ kekpaa keŋ?"
40019017	Botↄↄ te Yesu bↄↄse e nyiaa, "Weera te n ne bↄↄse maŋ lee deeli keyɛɛ wose man. Wurubuarɛ waageŋ dei la. Mena dↄↄ nyi akpaa n ne gyae n ke nyiŋ nyeedoŋ kekpaa keŋ nɛ, kenaŋ na kaboena nyi nya di Wurubuarɛ mmaraase ŋan dↄↄ."
40019018	Botↄↄ te tobaale ŋon bↄↄse Yesu nyiaa, "Mmaraase ŋemↄ?" Keŋte Yesu tiranↄↄ fa e nyiaa, "Na ko walaŋ ya, na lee n wɛɛle yaa n baale wↄle ya, na ŋmɛɛle ya, na kara n dↄↄ nↄↄ ya.
40019019	Bu n kya na n naa, na n ke gyae n tebia ŋgba mena keŋ n ne gyae nyaŋ gbagba n wose nɛ."
40019020	Keŋte tobaale ŋon yakowↄ nyiaa, "Me wulaa mee di mmaraase kɛŋa pou dↄↄ. Woŋ kaa la nyi maa yɛɛ bela?"
40019021	Botↄↄ te Yesu yako e nyiaa, "Nyi akpaa n ne gyae n ke de kelii ↄto na, gyu ke yↄↄ nya abↄↄ ŋan pou n dana nɛ, na n ka mo kↄba keŋ kpɛlɛɛ ayematena na n ke kↄŋ kaa sila maŋ. N yɛɛ mena na, n ke nyiŋ abↄↄ kpaakpaa see n wose Wurubuarɛ gyaŋ adido."
40019022	Tobaale ŋon ke nyii nombia kɛŋa nɛ, ↄ moo waraŋase lee botↄↄ nawolo nyi ↄ dana kↄba na nsendee ya.
40019023	Keŋte Yesu yako ↄ kaseela baŋ nyiaa, "Mɛɛ yako ŋon ɛ ke nyii nyiaa, gyae ke yɛɛ doŋ fa baŋ be dana kↄba nɛ nyi baa gyoo Wurubuarɛ gyoori keŋ man.
40019024	Mɛɛ yako ŋon bela nyiaa, gyae ke yɛɛ doŋ fa baŋ be dana kↄba nɛ nyi baa gyoo Wurubuarɛ gyoori keŋ man, kela nyi kurumↄↄ ka gyoo ŋarale bↄↄ man lee."
40019025	Yesu kaseela baŋ ke nyii nombia kɛŋa nɛ doo be nↄↄ te be bↄↄse e nyiaa, "Nyi nnɛ te doo na, amↄte ne gyae la waa nyiŋ nyeekelɛɛ baa?"
40019026	Keŋte Yesu kɛɛ wↄ te ↄ yako wↄ nyiaa, "Denibalaŋ gyaŋ na ŋolo be tale yɛɛ nombii kei ya, mↄna kpene kamasɛ be kyaa keŋ Wurubuarɛ be tale yɛɛ ya."
40019027	Botↄↄ te Pita bↄↄse Yesu nyiaa, "De Gbeŋgyoo! Daa dↄↄ de te tina kpene kamasɛ keŋ de dana nɛ yela, te de dↄŋɛɛ de silana neŋ. Woŋ yaa dee nyiŋ baa?"
40019028	Keŋte Yesu yako wↄ nyiaa, "Ampaŋ yaa mɛɛ yako ŋon ɛ ke nyii nyiaa, debaŋ keŋ kpene kamasɛ de kaa bese wↄle te maŋ Deniwalaŋ Bu ŋon de kyaa me gyooro gbeli keŋ dↄↄ me gyoorobiiri man nɛ, ɛmɛɛ baŋ ɛ be sila maŋ nɛ ɛ ke kyaa gyooro gbelɛɛ kufu ala dↄↄ, na ɛ ke di Iseraetena akpaŋalaŋse kufu ala ŋan balaŋ nombia.
40019029	Te ɛ man walaŋ kamasɛ ŋon ↄ be tina ↄ dekpaŋalaŋ yaa ↄ naabia yaa ↄ deesina, yaa ↄ kya yaa ↄ naa yaa ↄ bia yaa ↄ tɛɛlese yela lee maŋ dↄↄ nɛ, waa bese nyiŋ ŋa akpeŋ sↄŋonoŋ (100) kpu, na waa bese nyiŋ nyeedoŋ kekpaa keŋ mↄ.
40019030	Mↄna balaŋ burum baŋ be yɛɛ siamantenawↄ nɛ, baa kaa bese wↄle nyibaŋ, na balaŋ burum baŋ be yɛɛ wↄle nyibaŋwↄ nɛ kaa bese siamantena."
40020001	Keŋte Yesu gyↄↄ dudu lese nombia ŋan ↄ be yako nɛ man wola wↄ nyiaa, "Wurubuarɛ gyoori keŋ yɛɛ ŋgba wↄↄfarale ŋon, ↄ ba koro nebo nebo fuu gyu ↄ ne gyae paasetena na be kaa yɛɛ tom ↄ wↄↄman nɛ.
40020002	Balee ŋon na paasetena baŋ pou ke sɛɛ wee dokoloŋ koya dↄↄ nɛ, ↄ moo wↄ gyu ↄ wↄↄ keŋ man nyi ba ke yɛɛ tom.
40020003	Kegyↄ debaŋ kadaale nɛ, ↄ leewↄ gyu abↄntere man te ↄ kenaa tewulɛɛ baale mↄ seŋɛɛ yakaa bↄↄ ne yɛɛ kolo ya.
40020004	Keŋte ↄ yako wↄ nyiaa 'Ɛmɛɛ mↄ ɛ gyu me wↄↄ keŋ man ke yɛɛ tom. Maa tↄ ŋon kom keŋ kaboena nyi maa tↄ ŋon nɛ.' "
40020005	Mena dↄↄ baŋ mↄ gyuuwↄ ↄ wↄↄ keŋ man. Weese ka seŋ dɛɛ, na ↄ ke gɛɛse nɛ, ↄ besewↄ ka mo balaŋ gyu ↄ wↄↄ keŋ man bela.
40020006	Ke lii balinↄↄ weese ŋgba debaŋ anoŋ nɛ, ↄ besewↄ gyu kena balaŋ baale mↄ seŋɛɛ yakaa. Keŋte ↄ bↄↄse wↄ nyiaa, "Weera te gyɛŋ pou ɛ seŋɛɛ kɛbo yakaa ɛ bɛɛ yɛɛ kolo ya?"
40020007	Keŋte balaŋ baŋ tiranↄↄ nyiaa, "Nawolo nyi ŋolo te fa daa tom dɛɛ yɛɛ ya." Botↄↄ te balee ŋon yako wↄ nyiaa, "Kenaŋ na ɛmɛɛ mↄ ɛ gyu ke yɛɛ tom me wↄↄman."
40020008	Ke lii balinↄↄ nɛ, wↄↄte ŋon yako ↄ tewulɛɛ baŋ man kegyia ŋon nyiaa, "Baake paasetena baŋ na n ke tↄ wↄ kom. Taŋgbɛɛ tↄ baŋ bↄↄ dↄↄ wↄle gyu wↄↄ keŋ man nɛ kom, pɛna n kaa tↄ baŋ bↄↄ taŋgbɛɛ gyu nɛ."
40020009	Balaŋ baŋ bↄↄ dↄↄ wↄle gyu wↄↄ keŋ man balinↄↄ weese nɛ kↄŋawↄ, te be tↄↄ wↄ kom ŋgba mena keŋ wↄↄte ŋon be yako nyi waa tↄ gyaŋgba nyibaŋ baŋ nɛ.
40020010	Mena dↄↄ baŋ bↄↄ taŋgbɛɛ gyu wↄↄ keŋ man lee nebo nebo nɛ kↄŋawↄ na, ba agyueŋ yɛna nyi baŋ baa nyiŋ kela be tebia baŋ. Mↄna be tↄↄ baŋ mↄ man walaŋ kamasɛ kom ŋgba wↄle nyibaŋ baŋ nɛ.
40020011	Ba ke lɛɛ be kↄbase taŋ nɛ, be fiasɛɛ bɛɛ kolosi tia wↄↄte ŋon nyiaa,
40020012	"Balaŋ kɛwↄ baŋ bↄↄ kↄŋ wↄle wↄle kei nɛ, yɛɛ tom bo debaŋ dokoloŋ kooŋ. Mↄna daa dↄↄ da seŋawↄ weese kpalala kei man leenaŋ nebo kaa lii balinↄↄ kei. Kenaŋ wↄle koraŋ na, n besewↄ tↄ de popou kom kyɛɛkyɛɛ."
40020013	Botↄↄ te wↄↄte ŋon tiranↄↄ fa be man ŋolo nyiaa, "Me gyoo, me ta ŋere neŋ do ya na. Ŋgba daa na neŋ kolosiwↄ see nyi n yɛɛ tom wee dibiliŋ na, nnɛ te maa tↄ neŋ kom.
40020014	Mo n kↄba na n ke ta gyu n dɛɛ. Maŋ gbagba gyae la nyi maa tↄ baŋ bↄↄ dↄↄ wↄle kↄŋ nɛ kom ŋgba mena keŋ mↄↄ tↄ neŋ nɛ.
40020015	Me dana gbɛɛ keŋ nyi maa mo maŋ gbagba me kↄba yɛɛ kpene keŋ mɛɛ gyae. Keŋ me dana wↄe dↄↄ te na wee neŋ nɛ?"
40020016	Keŋte Yesu yako wↄ nyiaa, "Mena mↄ te wↄle nyibaŋ baa kaa bese gyaŋgba nyibaŋ, na gyaŋgba nyibaŋ mↄ kaa bese wↄle nyibaŋ."
40020017	Wee daale Yesu kee gyu Gyerusalɛm donↄↄ man nɛ, ↄ baake ↄ kaseela kufu bala baŋ lee yenaŋ te ↄ yako wↄ nyiaa,
40020018	"Dee gyu Gyerusalɛm donↄↄ man baa. Baa lese maŋ Deniwalaŋ Bu ŋon fa Wurubuarɛ saese kegyiise na Gyudatena mmaraa wola baŋ, na baa di me nombia bu maŋ fↄↄ nyi baa ko maŋ.
40020019	Baa mo maŋ do balaŋ baŋ ba te yɛɛ Gyudatenawↄ ya nɛ nyiŋmaa man na baa kulu maŋ, na baa tuku maŋ na baa gyↄ maŋ sakaa ↄpaŋdaŋ dↄↄ na maa yeŋ. Mↄna weeya atoorote na, Wurubuarɛ waa gyuusu maŋ lee yeŋ man."
40020020	Keŋte Sebedeo bia, Gyemisi na Gyↄn be naa moo wↄ kↄŋ Yesu gyaŋ te ↄ buŋawↄ ↄ nawↄↄ tɛɛ sola e nyi waa kyↄ e na nombii daale.
40020021	Keŋte Yesu bↄↄse e nyiaa, "Woŋ te n ne gyae nyi maa yɛɛ fa neŋ?" Te alo ŋon tiranↄↄ fa Yesu nyiaa, "Mɛɛ gyae nyi n ke fa me bia bala kɛwↄ gbɛɛ, na ŋolo ke kyaa n dunoluŋ dↄↄ, na ŋolo mↄ ke kyaa n demena dↄↄ n gyoori keŋ man."
40020022	Botↄↄ te Yesu yako wↄ nyiaa, "Ɛ ba gyeŋ kpene ɛ na solo nɛ ya. Ɛ ke tale naa diyem keŋ maa naa nɛ?" Keŋte be tiranↄↄ fa e nyi, "Ayi, dɛɛ tale."
40020023	Te Yesu yako wↄ nyiaa, "Ɛ ke tale naa diyem keŋ maa naa nɛ, mↄna mↄↄ taŋ doŋ keŋ maa lese walaŋ ŋon waa kyaa ma dunoluŋ yaa ma demena dↄↄ ya. Mena akyaese kɛŋa doe fa balaŋ baŋ me kya gbagba be desina see wↄ nɛ."
40020024	Yesu kaseela kufu akaŋ baŋ ke nyii mena nombia kɛŋa nɛ, ba gyeŋa baŋ Gyemisi na Gyↄn dↄↄ.
40020025	Botↄↄ te Yesu baake ↄ kaseela baŋ pou yilaa te ↄ yako wↄ nyiaa, "Ɛ gyeŋ nyi tɛɛle kei dↄↄ gyooneŋ ne di gyoori bo be balaŋ dↄↄ, te be kegyiise baŋ mↄ dana doŋ be dↄↄ.
40020026	Mↄna ɛmɛɛ dↄↄ, na mena te kaboena nyi dɛɛ doo ɛ man ya. Ɛ man walaŋ kamasɛ ŋon ↄ ne gyae nyi waa bese ɛ kegyia nɛ, kaboena nyi waa bese ɛ kegbetibii.
40020027	Te ɛ man walaŋ kamasɛ ŋon ↄ ne gyae nyi waa bese ɛ siamante nɛ, kaboena nyi waa bese ɛ popou ɛ kegbetibii.
40020028	Mena mↄ te maŋ Deniwalaŋ Bu ŋon te kↄŋ nyi balaŋ baa som maŋ ya, mↄna me kↄŋae me kaa som balaŋ, na maa yeŋ lɛɛ balaŋ burum nyee."
40020029	Yesu na ↄ kaseela baŋ kɛɛ lee Gyeriko donↄↄ man nɛ, balaŋ burum sila wↄ.
40020030	Na siayɛlɛɛsatena bala baale kyaa gbɛɛnaa nↄↄman botↄↄ. Be ke nyii nyi Yesu ne laŋa laa nɛ, be gyinaa be nↄↄ baake nyiaa "De Gbeŋgyoo, gyoo Defidi ↄ naanabii, wii de waraŋase."
40020031	Keŋte balaŋ baŋ ŋmanyaŋ wↄ nyi baa wu be nↄↄ. Mↄna nɛnɛɛ gba te be desina fae yeesa nedoŋ nyiaa, "De Gbeŋgyoo, gyoo Defidi ↄ naanabii, wii de waraŋase."
40020032	Botↄↄ te Yesu dↄↄwↄ seŋ te ↄ baake wↄ bↄↄse wↄ nyiaa, "Woŋ te ɛ ne gyae nyi maa yɛɛ fa ŋon?"
40020033	Keŋte be tiranↄↄ nyiaa, "De Gbeŋgyoo, dɛɛ gyae de sia ke gyuusu."
40020034	Botↄↄ te Yesu wii be waraŋase, te ↄ moo ↄ nyiŋmaa tinaa be sia. Debokenaŋ man te be sia gyuusuwↄ, te be sila Yesu laŋ.
40021001	Yesu na ↄ kaseela ka benaa Gyerusalɛm donↄↄ, te be kelii Bɛtifagi donↄↄ keŋ ke kyaa oliifi bula keŋ dↄↄ nɛ, ↄ kpila ↄ kaseela bala,
40021002	te ↄ yako wↄ nyiaa, "Ɛ gyu donↄↄ keŋ kyaa ɛ siaman nɛ man. Ɛ gyoo ke man pɛ nɛ, ɛ kena afurum kpaŋɛɛ na ↄ bu seŋɛɛ ↄ gyaŋ. Ɛ booli wↄ na ɛ ka mo wↄ kↄna maŋ.
40021003	Akpaa ŋolo de bↄↄse ŋon nombii daale nɛ, ɛ yako e nyiaa, 'De Gbeŋgyoo Yesu ne gyae na wↄ.' Ɛ yako mena nɛ, waa tina wↄ yela fa ŋon debokenaŋ man."
40021004	Mena nombia kɛŋa pou kↄŋawↄ mena, te yela Wurubuarɛ nombia aŋmaraseŋ see ŋan ↄ be tɛɛ ↄ dekpeŋkpeŋgyↄↄre dↄↄ yako nɛ, kↄŋawↄ ampaŋ.
40021005	Ↄ yakowↄ nyiaa, "Ɛ yako Gyerusalɛmtena nyiaa, 'Ɛ kɛɛ! Ɛ gyoo ne kↄŋ ɛ gyaŋ. Ↄ te yↄkↄse ↄ wose, te ↄ kyaa afurum dↄↄ. Ↄ kyae afurum bu dↄↄ ↄ ne kↄŋ.' "
40021006	Keŋte Yesu kaseela baŋ gyuuwↄ ke yɛɛ ŋgba mena keŋ ↄ be yako wↄ nɛ.
40021007	Ba moo afurum ŋon na ↄ bu kↄŋ, te ba moo be kanyaŋse gyakaa be dↄↄ, te Yesu gyeŋawↄ kyaa.
40021008	Balaŋ burum fɛlɛɛ be kanyaŋse lↄ gbɛɛnaa keŋ man, te baale mↄ kɛrɛɛ daase tombia na ŋe faareŋse lↄ gbɛɛnaa man fa e.
40021009	Balaŋ burum baŋ be dↄŋɛɛ Yesu siaman, na baŋ be dↄŋɛɛ ↄ wↄle nɛ pou fiasɛɛ bɛɛ fae yeesa nyiaa, "Gyoo Defidi ↄ naanabii, lɛɛ daa! Ɛ fa dɛɛ lese walaŋ ŋon ↄ ne kↄŋ de Gbeŋgyoo Wurubuarɛ yele man nɛ yele. Wurubuarɛ ŋon n kyaa adido, lɛɛ daa!"
40021010	Yesu ke kↄŋ kaa gyoo Gyerusalɛm donↄↄ man nɛ, donↄↄ keŋ pou siŋiiwↄ te be bↄↄse dↄŋa nyiaa, "Walaŋ woŋti yɛna kei?"
40021011	Keŋte balaŋ baŋ tiranↄↄ nyiaa, "Kei yɛna Yesu, Wurubuarɛ dekpeŋkpeŋgyↄↄre ŋon ↄ ba lee Nasarɛte donↄↄ keŋ ke kyaa Galelia tɛɛle man nɛ."
40021012	Yesu gyuu Wurubuarɛ ↄsom deni dinaa keŋ dekpaŋalaŋ man, te ↄ kenaawↄ nyi balaŋ ne di kebu botↄↄ. Keŋte ↄ gegi balaŋ baŋ bɛɛ yↄↄ abↄↄ na baŋ bɛɛ lɛɛ abↄↄ botↄↄ nɛ pou. Ↄ besenaa balaŋ baŋ bɛɛ yɛlɛɛ kↄba nɛ tebuluse buŋii, te ↄ tɛɛse balaŋ baŋ bɛɛ yↄↄ awuluŋna nɛ mↄ gbelɛɛ lↄ.
40021013	Keŋte ↄ yako wↄ nyiaa, "Wurubuarɛ nombia aŋmaraseŋ see ne yako daa nyiaa, Wurubuarɛ kpa, 'Me deni gyae ke yɛɛ botↄↄ keŋ baa fane,' mↄna ɛmɛɛ ta besena ke yɛɛ ŋmɛɛlatena dɛɛgyaŋee."
40021014	Siayɛlɛɛsatena na ↄtakasese kↄŋawↄ ↄ gyaŋ Wurubuarɛ ↄsom deni dinaa keŋ man botↄↄ, te ↄ kyↄↄ wↄ be kaweese pou.
40021015	Mↄna saese kegyiise na mmaraa wola baŋ kena gyakoloŋ nombia ŋan Yesu be yɛɛ, na mena keŋ bia ne fae yeesa Wurubuarɛ ↄsom deni dinaa keŋ man nyiaa, "Gyoo Defidi ↄ naanabii lɛɛ daa" nɛ, ba gyeŋa baŋ Yesu dↄↄ.
40021016	Keŋte be bↄↄse Yesu nyiaa, "N ne nyii nombia ŋan bia baŋ ne yako?" Te Yesu tiranↄↄ fa wↄ nyiaa, "Ayi, mee nyii." Keŋte ↄ bↄↄse wↄ nyiaa, "Ɛ te kala ta na ɛ kena kpene keŋ Wurubuarɛ nombia aŋmaraseŋ see ŋan ne yako nɛ yee? Ba te ŋmarase see nyiaa, 'Bia buruburu na kyokyoose te n lesewↄ see nyi baa lese n yele' "
40021017	Keŋte Yesu leewↄ be gyaŋ donↄↄ keŋ man, te ↄ gyuuwↄ Bɛtani donↄↄ man, te ↄ doowↄ botↄↄ.
40021018	Tɛɛ kena nebo nebo fuu keŋ Yesu ba bese ↄ wↄle ↄ ne kↄŋ Gyerusalɛm donↄↄ man nɛ, na tanam na ko e.
40021019	Botↄↄ te ↄ naa fiigi daŋ daale seŋɛɛ gbɛɛnaa nↄↄman, te ↄ kpasewↄ gyu ke tɛɛ nyi mberem waa nyiŋ ke bia ŋaale di. Mↄna ↄ te nyiŋ bii dokoloŋ na dokoloŋ ya. Ke yɛɛ faareŋse wolowolo bo. Botↄↄ te Yesu falaa daŋ kenaŋ nyiaa, "N be gyae n ka tekaa se bii na bii bela ya." Debokenaŋ man te fiigi daŋ keŋ botowↄ.
40021020	Ↄ kaseela baŋ kena mena nɛ, doo be nↄↄ te be bↄↄse e nyiaa, "Kↄŋaa sena te fiigi daŋ keŋ botowↄ karatetee dokoloŋ mena?"
40021021	Keŋte Yesu yako wↄ nyiaa, "Mɛɛ yako ŋon ɛ ke nyii nyiaa, akpaa ɛ lɛɛ maŋ di nideli te ɛ te lɛɛ aŋmaareŋ ya nɛ, na kpene keŋ be kↄŋ fiigi daŋ kei dↄↄ nɛ kaageŋ te ɛ ke tale yɛɛ ya. Mↄna ɛ ke tale yako bula kei koraŋ nyiaa, 'Koro ke yala ɛpo man' te ke gyae ke kↄŋ mena.
40021022	Nyi akpaa ɛ lɛɛ maŋ di nɛ, kpene kamasɛ keŋ ɛ ke fane bↄↄse Wurubuarɛ nɛ, ɛ nyiŋmaa gyae ke kaŋ ke."
40021023	Keŋte Yesu besewↄ kↄŋ Wurubuarɛ ↄsom deni dinaa keŋ man, te ↄ kɛɛ wola wↄ Wurubuarɛ nombia ŋan nɛ, saese kegyiise na donↄↄ kegyiise kↄŋawↄ ↄ gyaŋ kaa bↄↄse e nyiaa, "Doŋ woŋti yaa n dana n ne yɛɛ mena abↄↄ kɛŋa pou? Amↄte faa na neŋ mena doŋ kenaŋ?"
40021024	Botↄↄ te Yesu tiranↄↄ fa wↄ nyiaa, "Maŋ mↄ ne gyae maa bↄↄse ŋon nombii dokoloŋ. Nyi akpaa ɛ tiranↄↄ fa maŋ nɛ kenaŋ na maŋ mↄ maa wola ŋon doŋ keŋ me dana mɛɛ yɛɛ mena abↄↄ kɛŋa pou.
40021025	Gyↄn Wurubuarɛ loŋkesↄ keŋ ↄ be sↄ balaŋ nɛ, ka lee aleŋ? Ka lee Wurubuarɛ gyaŋ yaa balaŋ gyaŋ?" Botↄↄ te ba gyoo nombia ŋan man te be bↄↄse dↄŋa nyiaa, "Woŋ te dɛɛ yako? 'Akpaa de yako nyi ka lee Wurubuarɛ gyaŋ na, waa bↄↄse daa nyi woŋ dↄↄ te da te lɛɛ Gyↄn nombia ŋan di ya?'
40021026	Te akpaa de yako nyi ka lee balaŋ gyaŋ na, dee yee balaŋ burum kɛwↄ mↄ. Nawolo nyi be popou ne lɛɛ di nideli nyi Gyↄn yɛɛ Wurubuarɛ dekpeŋkpeŋgyↄↄre e."
40021027	Mena dↄↄ be tiranↄↄ fa Yesu nyiaa, "Dↄↄ gyeŋ ya." Keŋte Yesu mↄ yako wↄ nyiaa, "Akpaa mena na, maŋ mↄ ba wola ŋon me doŋ keŋ da lee ya."
40021028	Keŋte Yesu besewↄ gyↄ dudu fa wↄ nyiaa, "Balee ŋolo kyaawↄ keŋ ↄ dana bia baala bala. Wee daale nɛ, ↄ gyuu ↄ bu kegyia ŋon gyaŋ ke yako e nyiaa, 'Me bu, mɛɛ gyae nyi gyɛŋ n ke gyu me wↄↄman ke yɛɛ tom fa maŋ.'
40021029	Keŋte ↄ bu ŋon yako e nyiaa, mↄↄ gyae maa gyu ya, mↄna wↄle wↄle nɛ, ↄ kaa kyɛɛkee wa agyueŋ te ↄ gyuuwↄ.
40021030	Keŋte balee ŋon gyuuwↄ ↄ bu kemaasa ŋon gyaŋ ke yako ŋon mↄ mena ke. Ↄ bu kemaasa ŋon sɛɛwↄ nyi, 'Yoo taata me nyiiwↄ, maa gyu,' mↄna ↄ te gyu ya.
40021031	Botↄↄ te Yesu yako wↄ nyiaa, ɛ wola maŋ ya agyueŋ. Bia bala kɛwↄ man na, woŋti yɛɛna ↄ kya ŋon kegyaebii? Te balaŋ baŋ tiranↄↄ fae e nyiaa, 'Bu kegyia ŋon.' Keŋte Yesu yako wↄ nyiaa, 'Mɛɛ yako ŋon ɛ ke nyii nyiaa, lempoolɛɛra na kafoŋtena te taŋgbɛɛ ŋon bɛɛ gyoo Wurubuarɛ gyoori keŋ man.'
40021032	Nawolo nyi Gyↄn Wurubuarɛ loŋsↄↄre ŋon kↄŋawↄ kaa wola ŋon gbɛɛ kpaakpaate keŋ ɛ ka mo, mↄna ɛ te lɛɛ e di ya. Lempoolɛɛra na kafoŋtena baŋ dↄↄ, be lɛɛ e di. Kenaŋ wↄle ɛ kena mena koraŋ nɛ, ɛ te kyɛɛkee ya agyueŋ na ɛ ke lɛɛ e di ya."
40021033	Keŋte Yesu besewↄ yako wↄ nyiaa, "Ɛ nyii dudu daale bela. Wↄↄfarale ŋolo fara wↄↄ te ↄ duu daasebia ŋaale ŋan ŋe yɛɛ ŋgba akutuse te bɛɛ baake ŋa nyi gerepo nɛ. Ↄ dii abaŋ kilisi wↄↄ keŋ, te ↄ wula bↄↄ keŋ baa sara daasebia ŋan ke man na baa lese ŋa loŋ lee ŋe man nɛ. Te ↄ baŋa deni dↄↄloŋ dↄↄloŋ daale, keŋ walaŋ ke kyaa ke man na waa gyee wↄↄ kenaŋ. Te ↄ moo wↄↄ keŋ do paasetena baale nyiŋmaa man nyi baa kɛɛ ke dↄↄ, te ↄ korowↄ laŋ gbɛɛ.
40021034	Debaŋ kelii nyi baa kↄ daasebia ŋan nɛ, ↄ kpila ↄ tewulɛɛ gyu paasetena baŋ gyaŋ nyi baa fa e ↄ wui nↄↄ.
40021035	Botↄↄ te paasetena baŋ kyaŋa ↄ tewulɛɛ baŋ, te be tuku ŋolo te ba koo ŋolo te be fuŋii ŋolo mↄ boya.
40021036	Keŋte wↄↄte ŋon besewↄ kpila ↄ tewulɛɛ baŋ ba boe kela gyaŋgba nyibaŋ baŋ gyu paasetena baŋ gyaŋ, mↄna be yɛɛ baŋ mↄ mena ke.
40021037	Kenaŋ wↄle nɛ, wↄↄte ŋon kpila ŋon gbagba ↄ bu te ↄ yakowↄ nyiaa, 'Mberem ŋon na baa bu e.'
40021038	Mↄna paasetena baŋ kena ↄ bu ŋon nɛ be yako dↄŋa nyiaa, 'Kei yɛna bu ŋon waa kaa di ↄ kya abↄↄ ŋan. Ɛ yela dɛɛ ko e na abↄↄ ŋan nafↄ waa di nɛ ka bese de wui!'
40021039	Mena dↄↄ be wↄŋee e lee wↄↄ keŋ man ka ko.
40021040	Botↄↄ te Yesu bↄↄse wↄ nyiaa, Mena dↄↄ wee keŋ wↄↄte ŋon de kↄŋ na, woŋ te waa yɛɛ paasetena baŋ?"
40021041	Keŋte be tiranↄↄ fa e nyiaa, "Waa koe mena balaŋ kumɛɛ benaŋ pou, na waa mo wↄↄ keŋ do paasetena wↄlɛɛ baŋ debaŋ de lii na, baa fa e ↄ wui nↄↄ nɛ nyiŋmaa man."
40021042	Botↄↄ te Yesu bↄↄse wↄ nyiaa, "Ɛ te kala ta Wurubuarɛ nombia aŋmaraseŋ see ŋan na ɛ kena kpene keŋ ne yako nɛ yee? Be ŋmarasewↄ see nyiaa, 'Boe keŋ deni mmaraa baŋ be bɛɛ nɛ, keŋ kaa bese na mokↄↄ kasee boe keŋ ne yeli deni keŋ ne yɛɛ doŋ. De Gbeŋgyoo Wurubuarɛ yɛɛ la te kↄŋawↄ mena, te ke yɛɛ kpene keŋ ke dana gyakoloŋ de siaman' "
40021043	Keŋte Yesu besewↄ yako wↄ nyiaa, "Mena dↄↄ mɛɛ yako ŋon ɛ ke nyii nyiaa, Wurubuarɛ waa lɛo ↄ gyoori keŋ lee ɛ gyaŋ, na waa mo fa balaŋ baŋ baa yɛɛ ↄ kegyaebii nɛ.
40021044	Walaŋ kamasɛ ŋon ↄ yale mena boe kei dↄↄ na, gyae ke keretii e kpetekpetekpete. Te nyaŋ walaŋ kamasɛ ŋon mↄ boe keŋ de yale n dↄↄ na, nyaŋ ke pɛtɛɛ."
40021045	Saese kegyiise na Farasiitena baŋ ke nyii Yesu aduya kɛŋa nɛ, ba gyeŋawↄ nyi ba wose man nombia yaa ↄ ne yako.
40021046	Mena dↄↄ be gyae gbɛɛ keŋ baa mo kyaŋ e, mↄna be yee balaŋ dikpii keŋ. Nawolo nyi bɛɛ lɛɛ di nideli nyi Yesu yɛɛ Wurubuarɛ dekpeŋkpeŋgyↄↄre e.
40022001	Yesu besewↄ kolosi fa balaŋ baŋ aduya man nyiaa,
40022002	"Wurubuarɛ gyoori keŋ yɛɛ ŋgba gyoo ŋon ↄ ba do kesaa fa ↄ bu ŋon ↄ ba kpeo alo nɛ.
40022003	Keŋte ↄ kpila ↄ tewulɛɛ nyiaa, baa gyu ke baake balaŋ baŋ ↄ be lↄ yele baake wↄ nɛ nyi baa kↄŋ na be kaa di, mↄna be bɛe ba te kↄŋ ya.
40022004	Mena dↄↄ ↄ besewↄ kpila ↄ tewulɛɛ wↄlɛɛ baale bela nyiaa, ɛ gyu ke yako balaŋ baŋ mↄↄ lↄ yele baake wↄ nɛ nyiaa, 'Ɛ kↄŋ, ma te taŋ kpene kamasɛ. Be ta koe me nunkyue baala na me wonembia baŋ be dana nuŋ nɛ, te ba te yɛɛ kpene kamasɛ mↄ taŋ. Ɛ kↄŋ alowↄle keŋ tɛɛ na ɛ kaa di.'
40022005	Mↄna balaŋ baŋ ↄ be lↄ yele baake nɛ ta mo ↄ nombia ŋan yɛɛ kolo ya. Kei da koro na ↄ te laŋ ↄ wↄↄ, kei mↄ da koro na ↄ te laŋ ↄ tom man.
40022006	Balaŋ akaŋ baŋ kyaŋa gyoo ŋon tewulɛɛ baŋ, te be tuku wↄ te ba koe wↄ.
40022007	Mena dↄↄ gyoo ŋon gyeŋa baŋ nideli te ↄ kpila ↄ yoonↄↄtena te be ka koe balaŋ baŋ bↄↄ koe ↄ tewulɛɛ baŋ nɛ, te ba too be donↄↄ keŋ mↄ.
40022008	Keŋte gyoo ŋon baake ↄ tewulɛɛ baŋ bↄↄ kaa nɛ te ↄ yako wↄ nyiaa, 'Ba te saa ma alowↄle weenɛɛ ŋan taŋ, mↄna balaŋ baŋ mↄↄ lↄ yele baake wↄ nɛ, ba tekaboena nyi baa kↄŋ kaa di ya.
40022009	Mena dↄↄ ɛ ŋere gyoo donↄↄ keŋ abↄnterese man, na ɛ ke baake walaŋ kamasɛ ŋon ɛ kena nɛ, nyi waa kↄŋ alowↄle keŋ tɛɛ.'
40022010	Mena dↄↄ ↄ tewulɛɛ baŋ gyoowↄ donↄↄ keŋ man te be baake balaŋ baŋ pou bↄↄ naa nɛ. Be baake balaŋ kpaakpaa nyibaŋ na balaŋ kumɛɛ pou, te balaŋ kaa wulu alowↄle dekpaŋalaŋ keŋ man.
40022011	Mↄna gyoo ŋon ke kↄŋ kaa gyoo dekpaŋalaŋ keŋ man ↄ kaa kɛɛ balaŋ baŋ pou bↄↄ baake nɛ, ↄ naa baale ŋolo kyaa be man keŋ ↄ ba doona alowↄletɛɛ kegba keŋ kaboena nyi walaŋ kamasɛ waa do nɛ ya.
40022012	Keŋte gyoo ŋon bↄↄse e nyiaa, 'Me gyoo, sena te n yɛɛwↄ kↄŋ kɛbo keŋ n ba doona alowↄletɛɛ kegba ya?' Mↄna baale ŋon te tale tiranↄↄ fa e ya.
40022013	Botↄↄ te gyoo ŋon yako ↄ tewulɛɛ baŋ nyi, 'Ɛ bake e ↄ nyiŋmaase na ↄ nawↄↄ, na ɛ ke fuŋ e leki ditiŋtɛɛ man. Botↄↄ te waa kyaŋ ↄ nyee wii na waa naa diyem nideli.'
40022014	Keŋte Yesu yako wↄ nyiaa, Wurubuarɛ baake balaŋ burum, mↄna balaŋ kyomii te ↄ lesewↄ lee be man."
40022015	Keŋte Farasiitena baŋ korowↄ lee yenaŋ gyu ke bake Yesu nyeeman, mena keŋ baa kaa teese ↄ nↄↄman na baa mo ŋon gbagba ↄ nↄↄwoya kyaŋ e.
40022016	Mena dↄↄ be kpila be kaseela baŋ man baale kpu na gyoo Herode balaŋ gyu Yesu gyaŋ. Keŋte be yako e nyiaa, "De Gbeŋgyoo, da gyeŋ nyi n nombia doo na ŋe gbɛɛ, te n na wola balaŋ Wurubuarɛ gbɛɛneŋ kpaakpaa ŋan bo na anokoare. Da gyeŋ nyi ŋolo be tale beo neŋ ya, nawolo nyi n bɛɛ kɛɛ balaŋ siaman ya.
40022017	Mena dↄↄ yako daa nya agyueŋ. Dei nyi dɛɛ tↄ lempoo fa Romantena gyoo dinaa ŋon, yaa de na tↄↄ ya?"
40022018	Mↄna Yesu kena ba agyueŋ kumɛɛ ŋan nɛ ↄ yako wↄ nyiaa, "Ɛmɛɛ baŋ ɛ na beo ɛ wose, woŋ dↄↄ te ɛ ne gyae ɛ ka teese me nↄↄman.
40022019	Ɛ mo kↄbabii keŋ ɛ na mo tↄ lempoo nɛ kↄŋ maa kɛɛ." Keŋte ba moo kↄbabii keŋ daale kↄna e.
40022020	Keŋte ↄ bↄↄse wↄ nyiaa, "Amↄte nyee na ↄ yele gyakaa la ke dↄↄ?"
40022021	Botↄↄ te be tiranↄↄ nyiaa, "Romantena gyoo dinaa ŋon." Mena dↄↄ Yesu yako wↄ nyiaa, "Mena na kpene keŋ yɛɛ Gyoo dinaa ŋon wui na ɛ mo fa e, te kpene keŋ yɛɛ Wurubuarɛ mↄ wui na ɛ mo fa e."
40022022	Be ke nyii Yesu nↄↄwoya kɛŋa nɛ, doo be nↄↄ. Mena dↄↄ be laŋawↄ tina e yela.
40022023	Mena wee kenaŋ ke nɛ, Sadukiitena baŋ bɛɛ yako nyi yeŋ wↄle kefoŋ be kyaa ya nɛ kↄŋawↄ Yesu gyaŋ kaa bↄↄse e nyiaa,
40022024	"De Gbeŋgyoo, de naana Mosesi ŋmarase mmaraa kei fa daa nyi, akpaa ŋolo da yem tina ↄ wɛɛle yela te be ta lolo bia ya na, kaboena nyi ↄ naabu waa yala lialo ŋon na baa lola bia ↄ kegyia ŋon yele man.
40022025	Kↄŋawↄ nyi naa bia nyetooro baale kyaawↄ te kegyia ŋon yala alo te ↄ yeŋawↄ. Mↄna keŋ be ta lola bia dↄↄ ya nɛ, te balate ŋon mↄ yala alo ŋon.
40022026	Ↄ naabu balate na batoorote mↄ yeŋawↄ yela alo ŋon mena keŋ be ta lola bia ya. Balaŋ nyetooro kɛwↄ pou yala alo kei te ba yekeewↄ, mↄna be man ŋolo na alo ŋon ta lolo ya.
40022027	Kenaŋ wↄle nɛ, te alo ŋon mↄ yeŋawↄ.
40022028	Mena dↄↄ wee keŋ Wurubuarɛ waa gyuusu balaŋ baŋ pou bↄↄ yem nɛ lee yeŋ man na, baala nyetooro kɛwↄ baŋ bↄↄ yala alo kei gyaŋee nɛ, be man woŋti te alo ŋon waa yɛɛ ↄ wɛɛle?"
40022029	Keŋte Yesu tiranↄↄ fa wↄ nyiaa, "Ɛ ta yoo, nawolo nyi ɛ ba gyeŋ Wurubuarɛ nombia aŋmaraseŋ see ŋan ya, te ɛ ba gyeŋ Wurubuarɛ doŋ mↄ ya.
40022030	Nawolo nyi wee keŋ Wurubuarɛ waa gyuusu balaŋ lee yeŋ man nɛ, baala be gyae baa yala ya, te bↄↄ gyae baa mo ala mↄ fa yale ya. Be popou baa yɛɛ ŋgba Wurubuarɛ kpilala baŋ be kyaa adido nɛ.
40022031	Ɛ te kala ta Wurubuarɛ nombia aŋmaraseŋ see ŋan, na ɛ kena kpene keŋ Wurubuarɛ be yako lee kefoŋ lee yeŋ man wose man nombia yee? Ↄ yakowↄ nyiaa,
40022032	'Maŋ yɛna Aberaham na Asiki na Gyekↄpo Wurubuarɛ.' Wurubuarɛ te yɛɛ woya Wurubuarɛ e ya, mↄna ↄ yɛɛ balaŋ baŋ be kyaa na be sia nɛ Wurubuarɛ e."
40022033	Balaŋ dikpii keŋ ke nyii nombia kɛŋa nɛ, ↄ kawola keŋ doo be nↄↄ.
40022034	Farasiitena baŋ ke nyii nyi Yesu ta mo ↄ nyansa di Sadukiitena baŋ dↄↄ nɛ, be popou kaa gyaŋeewↄ debodokoloŋ.
40022035	Keŋte be maŋ ŋolo ŋon ↄ yɛɛ mmaraa wolale e nɛ, kↄŋawↄ ↄ kaa teese Yesu nↄↄman te ↄ bↄↄse e nyiaa,
40022036	"De Gbeŋgyoo, Wurubuarɛ mmaraase ŋan pou na, woŋti kela la?"
40022037	Botↄↄ te Yesu tiranↄↄ fa e nyiaa, " 'Mo n konↄↄ pou na n wose pou na nya agyueŋ pou gyae n Gbeŋgyoo Wurubuarɛ.'
40022038	Kei yɛna mmaraa siamante na keŋ ka kela ŋe popou.
40022039	Alate keŋ mↄ yɛɛ ŋgba gyaŋgbate keŋ nɛ. Keŋ yɛna nyi, 'Gyae n dↄↄ ŋgba nyaŋ gbagba n wose nɛ.'
40022040	Mosesi mmaraase ŋan pou na Wurubuarɛ akpeŋkpeŋgyↄↄra baŋ pou nombia ŋan bↄↄ wolo nɛ, seŋae mmaraase ala kɛŋa dↄↄ."
40022041	Farasiitena baŋ ke yilaa debodokoloŋ nɛ, Yesu bↄↄse wↄ nyiaa,
40022042	"Sena te ɛ na gyueŋ lee nyeelɛɛre ŋon Wurubuarɛ be yako see nyi waa kↄŋ nɛ wose man? Ↄ yɛɛ amↄte ↄ naanabii e?" Keŋte be tiranↄↄ nyiaa, "Ↄ yɛɛ gyoo Defidi ↄ naanabii e."
40022043	Keŋte Yesu bↄↄse wↄ nyiaa, "Akpaa mena na, weera dↄↄ te Wurubuarɛ feliŋ ŋon yela gyoo Defidi baake nyeelɛɛre ŋon Wurubuarɛ be yako see nyi waa kↄŋ nɛ nyi me 'Gbeŋgyoo?' Gyoo Defidi yakowↄ nyiaa,
40022044	'De Gbeŋgyoo Wurubuarɛ ŋon yako me Gbeŋgyoo nyi, tisi kyaa me dunoluŋ dↄↄ, kelii debaŋ keŋ maa mo n kↄlala baŋ do n tɛɛ.'
40022045	Akpaa nyi gyoo Defidi baake nyeelɛɛre ŋon nyi ↄ 'Gbeŋgyoo' na, kenaŋ na sena te nyeelɛɛre ŋon waa bese gyoo Defidi ↄ naanabii?"
40022046	Be man ŋolo te tale tiranↄↄ fa Yesu ya. Te lee mena wee kenaŋ ne gyu mↄ na, ŋolo te tale gyↄ ↄ konↄↄ bↄↄse e nombii daale bela ya.
40023001	Keŋte Yesu kolosiwↄ fa balaŋ dikpii keŋ na ↄ kaseela baŋ nyiaa,
40023002	"Gyudatena mmaraa wolala na Farasiitena baŋ yɛna balaŋ baŋ be dana gbɛɛ nyii baa tale lese Wurubuarɛ mmaraase ŋan man.
40023003	Mena dↄↄ kaboena nyi yaa tei wↄ, na ɛ ke sila kpene kamasɛ keŋ bɛɛ wola ŋon nɛ. Mↄna ɛ na yɛɛ kpene keŋ bɛɛ yɛɛ nɛ ya, nawolo nyi bↄↄ ne di be kawola keŋ dↄↄ ya.
40023004	Bɛɛ bake kasolↄse ŋan kela balaŋ nɛ yere wↄ, mↄna baŋ gbagba bɛɛ sɛɛ yɛɛ kolo kyomii kyↄ wↄ na baa tale seele be kasolↄse ŋenaŋ ya.
40023005	Kpene kamasɛ keŋ bɛɛ yɛɛ nɛ, bɛɛ yɛɛ bo na balaŋ ke nyiŋ naa wↄ. Wonembu tↄne adakaasebia ŋan bɛɛ yɛɛ te bɛɛ ŋmarase Wurubuarɛ nombia do ŋe man te bɛɛ mo mataa be tirinↄↄse na be baamense dↄↄ nɛ, bee yeli be wui ŋan na keeree. Te ŋmeeseŋ ŋan bɛɛ mo gbili ba kegba wurikyimse ŋan nↄↄsebia te ŋee wuluŋu nɛ, bee yeli be wui ne yɛɛ dↄↄloŋ dↄↄloŋ.
40023006	Bɛɛ gyae akyaese kpaakpaa be dɛɛgyaŋee di gyoŋ, na Gyudatena ↄsom denɛɛ man.
40023007	Bɛɛ gyae nyi balaŋ ke buŋii do wↄ nↄↄ balaŋ dɛɛgyaŋee man, te bɛɛ gyae mↄ nyi balaŋ ke baake wↄ nyi 'Wolala.'
40023008	Mↄna ɛmɛɛ dↄↄ, ɛ na yele baa baake ŋon nyi 'Wolala' ya, nawolo nyi ɛ popou dana wolale dokoloŋ kooŋ bo, te ɛ yɛɛ walaŋ dokoloŋ mↄ biawↄ.
40023009	Te ɛ na baake ŋolo mↄ tɛɛle kei dↄↄ nyi ɛ 'Kya' ya, nawolo nyi ɛ dana kya dokoloŋ kooŋ bo. Ŋon yɛna ŋon ↄ kyaa adido nɛ.
40023010	Mena ke te ɛ na yele baa baake ɛ man ŋolo nyi 'Siamante' ya, nawolo nyi ɛ dana siamante dokoloŋ bo. Ŋon yɛna nyeelɛɛre ŋon Wurubuarɛ be yako see nyi waa kↄŋ nɛ.
40023011	Walaŋ ŋon ↄ yɛɛ kegyia e ɛ man nɛ, waa bese ɛ kegbetibii.
40023012	Walaŋ ŋon ↄ gyina ↄ wose adido na, Wurubuarɛ waa yↄkↄse e, te ŋon ↄ yↄkↄse ↄ wose na, Wurubuarɛ waa gyina adido.
40023013	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako. Nawolo nyi ɛ ne tↄ balaŋ gbɛɛ nyi be na gyoo Wurubuarɛ gyoori keŋ man ya. Ɛmɛɛ gbagba bɛɛ gyoo ke man ya, mↄna baŋ bɛɛ yɛɛ kakyeŋ baa gyoo ke man mↄ nɛ, ɛ bɛɛ fa wↄ gbɛɛ ya.
40023014	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako. Nawolo nyi ɛ na beo liala lɛo ba abↄↄ ŋan be dana nɛ. Ɛ ne fane kyare na ɛ ka mo beo balaŋ nyi ɛ yɛɛ balaŋ kpaakpaawↄ. Mena dↄↄ Wurubuarɛ waa wↄŋ ɛ deŋela nideli kela walaŋ kamasɛ.
40023015	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako. Nawolo nyi ɛ na mo ɛpo dↄↄ, kila tɛɛle dↄↄ pou nyi ɛ ke nyiŋ walaŋ dokoloŋ na ↄ kaa sila Wurubuarɛ. Mↄna akpaa ɛ nyiŋ walaŋ ŋonaŋ na, ɛ ne yeli ↄ dinↄↄ na bese wↄlɛɛ koraŋ keŋ nyi diyem keŋ waa naa boalaŋ man nɛ, kela ɛmɛɛ gbagba wui betabola.
40023016	Ɛmɛɛ siayɛlɛɛsatena baŋ ɛ na wola balaŋ gbɛɛ nɛ, ɛ laako nawolo nyi ɛ kpa akpaa ŋolo de kaŋ Wurubuarɛ ↄsom deni dinaa keŋ ntam na ka te yɛɛ kolo ya, mↄna akpaa ŋolo de kaŋ kↄba yayam abↄↄ ŋan doo Wurubuarɛ ↄsom deni dinaa keŋ man ntam na, kaboena nyi waa di ntam kenaŋ dↄↄ.
40023017	Ɛmɛɛ siayɛlɛɛsatena ayiŋtena, woŋti kela na ke dↄↄ? Kↄba yayam abↄↄ ŋan yaa Wurubuarɛ ↄsom deni dinaa keŋ ne yele kↄba abↄↄ ŋan na bese Wurubuarɛ wui nɛ?
40023018	Ɛ na bese yako nyi, akpaa ŋolo de kaŋ Wurubuarɛ kedeesa boe keŋ ntam na te yɛɛ kolo ya, mↄna akpaa ↄ kaŋ abↄↄ ŋan gyakaa kedeesa boe keŋ dↄↄ nɛ ntam na, kaboena nyi waa di ntam keŋ dↄↄ.
40023019	Ɛmɛɛ siayɛlɛɛsatena, woŋti kela na ke dↄↄ? Abↄↄ ŋan gyakaa kedeesa boe keŋ dↄↄ nɛ, yaa kedeesa boe keŋ ne yele kedeesa abↄↄ ŋan na bese Wurubuarɛ wui nɛ?
40023020	Lee mena dↄↄ walaŋ kamasɛ ŋon ↄ kaŋ Wurubuarɛ kedeesa boe keŋ ntam na, nawolo baa nyi ↄ te kaŋ abↄↄ ŋan pou gyakaa ke dↄↄ nɛ ntam.
40023021	Te walaŋ ŋon ↄ kaŋ Wurubuarɛ ↄsom deni dinaa keŋ ntam na, nawolo baa nyi ↄ te kaŋ keŋ na Wurubuarɛ ŋon ↄ kyaa ke man nɛ ntam.
40023022	Mena mↄ te walaŋ ŋon ↄ kaŋ adido ntam na, nawolo baa nyi ↄ te kaŋ Wurubuarɛ gyoorogbeli keŋ, na Wurubuarɛ ŋon ↄ kyaa ke dↄↄ nɛ ntam.
40023023	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako. Nawolo nyi ɛ na mo ɛ wↄↄman abↄↄ buruburu gba kufu man dekpeŋ dokoloŋ fa Wurubuarɛ, mↄna ɛ te tina kpene keŋ ne hia nyi yaa yɛɛ mmaraa keŋ man nɛ yela. Ɛ bee di nombia na ŋe gbɛɛ ya, te ɛ bee wii balaŋ waraŋase ya, te ɛ bee di anokoare mↄ ya. Nafↄ kaboena nyi yaa yɛɛ mena abↄↄ kɛŋa pou, na ɛ ka bese fa ɛ wↄↄman abↄↄ buruburu ŋan kufu man dekpeŋ dokoloŋ bela kpu.
40023024	Ɛmɛɛ siayɛlɛɛsatena baŋ ɛ dↄŋ balaŋ siaman. Ɛ ne tale kyↄsee lese wonembia buruburu lee ɛ soloŋse man, mↄna ɛ ne lilii wonembia dinaana.
40023025	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako. Nawolo nyi ɛ ne faafo ɛ leenↄↄse na ɛ nyefalɛɛ wↄle bo, mↄna ŋe man dana ayimɛɛ. Nawolo nyi abↄↄ ŋan doo ŋe man nɛ, anibiri na doŋ te ɛ na mo ŋere balaŋ lɛo ŋa.
40023026	Ɛmɛɛ Farasiitena siayɛlɛɛsatena, ɛ taŋgbɛɛ faafo ɛ leenↄↄse na ɛ nyefalɛɛ ŋan tↄↄman na, ŋe wↄle mↄ gyae ka lee.
40023027	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako! Nawolo nyi ɛ yɛɛ ŋgba yebↄↄse ŋan bↄↄ mo kolo wolom gyilaa ŋe wↄle na ke yɛɛ kyeo nɛ. Mↄna ŋe tↄↄman na, denibalaŋ ŋↄↄ na ba wosenaane adalɛɛ te wulu ŋe man.
40023028	Mena ke te ɛmɛɛ mↄ doo. Balaŋ siaman na ɛ ne yɛɛ ɛ wose ŋgba ɛ yɛɛ balaŋ kpaakpaawↄ nɛ, mↄna balaŋ kabeo na nombiakumɛɛ te wulu ɛ konↄↄse man.
40023029	Ɛmɛɛ mmaraa wolala na Farasiitena baŋ ɛ na beo ɛ wose, ɛ laako. Nawolo nyi ɛ ne ma Wurubuarɛ akpeŋkpeŋgyↄↄra na balaŋ baŋ be gbɛɛneŋ tenɛɛ Wurubuarɛ siaman nɛ yebↄↄse nideli, na ŋa ke yɛɛ kyeo.
40023030	Te ɛ ne yako nyi, 'Daa deŋ kyaa la de naanaↄ debaŋ keŋ nɛ, nafↄ deŋ te kpuu na wↄ na baa koe Wurubuarɛ akpeŋkpeŋgyↄↄra baŋ ya.'
40023031	Mena dↄↄ ɛ nↄↄwoya kɛŋa nawola la nyi, ɛ te sɛɛ nyi balaŋ baŋ bↄↄ koe Wurubuarɛ akpeŋkpeŋgyↄↄra baŋ nɛ, ɛ yɛɛ be duuluŋ man balaŋwↄ.
40023032	Ɛ betaa kyaŋ nombiakumɛɛ ŋan ɛ naanaↄ be yɛɛ nɛ man, na ɛ ke yɛɛ ŋa kelii ↄto.
40023033	Ɛ dana nombiakumɛɛ ŋgba doma nɛ. Ɛ be gyae ɛ ke tale yeu lee Wurubuarɛ nyiŋmaa man, keŋ nyi ↄ be bu ŋon fↄↄ na waa yela ɛ ka gyoo boalaŋ man ya.
40023034	Mɛɛ yako ŋon baa ɛ ke nyii nyiaa, maa kpila Wurubuarɛ akpeŋkpeŋgyↄↄra na siakaralatena na wolala ɛ gyaŋ. Ɛ ka ko be man baale na ɛ ke gyↄ be man baale ↄpaŋdaŋ dↄↄ, na ɛ ke tuku be man baale yↄ ↄsom denɛɛ man na ɛ ke gegi wↄ na donↄↄse.
40023035	Keŋ ɛ ba koe balaŋ baŋ be gbɛɛneŋ tenɛɛ Wurubuarɛ siaman, lee Abɛle dↄↄ kelii Berekia bu Sakaria ŋon ɛ ba koo kedeesa boe keŋ na Wurubuarɛ ↄsom deni dinaa keŋ nsana nsana dↄↄ nɛ, Wurubuarɛ waa wↄŋ ɛ deŋela nideli.
40023036	Mɛɛ yako ŋon ɛ ke nyii nyiaa, kɛŋa pou deŋele kewↄŋ gyae ke kↄŋ ɛmɛɛ gyɛŋ wee kei balaŋ dↄↄ.
40023037	O Gyerusalɛmtena! O Gyerusalɛmtena! Ɛmɛɛ koona Wurubuarɛ akpeŋkpeŋgyↄↄra, te ɛ fuŋii balaŋ baŋ Wurubuarɛ be kpilii ɛ gyaŋ nɛ boya. Ma te yɛɛ kakyeŋ nyi maa yilaa ŋon do me tɛɛ, ŋgba mena keŋ kegyim talabo ne fɛlɛɛ ↄ beŋkelɛɛ wuu ↄ bia dↄↄ nɛ, mↄna ɛ te fa maŋ gbɛɛ ya.
40023038	Ɛ kɛɛ, Wurubuarɛ ta lese ↄ sia lee ɛ donↄↄ keŋ dↄↄ. Ka seŋɛɛ bo yakaa.
40023039	Mena dↄↄ mɛɛ yako ŋon ɛ ke nyi nyiaa, ɛ be gyae ɛ ka tekaa naa maŋ bela ya, kelii debaŋ keŋ ɛ ke yako nyiaa 'Walaŋ ŋon ↄ ne kↄŋ de Gbeŋgyoo Wurubuarɛ yele man nɛ, ŋon na nyeebam.' "
40024001	Yesu ka lee Wurubuarɛ ↄsom deni dinaa keŋ man ↄ ne gyu nɛ, ↄ kaseela baŋ wↄŋa wa agyueŋ kↄŋ denɛɛ ŋan seŋɛɛ botↄↄ nɛ kyeo dↄↄ.
40024002	Keŋte ↄ tiranↄↄ fa wↄ nyiaa, "Ŋgba ɛ ne naa abↄↄ kɛŋa pou. Ampaŋ yaa mɛɛ yako ŋon ɛ ke nyii nyiaa, baa tekerii ŋe popou lↄ keŋ nyi ɛ be gyae ɛ kena boe na boe gyakaa ke dↄↄ dↄↄ ya."
40024003	Keŋte Yesu gyuuwↄ ke kyaa oliifi bula keŋ dↄↄ. Botↄↄ te ↄ kaseela baŋ baageŋ korowↄ gyu ↄ gyaŋ te be bↄↄse e nyiaa, "De Gbeŋgyoo yako daa, debaŋ woŋti te kɛŋa pou gyae ke kↄŋ. Woŋ te dɛɛ mo gyeŋ nyi n kabese kↄŋ, na debaŋ ↄtomante keŋ ta benaa?"
40024004	Keŋte Yesu tiranↄↄ fa wↄ nyiaa, "Ɛ kɛɛ ɛ wose dↄↄ nideli keŋ nyi ŋolo ba beo ŋon ya.
40024005	Nawolo nyi balaŋ burum baa kↄŋ ma yele man, na be kaa mo ba wose nyi baŋ yɛna maŋ nyeelɛɛre ŋon, na baa beo balaŋ burum na baa yo gbɛɛ.
40024006	Ɛ nyii yoo nombia na, ɛ na yele ɛ wↄe ke lↄ ŋon ya. Nawolo nyi kaboena nyi nombia kɛŋa pou dɛɛkↄŋ, mↄna kɛŋa bɛɛ wolo nyi ↄto keŋ te lii ya.
40024007	Tɛɛlese baa koro seŋ tia dↄŋa, na gyooneŋ mↄ ka koro seŋ tia dↄŋa. Tanam dinaa gyae ke yala, te tɛɛle mↄ gyae kewosi yenaase burum.
40024008	Kɛŋa pou yɛɛ yaa ŋgba fulute kadoŋee kewalaŋ nɛ.
40024009	Lee maŋ dↄↄ balaŋ pou baa kↄla ŋon, na baa kyaŋee ŋon na baa naase ŋon diyem na baa koe ŋon.
40024010	Debaŋ kenaŋ man te balaŋ burum baa tina maŋ kelɛɛdi yela. Baa kↄla dↄŋa, na baa lese dↄŋa fa.
40024011	Akɛrɛɛ akpeŋkpeŋgyↄↄra baa kↄŋ, na be kaa beo balaŋ burum.
40024012	Keŋ nombiakumɛɛ keyɛɛ gyae ka bo dↄↄ, balaŋ burum balaŋ kegyae nↄↄ gyae ke yↄkↄse.
40024013	Mↄna walaŋ ŋon ↄ yɛɛ kakyeŋ seŋ keŋkeŋ kelii ↄto na, Wurubuarɛ waa lɛɛ ↄ nyee.
40024014	Baa yako nombia kpaakpaa lee Wurubuarɛ gyoori keŋ wose man fa tɛɛle kei dↄↄ balaŋ pou, na debiise pou balaŋ ke nyii, pɛte ↄto keŋ ke kↄŋ.
40024015	Akpaa ɛ naa mmusuo nombii Wurubuarɛ ↄsom deni dinaa keŋ man, ŋgba mena keŋ Wurubuarɛ be tɛɛ ↄ dekpeŋkpeŋgyↄↄre Daniɛle dↄↄ kolosi see lee ka wose man nɛ, na kaboena nyi walaŋ kamasɛ ŋon waa kala mena nↄↄwoya ŋenaŋ na, waa yɛɛ kakyeŋ na waa nyii ŋe man nideli.
40024016	De kↄŋ mena na, balaŋ baŋ be kyaa Gyudia tɛɛle man nɛ, baa yeu gyu bulase dↄↄ.
40024017	Nyi akpaa ŋolo kyaa ↄ deni nyee dↄↄ na, ↄ na tisi kↄŋ tɛɛle man nyi ↄ kaa mo ↄ kolo ya.
40024018	Te akpaa ŋolo mↄ kyaa wↄↄman na, ↄ na bese gyu dɛɛ nyi ↄ kaa mo ↄ kegba ya.
40024019	Weeya ŋenaŋ man na, fulɛɛtena na talabose baa laako.
40024020	Mena dↄↄ ɛ fane fa Wurubuarɛ nyi, ɛ keyeu wee kenaŋ na kↄŋ waaretɛɛ yaa kefɛɛfowee ya.
40024021	Nawolo nyi debaŋ kenaŋ wui kayeyɛɛ gyae ka bo kela ŋan pou be kↄŋ kaalaŋ, leenaŋ debaŋ keŋ Wurubuarɛ be yɛɛ tɛɛle kei kaa lii gyɛŋ wee kei nɛ. Te kaale kenaŋ dinↄↄ be gyae ka tekaa kↄŋ wee daale wee daale bela ya.
40024022	Mↄna Wurubuarɛ taŋ wula kↄkee kayeyɛɛ weeya kɛŋa. Na waa yɛɛ mena ya nɛ, nafↄ ŋolo na ŋolo be gyae waa ka ya. Mↄna lee ↄ balaŋ baŋ ↄ ba lese see dↄↄ nɛ, te waa kↄkee weeya ŋenaŋ.
40024023	Debaŋ kenaŋ de lii te ŋolo de yako ŋon nyi 'Ɛ kɛɛ Kristo ŋon kyaa kɛbo yaa ↄ kyaa yenaŋ daale na, ɛ na lɛɛ ke di ya.'
40024024	Nawolo nyi balaŋ baa dii akɛrɛɛ nyi baŋ yɛna maŋ Kristo ŋon, te baale mↄ baa dii akɛrɛɛ nyi be yɛɛ Wurubuarɛ akpeŋkpeŋgyↄↄrawↄ. Baa yɛɛ gyakoloŋ nombia na nombia dinaana, na akpaa be tale nyiŋ gbɛɛ koraŋ na, baa mo beo Wurubuarɛ balaŋ baŋ ↄ ba lese see nɛ.
40024025	Mↄna ɛmɛɛ dↄↄ, me te wulaa yako ŋon nombia kɛŋa pɛna debaŋ keŋ ke kↄŋ.
40024026	Mena dↄↄ akpaa ŋolo de yako ŋon nyi, ɛ kɛɛ ↄ kyaa depampaa dinaa keŋ man na, ɛ na gyu botↄↄ ya. Te akpaa be yako ŋon nyi, ↄ te kↄŋ ↄ yoɛ yenaŋ daale na, ɛ na lɛɛ di.
40024027	Nawolo nyi maŋ Deniwalaŋ Bu ŋon kekↄŋ gyae ke yɛɛ bo ŋgba mena keŋ ↄga ne ŋmaale lee weese dɛɛlee man, te balaŋ pou ne naa ke ↄ dɛɛyalae man nɛ.
40024028	Botↄↄ keŋ kolo punta doo na, botↄↄ te bapɛtɛɛna mↄ ne yilaa.
40024029	Weeya ŋenaŋ man kaale kɛŋa pou wↄle nɛ, be gyae ke di weeya ala ya weese waa gyoo ditiŋtɛɛ, te gyaalaŋ mↄ be gyae waa wolose ya. Kyolobiise baa lee adido kaa yala. Te abↄↄ ŋan pou ŋe kyaa adido nɛ, gyae ke wosi.
40024030	Debaŋ kenaŋ nɛ, balaŋ baa naa kolo adido keŋ gyae kawola nyi, maŋ Deniwalaŋ Bu ŋon kekↄŋ te lii. Te tɛɛle kei dↄↄ balaŋ pou baa wii walaŋsa. Baa naa maŋ Deniwalaŋ Bu ŋon ta mo doŋ na gyoorobiiri lee ŋↄma man adido mɛɛ kↄŋ.
40024031	Ba wola kaberɛ dinaa keŋ na, maŋ Deniwalaŋ Bu ŋon maa kpila me kpilala lee adido kↄŋ tɛɛle kei dↄↄ, na be kaa yilaa me balaŋ baŋ mↄↄ lese see nɛ lee tɛɛle kei dↄↄ yenaase kamasɛ.
40024032	Keŋte Yesu besewↄ yako wↄ nyiaa, ɛ kɛɛ fiigi daŋ na ɛ ke kasee kolo lee ka wose man. Akpaa ɛ naa ŋgba ke tombia da potee faareŋse wↄlɛɛ nɛ, na ɛ gyeŋ nyi awuluŋtɛɛ ta benaa.
40024033	Mena mↄ te akpaa ɛ naa mena nombia kɛŋa pou ne kↄŋ na, ɛ gyeŋ nyi maŋ Deniwalaŋ Bu ŋon kekↄŋ ta benaa taŋ.
40024034	Ampaŋ yaa mɛɛ yako ŋon nyi balaŋ baŋ be kyaa gyɛŋ kei nɛ, be duuluŋ be gyae ke munu taŋ ya, pɛte nombia kɛŋa kekↄŋ.
40024035	Adido na tɛɛle kei pou gyae ke gyu ↄto, mↄna me nↄↄwoya dↄↄ ŋan gyae ke kyaa kekpaakekpaa.
40024036	Keŋte Yesu besewↄ yako wↄ nyiaa, ŋolo ba gyeŋ wee na debaŋ keŋ kɛŋa pou gyae ke kↄŋ ya. Wurubuarɛ kpilala baŋ be kyaa adido, na maŋ Deniwalaŋ Bu ŋon koraŋ ba gyeŋ ya. Gyisɛ me kya ŋon ↄ kyaa adido nɛ waageŋ gyeŋa la.
40024037	Mena keŋ be kↄŋ Nowa debaŋ keŋ nɛ, mena te maŋ Deniwalaŋ Bu ŋon mↄ kabese kↄŋ gyae ke yɛɛ.
40024038	Weeya ŋenaŋ man pɛte loŋ keŋ ke kↄŋ kaa wↄlɛɛ tɛɛle nɛ, na balaŋ ne dii na bɛɛ nyↄↄ. Baala ne yala ala na bɛɛ mo ala mↄ fa yale, kelii wee keŋ Nowa ba gyoo adakaa dinaa keŋ man nɛ.
40024039	Be ta gyeŋ kpene keŋ ne kↄŋ ya, kelii debaŋ keŋ loŋ be kaa waale kuu wↄ pou laŋ nɛ. Mena te maŋ Deniwalaŋ Bu ŋon ke kↄŋ gyae ke yɛɛ.
40024040	Debaŋ kenaŋ man na, baala bala baa kyaa wↄↄman bɛɛ yɛɛ tom. Wurubuarɛ waa mo ŋolo tina ŋolo yela.
40024041	Ala bala baa seŋ bɛɛ naŋ abↄↄ. Wurubuarɛ waa mo ŋolo tina ŋolo yela.
40024042	Mena dↄↄ ɛ doo ɛ wose dↄↄ, nawolo nyi ɛ ba gyeŋ wee keŋ ɛ gbeŋgyoo ŋon waa kↄŋ ya.
40024043	Ɛ tↄↄse nyiaa, nyi dekpaŋalaŋte deŋ gyeŋ debaŋ keŋ ŋmɛɛlate waa kↄŋ kaa ŋmɛɛle e nɛ, nafↄ waa deke ↄ dekpaŋalaŋ keŋ nyi ŋmɛɛlate be nyiŋ gbɛɛ kaa gyoo kuu wa abↄↄ ya.
40024044	Mena dↄↄ ɛmɛɛ mↄ ɛ doo ɛ wose, nawolo nyi maŋ Deniwalaŋ Bu ŋon mↄ maa kↄŋ debaŋ keŋ ɛ loo be gyakaa ya.
40024045	Keŋte ↄ besewↄ bↄↄse wↄ nyiaa, amↄte yɛna tobaale ŋon ↄ sia be kare te ↄ ne di ↄ gbeŋgyoo mmaraase dↄↄ? Ŋon yɛna tobaale ŋon ↄ gbeŋgyoo waa mo ↄ tebia akaŋ baŋ do ↄ nyiŋmaa man nyi waa kɛɛ be dↄↄ, na waa fa wↄ weenɛɛ debaŋ keŋ kaboena nɛ.
40024046	Akpaa tobaale ŋonaŋ seŋɛɛ ↄ tom man ↄ ne yɛɛ ke nideli mena, te ↄ gbeŋgyoo ŋon de kↄŋ kaa naa e na, ŋon na nyeebam.
40024047	Mɛɛ yako ŋon ɛ ke nyii nyiaa, mena tobaale ŋonaŋ ↄ gbeŋgyoo waa mo wa abↄↄ pou do e ↄ nyiŋmaa man nyi waa kɛɛ ŋe dↄↄ.
40024048	Mↄna akpaa nyi tobaale ŋonaŋ yɛɛ tobaale kum e, te ↄ yɛɛ wa agyueŋ nyi ↄ gbeŋgyoo be gyae waa kↄŋ bileŋ ya,
40024049	te ↄ gyoo ↄ tebia akaŋ baŋ ketuku, te ŋon na soloŋ nyↄↄra ne dii bɛɛ nyↄↄ na,
40024050	ↄ gbeŋgyoo ŋon waa kaa lee ↄ dↄↄ wee keŋ ↄ loo be gyakaa ya nɛ.
40024051	Ↄ gbeŋgyoo ŋon de kↄŋ kaa naa e mena na, waa wↄŋ ↄ deŋele nideli na waa gegi e lee ↄ gyaŋ, na waa yela ↄ kaa kyaa balaŋ baŋ bɛɛ beo ba wose nɛ gyaŋ. Botↄↄ te waa kyaŋ ↄ nyee wii na waa tao ↄ kela."
40025001	Yesu besewↄ gyↄ dudu fa wↄ nyiaa, "Weeya ŋenaŋ man na Wurubuarɛ gyoori keŋ gyae ke yɛɛ ŋgba, alebia kufu baŋ bↄↄ koro mo be kanease be kaa gyaŋee na alowↄle baale nɛ.
40025002	Be man banoŋ yɛɛ ayiŋtenawↄ, te banoŋ mↄ yɛɛ siakaralatenawↄ.
40025003	Ayiŋtena baŋ ka mo be kanease na, be ta gyem na baa mo nuŋse tela kpu na ŋan doo be kanease man nɛ ya.
40025004	Mↄna siakaralatena baŋ dↄↄ, baŋ moo nuŋ do porontiase man tela kpu na ŋan doo be kanease man nɛ.
40025005	Alowↄle baale ŋon te kↄŋ bileŋ ya, mena dↄↄ alebia baŋ pou moowↄ bee deŋeli te be doo dosoroŋ.
40025006	Ke lii tɛɛ nsana nɛ te akelelee yalawↄ nyiaa, 'Alowↄle baale ŋon te kↄŋ! Ɛ lee kaa gyaŋee na e!'
40025007	Keŋte alebia kufu baŋ pou korowↄ te be gyinaa be kanea ŋmeeseŋ ŋan.
40025008	Botↄↄ te ayiŋtena baŋ yako siakaralatena baŋ nyiaa, 'De kanease na yekee, mena dↄↄ ɛ fa daa ɛ nuŋse ŋan kyomii.'
40025009	Keŋte siakaralatena baŋ yako wↄ nyiaa, 'Koa de nuŋse ŋan be gyae ka yee dɛɛ fa ŋon ya.' Mena dↄↄ ɛ gyu donↄↄ man na ɛ kaa gyae ŋaale lɛɛ.
40025010	Mↄna debaŋ keŋ ayiŋtena baŋ be lam be kaa lɛɛ nuŋse ŋan nɛ te alowↄle baale ŋon kaa gyoowↄ. Alebia banoŋ baŋ bↄↄ desina ba wose see nɛ, gyoowↄ alowↄle nↄↄkedi deni keŋ man, te be kyaŋa disim keŋ tↄ.
40025011	Kenaŋ wↄle te alebia akaŋ baŋ mↄ kↄŋawↄ kaa gyoo. Keŋte be fae yeesa baake nyi, 'De Gbeŋgyoo toro daa.'
40025012	Keŋte alowↄle baale ŋon yako wↄ nyiaa, 'Mɛɛ yako ŋon ɛ ke nyii nyiaa mↄↄ gyeŋ ŋon ya.'
40025013	Botↄↄ te Yesu yako ↄ kaseela baŋ nyiaa, 'Ɛ doo ɛ wose dↄↄ nideli, nawolo nyi ɛ ba gyeŋ wee yaa debaŋ keŋ maŋ Deniwalaŋ Bu ŋon maa bese kↄŋ ya.' "
40025014	Yesu besewↄ gyↄ dudu fa wↄ nyiaa, "Debaŋ kenaŋ man na Wurubuarɛ gyoori keŋ gyae ke yɛɛ ŋgba balee ŋon ↄ ne gyae waa gyu gbɛɛ, te ↄ be baake ↄ tewulɛɛ te ↄ be kpɛlɛɛ wa abↄↄ do wↄ be nyiŋmaa man nɛ.
40025015	Ↄ faa walaŋ kamasɛ ŋgba mena keŋ waa tale tela nɛ. Ↄ faa ŋolo kↄba kakpoŋse anoŋ (5,000) te ↄ faa ŋolo kakpoŋse ala (2,000) te ↄ faa ŋolo mↄ kakpoŋ dokoloŋ (1,000). Keŋte ↄ korowↄ laŋ ↄ gbɛɛ keŋ.
40025016	Tobaale ŋon ↄ be fa e kakpoŋse anoŋ nɛ, korowↄ debokenaŋ man te ↄ moo kↄba keŋ ke yɛɛ tom te ↄ nyiŋa kakpoŋse anoŋ kpu bela.
40025017	Mena mↄ te ŋon ↄ be fa e kakpoŋse ala nɛ, nyiŋa kakpoŋse ala bela kpu.
40025018	Mↄna tobaale ŋon bↄↄ fa e kakpoŋ dokoloŋ nɛ, korowↄ ke wula bↄↄ te ↄ moo ↄ gbeŋgyoo kↄba keŋ kewuu.
40025019	Be gbeŋgyoo ŋon kyaawↄ botↄↄ kyare pɛte ↄ kↄŋawↄ. Ↄ ke kↄŋ nɛ te ↄ baake ↄ tewulɛɛ baŋ gyaŋee nyi baa gyoo be kↄbase ŋan man.
40025020	Tobaale ŋon ↄ be fa e kↄba kakpoŋse anoŋ nɛ, moo kakpoŋse kufu kↄŋ te ↄ yako ↄ gbeŋgyoo ŋon nyiaa, kɛɛ kakpoŋse anoŋ te n faa maŋ mↄna me ta bese nyiŋ kakpoŋse anoŋ kpu bela.
40025021	Keŋte ↄ gbeŋgyoo ŋon yako e nyiaa, 'Ao baale kpaakpaa anokoarete, karaŋ na keyɛɛ. N te di anokoare lee kyomii maa moo fa neŋ kei man, mena dↄↄ maa mo abↄↄ burum do n nyiŋmaa man. Kↄŋ na dee di gyoŋ keŋ mee dii nɛ.'
40025022	Tobaale ŋon ↄ be fa e kↄba kakpoŋse ala nɛ mↄ kↄŋawↄ kaa yako e nyiaa, 'Me gbeŋgyoo, n faa maŋ kakpoŋse ala, mↄna me te nyiŋ kakpoŋse ala kpu bela.'
40025023	Keŋte ↄ gbeŋgyoo ŋon yako e nyiaa, 'Tobaale kpaakpaa anokoarete, karaŋ na ke yɛɛ. N te di anokoare lee kyomii maa moo fa neŋ kei man, mena dↄↄ maa mo abↄↄ burum do n nyiŋmaa man. Kↄŋ na dee di gyoŋ keŋ mee dii nɛ.'
40025024	Tobaale ŋon ↄ be fa e kakpoŋ dokoloŋ nɛ mↄ kↄŋawↄ te ↄ yako ↄ gbeŋgyoo ŋon nyiaa, 'Me gbeŋgyoo, ma gyeŋ nyi n nombia dana doŋ te botↄↄ keŋ n te duu kolo mↄ ya nɛ, botↄↄ te n ne kↄↄ.
40025025	Me yee neŋ mena dↄↄ ma moo n kↄba keŋ ka weese bↄↄ man. Kɛɛ, n kↄba yaa, lɛɛ n woni.'
40025026	Keŋte ↄ gbeŋgyoo ŋon yako e nyiaa, 'N yɛɛ tobaale kum na kebↄŋalete e. N gyeŋ nyi mɛɛ kↄ abↄↄ botↄↄ keŋ me te duu ya, te mee yilaa abↄↄ botↄↄ keŋ ma te ŋmatee ya na,
40025027	weera n ta moo me kↄba ka see maŋ kↄba dɛɛsee man ya. Nafↄ ma ke kↄŋ kei na, ŋgba maa gyu ke lɛɛ keŋ na ka loŋ. Keŋte ↄ yako ↄ tewulɛɛ baŋ nyiaa,
40025028	ɛ lɛo kↄba keŋ lee ↄ gyaŋ na ɛ ka mo kpu ŋon ↄ be nyiŋ kakpoŋse kufu nɛ.
40025029	Nawolo nyi walaŋ ŋon ↄ dana kolo na baa kpu e na waa nyiŋ burum, te ŋon ↄ be dana ya na, kyomii keŋ koraŋ ↄ dana nɛ baa lɛo ke lee ↄ gyaŋ.
40025030	Mena dↄↄ ɛ fuŋ tobaale ohuhoo kei ŋon ↄ be dana tↄnↄↄ ya nɛ leki ditiŋtɛɛ keŋ man. Botↄↄ te waa kyaŋ ↄ nyee wii na waa tao ↄ kela.' "
40025031	Keŋte Yesu besewↄ yako wↄ nyiaa, "Debaŋ keŋ maŋ Deniwalaŋ Bu ŋon maa bese kↄŋ na, daa na Wurubuarɛ kpilala ne gyae la dɛɛ kↄŋ. Maa kↄŋ me gyoorobiiri man kaa kyaa me gyooro gbeli keŋ dↄↄ.
40025032	Tɛɛle kei balaŋ pou baa kaa yilaa me gyaŋ, na maa kpase be man akpeŋ ala ŋgba mena keŋ wonembia kɛɛlere ne kpase asoose lee namense man nɛ.
40025033	Maa mo namense baŋ see me dunoluŋ dↄↄ, na maa mo asoose baŋ see ma demena dↄↄ.
40025034	Botↄↄ te maŋ gyoo ŋon maa yako baŋ be kyaa ma dunoluŋ dↄↄ nɛ nyiaa, 'Ɛmɛɛ baŋ me kya be hiraa ŋon. Ɛ kↄŋ kaa kyaa Wurubuarɛ gyoori keŋ ↄ be wulaa desina see ŋon leenaŋ debaŋ keŋ ↄ be yɛɛ tɛɛle kei nɛ man.
40025035	Nawolo nyi debaŋ keŋ tanam na ko maŋ na, ɛ faa maŋ weenɛɛ me diiwↄ. Debaŋ keŋ loŋboaneŋ na ko maŋ na ɛ faa maŋ loŋ me nyↄↄwↄ. Debaŋ keŋ me yɛɛ ŋↄↄle e na, ɛ lɛɛ maŋ gyu ya akpaŋalaŋse man,
40025036	debaŋ keŋ me dↄŋɛɛ diteŋteli na, ɛ faa maŋ abↄↄ ma doowↄ. Debaŋ keŋ mɛɛ wee na ɛ kaa kɛɛ me dↄↄ, debaŋ keŋ bↄↄ kyaŋ maŋ ketↄ deni na, ɛ ka doo maŋ nↄↄ.'
40025037	Keŋte mena balaŋ kɛwↄ baŋ be gbɛɛneŋ tenɛɛ Wurubuarɛ siaman nɛ, baa bↄↄse gyoo ŋon nyiaa, 'De gbeŋgyoo, woromↄ te de naa neŋ nyi tanam na ko neŋ te de faa neŋ weenɛɛ, yaa loŋboaneŋ na ko neŋ te de faa neŋ loŋ n nyↄↄwↄ.
40025038	Woromↄ te de naa neŋ nyi n yɛɛ ŋↄↄle te de lɛɛ neŋ gyu da akpaŋalaŋse man, yaa n dↄŋɛɛ diteŋteli te de faa neŋ abↄↄ n doowↄ?
40025039	Woromↄ te de naa neŋ nyi n na wee, yaa ba te kyaŋ neŋ ketↄ deni te de kaa doo neŋ nↄↄ?'
40025040	Botↄↄ te maŋ gyoo ŋon maa tiranↄↄ fa wↄ nyiaa, 'Ampaŋ yaa mɛɛ yako ŋon nyiaa, kpene kamasɛ keŋ ɛ be yɛɛ fa me balaŋ kɛwↄ man kemaasabii koraŋ na, maŋ yaa ɛ yɛɛwↄ fa!'
40025041	Botↄↄ te maa yako baŋ be kyaa ma demena dↄↄ nɛ nyiaa, 'Ɛ seŋ lee me gyaŋ, ɛmɛɛ baŋ Wurubuarɛ be falaa ŋon nyi ya gyu ka gyoo boalaŋ degyapaa keŋ ↄ be desina see fa ↄbↄnsam na ↄ kpilala baŋ nɛ man.
40025042	Nawolo nyi tanam koo maŋ na, ɛ te fa maŋ weenɛɛ ya, loŋboaneŋ koo maŋ na ɛ te fa maŋ loŋ ya.
40025043	Debaŋ keŋ me yɛɛ ŋↄↄle e na ɛ ta mo maŋ gyu ya akpaŋalaŋse man ya. Me tɛɛwↄ diteŋteli na, ɛ te fa maŋ kolo maa do ya. Ma weewↄ mↄna ɛ te kaa do maŋ nↄↄ ya, te be kyaŋa maŋ ketↄ deni, mↄna ɛ te kaa do maŋ nↄↄ ya.'
40025044	Botↄↄ te balaŋ baŋ baa bↄↄse maŋ gyoo ŋon nyiaa, 'De gbeŋgyoo woromↄ te de naa neŋ nyi tanam na ko neŋ, yaa loŋboaneŋ na ko neŋ, yaa n yɛɛ ŋↄↄle e yaa n dↄŋ diteŋteli yaa n weewↄ yaa be kyaŋa neŋ ketↄ deni te da te kyↄ neŋ ya?'
40025045	Keŋte maa tiranↄↄ fa wↄ nyiaa, ampaŋ yaa mɛɛ yako ŋon ɛ ke nyii nyiaa, 'Kpene keŋ ɛ be bɛɛ ɛ te yɛɛ fa me balaŋ kɛwↄ man kemaasabii koraŋ ya nɛ, na maŋ yaa ɛ bɛɛwↄ ɛ te yɛɛ fa ya.'
40025046	Botↄↄ te baa mo balaŋ benaŋ gyu botↄↄ keŋ baa naa diyem kekpaakekpaa nɛ, mↄna balaŋ baŋ be gbɛɛneŋ tenɛɛ Wurubuarɛ siaman nɛ dↄↄ, baa nyiŋ nyeedoŋ kekpaakekpaa."
40026001	Yesu kawola abↄↄ kɛŋa pou taŋ nɛ, ↄ yako ↄ kaseela baŋ nyiaa,
40026002	"Ŋgba ɛ gyeŋ nyi teka weeya ala na nyeekelɛɛwee kedi keŋ te lii. Debaŋ kenaŋ man te baa lese maŋ Deniwalaŋ Bu ŋon fa na baa gyↄ maŋ sakaa ↄpaŋdaŋ dↄↄ."
40026003	Debaŋ kenaŋ man te Wurubuarɛ saese kegyiise na Gyudatena kegyiise gyuuwↄ ke gyaŋee saese pou kegyia Kaifase dekpaŋalaŋ man.
40026004	Keŋte be bakewↄ nyi baa yo kyaŋ Yesu na baa ko e.
40026005	Mↄna be yakowↄ nyi, "Tekaboena nyi dɛɛ ko e nyeekelɛɛwee kedi kei man ya, na mena ya na balaŋ baŋ baa yela donↄↄ keŋ ke siŋii."
40026006	Kenaŋ wↄle na te Yesu gyuuwↄ Simↄn ŋon nafↄ ↄ na wee kawee yayam nɛ dɛɛ Bɛtani donↄↄ man.
40026007	Ↄ kekyaa botↄↄ nɛ, te alo ŋolo kↄŋawↄ ↄ gyaŋ na ↄ dana nuŋ ofoŋofoŋte keŋ ke dana koyadoŋ nɛ porontia tↄↄ. Keŋte ↄ toosi nuŋ keŋ woli Yesu nyeeman.
40026008	Ↄ kaseela baŋ kena kpene keŋ alo ŋon be yɛɛ nɛ, yɛɛ wↄ baŋ te be yakowↄ nyiaa, "Weera dↄↄ te ↄ ne wↄlɛɛ nuŋ kei mena."
40026009	"Nafↄ beŋ yↄↄ nuŋ kei na, baa nyiŋ kↄba burum na baa mo fa ayematena."
40026010	Na Yesu gyeŋ nombia ŋan bɛɛ gyueŋ nɛ te ↄ bↄↄse wↄ nyiaa, "Weera te ɛ ne kale na alo ŋon mena? Nombii kpaakpaa yaa ↄ yɛɛwↄ fa maŋ nɛ.
40026011	Ayematena dↄↄ be kyaa ɛ gyaŋ debaŋ kamasɛ, mↄna maŋ dↄↄ mↄↄ gyae maa kyaa ɛ gyaŋ debaŋ kamasɛ ya.
40026012	Mena keŋ ↄ be kyɛɛkee nuŋ kei woli maŋ nɛ, kei nawolo baa nyi ↄ te desina maŋ fa me kewuu.
40026013	Ampaŋ yaa mɛɛ yako ŋon ɛ ke nyii nyiaa, tɛɛle kei dↄↄ yenaŋ kamasɛ keŋ baa kolosi Wurubuarɛ nombia kpaakpaa ŋan nɛ, baa yako alo kei nombii waa ayɛɛŋ kei na baa mo tↄↄse e."
40026014	Kenaŋ wↄle nɛ, ↄ kaseela kufu bala baŋ man ŋolo, ŋon bɛɛ baake e nyi Gyudase Isekarↄte nɛ, korowↄ gyu saese kegyiise baŋ gyaŋ.
40026015	Keŋte ↄ ke bↄↄse wↄ nyiaa, "Akpaa ma lese Yesu fa ŋon na, woŋ te ɛ ke fa maŋ?" Botↄↄ te be tiranↄↄ fa e nyi dɛɛ fa neŋ kↄba wolom bia sao na kufu (30) Te be kala kↄba keŋ do e ↄ nyiŋmaa man.
40026016	Lee debaŋ kenaŋ te Gyudase fiasɛɛ ↄ ne gyae gbɛɛ keŋ waa mo lese Yesu fa wↄ.
40026017	Nyeekelɛɛwee kedi wee gyaŋgbate keŋ bee di bodobodo keŋ tee be doo ke man ya nɛ, Yesu kaseela baŋ kↄŋawↄ ↄ gyaŋ kaa bↄↄse e nyiaa, "Aleŋ te n ne gyae nyi de kaa desina see fa nyeekelɛɛwee weenɛɛ kedi keŋ?"
40026018	Keŋte ↄ yako wↄ nyiaa, "Ɛ gyu balee ŋolo gyaŋ Gyerusalɛm donↄↄ keŋ man na ɛ kaa yako e nyiaa, 'De Gbeŋgyoo ŋon kpa ma debaŋ keŋ te lii, te n dekpaŋalaŋ man te ↄ ne gyae nyi ŋon na daa ↄ kaseela baŋ kaa di nyeekelɛɛ weenɛɛ ŋan.' "
40026019	Keŋte ↄ kaseela baŋ gyuuwↄ ke yɛɛ ŋgba mena keŋ ↄ be yako wↄ nɛ te be desina nyeekelɛɛ weenɛɛ ŋan see.
40026020	Kelii balinↄↄ nɛ, Yesu na ↄ kaseela kufu bala baŋ gyuuwↄ ke kyaa weenɛɛ ŋan dedii man.
40026021	Ba ke kyaa bee dii nɛ Yesu yako ↄ kaseela baŋ nyiaa, "Ampaŋ yaa mɛɛ yako ŋon ɛ ke nyii nyi, ɛ man ŋolo waa lese maŋ fa."
40026022	Lee nombia ŋan ↄ be yako wↄ nɛ dↄↄ, dekↄkↄrↄkↄↄ kyaŋa ↄ kaseela baŋ pou te be fiasɛɛ bɛɛ bↄↄse e dokoloŋ dokoloŋ nyiaa, "De gbeŋgyoo, maŋ yaa amↄte?"
40026023	Keŋte Yesu tiranↄↄ fa wↄ nyiaa, "Walaŋ ŋon daa na e kyaa dɛɛ do nyiŋmaa nyefale dokoloŋ kei man nɛ, ŋon ne gyae la waa lese maŋ fa.
40026024	Maŋ Deniwalaŋ Bu ŋon maa yeŋ ŋgba mena keŋ Wurubuarɛ nombia aŋmaraseŋ see ne yako lee ma wose man nɛ, mↄna ŋon waa lese maŋ fa nɛ waa laako. Nafↄ beŋ ta lola walaŋ ŋonaŋ ya na, dei."
40026025	Keŋte Gyudase ŋon waa kaa lese Yesu fa nɛ mↄ bↄↄse e nyiaa, "Me Gbeŋgyoo, maŋ yaa amↄte?" Te Yesu tiranↄↄ fa e nyiaa, "Mena yaa nyaŋ gbagba yakowↄ nɛ."
40026026	Be kee dii nɛ, Yesu moo bodobodo te ↄ fanewↄ fa Wurubuarɛ karaŋ, te ↄ kara ke mo fa ↄ kaseela baŋ. Keŋte ↄ yako wↄ nyiaa, "Ɛ lɛɛ di, kei yɛna ma wosenaane keŋ."
40026027	Kenaŋ wↄle te ↄ moo leenↄↄ keŋ te ↄ fanewↄ fa Wurubuarɛ karaŋ, te ↄ moo ke fa ↄ kaseela baŋ. Keŋte ↄ yako wↄ nyiaa "Ɛ popou ɛ lɛɛ nyↄↄ."
40026028	"Kei yɛna me fatabo keŋ Wurubuarɛ ba mo tↄ ŋon na ↄ balaŋ nↄↄkebakesee keŋ nↄↄ. Kei yɛna fatabo keŋ gyae ke kyɛɛkee leki, na Wurubuarɛ ka mo balaŋ burum nombiakumɛɛ kyɛɛ wↄ.
40026029	Ampaŋ yaa mɛɛ yako ŋon nyi mↄↄ gyae maa tekaa nyↄↄ soloŋ kei bela ya, kelii wee keŋ daa na ŋon dɛɛ nyↄↄ soloŋ wↄle me kya Wurubuarɛ gyoori keŋ man."
40026030	Kenaŋ wↄle nɛ, be kpee nↄↄneŋ lese Wurubuarɛ yele te ba leewↄ laŋ oliifi bula keŋ dↄↄ.
40026031	Keŋte Yesu yako ↄ kaseela baŋ nyiaa, "Gyɛŋ nelim kei nɛ ɛ popou ɛ ke yeu yela maŋ. Nawolo nyi Wurubuarɛ yakowↄ ↄ nombia aŋmaraseŋ see ŋan man lee ma wose man nyiaa, 'Maa gyↄ namensekɛɛlere ŋon lↄ, na ↄ namense baŋ pou ke yaasee.'
40026032	Mↄna me fom lee yeŋ man na, maa kyaŋ ŋon gbɛɛ gyu Galelia tɛɛle man."
40026033	Keŋte Pita yako e nyiaa, "Akpaa be popou de yeu tina neŋ yela koraŋ na, maŋ dↄↄ mↄↄ gyae maa tina neŋ yela korakora ya."
40026034	Botↄↄ te Yesu yako Pita nyiaa, "Ampaŋ yaa mɛɛ yako neŋ nyi gyɛŋ nelim kei pɛte kegyim kelↄ woya nɛ, nyaŋ ke bɛɛ betabotooro nyi n ba gyeŋ maŋ korakora ya."
40026035	Keŋte Pita tiranↄↄ fa e nyiaa, "Akpaa nyi ke yɛɛ yeŋ ke koraŋ na, mↄↄ gyae maa bɛɛ neŋ korakora ya." Te ↄ kaseela akaŋ baŋ pou mↄ yakowↄ mena.
40026036	Kenaŋ wↄle nɛ, Yesu na ↄ kaseela baŋ gyuu yenaŋ daale keŋ bɛɛ baake botↄↄ nyi Gɛkyɛmane nɛ. Keŋte ↄ yako wↄ nyiaa, "Ɛ kyaa kɛbo, mee gyu siaman me kaa fane maa kↄŋ."
40026037	Keŋte ↄ moo Pita na Sebedeo bia bala baŋ kpu na ↄ wose. Botↄↄ te dekↄkↄrↄkↄↄ kyaŋa e keŋ nyi ↄ bɛɛ gyeŋ mena keŋ waa yɛɛ ↄ wose ya.
40026038	Keŋte ↄ yako wↄ nyiaa, "Dekↄkↄrↄkↄↄ te kyaŋ maŋ gbaa keŋ nyi ne gyae ka ko maŋ. Ɛ kyaa kɛbo na ɛ ka deke."
40026039	Botↄↄ te Yesu tuuwↄ gyu siaman kyomii te ↄ tisiwↄ buŋ wuluŋu ↄ nyee te ↄ fanewↄ fa Wurubuarɛ nyiaa, "Taata, akpaa nyi gyae ke de na, yela mena kayeyɛɛ kei ke laŋ me dↄↄ. Mↄna na maŋ kegyaebii ya. Yɛɛ kpene keŋ nyaŋ gbagba ne gyae."
40026040	Yesu ka bese kↄŋ ↄ kaseela baŋ gyaŋ nɛ, ↄ kaa naawↄ nyi ba te doo dosoroŋ. Keŋte ↄ bↄↄse Pita nyiaa, "Mena dↄↄ ɛ te tale deke debaŋ dokoloŋ kooŋ keŋ nyi ɛ be doo yee?"
40026041	Keŋte ↄ besewↄ yako wↄ nyiaa, "Ɛ deke na ɛ ke fane, na ɛ be nyiŋ ka gyoo kekɛɛsekɛɛ man ya. Nawolo nyi ma gyeŋ nyi ɛ konↄↄse man na ɛ ne gyae ɛ ke yɛɛ ma kegyaebii, mↄna ɛ wosenaane betaŋ mena doŋ kenaŋ ya."
40026042	Keŋte Yesu besewↄ lee ↄ kaseela baŋ gyaŋ bolate gyu ke fane nyiaa, "Taata, nyi be gyae ke de nyi mena kayeyɛɛ kei ka lee me dↄↄ ya nɛ, kenaŋ na yɛɛ nyaŋ gbagba n kegyaebii"
40026043	Yesu ka bese kↄŋ nɛ, ↄ kaa naawↄ nyi ↄ kaseela baŋ sɛɛ be dokɛɛ, nawolo nyi dosoroŋ doo be siaman.
40026044	Keŋte ↄ besewↄ lee be gyaŋ gyu ↄ kaa fane botoorote. Te ↄ fanewↄ yako nombii dokoloŋ kenaŋ ke bela.
40026045	Keŋte ↄ besewↄ kↄŋ ↄ kaseela baŋ gyaŋ te ↄ kaa bↄↄse wↄ nyiaa, "Ɛ sɛɛ ɛ doo ɛ ne fɛɛfo? Ɛ kɛɛ, debaŋ keŋ te lii. Be ta lese maŋ Deniwalaŋ Bu ŋon do balaŋ kumɛɛ nyiŋmaa man.
40026046	Ɛ koro dee gyu, ɛ kɛɛ walaŋ ŋon waa lese maŋ fa nɛ te tuŋ daa taŋ."
40026047	Yesu ke gyakaa ↄ ne kolosi nɛ, ↄ kaseela kufu bala baŋ maŋ ŋolo ŋon bɛɛ baake e nyi Gyudase nɛ kaa leewↄ botↄↄ. Ŋon na balaŋ dikpii keŋ bↄↄ lee saese kegyiise na donↄↄ kegyiise gyaŋ nɛ kↄŋala. Na be man baale dana yoosilase na akpokpose.
40026048	Gyudase ŋon waa kaa lese Yesu fa nɛ taŋ wulaa yako balaŋ baŋ nyiaa, "Walaŋ ŋon maa kaa pukaa e nɛ, ŋon yɛna walaŋ ŋon ɛ ne gyae nɛ. Ɛ kyaŋ e."
40026049	Mena dↄↄ Gyudase tɛɛwↄ teeŋ gyu Yesu gyaŋ te ↄ baake e nyi "De Gbeŋgyoo, te ↄ pukaa e doo e nↄↄ."
40026050	Keŋte Yesu yako e nyiaa, "Me gyoo, yɛɛ kpene keŋ dↄↄ n be kↄŋ kɛbo nɛ." Botↄↄ te balaŋ baŋ kaa tↄↄ Yesu do te be kyaŋa e.
40026051	Botↄↄ te Yesu kaseela baŋ maŋ ŋolo lese ↄ yoosila, te ↄ moowↄ kara saese pou kegyia ŋon tobaale deŋele lese ke lↄ.
40026052	Keŋte Yesu yako ↄ kaseele ŋon nyiaa, "Mo n yoosila keŋ do ke bↄↄlee man. Nawolo nyi walaŋ kamasɛ ŋon ↄ ne wↄŋ yoosila na, waa yeŋ bo yoosila nↄↄman.
40026053	N ba gyeŋ nyi maa tale sola me kya na waa yela ↄ kpilala kakpoŋkakpoŋse ka lee adido kↄŋ debokeiman kaa yoo lɛɛ maŋ yee?
40026054	Mↄna akpaa me yɛɛ mena na, sena te Wurubuarɛ nombia aŋmaraseŋ see ŋan ne yako nyi, kaboena nyi mena nombia kɛŋa dɛɛkↄŋ nɛ, gyae ke yɛɛ ampaŋ."
40026055	Keŋte Yesu bↄↄse balaŋ dikpii keŋ bↄↄ kↄŋ be kaa kyaŋ e nɛ nyiaa, "Me yɛɛ walaŋkum e te ɛ moo yoosilase na akpokpose ɛ ne kↄŋ ɛ kaa kyaŋ maŋ? Wee kamasɛ na mɛɛ kyaa Wurubuarɛ ↄsom deni dinaa man wola ŋon Wurubuarɛ nombia, mↄna ɛ te kyaŋ maŋ ya.
40026056	Mↄna kɛŋa pou kↄŋae mena na nombia ŋan Wurubuarɛ akpeŋkpeŋgyↄↄra be ŋmarase see nɛ ke kↄŋ mena." Botↄↄ te ↄ kaseela baŋ pou korowↄ yeu tina e yela.
40026057	Balaŋ baŋ bↄↄ kyaŋ Yesu nɛ moo e gyu saese pou kegyia Kaifase dekpaŋalaŋ man, botↄↄ keŋ mmaraa wolala na donↄↄ kegyiise pou be gyaŋee nɛ.
40026058	Pita sila Yesu wↄle wↄle menɛɛ kelii saese kegyia ŋon dekpaŋalaŋ man. Ↄ gyoowↄ ke man te ↄ gyuuwↄ ke kyaa tewulɛɛ baŋ bee gyee dekpaŋalaŋ keŋ nɛ gyaŋ, na waa naa kpene gyae ke kↄŋ Yesu dↄↄ.
40026059	Saese kegyiise na donↄↄ kegyiise baŋ pou bↄↄ gyaŋee botↄↄ nɛ, ne gyae nombii keŋ baa mo gyakaa Yesu dↄↄ na baa nyiŋ gbɛɛ ko e.
40026060	Balaŋ burum kↄŋawↄ kaa kɛrɛɛ Yesu nↄↄse, mↄna be te nyiŋ nombiikum keŋ baa mo gyakaa ↄ dↄↄ ya. Wↄle wↄle na te baala bala baale kↄŋawↄ kaa yako nyi,
40026061	"De nyiiwↄ balee kei yakowↄ nyi 'Waa tale tekerii Wurubuarɛ ↄsom deni dinaa kei lↄ, na waa mo weeya atooro ma ke bela.' "
40026062	Botↄↄ te saese kegyia ŋon korowↄ seŋ te ↄ bↄↄse Yesu nyiaa, "Nombia ŋan bɛɛ mo gyakaa n dↄↄ nɛ, n be tale tira ŋe nↄↄ yee?"
40026063	Mↄna Yesu te gyuusu ↄ nↄↄ ya. Keŋte saese kegyia ŋon yako Yesu nyiaa, "Ma te kɛɛ Wurubuarɛ ŋon ↄ kyaa kekpaakekpaa nɛ nae fa neŋ, akpaa nyaŋ yɛna nyeelɛɛre ŋon Wurubuarɛ be yako see nyi waa kↄŋ, ŋon ↄ yɛɛ Wurubuarɛ bu dokoloŋ kooŋ ŋon e na, yako daa"
40026064	Keŋte Yesu tiranↄↄ fa e nyiaa, "Keŋ yaa n yakowↄ nɛ. Mↄna mɛɛ yako ɛ popou ɛ ke nyii nyiaa, wee daale nɛ ɛ kena maŋ Deniwalaŋ Bu ŋon kyaa Wurubuarɛ doŋ pou gbeŋgyoo ŋon dunoluŋ dↄↄ, na ɛ ka bese naa maŋ na me ta lee ŋↄma man adido mɛɛ kↄŋ."
40026065	Saese kegyia ŋon ke nyii nombia kɛŋa nɛ, ↄ kyaŋa ↄ kegba tirii (Keŋ nawolo nyi nombia ŋan ta wee e gbaa) te ↄ yakowↄ nyiaa, "Ↄ te kolosi mmusuo nombia! Woŋ nombii yaa dɛɛ gyae dɛɛ tekaa nyii kpu bela? Nɛnɛɛ ɛmɛɛ gbagba ɛ nyii mmusuo nombia ŋan ↄ be kolosi nɛ.
40026066	Sena yɛna ya agyueŋ lee nombia kɛŋa man?" Keŋte be tiranↄↄ nyi, "Ↄ kaboena yeŋ."
40026067	Keŋte be tↄↄ nↄↄloŋse woli ↄ siagbɛɛ te be takee e akↄtase. Baale mↄ ŋmeree e ↄ lakaase man,
40026068	te be yako e nyiaa "Wurubuarɛ dekpeŋkpeŋgyↄↄre Kristo, wola daa ŋon ↄ be gyↄ neŋ."
40026069	Debaŋ kenaŋ na Pita kyaa dekpaŋalaŋ keŋ man. Keŋte saese kegyia ŋon alebu ŋolo kↄŋawↄ ↄ gyaŋ kaa yako e nyiaa, "Nyaŋ mↄ n kpuɛ na Yesu ŋon ↄ ba lee Galelia tɛɛle man nɛ."
40026070	Keŋte Pita lɛɛ aŋmaareŋ balaŋ baŋ pou siaman botↄↄ nyiaa, "Mↄↄ gyeŋ nombia ŋan n ne yako nɛ man korakora ya."
40026071	Te ↄ leewↄ gyu dekpaŋalaŋ keŋ denanↄↄ man. Botↄↄ te alebubii ŋolo mↄ besewↄ naa e te ↄ yako ↄ tebia baŋ be kyaa botↄↄ nɛ nyiaa, "Balee kei mↄ kpuɛ na Yesu ŋon ↄ ba lee Nasarɛte donↄↄ man nɛ."
40026072	Keŋte Pita besewↄ lɛɛ aŋmaareŋ te ↄ kaŋa ntam nyiaa, "Mↄↄ gyeŋ balee kei korakora ya."
40026073	Te kyare ya nɛ, balaŋ baŋ be kyaa botↄↄ nɛ kↄŋawↄ Pita gyaŋ kaa yako e nyiaa, "Kei dↄↄ ke yɛɛ ampaŋ ke kaeŋ nyi nyaŋ mↄ n kpuɛ na balee kei. N kekolosi koraŋ nawolo nyi n yɛɛ be man ŋolo e."
40026074	Botↄↄ te Pita fiasɛɛ ↄ ne falaa ↄ wose te ↄ kaŋa ntam nyiaa, "Mↄↄ gyeŋ balee kei korakora ya." Debokenaŋ man te kegyim lↄↄ woya.
40026075	Keŋte Pita tↄↄse nombia ŋan Yesu be yako e nyiaa, "Pɛte kegyim ke lↄ woya na, nyaŋ ke bɛɛ betabotooro nyi n ba gyeŋ maŋ ya" nɛ. Te Pita leewↄ debↄↄman ke kyaŋ ↄ nyee wii.
40027001	Tɛɛ kena nebo nebo fuu nɛ, saese kegyiise na donↄↄ kegyiise baŋ gyaŋeewↄ te be yakowↄ sɛɛ dↄŋa nyi baa ko Yesu.
40027002	Mena dↄↄ be bake e te ba moo e gyu ka do Pilato ŋon ↄ seŋɛɛ Romantena gyoo dinaa nawↄↄ man nɛ nyiŋmaa man.
40027003	Gyudase ŋon ↄ ba lese Yesu fa kena nyi be te bu Yesu fↄↄ nyi baa ko e nɛ, takaa e nideli te ↄ kyɛɛkee wa agyueŋ. Mena dↄↄ ↄ besena kↄba keŋ ↄ be lɛɛ Yesu nyeeman nɛ gyina kegyiise baŋ.
40027004	Keŋte ↄ yako wↄ nyiaa, "Ma te yɛɛ nombiakumɛɛ ŋgba mↄↄ lese walaŋ ŋon dukum kamasɛ be doo ↄ man ya fa ŋon nɛ." Te kegyiise baŋ mↄ tiranↄↄ fa e nyiaa, daa be famenɛ na ŋenaŋ ya. Ŋe yɛɛ nyaŋ gbagba n nombia ŋa.
40027005	Botↄↄ te Gyudase fuŋa kↄba keŋ lↄ wↄ Wurubuarɛ ↄsom deni dinaa keŋ man, te ↄ gyuuwↄ kado ↄ wose ŋmeleŋ.
40027006	Keŋte saese kegyiise baŋ tↄↄsee kↄba ŋan te be yakowↄ nyiaa, "Da mmaraa bɛɛ fa daa gbɛɛ nyi dɛɛ mo kↄba kei kyakale na dↄ ↄsom deni kↄba man ya. Nawolo nyi kↄba keŋ dana ayimɛɛ."
40027007	Keŋte kegyiise baŋ moo ba nyeeya baŋ na dↄŋa te be sɛɛwↄ nyi, baa mo kↄba kenaŋ ke lɛɛ tɛɛle saabuse maare ŋolo gyaŋ, na baa kyaa wuu ŋↄↄla botↄↄ.
40027008	Mena dↄↄ kaa lii naŋ gyɛŋ nɛ, bɛɛ baake tɛɛle kenaŋ bo nyi fatabo tɛɛle.
40027009	Kɛŋa pou yela Wurubuarɛ nombia ŋan ↄ be tɛɛ ↄ dekpeŋkpeŋgyↄↄre Gyeremia dↄↄ yako see nɛ kↄŋawↄ mena. Ↄ yakowↄ nyiaa, "Ba moo kↄba wolom bia sao na kufu 30 ŋan ŋe yɛɛ koya keŋ Iseraetena be dii ↄ nyeeman nɛ,
40027010	ke lɛɛ tɛɛle saabuse maare gyaŋ ŋgba mena keŋ de Gbeŋgyoo Wurubuarɛ ba wola maŋ nɛ."
40027011	Keŋte ba moo Yesu kaa seŋ Pilato ŋon ↄ seŋɛɛ Romantena gyoo dinaa nawↄↄ man nɛ siaman. Te Pilato bↄↄse e nyiaa, "Nyaŋ yɛna Gyudatena gyoo ŋon?" Te Yesu tiranↄↄ fa e nyiaa, "Keŋ yaa n yakowↄ nɛ."
40027012	Mↄna debaŋ keŋ saese kegyiise na donↄↄ kegyiise ba mo nombia gyakaa Yesu dↄↄ nɛ, ↄ te gyuusu ↄ nↄↄ ya.
40027013	Botↄↄ te Pilato bↄↄse Yesu nyiaa, "Nombia burum kɛŋa bɛɛ mo gyakaa n dↄↄ nɛ, n bee nyii yee?"
40027014	Mↄna Yesu bɛe ↄ te gyuusu ↄ nↄↄ yako nombii dokoloŋ kooŋ gba ya. Nombii kei doo Pilato nↄↄ nideli.
40027015	Gyudatena nyeekelɛɛwee kedi wee kamasɛ nɛ, kaboena nyi Pilato ŋon ↄ seŋɛɛ Romantena gyoo dinaa nawↄↄ man nɛ, waa tina balaŋ baŋ bↄↄ kyam tↄ deni nɛ man dokoloŋ, ŋon balaŋ benaŋ gbagba ne gyae nɛ yela fa wↄ.
40027016	Mena debaŋ kenaŋ na Barabase ŋon ↄ yɛɛ nombiakumɛɛyɛɛre e, te balaŋ pou be nyii ↄ nombia nɛ doo deni man.
40027017	Balaŋ dikpii keŋ ke kↄŋ kaa yilaa nɛ Pilato bↄↄse wↄ nyiaa, "Balaŋ bala kɛwↄ man na be man woŋti te ɛ ne gyae nyi maa tina yela fa ŋon. Barabase yaa Yesu ŋon bɛɛ baake e nyi Kristo nɛ?"
40027018	Nawolo nyi na Pilato gyeŋ nyi, keŋ balaŋ baŋ ne kↄla Yesu dↄↄ te ba lese e fa.
40027019	Pilato kekyaa ↄ ne di nombia ŋan nɛ, ↄ wɛɛle kpilawↄ kaa yako e nyiaa, "Lese n nyiŋmaase lee mena walaŋ ŋon nombiikum kamasɛ be doo ↄ man ya nɛ nombia man. Nawolo nyi nelim me doosi dosɛɛ ŋaale lee ↄ wose man na, yɛɛ maŋ gyakoloŋ te me naa diyem nideli."
40027020	Mↄna Wurubuarɛ saese kegyiise na kegyiise akaŋ baŋ feefuwↄ do balaŋ dikpii keŋ nyi, baa sola Pilato na waa tina Barabase yela na baa ko Yesu.
40027021	Keŋte Pilato besewↄ bↄↄse balaŋ baŋ nyiaa, "Balaŋ bala kɛwↄ man na, be man woŋti te ɛ ne gyae nyi maa tina e yela?" Te be tiranↄↄ fa nyiaa, "Tina Barabase yela fa daa."
40027022	Keŋte Pilato besewↄ bↄↄse wↄ nyiaa, "Kenaŋ na sena te maa yɛɛ Yesu ŋon bɛɛ baake nyi Kristo nɛ?" Botↄↄ te be popou yakowↄ nyi, "Yela baa gyↄ e sakaa ↄpaŋdaŋ dↄↄ."
40027023	Keŋte Pilato bↄↄse wↄ nyiaa, "Woŋ dukum te ↄ yɛɛwↄ?" Mↄna be sɛɛ bɛɛ fae yeesa nedoŋ nyiaa, "Yela baa gyↄ e sakaa ↄpaŋdaŋ dↄↄ."
40027024	Pilato kena nyi balaŋ baŋ nↄↄwoya na kela e te ↄ be gyae waa tale yɛɛ kolo lee Yesu wose man ya nɛ, ↄ kyee loŋ faafo ↄ nyiŋmaase balaŋ dikpii keŋ siaman te ↄ yako wↄ nyiaa, "Maŋ nyiŋmaa be doo balee kei yeŋ man korakora ya. Ke yɛɛ ɛmɛɛ gbagba ɛ nombia ŋa."
40027025	Keŋte balaŋ baŋ pou sɛɛwↄ yako nyiaa, "Deŋele kewↄŋ keŋ gyae ke kↄŋ lee ↄ kako wose man nɛ, dɛɛkↄŋ daa na de bia dↄↄ."
40027026	Mena dↄↄ Pilato tinaa Barabase yela fa wↄ, te ↄ yela ba ŋmeree Yesu dambiise te ↄ moo e fa yoonↄↄtena baŋ nyi baa gyu ke gyↄ e sakaa ↄpaŋdaŋ dↄↄ.
40027027	Keŋte Pilato yoonↄↄtena baŋ moo Yesu gyu ŋon Pilato dekpaŋalaŋ man, te be baake yoonↄↄtena akaŋ baŋ pou kaa gyaŋee kilisi Yesu.
40027028	Be kyaŋa ↄ kegbase kpee te ba moo kegba yayam wurikyim daale ŋgba ŋan Romantena gyooneŋ na doo nɛ do e.
40027029	Keŋte ba moo sↄↄse loo gyooro kotↄtↄↄ wuu e, te ba moo gbutu do e ↄ dunoluŋ nyiŋmaa man na bɛɛ buŋ ↄ siaman kulu e nyiaa, "Gyudatena gyoo nyaŋ na ke yɛɛ. N nyee dɛɛ wolose."
40027030	Be tↄↄ nↄↄloŋse woli e, te be lɛo ↄ gbutu keŋ mo ŋmeree e ↄ nyee man.
40027031	Be ke kulu e taŋ nɛ, te ba kpee kegba yayam keŋ bↄↄ mo do nɛ te ba moo ŋon gbagba wui abↄↄ do e. Te ba moo lee be kaa gyↄ e sakaa ↄpaŋdaŋ dↄↄ.
40027032	Be ka lee debↄↄ man bee gyu nɛ, te be gyaŋee na balee ŋolo ŋon ↄ ba lee Kirene te bɛɛ baake e nyi Simↄn nɛ. Keŋte ba ŋere e nyi waa lɛɛ Yesu ↄpaŋdaŋ keŋ seele.
40027033	Keŋte be gyuuwↄ ka gyoo botↄↄ keŋ bɛɛ baake nyi "Golgata," keŋ nawolo nyi Nyeepookoo dɛɛ nɛ.
40027034	Botↄↄ te ba moo tee ŋaŋte daale mo kyakale na soloŋ fa Yesu nyi waa nyↄↄ. Mↄna ↄ ke daa ke kɛɛ nɛ te ↄ bɛɛwↄ nyi ↄ be nyↄↄ ya.
40027035	Ba ke gyↄ e sakaa ↄpaŋdaŋ dↄↄ nɛ, te be kpɛlɛɛ ↄ kegbase buŋii te be lↄↄ boe ŋe dↄↄ na baa naa keŋ walaŋ kamasɛ waa nyiŋ.
40027036	Kenaŋ wↄle nɛ, te be kyaawↄ botↄↄ bɛɛ deke e.
40027037	Keŋte be ŋmarase nombii keŋ dↄↄ bↄↄ gyↄ e ↄpaŋdaŋ dↄↄ nɛ mataa ↄ nyee gbɛɛ nyiaa, "KEI YƐNA YESU, GYUDATENA GYOO ŊON."
40027038	Botↄↄ te be gyↄↄ ŋmɛɛlatena bala baale sakaa ↄpaŋdaase dↄↄ kpu na Yesu. Ŋolo sakaa ↄ dunoluŋ dↄↄ te ŋolo mↄ sakaa ↄ demena dↄↄ.
40027039	Na balaŋ baŋ bɛɛ lam botↄↄ nɛ na tee e na bee kpiisi ba nyeeya,
40027040	na bɛɛ yako e nyiaa, "Nyaŋ ŋon n kpa n ke tekerii Wurubuarɛ ↄsom deni dinaa keŋ na n ka mo weeya atooro ma ke nɛ, lɛɛ n wose na dɛɛ kɛɛ. Akpaa nyaŋ yɛna Wurubuarɛ bu ŋon na, lɛɛ n wose na n ke tisi lee ↄpaŋdaŋ keŋ dↄↄ."
40027041	Mena mↄ te saese kegyiise na mmaraa wolala na donↄↄ kegyiise baŋ mↄ kulu e nyiaa,
40027042	"Ↄ ne lɛɛ balaŋ nyee, mↄna ↄ be tale lɛɛ ŋon gbagba wose ya. Ŋgba n kpa nyaŋ yɛna Iseraetena gyoo ŋon, tisi lee daŋ keŋ dↄↄ na dɛɛ lɛɛ neŋ di.
40027043	Ↄ na mo ↄ wose lↄ Wurubuarɛ dↄↄ te ↄ ne yako nyi, 'Ŋon yɛna Wurubuarɛ bu. Akpaa Wurubuarɛ ne gyae e na, ɛ yela dɛɛ kɛɛ nyi waa lɛɛ e.' "
40027044	Mena mↄ te nombiakumɛɛyɛɛra baŋ bↄↄ gyↄↄ wↄ sakaa ↄpaŋdaase dↄↄ kpu na e nɛ mↄ kulu e.
40027045	Lee weese kaseŋ dɛɛ kelii ↄ ke gɛɛse nɛ, ditiŋtɛɛ kaa lɛɛ tɛɛle keŋ dↄↄ pou.
40027046	Debaŋ kenaŋ nɛ, te Yesu fae yeesa keŋkeŋ nyiaa, "Eli, Eli lama sabatani?" Keŋ nawolo nyi, "Me Wurubuarɛ me Wurubuarɛ, weera te n lese n sia yela maŋ?"
40027047	Balaŋ baŋ ba seŋɛɛ botↄↄ ke nyii mena nɛ be yakowↄ nyiaa, "Ɛ nyii, ↄ ne baake Elaegya."
40027048	Debokenaŋ man te be man ŋolo yeuwↄ ka mo kolo ŋgba kokyaa keŋ gyae ke tale lɛɛ loŋ nɛ do soloŋ denyaŋesa daale man, te ↄ moo ke tooso na daŋ te ↄ gyinaa ke adido fa Yesu nyi waa nyↄↄ.
40027049	Keŋte balaŋ akaŋ baŋ yakowↄ nyiaa, "Ɛ yela dɛɛ kɛɛ nyi Elaegya waa kↄŋ kaa lɛɛ e?"
40027050	Keŋte Yesu besewↄ fae yeesa keŋkeŋ te ↄ kara weesi.
40027051	Kekↄŋ mena nɛ, kanyaŋ keŋ bↄↄ mo kpase Wurubuarɛ ↄsom deni dinaa keŋ man nɛ bɛɛsewↄ kyɛɛkyɛɛ ala lee adido kaa lii ka mokↄↄ man. Tɛɛle wosiwↄ, te boya dinaana mↄ yɛlɛɛwↄ.
40027052	Yebↄↄse gyuusuwↄ te Wurubuarɛ gyuusu ↄ balaŋ baŋ be gbɛɛneŋ tenɛɛ ↄ siaman te bↄↄ yekee nɛ, man balaŋ burum lee ba yebↄↄse man.
40027053	Yesu kefoŋ lee yeŋ man nɛ, Wurubuarɛ balaŋ baŋ bↄↄ foŋii lee ba yebↄↄse man nɛ, gyuu Gyerusalɛm donↄↄ man ka lese ba wose wola balaŋ burum.
40027054	Romantena yoonↄↄtena siamante ŋon na baŋ ba seŋɛɛ bɛɛ gyee Yesu nɛ kena tɛɛle kewosi na gyakoloŋ nombia ŋan be yɛɛ pou nɛ, ba wose yeŋa wↄ te be yakowↄ nyiaa, "Balee kei yɛna Wurubuarɛ bu ŋon ampaŋ."
40027055	Na ala burum baale mↄ seŋɛɛ yenaŋ botↄↄ lemlem bɛɛ kɛɛ. Be wulaa be silana Yesu leenaŋ Galelia donↄↄ man bɛɛ kɛɛ ↄ dↄↄ.
40027056	Ala benaŋ man baale yɛna Mɛɛre ŋon ↄ ba lee Magedala nɛ, na Gyemisi na Gyosɛfo be naa Mɛɛre, na Sebedeo bia baŋ be naa.
40027057	Kelii balinↄↄ nɛ kↄbate ŋolo ŋon bɛɛ baake e nyi Gyosɛfo, ŋon ↄ ba lee Arimatia donↄↄ man nɛ kↄŋawↄ botↄↄ. Na ŋon mↄ yɛɛ Yesu silala baŋ man ŋolo e.
40027058	Ↄ gyuu Pilato gyaŋ ka sola e nyi waa fa e gbɛɛ na waa mo Yesu woo ŋon ke wuu. Keŋte Pilato sɛɛwↄ nyi baa moo Yesu woo ŋon fa e.
40027059	Keŋte Gyosɛfo moo woo ŋon, te ↄ moo akaralɛɛ wↄle wↄle daale milii e.
40027060	Te ↄ moo e ke wuu boe bↄↄ wↄle keŋ ŋon Gyosɛfo gbagba be kare see ↄ wose nɛ man. Keŋte ↄ biliŋi boe dinaa daale tↄ yebↄↄ keŋ nↄↄ te ↄ laŋawↄ.
40027061	Na Mɛɛre ŋon ↄ ba lee Magedala nɛ, na Mɛɛre balate ŋon baŋɛɛ botↄↄ be sia tee na yebↄↄ keŋ.
40027062	Tɛɛ kena keŋ ke yɛɛ Gyudatena kefɛɛfowee ke nɛ, Wurubuarɛ saese kegyiise na Farasiitena baŋ gyuuwↄ ke gyaŋee Pilato dekpaŋalaŋ man.
40027063	Keŋte be yako Pilato nyiaa, "Kegyia dɛɛ tↄↄse nyi Yesu dekarate ŋon ke kyaa keŋ nɛ ↄ yakowↄ nyiaa, weeya atoorote wↄle na waa foŋ lee yeŋ man.
40027064	Mena dↄↄ yela be kaa deke yebↄↄ keŋ na baa gyee ke nideli kelii weeya atoorote keŋ. Na mena ya na ↄ kaseela baŋ baa yo gyu ke ŋmɛɛle e lese na baa yako nyi, ↄ foŋae lee yeŋ man. Na mena ya na, dekara alate kei gyae ka kela gyaŋgba te keŋ."
40027065	Keŋte Pilato yako wↄ nyiaa, ɛ lese ɛmɛɛ gbagba ɛ balaŋ na baa gyu ka deke yebↄↄ keŋ nideli fa ŋon ŋgba mena keŋ baa tale nɛ.
40027066	Mena dↄↄ be gyuuwↄ ke desina yebↄↄ keŋ tↄ nideli keŋ nyi ŋolo na ŋolo be tale tɛɛse boe keŋ lee ke nↄↄ man ya. Keŋte ba lese balaŋ nyi baa gyee yebↄↄ keŋ nideli.
40028001	Gyudatena kefɛɛfowee wↄle tɛɛ kena nebo nebo fuu nɛ, Mɛɛre ŋon ↄ ba lee Magedala na Mɛɛre balate ŋon korowↄ gyu botↄↄ keŋ bↄↄ wuu Yesu nɛ.
40028002	Debaŋ kenaŋ nɛ tɛɛle wosiwↄ nawolo nyi de Gbeŋgyoo Wurubuarɛ kpilale te tisi lee adido kↄŋ kaa biliŋi boe keŋ see yenaŋ, te ↄ tisiwↄ kyaa ke dↄↄ.
40028003	Na Wurubuarɛ kpilale ŋon ne ŋalakee ŋgba ↄga keŋmaale nɛ, te ↄ kegba wolosɛɛ futututu ŋgba akaralɛɛ nɛ.
40028004	Balaŋ baŋ bɛɛ deke yebↄↄ keŋ kena Wurubuarɛ kpilale ŋon nɛ, gyakoloŋ gyoo wↄ nideli te be dↄↄwↄ ba seŋɛɛ botↄↄ ŋgba woya nɛ.
40028005	Keŋte Wurubuarɛ kpilale ŋon yako ala baŋ nyiaa, "Ɛ na yee ya, ma gyeŋ nyi Yesu ŋon bↄↄ gyↄↄ sakaa ↄpaŋdaŋ dↄↄ nɛ yaa ɛ ne kɛo.
40028006	Ↄ be kyaa kɛbo ya. Ↄ te fom lee woya man ŋgba mena keŋ ↄ be yako see nɛ. Ɛ kↄŋ kaa kɛɛ ↄ dedoi man,
40028007	na ɛ ke ta bileŋbileŋ ke yako ↄ kaseela baŋ nyiaa 'Ↄ te fom lee woya man te ↄ te kyaŋ ŋon gbɛɛ ↄ ne gyu Galelia tɛɛle man. Botↄↄ te ɛ kena e. Kei yɛna nombii keŋ me dana maa yako ŋon.' "
40028008	Keŋte ala baŋ moo gyakoloŋ yeu lee yebↄↄ keŋ gyaŋ. Mↄna yɛɛ wↄ gyoŋ te be yeuwↄ gyu be kaa yako ↄ kaseela baŋ.
40028009	Karatetee dokoloŋ te Yesu gyaŋee na ala baŋ te ↄ doo wↄ nↄↄ nyiaa, "Wurubuarɛ waa fa ŋon wosefɛɛreŋ." Keŋte ala baŋ tuuwↄ benaa e te be tisiwↄ buŋ kyaŋ ↄ nawↄↄ som e.
40028010	Keŋte Yesu yako wↄ nyiaa, "Ɛ na yee ya, ɛ gyu ke yako me tebia baŋ nyiaa, baa gyu Galelia tɛɛle man. Botↄↄ te baa naa maŋ."
40028011	Debaŋ keŋ ala baŋ ne gyuu nɛ, yoonↄↄtena baŋ bee gyee yebↄↄ keŋ nɛ man baale gyuuwↄ donↄↄ man ke yako Wurubuarɛ saese kegyiise kpene kamasɛ keŋ be kↄŋ nɛ.
40028012	Botↄↄ te Wurubuarɛ saese kegyiise na donↄↄ kegyiise baŋ gyaŋeewↄ, te be bakewↄ te be faa yoonↄↄtena baŋ bɛɛ deke yebↄↄ keŋ nɛ kↄba burum daale,
40028013	na baa yako nyi nelim ba ke doo na, te Yesu kaseela baŋ kↄŋawↄ kaa ŋmɛɛle ↄ woo ŋon.
40028014	Te be yako wↄ nyi akpaa Pilato de nyii nombia kɛŋa na, daa dee gyu kekolosi na e na dɛɛ lese ŋon lee nombia man.
40028015	Mena dↄↄ yoonↄↄtena baŋ lɛɛ kↄba keŋ te be gyuuwↄ ke yɛɛ ŋgba mena keŋ kegyiise baŋ be yako wↄ nɛ. Mena nombia kɛŋa te yaasee Gyudatena tɛɛle man kaa lii na gyɛŋ.
40028016	Mena dↄↄ Yesu kaseela kufu daale akaŋ baŋ gyuuwↄ Galelia tɛɛle man, te be gyuu bula keŋ dↄↄ Yesu ba wola wↄ nyi baa gyu nɛ.
40028017	Botↄↄ te Yesu ka lese ↄ wose wola wↄ te be buŋawↄ som e, mↄna be man baale te lɛɛ di ya.
40028018	Keŋte Yesu tuuwↄ benaa wↄ te ↄ yako wↄ nyiaa, "Wurubuarɛ te fa maŋ doŋ adido na tɛɛle kei pou dↄↄ.
40028019	Mena dↄↄ ɛ gyu tɛɛle kei pou dↄↄ na ɛ kaa wola balaŋ na baa bese me kaseela. Ɛ sↄ wↄ Wurubuarɛ loŋ lee Wurubuarɛ kya ŋon na ↄ Bu ŋon na ↄ Feliŋ ŋon yele man.
40028020	Na ɛ ka wola wↄ na baa di kpene kamasɛ keŋ mↄↄ faree ŋon nɛ dↄↄ. Te mɛɛ yako ŋon ɛ ke nyii nyiaa, me kpuɛ na ŋon debaŋ kamasɛ kelii tɛɛle kei ↄto."
41001001	Wurubuarɛ bu Yesu Kristo nombia kpaakpaa ŋan kewalaŋ yaa.
41001002	Wurubuarɛ kpila tobaale ŋon bɛɛ baake nyi Gyↄn nɛ nyi waa kyaŋ Yesu gbɛɛ kↄŋ, ŋgba mena keŋ Wurubuarɛ dekpeŋkpeŋgyↄↄre ŋon bɛɛ baake e nyi Yesaya be yako Wurubuarɛ nombia aŋmaraseŋ see ŋan man nɛ. Ↄ yakowↄ nyiaa, "Kɛɛ! Mee kpila me kpilale na waa ta n siaman. Ŋon ne gyae la waa desina n gbɛɛneŋ see neŋ."
41001003	Wurubuarɛ dekpeŋkpeŋgyↄↄre Yesaya besewↄ yako Gyↄn wose man nombia Wurubuarɛ nombia aŋmaraseŋ see ŋan man bela nyiaa, "Ŋolo ne fae yeesa depampaa dinaa keŋ man nyiaa, 'Ɛ desina de Gbeŋgyoo gbɛɛnaa, na ɛ ke yela ↄ gbɛɛneŋ pou ka tenee.' "
41001004	Mena dↄↄ kↄŋawↄ ampaŋ nyiaa, Gyↄn ŋon ↄ ne sↄ balaŋ Wurubuarɛ loŋ nɛ kyaawↄ depampaa dinaa keŋ man. Na ↄ ne kolosi fa balaŋ nyi baa kyɛɛkee lee be gbɛɛneŋ kumɛɛ man na baa kↄŋ Wurubuarɛ gyaŋ, na baa sↄ wↄ Wurubuarɛ loŋ na Wurubuarɛ ka mo be nombiakumɛɛ kyɛɛ wↄ.
41001005	Mena dↄↄ balaŋ burum leewↄ Gyudia tɛɛlese pou man, na Gyerusalɛm donↄↄ man gyu ketↄlɛɛ be nombiakumɛɛ ŋan bɛɛ yɛɛ nɛ fa Gyↄn, te ↄ sↄↄ wↄ Wurubuarɛ loŋ Gyↄↄdan boo man.
41001006	Na kurumↄↄ tↄne te ba moowↄ ŋara Gyↄn kegba, te wonembu tↄne te ↄ moowↄ yɛɛ abↄsↄↄ kpaŋ ↄ teŋa man. Akpataana na teebↄↄ yɛna ↄ weenɛɛ ŋan ↄ ne dii.
41001007	Keŋte Gyↄn yako balaŋ baŋ nyiaa, "Walaŋ ŋolo dↄŋ me wↄle ↄ ne kↄŋ keŋ ↄ kela maŋ. Maŋ tekaboena nyi maa buŋ booli ↄtenate nkyokota ŋmeeseŋ gba ya.
41001008	Maŋ dↄↄ loŋ te maŋ dana mɛɛ sↄ ŋon Wurubuarɛ loŋ, mↄna akpaa ŋon de kↄŋ na Wurubuarɛ feliŋ te waa mo sↄ ŋon Wurubuarɛ loŋ."
41001009	Gyↄn kɛɛ sↄ balaŋ Wurubuarɛ loŋ nɛ, te Yesu leewↄ Nasarɛte donↄↄ keŋ ke kyaa Galelia tɛɛle man nɛ kↄŋ, te Gyↄn sↄↄ e Wurubuarɛ loŋ Gyↄↄdan boo man.
41001010	Yesu ka mo waa lee loŋ keŋ man nɛ, karatetee dokoloŋ te ↄ naawↄ na adido ta toro, te Wurubuarɛ feliŋ ŋon moo duwuluŋ dinↄↄ tisi lee adido kaa gyakaa ↄ dↄↄ.
41001011	Botↄↄ te be nyii woya ŋaale kolosiwↄ lee adido yako nyiaa, "Nyaŋ yɛna me bu ŋon mɛɛ gyae lee me konↄↄ man, te n na gyoo me sia nideli."
41001012	Debokenaŋ man te Wurubuarɛ feliŋ ŋon yela Yesu gyuuwↄ depampaa dinaa daale man.
41001013	Yesu kyaawↄ depampaa kenaŋ man weeya sↄŋola (40). Ↄ kekyaa botↄↄ nɛ, te ↄbↄnsam kↄŋawↄ kaa kɛɛse e kɛɛse e kina. Na Yesu kyae ŋale man wonembia man, te Wurubuarɛ kpilala leewↄ adido kↄŋ kaa kɛɛ ↄ dↄↄ.
41001014	Te di weeya ala ya te be kyaŋa Gyↄn tↄ deni. Ba ke kyaŋ e tↄ deni wↄle nɛ, Yesu kↄŋawↄ Galelia tɛɛle dↄↄ ↄ ne kolosi Wurubuarɛ nombia kpaakpaa ŋan fa balaŋ nyiaa,
41001015	"Debaŋ keŋ te lii, te Wurubuarɛ gyoori keŋ mↄ ta benaa. Ɛ kyɛɛkee lee ɛ gbɛɛneŋ kumɛɛ man kↄŋ Wurubuarɛ gyaŋ, na ɛ ke lɛɛ nombia kpaakpaa ŋan di!"
41001016	Keŋte Yesu gyuuwↄ ka mo Galelia boo nↄↄman. Botↄↄ te ↄ naa Simↄn na ↄ naabu Anderiase na bɛɛ lↄ asawuse boo keŋ man, nawolo nyi be yɛɛ kpɛɛ kyaŋarawↄ.
41001017	Keŋte Yesu yako wↄ nyiaa, "Ɛ kaa sila maŋ, na maa yela ɛ ke yilaa balaŋ fa maŋ ŋgba mena keŋ ɛ ne kyaŋ kpɛɛ nɛ."
41001018	Debokenaŋ man te be tinaa ba asawuse ŋan yela, te be kaa sila Yesu.
41001019	Ↄ ke gyu ↄ siaman kyomii nɛ, ↄ naa Sebedeo bia Gyemisi na ↄ naabu Gyↄn na be doo ba degbele man bee desina ba asawuse.
41001020	Debokenaŋ man te Yesu baake wↄ, te be tinaa be kya Sebedeo na be paasetena baŋ pou yela degbele keŋ man te be kaa sila Yesu.
41001021	Keŋte be gyuuwↄ Kapanum donↄↄ man. Te Gyudatena kefɛɛfowee kelii nɛ, Yesu gyuuwↄ bↄ ↄsom deni man ↄ kaa wola wↄ Wurubuarɛ nombia.
41001022	Yesu kawola keŋ doo balaŋ baŋ pou nↄↄ. Nawolo nyi ↄ ne gyↄ ↄ konↄↄ wola ŋgba walaŋ ŋon ↄ dana doŋ nombia ŋan ↄ na wolo nɛ dↄↄ nɛ. Ↄ kawola keŋ te yɛɛ ŋgba Gyudatena mmaraa wolala baŋ nɛ ya.
41001023	Debaŋ kenaŋ na balee ŋolo kyaa bↄ ↄsom deni man botↄↄ keŋ feliŋkum doo ↄ man. Karatetee dokoloŋ te ↄ fae yeesa keŋkeŋ nyiaa,
41001024	"Nyaŋ Yesu Nasarɛte baale, woŋ yaa n ne gyae de gyaŋ? N kↄŋae n kaa wↄlɛɛ daa? Ma gyeŋ neŋ nyi nyaŋ yɛna Wurubuarɛ walaŋ ŋon ayimɛɛ be doo n man ya nɛ."
41001025	Botↄↄ te Yesu faree feliŋkum keŋ nyiaa, "Wu n nↄↄ, na n ka lee ↄ man."
41001026	Keŋte feliŋkum keŋ wosi balee ŋon nideli, te ke fae yeesa keŋkeŋ te ka leewↄ ↄ man laŋ.
41001027	Nombii kei doo balaŋ baŋ pou nↄↄ te be bↄↄse dↄŋa nyiaa, "Woŋ nombii yaa? Kawola wↄle? Ↄ dana doŋ feliŋkumɛɛ dↄↄ, keŋ nyi ↄ ne kolosi fa ŋa na ŋee nyii ↄ dei."
41001028	Mena dↄↄ Yesu wose man nombia yaaseewↄ gyu Galelia tɛɛle man na ka yenaase pou.
41001029	Be ka lee bↄ ↄsom deni keŋ man pɛ, te baŋ na Gyemisi na Gyↄn gyuuwↄ Simↄn na Anderiase dɛɛ.
41001030	Be ke gyu na Simↄn wa awu doo ↄ na wee kpaŋalaŋ, keŋte be yako Yesu.
41001031	Botↄↄ te Yesu gyuuwↄ alo ŋon gyaŋ, te ↄ kyaŋa e ↄ nyiŋmaa man gate e kyaase. Debokenaŋ man te alo ŋon kawee keŋ taŋawↄ, te ↄ kɛɛ be dↄↄ.
41001032	Mena wee kenaŋ balinↄↄ weese kagyoo nɛ, balaŋ moo be kaweesetena na baŋ pou feliŋkumɛɛ doo be man nɛ kↄŋ Yesu gyaŋ.
41001033	Keŋte donↄↄ keŋ man balaŋ pou kↄŋawↄ kaa wuu dekpaŋalaŋ keŋ denanↄↄ man.
41001034	Te Yesu kyↄↄ balaŋ burum be kaweese kpookpoo pou. Ↄ gegi feliŋkumɛɛ burum mↄ lee balaŋ man keŋ ↄ te fa ŋa gbɛɛ nyi ŋe dee kolosi ya, nawolo nyi ŋa gyeŋ walaŋ ŋon dinↄↄ Yesu yɛɛ.
41001035	Ke tɛɛ kena nebo nebo fuu nɛ, Yesu karatɛɛwↄ lee dekpaŋalaŋ man gyu yenaŋ daale keŋ botↄↄ yɛɛ yididi nɛ, te ↄ ke fanewↄ fa Wurubuarɛ.
41001036	Keŋte Simↄn na ↄ tebia baŋ gyuuwↄ bɛɛ kɛo e.
41001037	Ba kena e nɛ te be yako e nyiaa, "Balaŋ baŋ pou ne kɛo neŋ."
41001038	Botↄↄ te Yesu yako wↄ nyiaa, "Ɛ yela dee gyu donↄↄse ŋan ŋe kyaa siaman nɛ man, na me kaa kolosi Wurubuarɛ nombia ŋan botↄↄ mↄ. Nawolo nyi keŋ dↄↄ te me kↄŋawↄ tɛɛle kei dↄↄ."
41001039	Mena dↄↄ ↄ tɛɛwↄ kila Galelia tɛɛle pou dↄↄ, te ↄ kolosi Wurubuarɛ nombia ŋan fa wↄ bↄ ↄsom denɛɛ man pou, te ↄ gegi feliŋkumɛɛ lee balaŋ man.
41001040	Te akuŋtuŋte ŋolo kaa buŋawↄ ↄ doona dↄↄ Yesu nawↄↄtɛɛ waase e nyiaa, "Me Gbeŋgyoo, akpaa n ne gyae na n ke tale kyↄ maŋ me kawee kei."
41001041	Botↄↄ nɛ, ↄ nombia yɛɛ Yesu waraŋase te ↄ moo ↄ nyiŋmaa gyakaa ↄ dↄↄ yako e nyiaa, "Mɛɛ gyae, n kawee dɛɛ taŋ."
41001042	Debokenaŋ man te ↄ kawee keŋ taŋawↄ, te ↄ nyiŋa ↄ wose.
41001043	Pɛ Yesu ke lↄ balee ŋon gbɛɛ nɛ, ↄ faree e nideli nyiaa,
41001044	"Kɛɛ nyi walaŋ na walaŋ na nyii kpene keŋ be kↄŋ nɛ ya. Mↄna mo n wose gyu kawola Wurubuarɛ sae ŋon, na n ketↄ kedeesa abↄↄ ŋan de naana Mosesi ba wolo nyi yaa tↄ nɛ. Kei gyae ke yela walaŋ kamasɛ kena nyi n kawee keŋ te taŋ."
41001045	Mↄna balee ŋon ka lee debↄↄ man pɛ te ↄ gyoo nombia ŋan dekpeŋkpeŋ kegyↄ, te walaŋ kamasɛ nyiiwↄ. Lee mena dↄↄ Yesu te tale gyoo donↄↄ kamasɛ man na balaŋ kena e ya. Ↄ ne gyu bo ke kyaa donↄↄ keŋ nↄↄman, botↄↄ keŋ balaŋ be gyae baa naa e ya nɛ. Mↄ keŋ koraŋ na, balaŋ na lee yenaŋ kamasɛ kↄŋ ↄ gyaŋ.
41002001	Weeya akalansɛɛ ŋaale wↄle nɛ, Yesu besewↄ gyu Kapanum donↄↄ man te balaŋ nyiiwↄ nyi ↄ te kↄŋ dɛɛ.
41002002	Keŋte balaŋ burum kaa wuuwↄ botↄↄ, keŋ nyi nae daseŋae be doo ya. Mena dↄↄ gbɛɛ be doo keŋ ŋolo waa mo gyoo dekpaŋalaŋ keŋ man gba ya. Te Yesu kolosi Wurubuarɛ nombia fa wↄ.
41002003	Keŋte balaŋ banaara baale seele ↄtakase ŋolo bɛɛ kↄŋ Yesu gyaŋ.
41002004	Keŋ balaŋ boe dↄↄ be te nyiŋ gbɛɛ mo e ta denanↄↄ man ya. Mena dↄↄ ba gyeŋa deni keŋ man Yesu kyaa nɛ nyee dↄↄ te be wolee yenaŋ daale, te be tisinaa kaweete ŋon na ↄ dofoŋoŋ keŋ pou dɛɛdɛɛ see Yesu siaman.
41002005	Yesu kena mena keŋ balaŋ baŋ be lɛɛ e di nɛ, ↄ yako kaweete ŋon nyiaa, "Me bu, me ta mo n nombiakumɛɛ kyɛɛ neŋ."
41002006	Botↄↄ te Gyudatena mmaraa wolala baŋ be kyaa botↄↄ nɛ yakowↄ ba nyeeya man nyiaa,
41002007	"Weera dↄↄ te balee kei ne kolosi mena? Ↄ te kolosi mmusuo nombia. Lee Wurubuarɛ wↄle na, amↄte kyaa la keŋ waa tale mo dukum kyɛɛ?"
41002008	Debokenaŋ man te Yesu gyeŋa kpene keŋ bɛɛ gyueŋ nɛ te ↄ yako wↄ nyiaa, "Woŋ dↄↄ te ɛ na gyueŋ kɛŋa ɛ nyeeya man?
41002009	Nombia kɛŋa man woŋti woɛla na keyako fa ↄtakase ŋon? 'Me ta mo n dukum kyɛɛ neŋ,' yaa 'Koro seŋ na n ka mo n dofoŋoŋ na n ke ta?'
41002010	Mↄna mɛɛ gyae ɛ ka gyeŋ nyi, Maŋ Deniwalaŋ Bu dana doŋ tɛɛle kei dↄↄ nyi maa mo dukum kyɛɛ." Mena dↄↄ ↄ yako kaweete ŋon nyiaa,
41002011	"Koro seŋ. Gate n dofoŋoŋ, na n ke ta gyu n dɛɛ."
41002012	Debokenaŋ man te kaweete ŋon korowↄ seŋ ↄ nawↄↄ dↄↄ, te ↄ gate ↄ dofoŋoŋ keŋ dↄↄ ↄ doo nɛ, te ↄ leewↄ laŋ ↄ dɛɛ balaŋ baŋ pou siaman. Nombia kɛŋa doo balaŋ baŋ pou nↄↄ te ba lese Wurubuarɛ yele yako nyiaa, "Da te naa ta mena nombia kɛŋa dinↄↄ see ya."
41002013	Kenaŋ wↄle te Yesu besewↄ gyu Galelia boo nↄↄman, te balaŋ burum kↄŋawↄ ↄ gyaŋ te ↄ wola wↄ Wurubuarɛ nombia.
41002014	Ↄ ke ta ↄ ne lam nɛ, ↄ naa Alfeose bu Lewi ŋon ↄ yɛɛ lempoolɛɛre e nɛ, na ↄ kyaa ↄ lempoo delɛe man. Te Yesu yako e nyiaa, "Sila maŋ." Keŋte Lewi korowↄ sila e.
41002015	Kenaŋ wↄle nɛ, Lewi baake Yesu na ↄ kaseela baŋ gyu ↄ dɛɛ be kaa di. Lempoolɛɛra na nombiakumɛɛyɛɛra burum sila Yesu na ↄ kaseela baŋ gyu botↄↄ, te baŋ na wↄ pou ke diiwↄ bom.
41002016	Gyudatena mmaraa wolala baŋ bↄↄ lee Farasiitena dikpii keŋ man kena ŋgba Yesu ne dii bom na lempoolɛɛra na nombiakumɛɛyɛɛra nɛ be bↄↄse ↄ kaseela baŋ nyiaa, "Weera dↄↄ te Yesu ne dii bom na lempoolɛɛra na nombiakumɛɛyɛɛra?"
41002017	Yesu kenyii mena nɛ te ↄ yako wↄ nyiaa, "Kaweesetena te kaboena nyi baa kyↄ wↄ kawee. Balaŋ baŋ bↄↄ na wee ya nɛ, dↄↄ bↄↄ ne hia kawee kekyↄ ya. Ma te kↄŋ nyi me kaa baake balaŋ baŋ be gbɛɛneŋ wulaa tenɛɛ Wurubuarɛ siaman nɛ ya. Mↄna me kↄŋae na me kaa baake balaŋ baŋ be yɛɛ nombiakumɛɛyɛɛrawↄ nɛ."
41002018	Wee daale balaŋ baale naawↄ na Gyↄn Wurubuarɛ loŋsↄↄre silala na Farasiitena ne bake be nↄↄ. Keŋte be bↄↄse Yesu nyiaa, "Weera dↄↄ te Gyↄn Wurubuarɛ loŋsↄↄre silala na Farasiitena ne bake be nↄↄ, te nyaŋ wui kɛwↄ dↄↄ bↄↄ ne bake be nↄↄ ya?"
41002019	Botↄↄ te Yesu tiranↄↄ fa wↄ nyiaa, "Sena te balaŋ baŋ be kyaa alowↄletɛɛ nɛ baa tale bake be nↄↄ keŋ alowↄle baale kyaa be gyaŋ? Alowↄle baale nyiŋa ↄ kyaa be gyaŋ nɛ, bↄↄ gyae baa tale bake be nↄↄ ya.
41002020	Mↄna debaŋ daale gyae kekↄŋ keŋ baa mo alowↄle baale ŋon lee be gyaŋ. Mena wee kenaŋ man te baa bake be nↄↄ.
41002021	Ŋolo bɛɛ kara kanyaŋ wↄle mo taa kakyeŋgbelaa keŋ ba yem nɛ bↄↄ ya. Akpaa ↄ yɛɛ mena nɛ, kanyaŋ wↄle keŋ gyae ke tao kakyeŋgbelaa keŋ wolose ke bↄↄ keŋ yɛɛ ke dinaa.
41002022	Mena mↄ te ŋolo bɛɛ mo soloŋ wↄle do wonembu tↄne ogele bene man ya. Akpaa ↄ yɛɛ mena na soloŋ keŋ gyae ke tao tↄne keŋ lii, na soloŋ keŋ na wonembu tↄne ogele keŋ pou ke wↄlɛɛ. Bɛɛ mo soloŋ wↄle bo do wonembu tↄne ogele wↄle man."
41002023	Kelii Gyudatena kefɛɛfowee nɛ, Yesu na ↄ kaseela baŋ gyuuwↄ ka mo wↄↄ daale man. Na weenɛɛ ŋan seŋɛɛ wↄↄ kenaŋ man nɛ yɛɛ ŋgba kefaa nɛ. Keŋte ba kpera ŋaale posaa bɛɛ tao.
41002024	Keŋte Farasiitena bↄↄse Yesu nyiaa, "Weera te n kaseela baŋ ne yɛɛ kpene keŋ dɛɛ kↄle nɛ da kefɛɛfowee?"
41002025	Botↄↄ te Yesu tiranↄↄ fa wↄ nyiaa, "Ɛ te kala ta lee Wurubuarɛ tↄne keŋ man kpene keŋ de naana Defidi be yɛɛ debaŋ keŋ tanam be kyaŋ ŋon na ↄ tebia, te ba wose be kyaŋ wↄ nɛ yee?
41002026	Debaŋ keŋ Abiata yɛɛ Wurubuarɛ sae kegyia e nɛ, de naana Defidi gyoowↄ Wurubuarɛ ↄsom deni dinaa keŋ man, te ↄ dii bodobodo keŋ bↄↄ mo deesi fa Wurubuarɛ keŋ ŋolo be dana gbɛɛ waa di ke kpu na Wurubuarɛ saese ya nɛ. Keŋte ↄ moo ŋaale mↄ fa ↄ tebia baŋ be kpuɛ na e nɛ, te baŋ mↄ diiwↄ."
41002027	Te Yesu torowↄ yako wↄ nyiaa, "Wurubuarɛ yɛɛ kefɛɛfowee bo fa walaŋ. Ↄ te yɛɛ walaŋ fa kefɛɛfowee ya.
41002028	Mena dↄↄ maŋ Deniwalaŋ Bu ŋon yɛna kefɛɛfowee keŋ gba Gbeŋgyoo."
41003001	Wee daale Yesu besewↄ gyu Gyudatena ↄsom deni man. Ↄ ke gyu nɛ, na baam dayeŋasate ŋolo kyaa botↄↄ.
41003002	Na balaŋ baŋ baale na deke Yesu nyi waa kyↄ balee ŋon kawee ba kefɛɛfowee keŋ, na baa nyiŋ mo nombia gyakaa ↄ dↄↄ.
41003003	Keŋte Yesu yako baam dayeŋasate ŋon nyiaa, "Lee kaa seŋ siaman kɛbo."
41003004	Botↄↄ te Yesu bↄↄse wↄ nyiaa, "Woŋ te da mmaraa ne fa gbɛɛ nyi dɛɛ yɛɛ kefɛɛfowee? Da mmaraa ne fa daa gbɛɛ nyi dɛɛ yɛɛ kolo kpaakpaa yaa dɛɛ yɛɛ kolo kum? Dɛɛ lɛɛ walaŋ nyee yaa, dee yela waa yeŋ?" Botↄↄ na, ŋolo te tale gyuusu ↄ nↄↄ ya.
41003005	Te Yesu kɛɛ wↄ pou gyaŋee baŋ man, te takaa e nideli lee ba deŋele doŋ keŋ dↄↄ. Keŋte ↄ yako kaweete ŋon nyiaa, "Tenee n baam." Botↄↄ te balee ŋon tenee ↄ baam keŋ, te kawee keŋ taŋawↄ te ↄ baam keŋ yɛɛ doŋ.
41003006	Mena dↄↄ Farasiitena na Herode silala leewↄ be kaa bake mena keŋ baa mo ko Yesu.
41003007	Kenaŋ wↄle te Yesu na ↄ kaseela baŋ wↄŋa ba wose lee botↄↄ gyu Galelia boo nↄↄman, te balaŋ burum baŋ bↄↄ lee Galelia nɛ sila e gyu botↄↄ.
41003008	Be ke nyii kpene keŋ ↄ ne yɛɛ nɛ, balaŋ burum leewↄ Gyerusalɛm na Idumia donↄↄse na tɛɛle keŋ ke kyaa Gyↄↄdan boo diŋgyiŋ nɛ, na donↄↄse ŋan be kilisi Tae na Sidↄn nɛ man kↄŋ ↄ gyaŋ.
41003009	Balaŋ baŋ booroŋ dↄↄ ↄ yako ↄ kaseela baŋ nyi baa gyae degbele fa e, na balaŋ baŋ be nyiŋ tↄ e do ya.
41003010	Nawolo nyi ↄ te kyↄ balaŋ burum kaweese, mena dↄↄ baŋ be sɛɛ be dana kaweese nɛ te kaa wuu ↄ dↄↄ keŋ bɛɛ gyae baa mo be nyiŋmaase tina e.
41003011	Te akpaa balaŋ baŋ feliŋkum doo be man nɛ de naa e na, bɛɛ buŋii ↄ nawↄↄtɛɛ na bɛɛ fae yeesa nyiaa, "Nyaŋ yɛna Wurubuarɛ bu ŋon."
41003012	Keŋte Yesu faree wↄ nyi, be na yela balaŋ ka gyeŋ walaŋ ŋon dinↄↄ ↄ yɛɛ ya.
41003013	Keŋte Yesu gyeŋa bula daale, te ↄ baake balaŋ baŋ ↄ ne gyae nɛ te be kaa yilaawↄ ↄ gyaŋ.
41003014	Te ↄ lese balaŋ baŋ man baala kufu bala, te ↄ baake wↄ ↄ kpilala nyi baa kpu na e na waa kpilii wↄ na baa ta yako Wurubuarɛ nombia ŋan.
41003015	Na waa fa wↄ doŋ na baa gberaa feliŋkumɛɛ lee balaŋ man.
41003016	Baala kufu bala baŋ Yesu ba lese nɛ yela yaa, Simↄn te ↄ doo e yele nyi Pita, na
41003017	Sebedeo bu Gyemisi na ↄ naabu Gyↄn, te ↄ besewↄ do wↄ yela nyi Boanegesi. Yele kei nawolo nyi bɛɛ yɛɛ nombia bo yakaa yakaa na doŋ ŋgba ↄga kefae nɛ,
41003018	na Anderiase na Filipo na Batolomeo na Mateo na Tomase na Alfeose bu Gyemisi na Tadeose na Kaanan baale Simↄn ŋon ↄ ne gyae ↄ balaŋ nideli nɛ,
41003019	na Gyudase Isekarↄte ŋon ↄ ba lese Yesu fa nɛ.
41003020	Yesu ka lese ↄ kpilala baŋ taŋ nɛ te ↄ gyuuwↄ ↄ dɛɛ. Keŋte balaŋ burum kↄŋawↄ kaa wuu ↄ dↄↄ, keŋ ŋon na ↄ kaseela bee nyiŋ gbɛɛ baa di weenɛɛ paŋpaŋ gba ya.
41003021	Ↄ loŋtona kenyii mena nɛ be gyuuwↄ be kaa kyaŋ e gyu dɛɛ, nawolo nyi na balaŋ baŋ kpa ↄ nyee ne wↄlɛɛ.
41003022	Botↄↄ te Gyudatena mmaraa wolala baŋ bↄↄ lee Gyerusalɛm donↄↄ man kↄŋ botↄↄ nɛ yakowↄ nyiaa, "Feliŋkumɛɛ pou gyoo ŋon bɛɛ baake e nyi Bɛlisɛbu nɛ doola Yesu man. Ŋon faa na e doŋ te ↄ na mo gberaa feliŋkumɛɛ lee balaŋ man nɛ."
41003023	Keŋte Yesu baake balaŋ baŋ kↄŋ ↄ gyaŋ yako wↄ aduya man nyiaa, "Sena te ↄbↄnsam waa tale gegi ↄ wose?
41003024	Akpaa tɛɛle daale man balaŋ de kpase ba wose bee yoo na dↄŋa nɛ, tɛɛle kenaŋ be gyae ke seŋ ya.
41003025	Mena mↄ te akpaa dekpaŋalaŋ daale man balaŋ de kpase ba wose bee yoo na dↄŋa nɛ, dekpaŋalaŋ kenaŋ mↄ be gyae ke tale seŋ ya.
41003026	Te akpaa ↄbↄnsam na ↄ tewulɛɛ de kpase ba wose kpookpoo te ba koro seŋ tia dↄŋa na, ↄ be gyae waa tale seŋ ya. Na ↄ gyoori keŋ ↄto kenaŋ."
41003027	Keŋte Yesu besewↄ yako wↄ nyiaa, ŋolo be tale gyu doŋte ŋolo dɛɛ na ↄ kaa mo ↄ kolo, keŋ nyi ↄ te di doŋte ŋon dↄↄ ya. Nyi akpaa ↄ di doŋte ŋon dↄↄ te ↄ bake e see nɛ, kenaŋ na waa tale kuu wa abↄↄ pou.
41003028	Mɛɛ yako ŋon anokoare baa ɛ ke nyii nyiaa, Wurubuarɛ waa tale mo balaŋ pou nombiakumɛɛ na mmusuo nombia ŋan bɛɛ yɛɛ nɛ kyɛɛ wↄ.
41003029	Mↄna walaŋ ŋon waa kolosi mmusuo nombia tia Wurubuarɛ feliŋ ŋon nɛ, ↄ be gyae waa mo kyɛɛ ↄtenate korakora ya. Nawolo nyi walaŋ ŋonaŋ te yɛɛ nombiakumɛɛ ŋan ŋe doo kekpaakekpaa.
41003030	Keŋ dↄↄ te Yesu be yako nombia kɛŋa yɛna nyiaa, na balaŋ ne yako nyi feliŋkum doo la ↄ man.
41003031	Keŋte Yesu ↄ naa na ↄ naabia kↄŋawↄ kaa seŋ debↄↄman kpila nyi baa baake e fa wↄ.
41003032	Na balaŋ burum kyaa kilisi e te be yako e nyiaa, "Kɛɛ, n naa na n naabia seŋɛɛ debↄↄman bɛɛ gyae neŋ."
41003033	Botↄↄ te Yesu bↄↄse wↄ nyiaa, "Bomↄ yɛna me naa na me naabia?"
41003034	Keŋte ↄ kɛɛ baŋ be kyaa kilisi e nɛ gyaŋee te ↄ yakowↄ nyiaa, "Kɛɛ, me naa na me naabia yɛna kɛwↄ.
41003035	Walaŋ kamasɛ ŋon ↄ ne yɛɛ Wurubuarɛ kegyaebii nɛ, ŋon yɛna me naabu na me deesi na me naa."
41004001	Wee daale Yesu besewↄ ↄ na wola Wurubuarɛ nombia Galelia boo nↄↄman. Te mena keŋ balaŋ burum be kaa wuu ↄ dↄↄ dↄↄ nɛ, ↄ gyoowↄ ke kyaa degbele man gyu loŋ keŋ dↄↄ na balaŋ akaŋ baŋ pou seŋɛɛ dekeŋkeŋ dↄↄ.
41004002	Botↄↄ te ↄ wola wↄ nombia aduya man.
41004003	Te ↄ yako wↄ nyiaa, "Ɛ tei kɛbo, wↄↄfarale ŋolo gyuuwↄ ke ŋmatee abↄↄbia ŋgba amↄla nɛ ↄ wↄↄman.
41004004	Ↄ kɛɛ ŋmatee ŋa nɛ, ŋaale yalawↄ gbɛɛneŋbia ŋan doo wↄↄ keŋ man nɛ man, te gyebuse kaa tↄↄsee ŋa di.
41004005	Ŋaale mↄ yalawↄ kpanaŋse dↄↄ te ŋe tuuwↄ, mↄna tɛɛle ta boo botↄↄ ya.
41004006	Mena dↄↄ ↄga kaa seŋawↄ na te ŋa botowↄ. Te keŋ ŋe te nyiŋ lila burum dↄↄ ya nɛ, ŋe popou yekeewↄ.
41004007	Bia ŋan ŋaale mↄ yalawↄ kpalamse man te ŋe tuuwↄ, te kpalamse ŋan mↄ tuuwↄ milii ŋa. Mena dↄↄ ŋe te nyiŋ ŋa wose se bia ya.
41004008	Abↄↄbia ŋan ŋaale mↄ yalawↄ tɛɛle kpaakpaa dↄↄ te ŋe tuuwↄ bee, te ŋa see bia burum. Ŋaale see bia sao na kufu (30), te ŋaale mↄ see bia sↄŋotooro (60), te ŋaale mↄ see bia sↄŋonoŋ (100)."
41004009	Keŋte Yesu yako wↄ nyiaa, "Ŋon ↄ dana deŋela waa nyii na, waa tei nideli."
41004010	Keka Yesu waageŋ nɛ, ↄ kaseela kufu bala baŋ na balaŋ baŋ be kyaa botↄↄ kpu na wↄ nɛ yako e nyi waa wola wↄ dudu keŋ asɛɛ.
41004011	Keŋte Yesu yako wↄ nyiaa, "Ɛmɛɛ dↄↄ Wurubuarɛ ta toro ya agyueŋse na ɛ ka gyeŋ nombia ŋan weesɛɛ lee ↄ gyoori keŋ wose man. Mↄna balaŋ baŋ bↄↄ kpuɛ na ŋon ya nɛ dↄↄ, aduya man te baa kolosi fa wↄ,
41004012	na ke yela, 'Baa kɛo kɛo mↄna bↄↄ gyae baa naa kolo ya, te baa tei tei mↄna bↄↄ gyae baa nyii nombia ŋenaŋ man ya. Na mena ya nɛ, baa kyɛɛkee lee be gbɛɛneŋ kumɛɛ man, na Wurubuarɛ ka mo be nombiakumɛɛ kyɛɛ wↄ.' "
41004013	Keŋte Yesu yako wↄ nyiaa, "Akpaa ɛ bee nyii dudu kei asɛɛ ya na, sena te ɛ ke yɛɛ na ɛ ke nyii aduya akaŋ man?
41004014	Abↄↄbia ŋan wↄↄfarale ŋon be ŋmatee nɛ seŋɛɛ fa Wurubuarɛ nombia ŋan.
41004015	Balaŋ baale yɛɛ ŋgba bia ŋan be yale wↄↄ keŋ gbɛɛneŋbia man nɛ. Be nyii Wurubuarɛ nombia ŋan pɛ, na ↄbↄnsam te kↄŋ kaa lese ŋa lee be konↄↄse man.
41004016	Balaŋ baale mↄ yɛɛ ŋgba bia ŋan be yale kpanaŋse dↄↄ nɛ. Be nyii Wurubuarɛ nombia ŋan na, bɛɛ lɛɛ ŋa na gyoŋ debokenaŋ man.
41004017	Mↄna keŋ Wurubuarɛ nombia ŋan te nyiŋ lila be man dↄↄ ya nɛ, bↄↄ ne tale seŋ keŋkeŋ kelii ↄto ya. Mena dↄↄ akpaa de kↄŋ nyi Wurubuarɛ nombia ŋan dↄↄ te bɛɛ naase wↄ diyem na, be ta bese be wↄle bileŋ.
41004018	Balaŋ baale mↄ yɛɛ ŋgba bia ŋan be yale kpalamse man nɛ. Bee nyii Wurubuarɛ nombia ŋan,
41004019	mↄna akpaa tɛɛle kei dↄↄ nombia na kↄba kegyae beiŋ, na tɛɛle kei dↄↄ abↄↄ akaŋ ŋan kegyae da gyoo be man nɛ, na bee yele baa bee Kristo man ya.
41004020	Balaŋ baale mↄ yɛɛ ŋgba bia ŋan be yale tɛɛle kpaakpaa dↄↄ nɛ. Bee nyii Wurubuarɛ nombia ŋan te bɛɛ lɛɛ ŋa do konↄↄ kpaakpaa man, te bɛɛ tela ŋa nideli te bɛɛ yɛɛ kakyeŋ di ŋe dↄↄ. Mena dↄↄ nombia ŋan ne yele bɛɛ yɛɛ abↄↄ kpaakpaa ŋgba ŋan ŋↄↄ se bia sao na kufu (30) na sↄŋotooro (60), na sↄŋonoŋ (100), nɛ."
41004021	Keŋte Yesu yako wↄ nyiaa, "Ŋolo bɛɛ kyaŋee kanea na waa mo kolo wuu ke dↄↄ yaa waa mo ke do mpa ateta ya. Mↄna ↄ na mo ke bo gyakaa kolo dↄↄ adido.
41004022	Nawolo nyi kolo ba weesɛɛ keŋ be gyae ka lee debↄↄ ya, te kolo mↄ be wuɛ keŋ nyi be gyae ka lee debↄↄ ya.
41004023	Walaŋ ŋon ↄ dana deŋele anenyiiŋ dei nɛ, waa see deŋele na waa tei."
41004024	Keŋte Yesu yako wↄ bela nyiaa, "Ɛ kɛɛ ɛ wose nideli lee nombia ŋan ɛ ne nyii nɛ man. Nawolo nyi kpene keŋ n mo yɛɛ n dↄↄ nɛ, keŋ ke te Wurubuarɛ mↄ waa mo yɛɛ neŋ, te waa yɛɛ neŋ gba kela mena keŋ n ba mo yɛɛ n dↄↄ nɛ.
41004025	Nyaŋ ŋon n dana kolo na Wurubuarɛ waa kpu neŋ na n ke nyiŋ kpu. Te nyaŋ ŋon n be dana kolo ya na, kyomii keŋ n na gyueŋ nyi n dana koraŋ nɛ, Wurubuarɛ waa lɛo ke lee n nyiŋmaa man."
41004026	Yesu besewↄ gyↄ dudu fa wↄ nyiaa, "Wurubuarɛ gyoori keŋ yɛɛ ŋgba mena keŋ walaŋ ne ŋmatee abↄↄbia ŋaale ŋgba amↄla ↄ wↄↄman nɛ.
41004027	Nelim na ka weese ↄ doo te ↄ fom na abↄↄbia ŋan ne tuu na ŋɛɛ bee, mↄna ŋon gbagba ba gyeŋ mena keŋ ne yɛɛ pɛte ŋɛɛ bee ya.
41004028	Tɛɛle keŋ gbagba ne yele la te bia ŋan ne tuu. Ne taŋgbɛɛ yɛɛ faareŋse na te fulu, pɛte kaa yɛɛ bia.
41004029	Amↄla bia ŋan de yɛɛ pɛ, na wↄↄte ŋon ta mo ↄ sakawa gyu ke kara ŋa, nawolo nyi amↄla ŋan kekara debaŋ te lii."
41004030	Yesu besewↄ bↄↄse wↄ nyiaa, "Woŋ te dɛɛ mo Wurubuarɛ gyoori keŋ maa na? Yaa dudu woŋti te dɛɛ gyↄ na dɛɛ mo lese ke man?
41004031	Wurubuarɛ gyoori keŋ yɛɛ ŋgba daŋbii peperee daale keŋ bɛɛ baake nyi Mastade nɛ. Wↄↄ man abↄↄ ŋan bee duu pou nɛ, daŋbii kei yɛna ŋe man kemaasa.
41004032	Mↄna nyi akpaa be duu ke nɛ, kɛɛ bee bese kolo dinaa kela daasebia akaŋ ŋan pou, keŋ nyi gyebuse ne kↄŋ kaa loo ba asaase do ke tombia man."
41004033	Aduya burum ŋgba kei dinↄↄ nɛ te Yesu moowↄ kolosi Wurubuarɛ nombia fa balaŋ baŋ, ŋgba mena keŋ baa tale nyii ŋe man nideli nɛ.
41004034	Ↄ te kolosi nombii yakaa fa wↄ keŋ ↄ te gyↄ dudu ya. Mↄ nyi akpaa de ka ŋon na ↄ kaseela baŋ baageŋ nɛ, ↄ na lese aduya ŋan pou man wola wↄ.
41004035	Mena wee kenaŋ balinↄↄ nɛ, Yesu yako ↄ kaseela baŋ nyiaa, "Ɛ yela dɛɛ toŋ gyu boo keŋ diŋgyiŋ."
41004036	Keŋte be tinaa balaŋ dikpii keŋ yela, te ŋon na ↄ kaseela baŋ gyoowↄ degbele man te be laŋawↄ. Na agbelese ŋaale mↄ silana wↄ.
41004037	Be kee gyu na te feliŋ dinaa daale korowↄ ne gyↄↄ, te gyↄↄ loŋ do degbele keŋ man te ke yela ke munu.
41004038	Debaŋ kenaŋ na Yesu te doo dosoroŋ degbele keŋ wↄle mo ↄ nyee gyakaa keputu dↄↄ. Keŋte ↄ kaseela baŋ ke gyuusu e bↄↄse e nyiaa, "De Gbeŋgyoo, n be famenɛ ŋgba dɛɛ gyae dee munu yee?"
41004039	Botↄↄ te Yesu korowↄ te ↄ fae feliŋ keŋ te ↄ yako loŋ keŋ nyiaa, "Yɛɛ yididi!" Keŋte feliŋ keŋ tinaa kegyↄ yela, te loŋ keŋ mↄ yɛɛwↄ yididi.
41004040	Keŋte Yesu bↄↄse ↄ kaseela baŋ nyiaa, "Woŋ dↄↄ te ɛ dana gyakoloŋ mena? Ɛ sɛɛ ɛ te lɛɛ ta maŋ di yee?"
41004041	Gyakoloŋ kyaŋa ↄ kaseela baŋ te be bↄↄse dↄŋa nyiaa, "Walaŋ woŋti yaa kei, te feliŋ na loŋ gba ne nyii ↄ dei nɛ?"
41005001	Kenaŋ wↄle te Yesu na ↄ kaseela baŋ toŋa boo keŋ gyu Gerasenetena tɛɛle man.
41005002	Yesu ka lee degbele keŋ man pɛ te balee ŋolo ŋon feliŋkum doo ↄ man nɛ, leewↄ amusee man kↄŋ kaa gyaŋee na e.
41005003	Na mena balee ŋonaŋ kyae amusee man botↄↄ, te ŋolo na ŋolo bɛɛ tekaa tale kyaŋ e do agbaraagbaraa bela ya.
41005004	Nawolo nyi nafↄ bɛɛ mo agbaraagbaraa do e ↄ nyiŋmaase na ↄ nawↄↄ man, mↄna ↄ ne tirii ŋa pou leki. Te ŋolo be dana doŋ keŋ waa tale yↄkↄse e ya.
41005005	Nelim na ka weese na ↄ dↄŋ amusee man na bulase dↄↄ botↄↄ ↄ ne fae yeesa, na ↄ na mo boya kɛrɛɛ ↄ wose.
41005006	Balee ŋonaŋ kena Yesu ne kↄŋ lemlem nɛ, te ↄ yeuwↄ ke buŋ ↄ siaman.
41005007	Botↄↄ te Yesu fae feliŋkum keŋ nyi waa lee balee ŋon man. Keŋte balee ŋon fae yeesa keŋkeŋ nyiaa, "Yesu, Wurubuarɛ Adidote Bu, woŋ te n ne gyae me gyaŋ? Mɛɛ mo Wurubuarɛ mɛɛ doo neŋ teree nyi, na naase maŋ diyem ya."
41005009	Te Yesu bↄↄse balee ŋon nyi, "N yele yɛna sena?" Te ↄ yako e nyi, "Ma yele yɛna dikpii, nawolo nyi da boe."
41005010	Keŋte balee ŋon waase Yesu agbaatee agbaatee nyi, ↄ na gegi feliŋkumɛɛ ŋan lee depuŋ kenaŋ man ya.
41005011	Kekↄŋ mena na kekuiriise dikpii daale seŋɛɛ bula keŋ teŋa man bee dii.
41005012	Keŋte feliŋkumɛɛ ŋan doo Yesu teree nyi, "Waaseda, fa daa gbɛɛ na de kaa gyoo kekuiriise kɛwↄ man."
41005013	Botↄↄ te Yesu sɛɛwↄ te ba leewↄ ka gyoo kekuiriise baŋ man. Kekuiriise baŋ baa yɛɛ ŋgba kakpoŋse ala nɛ, te be yeuwↄ tisi dekeŋkeŋ kyoloŋkyoloŋ keŋ gyu ka gyoo loŋ man, te be popou munuwↄ.
41005014	Mena dↄↄ balaŋ baŋ bɛɛ kɛɛ kekuiriise baŋ dↄↄ nɛ yeuwↄ, te be gyuuwↄ ke yako kpene keŋ be kↄŋ nɛ fa balaŋ baŋ be kyaa donↄↄ keŋ man nɛ na akuraase ŋan man pou. Keŋte balaŋ kↄŋawↄ kaa kɛɛ kpene keŋ be kↄŋ nɛ.
41005015	Mena dↄↄ te kyare ya te balaŋ kↄŋawↄ Yesu gyaŋ te be naa walaŋ ŋon nafↄ feliŋkumɛɛ doo ↄ man nɛ baŋɛɛ, na ↄ doona wa abↄↄ na ↄ diteŋ keŋ te taŋ. Ba kena nyi balee ŋon diteŋ te taŋ nɛ, gyakoloŋ gyoo wↄ nideli.
41005016	Botↄↄ te balaŋ baŋ bↄↄ naa kpene keŋ be kↄŋ balee ŋon feliŋkumɛɛ doo ↄ man na kekuiriise baŋ dↄↄ nɛ, yako nombia ŋan pou be kↄŋ nɛ fa balaŋ akaŋ baŋ.
41005017	Keŋte balaŋ baŋ waase Yesu nyi waa lee be tɛɛle dↄↄ.
41005018	Yesu ka mo waa gyoo degbele man nɛ, balee ŋon ↄ be kyↄ e nɛ waase e nyi waa sila e.
41005019	Mↄna Yesu te sɛɛ ya te ↄ yako e nyiaa, "Ta gyu n dɛɛ, na n kaa yako n loŋtona kpene keŋ n Gbeŋgyoo be yɛɛ fa neŋ, na mena keŋ ↄ be wii n waraŋase nɛ."
41005020	Mena dↄↄ balee ŋon laŋawↄ, te ↄ gyuuwↄ donↄↄse kufu ŋan ŋe kyaa dupuŋ kenaŋ man nɛ ↄ ne yako kpene keŋ Yesu be yɛɛ fa e nɛ. Te gyakoloŋ gyoo balaŋ baŋ pou.
41005021	Kenaŋ wↄle te Yesu besewↄ gyoo degbele man toŋ boo keŋ gyu diŋgyiŋ. Keŋte balaŋ burum kↄŋawↄ kaa wuu ↄ dↄↄ boo nↄↄman botↄↄ.
41005022	Keŋte Gyudatena ↄsom deni man kegyia ŋon bɛɛ baake e nyi Gyariose nɛ kↄŋawↄ botↄↄ. Ↄ kena Yesu nɛ, ↄ ke buŋawↄ ↄ nawↄↄ tɛɛ,
41005023	te ↄ waase e nideli nyiaa, "Me bu alebubii ne gyae waa yeŋ. Kↄŋ na n kaa mo n nyiŋmaa gyakaa ↄ dↄↄ na waa nyiŋ nyeedoŋ."
41005024	Mena dↄↄ Yesu sila e laŋ. Be kee gyu na balaŋ burum silana wↄ, na bɛɛ soko e.
41005025	Na alo ŋolo kyaa keŋ fatabo ne gyↄ e kulutooneŋ kufu ala yaa.
41005026	Ↄ te naa diyem nideli teeneŋtena nyiŋmaa man, te ↄ wↄlɛɛ ↄ kↄba keŋ pou ↄ dana nɛ nyi waa nyiŋ kawee kekyↄ. Mↄna ↄ kawee keŋ na bese bo yɛɛ doŋ kpu.
41005027	Alo ŋon ke nyii Yesu wose man nombia nɛ, ↄ gyoowↄ balaŋ baŋ man kaa sila Yesu te ↄ yakowↄ ↄ nyeeman nyiaa, "Akpaa me nyiŋ mo me nyiŋmaa tina ↄ kegba koraŋ na, me kawee gyae ke taŋ." Keŋte ↄ ŋereketee ↄ wose do balaŋ baŋ man ka seŋ Yesu wↄle, te ↄ moo ↄ nyiŋmaa tina ↄ kegba.
41005029	Karatetee dokoloŋ te fatabo keŋ ne gyↄ e nɛ karawↄ, te ↄ naawↄ ↄ wose man nyi ↄ kawee te taŋ.
41005030	Debokenaŋ man te Yesu naawↄ nyi doŋ daale ta lee ↄ man. Keŋte ↄ besenawↄ kɛɛ balaŋ baŋ gyaŋee te ↄ bↄↄse wↄ nyiaa, "Amↄte tinaa na ma kegba?"
41005031	Botↄↄ te ↄ kaseela baŋ yako e nyiaa, "Nyaŋ gbagba n naa mena keŋ balaŋ be wuu n dↄↄ, na n na bese bↄↄse nyi 'Amↄte tinaa na maŋ?' "
41005032	Mↄna Yesu gyakaa ↄ ne kɛo nyi waa naa walaŋ ŋon ↄ be tina ↄ kegba nɛ.
41005033	Alo ŋon kena mena keŋ ↄ wose be yɛɛ e nɛ, ↄ moo gyakoloŋ na wose keseree kaa buŋ Yesu nawↄↄtɛɛ te ↄ yako e kpene keŋ be kↄŋ nɛ pou.
41005034	Botↄↄ te Yesu yako e nyiaa, "Me bu, n kelɛɛ maŋ di dↄↄ te n nyiŋa kawee kekyↄ. Ta wosefɛɛreŋ man, nawolo nyi n kaale keŋ pou te taŋ."
41005035	Yesu ka seŋ botↄↄ ↄ ne kolosi nɛ, baale leewↄ Gyudatena ↄsom deni man kegyia Gyariose ŋon dɛɛ kaa yako e nyiaa, "N bu alebu ŋon ta yem. Weera te n ne naase de Gbeŋgyoo ŋon diyem bela"
41005036	Mↄ Yesu ta mo balaŋ baŋ nombia ŋan bↄↄ kaa yako ŋon nɛ yɛɛ kolo ya. Mena dↄↄ ↄ yako ↄsom deni man kegyia ŋon nyiaa, "Na yee ya, nyaŋ lɛɛ maŋ di."
41005037	Mena dↄↄ Yesu te yela ŋolo ke sila e kpu na Pita na Gyemisi, na Gyemisi ↄ naabu Gyↄn baageŋ ya.
41005038	Be ka benaa Gyudatena ↄsom deni man kegyia Gyariose ŋon dɛɛ nɛ, Yesu nyiiwↄ na balaŋ ne wii na bɛɛ fae yeesa keŋkeŋ.
41005039	Yesu ka gyoo dekpaŋalaŋ keŋ man nɛ te ↄ bↄↄse balaŋ baŋ nyiaa, "Weera te ɛ ne wii te ɛ ne fae yeesa? Bu ŋon ta yeŋa ta ya, ↄ doo dosoroŋ bo."
41005040	Botↄↄ te balaŋ baŋ boŋo Yesu. Keŋte ↄ gegi balaŋ baŋ pou lee te ↄ moo bu ŋon ↄ kya na ↄ naa, na ↄ kaseela batooro baŋ be silana e nɛ, te be gyuuwↄ deni keŋ man woo ŋon doo nɛ.
41005041	Keŋte ↄ kyaŋa bu ŋon nyiŋmaa man te ↄ yako e nyiaa, "Talita kumi!" Kei nawolo nyi, "Alebubii, me kpa koro."
41005042	Karatetee dokoloŋ te alebu ŋon korowↄ seŋ ↄ ne tɛɛ. Keŋte gyakoloŋ gyoo wↄ nideli. Na bu ŋon te di kulutooneŋ kufu ala.
41005043	Botↄↄ te Yesu faree wↄ nideli nyi be na yeli walaŋ na walaŋ ke nyii nombii kei ya. Te ↄ yako wↄ nyi baa gyae kolo fa bu ŋon ke di.
41006001	Kenaŋ wↄle te Yesu na ↄ kaseela baŋ lee botↄↄ gyu ŋon gbagba ↄ dɛɛ.
41006002	Gyudatena kefɛɛfowee kelii nɛ, ↄ korowↄ gyu bↄ ↄsom deni man ↄ na wola wↄ Wurubuarɛ nombia. Ↄ nombia ŋan ↄ na wolo nɛ doo balaŋ baŋ pou nↄↄ te be bↄↄsewↄ nyiaa, "Aleŋ yaa balee kei nyiŋa abↄↄ kɛŋa pou lee? Aleŋ yaa ↄ nyiŋa mena nyansa kei lee? Kɛɛ gyakoloŋ nombia ŋan ↄ ne yɛɛ?
41006003	Na kapenta ŋon yaa yee? Na ↄ naa yɛna Mɛɛre yee? Na ↄ naabia yɛna Gyemisi na Gyosɛfo na Simↄn na Gyuda yee? Na daa na ↄ desina kyaa la kɛbo yee?" Mena dↄↄ ba te lɛɛ e do ya.
41006004	Botↄↄ te Yesu yako wↄ nyiaa, "Balaŋ ne bu Wurubuarɛ dekpeŋkpeŋgyↄↄre yenaŋ kamasɛ, mↄna ŋon gbagba ↄ donↄↄ man balaŋ, na ↄ loŋtona na ↄ dekpaŋalaŋmantena bee buu na e ya."
41006005	Mena dↄↄ Yesu te tale yɛɛ gyakoloŋ nombia burum ↄ dɛɛ botↄↄ ya. Ↄ moo ↄ nyiŋmaa bo gyakaa balaŋ kyomii baale bo dↄↄ, te ↄ kyↄↄ wↄ be kaweese.
41006006	Yesu wose yeŋa e ŋgba mena keŋ ↄ balaŋ gbagba te lɛɛ e di ya nɛ dↄↄ. Keŋte ↄ leewↄ donↄↄ keŋ man, ta kila akuraase ŋan man ↄ na wola wↄ Wurubuarɛ nombia.
41006007	Te Yesu baake ↄ kaseela kufu bala baŋ te ↄ kpilii wↄ bala bala. Te ↄ fa wↄ doŋ keŋ baa mo di feliŋkumɛɛ dↄↄ.
41006008	Keŋte ↄ yako wↄ nyiaa, "Ɛ na mo kolo tela kpu na ɛ gbutuse ya. Ɛ na mo weenɛɛ, yaa akpo yaa kↄba tela ya.
41006009	Ɛ do nkyokotase, mↄna ɛ na mo kegbase tela kpu ya.
41006010	Ɛ gyu donↄↄ daale man te dekpaŋalaŋ keŋ man be lɛɛ ŋon nɛ, ɛ kyaa botↄↄ kaboena ɛ ka mo lee donↄↄ kenaŋ man.
41006011	Te akpaa ɛ gyu yenaŋ daale te ba te lɛɛ ŋon yaa be te nyii ŋon ya nɛ, ɛ lee botↄↄ na ɛ kpiisi ya nkyokotase aŋasa lↄ wↄ na ke di adansɛɛ tia wↄ nyi Wurubuarɛ be gyae waa tina wↄ yela ya."
41006012	Mena dↄↄ be gyuuwↄ kekolosi Wurubuarɛ nombia ŋan fa balaŋ, nyi baa kyɛɛkee lee be gbɛɛneŋ kumɛɛ man kↄŋ Wurubuarɛ gyaŋ.
41006013	Be gegi feliŋkumɛɛ burum lee balaŋ man, te ba moo nuŋ fee kaweesetena burum te ba wose yɛɛ wↄ doŋ.
41006014	Abↄↄ ŋan pou Yesu be yɛɛ nɛ, yela ↄ yele yaaseewↄ gyu yenaŋ kamasɛ te gyoo Herode mↄ nyiiwↄ. Be ke nyii Yesu yele nɛ, na baale kpa "Gyↄn Wurubuarɛ loŋsↄↄre ŋon ↄ ba yem nɛ yaa Wurubuarɛ gyuusuwↄ lee yeŋ man, mena dↄↄ te ↄ nyiŋa doŋ ↄ ne yɛɛ gyakoloŋ nombia na nombia dinaana kɛŋa nɛ."
41006015	Baale mↄ kpa, "Ŋon yɛna Wurubuarɛ dekpeŋkpeŋgyↄↄre Elia," te baale mↄ kpa "Ↄ yɛɛ gyaŋgba Wurubuarɛ akpeŋkpeŋgyↄↄra baŋ bↄↄ kyaa kaalaŋ nɛ man ŋolo e."
41006016	Gyoo Herode kenyii mena nɛ ↄ yakowↄ nyiaa, "Gyↄn ŋon mↄↄ kara ↄ nyee nɛ bese la foŋ nɛ!"
41006017	Nawolo nyi na Gyↄn gyakaa ↄ ne yako gyoo Herode nyi, "Gbɛɛ be doo nyi waa mo ↄ kegyia Filipo wɛɛle yala ŋgba mena keŋ ↄ be yɛɛ nɛ ya." Mena dↄↄ gyoo Herode gbagba yela be kyaŋa Gyↄn te ba doo e agbaraagbaraase mo e ketↄ deni.
41006019	Nombii kei dↄↄ Herodia moo Gyↄn do ↄ tↄↄ man, te ↄ gyae gbɛɛ keŋ waa mo ko e mↄna ↄ bɛɛ tale ya.
41006020	Nawolo nyi gyoo Herode gyeŋ nyi Gyↄn yɛɛ walaŋ ŋon ↄ gbɛɛneŋ tenɛɛ Wurubuarɛ siaman, te ↄ ta mo ↄ wose mↄ fa Wurubuarɛ. Mena dↄↄ gyoo Herode na weese Gyↄn keŋ nyi nombiikum daale be yɛɛ e ya. Debaŋ kamasɛ keŋ gyoo Herode de nyii Gyↄn nↄↄwoya na bɛɛ seŋ e nideli ya, mↄna ↄ ne gyae nyi waa tei e.
41006021	Kɛŋa pou wↄle nɛ, gbɛɛ kaa torowↄ fa Herodia. Nawolo nyi Gyoo Herode kee di ↄ kalolawee nɛ, ↄ baake ↄ kegyiise na ↄ yoonↄↄtena kegyiise na Galeliatena baŋ ba wose dana obuo nɛ, nyi be kaa di wee keŋ kyↄ e.
41006022	Ba ke gyaŋee keŋ nɛ, Herodia bu alebu kↄŋawↄ kaa sↄe te yɛɛ gyoo Herode na balaŋ baŋ pou kyeo. Botↄↄ te gyoo Herode yako alebu ŋon nyiaa, "Yako maŋ kpene kamasɛ keŋ n ne gyae, na maa fa neŋ."
41006023	Keŋte gyoo Herode kaŋa ntam kpu fa bu ŋon nyiaa, "Kpene kamasɛ keŋ n bↄↄse maŋ na maa fa neŋ. Akpaa me gyoori koraŋ te n ne gyae na, maa kpase ke man fa neŋ."
41006024	Botↄↄ te alebu ŋon leewↄ yenaŋ gyu ke bↄↄse ↄ naa nyiaa, "Nna, woŋ te maa bↄↄse?" Botↄↄ te ↄ naa yako e nyiaa, "Yako nyi n ne gyae Gyↄn Wurubuarɛ loŋsↄↄre ŋon nyee."
41006025	Debokenaŋ man te alebu ŋon barasewↄ gyu gyoo Herode gyaŋ ke yako e nyiaa, "Mɛɛ gyae n ke kara Gyↄn Wurubuarɛ loŋsↄↄre nyee do tasa taŋtaŋalaŋ man fa maŋ."
41006026	Nombii kei takaa gyoo Herode nideli, mↄna ntam keŋ ↄ be kam ŋↄↄla baŋ siaman dↄↄ nɛ, ↄ te tale bɛɛ ya.
41006027	Mena dↄↄ debokenaŋ man te ↄ kpila ↄ balaŋ baŋ bɛɛ kɛrɛɛ balaŋ nyeeya nɛ man ŋolo nyi, waa gyu ke kara Gyↄn nyee kↄna e. Keŋte balee ŋon gyuu deni keŋ man Gyↄn doo nɛ ka lese e kara ↄ nyee.
41006028	Keŋte ↄ moo ke do tasa taŋtaŋalaŋ man kↄna gyoo Herode te ↄ moowↄ fa alebu ŋon, te ŋon mↄ moo ke fa ↄ naa.
41006029	Gyↄn kaseela baŋ kenyii ↄ yeŋ nɛ, be gyuuwↄ ka mo e ke wuu.
41006030	Yesu kpilala kufu bala baŋ ↄ be kpilii nɛ besewↄ kↄŋ kaa yako e nombia ŋan pou bↄↄ yɛɛ, na ŋan pou bↄↄ wola balaŋ nɛ.
41006031	Na mena keŋ balaŋ na gyem tisi be dↄↄ beiŋ dↄↄ nɛ, be te nyiŋ gbɛɛ baa di weenɛɛ gba ya. Mena dↄↄ Yesu yako wↄ nyiaa, "Ɛ yela dɛɛ wↄŋ da wose lee yenaŋ gyu botↄↄ keŋ balaŋ be kyaa ya nɛ, na ɛ kaa fɛɛfo."
41006032	Keŋte ba gyoowↄ degbele man te be laŋa botↄↄ keŋ balaŋ be kyaa ya nɛ.
41006033	Mↄ be kee gyu nɛ, balaŋ burum naa wↄ te ba gyeŋawↄ nyi baŋ benaŋ. Mena dↄↄ balaŋ leewↄ donↄↄse ŋan man pou yeu gyu ka gyoo botↄↄ keŋ bee gyu nɛ, pɛte Yesu na ↄ kaseela baŋ kaa gyoowↄ botↄↄ.
41006034	Yesu ke tisi lee degbele keŋ man na ↄ kena balaŋ burum baŋ nɛ, be nombia yɛɛ e waraŋase. Nawolo nyi na be yɛɛ ŋgba namense baŋ bↄↄ dana gbeŋgyoo ya nɛ. Mena dↄↄ ↄ fiasɛɛ ↄ na wola wↄ abↄↄ burum.
41006035	Mena debaŋ kenaŋ na te lii balinↄↄ, mena dↄↄ ↄ kaseela baŋ kↄŋawↄ ↄ gyaŋ kaa yako e nyiaa, "Kɛbo yɛɛ ŋale nsana ke, te tɛɛ mↄ te yuu.
41006036	Lↄ balaŋ baŋ gbɛɛ na baa gyu donↄↄse na akuraase ŋan ŋa benaa nɛ man, na be kaa gyae kolo lɛɛ di."
41006037	Mↄ Yesu yako wↄ nyiaa, "Ɛmɛɛ gbagba ɛ gyae kolo fa wↄ na baa di." Keŋte be bↄↄse e nyiaa, "Da mo tomyɛɛre kulutoo dokoloŋ kↄba lɛɛ weenɛɛ koraŋ na, gyae ka yee balaŋ burum kɛwↄ pou?"
41006038	Botↄↄ te Yesu mↄ bↄↄse wↄ nyiaa, "Bodobodose aŋmoŋ te ɛ dana? Ɛ gyu ke kɛɛ." Be ke gyu ke kɛɛ nɛ te be kaa yako e nyiaa, "Bodobodose abiliŋ anoŋ na kpebia bala pɛ te de dana."
41006039	Keŋte Yesu yako ↄ kaseela baŋ nyi baa yela balaŋ baŋ ke kyakee akpii akpii ŋalese nalaŋ ŋan dↄↄ.
41006040	Mena dↄↄ balaŋ baŋ kyakeewↄ akpii akpii. Akpii ŋaale yɛɛ balaŋ sↄŋonoŋ (100) te ŋaale mↄ yɛɛ balaŋ sↄŋola na kufu (50).
41006041	Botↄↄ te Yesu moo bodobodose anoŋ na kpebia bala baŋ, te ↄ gyinaa ↄ nyee kɛɛ adido te ↄ fanewↄ do Wurubuarɛ nↄↄ. Te ↄ kɛrɛɛ ŋa fa ↄ kaseela baŋ nyi baa kpɛlɛɛ fa balaŋ baŋ.
41006042	Balaŋ baŋ pou diiwↄ baa ba kegyaebii.
41006043	Be ke di taŋ nɛ, ↄ kaseela baŋ tↄↄsee bodobodose na kpebia buruburu ŋan bↄↄ dii kaase na, be nyiŋa doŋase kufu ala (12).
41006044	Balaŋ baŋ bↄↄ di weenɛɛ ŋan nɛ, be man baala baageŋ yɛɛ balaŋ kakpoŋse banoŋ (5000).
41006045	Debokenaŋ man te Yesu yela ↄ kaseela baŋ gyoowↄ degbele man kyaŋ gbɛɛ bee gyu Bɛtesaida donↄↄ keŋ ke kyaa boo keŋ diŋgyiŋ nɛ, na ŋon ke lↄ balaŋ baŋ gbɛɛ.
41006046	Ↄ ke lↄ balaŋ baŋ gbɛɛ taŋ nɛ, ↄ gyuuwↄ bula dↄↄ ↄ kaa fane.
41006047	Kelii balinↄↄ nɛ, na degbele keŋ te lii boo keŋ nsana nsana, te kaa Yesu waageŋ boo keŋ diŋgyiŋ.
41006048	Botↄↄ te Yesu kɛɛwↄ na feliŋ ne gyↄↄ gyaŋee na ↄ kaseela baŋ, mena dↄↄ bɛɛ kaa na degbele keŋ kesaa. Keŋte ↄ karatɛɛwↄ ta loŋ keŋ dↄↄ gyu be gyaŋ, te ↄ yɛɛwↄ ŋgba ↄ ne gbaa wↄ nɛ.
41006049	Ↄ kaseela baŋ kena e ↄ dↄŋ loŋ keŋ dↄↄ ↄ ne kↄŋ nɛ, na ba gyeŋ nyi ↄ yɛɛ woo e te be fae yeesa.
41006050	Nawolo nyi be popou naa e te gyakoloŋ kyaŋa wↄ. Debokenaŋ man te Yesu kolosiwↄ na wↄ nyi, "Ɛ nyiŋ konↄↄ! Ɛ na yee ya! Maŋ e."
41006051	Botↄↄ te ↄ gyoowↄ kyaa degbele keŋ man kpu na wↄ, te feliŋ ŋon nↄↄ yↄkↄsewↄ. Nombia kɛŋa doo ↄ kaseela baŋ nↄↄ nideli.
41006052	Yesu ka mo bodobodose anoŋ kpala balaŋ kakpoŋse banoŋ baŋ nɛ, ↄ kaseela baŋ te nyii ka asɛɛ ya, nawolo nyi na be sɛɛ be ta gyeŋa walaŋ ŋon dinↄↄ Yesu yɛɛ ya.
41006053	Keŋte ba toŋa boo keŋ gyu Genesareti tɛɛle man, te be kpaŋa ba degbele keŋ botↄↄ.
41006054	Be ka betaa lee degbele keŋ man pɛ, te balaŋ naa Yesu te ba gyeŋawↄ nyi ŋon ŋonaŋ.
41006055	Mena dↄↄ balaŋ yekiiwↄ lee tɛɛle kenaŋ yenaŋ kamasɛ man kↄŋ ↄ gyaŋ. Yenaŋ kamasɛ keŋ be nyii nyi Yesu kyaa na, bɛɛ kↄŋ na ba seele be kaweesetena ba afoŋoŋse dↄↄ bɛɛ kↄŋ botↄↄ.
41006056	Te akuraase yaa donↄↄse kamasɛ ŋan man Yesu de gyu nɛ, balaŋ na mo be kaweesetena kaa see abↄntere man, na ba te waase e nyi waa yela kaweesetena baŋ ka mo be nyiŋmaase tina ↄ kegba nↄↄbii paŋpaŋ bo gba. Te baŋ pou bↄↄ tina ↄ kegba keŋ nɛ, wose yɛɛ wↄ doŋ.
41007001	Wee daale nɛ, Farasiitena na Gyudatena mmaraa wolala baale baŋ bↄↄ lee Gyerusalɛm donↄↄ man nɛ, kaa yilaawↄ Yesu gyaŋ.
41007002	Botↄↄ te be naawↄ nyi, ↄ kaseela baŋ baale te faafo be nyiŋmaase ŋgba mena keŋ ba beneŋ amanberɛse na wola wↄ nɛ ya pɛte bee dii.
41007003	Nawolo nyi Farasiitena na Gyudatena baŋ pou bee tina ba beneŋ amanberɛse ŋan yela ya. Mena dↄↄ nyi akpaa ba te faafo be nyiŋmaase ŋgba mena keŋ be naanaↄ be yako see ya na bↄↄ ne dii ya.
41007004	Mena ke mↄ te akpaa ba lee kebu man kↄŋ na, bɛɛ saase ba wose pɛte baa di weenɛɛ. Ba beneŋ amanberɛse boe nideli. Be dana gbɛɛneŋ ŋan bɛɛ mo saase ba leenↄↄse na tasase na osuŋse mↄ.
41007005	Mena dↄↄ Farasiitena na Gyudatena mmaraa wolala baŋ bↄↄse Yesu nyiaa, "Weera dↄↄ te n kaseela baŋ bee di da beneŋ amanberɛse dↄↄ ya? Nawolo nyi bↄↄ ne faafo be nyiŋmaase ŋgba mena keŋ da beneŋ amanberɛ nawolo nɛ pɛ baa di ya!"
41007006	Keŋte Yesu tiranↄↄ fa wↄ nyiaa, "Ɛ ne yɛɛ ɛ wose ŋgba ɛ yɛɛ balaŋ kpaakpaawↄ nɛ, mↄna ɛ na beo ɛ wose bo. Ɛ nombia ŋan Wurubuarɛ be tɛɛ ↄ dekpeŋkpeŋgyↄↄre Yesaya dↄↄ yako ↄ nombia aŋmaraseŋ see ŋan man nɛ yɛɛ ampaŋ. Ↄ yakowↄ nyiaa, 'Wurubuarɛ kpa, balaŋ kɛwↄ dana be nↄↄ bo bɛɛ yako nyi bee bu maŋ, mↄna be konↄↄse man na bↄↄ na mo maŋ yɛɛ kolo ya.
41007007	Bɛɛ som maŋ bo yakaa, nawolo nyi mmaraase ŋan denibalaŋ be yɛɛ nɛ te be dana bɛɛ wola balaŋ nombia.'
41007008	Ɛ te tina Wurubuarɛ mmaraase ŋan yela, te ɛ dana ɛ beneŋ amanberɛse ŋan balaŋ na wolo nɛ man."
41007009	Keŋte Yesu besewↄ yako wↄ nyiaa, "Ɛ gyeŋ adao gbɛɛneŋ ŋan ɛ na mo bɛɛ Wurubuarɛ nombia ŋan, na ɛ ke nyiŋ di ɛ beneŋ amanberɛse ŋan dↄↄ.
41007010	Nawolo nyi gyaŋgba keŋ de naana Mosesi yakowↄ Wurubuarɛ mmaraase ŋan man nyiaa, 'Bu n kya na naa, te walaŋ kamasɛ ŋon ↄ kolosi nombiakumɛɛ tia ↄ kya yaa ↄ naa na, kaboena nyi baa ko e.'
41007011	Mↄna ɛmɛɛ ne yako nyiaa, 'Akpaa ŋolo de yako ↄ kya yaa ↄ naa nyi, "Kpene keŋ nafↄ me dana maa mo kyↄ neŋ nɛ yɛɛ Koriban ke." ' (Koriban kei nawolo nyi, kpene keŋ yɛɛ Wurubuarɛ wui).
41007012	Dekↄŋ mena na, ɛ bɛɛ tekaa fa ↄtenate gbɛɛ waa yɛɛ kolo fa ↄ kya yaa ↄ naa ya.
41007013	Mena yaa ɛ na mo ɛ beneŋ amanberɛse ŋan wↄlɛɛ Wurubuarɛ nombia ŋan, te ɛ yɛɛ ŋa see ɛ bia mↄ. Te ɛ ne yɛɛ nombia burum ŋan ŋe yɛɛ ŋgba kɛŋa dinↄↄ nɛ kpu."
41007014	Kenaŋ wↄle nɛ, Yesu besewↄ baake balaŋ baŋ pou kaa yilaa ↄ gyaŋ te ↄ yako wↄ nyiaa, "Ɛ popou ɛ tei maŋ, na ɛ ke nyii nombia kɛŋa man nideli.
41007015	Kolo be kyaa keŋ ke da lee yenaŋ gyoo walaŋ wose man na, ke gyae ke tale yɛɛ e ayimɛɛ ya. Mↄna kpene keŋ na lee walaŋ man kↄŋ nɛ, keŋ ne yɛɛ na e ayimɛɛ.
41007016	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii."
41007017	Yesu ka lee balaŋ baŋ man gyu dekpaŋalaŋ man nɛ, ↄ kaseela baŋ bↄↄse e dudu keŋ asɛɛ.
41007018	Botↄↄ te ↄ bↄↄse wↄ nyiaa, "Mena dↄↄ ɛmɛɛ mↄ bee nyii nombia asɛɛ yee? Ɛ ba gyeŋ nyi kpene kamasɛ keŋ na lee yenaŋ gyoo walaŋ wose man na, ke bɛɛ yɛɛ e ayimɛɛ yee?
41007019	Ɛ ba gyeŋ nyi na ↄ konↄↄ man te ŋee gyu ka gyoo yee? Ŋee gyu bo ka gyoo ↄ dubulu man, na ta lee ↄ wose man." Yesu ke yako kei nɛ, na ↄ nawolo baa nyi weenɛɛ kamasɛ dei na kedi.
41007020	Keŋte Yesu yako wↄ nyiaa, "Kpene kamasɛ keŋ na lee walaŋ konↄↄ man nɛ, keŋ ne yɛɛ na e ayimɛɛ.
41007021	Nawolo nyi walaŋ konↄↄ man te nombiakumɛɛ pou na lee. Mena abↄↄ kɛŋa ŋaale yɛna, kafoŋ na ŋmɛɛleŋ na balaŋ kako na yale kewↄlɛɛ,
41007022	na sibii na nombiakumɛɛ keyɛɛ, na kabeo na kewↄlɛɛ nombia na balaŋ kekↄla, na nombiakumɛɛ ka mo gyakaa balaŋ dↄↄ, na wose kegate adido na diyiŋ nombia.
41007023	Nombiakumɛɛ kɛŋa pou na lee bo walaŋ konↄↄ man, te ŋan ne yɛɛ na e ayimɛɛ."
41007024	Lee botↄↄ te Yesu korowↄ gyu Tae na Sidↄn donↄↄse ŋan ŋe yɛɛ Iseraetena donↄↄse ŋa nɛ yenaŋ. Te ↄ ka gyoowↄ dekpaŋalaŋ daale man keŋ ↄ te gyae nyi ŋolo ka gyeŋ nyi ↄ kyaa botↄↄ ya, mↄna balaŋ naa e.
41007025	Te alo ŋolo ŋon feliŋkum doo ↄ bu alebubii man ka betaa nyii nyi Yesu kyaa botↄↄ nɛ, te ↄ kaa buŋawↄ ↄ nawↄↄ tɛɛ.
41007026	Na alo ŋonaŋ yɛɛ Giriki alo e, te ba lola e bo Fonisia keŋ ke kyaa Siria tɛɛle man nɛ. Keŋte ↄ sola Yesu nyi waa gegi feliŋkum keŋ lee ↄ bu ŋon man.
41007027	Botↄↄ te Yesu bↄↄse e nyiaa, "Nyi n dana bia na, n ke sɛɛ mo be weenɛɛ fa babaase? Koa, n ke taŋgbɛɛ mo weenɛɛ ŋan fa bia kedi pɛ. Te akpaa be dii kaase na, pɛna na n ka mo fa babaase."
41007028	Keŋte alo ŋon mↄ yako e nyiaa, "Ayi, me Gbeŋgyoo, doo mena. Mↄ babaase baa tale fiu weenɛɛ ŋan bia ne dii te ŋɛɛ yale tɛɛle man nɛ di."
41007029	Botↄↄ te Yesu yako alo ŋon nyiaa, "Nↄↄ keŋ n be tiri fa maŋ nɛ dↄↄ ta, feliŋkum keŋ ta lee n bu alebubii ŋon man."
41007030	Alo ŋon ka lee botↄↄ gyu ↄ dɛɛ nɛ, te ↄ kenaawↄ nyi ↄ bu ŋon doo mpa dↄↄ na feliŋkum keŋ ta lee ↄ man.
41007031	Yesu ka lee Tae donↄↄ man nɛ, ↄ tɛɛwↄ Sidↄn donↄↄ man ka lee Galelia boo nↄↄ nↄↄ kↄŋ donↄↄse kufu ŋaale tɛɛle man.
41007032	Keŋte balaŋ baale moo balee ŋolo ŋon ↄ deŋela be tↄↄ te ↄ bɛɛ tale kolosi nideli ya nɛ kↄŋ Yesu gyaŋ. Te ba sola e nyi waa mo ↄ nyiŋmaa gyakaa ↄ dↄↄ, na waa kyↄ e ↄ kawee.
41007033	Botↄↄ te Yesu moo kaweete ŋon lee balaŋ baŋ man gyu yenaŋ. Te ↄ moo ↄ nyiŋmaasebia do kaweete ŋon deŋela man, te ↄ tↄↄ nↄↄloŋ mo tina ↄ laakem.
41007034	Te Yesu kɛɛ adido te ↄ lee weesɛɛ te ↄ yako e nyiaa, "Efata!" Keŋ nawolo nyi toro!
41007035	Debokenaŋ man te ↄ deŋela torowↄ te ↄ laakem booliwↄ, te ↄ talewↄ kolosi nideli.
41007036	Keŋte Yesu faree balaŋ baŋ nideli nyi be na yako walaŋ kamasɛ ya. Mↄna keŋ na ↄ ke faree wↄ koraŋ nɛ, keŋ gba te be yela balaŋ nyiiwↄ beiŋ.
41007037	Balaŋ baŋ wose yeŋawↄ nideli te be yakowↄ nyiaa, "Yesu te yɛɛ kpene kamasɛ nideli. Ↄ te yela deŋela atↄↄsatena ne nyii dei, te omumuuse mↄ ne kolosi."
41008001	Debaŋ daale bela nɛ, balaŋ burum baale besewↄ kↄŋ kaa yilaa Yesu gyaŋ. Na bↄↄ dana kolo baa di ya, te Yesu baake ↄ kaseela baŋ kↄŋ ↄ gyaŋ yako wↄ nyiaa,
41008002	"Balaŋ kɛwↄ nombia dana maŋ waraŋase. Nawolo nyi gyɛŋ weeya kpaakpaa atooro yaa ŋgba be kyaa me gyaŋ, te kolo be doo baa di ya nɛ.
41008003	Nyi akpaa me lↄ wↄ gbɛɛ na tanam na, be sia gyae kaa biri wↄ gbɛɛnaa man. Nawolo nyi be man baale lee lemlem"
41008004	Botↄↄ te ↄ kaseela baŋ bↄↄse e nyiaa, "Aleŋ te walaŋ waa nyiŋ weenɛɛ depampaa kei dↄↄ na ka yee mena balaŋ burum kɛwↄ?"
41008005	Keŋte Yesu bↄↄse wↄ nyiaa, "Bodobodose aŋmoŋ te ɛ dana?" Te be yako e nyi be dana bodobodose nyetooro.
41008006	Te Yesu yela balaŋ baŋ kyakeewↄ tɛɛle man, te ↄ moo bodobodose nyetooro ŋan te ↄ fanewↄ fa Wurubuarɛ karaŋ, te ↄ kɛrɛɛ ŋa mo fa ↄ kaseela baŋ nyi baa mo kpɛlɛɛ balaŋ baŋ. Keŋte baŋ mↄ moo ŋa kpɛlɛɛ balaŋ baŋ.
41008007	Na ↄ kaseela baŋ dana kpebia kyomii baale mↄ. Te Yesu moo kpebia baŋ mↄ te ↄ fanewↄ fa Wurubuarɛ karaŋ te ↄ moo ŋa fa wↄ nyi baa mo kpɛlɛɛ fa balaŋ baŋ.
41008008	Balaŋ baŋ pou diiwↄ baa nideli. Kenaŋ wↄle te ↄ kaseela baŋ tↄↄsee buruburu akaŋ ŋan na, be nyiŋa doŋatↄↄse nyetooro.
41008009	Balaŋ baŋ bↄↄ di weenɛɛ ŋan nɛ, be man baala yɛɛ balaŋ kakpoŋse banaara (4000). Yesu ke lↄ balaŋ baŋ gbɛɛ nɛ,
41008010	te ŋon na ↄ kaseela baŋ gyoowↄ degbele man gyu Dalimanuta tɛɛle man.
41008011	Keŋte Farasiitena baale kↄŋawↄ Yesu gyaŋ bɛɛ bↄↄse e nombia na baa mo teese ↄ nↄↄ man. Be yako e nyi waa yɛɛ gyakoloŋ nombia na kawola nyi ↄ lee Wurubuarɛ gyaŋ ampaŋ.
41008012	Botↄↄ te Yesu lee weesɛɛ ↄ man te ↄ yako wↄ nyiaa, "Woŋ dↄↄ te ɛmɛɛ gyɛŋ wee kei balaŋ ne gyae nyi maa yɛɛ gyakoloŋ nombia wola ŋon? Ampaŋ yaa mɛɛ yako ŋon nyiaa, mↄↄ gyae maa yɛɛ gyakoloŋ nombia wola ŋon ya."
41008013	Keŋte Yesu leewↄ balaŋ baŋ gyaŋ, te ↄ moo degbele toŋ gyu boo keŋ diŋgyiŋ.
41008014	Yesu na ↄ kaseela baŋ kee gyu nɛ, na ↄ kaseela baŋ te wolee be ta mo bodobodo ŋaale tela kpu na dokoloŋ keŋ doo ba degbele keŋ man nɛ ya.
41008015	Te Yesu faree ↄ kaseela baŋ nyiaa, "Ɛ kɛɛ ɛ wose man nideli lee Farasiitena na Herodetena wose man. Nawolo nyi be dinↄↄ yɛɛ ŋgba tee keŋ bɛɛ mo do bodobodo man te kɛɛ koro nɛ."
41008016	Botↄↄ te ↄ kaseela baŋ yako dↄŋa nyiaa, "Keŋ de ta mo bodobodo tela ya dↄↄ te ↄ ne yako mena nɛ."
41008017	Yesu ka gyeŋ kpene keŋ bɛɛ yako nɛ te ↄ bↄↄse wↄ nyiaa, "Weera dↄↄ te ɛ ne kolosi nyi ɛ ta mo bodobodo tela ya? Mena dↄↄ ɛ ta gyeŋa ta nombia man yee? Ya agyueŋse man ta toro ta yee?
41008018	Ɛ dana sia nɛ, ɛ bɛɛ naa yee? Te ɛ dana deŋela mↄ nɛ, ɛ bee nyii nombia yee? Ɛ bɛɛ tↄↄse nombia yee?
41008019	Debaŋ keŋ mↄↄ kɛrɛɛ bodobodose anoŋ ŋan kpɛlɛɛ balaŋ kakpoŋse banoŋ baŋ te bↄↄ dii baa nɛ, doŋatↄↄse aŋmoŋ te ɛ tↄↄsee buruburu akaŋ ŋan wulu?" Keŋte be tiranↄↄ nyi, "Doŋatↄↄse kufu ala."
41008020	Te Yesu besewↄ bↄↄse wↄ nyiaa, "Debaŋ keŋ mↄ kɛrɛɛ bodobodose nyetooro ŋan kpɛlɛɛ balaŋ kakpoŋse banaara (4000) baŋ te bↄↄ dii baa nɛ, doŋatↄↄse aŋmoŋ te ɛ tↄↄsee buruburu akaŋ ŋan wulu?" Keŋte be tiranↄↄ nyi, "Doŋatↄↄse nyetooro."
41008021	Botↄↄ te Yesu bↄↄse wↄ nyi, "Ɛ sɛɛ ɛ te nyii ta nombia ŋan man yee?"
41008022	Yesu na ↄ kaseela baŋ ke kↄŋ Bɛtesaida donↄↄ man nɛ, te balaŋ baale moo siayɛlɛɛsate ŋolo kↄŋ ↄ gyaŋ te ba waase e nyi waa mo ↄ nyiŋmaa tina e na ↄ sia ke gyuusu.
41008023	Botↄↄ te Yesu kyaŋa siayɛlɛɛsate ŋon nyiŋmaa man te ↄ moo e lee donↄↄ keŋ man, te ↄ tↄↄ nↄↄloŋ woli ↄ sia te ↄ moo ↄ nyiŋmaa gyakaa ↄ dↄↄ te ↄ bↄↄse e nyiaa, "N ne naa kolo?"
41008024	Keŋte balee ŋon gyinaa ↄ sia kɛɛ adido te ↄ yakowↄ nyiaa, "Mɛɛ naa balaŋ, mↄna be yɛɛ ŋgba daase ne tɛɛ la nɛ."
41008025	Te Yesu besewↄ mo ↄ nyiŋmaa tina balee ŋon sia bela. Keŋte ↄ sia gyuusuwↄ, te ↄ naa kpene kamasɛ nideli.
41008026	Botↄↄ te Yesu lↄↄ balee ŋon gbɛɛ te ↄ faree e nyiaa, "Na bese gyu donↄↄ keŋ man bela ya. Ta gyu n dɛɛ."
41008027	Kenaŋ wↄle te Yesu na ↄ kaseela baŋ gyuu donↄↄse ŋan ŋe kyaa benaa na Kaesaria Filipi donↄↄ keŋ nɛ. Be kee gyu keŋ nɛ te ↄ bↄↄse ↄ kaseela baŋ nyiaa, "Balaŋ ne kolosi ma wose man nombia na, be kpa maŋ yɛna amↄ?"
41008028	Botↄↄ te ↄ kaseela baŋ tiranↄↄ nyi, "Baale kpa nyaŋ yɛna Gyↄn Wurubuarɛ loŋsↄↄre ŋon, baale mↄ kpa nyaŋ yɛna Wurubuarɛ dekpeŋkpeŋgyↄↄre Elia, te baale mↄ kpa n yɛɛ Wurubuarɛ akpeŋkpeŋgyↄↄra baŋ man ŋolo e."
41008029	Keŋte Yesu bↄↄse wↄ nyiaa, "Ɛmɛɛ mↄ de? Ɛ kpa maŋ yɛna amↄ?" Botↄↄ te Pita tiranↄↄ nyiaa, "Nyaŋ yɛna Kristo, nyeelɛɛre ŋon Wurubuarɛ be yako see nyi waa kↄŋ nɛ"
41008030	Botↄↄ te Yesu faree wↄ nyi be na yako ↄ wose man nombia fa ŋolo na ŋolo ya.
41008031	Kenaŋ wↄle te Yesu fiasɛɛ ↄ na wola ↄ kaseela baŋ nombia nyiaa, "Kaboena nyi maŋ Deniwalaŋ Bu ŋon maa naa diyem nideli, na Gyudatena kegyiise na Wurubuarɛ saese kegyiise na Gyudatena mmaraa wolala baŋ ke bɛɛ maŋ nyi na maŋ yɛna nyeelɛɛre ŋon ya. Baa ko maŋ, mↄ weeya atoorote keŋ na maa foŋ lee yeŋ man."
41008032	Yesu ka toro nombia kɛŋa yako fa ↄ kaseela baŋ nɛ, te Pita moo e lee yenaŋ te ↄ faree e nyi ↄ na kolosi mena ya.
41008033	Botↄↄ te Yesu gɛɛsewↄ kɛɛ ↄ kaseela baŋ te ↄ fae Pita nyiaa, "Ta lee me gyaŋ, ↄbↄnsam! Na Wurubuarɛ kegyaebii te n na gyueŋ ya, mↄna denibalaŋ kegyaebii te n na gyueŋ."
41008034	Keŋte Yesu baake balaŋ dikpii keŋ na ↄ kaseela baŋ kↄŋ ↄ gyaŋ te ↄ yako wↄ nyiaa, "Akpaa ŋolo ne gyae waa sila maŋ na ↄ na yɛɛ kpene keŋ ŋon gbagba ne gyae ya. Mↄna waa mo ↄ ↄpaŋdaŋ keŋ seele, na waa sila maŋ.
41008035	Nawolo nyi walaŋ kamasɛ ŋon ↄ ne gyae waa lɛɛ ŋon gbagba nyeedoŋ na, ke gyae ka lee ↄ nyiŋmaa man. Te walaŋ kamasɛ ŋon ↄ nyeedoŋ da lee ↄ nyiŋmaa man lee maŋ Yesu na me nombia dↄↄ nɛ, waa bese nyiŋ ke.
41008036	Akpaa ŋolo de nyiŋ tɛɛle kei dↄↄ abↄↄ pou te ↄ nyeedoŋ da lee ↄ nyiŋmaa man na, woŋ tↄnↄↄ te waa nyiŋ?
41008037	Yaa woŋ te walaŋ waa tale mo kyɛɛkee na ↄ nyeedoŋ?
41008038	Akpaa maŋ Yesu na me nombia de yɛɛ ŋolo desɛŋ gyɛŋ wee kei balaŋ baŋ bↄↄ besena be wↄle tee Wurubuarɛ te be yɛɛ nombiakumɛɛyɛɛrawↄ nɛ siaman na, kenaŋ na wee keŋ maŋ Deniwalaŋ Bu ŋon maa bese kↄŋ daa na me kya Wurubuarɛ na Wurubuarɛ kpilala baŋ gyoorobiiri man nɛ, walaŋ ŋonaŋ mↄ nombia gyae ke yɛɛ maŋ desɛŋ."
41009001	Keŋte Yesu besewↄ yako wↄ nyiaa, "Ampaŋ yaa mɛɛ yako ŋon nyi ɛ man baale kyaa kɛbo kei keŋ bↄↄ gyae baa yeŋ ya, kelii debaŋ keŋ baa naa Wurubuarɛ gyoori keŋ nyi ka seŋɛɛ na ke doŋ."
41009002	Weeya looro wↄle nɛ, Yesu moo Pita na Gyemisi na Gyↄn kpu na ↄ wose te be gyuuwↄ bula dinaa daale dↄↄ baŋ baageŋ. Botↄↄ te Yesu wose kyɛɛkeewↄ be siaman.
41009003	Wa abↄↄ ŋan ↄ doona nɛ bese abↄↄ wolomɛɛ pareparepare, na ŋɛɛ ŋalakee polɛpolɛpolɛ. Ŋa wolosewↄ keŋ nyi, ŋolo be kyaa tɛɛle kei dↄↄ keŋ waa tale faafo kolo na ke ka lee mena ya.
41009004	Keŋte Mosesi na Elia kaa bɛɛwↄ lee be dↄↄ, te be kolosiwↄ na Yesu.
41009005	Botↄↄ te Pita yako Yesu nyiaa, "De Gbeŋgyoo, dei ŋgba daa mↄ be kↄŋ kɛbo nɛ. Yela dɛɛ baŋ kefɛɛse atooro kɛbo. N wui daale, Mosesi wui daale te Elia mↄ wui daale."
41009006	Na Pita ta gyeŋ kpene waa yako ya, nawolo nyi gyakoloŋ te kyaŋ wↄ gbaa.
41009007	Botↄↄ te ŋↄma kaa wuu be dↄↄ, te be nyii nↄↄwoya ŋaale ŋↄma keŋ man nyiaa, "Kei yɛna me bu ŋon mɛɛ gyae e. Ɛ nyii e."
41009008	Debokenaŋ man ↄ kaseela batooro baŋ besewↄ kɛɛ na, ba te naa walaŋ kamasɛ kpu na Yesu ya.
41009009	Be ke tisi bula keŋ bɛɛ kↄŋ nɛ Yesu faree wↄ nyi, "Mↄↄ ne gyae nyi ɛ ke yako ŋolo na ŋolo kpene keŋ ɛ be naa nɛ ya, kelii debaŋ keŋ maŋ Deniwalaŋ Bu ŋon maa foŋ lee yeŋ man."
41009010	Mena dↄↄ nombia ŋan dↄↄwↄ ba nyeeya man na bɛɛ bↄↄse dↄŋa nyiaa, kefoŋ lee yeŋ man kei na wolo baa nyi sena?
41009011	Keŋte be bↄↄse Yesu nyiaa, "Weera dↄↄ te Gyudatena mmaraa wolala baŋ ne yako nyi, kaboena nyi Elia waa kyaŋ gbɛɛ kↄŋ pɛna Kristo ŋon Wurubuarɛ be yako see nyi waa kↄŋ nɛ ke kↄŋ?"
41009012	Te Yesu tiranↄↄ fa wↄ nyiaa, "Ke yɛɛ ampaŋ nyi Elia waa taŋgbɛɛ nyeelɛɛre ŋon kↄŋ, na ↄ kaa desina kpene kamasɛ see nideli. Wurubuarɛ nombia aŋmaraseŋ see ŋan besewↄ yako yenaŋ daale lee Deniwalaŋ Bu ŋon wose man nyiaa, kaboena nyi waa naa diyem nideli na baa bɛɛ e nyi na ŋon yɛna nyeelɛɛre ŋon ya. Weera dↄↄ te be ŋmarase mena nombia kɛŋa?
41009013	Mↄ mɛɛ yako ŋon baa nyiaa, Elia taŋ kekↄŋ te balaŋ yɛɛ e kpene kamasɛ keŋ be gyae ŋgba mena keŋ Wurubuarɛ nombia aŋmaraseŋ see be yako lee ↄ wose man nɛ."
41009014	Ba ke kↄŋ ↄ kaseela akaŋ baŋ gyaŋ nɛ, be naa balaŋ burum te yilaa kilisi wↄ. Na Gyudatena mmaraa wolala baŋ, na ↄ kaseela baŋ ne wↄŋee nombia ŋaale.
41009015	Balaŋ baŋ pou ke gyↄ sibii naa Yesu nɛ, doo be nↄↄ te be yeuwↄ ke gyaŋee na e te ba doo e nↄↄ.
41009016	Botↄↄ te Yesu bↄↄse ↄ kaseela baŋ nyiaa, "Woŋ nombia yaa ɛmɛɛ na wↄ ne wↄŋee?"
41009017	Keŋte balaŋ baŋ man ŋolo tiranↄↄ nyiaa, "De Gbeŋgyoo, ma moo me bu tobaale ŋon feliŋkum doo ↄ man, te keŋ dↄↄ ↄ bɛɛ tale kolosi ya nɛ baa kↄna neŋ nyi nya kyↄ.
41009018	Debaŋ kamasɛ keŋ ka de kↄŋ ↄ dↄↄ nɛ, ne fuŋ e lↄ tɛɛle man. Afofose na lee ↄ nↄↄman, na ↄ ne tao ↄ kela na ↄ te kem. Me yako n kaseela baŋ nyi baa gegi feliŋkum keŋ lee ↄ man, mↄna ba te tale ya."
41009019	Botↄↄ te Yesu yako wↄ nyiaa, "Ao! Ɛmɛɛ gyɛŋ balaŋ baŋ ɛ bɛɛ lɛɛ Wurubuarɛ di ya. Weeya aŋmoŋ yaa ɛ ne gyae nyi maa nyiŋ konↄↄ kyaa ɛ gyaŋ, pɛna ɛ ke lɛɛ maŋ di? Ɛ mo bu ŋon kↄna maŋ."
41009020	Mena dↄↄ ba moo tobaale ŋon kↄna Yesu. Feliŋkum keŋ kena Yesu nɛ, debokenaŋ man te ke yela bu ŋon keŋawↄ ŋgba keleuleuse kyaŋa na e nɛ. Bu ŋon leewↄ yala tɛɛle man, na ↄ ne biliŋi gyu kↄŋ, na afofose na lee ↄ nↄↄman.
41009021	Botↄↄ te Yesu bↄↄse bu ŋon ↄ kya nyiaa, "Weeya aŋmoŋ yaa ŋgba kawee kei ba gyoo e nɛ?" Keŋte balee ŋon tiranↄↄ nyiaa, "Lee naŋ ↄ biatɛɛ.
41009022	Kawee keŋ ne tale fuŋ e do boalaŋ yaa loŋ man yeŋ yeŋ wui. Nyi akpaa n ke tale yɛɛ kolo na, wii de waraŋase na n ke kyↄ daa."
41009023	Keŋte Yesu bↄↄse e nyi, "N ne bↄↄse maŋ nyi maa tale nɛ, nafↄ nyaŋ gbagba nyaŋ ke tale, nyi akpaa n lɛɛ maŋ di na. Nawolo nyi walaŋ kamasɛ ŋon ↄ ne lɛɛ Wurubuarɛ di nɛ, kpene kamasɛ ne dee fa e."
41009024	Debokenaŋ man te bu ŋon ↄ kya fae yeesa yako nyiaa, "Mɛɛ lɛɛ di. Kyↄ maŋ na maa lɛɛ neŋ di kpu nideli."
41009025	Yesu kena nyi balaŋ te yeu bɛɛ kↄŋ botↄↄ nɛ, ↄ faree feliŋkum keŋ nyiaa, "Nyaŋ deŋela atↄↄsa na omumuu feliŋkum, mɛɛ yako ŋon nyi ɛ lee ↄ man. Lee gyɛŋ ne gyu, ɛ na tekaa kaa gyoo ↄ man bela ya."
41009026	Botↄↄ te feliŋkum keŋ fae yeesa te ke wosi bu ŋon nideli ŋgba keleuleu weere nɛ, te ka leewↄ ↄ man laŋ. Na bu ŋon doo tɛɛle man ŋgba ↄ yeŋae nɛ, mena dↄↄ balaŋ burum kpa ↄ ta yem.
41009027	Keŋte Yesu kyaŋa bu nyiŋmaa man gate e seŋ ↄ nawↄↄ dↄↄ, te ↄ seŋawↄ.
41009028	Kenaŋ wↄle Yesu ka gyoo deni man nɛ, ↄ kaseela baŋ bↄↄse e deni man nyiaa, "Woŋ dↄↄ te daa te tale gegi feliŋkum keŋ lee bu ŋon man ya?"
41009029	Botↄↄ te Yesu yako wↄ nyiaa, "Nyi akpaa ɛ te fane fa Wurubuarɛ nideli ya nɛ, ɛ be gyae ɛ ke tale gegi mena feliŋkum kei dinↄↄ ya."
41009030	Be ka lee botↄↄ nɛ, be tɛɛwↄ na Galelia tɛɛle man. Na Yesu te gyae nyi walaŋ kamasɛ ka gyeŋ botↄↄ keŋ be kyaa ya.
41009031	Nawolo nyi na ↄ na wola ↄ kaseela baŋ nombia. Keŋte ↄ yako wↄ nyiaa, "Baa lese maŋ Deniwalaŋ Bu ŋon fa balaŋ na baa ko, mↄ weeya atoorote keŋ nɛ maa foŋ lee yeŋ man."
41009032	Mↄna ↄ kaseela baŋ te nyii keŋ ↄ be yako nɛ man ya, te be yee mena keŋ baa bↄↄse e nombia ŋenaŋ man.
41009033	Kenaŋ wↄle te be kↄŋawↄ Kapanum donↄↄ man. Be ke gyu dɛɛ nɛ te ↄ bↄↄse ↄ kaseela baŋ nyiaa, "Woŋ aŋmaareŋ yaa ɛ ne lɛɛ gbɛɛnaa man nɛ?"
41009034	Mↄna be man ŋolo te tale kolosi ya. Nawolo nyi gbɛɛnaa man nɛ na bɛɛ lɛɛ aŋmaareŋ nyi be man woŋti kela na ↄ dↄↄ.
41009035	Botↄↄ te Yesu tisiwↄ kyaa te ↄ baake ↄ kaseela kufu bala baŋ yako wↄ nyiaa, "Akpaa ŋolo ne gyae nyi waa yɛɛ siamante nɛ, kaboena nyi waa yↄkↄse ↄ wose ŋgba biikyaa nɛ, na waa som ɛ popou."
41009036	Botↄↄ te ↄ moo biikyaabii ŋolo kaa seŋ ba nsana, te ↄ pukaa e te ↄ yako wↄ nyiaa,
41009037	"Walaŋ kamasɛ ŋon ↄ lɛɛ biikyaabii kei dinↄↄ ma yele man na ↄ te lɛɛ maŋ, te ŋon ↄ lɛɛ maŋ na ↄ te lɛɛ ŋon ↄ be kpila maŋ nɛ."
41009038	Botↄↄ te Gyↄn yako Yesu nyiaa, "De Gbeŋgyoo, de naa balee ŋolo na ↄ ne gegi feliŋkumɛɛ lee n yele man te de tↄↄ e, nawolo nyi ↄ be kpuɛ de man ya."
41009039	Keŋte Yesu yako wↄ nyiaa, "Ɛ na tↄ e gbɛɛ ya. Nawolo nyi ŋolo be kyaa keŋ waa mo ma yele yɛɛ gyakoloŋ nombia, na waa bese kolosi ma wose man nombiikum debokenaŋ man ya.
41009040	Nawolo nyi walaŋ kamasɛ ŋon ↄ bee yoo na daa ya nɛ, na ↄ kpuɛ na daa.
41009041	Ampaŋ yaa mɛɛ yako ŋon nyiaa, walaŋ kamasɛ ŋon ↄ fa ŋon loŋ leenↄↄ tↄↄ nyi keŋ ɛ yɛɛ maŋ Kristo balaŋwↄ dↄↄ nɛ, Wurubuarɛ waa tↄ ↄtenate kom."
41009042	"Walaŋ kamasɛ ŋon ↄ yeli bia buruburu kɛwↄ baŋ bↄↄ lɛɛ maŋ di nɛ man ŋolo de yɛɛ dukum nɛ, kenaŋ na nyi akpaa ba mo boe dinaa dinaa kpaŋ ↄ wↄŋe man, te be fuŋ e do ɛpo man na dei kela.
41009043	Nyi akpaa n nyiŋmaa ne yele la te n ne yɛɛ dukum na, kara ke leki. Nawolo nyi dei nyi nya lee kadeŋ na n gyoo Wurubuarɛ gyoori keŋ man, kela keŋ n ka mo nyiŋmaase ala ka gyoo boalaŋ keŋ ke bɛɛ yem ya nɛ man.
41009044	Nawolo nyi feelɛɛ baŋ bɛɛ gyoo balaŋ botↄↄ nɛ bↄↄ na yem ya, te boalaŋ keŋ mↄ bɛɛ yem korakora ya.
41009045	Te akpaa n nae ne yele la te n ne yɛɛ dukum na kara ke leki. Nawolo nyi dei nyi nya mo nae dokoloŋ gyoo Wurubuarɛ gyoori keŋ man, kela nyi baa mo neŋ na n nawↄↄ ala ka do boalaŋ keŋ ke bɛɛ yem ya nɛ man.
41009046	Nawolo nyi feelɛɛ baŋ bɛɛ gyoo balaŋ botↄↄ nɛ bↄↄ na yem ya, te boalaŋ keŋ mↄ bɛɛ yem korakora ya.
41009047	Te akpaa n sibii ne yele la te n ne yɛɛ dukum na kulu ke leki. Nawolo nyi dei nyi nya mo sibii dokoloŋ gyoo Wurubuarɛ gyoori keŋ man, kela nyi baa mo neŋ na n sia ala ka do boalaŋ keŋ ke bɛɛ yem ya nɛ man.
41009048	Nawolo nyi feelɛɛ baŋ bɛɛ gyoo balaŋ botↄↄ nɛ bↄↄ na yem ya, te boalaŋ keŋ mↄ bɛɛ yem korakora ya.
41009049	Wurubuarɛ waa mo boalaŋ desina walaŋ kamasɛ, ŋgba mena keŋ bɛɛ mo yabia do kolo man te ke bɛɛ wↄlɛɛ ya nɛ.
41009050	Yabia dei, mↄna akpaa ka gyoŋ da lee ke man na, sena te ɛ ke yɛɛ na ka gyoŋ keŋ ka bese kaa gyoo ke man bela? Ɛ yela ɛ nombia ayɛɛsa ke yɛɛ gyoŋ ŋgba yabia nɛ, na ɛ ke kyaa na dↄŋa wosefɛɛreŋ man."
41010001	Yesu ka lee botↄↄ nɛ, ↄ gyuuwↄ Gyudia tɛɛle keŋ ke kyaa Gyↄↄdan boo keŋ diŋgyiŋ nɛ. Balaŋ burum besewↄ kaa wuu ↄ dↄↄ botↄↄ, te ↄ wola wↄ nombia ŋgba mena keŋ ↄ ne kyaa wola wↄ nɛ.
41010002	Keŋte Farasiitena baale kↄŋawↄ be kaa teese ↄ nↄↄman te be bↄↄse e nyiaa, "Da mmaraa ne fa daa gbɛɛ nyi ŋolo waa tale bɛɛ ↄ wɛɛle?"
41010003	Botↄↄ te Yesu bↄↄse wↄ nyiaa, "Sena te de naana Mosesi yako ŋon nyi yaa yɛɛ?"
41010004	Keŋte be yako e nyi, "De naana Mosesi faa gbɛɛ nyi baale waa tale ŋmarase yale kebɛɛ tↄne keŋ nawolo nyi ↄ te bɛɛ ↄ wɛɛle nɛ, pɛna waa bɛɛ e"
41010005	Te Yesu yako wↄ nyiaa, "Ɛ konↄↄyuŋ dↄↄ te Mosesi yɛɛ mena mmaraa kenaŋ fa ŋon.
41010006	Nawolo nyi lee kewalaŋ keŋ nɛ, 'Alo na baale te Wurubuarɛ yɛɛwↄ.'
41010007	'Lee kei dↄↄ baale waa tina ↄ kya na ↄ naa yela na ŋon na ↄ wɛɛle kaa bom,
41010008	na ŋon na ↄ wɛɛle ka bese walaŋ dokoloŋ.' Mena dↄↄ be ta tekaa yɛɛ kpookpoo ya, mↄna be ta bese walaŋ dokoloŋ.
41010009	Lee mena dↄↄ kpene keŋ Wurubuarɛ ba mo bom yɛɛ ke dokoloŋ nɛ, ŋolo na ŋolo na kpase ke man ya."
41010010	Be ke gyu kagyoo deni man bela nɛ, Yesu kaseela baŋ bↄↄse e nombia kɛŋa man.
41010011	Keŋte ↄ tiranↄↄ fa wↄ nyiaa, "Nyi akpaa baale de bɛɛ ↄ wɛɛle te ↄ ke yala alo wↄle nɛ, na yɛɛ yaa ŋgba ↄ lee ↄ wɛɛle ŋon wↄle baa nɛ.
41010012	Te akpaa alo mↄ de bɛɛ ↄ baale te ↄ ke yala baale wↄle nɛ, na yɛɛ yaa ŋgba ŋon mↄ lee ↄ baale wↄle baa nɛ."
41010013	Botↄↄ te balaŋ moo bia kↄŋ Yesu gyaŋ nyi waa mo ↄ nyiŋmaa gyakaa be dↄↄ. Mↄna ↄ kaseela baŋ ŋmanyaŋ balaŋ baŋ bↄↄ mo bia baŋ kↄŋ nɛ bo.
41010014	Yesu kena mena nɛ, te yɛɛ e gyoŋ ya te ↄ yako wↄ nyiaa, "Ɛ yela bia baŋ kekↄŋ me gyaŋ, ɛ na tↄ wↄ gbɛɛ ya. Nawolo nyi Wurubuarɛ gyoori keŋ yɛɛ balaŋ baŋ bɛɛ yↄkↄse ba wose ŋgba bia kɛwↄ dinↄↄ nɛ wui.
41010015	Ampaŋ yaa mɛɛ yako ŋon nyiaa, walaŋ kamasɛ ŋon ↄ te yↄkↄse ↄ wose do Wurubuarɛ tɛɛ ŋgba biikyaa e ya nɛ, ↄ be gyae waa gyoo Wurubuarɛ gyoori keŋ man korakora ya."
41010016	Keŋte Yesu kyaŋa bia baŋ nyiŋmaa man te ↄ moo ↄ nyiŋmaa gyakaa be dↄↄ, te ↄ hiraa wↄ.
41010017	Yesu ka mo gbɛɛ ↄ ne gyu nɛ, tobaale ŋolo yeuwↄ kaa buŋ ↄ nawↄↄtɛɛ te ↄ bↄↄse e nyiaa, "Me Gbeŋgyoo kpaakpaa, woŋ te kaboena nyi maa yɛɛ na maa nyiŋ nyeedoŋ kekpaa?"
41010018	Botↄↄ te Yesu bↄↄse e nyiaa, "Woŋ dↄↄ te n ne baake maŋ walaŋ kpaakpaa? Lee Wurubuarɛ wↄle nɛ, walaŋ kamasɛ be kyaa keŋ ↄ yɛɛ walaŋ kpaakpaate e ya."
41010019	Ŋgba n gyeŋ Wurubuarɛ mmaraase ŋan ne yako nyi, "Na ko walaŋ ya, na lee n baale yaa n wɛɛle wↄle ya, na ŋmɛɛle ya, na kara n dↄↄ nↄↄ ya, na ŋere ŋolo do ya, bu n kya na n naa nɛ?"
41010020	Keŋte balee ŋon mↄ yakowↄ nyiaa "Me Gbeŋgyoo, me wulaa mee di mmaraase kɛŋa pou dↄↄ leenaŋ me biatɛɛ"
41010021	Botↄↄ te Yesu kɛɛ ↄ siaman yididi, na ↄ ne gyae ↄ nombia, mena dↄↄ ↄ yako e nyiaa, "Ta bese ka neŋ kolo dokoloŋ n ke yɛɛ. Gyu ke yↄↄ nya abↄↄ ŋan pou n dana nɛ, na n ka mo kↄba keŋ kpɛlɛɛ ayematena, na n ke kↄŋ kaa sila maŋ. N yɛɛ mena na, n ke nyiŋ abↄↄ kpaakpaa see n wose Wurubuarɛ gyaŋ adido."
41010022	Tobaale ŋon ke nyii nombia kɛŋa nɛ, ↄ moo waraŋase lee botↄↄ nawolo nyi na ↄ dana ↄ wose nideli.
41010023	Keŋte Yesu kɛɛ balaŋ baŋ gyaŋee te ↄ yako ↄ kaseela baŋ nyiaa, "Dana doŋ fa balaŋ baŋ be dana ba wose nideli nɛ, nyi baa gyoo Wurubuarɛ gyoori keŋ man."
41010024	Ↄ kaseela baŋ ke nyii nombia kɛŋa nɛ, doo be nↄↄ. Te Yesu besewↄ yako wↄ nyiaa, "Me bia, ŋgba ɛ naa mena keŋ gyae ke yɛɛ doŋ fa balaŋ baŋ be dana ba wose nideli nɛ, nyi baa gyoo Wurubuarɛ gyoori keŋ man.
41010025	Gyae ke yɛɛ doŋ fa balaŋ baŋ be dana ba wose nideli nɛ nyi baa gyoo Wurubuarɛ gyoori keŋ man, kela nyi kurumↄↄ ka gyoo ŋarale bↄↄ man lee."
41010026	Ↄ kaseela baŋ ke nyii nombia kɛŋa nɛ, besewↄ doo be nↄↄ nideli te be bↄↄse dↄŋa nyiaa, "Nyi nnɛ te doo na, amↄte ne gyae la waa nyiŋ nyeekelɛɛ baa?"
41010027	Te Yesu kɛɛ wↄ yididi yako wↄ nyiaa, "Balaŋ gyaŋ na dana doŋ, mↄna Wurubuarɛ gyaŋ na be dana doŋ ya. Nawolo nyi Wurubuarɛ gyaŋ na, kpene kamasɛ gyae ke tale kↄŋ mena."
41010028	Botↄↄ te Pita yako Yesu nyiaa, "De Gbeŋgyoo, daa mↄ te tina kpene kamasɛ keŋ de dana nɛ yela, te de silana neŋ."
41010029	Keŋte Yesu tiranↄↄ fa e nyiaa, "Ampaŋ yaa mɛɛ yako ŋon nyiaa, ɛ man ŋolo be kyaa keŋ ↄ be tina ↄ dekpaŋalaŋ yaa ↄ naabia yaa ↄ desina, yaa ↄ kya yaa ↄ naa yaa ↄ bia yaa ↄ tɛɛlese yela lee maŋ na nyeekelɛɛ nombia ŋan dↄↄ,
41010030	te ↄ be gyae waa bese nyiŋ akpaŋalaŋse na naabia na desina na naa na kya na bia na tɛɛlese akpeŋ sↄŋonoŋ (100) kpu gyɛŋ weeya kɛŋa man ya. Mↄ kayeyɛɛ gyae ke kↄŋ ↄ dↄↄ, na balaŋ kekↄla e kpu. Te kenaŋ wↄle na, waa nyiŋ nyeedoŋ kekpaakekpaa.
41010031	Mↄ balaŋ burum baŋ be yɛɛ siamantenawↄ nɛ baa kaa bese wↄle nyibaŋ, na wↄle nyibaŋ kaa bese siamantena."
41010032	Lee botↄↄ te Yesu na ↄ kaseela baŋ moo gbɛɛ bee gyu Gyerusalɛm donↄↄ man, na Yesu dↄŋɛɛ la be siaman. Be kee gyu nɛ, ↄ kaseela baŋ wose yeŋa wↄ, te gyakoloŋ mↄ kyaŋa balaŋ baŋ be silana wↄ nɛ. Keŋte ↄ baake ↄ kaseela kufu bala baŋ lee yenaŋ te ↄ yako wↄ kpene keŋ gyae ke kↄŋ ↄ dↄↄ nɛ nyiaa,
41010033	"Ɛ kɛɛ! Dee gyu Gyerusalɛm donↄↄ man baa. Baa lese maŋ Deniwalaŋ Bu ŋon fa Wurubuarɛ saese kegyiise na Gyudatena mmaraa wolala baŋ. Baa di me nombia na baa bu maŋ fↄↄ nyi baa ko maŋ, na baa mo maŋ do balaŋ baŋ ba te yɛɛ Gyudatenawↄ ya nɛ nyiŋmaa man.
41010034	Baa kulu maŋ na baa tↄ nↄↄloŋ woli maŋ, na baa ŋmeree maŋ dambiise na baa ko maŋ. Mↄna weeya atooro wↄle na, maa foŋ lee yeŋ man."
41010035	Kenaŋ wↄle nɛ, Sebedeo bia Gyemisi na Gyↄn kↄŋawↄ Yesu gyaŋ kaa yako e nyiaa, "De Gbeŋgyoo, dɛɛ gyae nyi kpene kamasɛ keŋ de bↄↄse neŋ na, n ke yɛɛ ke fa daa."
41010036	Botↄↄ te Yesu bↄↄse wↄ nyi, "Woŋ te ɛ ne gyae nyi maa yɛɛ fa ŋon?"
41010037	Keŋte be yako e nyiaa, "Dɛɛ gyae nyi de man ŋolo ke kyaa n dunoluŋ dↄↄ, na ŋolo mↄ ke kyaa n demena dↄↄ n gyoori keŋ man."
41010038	Botↄↄ te Yesu yako wↄ nyiaa, "Ɛ ba gyeŋ kpene keŋ ɛ ne bↄↄse nɛ ya. Ɛ ke tale nyiŋ konↄↄ naa diyem keŋ maa naa nɛ, yaa ɛ ke tale gyoo kayeyɛɛ keŋ man maa gyoo nɛ?"
41010039	Keŋte be tiranↄↄ fa e nyi, "Ayi, dɛɛ tale." Te Yesu yako wↄ nyiaa, "Ɛ ke tale naa diyem keŋ maa naa, na ɛ ka gyoo kayeyɛɛ keŋ maa gyoo nɛ man.
41010040	Mↄna mↄↄ taŋ doŋ keŋ maa lese walaŋ ŋon waa kyaa ma dunoluŋ yaa ma demena dↄↄ ya. Mena akyaese kɛŋa doe fa balaŋ baŋ me kya Wurubuarɛ gbagba be desina see wↄ nɛ."
41010041	Yesu kaseela kufu akaŋ baŋ kenyii nombia kɛŋa nɛ, ba gyeŋa baŋ Gyemisi na Gyↄn dↄↄ.
41010042	Botↄↄ te Yesu baake ↄ kaseela baŋ pou yilaa te ↄ yako wↄ nyiaa, "Ɛ gyeŋ nyi tɛɛle kei dↄↄ gyooneŋ ne di gyoori bo be balaŋ dↄↄ, te be kegyiise baŋ mↄ dana doŋ be dↄↄ.
41010043	Mↄ ɛmɛɛ dↄↄ, na mena te kaboena nyi dɛɛ doo ɛ man ya. Ɛ man walaŋ kamasɛ ŋon ↄ ne gyae nyi waa bese ɛ kegyia nɛ, kaboena nyi waa bese ɛ kegbetibii.
41010044	Te ɛ man walaŋ kamasɛ ŋon ↄ ne gyae nyi waa bese ɛ siamante nɛ, kaboena nyi waa bese ɛ popou ɛ kegbetibii.
41010045	Nawolo nyi maŋ Deniwalaŋ Bu ŋon te kↄŋ nyi balaŋ baa som maŋ ya, mↄna me kↄŋae me kaa som balaŋ, na maa yeŋ mo ma nyeedoŋ lɛɛ balaŋ burum nyee."
41010046	Kenaŋ wↄle te Yesu na ↄ kaseela baŋ gyuuwↄ Gyeriko donↄↄ man. Ŋon na ↄ kaseela na balaŋ burum baŋ ka lee botↄↄ bee gyu nɛ, be naa Timeo bu Batimeo ŋon ↄ sia be yɛlɛɛ nɛ na ↄ kyaa gbɛɛnaa nↄↄman ↄ na solee abↄↄ.
41010047	Balee ŋon kenyii nyi Yesu Nasarɛte baale ŋon ne kↄŋ nɛ, ↄ fae yeesa yako nyiaa, "Yesu, gyoo Defidi ↄ naanabii, wii me waraŋase."
41010048	Keŋte balaŋ baŋ man burum too be nↄↄ gyakaa ↄ dↄↄ nyi waa wu ↄ nↄↄ. Mↄna nɛnɛɛ gba te ↄ ne fae yeesa keŋkeŋ nyiaa, "Gyoo Defidi ↄ naanabii, wii me waraŋase."
41010049	Botↄↄ te Yesu seŋawↄ yako wↄ nyi, "Ɛ baake e fa maŋ." Te be baake siayɛlɛɛsate ŋon yako e nyiaa, "Yela ke yɛɛ neŋ gyoŋ na n ka koro seŋ. Ↄ ne baake neŋ."
41010050	Botↄↄ te ↄ fuŋa ↄ kegba wurikyim lↄ yenaŋ, te ↄ toŋawↄ seŋ ta kↄŋ Yesu gyaŋ.
41010051	Keŋte Yesu bↄↄse e nyiaa, "Woŋ te n ne gyae nyi maa yɛɛ fa neŋ?" Botↄↄ te siayɛlɛɛsate ŋon yako e nyiaa, "Me Gbeŋgyoo, mɛɛ gyae me sia ke gyuusu"
41010052	Botↄↄ te Yesu yako e nyiaa, "Ta, n ke lɛɛ maŋ di dↄↄ n kawee te taŋ." Debokenaŋ man te ↄ sia gyuusuwↄ, te ↄ sila Yesu laŋ.
41011001	Keŋte Yesu na ↄ kaseela baŋ korowↄ mo gbɛɛ bee gyu Gyerusalɛm donↄↄ man. Be kelii Bɛtifagi na Bɛtani donↄↄse ŋan ŋe kyaa oliifi bula keŋ teŋa man nɛ, ↄ kpila ↄ kaseela baŋ man bala nyiaa,
41011002	"Ɛ gyu donↄↄ keŋ ke kyaa ɛ siaman nɛ man. Ɛ betaa ɛ na gyoo ke man pɛ nɛ, ɛ kena afurum bu ŋolo kpaŋɛɛ keŋ ŋolo te kyaa ta ↄ dↄↄ see ya. Ɛ booli e na ɛ ka mo e kↄna maŋ.
41011003	Akpaa ŋolo de bↄↄse ŋon nyi, Weera dↄↄ te ɛ ne booli e na? Ɛ yako e nyiaa, De Gbeŋgyoo ne gyae na e, mↄna be gyae ke kyare ya waa besena e kↄŋ."
41011004	Keŋte be gyuuwↄ kena afurum bu ŋon kpaŋɛɛ denanↄↄ man benaa na gbɛɛ te be booli e.
41011005	Be kɛɛ booli e nɛ, balaŋ baŋ ba seŋɛɛ botↄↄ nɛ bↄↄse wↄ nyiaa, "Woŋ yaa ɛ ne booli e ɛ ke yɛɛ?"
41011006	Botↄↄ te be tiranↄↄ ŋgba mena keŋ Yesu be yako wↄ nɛ, te balaŋ baŋ yela ba moo e laŋ.
41011007	Keŋte ba moo e kↄna Yesu te ba moo be kanyaŋse gyakaa ↄ dↄↄ, te Yesu gyeŋawↄ kyaa ↄ dↄↄ.
41011008	Botↄↄ te balaŋ burum moo be kanyaŋse na ba kegbase ŋaale lↄ gbɛɛnaa man, te baale mↄ moo faareŋse ŋan bↄↄ kɛrɛɛ lee ŋale man nɛ lↄ gbɛɛnaa man.
41011009	Na balaŋ baŋ be dↄŋɛɛ Yesu siaman na baŋ be dↄŋ ↄ wↄle nɛ ne fae yeesa kɛlɛɛ e akelegyi yako nyiaa, "Wurubuarɛ waa hiraa walaŋ ŋon ↄ ne kↄŋ De Gbeŋgyoo yele man nɛ.
41011010	De naana Defidi gyoori keŋ bese la kɛɛ kↄŋ. Wurubuarɛ dee yela ka kekↄŋ. Mena dↄↄ ɛ yela dɛɛ lese Wurubuarɛ ŋon ↄ kyaa adido nɛ yele."
41011011	Yesu kelii Gyerusalɛm donↄↄ man nɛ, ↄ gyoo Wurubuarɛ ↄsom deni dinaa keŋ man te ↄ kɛɛ abↄↄ ŋan pou gyaŋee. Na tɛɛ te lam dↄↄ, ŋon na ↄ kaseela kufu bala baŋ gyuu Bɛtani donↄↄ man.
41011012	Tɛɛ kena keŋ Yesu na ↄ kaseela baŋ ba lee Bɛtani bɛɛ kↄŋ Gyerusalɛm donↄↄ man nɛ tanam kyaŋa e.
41011013	Keŋte ↄ naa fiigi daŋ daale lemlem keŋ faareŋse doo ke man, te ↄ tuuwↄ benaa ke nyi waa nyiŋ ke bia di. Ↄ ke gyu ke gyaŋ na ke yɛɛ faareŋse bo keŋ bia be doo ke man ya. Nawolo nyi na te lii ta debaŋ keŋ fiigi daase na see ya.
41011014	Botↄↄ te ↄ falaa daŋ keŋ nyiaa, "Lee gyɛŋ ne gyu n be gyae n ka tekaa se bia na ŋolo ke di ya." Te ↄ kaseela baŋ nyii kpene keŋ ↄ be yako nɛ.
41011015	Be kelii Gyerusalɛm donↄↄ man nɛ, ↄ gyuuwↄ Wurubuarɛ ↄsom deni dinaa keŋ dekpaŋalaŋ man. Ↄ ke gyu botↄↄ nɛ, na balaŋ baŋ ta mo botↄↄ besena kebu dedii. Keŋte ↄ gegi balaŋ baŋ bɛɛ yↄↄ abↄↄ na baŋ bɛɛ lɛɛ abↄↄ botↄↄ nɛ. Ↄ besena baŋ bɛɛ yɛlɛɛ kↄbase nɛ tebuluse buŋii, te ↄ tɛɛse baŋ bɛɛ yↄↄ awuluŋna nɛ gbelɛɛ mↄ lↄ.
41011016	Te ↄ te fa ŋolo gbɛɛ waa seele kolo aneyↄↄŋ kaalaŋ Wurubuarɛ ↄsom deni dinaa keŋ dekpaŋalaŋ man ya.
41011017	Botↄↄ te ↄ bↄↄse balaŋ baŋ nyiaa, "Ɛ te kala ta Wurubuarɛ nombia aŋmaraseŋ see ŋan ne yako nyi, Wurubuarɛ kpa, 'Me deni gyae ke yɛɛ botↄↄ keŋ tɛɛle kei dↄↄ balaŋ pou baa kↄŋ kaa fane, mↄna ɛmɛɛ ta besena ke yɛɛ ŋmɛɛlatena dɛɛgyaŋee.' "
41011018	Saese kegyiise na Gyudatena mmaraa wolala baŋ ke nyii kpene keŋ ↄ be yako nɛ, be gyae gbɛɛ keŋ baa mo koe e. Mↄna gyakoloŋ gyoo wↄ, nawolo nyi ↄ kawola keŋ te yeli balaŋ baŋ pou wose ta yeŋ wↄ.
41011019	Kelii balinↄↄ nɛ, te ba leewↄ Gyerusalɛm donↄↄ man laŋ.
41011020	Tɛɛ kena nebo keŋ be dↄŋ bee gyu nɛ, be naawↄ nyi fiigi daŋ keŋ Yesu be falaa ke nɛ ta yem leenaŋ ke lila man.
41011021	Botↄↄ te Pita tↄↄse kpene keŋ Yesu be yako nɛ te ↄ yako e nyiaa, "Me Gbeŋgyoo, kɛɛ! Fiigi daŋ keŋ n be falaa ke nɛ ta yem."
41011022	Keŋte Yesu yako wↄ nyiaa, "Ɛ lɛɛ Wurubuarɛ di.
41011023	Ampaŋ yaa mɛɛ yako ŋon nyiaa, walaŋ kamasɛ ŋon waa yako bula kei nyi, 'Kulu lee kɛbo ka gyoo ɛpo man' te ↄ te lɛɛ ↄ wose aŋmaareŋ ya, te ↄ lɛɛ di nyi kpene keŋ ↄ be yako nɛ gyae ke kↄŋ mena fa e nɛ, ke gyae ke kↄŋ mena fa ↄtenate.
41011024	Mena dↄↄ mɛɛ yako ŋon nyiaa, kpene kamasɛ keŋ ɛ fane nyi Wurubuarɛ waa yɛɛ fa ŋon nɛ, ɛ lɛɛ di nyi ɛ te wulaa nyiŋ ke, te ɛ ke nyiŋ ke mↄ.
41011025	Te akpaa n seŋɛɛ n ne fane fa Wurubuarɛ, te n tↄↄse nyi ŋolo nombia doo n konↄↄ man nɛ, kaboena nyi nya mo ↄtenate nombiakumɛɛ kyɛɛ e, na n kya Wurubuarɛ ŋon ↄ kyaa adido mↄ ke nyiŋ mo n wui nombiakumɛɛ kyɛɛ neŋ.
41011026	Mↄna akpaa ɛ ta mo ɛ tebia nombiakumɛɛ kyɛɛ wↄ ya nɛ, ɛ kya ŋon ↄ kyaa adido mↄ be gyae waa mo ɛ wui nombiakumɛɛ kyɛɛ ŋon ya."
41011027	Keŋte Yesu na ↄ kaseela baŋ besewↄ kↄŋ Gyerusalɛm donↄↄ man. Te Yesu ke ta Wurubuarɛ ↄsom deni dinaa keŋ dekpaŋalaŋ man ↄ ne lam nɛ, Wurubuarɛ saese kegyiise na Gyudatena mmaraa wolala na Gyudatena kegyiise kↄŋawↄ ↄ gyaŋ.
41011028	Te be bↄↄse e nyiaa, "Doŋ woŋti yaa n dana n ne yɛɛ mena abↄↄ kɛŋa pou? Amↄte faa na neŋ mena doŋ kenaŋ?"
41011029	Botↄↄ te Yesu tiranↄↄ fa wↄ nyiaa, "Maŋ mↄ ne gyae maa bↄↄse ŋon nombii dokoloŋ. Nyi akpaa ɛ tiranↄↄ fa maŋ nɛ, kenaŋ na maa wola ŋon doŋ keŋ me dana mɛɛ yɛɛ mena abↄↄ kɛŋa pou.
41011030	Gyↄn Wurubuarɛ loŋkesↄ keŋ ↄ be sↄ balaŋ nɛ, ka lee Wurubuarɛ gyaŋ yaa ka lee balaŋ gyaŋ? Ɛ tiranↄↄ fa maŋ."
41011031	Botↄↄ te ba gyoo nombia ŋan man te be bↄↄse dↄŋa nyiaa, "Akpaa de yako nyi ka lee Wurubuarɛ gyaŋ na waa bↄↄse daa nyi, 'Kenaŋ na woŋ dↄↄ te da te lɛɛ Gyↄn nombia ŋan di ya?'
41011032	Te akpaa de yako nyi 'Ka lee balaŋ gyaŋ' na, dee yee balaŋ burum kɛwↄ mↄ. Nawolo nyi be popou ne lɛɛ di nideli nyi Gyↄn yɛɛ Wurubuarɛ dekpeŋkpeŋgyↄↄre e."
41011033	Mena dↄↄ be tiranↄↄ fa Yesu nyiaa, "Dↄↄ gyeŋ ya." Keŋte Yesu mↄ yako wↄ nyiaa, "Akpaa mena na maŋ mↄ ba wola ŋon me doŋ keŋ me dana mɛɛ yɛɛ tom nɛ dalee ya."
41012001	Keŋte Yesu besewↄ kolosi nombia burum fa wↄ aduya man, te ↄ gyↄↄ dudu fa wↄ nyiaa, "Wↄↄfarale ŋolo fara wↄↄ te ↄ duu daasebia ŋaale ŋan ŋe yɛɛ ŋgba akutuse te bɛɛ baake ŋa nyi gerepo nɛ ke man. Ↄ dii abaŋ kilisi wↄↄ keŋ, te ↄ wula bↄↄ keŋ baa sara daasebia ŋan ke man na baa lese ŋa loŋ lee ŋe man nɛ. Te ↄ baŋa deni dↄↄloŋ dↄↄloŋ daale keŋ walaŋ ke kyaa ke man na waa gyee wↄↄ kenaŋ. Te ↄ moo wↄↄ keŋ do paasetena baale nyiŋmaa man nyi baa kɛɛ ke dↄↄ, te ↄ korowↄ laŋ gbɛɛ.
41012002	Debaŋ kelii nyi baa kↄ daasebia ŋan nɛ, balee ŋon kpila ↄ tobaale ŋolo gyu paasetena baŋ gyaŋ nyi baa fa e ↄ wui nↄↄ.
41012003	Mↄna paasetena baŋ kyaŋa ↄ tobaale ŋon, te be tuku e te be yela ↄ laŋawↄ nyiŋmaase kufu nawↄↄ kufu.
41012004	Keŋte wↄↄte ŋon besewↄ kpila ↄ tobaale ŋolo bela gyu paasetena baŋ gyaŋ. Mↄna be tuku ŋon mↄ do e gyamɛɛ ↄ nyee man, te ba doo e desɛŋ.
41012005	Kenaŋ wↄle wↄↄte ŋon besewↄ kpila ↄ tobaale ŋolo bela, mↄna paasetena baŋ koo e bo. Ↄ kpila tewulɛɛ burum, mↄna be tuku baale te ba koe baale.
41012006	Walaŋ ŋon ↄ be kaa keŋ wↄↄte ŋon waa kpila yɛna, ŋon gbagba bu dokoloŋ kooŋ ŋon ↄ bɛɛ sɛɛ ↄ dↄↄ ya nɛ. Wↄle wↄle nɛ, ↄ kaa kpila ŋon mↄ gyu paasetena baŋ gyaŋ te ↄ yakowↄ nyiaa, 'Mberem me bu na, baa bu e.'
41012007	Mↄ paasetena baŋ kena ↄ bu ŋon nɛ be yako dↄŋa nyiaa, 'Kei yɛna bu ŋon waa kaa di ↄ kya abↄↄ ŋan. Ɛ yela dɛɛ ko e, na abↄↄ ŋan nafↄ waa di nɛ ka bese de wui!'
41012008	Mena dↄↄ be kyaŋa bu ŋon ko, te be wↄŋee e lee wↄↄ keŋ man ke leki."
41012009	Botↄↄ te Yesu bↄↄse wↄ nyiaa, "Woŋ te wↄↄte ŋon waa yɛɛ? Waa kↄŋ kaa koe mena paasetena benaŋ, na waa mo wↄↄ keŋ do paasetena wↄlɛɛ nyiŋmaa man."
41012010	Te ↄ besewↄ bↄↄse wↄ nyiaa, "Ɛ te kala ta Wurubuarɛ nombia aŋmaraseŋ see ŋan na ɛ kena kpene keŋ ne yako nɛ yee? Be ŋmarasewↄ nyiaa, 'Boe keŋ deni maara baŋ be bɛɛ nɛ, keŋ kaa bese na mokↄↄ kasee boe keŋ ne yeli deni keŋ ne yɛɛ doŋ.
41012011	De Gbeŋgyoo Wurubuarɛ yɛɛ la te kↄŋawↄ mena, te ke yɛɛ kpene keŋ ke dana gyakoloŋ de siaman' " Saese kegyiise na Farasiitena baŋ ke nyii Yesu aduya kɛŋa nɛ, ba gyeŋawↄ nyi ba wose man nombia yaa ↄ ne yako nɛ.
41012012	Botↄↄ te Gyudatena kegyiise baŋ gyae gbɛɛ baa kyaŋ Yesu, nawolo nyi be naawↄ nyi baŋ dↄↄ te ↄ gyↄↄ dudu kei. Mↄna bee yee balaŋ baŋ, mena dↄↄ be tinaa e yela te be laŋawↄ.
41012013	Kenaŋ wↄle te Gyudatena kegyiise baŋ gyuuwↄ ke kpila gyoo Herode balaŋ baale, na Farasiitena baŋ baale nyi baa kↄŋ kaa teese Yesu nↄↄman na baa nyiŋ gbɛɛ kyaŋ e.
41012014	Baŋ mↄ kↄŋawↄ ↄ gyaŋ kaa bↄↄse e nyiaa, "De Gbeŋgyoo, da gyeŋ nyi n bee di dekara ya, te n be famenɛ na kpene keŋ balaŋ ne yako nɛ ya. N bɛɛ kɛɛ walaŋ siaman ya, te n na wola Wurubuarɛ gbɛɛneŋ kpaakpaa ŋan ŋe gbɛɛ dↄↄ. Dei nyi dɛɛ tↄ lempoo fa Romantena gyoo dinaa Kaesa, yaa de na tↄↄ ya?"
41012015	Mↄ Yesu kena ba agyueŋ kumɛɛ ŋan nɛ ↄ yako wↄ nyiaa, "Ɛmɛɛ baŋ ɛ na beo ɛ wose, woŋ dↄↄ te ɛ ne gyae ɛ ka teese me nↄↄman. Ɛ mo kↄbabii keŋ kↄŋ maa kɛɛ"
41012016	Keŋte ba moo kↄbabii dokoloŋ kↄna e. Botↄↄ te ↄ bↄↄse wↄ nyiaa, "Amↄte nyee na ↄ yele gyakaa la ke dↄↄ?" Te be yako e nyi gyoo dinaa Kaesa wui.
41012017	Keŋte Yesu yako wↄ nyiaa, "Kpene keŋ yɛɛ gyoo Kaesa wui na ɛ mo fa e, te kpene keŋ mↄ yɛɛ Wurubuarɛ wui nɛ, ɛ mo ke fa e." Botↄↄ te gyakoloŋ gyoo balaŋ baŋ lee nↄↄ keŋ Yesu be tiri fa wↄ nɛ dↄↄ.
41012018	Kenaŋ wↄle te Sadukiitena baŋ bↄↄ ne lɛɛ di nyi walaŋ da yem na waa bese foŋ ya nɛ, man baale kↄŋawↄ Yesu gyaŋ kaa bↄↄse e nyiaa,
41012019	"De Gbeŋgyoo, de naana Mosesi ŋmarase mmaraa fa daa nyi, akpaa walaŋ da yem tina ↄ wɛɛle yela te be ta lola bia ya na, ↄ naabu waa yala lialo ŋon na baa lola bia ↄ kegyia ŋon yele man.
41012020	Kↄŋawↄ nyi balee ŋolo bia baala nyetooro baale kyaawↄ, te be kegyia ŋon yala alo keŋ be ta lola bia ya te ↄ yeŋawↄ.
41012021	Balate ŋon mↄ yala alo ŋonaŋ te ŋon mↄ yeŋawↄ keŋ be ta lola bia ya. Batoorote ŋon mↄ mena.
41012022	Mena mↄ te akaŋ baŋ mↄ pou yala alo ŋonaŋ, mↄna be ta lolo ya. Te kyare ya, te alo ŋon mↄ yeŋawↄ.
41012023	Mena dↄↄ wee keŋ Wurubuarɛ waa gyuusu balaŋ baŋ pou bↄↄ yem nɛ lee yeŋ man na, baala nyetooro kɛwↄ baŋ bↄↄ yala alo kei gyaŋee nɛ, be man woŋti te alo ŋon waa yɛɛ ↄ wɛɛle?"
41012024	Keŋte Yesu tiranↄↄ fa wↄ nyiaa, "Ɛ ta yoo, nawolo nyi ɛ ba gyeŋ Wurubuarɛ nombia aŋmaraseŋ see ŋan ya, te ɛ ba gyeŋ Wurubuarɛ doŋ keŋ mↄ ya.
41012025	Wee keŋ Wurubuarɛ waa gyuusu balaŋ lee yeŋ man nɛ, baala be gyae baa yala ya, te bↄↄ gyae baa mo ala mↄ fa yale ya. Be popou baa yɛɛ bo ŋgba Wurubuarɛ kpilala baŋ be kyaa adido nɛ.
41012026	Lee kefoŋ lee yeŋ man wose man nombia na, ɛ te kala ta de naana Mosesi tↄne man mena keŋ Wurubuarɛ be kolosi na ŋon Mosesi depoŋfa keŋ ne kpaa nɛ man yee? Ↄ yakowↄ nyiaa, 'Maŋ yɛna Aberaham na Asiki na Gyekↄpo Wurubuarɛ.' Wurubuarɛ keyako kei nɛ, na nawolo baa nyi ↄ siaman na balaŋ kɛwↄ sɛɛ be kyaa
41012027	Wurubuarɛ te yɛɛ woya Wurubuarɛ e ya, ↄ yɛɛ balaŋ baŋ be kyaa na be sia nɛ Wurubuarɛ e. Mena dↄↄ ɛ ta yoo nideli ŋgba ɛ ne yako nyi yeŋ wↄle kefoŋ be kyaa ya nɛ."
41012028	Botↄↄ te Gyudatena mmaraa wolala baŋ man ŋolo kↄŋawↄ botↄↄ. Ↄ ke kↄŋ kaa nyii mena keŋ bɛɛ wↄŋee nombia ŋan, na ↄ kena nyi Yesu ke tiranↄↄ fa wↄ nideli nɛ ↄ bↄↄse e nyiaa, "Wurubuarɛ mmaraase ŋan pou na, woŋti yɛna keŋ ne hia kela?"
41012029	Botↄↄ te Yesu tiranↄↄ fa e nyiaa, "Iseraetena pou ɛ nyii, 'De Gbeŋgyoo Wurubuarɛ ŋon yɛɛ dokoloŋ.
41012030	Mena dↄↄ kaboena nyi nya mo n konↄↄ pou na nya agyueŋ pou na n doŋ pou gyae n Gbeŋgyoo Wurubuarɛ.'
41012031	Alate keŋ mↄ yɛna nyi, 'Gyae n dↄↄ ŋgba nyaŋ gbagba n wose nɛ.' Mmaraa daale be kyaa keŋ kela kɛŋa ya."
41012032	Keŋte Gyudatena mmaraa wolale ŋon yako Yesu nyiaa, "De Gbeŋgyoo, ampaŋ yaa n yakowↄ nyi Wurubuarɛ yɛɛ dokoloŋ, te ŋolo be kyaa kpu na e ya.
41012033	Te n besewↄ yako nyi kaboena nyi walaŋ waa mo ↄ konↄↄ pou na ↄ doŋ pou na wa agyueŋ pou gyae Wurubuarɛ, na waa bese gyae ↄ dↄↄ ŋgba ŋon gbagba nɛ. Mmaraase kɛŋa dↄↄ kedi dei kela keŋ walaŋ ka mo abↄↄ ke deesi fa Wurubuarɛ."
41012034	Yesu kena nyi Gyudatena mmaraa wolale ŋon te tiranↄↄ nideli nɛ ↄ yako e nyiaa, "Ɛmɛɛ na Wurubuarɛ gyoori keŋ nsana be dana lem ya." Lee kei wↄle nɛ, ŋolo te tale gyↄ ↄ konↄↄ bↄↄse e nombii daale bela ya.
41012035	Yesu ke gyakaa ↄ na wolo Gyudatena ↄsom deni dinaa keŋ dekpaŋalaŋ man nɛ ↄ bↄↄse wↄ nyiaa, "Sena dↄↄ te Gyudatena mmaraa wolala baŋ ne tale yako nyi, Kristo ŋon Wurubuarɛ ba lese nɛ yɛɛ gyoo Defidi ↄ naanabii e?
41012036	Nawolo nyi Wurubuarɛ feliŋ ŋon yela gyoo Defidi gbagba yakowↄ nyiaa, 'Me Gbeŋgyoo Wurubuarɛ yako me Gbeŋgyoo nyi, Tisi kyaa me dunoluŋ dↄↄ, kelii debaŋ keŋ maa mo n kↄlala pou do n tɛɛ.'
41012037	Te akpaa nyi gyoo Defidi baake nyeelɛɛre ŋon nyi ↄ 'Gbeŋgyoo' na, kenaŋ na sena te nyeelɛɛre ŋon waa bese gyoo Defidi ↄ naanabii?" Keŋte yɛɛ balaŋ baŋ pou bↄↄ gyaŋee bee tei nɛ gyoŋ.
41012038	Yesu kɛɛ wolo nɛ ↄ faree wↄ nyiaa, "Ɛ kɛɛ ɛ wose nideli na Gyudatena mmaraa wolala baŋ. Bɛɛ gyae kegbase dↄↄloŋ nyiŋan kado na be dↄŋ na kebu agantaŋ man, na balaŋ kenyiŋ do wↄ nↄↄ.
41012039	Akpaa be gyaŋee Gyudatena ↄsom denɛɛ man, na botↄↄse ŋan bɛɛ gyaŋee di be nↄↄ nɛ, na bɛɛ gyae akyaese kpaakpaa baa kyaa.
41012040	Bɛɛ beo liala lɛo ba abↄↄ kamasɛ ŋan be dana nɛ. Te bɛɛ fane balaŋ man kyare mo wola ba wose. Wurubuarɛ waa wↄŋ mena balaŋ benaŋ dinↄↄ deŋela nideli."
41012041	Yesu ke gyu ka gyoo Wurubuarɛ ↄsom deni dinaa keŋ man nɛ, ↄ ke kyaawↄ yenaŋ mo ↄ sia tee adakaa keŋ bɛɛ do kↄba ke man nɛ. Te ↄ gyinaa ↄ sia ↄ ne kɛɛ mena keŋ balaŋ na mo kↄba kaa do adakaa keŋ man. Balaŋ baŋ be dana kↄba nɛ, moo kↄba burum kaa do adakaa keŋ man.
41012042	Keŋte lialo diyemte ŋolo moo kↄbabia ala, ŋan ŋe gyae ke yɛɛ ŋgba kotoku dokoloŋ nɛ kaa do adakaa keŋ man.
41012043	Botↄↄ te Yesu baake ↄ kaseela baŋ gyaŋee te ↄ yako wↄ nyiaa, "Ampaŋ yaa mɛɛ yako ŋon nyi lialo diyemte kei ta do kↄba kela balaŋ akaŋ baŋ pou.
41012044	Nawolo nyi balaŋ baŋ pou lese kↄba kyomii bo lee burum ŋan be dana nɛ man kaa do. Mↄ lialo diyemte kei dↄↄ, keŋ na ↄ diyem koraŋ nɛ kpene kamasɛ keŋ ↄ dana nɛ yaa ↄ moowↄ kaa do nɛ."
41013001	Yesu kɛɛ lee Gyudatena ↄsom deni dinaa keŋ man nɛ, ↄ kaseela baŋ man ŋolo yako e nyiaa, "De Gbeŋgyoo, kɛɛ boya ŋan bↄↄ mo ma deni kei, na deni keŋ mↄ kyeo!"
41013002	Botↄↄ te Yesu mↄ yako wↄ nyiaa, "Ŋgba ɛ ne naa denɛɛ dinaana kɛŋa? Baa tekerii ŋe popou lↄ keŋ nyi ɛ be gyae ɛ kena boe na boe gyakaa ke dↄↄ dↄↄ ya."
41013003	Keŋte Yesu gyuuwↄ ke kyaa oliifi bula keŋ dↄↄ, te ↄ moo ↄ sia tee Wurubuarɛ ↄsom deni dinaa keŋ. Ↄ kekyaa botↄↄ te Pita na Gyemisi na Gyↄn na Anderiase baageŋ kↄŋawↄ ↄ gyaŋ kaa yako e nyiaa,
41013004	"Wola daa debaŋ keŋ nombia kɛŋa pou gyae ke kↄŋ. Woŋ te dɛɛ mo naa nyi kɛŋa pou gyae ke kↄŋ?"
41013005	Botↄↄ te Yesu yako wↄ nyiaa, "Ɛ kɛɛ ɛ wose man nideli, na ŋolo ba beo ŋon ya.
41013006	Balaŋ burum baa kↄŋ ma yele man na be kaa yako nyi, 'Baŋ yɛna maŋ Nyeelɛɛre ŋon,' na baa beo balaŋ burum na baa yo gbɛɛ.
41013007	Akpaa ɛ nyii yoo na yoose nombia nɛ, ɛ na yeli ɛ wↄe ke lↄ ŋon ya. Kaboena nyi mena abↄↄ kɛŋa pou dɛɛkↄŋ mena, mↄna kei bɛɛ wolo nyi debaŋ ↄtomante keŋ te lii ya.
41013008	Tɛɛlese baa koro seŋ tia dↄŋa, na gyooneŋ mↄ ka koro seŋ tia dↄŋa. Tɛɛle gyae ke wosi yenaase burum, te tanam mↄ gyae ke yala tɛɛle dↄↄ. Mↄna kɛŋa pou yɛɛ yaa ŋgba fulute kadoŋee kewalaŋ nɛ.
41013009	Mena dↄↄ ɛ kɛɛ ɛ wose dↄↄ nideli, nawolo nyi baa mo ŋon gyina donↄↄ kegyiise na baa tuku ŋon Gyudatena ↄsom denɛɛ man. Lee maŋ dↄↄ, baa mo ŋon gyu tɛɛle kegyiise na gyooneŋ siaman. Kei gyae ke yela ɛ ke nyiŋ gbɛɛ kolosi Wurubuarɛ nombia ŋan fa wↄ.
41013010	Mↄna kaboena nyi me silala baa taŋgbɛɛ kolosi Wurubuarɛ nombia kpaakpaa ŋan fa tɛɛle kei dↄↄ balaŋ pou pɛ.
41013011	Nyi akpaa be kyaŋ ŋon gyu nombia dedii man nɛ, ɛ na wↄlɛɛ na kpene keŋ ɛ keyako ya. Kpene keŋ Wurubuarɛ waa mo do ɛ nↄↄse man debaŋ kenaŋ nɛ, keŋ te kaboena nyi yaa yako. Nawolo nyi na ɛmɛɛ ne gyae la ɛ kekolosi ya, mↄna Wurubuarɛ feliŋ ŋon ne gyae la waa kolosi fa ŋon.
41013012	Naa lolo bia baa lese dↄŋa fa yeŋ, na kya mↄ ka lese ↄ bu fa yeŋ. Bia baa koro seŋ tia ba lolala, na baa lese wↄ fa yeŋ.
41013013	Maŋ dↄↄ balaŋ pou baa kↄla ŋon. Mↄ walaŋ ŋon ↄ kyaŋ ↄ wose seŋ keŋkeŋ kelii ↄto nɛ, Wurubuarɛ waa lɛɛ ↄ nyee.
41013014	Nyi akpaa ɛ naa kpene keŋ bɛɛ kↄle te ke dana duwaare nɛ de kaa seŋ botↄↄ keŋ tekaboena nyi ke dɛɛ seŋ ya nɛ, (kaboena nyi walaŋ kamasɛ ŋon ↄ ne kala tↄne kei nɛ, waa yɛɛ kakyeŋ na waa nyii ke man). Dekↄŋ mena na, balaŋ baŋ be kyaa Gyudia tɛɛle dↄↄ nɛ, baa yeu gyu bulase dↄↄ.
41013015	Nyi akpaa ŋolo kyaa ↄ deni nyee dↄↄ na, ↄ na tisi kↄŋ tɛɛle man nyi ↄ kaa mo ↄ kolo ya.
41013016	Te akpaa ŋolo mↄ kyaa wↄↄman na, ↄ na bese gyu dɛɛ nyi ↄ ka mo ↄ kegba ya.
41013017	Mena weeya ŋenaŋ man nɛ, fulɛɛtena na talabose baa laako.
41013018	Mena dↄↄ ɛ fane fa Wurubuarɛ nyi, mena nombia kɛŋa naa kↄŋ waaretɛɛ ya.
41013019	Nawolo nyi weeya ŋenaŋ man nɛ, balaŋ baa naa diyem keŋ leenaŋ debaŋ keŋ Wurubuarɛ be yɛɛ tɛɛle kei kaa lii na gyɛŋ nɛ, mena diyem kenaŋ te kↄŋa ta see ya, te ke dinↄↄ mↄ be gyae kekↄŋ mↄ see ya.
41013020	Na Wurubuarɛ ke kↄkee kayeyɛɛ weeya kɛŋa ya nɛ, nafↄ ŋolo na ŋolo be gyae waa ka ya. Mↄna lee ↄ balaŋ baŋ ↄ ba lese see nɛ dↄↄ, te ↄ kↄkee weeya ŋenaŋ.
41013021	Debaŋ kenaŋ de lii te ŋolo de yako ŋon nyi 'Ɛ kɛɛ Kristo ŋon kyaa kɛbo, yaa ↄ kyaa yenaŋ daale na' ɛ na lɛɛ ke di ya.
41013022	Nawolo nyi balaŋ baa dii akɛrɛɛ nyi baŋ yɛna maŋ Kristo ŋon, te baale mↄ baa dii akɛrɛɛ nyi be yɛɛ Wurubuarɛ akpeŋkpeŋgyↄↄrawↄ. Baa yɛɛ gyakoloŋ nombia na nombia dinaana, te akpaa be tale nyiŋ gbɛɛ koraŋ na, baa mo beo Wurubuarɛ balaŋ baŋ ↄ ba lese see nɛ.
41013023	Mↄna ɛmɛɛ dↄↄ ɛ doo ɛ wose dↄↄ, nawolo nyi me taŋ wulaa yako ŋon nombia kɛŋa."
41013024	Weeya ŋenaŋ man kayeyɛɛ kɛŋa pou wↄle na weese waa gyoo ditiŋtɛɛ, te gyaalaŋ mↄ be gyae waa wolose ya.
41013025	Kyolobiise baa lee adido kaa yala. Te abↄↄ ŋan pou ŋe kyaa adido nɛ, gyae ke wosi.
41013026	Debaŋ kenaŋ nɛ, balaŋ baa naa maŋ Deniwalaŋ Bu ŋon ta mo doŋ na gyoorobiiri lee ŋↄma man adido mɛɛ kↄŋ.
41013027	Te maa kpila me kpilala lee adido na be kaa yilaa me balaŋ baŋ Wurubuarɛ ba lese wↄ see tɛɛle kei dↄↄ yenaŋ kamasɛ nɛ.
41013028	Keŋte Yesu besewↄ yako wↄ nyiaa, "Ɛ kɛɛ fiigi daŋ na ɛ ke kasee kolo lee ka wose man. Akpaa ɛ naa ŋgba ke tombia da potee faareŋse wↄlɛɛ nɛ, na ɛ gyeŋ nyi awuluŋtɛɛ ta benaa baa.
41013029	Mena mↄ te akpaa ɛ naa mena nombia kɛŋa ne kↄŋ na, ɛ gyeŋ nyi maŋ Deniwalaŋ Bu ŋon kekↄŋ ta benaa taŋ.
41013030	Ampaŋ yaa mɛɛ yako ŋon nyi balaŋ baŋ be kyaa gyɛŋ kei nɛ, be duuluŋ be gyae ke munu taŋ ya, pɛte nombia kɛŋa kekↄŋ.
41013031	Adido na tɛɛle kei pou gyae ke gyu ↄto, mↄna me nↄↄwoya dↄↄ ŋan gyae ke kyaa kekpaakekpaa."
41013032	Keŋte Yesu besewↄ yako wↄ nyiaa, "Ŋolo ba gyeŋ wee na debaŋ keŋ kɛŋa pou gyae ke kↄŋ ya. Wurubuarɛ kpilala baŋ be kyaa adido, na maŋ Deniwalaŋ Bu ŋon koraŋ ba gyeŋ ya. Gyisɛ me kya ŋon ↄ kyaa adido nɛ waageŋ gyeŋa la.
41013033	Mena dↄↄ ɛ kɛɛ nideli na ɛ ke desina ɛ wose see, nawolo nyi ɛ ba gyeŋ wee keŋ debaŋ kenaŋ gyae ke kↄŋ ya.
41013034	Ke yɛɛ ŋgba walaŋ ŋon ↄ ba koro ↄ ne gyu gbɛɛ, te ↄ ba mo ↄ dekpaŋalaŋ do ↄ tewulɛɛ nyiŋmaa man nɛ. Ↄ faa be man walaŋ kamasɛ tom keŋ waa yɛɛ, te ↄ yako ŋon ↄ na deke denanↄↄ keŋ nɛ nyi waa deke ke nideli.
41013035	Mena dↄↄ ɛmɛɛ mↄ ɛ doo ɛ wose dↄↄ, nawolo nyi ɛ ba gyeŋ wee keŋ dekpaŋalaŋte ŋon waa kↄŋ ya. Waa tale kↄŋ balinↄↄ yaa tɛɛnsana, yaa kegyim kɛɛ lↄ woya, yaa nebo nebo.
41013036	Ɛ doo ɛ wose dↄↄ na ↄ be kↄŋ kaa futaa ŋon nyi ɛ doo dosoroŋ man ya.
41013037	Nombii kei mɛɛ yako ŋon nɛ, mɛɛ yako baa fa balaŋ pou. Ɛ doo ɛ wose dↄↄ."
41014001	Keka weeya ala na Gyudatena nyeekelɛɛwee dinaa keŋ kedi kelii nɛ, Wurubuarɛ saese kegyiise baŋ na Gyudatena mmaraa wolala gyae gbɛɛ keŋ baa mo adao gbɛɛneŋ kyaŋ Yesu na baa ko e.
41014002	Keŋte be yakowↄ nyi, "Ɛ na fa dɛɛ kyaŋ e nyeekelɛɛwee dinaa kei kedi man ya, na mena ya na balaŋ baŋ baa yela donↄↄ keŋ ke siŋii."
41014003	Yesu ke kyaa Bɛtani donↄↄ man nɛ, ↄ gyuuwↄ Simↄn ŋon nafↄ ↄ na wee kawee yayam nɛ dɛɛ ↄ kaa di. Te alo ŋolo kↄŋawↄ botↄↄ na ↄ dana nuŋ ofoŋofoŋte keŋ ke dana koyadoŋ nɛ porontia tↄↄ. Botↄↄ te ↄ toro ke te ↄ toosi nuŋ keŋ woli Yesu nyeeman.
41014004	Te balaŋ baŋ be kyaa botↄↄ nɛ baale gyeŋa baŋ bↄↄse dↄŋa nyiaa, "Weera dↄↄ te ↄ wↄlɛɛ nuŋ kei mena.
41014005	Nafↄ baa tale yↄↄ nuŋ kei kela tomyɛɛre kulutoo dokoloŋ kↄba, na waa mo ke fa ayematena." Botↄↄ te ba too be nↄↄ gyakaa alo dↄↄ.
41014006	Keŋte Yesu yako wↄ nyiaa, "Ɛ yela e, weera dↄↄ te ɛ ne kale na alo ŋon mena e? Ↄ te yɛɛ kolo kpaakpaa fa maŋ.
41014007	Ayematena dↄↄ, baa kyaa ɛ gyaŋ debaŋ kamasɛ. Te debaŋ kamasɛ keŋ ɛ gyae na, ɛ ke tale yɛɛ deeli fa wↄ. Mↄna maŋ dↄↄ, mↄↄ gyae maa kyaa ɛ gyaŋ kelii ↄto ya.
41014008	Ↄ te yɛɛ kpene keŋ waa tale. Ↄ te taŋgbɛɛ kyɛɛkee nuŋ woli maŋ, na kawola nyi ↄ te desina maŋ fa me ke wuu pɛna maa yeŋ.
41014009	Ampaŋ yaa mɛɛ yako ŋon ɛ ke nyii nyiaa, tɛɛle kei dↄↄ yenaŋ kamasɛ keŋ baa kolosi Wurubuarɛ nombia kpaakpaa ŋan nɛ, baa yako kpene keŋ alo kei be yɛɛ nɛ na baa mo tↄↄse e."
41014010	Keŋte Gyudase Isekarↄte ŋon ↄ yɛɛ Yesu kaseela kufu bala baŋ man ŋolo e nɛ, gyuuwↄ Wurubuarɛ saese kegyiise baŋ gyaŋ nyi waa lese Yesu fa wↄ.
41014011	Be ke nyii mena nɛ, yɛɛ wↄ gyoŋ te be yakowↄ see nyi baa fa e kↄba. Lee botↄↄ te Gyudase Isekarↄte kɛo gbɛɛ keŋ waa mo lese e fa wↄ.
41014012	Nyeekelɛɛwee kedi wee gyaŋgbate keŋ bee di bodobodo keŋ tee be doo ke man ya, te bɛɛ ko Nyeekelɛɛwee kedi nambu ŋon kelii nɛ, Yesu kaseela baŋ kↄŋawↄ ↄ gyaŋ kaa bↄↄse e nyiaa, "Aleŋ te n ne gyae nyi de kaa desina see fa nyeekelɛɛwee dinaa weenɛɛ ŋan?"
41014013	Botↄↄ te ↄ kpila ↄ kaseela baŋ bala te ↄ yako wↄ nyiaa, "Ɛ gyu Gyerusalɛm donↄↄ man. Ɛ ne gyu na ɛ ke gyaŋee na balee ŋolo seele na loŋ na ogele. Ɛ sila e.
41014014	Dekpaŋalaŋ keŋ man waa gyoo nɛ, ɛ yako dekpaŋalaŋte ŋon nyi, De Gbeŋgyoo ŋon kpa dɛɛ bↄↄse neŋ nyiaa, 'Aleŋ te ŋↄↄla deni keŋ daa na me kaseela baŋ dɛɛ kaa di nyeekelɛɛwee dinaa weenɛɛ ŋan nɛ kyaa?'
41014015	Balee ŋonaŋ waa wola ŋon abansoro deni dinaa daale keŋ ke kyaa adido te bↄↄ desina ke man nideli nɛ. Ɛ desina botↄↄ na de kaa di weenɛɛ ŋan."
41014016	Ↄ kaseela baŋ ke gyu kelii donↄↄ keŋ man nɛ, be naa kpene kamasɛ keŋ Yesu be yako wↄ nɛ pɛpɛɛpɛ, te be desina nyeekelɛɛ weenɛɛ ŋan see botↄↄ.
41014017	Kelii balinↄↄ nɛ, Yesu na ↄ kaseela kufu bala baŋ kↄŋawↄ botↄↄ.
41014018	Ba ke kyaa bee dii nɛ, te Yesu yako wↄ nyiaa, "Ampaŋ yaa mɛɛ yako ŋon nyi ɛmɛɛ baŋ daa na ŋon kyaa dee dii nɛ, ɛ man ŋolo waa lese maŋ fa."
41014019	Botↄↄ te dekↄkↄrↄkↄↄ kyaŋa ↄ kaseela baŋ, te be bↄↄse Yesu dokoloŋ dokoloŋ nyiaa, "De Gbeŋgyoo, maŋ yaa amↄte?"
41014020	Te Yesu yako wↄ nyiaa, "Ɛmɛɛ kufubala kɛwↄ man ŋolo ŋon daa na e na do de nyiŋmaa nyefale dokoloŋ kei man nɛ.
41014021	Maŋ Deniwalaŋ Bu ŋon maa yeŋ ŋgba mena keŋ Wurubuarɛ nombia aŋmaraseŋ see ne yako lee ma wose man nɛ, mↄna walaŋ ŋon waa lese maŋ fa nɛ waa laako. Nyi beŋ ta lola walaŋ ŋonaŋ ya na, nafↄ dei."
41014022	Yesu na ↄ kaseela baŋ kee dii nɛ, ↄ moo bodobodo te ↄ fanewↄ fa Wurubuarɛ karaŋ, te ↄ kara ke mo fa ↄ kaseela baŋ. Keŋte ↄ yako wↄ nyiaa, "Ɛ lɛɛ di, kei yɛna ma wosenaane keŋ."
41014023	Kenaŋ wↄle te ↄ moo leenↄↄ keŋ soloŋ doo ke man nɛ te ↄ fanewↄ fa Wurubuarɛ karaŋ, te ↄ moo ke fa ↄ kaseela baŋ. Keŋte be popou nyↄↄwↄ lee ke man.
41014024	Botↄↄ te ↄ yako wↄ nyiaa "Kei yɛna me fatabo keŋ Wurubuarɛ be kyɛɛkee leki na waa mo tↄ nↄↄkebakesee wↄle keŋ nↄↄ. Kei ne gyae la ke yela na Wurubuarɛ ka mo balaŋ burum nombiakumɛɛ kyɛɛ wↄ.
41014025	Ampaŋ yaa mɛɛ yako ŋon nyiaa, mↄↄ gyae maa tekaa nyↄↄ soloŋ kei bela ya, kelii wee keŋ maa bese nyↄↄ ke wↄle Wurubuarɛ gyoori keŋ man."
41014026	Ba ke kpee nↄↄneŋ lese Wurubuarɛ yele nɛ, te ba leewↄ donↄↄ keŋ man gyu oliifi bula keŋ dↄↄ.
41014027	Botↄↄ te Yesu yako wↄ nyiaa, "Ɛ popou ɛ ke yeu tina maŋ yela. Nawolo nyi Wurubuarɛ yakowↄ ↄ nombia aŋmaraseŋ see ŋan man lee ma wose man nyiaa, 'Maa gyↄ namensekɛɛlere ŋon lↄ, na ↄ namense baŋ pou ke yaasee.'
41014028	Mↄna me fom lee yeŋ man na, maa kyaŋ ŋon gbɛɛ gyu Galelia tɛɛle man."
41014029	Keŋte Pita yako e nyiaa, "Akpaa be popou de yeu tina neŋ yela koraŋ na, maŋ dↄↄ mↄↄ gyae maa tina neŋ yela korakora ya."
41014030	Botↄↄ te Yesu yako Pita nyiaa, "Ampaŋ yaa mɛɛ yako neŋ nyi gyɛŋ nelim kei pɛte kegyim kelↄ woya betabola nɛ, nyaŋ ke bɛɛ betabotooro nyi n ba gyeŋ maŋ korakora ya."
41014031	Keŋte Pita yakowↄ seŋ ke dↄↄ keŋkeŋ nyiaa, "Akpaa nyi ke yɛɛ yeŋ ke koraŋ na, mↄↄ gyae maa bɛɛ nyi mↄↄ gyeŋ neŋ korakora ya." Te ↄ kaseela akaŋ baŋ pou mↄ yakowↄ mena.
41014032	Yesu na ↄ kaseela baŋ kelii botↄↄ keŋ bɛɛ baake nyi Gɛkyɛmane nɛ ↄ yako wↄ nyiaa, "Ɛ kyaa kɛbo na me kaa fane."
41014033	Te ↄ moo Pita na Gyemisi na Gyↄn sila ↄ wose. Botↄↄ te nombia takaa e nideli, keŋ nyi ↄ bɛɛ gyeŋ mena keŋ waa yɛɛ ↄ wose ya.
41014034	Te ↄ yako ↄ kaseela baŋ nyiaa, "Nombia ne takaa maŋ nideli keŋ mɛɛ gyae maa yeŋ. Ɛ kyaa kɛbo, ɛ na doo ya."
41014035	Keŋte ↄ gyuuwↄ ↄ siaman kyomii te ↄ tisiwↄ buŋ te ↄ fanewↄ fa Wurubuarɛ nyi, akpaa ↄ ne gyae na waa yela kaale kei ke laŋ ↄ nyee dↄↄ.
41014036	Te ↄ yakowↄ nyi, "Me kya, kpene kamasɛ be taŋ neŋ doŋ ya. Lese kaale kei me dↄↄ. Mↄ na yɛɛ kpene keŋ maŋ ne gyae ya. Yɛɛ kpene keŋ nyaŋ gbagba ne gyae."
41014037	Ↄ ka bese kↄŋ nɛ, ↄ kaa naawↄ na ba te doo te ↄ gyuusu wↄ bↄↄse Simↄn Pita nyiaa, "Simↄn, ɛ te doo? Ɛ te tale kyaa na ɛ ka deke debaŋ dokoloŋ kooŋ keŋ nyi ɛ be doo yee?
41014038	Ɛ na doo ya, ɛ fane na ɛ be nyiŋ gyoo kekɛɛsekɛɛ man ya. Ma gyeŋ nyi ɛ konↄↄse man na ɛ ne gyae ɛ ke yɛɛ ma kegyaebii, mↄna ɛ wosenaane man na ɛ be taŋ mena doŋ kenaŋ ya."
41014039	Keŋte Yesu besewↄ gyu ke fane yako nombii dokoloŋ kenaŋ bela.
41014040	Ↄ ka bese kↄŋ be gyaŋ na be sɛɛ be doo, nawolo nyi dosoroŋ doo be siaman te be ta gyeŋ kpene keŋ baa yako ya.
41014041	Keŋte Yesu besewↄ kↄŋ be gyaŋ betabotoorote te ↄ bↄↄse wↄ nyi, "Ɛ sɛɛ ɛ gyakaa dosoroŋ kei dↄↄ ɛ ne fɛɛfo? Tekaboe mena, debaŋ keŋ te lii. Be ta lese maŋ Deniwalaŋ Bu ŋon fa nombiakumɛɛyɛɛra.
41014042	Ɛ koro dee gyu de kaa gyaŋee na wↄ. Ŋon ↄ na lese maŋ waa fa nɛ te tuŋ daa taŋ."
41014043	Yesu ke gyakaa ↄ ne kolosi nɛ, Gyudase ŋon ↄ yɛɛ kaseela kufu bala baŋ man ŋolo e nɛ, kaa bɛɛwↄ lee be dↄↄ. Na balaŋ dikpii keŋ be dana yoosilase na akpokpose, na Wurubuarɛ saese kegyiise na Gyudatena mmaraa wolala baŋ Gyudatena kegyiise ba lese do na e nɛ silana e.
41014044	Na Gyudase ŋon ↄ ba lese e fa nɛ taŋ taŋgbɛɛ yako balaŋ baŋ nyiaa, "Walaŋ ŋon maa pukaa e nɛ ŋon ŋonaŋ, ɛ kyaŋ e keŋkeŋ na ɛ ka mo e ta."
41014045	Gyudase ka betaa lii Yesu gyaŋ nɛ, ↄ baake e nyi, "Me Gbeŋgyoo," te ↄ pukaa e.
41014046	Botↄↄ te balaŋ baŋ kyaŋa e.
41014047	Keŋte Yesu kaseela baŋ man ŋolo ŋon ↄ seŋɛɛ botↄↄ nɛ lese ↄ yoosila kara Wurubuarɛ saese kegyia ŋon tobaale deŋele lese ke lↄ.
41014048	Botↄↄ te Yesu bↄↄse wↄ nyiaa, "Me yɛɛ walaŋkum e te ɛ moo yoosilase na akpokpose ɛ ne kↄŋ ɛ kaa kyaŋ maŋ?
41014049	Wee kamasɛ keŋ me kyaa ɛ gyaŋ Wurubuarɛ ↄsom deni dinaa keŋ man mɛɛ wola ŋon nɛ, ɛ te kyaŋ maŋ ya. Mↄna nombia kɛŋa pou kↄŋae, na ke yela Wurubuarɛ nombia aŋmaraseŋ see ŋan ke kↄŋ mena."
41014050	Keŋte Yesu kaseela baŋ pou yeuwↄ tina e yela.
41014051	Na tobaale ŋolo ŋon ↄ wuuna kanyaŋbii nɛ silana Yesu. Be ka mo baa kyaŋ e nɛ,
41014052	te ↄ leewↄ be nyiŋmaa man yeu diteŋteli tina ↄ kanyaŋbii keŋ yela.
41014053	Keŋte ba moo Yesu gyu Wurubuarɛ saese kegyia ŋon gyaŋ, te Wurubuarɛ saese kegyiise baŋ pou na Gyudatena mmaraa wolala, na Gyudatena kegyiise kaa gyaŋeewↄ botↄↄ.
41014054	Na Pita silana Yesu wↄle wↄle lemlem gyu Wurubuarɛ saese kegyia ŋon dekpaŋalaŋ man. Botↄↄ te Pita gyuuwↄ ke kyaa kotↄtↄↄtena baŋ bee gyee dekpaŋalaŋ keŋ nɛ gyaŋ bee woli boalaŋ.
41014055	Na Wurubuarɛ saese kegyiise, na Gyudatena kegyiise akaŋ baŋ ne kɛo nombii keŋ baa mo gyakaa ↄ dↄↄ na baa nyiŋ gbɛɛ ko e, mↄ be te nyim ya.
41014056	Balaŋ burum kↄŋawↄ kaa kɛrɛɛ ↄ nↄↄse, mↄna be nↄↄwoya ŋan te kyaa na dↄŋa ya.
41014057	Te baale korowↄ kɛrɛɛ ↄ nↄↄse nyiaa,
41014058	"De te nyii nyi ↄ kpa waa tekerii Wurubuarɛ ↄsom deni dinaa keŋ balaŋ be maa nɛ, te weeya atooro wↄle na waa ma wↄle keŋ te yɛɛ walaŋ maa na ke ya."
41014059	Baŋ mↄ nombia ŋan bↄↄ kaa yako nɛ, te kyaa na dↄŋa ya.
41014060	Botↄↄ te Wurubuarɛ saese kegyia ŋon korowↄ seŋ kebu keŋ nsana nsana te ↄ bↄↄse Yesu nyiaa, "N be tiranↄↄ yee? Woŋ dↄↄ te balaŋ kɛwↄ ne kɛrɛɛ n nↄↄse, te n be tiranↄↄ ya?"
41014061	Mↄ Yesu te gyuusu ↄ nↄↄ ya. Botↄↄ te Wurubuarɛ saese kegyia ŋon bↄↄse e nyi, "Nyaŋ yɛna nyeelɛɛre ŋon Wurubuarɛ be yako see nyi nyaŋ ke kↄŋ nɛ? Nyaŋ yɛna Wurubuarɛ ŋon kaboena nyi baa lese ↄ yele nɛ bu dokoloŋ ŋon?"
41014062	Keŋte Yesu tiranↄↄ nyi, "Ayi, maŋ ŋonaŋ. Ɛ kena maŋ Deniwalaŋ Bu ŋon kyaa Wurubuarɛ doŋte ŋon dunoluŋ dↄↄ. Na ɛ ka bese naa maŋ na me dↄŋ ŋↄma man adido mɛɛ kↄŋ."
41014063	Botↄↄ te Wurubuarɛ saese kegyia ŋon tirii ŋon gbagba kegba te ↄ bↄↄse wↄ nyiaa, "Woŋ adansɛɛ yaa dɛɛ gyae dee nyii bela?"
41014064	Ɛ te nyii mmusuo nombia ŋan ↄ be yako yee? Sena yaa ɛ na gyueŋ lee ke man? Te kegyiise baŋ pou too be nↄↄ gyakaa ↄ dↄↄ bu e fↄↄ nyi, "Kaboena nyi baa ko e."
41014065	Keŋte balaŋ baŋ baale fiasɛɛ bɛɛ tↄ nↄↄloŋ woli e, te be wuu ↄ sia na bɛɛ takee e akↄtase. Te be bↄↄse e nyi, "Wurubuarɛ dekpeŋkpeŋgyↄↄre, wola daa ŋon ↄ be gyↄ neŋ." Keŋte ba moo e fa kotↄtↄↄtena baŋ te baŋ mↄ ke tuku e.
41014066	Pita ke kyaa dekpaŋalaŋ keŋ man nɛ, Wurubuarɛ saese kegyia ŋon alebu ŋolo kↄŋawↄ botↄↄ.
41014067	Ↄ kena Pita kyaa ↄ ne woli boalaŋ nɛ, ↄ kɛɛ e yididi te ↄ yako e nyiaa, "Nyaŋ mↄ n kpuɛ na Yesu Nasarɛte baale ŋon."
41014068	Mↄ Pita lɛɛ aŋmaareŋ te ↄ yako e nyi, "Mↄↄ gyeŋ kpene keŋ n ne yako nɛ man korakora ya." Botↄↄ te Pita leewↄ gyu denanↄↄ keŋ man.
41014069	Alebu ŋon ka bese naa Pita botↄↄ nɛ ↄ yako balaŋ baŋ ba seŋɛɛ botↄↄ nɛ nyiaa, "Balee kei mↄ kpuɛ na wↄ."
41014070	Mↄ Pita besewↄ bɛɛ ke bela. Kenaŋ wↄle nɛ, balaŋ baŋ ba seŋɛɛ botↄↄ nɛ besewↄ yako Pita nyiaa, "Ke yɛɛ ampaŋ nyi n kpuɛ na wↄ, nawolo nyi n yɛɛ Galelia baale e."
41014071	Botↄↄ te Pita moo nↄↄdoŋ kolosi te ↄ kaŋa ntam kpu nyiaa, "Mↄↄ gyeŋ balee kei ŋon ɛ ne kolosi ↄ wose man nombia nɛ korakora ya"
41014072	Debokenaŋ man te kegyim lↄↄ woya betabolate. Keŋte Pita tↄↄse nombia ŋan Yesu be yako e nɛ nyiaa, "Pɛ kegyim kelↄ woya betabola na, nyaŋ ke bɛɛ betabotooro nyi n ba gyeŋ maŋ ya." Keŋte ↄ yɛlɛɛwↄ do ↄ ne wii.
41015001	Tɛɛ kena nebo nebo fuu nɛ, saese kegyiise na donↄↄ kegyiise na Gyudatena mmaraa wolala gyaŋeewↄ te be bake Yesu nyeeman. Mena dↄↄ be bake e te ba moo e gyu ka do Pilato ŋon ↄ seŋɛɛ Romantena gyoo dinaa nawↄↄ man nɛ, nyiŋmaa man.
41015002	Keŋte Pilato bↄↄse e nyiaa, "Nyaŋ yɛna Gyudatena gyoo ŋon?" Te Yesu tiranↄↄ nyi, "Mena yaa n yakowↄ nɛ."
41015003	Te Gyudatena saese kegyiise baŋ kɛrɛɛ ↄ nↄↄse mo nombia burum gyakaa ↄ dↄↄ.
41015004	Keŋte Pilato bↄↄse e nyi, "Be ta mo nombia kɛŋa bɛɛ gyakaa n dↄↄ na, n ba lese n nↄↄse yee?"
41015005	Botↄↄ te nombia ŋan doo gyoo Pilato nↄↄ, nawolo nyi Yesu te yako daale ya.
41015006	Gyudatena nyeekelɛɛwee kedi kamasɛ nɛ, kaboena nyi Pilato waa tina balaŋ baŋ bↄↄ kyam tↄ deni nɛ man dokoloŋ, ŋon balaŋ benaŋ gbagba ne gyae nɛ yela fa wↄ.
41015007	Mena debaŋ kenaŋ na ba te kyaŋ Barabase tↄ deni. Barabase kei kpuɛ balaŋ baŋ bↄↄ koro seŋ tia gyoo dinaa, te bↄↄ ko balaŋ nɛ man.
41015008	Botↄↄ te balaŋ dikpii keŋ kↄŋa Pilato gyaŋ nyi waa yɛɛ kpene keŋ ↄ ne taŋ yɛɛ debaŋ kamasɛ nɛ fa wↄ.
41015009	Te Pilato bↄↄse wↄ nyiaa, "Ɛ ne gyae nyi maa lese Gyudatena gyoo ŋon fa ŋon?"
41015010	Keŋ dↄↄ Pilato be bↄↄse mena yɛna nyi, ↄ gyeŋ nyi saese kegyiise baŋ ne kↄla Yesu dↄↄ te ba lese e fa yeŋ.
41015011	Mↄ Wurubuarɛ saese kegyiise baŋ feefuwↄ do balaŋ dikpii keŋ nyi, baa yako Pilato nyi waa lese Barabase fa wↄ.
41015012	Botↄↄ te Pilato bↄↄse wↄ nyi, "Sena te ɛ ne gyae maa yɛɛ walaŋ ŋon ɛ ne baake e nyi Gyudatena gyoo nɛ?"
41015013	Te balaŋ dikpii keŋ fae yeesa nyi, "Yela baa gyↄ e nyeelabia sakaa ↄpaŋdaŋ dↄↄ na waa yeŋ"
41015014	Keŋte Pilato bↄↄse wↄ nyiaa, "Woŋ dukum te ↄ yɛɛwↄ?" Mↄna be gyakaa bo bɛɛ fae yeesa keŋkeŋ nyi, "Gyↄ e nyeelabia sakaa ↄpaŋdaŋ dↄↄ"
41015015	Keŋ Pilato ne gyae mena keŋ be wↄe ke fɛɛ wↄ dↄↄ ↄ lese Barabase fa wↄ, te ↄ yela ↄ yoonↄↄtena tuku Yesu te ↄ moo e fa nyi baa gyu ke gyↄ e nyeelabia sakaa ↄpaŋdaŋ dↄↄ.
41015016	Keŋte yoonↄↄtena baŋ moo Yesu gyu Pilato dekpaŋalaŋ man botↄↄ keŋ bee di nombia nɛ, te be baake be tebia yoonↄↄtena akaŋ baŋ pou gyaŋee.
41015017	Te ba moo kegba yayam do e, te ba moo sↄↄse loo gyooro kotↄtↄↄ wuu e.
41015018	Na bee kulu e nyiaa, "Gyudatena gyoo, n nyee dɛɛ wolose"
41015019	Botↄↄ na be gyakaa bɛɛ mo daŋ ŋmeree e ↄ nyeeman, na bɛɛ tↄ nↄↄloŋ woli e na bɛɛ buŋ ↄ nawↄↄtɛɛ kulu e.
41015020	Be ke kulu e taŋ nɛ, ba kpee kegba yayam keŋ te ba moo ŋon gbagba wui keŋ do e. Te ba moo e lee be kaa gyↄ e sakaa ↄpaŋdaŋ dↄↄ.
41015021	Be ka lee donↄↄ keŋ man bee gyu nɛ, te be gyaŋee na Simↄn ŋon ↄ ba lee Kirene donↄↄ man nɛ na ↄ ne kↄŋ. Simↄn kei bia yɛna Alɛkesanda na Rufuse. Keŋte ba ŋere e nyi waa lɛɛ Yesu ↄpaŋdaŋ keŋ seele.
41015022	Te ba moo Yesu gyu botↄↄ keŋ bɛɛ baake nyi "Golgata" keŋ nawolo nyi "Nyeepookoo" dɛɛ nɛ.
41015023	Keŋte ba moo tee keŋ bɛɛ baake nyi mɛɛrɛ nɛ kyakale soloŋ man fa Yesu nyi waa nyↄↄ, mↄna ↄ te nyↄↄ ke ya.
41015024	Ba ke gyↄ e sakaa ↄpaŋdaŋ dↄↄ nɛ, te be kpɛlɛɛ ↄ kegbase buŋii te be lↄↄ boe ŋe dↄↄ, na baa naa keŋ walaŋ kamasɛ waa nyiŋ.
41015025	Gyae ke yɛɛ ŋgba nebo weese debaŋ atoorote man nɛ, te be gyↄↄ Yesu sakaa ↄpaŋdaŋ dↄↄ.
41015026	Keŋte be ŋmarase dukum keŋ be kpa ↄ be yɛɛ nɛ mataa ↄ nyee gbɛɛ nyiaa, "GYUDATENA GYOO ŊON YAA."
41015027	Botↄↄ te be gyↄↄ ŋmɛɛlatena bala baale mↄ sakaa ↄpaŋdaase dↄↄ kpu na Yesu. Ŋolo sakaa ↄ dunoluŋ dↄↄ, te ŋolo mↄ sakaa ↄ demena dↄↄ.
41015028	Kei yela Wurubuarɛ nombia aŋmaraseŋ see ŋan kↄŋawↄ mena. Nombia ŋenaŋ yɛna nyi, "Be ta mo e kpu na nombiakumɛɛyɛɛra."
41015029	Na balaŋ baŋ bɛɛ lam botↄↄ nɛ, na tee e na bee kpiisi ba nyeeya yako nyiaa, "Nyaŋ ŋon n kpa n ke tekerii Wurubuarɛ ↄsom deni dinaa keŋ na n ka mo weeya atooro maa ke nɛ,
41015030	lɛɛ n wose na n ke tisi lee ↄpaŋdaŋ keŋ dↄↄ na dɛɛ kɛɛ."
41015031	Mena mↄ te Wurubuarɛ saese kegyiise na Gyudatena mmaraa wolala baŋ mↄ kulu e. Te be yako dↄŋa nyiaa, "Ↄ ne tale lɛɛ baale nyee, mↄna ↄ be tale lɛɛ ŋon gbagba nyee ya."
41015032	Nyi akpaa ŋon yɛna nyeedoŋ Gbeŋgyoo na Iseraetena gyoo ŋon Wurubuarɛ be yako see nyi waa kↄŋ nɛ, kenaŋ na waa lɛɛ ↄ wose lee ↄpaŋdaŋ keŋ dↄↄ na dɛɛ naa na dɛɛ lɛɛ e di. Te balaŋ bala baŋ bↄↄ gyↄ wↄ sakaa ↄpaŋdaase dↄↄ kpu na e nɛ mↄ tee e mena.
41015033	Weese ka seŋ dɛɛ nɛ, ditiŋtɛɛ kaa lɛɛ tɛɛle keŋ dↄↄ pou kelii ↄ ke gɛɛse.
41015034	Te weese ke gɛɛse kenaŋ nɛ Yesu fae yeesa keŋkeŋ nyiaa, "Eli, Eli, lama sabatani?" Keŋ nawolo nyi, "Me Wurubuarɛ, Me Wurubuarɛ, weera te n lese n sia yela maŋ?"
41015035	Balaŋ baŋ ba seŋɛɛ botↄↄ ke nyii mena nɛ be yakowↄ nyiaa, "Ɛ nyii, ↄ ne baake Elaegya."
41015036	Debokenaŋ man te be man ŋolo yeuwↄ ka mo kolo ŋgba kokyaa keŋ gyae ke tale lɛɛ loŋ nɛ do soloŋ denyaŋesa daale man, te ↄ moo ke tooso na daŋ te ↄ gyinaa ke adido fa Yesu nyi waa nyↄↄ. Keŋte ↄ yakowↄ nyiaa, "Ɛ seŋ dɛɛ kɛɛ nyi Elaegya waa kↄŋ kaa lese e lee ↄpaŋdaŋ keŋ dↄↄ."
41015037	Botↄↄ te Yesu besewↄ fae yeesa keŋkeŋ, te ↄ kara weesi.
41015038	Kekↄŋ mena nɛ, kanyaŋ keŋ bↄↄ mo kpase Wurubuarɛ ↄsom deni dinaa keŋ man nɛ bɛɛsewↄ kyɛɛkyɛɛ ala lee adido kaa lii ka mokↄↄ man.
41015039	Yoonↄↄtena kegyia ŋon ↄ seŋɛɛ botↄↄ kena Yesu ke fae yeesa kara weesi nɛ, ↄ yakowↄ nyiaa, "Balee kei yɛna Wurubuarɛ bu ŋon ampaŋ."
41015040	Na ala baale seŋɛɛ lemlem bɛɛ kɛɛ. Ala benaŋ man baale yɛna Mɛɛre ŋon ↄ ba lee Magedala nɛ, na Gyemisi kemaasa na Gyose be naa Mɛɛre na Salome.
41015041	Ala kɛwↄ silana Yesu kɛɛ ↄ dↄↄ debaŋ keŋ ↄ kya Galelia nɛ. Na ala burum baŋ bↄↄ sila e kↄŋ Gyerusalɛm donↄↄ man nɛ mↄ seŋɛɛ botↄↄ.
41015042	Na wee kenaŋ yɛɛ wee keŋ Gyudatena na mo desina ba wose fa ba kefɛɛfowee keŋ kedi. Ke lii balinↄↄ nɛ,
41015043	balee ŋon bɛɛ baake e nyi Gyosɛfo ŋon ↄ ba lee Arimatia donↄↄ man nɛ gyↄↄ ↄ konↄↄ gyu Pilato gyaŋ ka sola e nyi waa mo Yesu woo ŋon fa e ↄ kaa wuu. Gyosɛfo kei yɛɛ donↄↄ kegyia ŋolo e, te ŋon mↄ ne gyeki Wurubuarɛ gyoori keŋ.
41015044	Pilato ke nyii nyi Yesu ta yem nɛ, yɛɛ e gyakoloŋ. Mena dↄↄ ↄ baake ↄ yoonↄↄtena kegyia ŋon bↄↄse e nyiaa, "Yesu ŋon wulaa yeŋawↄ?"
41015045	Ↄ ke nyii lee yoonↄↄtena kegyia ŋon nↄↄman nyi ke yɛɛ ampaŋ nɛ, ↄ faa Gyosɛfo ŋon gbɛɛ nyi waa gyu ka mo woo ŋon.
41015046	Mena dↄↄ Gyosɛfo gyuuwↄ ke lɛɛ akaralɛɛ te ↄ lese woo ŋon lee ↄpaŋdaŋ keŋ dↄↄ te ↄ moo akaralɛɛ keŋ milii e. Keŋte ↄ moo e ke wuu yebↄↄ keŋ bↄↄ kare boe daale man nɛ man. Te ↄ biliŋi boe dinaa daale tↄ yebↄↄ keŋ nↄↄ.
41015047	Na Mɛɛre ŋon ↄ ba lee Magedala nɛ, na Gyose ↄ naa Mɛɛre seŋɛɛ botↄↄ. Mena dↄↄ be naa botↄↄ keŋ bↄↄ wuu e nɛ.
41016001	Gyudatena kefɛɛfowee keŋ ke taŋ nɛ, Mɛɛre ŋon ↄ ba lee Magedala na Gyemisi ↄ naa Mɛɛre na Salome, lɛɛ abↄↄ ofoŋ nyiŋan be kaa buraa Yesu woo ŋon.
41016002	Kosida nebo nebo weese ke bɛɛ nɛ, ala baŋ korowↄ bee gyu yebↄↄ keŋ tɛɛ.
41016003	Be kee gyu na bɛɛ bↄↄse dↄŋa nyiaa, "Amↄte ne gyae la waa biliŋi boe keŋ lee yebↄↄ keŋ nↄↄman fa daa?"
41016004	Mↄ be ke gyina be sia kɛɛ na, be naawↄ nyi be te biliŋi boe dinaa dinaa keŋ lee yebↄↄ keŋ nↄↄman.
41016005	Be ka mo baa gyoo yebↄↄ keŋ man nɛ, te be naa tobaale ŋolo na ↄ doona kegba wolom wurikyim na ↄ baŋɛɛ dunoluŋ dↄↄ te be ŋeŋawↄ.
41016006	Botↄↄ te ↄ yako ala baŋ nyiaa, "Ɛ na ŋeŋii ya. Ma gyeŋ nyi Yesu ŋon ↄ ba lee Nasarɛte, ŋon bↄↄ gyↄ e sakaa ↄpaŋdaŋ dↄↄ nɛ yaa ɛ ne kɛo. Ↄ te fom. Ↄ be kyaa kɛbo ya. Ɛ kɛɛ botↄↄ keŋ ↄ be doo nɛ.
41016007	Mena dↄↄ ɛ gyu ke yako ↄ kaseela baŋ na Pita nyiaa, 'Ↄ te kyaŋ ŋon gbɛɛ ↄ ne gyu Galelia donↄↄ man. Botↄↄ te ɛ kena e ŋgba mena keŋ ↄ be yako ŋon nɛ.' "
41016008	Keŋte ala baŋ leewↄ yebↄↄ keŋ man bileŋ, nawolo nyi gyakoloŋ ta gyoo wↄ te ba wose mↄ ta yeŋ wↄ. Te ba te yako ŋolo mↄ kolo ya, nawolo nyi bee yee.
41016009	Yesu kefoŋ lee yeŋ man Kosida nebo nebo fuu keŋ nɛ, ↄ taŋgbɛɛwↄ lese ↄ wose wola Mɛɛre ŋon ↄ ba lee Magedala nɛ. Mɛɛre kei te Yesu gegi feliŋkumɛɛ nyetooro lee ↄ man nɛ.
41016010	Mena dↄↄ ŋon mↄ gyuuwↄ ke yako balaŋ baŋ be silana Yesu nɛ. Ↄ ke gyu na be kyaa bee wii na bee di walaŋsa.
41016011	Keŋ na be ke nyii nyi Yesu te fom te Mɛɛre naa e koraŋ nɛ, ba te lɛɛ di ya.
41016012	Kenaŋ wↄle nɛ, Yesu lese ↄ wose dinↄↄ wↄle daale man wola ↄ kaseela bala baale debaŋ keŋ bee gyu donↄↄ daale man nɛ.
41016013	Keŋte baŋ mↄ besewↄ kↄŋ kaa yako be tebia akaŋ baŋ. Mↄ baŋ mↄ te lɛɛ wↄ di ya.
41016014	Kɛŋa pou wↄle nɛ, ↄ kaseela kufu daale baŋ yilaawↄ bee dii te Yesu besewↄ kaa lese ↄ wose wola wↄ. Keŋte ↄ gyeŋa baŋ do wↄ lee mena keŋ balaŋ be kↄŋ kaa yako wↄ nyi ↄ te fom, te ba lɛɛ wↄ di ya nɛ dↄↄ.
41016015	Botↄↄ te Yesu yako wↄ nyiaa, "Ɛ gyu tɛɛle kei pou dↄↄ na ɛ kaa kolosi Wurubuarɛ nombia ŋan fa balaŋ pou.
41016016	Walaŋ kamasɛ ŋon ↄ lɛɛ nombia ŋan di te be sↄ e Wurubuarɛ loŋ na, waa nyiŋ nyeedoŋ. Mↄ walaŋ kamasɛ ŋon ↄ te lɛɛ nombia ŋan di ya nɛ, Wurubuarɛ waa bu e fↄↄ.
41016017	Balaŋ baŋ baa lɛɛ maŋ di nɛ, baa yɛɛ gyakoloŋ nombia kɛŋa. Baa gberaa feliŋkumɛɛ lee balaŋ man lee ma yele man, na baa kolosi deise wↄlɛɛ kpookpoo ŋan bↄↄ gyeŋ ya.
41016018	Nyi akpaa be gate doma na be nyiŋmaase yaa be nyↄↄ teekum daale koraŋ na, be gyae ke yɛɛ wↄ kolo ya. Baa mo be nyiŋmaase gyakaa kaweesetena dↄↄ, na ba wose ke yɛɛ wↄ doŋ."
41016019	De Gbeŋgyoo Yesu kekolosi fa wↄ taŋ nɛ, Wurubuarɛ moo e gyu adido te ↄ ke kyaawↄ Wurubuarɛ dunoluŋ dↄↄ.
41016020	Yesu kaseela baŋ ka lee botↄↄ nɛ, be gyuuwↄ tɛɛle kei pou dↄↄ kekolosi Wurubuarɛ nombia ŋan. Te de Gbeŋgyoo seŋawↄ be wↄle te be yɛɛ gyakoloŋ nombia, na kawola nyi Wurubuarɛ nombia ŋan yɛɛ ampaŋ.
42001001	Kegyia kpaakpaa Teyofilose, balaŋ burum te yɛɛ kakyeŋ ŋmarase nombia ŋan be kↄŋ de gyaŋ kɛbo lee Yesu Kristo wose man nɛ see.
42001002	Nombia ŋan bↄↄ ŋmarase nɛ, mena nombia ŋenaŋ ke te baŋ bↄↄ mo be sia naa ŋa leenaŋ kewalaŋ, te bↄↄ kolosi de Gbeŋgyoo Yesu Kristo wose man nombia fa daa nɛ yakowↄ.
42001003	Kegyia Teyofilose, lee mena dↄↄ maŋ gbagba gyoo nombia kɛŋa man nideli leenaŋ ŋa kewalaŋ keŋ na, me naawↄ nyi kaboena nyi maa tↄlɛɛ ŋa kekↄŋ bii dokoloŋ dokoloŋ fa neŋ,
42001004	na n ke nyiŋ gyeŋ nyi nombia ŋan pou bↄↄ wola neŋ nɛ yɛɛ ampaŋ.
42001005	Debaŋ keŋ gyoo Herode ne di gyoori Gyudia tɛɛle man nɛ, na Wurubuarɛ sae ŋolo kyaa keŋ bɛɛ baake e nyi Sakaria. Na ↄ kpuɛ Abigya saere dikpii man, te ↄ wɛɛle Elisabɛte mↄ lee Wurubuarɛ sae Aarↄn duuluŋ man.
42001006	Sakaria na ↄ wɛɛle gbɛɛneŋ tenɛɛ Wurubuarɛ siaman. Te bee di de Gbeŋgyoo Wurubuarɛ mmaraase na ↄ nombia ŋan pou dↄↄ nideli keŋ ba wose man be dana nombiikum daale ya.
42001007	Mↄna bↄↄ taŋ bu ya nawolo nyi Elisabɛte yɛɛ ↄlamanbo e, te ŋon na ↄ baale Sakaria mↄ pou te ŋmɛɛ.
42001008	Wee daale nɛ, kaa liiwↄ Sakaria saese dikpii keŋ dↄↄ nyi baa gyu Wurubuarɛ ↄsom deni dinaa keŋ man ke fa Wurubuarɛ kedi.
42001009	Be lↄↄ boe ŋgba mena keŋ ba amanberɛ na wolo nɛ, te yalawↄ Sakaria dↄↄ nyi waa gyu Wurubuarɛ ↄsom deni dinaa keŋ man ↄ kaa too oliifi.
42001010	Debaŋ keŋ ↄ ba gyoo Wurubuarɛ ↄsom deni dinaa keŋ man ↄ kaa too oliifi nɛ, na balaŋ dikpii keŋ pou kyaa debↄↄ man bɛɛ fane.
42001011	Sakaria kɛɛ too oliifi keŋ nɛ, botↄↄ te Wurubuarɛ kpilale kↄŋawↄ ↄ gyaŋ kaa seŋ kedeesa boe keŋ ↄ na too oliifi ke dↄↄ nɛ dunoluŋ dↄↄ.
42001012	Sakaria kena e nɛ, ↄ wↄe lↄↄ e te gyakoloŋ gyoo e.
42001013	Keŋte Wurubuarɛ kpilale ŋon yako e nyiaa, "Sakaria na yee ya, Wurubuarɛ te nyii n kefane mena dↄↄ n wɛɛle Elisabɛte waa lola bu baale fa neŋ, na n ka do e yele nyi Gyↄn.
42001014	Ba lola bu ŋon na, gyae ke yɛɛ neŋ gyoŋ nideli te balaŋ burum mↄ sia gyae ka gye ↄ dↄↄ,
42001015	nawolo nyi bu ŋon waa yɛɛ walaŋ dinaa Wurubuarɛ siaman, mena dↄↄ ↄ na mo soloŋ na soloŋ daa ↄ nↄↄ ya. Wurubuarɛ waa mo ↄ feliŋ do ↄ man leenaŋ ↄ naa tↄↄman pɛna baa lola e.
42001016	Te waa kyɛɛkee Iseraetena balaŋ burum agyueŋ kↄŋ be Gbeŋgyoo Wurubuarɛ gyaŋ.
42001017	Wurubuarɛ waa mo ↄ feliŋ do ↄ man, na waa fa e doŋ ŋgba mena keŋ ↄ be fa ↄ dekpeŋkpeŋgyↄↄre Elia nɛ. Waa ta de Gbeŋgyoo ŋon siaman na waa desina kyaↄ na be bia nsana, te balaŋ baŋ bↄↄ ne bu Wurubuarɛ ya nɛ, waa besena wↄ kↄŋ gbɛɛ kpaakpaate keŋ dↄↄ na waa desina de Gbeŋgyoo balaŋ see e."
42001018	Botↄↄ te Sakaria bↄↄse Wurubuarɛ kpilale ŋon nyiaa, "Sena te maa yɛɛ na maa naa nyi nombia kɛŋa yɛɛ ampaŋ? Nawolo nyi daa na me wɛɛle pou te ŋmɛɛ."
42001019	Keŋte Wurubuarɛ kpilale ŋon tiranↄↄ fa e nyiaa, "Maŋ yɛna Gaberɛle, Wurubuarɛ kpilale ŋon ma seŋɛɛ ↄ siaman debaŋ kamasɛ. Ŋon kpila na maŋ nyi me kaa yako neŋ mena nombia kpaakpaa kɛŋa.
42001020	Nombia ŋan mↄↄ yako neŋ nɛ, gyae kekↄŋ ŋgba mena keŋ mↄↄ yako see nɛ. Mↄna keŋ n te lɛɛ me nombia kɛŋa di ya dↄↄ nɛ, n be gyae n ke tale kolosi ya kaboena nombia ŋan mɛɛ yako neŋ nɛ kekↄŋ ampaŋ debaŋ keŋ mↄↄ see neŋ nɛ."
42001021	Debaŋ kenaŋ pou man na, balaŋ baŋ kyaa debↄↄ man bɛɛ daa Sakaria, na bɛɛ gyueŋ kpene keŋ dↄↄ ↄ be dↄↄ Wurubuarɛ ↄsom deni dinaa keŋ man mena.
42001022	Debaŋ keŋ ↄ ba lee kↄŋ balaŋ baŋ gyaŋ nɛ, ↄ te tale kolosi na wↄ ya, mena dↄↄ ba gyeŋawↄ nyi ↄ te naa kalesewola daale Wurubuarɛ ↄsom deni dinaa keŋ man. Ↄ nyiŋmaase te ↄ moowↄ kolosi na wↄ, nawolo nyi ↄ ta bese omumuu.
42001023	Debaŋ keŋ ↄ be yɛɛ ↄ saere tom keŋ taŋ nɛ, te ↄ besewↄ gyu ↄ dɛɛ.
42001024	Nombia kɛŋa kekↄŋ wↄle nɛ, te kyare ya te ↄ wɛɛle Elisabɛte kyaŋa fulu, te ↄ weese ↄ wose gyaalaŋna banoŋ keŋ ↄ bɛɛ lee debↄↄ ya.
42001025	Keŋte ↄ yakowↄ nyiaa, "De Gbeŋgyoo Wurubuarɛ te wii me waraŋase ŋgba ↄ ba lese desɛŋ dinaa kei lee me dↄↄ balaŋ siaman nɛ."
42001026	Elisabɛte fulu keŋ ke di gyaalaŋna looro nɛ, Wurubuarɛ kpila ↄ kpilale Gaberɛle gyu Nasarɛte keŋ kyaa Galelia tɛɛle dↄↄ nɛ.
42001027	Ↄ kpila e gyu alebu ŋolo ŋon ↄ te doo ta na baale ya nɛ gyaŋ. Ↄ yele yɛna Mɛɛre. Mɛɛre kei na Gyosɛfo ŋon ↄ ba lee gyoo Defidi duuluŋ man nɛ bake la see nyi baa yala dↄŋa nɛ.
42001028	Keŋte Wurubuarɛ kpilale ŋon gyuuwↄ ke yako e nyiaa, "Mɛɛre nyaŋ na nyeebam, nawolo nyi Wurubuarɛ kpuɛ na neŋ, te ↄ nyiŋmaa gyakaa n dↄↄ nideli."
42001029	Mɛɛre kenyii nↄↄwoya kɛŋa nɛ, ↄ wose gbirisi e nawolo nyi ↄ te nyii nombia ŋan man nideli ya.
42001030	Keŋte Wurubuarɛ kpilale ŋon yako e nyiaa, "Mɛɛre na yee ya, Wurubuarɛ ta mo ↄ bɛrɛɛ boele neŋ.
42001031	Nyaŋ ke kyaŋ fulu na n ka lola bu baale na n ka do e yele nyi Yesu.
42001032	Waa yɛɛ walaŋ dinaa Wurubuarɛ siaman, na baa baake e nyi Wurubuarɛ Kpatakpere ŋon bu. De Gbeŋgyoo Wurubuarɛ waa yela waa di gyoori ŋgba ↄ naana Defidi nɛ.
42001033	Waa di gyoori Gyekↄpo duuluŋ man balaŋ dↄↄ kekpaakekpaa, te ↄ gyoori kenaŋ betaŋ ↄto ya."
42001034	Botↄↄ te Mɛɛre bↄↄse Wurubuarɛ kpilale ŋon nyiaa, "Sena te nombia kɛŋa gyae ke tale kↄŋ mena, debaŋ keŋ mↄↄ gyeŋ baale na baale ya?"
42001035	Keŋte Wurubuarɛ kpilale ŋon tiranↄↄ fa e nyiaa, "Wurubuarɛ feliŋ ŋon gyae kekↄŋ kaa gyoo n man, na Wurubuarɛ Kpatakpere ŋon ka mo ↄ doŋ keŋ do n man na n ke kyaŋ fulu. Mena dↄↄ bu ŋon nyaŋ ka lola nɛ, waa yɛɛ bu ŋon ayimɛɛ be doo ↄ man ya, te baa baake e nyi Wurubuarɛ bu.
42001036	Kɛɛ! N loŋto Elisabɛte ŋon be kpa ↄ yɛɛ ↄlamanbo e te ↄ be ŋmɛɛ koraŋ mↄ nɛ, te kyaŋ fulu gyaalaŋna looro yaa.
42001037	Nawolo nyi kpene kamasɛ be kyaa keŋ nyi Wurubuarɛ be gyae waa tale yɛɛ ya."
42001038	Keŋte Mɛɛre yakowↄ nyiaa, "Ma nyee tesɛɛ bo na Wurubuarɛ. Ŋan pou n be yako maŋ nɛ dɛɛkↄŋ mena." Keŋte Wurubuarɛ kpilale ŋon laŋawↄ yela e.
42001039	Weeya akalansɛɛ ŋaale wↄle nɛ, Mɛɛre desina ↄ wose te ↄ gyuu Sakaria na ↄ wɛɛle Elisabɛte gyaŋ Gyudia tɛɛle man. Na donↄↄ keŋ man be kyaa nɛ, gyakae bulase dↄↄ.
42001040	Ↄ ka gyoo donↄↄ keŋ man nɛ, ↄ gyuuwↄ Sakaria dɛɛ te ↄ doo Elisabɛte nↄↄ.
42001041	Debaŋ keŋ Elisabɛte be nyii Mɛɛre nↄↄ kado keŋ nɛ, ↄ bu ŋon wosi ↄ wose ↄ tↄↄman, te Wurubuarɛ feliŋ ŋon kaa gyoowↄ Elisabɛte man nideli.
42001042	Keŋte Elisabɛte nyaŋeewↄ fae yeesa nyiaa, "Nyaŋ yɛna alo ŋon Wurubuarɛ ba mo ↄ nyiŋmaa gyakaa n dↄↄ nideli ala pou man, te ↄ ta mo ↄ nyiŋmaa gyakaa n bu ŋon nyaŋ ka lola nɛ dↄↄ."
42001043	Woŋ nombia dinaana yaa Wurubuarɛ yɛɛwↄ fa maŋ nɛ, nyi me Gbeŋgyoo ↄ naa waa kↄŋ kaa do maŋ nↄↄ?
42001044	Nawolo nyi me ka betaa nyii n nↄↄ kado pɛ, te me bu ŋon ↄ doo me tↄↄman nɛ nyaŋeewↄ wosi ↄ wose.
42001045	Wurubuarɛ te hiraa neŋ, ŋgba n be lɛɛdi nyi de Gbeŋgyoo nombia ŋan ↄ be yako nɛ, gyae kekↄŋ mena fa neŋ nɛ.
42001046	Keŋte Mɛɛre yakowↄ nyiaa, "Mɛɛ lese de Gbeŋgyoo yele lee me konↄↄ man.
42001047	Wurubuarɛ yɛna ma nyeelɛɛre, mena dↄↄ te mɛɛ nyaŋee,
42001048	nawolo nyi ↄ te tↄↄse maŋ wa alebu kei dinↄↄ, ŋon nafↄ bↄↄ ne kala maŋ do balaŋ man ya nɛ. Lee nɛnɛɛ ne gyuu nɛ, walaŋ kamasɛ waa baake maŋ nyi, alo ŋon Wurubuarɛ be hiraa e.
42001049	Nawolo nyi Wurubuarɛ Kpatakpere ŋon te yɛɛ nombia dinaana fa maŋ. Ↄ yɛɛ Wurubuarɛ ŋon ayimɛɛ be doo ↄ man ya.
42001050	Deniwalaŋ duuluŋ kamasɛ man nɛ, ↄ ne wii baŋ pou bee yee e nɛ waraŋase.
42001051	Ↄ ta mo ↄ doŋ yɛɛ gyakoloŋ nombia, te ↄ yaasee balaŋ baŋ bee gyina ba wose nɛ na be nombia ŋan pou bɛɛ gyueŋ ba nyeeya man nɛ lee ↄ siaman.
42001052	Ↄ te yↄkↄse gyooneŋ dinaana tɛɛle man, te ↄ gyinaa balaŋ baŋ bɛɛ yↄkↄse ba wose nɛ adido.
42001053	Ↄ te yeli baŋ tanam na ko wↄ nɛ te nyiŋ abↄↄ kpaakpaa, te ↄ yela baŋ be dana kↄba nɛ laŋawↄ nyiŋmaase kufu nawↄↄ kufu.
42001054	Ↄ te di ntam keŋ ↄ be kaŋ fa de naanaↄ nɛ dↄↄ, te ↄ kↄŋawↄ kaa kyↄ ↄ tewulɛɛ Iseraetena,
42001055	ŋgba mena keŋ ↄ be yako see nyi, waa wii Aberaham na ↄ duuluŋ man balaŋ pou waraŋase kekpaakekpaa nɛ."
42001056	Mɛɛre kyaawↄ Elisabɛte gyaŋ ŋgba gyaalaŋna batooro nɛ, te ↄ besewↄ gyu ↄ dɛɛ.
42001057	Debaŋ keŋ Elisabɛte kalola be lii nɛ, ↄ lola bu baale.
42001058	Balaŋ baŋ be kyaa benaa na e, na ↄ loŋtona nyii mena keŋ de Gbeŋgyoo be wii ↄ waraŋase nideli nɛ, be popou nyaŋeewↄ kpu na e.
42001059	Bu ŋon kedi weeya gyanaara nɛ, be kↄŋawↄ be kaa kara ↄ baala wose na baa mo ↄ kya Sakaria yele do e,
42001060	mↄna ↄ naa bɛɛwↄ te ↄ kpa "Baa baake e nyi Gyↄn."
42001061	Keŋte balaŋ baŋ yako e nyiaa, "Yele kei te yɛɛ n dekpaŋalaŋ man yele ya."
42001062	Botↄↄ te ba moo be nyiŋmaase kolosi na ↄ kya bↄↄse e yele keŋ ↄ ne gyae nyi baa mo do ↄ bu ŋon.
42001063	Keŋte Sakaria yako wↄ nyiaa baa fa e kolo waa ŋmarase ke dↄↄ, te ↄ ŋmarasewↄ nyi, "Ↄ yele yɛna Gyↄn." Nombii kei yɛɛ be popou gyakoloŋ.
42001064	Debokenaŋ man te Sakaria nↄↄ gyuusuwↄ te ↄ fiasɛɛ kolosi lese Wurubuarɛ yele.
42001065	Keŋte gyakoloŋ gyoo be tebia baŋ pou, te nombia ŋenaŋ yaaseewↄ gyu Gyudia tɛɛle man donↄↄse ŋan ŋe kyaa bulase dↄↄ nɛ pou man.
42001066	Walaŋ kamasɛ ŋon ↄ be nyii nombii kei nɛ bↄↄse ↄ wose nyiaa, "Walaŋ woŋti dinↄↄ yaa bu kei waa kaa yɛɛ baa?" Nawolo nyi be naawↄ nyi, de Gbeŋgyoo Wurubuarɛ nyiŋmaa gyakaa ↄ dↄↄ nideli.
42001067	Wurubuarɛ moo ↄ feliŋ ŋon do Gyↄn ↄ kya Sakaria man, te ↄ kolosi Wurubuarɛ nombia see nyiaa,
42001068	"De Gbeŋgyoo Wurubuarɛ, dɛɛ lese n yele nawolo nyi n te kↄŋ kaa lɛɛ n balaŋ Iseraetena nyee.
42001069	N te fa daa nyeelɛɛre dinaa ŋolo, ŋon ↄ ba lee n tobaale Defidi duuluŋ man.
42001070	Ŋgba mena keŋ n be tɛɛ nya akpeŋkpeŋgyↄↄra baŋ ayimɛɛ be doo be man ya nɛ dↄↄ kolosi see nɛ nyiaa,
42001071	waa lɛɛ daa lee de kↄlala, na baŋ bↄↄ ne naa de sia laŋ ya nɛ nyiŋmaa man.
42001072	N yakowↄ nyi nyaŋ ke wii de naanaↄ waraŋase, na n ke tↄↄse nↄↄkebakesee keŋ ɛmɛɛ na wↄ be bake see nɛ.
42001073	N kaŋa ntam fa de naana Aberaham, te ɛmɛɛ na e bakewↄ see nyi,
42001074	n ka lese daa lee de kↄlala nyiŋmaase man, na ke yela dɛɛ tale gyↄ de konↄↄ som neŋ keŋ dↄↄ yee gyakoloŋ ya,
42001075	na dɛɛ yɛɛ balaŋ baŋ be gbɛɛneŋ tenɛɛ n siaman, na baŋ ba wose betaŋ ayimɛɛ ya kelii debaŋ keŋ dɛɛ yeŋ nɛ.
42001076	Sakaria ke yako kɛŋa pou taŋ nɛ te ↄ kolosiwↄ fa bu ŋon nyiaa, nɛnɛɛ nyaŋ me bu Gyↄn, baa baake neŋ nyi Wurubuarɛ Kpatakpere ŋon dekpeŋkpeŋgyↄↄre, nawolo nyi nyaŋ keta de Gbeŋgyoo ŋon siaman na n ke desina ↄ gbɛɛneŋ fa e.
42001077	Na n ke yela ↄ balaŋ ka gyeŋ nyi ba sola Wurubuarɛ te ↄ mo be nombiakumɛɛ kyɛɛ wↄ na, baa nyiŋ nyeekelɛɛ.
42001078	Nawolo nyi Wurubuarɛ yɛɛ waraŋasete e, te ↄ te kpila nyeelɛɛre ŋon nyi waa kↄŋ kaa lɛɛ da nyee. Ↄ kekↄŋ gyae ke yɛɛ ŋgba keŋmaŋee nɛ,
42001079	keŋmaŋee kei gyae ka lee adido kↄŋ baŋ pou be kyaa ditiŋtɛɛ man na yeŋ gbɛɛneŋ man nɛ dↄↄ, na kawola daa gbɛɛ kpaakpaa keŋ dɛɛ ta wosefɛɛreŋ man."
42001080	Keŋte bu ŋon beewↄ te de Gbeŋgyoo Wurubuarɛ moo ↄ feliŋ ŋon do ↄ man te ↄ nyiŋa doŋ. Ↄ kyaawↄ depampaa dinaa man kaboena wee keŋ ↄ ba lese ↄ wose debↄↄ wola Iseraetena nɛ liiwↄ.
42002001	Debaŋ kenaŋ man te Roman gyoo dinaa ŋon bɛɛ baake e Agustuse nɛ, faa mmaraa nyi baa kala balaŋ baŋ pou be kyaa ↄ tɛɛle man nɛ.
42002002	Kei yɛna balaŋ kekala gyaŋgbate, debaŋ keŋ Kireniuse kyaa Romantena gyoo dinaa nawↄↄ man Siria tɛɛle man nɛ.
42002003	Lee mmaraa keŋ gyoo ŋon be faa dↄↄ, walaŋ kamasɛ gyuu ↄ dɛɛ ↄ kaa ŋmarase ↄ yele.
42002004	Keŋte Gyosɛfo mↄ lee Nasarɛte keŋ kyaa Galelia tɛɛle man nɛ, gyu Bɛtelɛhɛm keŋ ke kyaa Gyudia tɛɛle man nɛ. Bɛtelɛhɛm donↄↄ kei man te ba lola gyoo Defidi. Gyosɛfo gyuu botↄↄ nawolo nyi ↄ lee gyoo Defidi duuluŋ man.
42002005	Ŋon na Mɛɛre ŋon, ŋon na e be yako see nyi baa yala dↄŋa nɛ, gyuu la be kaa ŋmarase ba yela. Debaŋ kenaŋ man na Mɛɛre dana fulu.
42002006	Ba kekyaa Bɛtelɛhɛm botↄↄ nɛ te kadoŋee kyaŋa Mɛɛre.
42002007	Keŋ be te nyiŋ deni ŋↄↄla dasoe keŋ man ya dↄↄ, be gyue ka gyoo wonembia dedoi man. Botↄↄ te ↄ lola ↄ bu baale gyaŋgbate te ↄ mo kakyeŋgbelaase milii e mo e doosi adakaa keŋ wonembia ne dii ke man nɛ man.
42002008	Debaŋ kenaŋ man na, namensekɛɛlera baale kyaa ŋale man benaa na botↄↄ yenaŋ bee gyee be namense nelim kenaŋ.
42002009	Botↄↄ te de Gbeŋgyoo Wurubuarɛ kpilale ŋolo kaa bɛɛwↄ lee be dↄↄ te de Gbeŋgyoo Wurubuarɛ gyoorobiiri keŋ ŋalakeewↄ kilisi wↄ, keŋte gyakoloŋ gyoo wↄ.
42002010	Keŋte Wurubuarɛ kpilale ŋon yako wↄ nyiaa, "Ɛ naa yee ya! Ɛ kɛɛ! Me ta mo nombia kpaakpaa ŋaale mɛɛ kↄna ŋon. Nombia kɛŋa gyae ke yɛɛ balaŋ pou gyoŋ.
42002011	Nawolo nyi gyɛŋ wee kei nɛ, be ta lola ɛ nyeelɛɛre fa ŋon gyoo Defidi donↄↄ Bɛtelɛhɛm man. Ŋon yɛna de Gbeŋgyoo Kristo, (walaŋ ŋon Wurubuarɛ be yako see nyi waa kaa lɛɛ ↄ balaŋ nyee nɛ).
42002012	Kpene keŋ gyae kawola nyi nombia ŋan mɛɛ yako nɛ yɛɛ ampaŋ yɛna nyi, ɛ kena kyokyoo ŋon doo adakaa keŋ wonembia ne dii ke man nɛ man, na be ta mo kakyeŋgbelaase milii e."
42002013	Debokenaŋ man te Wurubuarɛ kpilala burum baale kↄŋawↄ kaa kpu na kpilale gyaŋgbate ŋon, te be kpee nↄↄneŋ lese Wurubuarɛ yele nyiaa,
42002014	"Wurubuarɛ ŋon n kyaa adido, n gyoorobiiri kaboena neŋ. N wosefɛɛreŋ dɛɛkↄŋ balaŋ baŋ bɛɛ gyoo n sia tɛɛle kei dↄↄ nɛ man."
42002015	Wurubuarɛ kpilala baŋ ka bese lee be gyaŋ gyu adido nɛ, namensekɛɛlera baŋ yako dↄŋa nyiaa, "Ɛ fa dee gyu Bɛtelɛhɛm, na de kaa kɛɛ kpene keŋ be kↄŋ te de Gbeŋgyoo Wurubuarɛ ba lese wola daa nɛ."
42002016	Mena dↄↄ be yɛɛwↄ bileŋ te be gyuuwↄ te ba ke naa Mɛɛre na Gyosɛfo na kyokyoo ŋon, na ↄ doo adakaa keŋ wonembia ne dii ke man nɛ man.
42002017	Namensekɛɛlera baŋ kena kyokyoo ŋon nɛ, be yako wↄ mena keŋ Wurubuarɛ kpilale ŋon be kolosi kyokyoo ŋon wose man nombia fa wↄ nɛ.
42002018	Nombia ŋan namensekɛɛlera baŋ be yako nɛ, yela balaŋ baŋ pou bↄↄ nyii ŋa nɛ wose gbirisi wↄ.
42002019	Mↄna Mɛɛre kyaŋa nombia kɛŋa pou do ↄ konↄↄ man, na ↄ na gyueŋ ŋe man nideli.
42002020	Namensekɛɛlera baŋ besewↄ laŋ, na bee kpee nↄↄneŋ lese Wurubuarɛ yele lee ŋan pou bↄↄ nyii te bↄↄ naa nɛ dↄↄ, nawolo nyi nombia ŋan pou bↄↄ nyii te bↄↄ naa nɛ, kyaawↄ na ŋan Wurubuarɛ kpilale ŋon be yako wↄ nɛ.
42002021	Weeya gyanaarate keŋ kelii nyi baa kara bu ŋon baala wose nɛ, ba doo e yele nyi Yesu. Mena yele kei te Wurubuarɛ kpilale ŋon yakowↄ nyi baa baake e pɛte Mɛɛre kyaŋa ↄ fulu.
42002022	Debaŋ keŋ ba ayimɛɛ kegberaa weeya ŋan be gyaŋee ŋgba mena keŋ Wurubuarɛ mmaraase ŋan ↄ be yeli Mosesi be ŋmarase see nawolo nɛ, Gyosɛfo na Mɛɛre moo Yesu gyu Gyerusalɛm donↄↄ man be kaa do de Gbeŋgyoo Wurubuarɛ nyiŋmaa man,
42002023	nawolo nyi de Gbeŋgyoo Wurubuarɛ mmaraase ŋan ↄ be yeli Mosesi be ŋmarase see nɛ ne yako nyiaa, "Bu baale kamasɛ ŋon ↄ naa waa taŋgbɛɛ lola na, baa mo e ka do de Gbeŋgyoo Wurubuarɛ nyiŋmaa man."
42002024	Keŋte Gyosɛfo na Mɛɛre gyuuwↄ ke deesi fa Wurubuarɛ ŋgba mena keŋ Wurubuarɛ mmaraase ŋan ↄ be yeli Mosesi be ŋmarase see ne yako nɛ nyiaa, "Baa mo donↄↄ man yaa ŋale man awuluŋna bala deesi nɛ."
42002025	Debaŋ kenaŋ na balee ŋolo kyaa Gyerusalɛm donↄↄ man keŋ ↄ yele yɛna Simeↄn. Ↄ yɛɛ walaŋ ŋon ↄ gbɛɛneŋ tenɛɛ Wurubuarɛ siaman te ↄ ne yee Wurubuarɛ. Wurubuarɛ feliŋ doo ↄ man te ↄ ne daa wee keŋ Wurubuarɛ waa kaa lɛɛ Iseraetena nyee nɛ.
42002026	Wurubuarɛ feliŋ ŋon lese la wola e nyi, waa naa nyeelɛɛre ŋon de Gbeŋgyoo Wurubuarɛ be yako see nyi waa kↄŋ nɛ pɛna ŋon Simeↄn ka yeŋ.
42002027	Wurubuarɛ feliŋ ŋon yela Simeↄn gyuu Wurubuarɛ ↄsom deni dinaa keŋ man. Gyosɛfo na Mɛɛre ka mo be bu Yesu ŋon kↄŋ be kaa do de Gbeŋgyoo Wurubuarɛ nyiŋmaa man, ŋgba mena keŋ Wurubuarɛ mmaraase ŋan ne yako nɛ,
42002028	te Simeↄn tee ↄ nyiŋmaase lɛɛ bu ŋon te ↄ lese Wurubuarɛ yele nyiaa,
42002029	"De Gbeŋgyoo Wurubuarɛ, nombii keŋ n be yako see nɛ n te di ke dↄↄ. Mena dↄↄ nyaŋ ke tale lↄ n tobaale gbɛɛ wosefɛɛreŋ man.
42002030	Nawolo nyi maŋ gbagba ta mo me sibii naa nyeelɛɛre ŋon n be kpili nɛ,
42002031	n kpila e nyi waa kↄŋ na balaŋ pou kena e.
42002032	Ŋon yɛna keŋmaŋee keŋ gyae ke yela baŋ bↄↄ yɛɛ Iseraetenawↄ ya nɛ, kena n gbɛɛneŋ na baa lese n balaŋ Iseraetena yele."
42002033	Simeↄn nↄↄwoya ŋan ↄ be yako lee be bu ŋon wose man nɛ, doo bu ŋon ↄ kya na ↄ naa nↄↄ.
42002034	Keŋte Simeↄn fanewↄ fa wↄ nyi Wurubuarɛ waa hiraa wↄ te ↄ yako bu ŋon ↄ naa Mɛɛre nyiaa, "Wurubuarɛ lese na bu kei. Iseraetena burum baŋ baa bɛɛ e na baa naa diyem, te baŋ mↄ baa lɛɛ e di na baa nyiŋ nyeedoŋ. Bu kei waa yɛɛ Wurubuarɛ gbagba tobaale, mↄna balaŋ baa koro seŋ tia e,
42002035	na ka lese ŋan balaŋ burum na gyueŋ nɛ pou debↄↄ. Te nyaŋ Mɛɛre n kena diyem ŋgba sila te ba moowↄ sↄↄ neŋ n konↄↄ man nɛ."
42002036	Alo kegyia ŋolo kyaawↄ ŋon bɛɛ baake e nyi Ana. Ↄ yɛɛ Wurubuarɛ dekpeŋkpeŋgyↄↄre e te ↄ kya yele yɛna Fanuwɛli. Fanuwɛli kei lee Asa dekpaŋalaŋ man. Ana kei yalawↄ te ŋon na ↄ baale kyaawↄ kulutooneŋ nyetooro, te ↄ baale yeŋawↄ yela e.
42002037	Te ↄ kyaawↄ lialo man kulutooneŋ sↄŋonaara na anaara (84). Nelim na ka weese pou na ↄ kyae Wurubuarɛ ↄsom deni dinaa keŋ man ↄ ne bake ↄ nↄↄ fane.
42002038	Simeↄn kɛɛ kolosi nɛ, te ŋon Ana mↄ kↄŋawↄ. Ↄ fanewↄ fa Wurubuarɛ karaŋ, te ↄ kolosiwↄ lee bu ŋon wose man fa balaŋ baŋ bɛɛ daa nyeelɛɛre ŋon waa kↄŋ kaa lese Gyerusalɛmtena lee ba diyem man nɛ.
42002039	Gyosɛfo na Mɛɛre keyɛɛ kpene kamasɛ taŋ ŋgba mena keŋ de Gbeŋgyoo Wurubuarɛ mmaraase ŋan nawolo nɛ, ba besewↄ gyu be dɛɛ Nasarɛte keŋ kyaa Galelia tɛɛle man nɛ.
42002040	Bu ŋon beewↄ yɛɛ doŋ te ↄ sia karawↄ nideli, te Wurubuarɛ moo ↄ bɛrɛɛ boele e.
42002041	Kulutoo kamasɛ nɛ, Yesu ↄ kya na ↄ naa ne gyu Gyerusalɛm ke di ba nyeekelɛɛwee dinaa keŋ.
42002042	Yesu ke di kulutooneŋ kufu ala nɛ, be gyuu Gyerusalɛm be kaa di ba nyeekelɛɛwee dinaa kei ŋgba mena keŋ bɛɛ taŋ gyu nɛ.
42002043	Be ke di wee keŋ taŋ bese bee gyu nɛ, Yesu dↄↄwↄ Gyerusalɛm botↄↄ mↄna ↄ kya na ↄ naa ta gyem ya.
42002044	Na baŋ gyeŋ nyi ↄ kpuɛ na be balaŋ dikpii keŋ mena dↄↄ be tɛɛwↄ wee debiliŋ pou, pɛte ba gyoo e kekɛo be tebia na ba loŋtona man.
42002045	Keŋ ba te naa e ya dↄↄ, ba besewↄ gyu Gyerusalɛm donↄↄ man be kaa kɛo e.
42002046	Ka weeya atoorote te ba ke naa e Wurubuarɛ ↄsom deni dinaa keŋ man na ŋon na Gyudatena mmaraa wolala baŋ kyaa la. Ↄ ne tei be nombia, na ŋon mↄ ne bↄↄse wↄ nombia.
42002047	Mena keŋ ↄ ne nyii nombia ŋan asɛɛ na mena keŋ ↄ ne tira ŋe nↄↄ fa wↄ nɛ, doo baŋ pou be tei nɛ nↄↄ.
42002048	Ↄ kya na ↄ naa ke gyu kena e botↄↄ nɛ, ba wose gbirisi wↄ. Keŋte ↄ naa bↄↄse e nyiaa, "Me bu, weera te n yɛɛ daa mena? Kɛɛ, daa na n kya sia te yɛɛ, de dↄŋɛɛ dɛɛ kɛo neŋ."
42002049	Botↄↄ te Yesu bↄↄse wↄ nyiaa, "Weera dↄↄ te ɛ ne kɛo maŋ? Ɛ ba gyeŋ nyi kaboena nyi maa kyaa me kya dɛɛ yee?"
42002050	Mↄna ↄ kya na ↄ naa te nyii kpene keŋ ↄ be yako wↄ nɛ asɛɛ ya.
42002051	Botↄↄ te Yesu korowↄ sila wↄ gyu Nasarɛte donↄↄ man, te ↄ nyii ↄ kya na ↄ naa dei. Ↄ naa moo nombia kɛŋa pou do ↄ konↄↄ man, na ↄ na gyueŋ ŋe man nideli.
42002052	Yesu beewↄ nideli te ↄ sia karawↄ kpu, te ↄ gyoo Wurubuarɛ na balaŋ pou sia.
42003001	Debaŋ keŋ Sakaria bu Gyↄn sɛɛ ↄ kyaa depampaa dinaa keŋ man nɛ, Wurubuarɛ kolosiwↄ fa e nyi waa gyu kekolosi Wurubuarɛ nombia fa balaŋ. Debaŋ kenaŋ na gyoo dinaa Kaesa Tiberiuse ke di gyoori Roman tɛɛle dↄↄ kulutooneŋ kufu anoŋte man kenaŋ, na Pↄntiↄse Pilato ne diina gyoori Gyudia tɛɛle dↄↄ. Herode mↄ ne diina gyoori Galelia tɛɛle dↄↄ, te ↄ naabu Filipo mↄ ne diina gyoori Iturea na Tirakonitise tɛɛlese dↄↄ, te Lisaniase mↄ ne di gyoori Abilene tɛɛle dↄↄ. Na Ana na Kaifase mↄ yɛna Wurubuarɛ saese kegyiise Gyerusalɛm donↄↄ man.
42003003	Keŋte Gyↄn tɛɛwↄ donↄↄse ŋan ŋe kyaa Gyↄↄdan boo nↄↄman nɛ pou dↄↄ ↄ ne kolosi nyiaa, "Ɛ kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ, na waa mo ɛ nombiakumɛɛ pou kyɛɛ ŋon."
42003004	Ŋgba mena keŋ Wurubuarɛ dekpeŋkpeŋgyↄↄre ŋon bɛɛ baake nyi Yesaya be ŋmarase ↄ tↄne man lee Gyↄn wose man nɛ nyiaa, "Ŋolo ne fae yeesa depampaa dinaa man nyiaa, ɛ desina de Gbeŋgyoo gbɛɛneŋ, na ɛ ke yela ↄ gbɛɛneŋ pou ka tenee.
42003005	Ɛ tↄ boŋobii kamasɛ na ɛ ke yɛlɛɛ bulase na bulasebia pou, na ŋa ke doo kyɛɛkyɛɛ. Ɛ tenee gbɛɛneŋ ŋan be gokii nɛ, na ɛ ke kyalase gbɛɛneŋ ŋan ŋa be kyalasɛɛ ya nɛ.
42003006	Kɛŋa pou wↄle na, balaŋ pou baa naa nyeelɛɛre ŋon Wurubuarɛ ba lese nyi ↄ kaa lɛɛ daa nɛ."
42003007	Balaŋ burum kↄŋawↄ Gyↄn gyaŋ nyi waa sↄ wↄ Wurubuarɛ loŋ te ↄ bↄↄse wↄ nyiaa, "Ɛmɛɛ baŋ ɛ dana nombiakumɛɛ ŋgba doma nɛ, amↄte faree na ŋon nyi yaa yeu lee Wurubuarɛ baŋ dinaa keŋ gyae kekↄŋ balaŋ dↄↄ nɛ man?
42003008	Ɛ yɛɛ nombia kpaakpaa ŋan nawolo nyi ɛ te kyɛɛkee lee ɛ gbɛɛneŋ kumɛɛ man nɛ. Ɛ na yɛɛ ya agyueŋ nyi keŋ ɛ yɛɛ Aberaham ↄ naanasewↄ dↄↄ te Wurubuarɛ lɛɛ ŋon ya. Mɛɛ yako ŋon nyi Wurubuarɛ waa tale yela boya adoŋ kɛŋa ka bese naanase fa Aberaham.
42003009	Wurubuarɛ te desina ↄ debeŋa see waa tuŋii daase lↄ, mena dↄↄ daŋ kamasɛ keŋ bɛɛ se bia kpaakpaa ya na, waa tuŋ ke lↄ na baa keretii ke do boalaŋ man."
42003010	Botↄↄ te balaŋ dikpii keŋ bↄↄse Gyↄn nyiaa, "Akpaa mena na, woŋ te kaboena nyi dɛɛ yɛɛ?"
42003011	Keŋte Gyↄn tiranↄↄ fa wↄ nyiaa, "Nyaŋ ŋon n dana kegbase ala na, mo dokoloŋ fa ŋon ↄ be taŋ ya nɛ, te nyaŋ ŋon mↄ n dana weenɛɛ na, fa ŋon ↄ be taŋ ya nɛ."
42003012	Lempoolɛɛra baale mↄ kↄŋawↄ nyi Gyↄn dɛɛ sↄ wↄ Wurubuarɛ loŋ te be bↄↄse e nyiaa, "De Gbeŋgyoo, woŋ te kaboena nyi daa mↄ dɛɛ yɛɛ?"
42003013	Keŋte Gyↄn tiranↄↄ fa wↄ nyiaa, "Ɛ na lɛɛ kↄba kela keŋ kaboena nyi yaa lɛɛ nɛ ya."
42003014	Yoonↄↄtena baale mↄ bↄↄse e nyiaa, "Daa mↄ de? Woŋ te kaboena nyi dɛɛ yɛɛ?" Keŋte Gyↄn yako wↄ nyiaa, "Ɛ na mo siadoŋ lɛo ŋolo kↄba ya, yaa ɛ na mo nombiakumɛɛ gyakaa ŋolo dↄↄ ya. Ɛ yela kↄba keŋ bɛɛ tↄ ŋon nɛ ka gyoo ɛ sia."
42003015	Lee mena keŋ balaŋ baŋ ne daa nyeelɛɛre ŋon Wurubuarɛ be yako see nyi waa kↄŋ dↄↄ nɛ, walaŋ kamasɛ yɛɛ wa agyueŋ nyi Gyↄn yɛna nyeelɛɛre ŋon.
42003016	Keŋte Gyↄn tiranↄↄ fa be popou nyiaa, "Maŋ dↄↄ loŋ te mɛɛ mo sↄ ŋon Wurubuarɛ loŋ, mↄna ŋon ↄ kela maŋ nɛ waa kↄŋ keŋ maŋ tekaboe gba nyi maa buŋ booli ↄ nkyokota ŋmeeseŋ koraŋ gba ya. Ŋon dↄↄ Wurubuarɛ feliŋ na boalaŋ, te waa mo sↄ ŋon Wurubuarɛ loŋ.
42003017	Ↄ dana ↄ pampaa ↄ nyiŋmaa man waa mo feefu wa amↄla, na waa lese amↄla bia ŋan do ↄ kpee man, na waa kuu wura ŋan ka do boalaŋ keŋ bɛɛ yem ya nɛ man."
42003018	Keŋte Gyↄn tɛɛwↄ gbɛɛneŋ burum dↄↄ kolosi Wurubuarɛ nombia fa wↄ, te ↄ doo wↄ kakyeŋ nyi baa kyɛɛkee lee be gbɛɛneŋ kumɛɛ man.
42003019	Gyↄn lese nombiakumɛɛ burum ŋan Herode ŋon ↄ seŋɛɛ Romantena gyoo dinaa nawↄↄ man be yɛɛ nɛ si e, na mena keŋ ↄ be lɛo ŋon gbagba ↄ kegyia wɛɛle Herodia yala nɛ.
42003020	Te nombiikum keŋ Herode be yɛɛ tↄ nↄↄ koraŋ yɛna nyi, ↄ yela be kyaŋa Gyↄn ke tↄ deni.
42003021	Gyↄn ke sↄ balaŋ dikpii keŋ Wurubuarɛ loŋ taŋ nɛ, ↄ sↄↄ Yesu mↄ Wurubuarɛ loŋ. Ↄ ke sↄ e taŋ na te Yesu moowↄ ↄ ne fane. Botↄↄ te adido torowↄ,
42003022	keŋte Wurubuarɛ feliŋ ŋon moo duwuluŋ dinↄↄ te ↄ kaa gyakaawↄ Yesu dↄↄ. Botↄↄ te be nyii nↄↄwoya ŋaale lee adido nyiaa, "Nyaŋ yɛna me bu ŋon mɛɛ gyae neŋ lee me konↄↄ man, te n na gyoo me sia nideli."
42003023	Debaŋ keŋ Yesu be fi ↄ tom keyɛɛ asɛɛ nɛ, na ↄ te di ŋgba kulutooneŋ sao na kufu nɛ, na balaŋ na gyueŋ nyi Yesu yɛɛ Gyosɛfo bu dalolasa e. Gyosɛfo ↄ kya yɛna Heli,
42003024	Heli mↄ ↄ kya yɛna Matati, te Matati mↄ ↄ kya yɛna Lewi. Lewi ↄ kya yɛna Melki te Melki mↄ ↄ kya yɛna Yanai te Yanai ↄ kya yɛna Gyosɛfo.
42003025	Gyosɛfo ↄ kya yɛna Matatia, te Matatia ↄ kya yɛna Amose te Amose ↄ kya yɛna Nahum te Nahum mↄ ↄ kya yɛna Esili, te Esili ↄ kya yɛna Nagai.
42003026	Nagai ↄ kya yɛna Maati te Maati mↄ ↄ kya yɛna Matatia, te Matatia ↄ kya yɛna Semeni te Semeni ↄ kya yɛna Gyoseki te Gyoseki ↄ kya yɛna Gyoda.
42003027	Gyoda ↄ kya yɛna Gyoana te Gyoana ↄ kya yɛna Resa te Resa ↄ kya yɛna Sorobabeli, te Sorobabeli ↄ kya yɛna Selateli te Selateli ↄ kya yɛna Neri.
42003028	Neri mↄ ↄ kya yɛna Mɛliki te Mɛliki mↄ ↄ kya yɛna Adi. Adi ↄ kya yɛna Kosam te Kosam mↄ ↄ kya yɛna Elemadam te Elemadam mↄ ↄ kya yɛna Eri.
42003029	Eri ↄ kya yɛna Gyosua te Gyosua mↄ ↄ kya yɛna Eliasa te Eliasa ↄ kya yɛna Gyorim te Gyorim ↄ kya yɛna Matati te Matati mↄ ↄ kya yɛna Lewi.
42003030	Lewi ↄ kya yɛna Simeↄn te Simeↄn ↄ kya yɛna Gyuda, te Gyuda ↄ kya yɛna Gyosɛfo te Gyosɛfo ↄ kya yɛna Gyonam, te Gyonam ↄ kya yɛna Eliakim.
42003031	Eliakim ↄ kya yɛna Melea te Melea ↄ kya yɛna Mena. Mena ↄ kya yɛna Matata te Matata mↄ ↄ kya yɛna Natan, te Natan mↄ ↄ kya yɛna Defidi.
42003032	Defidi ↄ kya yɛna Gyese te Gyese mↄ ↄ kya yɛna Obedi. Obedi ↄ kya yɛna Boase te Boase ↄ kya yɛna Salimↄn, te Salimↄn mↄ ↄ kya yɛna Nasↄn.
42003033	Nasↄn ↄ kya yɛna Aminadabo te Aminadabo ↄ kya yɛna Adimi, te Adimi mↄ ↄ kya yɛna Arini te Arini ↄ kya yɛna Heserↄn te Heserↄn mↄ ↄ kya yɛna Peresi, te Peresi ↄ kya yɛna Gyuda.
42003034	Gyuda ↄ kya yɛna Gyekↄpo te Gyekↄpo ↄ kya yɛna Asiki te Asiki ↄ kya yɛna Aberaham, te Aberaham mↄ ↄ kya yɛna Tera te Tera ↄ kya yɛna Nahↄ.
42003035	Nahↄ mↄ ↄ kya yɛna Serugi te Serugi ↄ kya yɛna Rewu, te Rewu ↄ kya yɛna Pelegi te Pelegi mↄ ↄ kya yɛna Eberi, te Eberi mↄ ↄ kya yɛna Sɛla.
42003036	Sɛla ↄ kya yɛna Kainan te Kainan mↄ kya yɛna Afahade te Afahade mↄ ↄ kya yɛna Sem, te Sem mↄ ↄ kya yɛna Nowa, te Nowa mↄ ↄ kya yɛna Lamɛke.
42003037	Lamɛke ↄ kya yɛna Metusala te Metusala mↄ ↄ kya yɛna Enↄke, te Enↄke mↄ ↄ kya yɛna Gyarɛdi te Gyarɛdi mↄ ↄ kya yɛna Mahalali, te Mahalali mↄ ↄ kya yɛna Kainan.
42003038	Kainan mↄ ↄ kya yɛna Enose te Enose mↄ ↄ kya yɛna Sɛɛte, te Sɛɛte ↄ kya yɛna Adam, te Wurubuarɛ mↄ yɛɛna Adam.
42004001	Yesu ka lee Gyↄↄdan boo keŋ man nɛ, na Wurubuarɛ feliŋ doo ↄ man nideli. Te Wurubuarɛ feliŋ ŋon yela Yesu gyuu depampaa dinaa daale man,
42004002	botↄↄ te ↄbↄnsam kaa kɛɛse e weeya sↄŋola. Weeya ŋenaŋ man pou na ↄ ta mo kolo daa ↄ nↄↄ ya. Te weeya ŋenaŋ kesi nɛ, tanam kyaŋa e nideli.
42004003	Botↄↄ te ↄbↄnsam yako e nyiaa, "Akpaa nyaŋ yɛna Wurubuarɛ bu ŋon na, yela boe kei ka bese weenɛɛ."
42004004	Keŋte Yesu tiranↄↄ fa e nyiaa, "Wurubuarɛ nombia aŋmaraseŋ see ne yako daa nyiaa, na weenɛɛ kaageŋ ne gyae la ke fa walaŋ nyeedoŋ ya."
42004005	Botↄↄ te ↄbↄnsam moo Yesu gyu bula dinaa daale nyee dↄↄ, te ↄ lese tɛɛle kei dↄↄ gyoorobiiri pou wola e karatetee dokoloŋ.
42004006	Keŋte ↄ yako Yesu nyiaa, "Maa mo gyoorobiiri na abↄↄ nya anaŋ kɛŋa pou doŋ do n nyiŋmaa man na n ke di ŋe dↄↄ. Nawolo nyi be ta mo ŋe popou fa maŋ, mena dↄↄ maa tale mo ŋa fa walaŋ kamasɛ ŋon mɛɛ gyae.
42004007	Mena dↄↄ nyi akpaa n buŋ me nawↄↄtɛɛ som maŋ na, abↄↄ kɛŋa pou gyae ka bese n wui."
42004008	Keŋte Yesu tiranↄↄ fa e nyiaa, "Wurubuarɛ nombia aŋmaraseŋ see ne yako daa nyiaa, De Gbeŋgyoo Wurubuarɛ waageŋ te kaboena nyi nya buŋ na n ka som e."
42004009	Botↄↄ te ↄbↄnsam moo Yesu gyu Gyerusalɛm donↄↄ man te ↄ mo e gyu Wurubuarɛ ↄsom deni dinaa keŋ nyee man adido adido te ↄ yako e nyiaa, "Akpaa nyaŋ yɛna Wurubuarɛ bu ŋon na, fuŋ n wose lee kɛbo ke lↄ tɛɛle man,
42004010	nawolo nyi Wurubuarɛ nombia aŋmaraseŋ see ŋan ne yako daa nyi, 'Nyaŋ dↄↄ Wurubuarɛ waa kpila ↄ kpilala na be kaa gyee neŋ nideli,
42004011	na baa kↄlee neŋ keŋ nyi, n be gyae n ka mo n nae gyↄ na boe koraŋ gba ya.' "
42004012	Keŋte Yesu tiranↄↄ fa e nyiaa, "Wurubuarɛ nombia aŋmaraseŋ see na bese yako daa nyiaa, 'Na kɛɛse n Gbeŋgyoo Wurubuarɛ ŋon kɛɛ ya.' "
42004013	Debaŋ keŋ ↄbↄnsam be kɛɛse e kina taŋ nɛ, ↄ tinaa Yesu yela pɛ kelii debaŋ keŋ waa bese nyiŋ gbɛɛ wↄle bela.
42004014	Wurubuarɛ feliŋ ŋon yela Yesu besewↄ gyu Galelia tɛɛle man, te ↄ wose man nombia yaaseewↄ tɛɛle kenaŋ pou dↄↄ.
42004015	Yesu tɛɛwↄ wola Gyudatena ↄsom denɛɛ man, te walaŋ kamasɛ kɛlɛɛ e.
42004016	Yesu gyuuwↄ Nasarɛte botↄↄ keŋ bↄↄ kɛɛle e nɛ, te Gyudatena kefɛɛfowee kelii nɛ, ↄ gyuuwↄ Gyudatena ↄsom deni man ŋgba mena keŋ ↄ ne taŋ yɛɛ nɛ. Keŋte ↄ korowↄ seŋ nyi waa kala Wurubuarɛ nombia ŋan,
42004017	botↄↄ te ba moo Wurubuarɛ dekpeŋkpeŋgyↄↄre Yesaya tↄne fa e. Ↄ gyuusu tↄne keŋ te ↄ kala botↄↄ keŋ bↄↄ ŋmarase nyiaa,
42004018	"De Gbeŋgyoo Wurubuarɛ feliŋ doo me man, nawolo nyi ↄ ta lese maŋ see nyi maa kolosi ↄ nombia kpaakpaa ŋan fa ayematena. Ↄ te kpila maŋ nyi maa yako yoo gbeŋa nyi Wurubuarɛ waa lese wↄ lee be gbeŋiri man, na maa yako siayɛlɛɛsatena nyi be sia gyae ke gyuusu, na baŋ mↄ bee wuritii wↄ nɛ ke nyiŋ ba wose,
42004019	na maa yela balaŋ pou ka gyeŋ nyi, debaŋ keŋ de Gbeŋgyoo Wurubuarɛ waa kaa lɛɛ ↄ balaŋ nyee nɛ ta benaa."
42004020	Keŋte Yesu bↄↄ tↄne keŋ te ↄ besena ke fa tobaale ŋon ↄ ba mo ke fa e nɛ, te ↄ tisiwↄ kyaa. Balaŋ baŋ pou be kyaa bↄ ↄsom deni keŋ man nɛ, fɛɛ be sia bɛɛ kɛɛ e nɛ fee.
42004021	Botↄↄ te Yesu yako wↄ nyiaa, "Gyɛŋ wee kei nɛ, Wurubuarɛ nombia ma akalaŋ kɛŋa te kↄŋ mena ɛmɛɛ gbagba ɛ siaman ŋgba mena keŋ ɛ be nyii mↄↄ kale nɛ."
42004022	Nombia kpaakpaa ŋan Yesu be yako nɛ, doo balaŋ baŋ pou bↄↄ gyaŋee botↄↄ nɛ nↄↄ te be kɛlɛɛ e. Keŋte be bↄↄse dↄŋa nyiaa, "Na Gyosɛfo bu ŋon yaa yee?"
42004023	Keŋte Yesu yako wↄ nyiaa, "Ma gyeŋ nyi ɛ ke gyↄ maŋ dudu kei nyi 'Nyaŋ ŋon n ne kyↄ balaŋ nɛ, kyↄ n wose na dɛɛ kɛɛ.' Te ɛ ka bese yako maŋ nyi, 'Gyakoloŋ nombia ŋan dↄↄ nyii n be yɛɛ Kapanum donↄↄ man nɛ, yɛɛ ŋa nyaŋ gbagba n donↄↄ man kɛbo mↄ na dɛɛ kɛɛ.' "
42004024	Yesu besewↄ yako wↄ kpu nyiaa, "Ampaŋ yaa mɛɛ yako ŋon nyi Wurubuarɛ dekpeŋkpeŋgyↄↄre ŋolo be kyaa keŋ bɛɛ lɛɛ e ŋon gbagba ↄ dɛɛ ya."
42004025	Ampaŋ yaa mɛɛ yako ŋon nyi, debaŋ keŋ Wurubuarɛ dekpeŋkpeŋgyↄↄre Elia be kyaa nɛ, na liala burum kyaa Iserae tɛɛle dↄↄ, mↄna debaŋ keŋ ↄga ba sem kulutooneŋ atooro na yaale, te tanam dinaa be yale tɛɛle keŋ pou dↄↄ nɛ,
42004026	Wurubuarɛ te kpila Elia nyi waa gyu ke kyↄ be man ŋolo ya. Ↄ kpila e bo gyu lialo ŋon ↄ te yɛɛ Iserae alo e ya, te ↄ kyaa Sarefate donↄↄ keŋ kyaa Sidↄn tɛɛle man nɛ gyaŋ.
42004027	Wurubuarɛ dekpeŋkpeŋgyↄↄre Elisa mↄ ke kyaa nɛ, na akuŋtuŋtena burum kyaa Iserae tɛɛle dↄↄ mↄna Wurubuarɛ te kyↄ be man ŋolo ya. Siria baale Naaman ŋon waageŋ te ↄ kyↄↄwↄ.
42004028	Balaŋ baŋ pou be kyaa Gyudatena ↄsom deni keŋ man kenyii nombia kɛŋa nɛ, ba gyeŋa baŋ nideli.
42004029	Botↄↄ te balaŋ baŋ korowↄ gyu ke kyaŋ Yesu wↄŋee e lee donↄↄ keŋ man, te ba moo e gyu bula keŋ dↄↄ donↄↄ keŋ gyakaa nɛ nyee man, nyi baa fuŋ e ke lↄ delↄkↄtↄↄ keŋ man.
42004030	Mↄna Yesu moowↄ balaŋ baŋ pou nsana nsana te ↄ laŋawↄ.
42004031	Yesu gyuuwↄ Kapanum donↄↄ keŋ ke kyaa Galelia tɛɛle man nɛ man. Te Gyudatena kefɛɛfowee kelii na, ↄ gyuuwↄ ka wola wↄ Wurubuarɛ nombia.
42004032	Yesu kawola keŋ doo balaŋ baŋ pou nↄↄ, nawolo nyi ↄ ne gyↄ ↄ konↄↄ wola ŋgba walaŋ ŋon ↄ dana doŋ nombia ŋan ↄ na wolo nɛ dↄↄ nɛ.
42004033	Na balee ŋolo kyaa Gyudatena ↄsom deni keŋ man keŋ feliŋkum doo ↄ man. Ↄ fae yeesa keŋkeŋ nyiaa,
42004034	"Nyaŋ Yesu Nasarɛte baale, woŋ yaa n ne gyae de gyaŋ? N kↄŋae n kaa wↄlɛɛ daa? Ma gyeŋ neŋ nyi nyaŋ yɛna Wurubuarɛ walaŋ ŋon ayimɛɛ be doo n man ya nɛ."
42004035	Botↄↄ te Yesu yase ↄ sia yako feliŋkum keŋ nyiaa, "Wu n nↄↄ, na n ka lee ↄ man." Keŋte feliŋkum keŋ fuŋa balee ŋon lↄ balaŋ baŋ pou siaman te ka leewↄ ↄ man laŋ, mↄna balee ŋon te gooli ya.
42004036	Nombii kei doo balaŋ baŋ pou nↄↄ te be bↄↄse dↄŋa nyiaa, "Woŋ kawola yɛna kei? Ↄ na mo doŋ kolosi fa feliŋkumɛɛ na ŋɛɛ lee balaŋ man."
42004037	Keŋte Yesu wose man nombia yaaseewↄ gyu debiise ŋan ŋa benaa na botↄↄ nɛ pou man.
42004038	Yesu ka lee Gyudatena ↄsom deni keŋ man na, te ↄ gyuuwↄ Simↄn dɛɛ. Ↄ ke gyu botↄↄ na Simↄn wa awu doo ↄ na wee kpaŋalaŋ. Keŋte be waase Yesu nyi waa kyↄ e kawee fa wↄ.
42004039	Botↄↄ te ↄ ka seŋawↄ alo ŋon yenaŋ te ↄ fae kpaŋalaŋ keŋ, te ↄ kawee keŋ taŋawↄ. Debokenaŋ man te alo ŋon korowↄ kyaa te ↄ kɛɛ be dↄↄ.
42004040	Kelii balinↄↄ nɛ, balaŋ burum moo kaweesetena baŋ bɛɛ wee kaweese kpookpoo nɛ kↄŋ Yesu gyaŋ, te ↄ moo ↄ nyiŋmaa gyakaa kaweete kamasɛ dↄↄ te ↄ kyↄↄ wↄ.
42004041	Feliŋkumɛɛ mↄ leewↄ balaŋ burum man na ŋɛɛ fae yeesa nyi, "Nyaŋ yɛna Wurubuarɛ bu ŋon." Mↄna ↄ fae ŋa keŋ ↄ te fa ŋa gbɛɛ ŋa ke kolosi ya, nawolo nyi ŋa gyeŋ nyi ŋon yɛna Kristo, nyeelɛɛre ŋon Wurubuarɛ be yako see nyi waa kↄŋ nɛ.
42004042	Tɛɛ kena nɛ, Yesu wↄŋa ↄ wose lee yenaŋ. Botↄↄ na balaŋ baŋ te fiasɛɛ bɛɛ kɛo e. Ba kena e nɛ, ba te fa e gbɛɛ waa lee be gyaŋ ya.
42004043	Mↄna ↄ yako wↄ nyiaa, "Kaboena nyi maa kolosi Wurubuarɛ gyoori keŋ wose man nombia kpaakpaa ŋan fa donↄↄse akaŋ ŋan mↄ, nawolo nyi keŋ dↄↄ te Wurubuarɛ kpila maŋ."
42004044	Mena dↄↄ Yesu tɛɛwↄ kolosi Wurubuarɛ nombia Gyudatena ↄsom denɛɛ man Galelia tɛɛle dↄↄ pou.
42005001	Wee daale Yesu ka seŋ Genesareti boo nↄↄman nɛ, balaŋ burum kaa yilaawↄ kilisi e bee nyii Wurubuarɛ nombia.
42005002	Keŋte ↄ naa agbelese ala boo keŋ nↄↄman, na kpɛɛ kyaŋara baŋ ta lee bɛɛ faafo ba asawuse.
42005003	Yesu gyoowↄ degbele keŋ daale man, keŋ ke yɛɛ Simↄn wui nɛ. Te ↄ yako e nyi waa tɛɛse e gyu loŋ keŋ man kyomii. Yesu kyaawↄ degbele keŋ man botↄↄ te ↄ wola balaŋ dikpii keŋ Wurubuarɛ nombia.
42005004	Ↄ kekolosi taŋ nɛ, ↄ yako Simↄn nyiaa, "Ɛ saa gyu loŋ keŋ nsana nsana botↄↄ keŋ dana siiliŋ nɛ, na ɛ ke lↄ ya asawuse ŋan na ɛ ke kyaŋ kpɛɛ."
42005005	Botↄↄ te Simↄn tiranↄↄ nyiaa, "De Gbeŋgyoo, da te yɛɛ tom nelim pou da te kyaŋ kolo ya! Mↄna keŋ nyaŋ be yako dↄↄ, dɛɛ lↄ da asawuse."
42005006	Ba ke lↄ ba asawuse ŋan nɛ, be kyaŋa kpɛɛ burum keŋ nyi ba asawuse ŋan ne lɛɛ gbɛɛ ŋe ke tirii.
42005007	Mena dↄↄ be baake be tebia baŋ be doo degbele daale man nɛ nyi be kaa kyↄ wↄ. Ba kekↄŋ nɛ, be kaa lese kpɛɛ wulu agbelese ala ŋan pou keŋ nyi, ŋe lɛɛ gbɛɛ nafↄ ŋe ke munu.
42005008	Simↄn Pita kena kpene keŋ be kↄŋ nɛ, ↄ buŋawↄ ↄ doona dↄↄ Yesu siaman yako e nyiaa, "Lee me gyaŋ, me Gbeŋgyoo! Me yɛɛ nombiakumɛɛyɛɛre e."
42005009	Nawolo nyi lee kpɛɛ burum baŋ bↄↄ kyam nɛ dↄↄ, doo ŋon na ↄ tebia baŋ pou nↄↄ.
42005010	Mena mↄ te doo ↄ tebia Sebedeo bia Gyemisi na Gyↄn baŋ baŋ na wↄ ne yɛɛ tom nɛ nↄↄ. Botↄↄ te Yesu yako Simↄn nyiaa, "Na yee ya, lee gyɛŋ ne gyu nɛ, balaŋ te maa yela n ke kyaŋ."
42005011	Mena dↄↄ ba ke saa ba agbelese ŋan kↄŋ dekeŋkeŋ dↄↄ nɛ, be tinaa kpene kamasɛ yela botↄↄ te be sila Yesu laŋ.
42005012	Yesu kekyaa donↄↄse ŋan daale man nɛ, balee ŋolo kↄŋawↄ keŋ kaweeyayam te di ↄ wose pou. Ↄ kena Yesu nɛ, ↄ kaa buŋawↄ ↄ nawↄↄtɛɛ waase e nyiaa, "Me Gbeŋgyoo, akpaa n ne gyae na nyaŋ ke tale kyↄ maŋ kawee."
42005013	Botↄↄ te Yesu tenee ↄ nyiŋmaa tina e te ↄ yako nyiaa, "Mɛɛ gyae, n kawee dɛɛ taŋ." Debokenaŋ man te balee ŋon kawee taŋawↄ.
42005014	Keŋte Yesu tↄↄ e kiiŋ nyi, "Na yeli walaŋ na walaŋ ke nyii ya, mↄna mo n wose gyu kawola Wurubuarɛ sae ŋon, na n ke deesi ŋgba mena keŋ Mosesi ba wola ŋon nɛ, na kedi adansɛɛ fa walaŋ kamasɛ nyi n kawee te taŋ."
42005015	Mↄna nɛnɛɛ gba te Yesu wose man nombia yaaseewↄ gyu yenaŋ kamasɛ, te balaŋ burum kↄŋawↄ be kaa nyii e na waa kyↄ wↄ be kaweese.
42005016	Mↄna Yesu ne kyaa wↄŋ ↄ wose lee yenaŋ gyu kefane.
42005017	Wee daale Yesu kɛɛ wolo nɛ, na Farasiitena na Gyudatena mmaraa wolala baŋ bↄↄ lee Galelia na Gyudia tɛɛlese man, na Gyerusalɛm donↄↄ man nɛ, baale kyaa botↄↄ. Debaŋ kenaŋ na, de Gbeŋgyoo Wurubuarɛ doŋ doo Yesu man keŋ waa tale mo kyↄ kaweese.
42005018	Te balaŋ baale seele walaŋ ŋon ↄ yenaŋ ba yem nɛ dofoŋoŋ dↄↄ kↄŋ, na bɛɛ gyae gbɛɛ na baa mo e gyoo dekpaŋalaŋ keŋ man ka see Yesu siaman,
42005019	mↄna be te nyiŋ gbɛɛ mo e ta denanↄↄ man ya, nawolo nyi balaŋ boe. Mena dↄↄ ba gyeŋawↄ gyu deni keŋ nyee dↄↄ te be wolee yenaŋ daale, te be tisinaa e na ↄ dofoŋoŋ keŋ pou dɛɛdɛɛ see Yesu siaman balaŋ baŋ nsana nsana.
42005020	Yesu kena mena keŋ bↄↄ lɛɛ e di nɛ, ↄ yako kaweete ŋon nyiaa, "Me gyoo, me ta mo n nombiakumɛɛ pou kyɛɛ neŋ."
42005021	Botↄↄ te Gyudatena mmaraa wolala na Farasiitena baŋ fiasɛɛ bɛɛ bↄↄse dↄŋa nyiaa, "Walaŋ woŋti yaa kei te ↄ na mo ↄ wose kɛɛse na Wurubuarɛ mena? Lee Wurubuarɛ wↄle na amↄ kyaa la keŋ waa tale mo dukum kyɛɛ?"
42005022	Na Yesu gyeŋ kpene keŋ bɛɛ gyueŋ nɛ te ↄ bↄↄse wↄ nyiaa, "Woŋ dↄↄ te ɛ na gyueŋ kɛŋa ɛ nyeeya man?
42005023	Nombia kɛŋa man woŋti woɛla na keyako? 'Me ta mo n dukum kyɛɛ neŋ,' yaa 'Koro seŋ na n ke ta?'
42005024	Mↄna mɛɛ gyae ɛ ka gyeŋ nyi maŋ Deniwalaŋ Bu dana doŋ tɛɛle kei dↄↄ nyi maa mo dukum kyɛɛ. Mena dↄↄ ↄ yako kaweete ŋon nyiaa, Koro seŋ, gate n dofoŋoŋ na n ke ta gyu n dɛɛ!"
42005025	Debokenaŋ man te kaweete ŋon korowↄ seŋ ↄ nawↄↄ dↄↄ be siaman te ↄ gate ↄ dofoŋoŋ keŋ dↄↄ ↄ doo nɛ, te ↄ laŋa ↄ dɛɛ. Ↄ ne gyu na ↄ na lese Wurubuarɛ yele.
42005026	Nombia kɛŋa doo balaŋ baŋ pou nↄↄ nideli te ba lese Wurubuarɛ yele. "Gyakoloŋ gyoo wↄ te be yakowↄ nyiaa, gyɛŋ dↄↄ da te naa nombia ŋan te kↄŋa ta see ya."
42005027	Nombia kɛŋa wↄle nɛ Yesu leewↄ te ↄ ke naa lempoolɛɛre ŋolo ŋon bɛɛ baake e nyi Lewi nɛ, na ↄ kyaa ↄ lempoo delɛe man. Keŋte Yesu yako e nyiaa, "Koro sila maŋ."
42005028	Debokenaŋ man te Lewi tinaa kpene kamasɛ yela te ↄ korowↄ sila Yesu.
42005029	Keŋte Lewi moo Yesu gyu ŋon Lewi dɛɛ te ↄ ke saa e weenɛɛ ampaŋ ampaŋ. Lempoolɛɛra burum na balaŋ yakaa nyibaŋ kↄŋawↄ kaa di bom na wↄ.
42005030	Botↄↄ te Farasiitena na Gyudatena mmaraa wolala baŋ bↄↄ lee Farasiitena dikpii keŋ man nɛ ŋorokoteewↄ bↄↄse Yesu kaseela baŋ nyiaa, "Weera dↄↄ te ɛmɛɛ na lempoolɛɛra na nombiakumɛɛyɛɛra ne dii te ɛ ne nyↄↄ bom?"
42005031	Keŋte Yesu tiranↄↄ fa wↄ nyiaa, "Kaweesetena te kaboena nyi baa kyↄ wↄ kawee. Baŋ bↄↄ na wee ya nɛ dↄↄ, bↄↄ ne hia kawee kekyↄ ya.
42005032	Ma te kↄŋ nyi me kaa baake balaŋ baŋ be gbɛɛneŋ wulaa tenɛɛ Wurubuarɛ siaman nɛ ya, mↄna me kↄŋae me kaa baake nombiakumɛɛyɛɛra na baa kyɛɛkee lee be gbɛɛneŋ kumɛɛ man na baa kↄŋ Wurubuarɛ gyaŋ."
42005033	Keŋte be yako Yesu nyiaa, "Gyↄn Wurubuarɛ loŋsↄↄre ŋon silala ne kyaa bake be nↄↄ fane, te mena mↄ yaa Farasiitena silala mↄ ne yɛɛ. Mↄna nyaŋ wui kɛwↄ dↄↄ bee dii bɛɛ nyↄↄ debaŋ kamasɛ."
42005034	Botↄↄ te Yesu yako wↄ nyiaa, "Ɛ ke tale yela balaŋ baŋ be kyaa alowↄletɛɛ nɛ ke bake be nↄↄ keŋ alowↄle baale kyaa be gyaŋ?
42005035	Mↄna debaŋ daale gyae kekↄŋ keŋ baa mo alowↄle baale ŋon lee be gyaŋ. Mena weeya ŋenaŋ man te baa bake be nↄↄ."
42005036	Keŋte Yesu gyↄↄ wↄ dudu kei nyiaa, "Ŋolo bɛɛ kara kanyaŋ wↄle mo taa kakyeŋgbelaa keŋ ba yem nɛ ya. Akpaa ↄ yɛɛ mena na ↄ te wↄlɛɛ kanyaŋ wↄle keŋ, nawolo nyi kanyaŋ wↄle keŋ be gyae ke kyaa na bene keŋ ya.
42005037	Mena mↄ te ŋolo bɛɛ mo soloŋ wↄle do wonembu tↄne ogele bene man ya. Ↄ yɛɛ mena na soloŋ wↄle keŋ gyae ke tao wonembu tↄne ogele keŋ lii na soloŋ keŋ ke leki, na wonembu tↄne ogele keŋ mↄ ke wↄlɛɛ.
42005038	Mena dↄↄ kaboena bo nyi baa mo soloŋ wↄle do wonembu tↄne ogele wↄle man.
42005039	Te ŋolo be kyaa keŋ nyi ↄ nyↄↄ soloŋ apaesa na, waa yako nyi ↄ ne gyae ntoŋkum waa nyↄↄ bela ya. Nawolo nyi ↄ ne yako nyi apaesate keŋ yɛna kpaakpaate."
42006001	Gyudatena kefɛɛfowee daale nɛ, Yesu na ↄ kaseela gyuuwↄ ka mo wↄↄ daale man. Na weenɛɛ ŋan seŋɛɛ wↄↄ keŋ man nɛ yɛɛ ŋgba kefaa nɛ. Keŋte ↄ kaseela baŋ kpera ŋaale posaa bɛɛ tao.
42006002	Keŋte Farasiitena baale naa wↄ te be bↄↄse wↄ nyiaa, "Weera dↄↄ te ɛ ne yɛɛ kpene keŋ da mmaraa bɛɛ fa gbɛɛ nyi baa yɛɛ da kefɛɛfowee ya nɛ?"
42006003	Botↄↄ te Yesu tiranↄↄ fa wↄ nyiaa, "Ɛ te kala ta lee Wurubuarɛ tↄne man kpene keŋ gyoo Defidi be yɛɛ debaŋ keŋ tanam be kyaŋ ŋon na ↄ balaŋ baŋ yee?
42006004	Ↄ gyuuwↄ Wurubuarɛ ↄsom deni dinaa keŋ man te ↄ ka moo weenɛɛ ŋan bↄↄ mo deesi fa Wurubuarɛ, keŋ nafↄ tekaboena nyi walaŋ ŋon ↄ te yɛɛ Wurubuarɛ sae e ya waa di ya nɛ, te ↄ diiwↄ te ↄ moo ŋaale mↄ fa ↄ balaŋ baŋ be silana e nɛ."
42006005	Keŋte Yesu yako wↄ nyiaa, "Maŋ Deniwalaŋ Bu ŋon yɛna kefɛɛfowee keŋ Gbeŋgyoo."
42006006	Gyudatena kefɛɛfowee daale bela nɛ, Yesu gyuu Gyudatena ↄsom deni man ↄ na wola wↄ. Na baale ŋolo kyaa botↄↄ keŋ ↄ dunoluŋ baam ba yem.
42006007	Gyudatena mmaraa wolala na Farasiitena baale gyae gbɛɛ keŋ baa mo nombiikum daale seele Yesu na baa nyiŋ kyaŋ e, mena dↄↄ ba deke e na baa kɛɛ nyi waa kyↄ ŋolo kawee Gyudatena kefɛɛfowee keŋ.
42006008	Mↄna na Yesu gyeŋ kpene keŋ bɛɛ gyueŋ te ↄ yako baam dayeŋasate ŋon nyiaa, "Koro seŋ na n ke kↄŋ kaa seŋ balaŋ kɛwↄ pou siaman." Keŋte balee ŋon korowↄ kaa seŋ be siaman.
42006009	Botↄↄ te Yesu bↄↄse wↄ nyiaa, "Woŋ te da mmaraa ne fa gbɛɛ nyi dɛɛ yɛɛ kefɛɛfowee keŋ? Da mmaraa ne fa daa gbɛɛ nyi dɛɛ yɛɛ kolo kpaakpaa yaa dɛɛ yɛɛ kolo kum? Dɛɛ lɛɛ walaŋ nyee yaa dee yela waa yeŋ?"
42006010	Keŋte Yesu kɛɛ wↄ pou gyaŋee te ↄ yako balee ŋon nyiaa, "Tenee n baam." Balee ŋon tenee ↄ baam keŋ te kawee keŋ taŋawↄ te ↄ baam keŋ yɛɛ doŋ.
42006011	Botↄↄ te kegyiise baŋ gyeŋa baŋ nideli, te be fiasɛɛ bɛɛ gyueŋ kpene keŋ baa mo yɛɛ Yesu.
42006012	Debaŋ kenaŋ man wee daale nɛ Yesu gyuuwↄ bula dↄↄ ↄ kaa fane, te ↄ fanewↄ fa Wurubuarɛ nelim kenaŋ pou.
42006013	Tɛɛ kena nɛ ↄ baake ↄ kaseela kↄŋ ↄ gyaŋ te ↄ lese baala kufu bala lee be man nyi baa yɛɛ ↄ kpilala.
42006014	Baala kufu bala baŋ Yesu ba lese nɛ yela yɛna Simↄn, ŋon Yesu ba do e yele nyi Pita nɛ, na ↄ naabu Anderiase na Gyemisi na Gyↄn na Filipo na Batolomeo na
42006015	Mateo na Tomase na Alfeose bu Gyemisi na Simↄn ŋon ↄ ne gyae ↄ balaŋ nideli nɛ
42006016	na Gyemisi bu Gyudase na Gyudase Isekarↄte ŋon waa kaa lese Yesu fa nɛ.
42006017	Yesu na ↄ kpilala baŋ ka lee bulabii keŋ dↄↄ kↄŋ detaŋgya man nɛ, ↄ kaseela burum na balaŋ dikpii burum baŋ bↄↄ lee Gyudia tɛɛle dↄↄ na Gyerusalɛm donↄↄ man na Tae na Sidↄn donↄↄse ŋan kyaa ɛpo nↄↄman nɛ kↄŋawↄ ↄ gyaŋ.
42006018	Be kↄŋawↄ be kaa nyii Wurubuarɛ nombia na waa kyↄ wↄ be kaweese. Baŋ feliŋkumɛɛ ne haa wↄ nɛ, ↄ kyↄↄ baŋ mↄ.
42006019	Na balaŋ baŋ pou ne gyae nyi baa tina e, nawolo nyi doŋ na lee ↄ man na ne kyↄ wↄ be kaweese pou.
42006020	Yesu gyinaa ↄ sia kɛɛ ↄ kaseela baŋ te ↄ yako wↄ nyiaa, "Ɛmɛɛ baŋ ɛ yɛɛ ayematenawↄ nɛ ɛmɛɛ na nyeebam, nawolo nyi ɛmɛɛ te Wurubuarɛ gyoori keŋ yɛɛ ɛ wui.
42006021	Ɛmɛɛ baŋ tanam dana ŋon debokeiman nɛ ɛmɛɛ na nyeebam, nawolo nyi ɛmɛɛ ne gyaela ɛ kaa baa. Ɛmɛɛ baŋ ɛ ne wii debokeiman nɛ ɛmɛɛ na nyeebam, nawolo nyi ɛmɛɛ ne gyaela ɛ kaa boŋo.
42006022	Ɛmɛɛ baŋ balaŋ ne kↄla ŋon te bↄↄ ne lɛɛ ŋon do ba wose man ya te bɛɛ tee ŋon, te bɛɛ baake ŋon nyi balaŋ kumɛɛ lee maŋ Deniwalaŋ Bu ŋon dↄↄ nɛ ɛmɛɛ na nyeebam. Mena ke te be naanaↄ mↄ naase Wurubuarɛ akpeŋkpeŋgyↄↄra baŋ diyem. Dekↄŋ mena na ɛ yela ɛ sia ka gye na ɛ ke nyaŋee nideli, nawolo nyi kom keŋ Wurubuarɛ waa tↄ ŋon adido nɛ te yɛɛ nsendee ya.
42006024	Mↄna ɛmɛɛ baŋ ɛ dana kↄba nɛ ɛ laako, nawolo nyi ɛ taŋ ke di ɛ gyoŋ pou taŋ tɛɛle kei dↄↄ.
42006025	Ɛmɛɛ baŋ ɛ be dii baa debaŋ kei nɛ ɛ laako, nawolo nyi tanam gyae kaa ko ŋon. Ɛmɛɛ baŋ ɛ na boŋo debaŋ kei nɛ ɛ laako, nawolo nyi yaa kaa wii na ɛ ke di walaŋsa.
42006026	Ɛmɛɛ baŋ balaŋ pou ne kolosi ɛ wose man nombia kpaakpaa nɛ ɛ laako, nawolo nyi mena mↄ te be kyaↄ yɛɛ balaŋ baŋ bↄↄ dii akɛrɛɛ nyi be yɛɛ Wurubuarɛ akpeŋkpeŋgyↄↄrawↄ nɛ.
42006027	Ɛmɛɛ baŋ ɛ ne tei maŋ nɛ mɛɛ yako ŋon na ɛ ke nyii nyiaa, ɛ gyae balaŋ baŋ bɛɛ kↄla ŋon nɛ na ɛ ke yɛɛ deeli fa wↄ.
42006028	Ɛ sola Wurubuarɛ na waa hiraa baŋ bɛɛ falaa ŋon nɛ, na ɛ kefane fa baŋ bɛɛ naase ŋon diyem nɛ.
42006029	Akpaa ŋolo de gyↄ n lakaa man na besena alate keŋ mↄ fa e. Mena mↄ te akpaa ŋolo da mo n kegba wurikyim na mo atetate keŋ mↄ kpu e.
42006030	Akpaa ŋolo da sola neŋ kolo na fa e te akpaa ŋolo da mo n kolo na, na gyu ke bↄↄse ke dↄↄ bela ya.
42006031	Kpene keŋ n ne gyae nyi walaŋ waa yɛɛ fa neŋ nɛ nyaŋ mↄ yɛɛ ke fa e.
42006032	Akpaa ɛ ne gyae balaŋ baŋ bɛɛ gyae ŋon nɛ baageŋ bo na, ɛ na gyueŋ nyi ɛ ke nyiŋ kolo kpaakpaa lee Wurubuarɛ gyaŋ ya, nawolo nyi nombiakumɛɛyɛɛra mↄ koraŋ ne gyae baŋ bɛɛ gyae wↄ nɛ.
42006033	Akpaa ɛ yɛɛ deeli fa baŋ bɛɛ yɛɛ deeli fa ŋon nɛ baageŋ na, ɛ na gyueŋ nyi ɛ ke nyiŋ kolo kpaakpaa lee Wurubuarɛ gyaŋ ya. Nawolo nyi nombiakumɛɛyɛɛra mↄ koraŋ ne yɛɛ mena.
42006034	Te akpaa ɛ pakee abↄↄ fa balaŋ baŋ ɛ gyeŋ nyi baa nyiŋ tↄ ŋon na, ɛ na gyueŋ nyi ɛ ke nyiŋ kolo kpaakpaa lee Wurubuarɛ gyaŋ ya. Nawolo nyi nombiakumɛɛyɛɛra koraŋ ne pakee abↄↄ fa be tebia baŋ ba gyeŋ nyi baa nyiŋ pou tↄ wↄ nɛ.
42006035	Mↄna ɛ gyae baŋ bɛɛ kↄla ŋon nɛ na ɛ ke yɛɛ deeli fa wↄ. Ɛ paa wↄ kolo na ɛ lese ɛ loo lee ke dↄↄ. Ɛ yɛɛ mena na, Wurubuarɛ waa tↄ ŋon kom nideli te ɛ ka bese Wurubuarɛ ŋon kpene kamasɛ doo ↄ tɛɛ nɛ bia. Nawolo nyi ↄ dana wↄe fa baŋ kolo bɛɛ gyoo be sia ya, na baŋ be dana nyeemandoŋ nɛ pou.
42006036	Ɛ wii balaŋ waraŋase ŋgba mena keŋ ɛ kya Wurubuarɛ ne wii balaŋ waraŋase nɛ."
42006037	"Ɛ na mo ɛ wose yɛɛ balaŋ nombiadiira na ɛ ke bu wↄ fↄↄ, na Wurubuarɛ mↄ be nyiŋ di ɛ nombia na waa bu ŋon fↄↄ ya. Ɛ mo balaŋ nombiakumɛɛ kyɛɛ wↄ, na Wurubuarɛ mↄ ka mo ɛ nombiakumɛɛ kyɛɛ ŋon.
42006038	Ɛ yɛɛ deeli fa balaŋ na Wurubuarɛ mↄ ke yɛɛ deeli fa ŋon. Ɛ yɛɛ mena na, kpene keŋ Wurubuarɛ waa fa ŋon nɛ te yɛɛ nsendee ya. Waa nyiŋ konↄↄ maa ke nideli na ke wulu gba leki, na waa mo do ɛ nyiŋmaa man. Nawolo nyi mena keŋ ɛ ke maa fa ɛ tebia nɛ, mena ke te Wurubuarɛ mↄ waa maa fa ŋon."
42006039	Botↄↄ te Yesu gyↄↄ wↄ dudu kei nyiaa, "Siayɛlɛɛsate waa tale wola ↄ dↄↄ siayɛlɛɛsate gbɛɛ? Akpaa ↄ yɛɛ mena na, be balaŋ bala pou be gyae be kaa gyoo bↄↄ man yee?
42006040	Kaseele bɛɛ kela ↄ gbeŋgyoo ya, mↄna kaseele kamasɛ ŋon ↄ kasee tom nideli nɛ waa yɛɛ ŋgba ↄ gbeŋgyoo nɛ.
42006041	Weera dↄↄ te n ne naa woŋsilibii keŋ doo n dↄↄ sibii man, te n be famenɛ na daakpee keŋ doo nyaŋ gbagba n sibii man ya?
42006042	Sena te n ke tale yako n dↄↄ nyi, 'Me dↄↄ, yela maa lese woŋsilibii lee n sibii man,' keŋ nyaŋ gbagba be famenɛ na daakpee keŋ doo n sibii man ya? Nyaŋ walaŋ ŋon n na beo n wose, kaboena nyi nya taŋgbɛɛ lese daakpee keŋ doo n sibii man nɛ, pɛna n kena nideli lese woŋsilibii keŋ doo n dↄↄ sibii man nɛ."
42006043	Daŋ kpaakpaate kamasɛ bɛɛ se bia kumɛɛ ya, mena mↄ te daŋ kum bɛɛ se bia kpaakpaa ya.
42006044	Daŋ kamasɛ nɛ, ke bia te bɛɛ mo gyeŋ ke. Bↄↄ ne kↄ akutu bia lee mango daŋ man ya, mena mↄ te bↄↄ ne kↄ apaŋ lee abotoo woŋse man ya.
42006045	Mena ke te denibalaŋ mↄ doo. Walaŋ kpaakpaate kamasɛ na lese abↄↄ kpaakpaa ŋan doo ↄ konↄↄ man nɛ wola, te walaŋkum kamasɛ mↄ na lese nombiakumɛɛ ŋan doo ↄ konↄↄ man nɛ wola. Kpene kamasɛ keŋ be wulu walaŋ konↄↄ man nɛ, keŋ na lee la ↄ nↄↄman.
42006046	Keŋte Yesu bↄↄse wↄ nyiaa, "Woŋ dↄↄ te ɛ ne baake maŋ nyi, 'Ɛ Gbeŋgyoo,' te ɛ bɛɛ yɛɛ kpene keŋ mↄↄ yako ŋon nyi yaa yɛɛ nɛ ya?
42006047	Walaŋ kamasɛ ŋon ↄ ne kↄŋ me gyaŋ te ↄ ne nyii me nↄↄwoya te ↄ ne di ŋe dↄↄ nɛ, maa wola ŋon mena keŋ ↄ dinↄↄ doo.
42006048	Ↄ yɛɛ ŋgba walaŋ ŋon ↄ ne ma deni te ↄ be wula bↄↄ te ↄ ba see ka mokↄↄ nideli boe dↄↄ nɛ. Keŋte boo wuuwↄ kaa mo ke dↄↄ mↄna ka te yale ya, nawolo nyi ↄ see ka mokↄↄ nideli.
42006049	Mↄna walaŋ ŋon ↄ ne nyii me nↄↄwoya te ↄ bee di ŋe dↄↄ ya nɛ, ↄ yɛɛ ŋgba walaŋ ŋon ↄ be ma deni te ↄ ta see ka mokↄↄ nideli ya nɛ. Boo wuuwↄ kaa mo ke dↄↄ, te ke yalawↄ tekerii pou keŋ n be naa ka mokↄↄ gba ya."
42007001	Yesu kekolosi nombia kɛŋa fa balaŋ baŋ taŋ nɛ, ↄ gyuu Kapanum donↄↄ man.
42007002	Donↄↄ kenaŋ man na, Romantena yoonↄↄtena kegyia ŋolo kyaa na ↄ dana tobaale ŋolo ŋon ↄ bɛɛ sɛɛ ↄ dↄↄ ya. Te kawee kaa gyↄↄ mena tobaale kei yeŋ yeŋ.
42007003	Yoonↄↄtena kegyia kei ke nyii Yesu nkaŋ nɛ, ↄ kpila Gyudatena kegyiise baale gyu ↄ gyaŋ nyi waa kↄŋ kaa kyↄ ↄ tobaale ŋon fa e.
42007004	Keŋte Gyudatena kegyiise baŋ kↄŋawↄ Yesu gyaŋ kaa waase e nideli nyiaa, "Yɛɛ kakyeŋ na n ke kyↄ balee kei fa daa,
42007005	nawolo nyi ↄ ne gyae de tɛɛle kei deeli, te ŋon gba maana dↄ ↄsom deni fa daa."
42007006	Mena dↄↄ Yesu sila wↄ gyu. Ↄ ka benaa yoonↄↄtena kegyia ŋon dɛɛ nɛ, ↄ kpila ↄ gyoona gyu keyako Yesu nyiaa, "Me Gbeŋgyoo, na haa n wose ya nawolo nyi ma tekaboena nyi nya kↄŋ me dɛɛ ya,
42007007	mena ke te ma gyeŋ nyi maŋ gbagba mↄ tekaboena nyi maa kↄŋ n gyaŋ ya. Mena dↄↄ nyaŋ yako nombii dokoloŋ bo, me tobaale ŋon waa koro.
42007008	Nawolo nyi maŋ gbagba mↄ yɛɛ walaŋ ŋon me doo baale tɛɛ, te yoonↄↄtena mↄ doo me tɛɛ. Me yako ŋolo nyi waa gyu yenaŋ daale na ↄ ne gyu, te me yako ŋolo nyi waa kↄŋ na ↄ ne kↄŋ. Kpene kamasɛ keŋ me yako be man ŋolo nyi waa yɛɛ na, keŋ te ↄ ne yɛɛ."
42007009	Yesu ke nyii nↄↄwoya kɛŋa nɛ, doo ↄ nↄↄ te ↄ gɛɛsewↄ kɛɛ balaŋ dikpii keŋ be silana e nɛ te ↄ yako wↄ nyiaa, "Ampaŋ yaa mɛɛ yako ŋon nyiaa, Iserae tɛɛle kei dↄↄ pou nɛ ma te naa ta walaŋ ŋon ↄ ne lɛɛ Wurubuarɛ di ŋgba balee kei nɛ ya."
42007010	Keŋte yoonↄↄtena kegyia ŋon kpilala baŋ besewↄ gyu be dɛɛ. Be gyuuwↄ na ↄ tobaale ŋon ta koro.
42007011	Kei wↄle nɛ Yesu gyuu donↄↄ keŋ bɛɛ baake ke nyi Nai nɛ man. Ↄ kaseela baŋ na balaŋ burum sila e gyu botↄↄ.
42007012	Yesu ka betaa benaa donↄↄ keŋ nↄↄman nɛ, te ↄ naa ba seelena woo ŋolo bɛɛ kↄŋ be kaa wuu. Na woo ŋonaŋ waageŋ yɛna bu baale ŋon ↄ naa ba lolo te ↄ naa ŋon mↄ yɛɛ lialo e. Na donↄↄtena baŋ burum silana alo ŋon.
42007013	De Gbeŋgyoo Yesu kena alo ŋon nɛ waraŋase kyaŋa e te ↄ yako e nyiaa, "Alo na wii ya."
42007014	Botↄↄ te Yesu gyuuwↄ ke tina woo ŋon, te baŋ ba seelena e nɛ seŋawↄ. Keŋte Yesu yakowↄ nyiaa, "Tobaale, koro."
42007015	Keŋte woo ŋon korowↄ kyaa te ↄ fiasɛɛ ↄ ne kolosi, te Yesu besena e fa ↄ naa.
42007016	Nombia kɛŋa yɛɛ walaŋ kamasɛ gyakoloŋ te ba lese Wurubuarɛ yele yako nyiaa, "Wurubuarɛ dekpeŋkpeŋgyↄↄre dinaa ŋolo te kaa bɛɛ lee de gyaŋ," te ba besewↄ yako nyiaa "Wurubuarɛ te kↄŋ kaa kyↄ ↄ balaŋ."
42007017	Yesu wose man nombia kɛŋa yaaseewↄ Gyudia tɛɛle dↄↄ pou na tɛɛlese ŋan pou benaa na botↄↄ nɛ.
42007018	Gyↄn Wurubuarɛ loŋsↄↄre kaseela gyuuwↄ keyako e abↄↄ ŋan pou Yesu be yɛɛ nɛ.
42007019	Keŋte Gyↄn kpila ↄ kaseela bala baale nyi baa gyu ke bↄↄse de Gbeŋgyoo Yesu nyiaa, "Nyaŋ yɛna walaŋ ŋon Wurubuarɛ be yako see nyi nyaŋ kekↄŋ nɛ yaa dɛɛ kɛɛ walaŋ wↄle gbɛɛ?"
42007020	Gyↄn kaseela baŋ ke gyu Yesu gyaŋ nɛ be yako e nyiaa, "Gyↄn Wurubuarɛ loŋsↄↄre ŋon kpila na daa n gyaŋ nyi de kaa bↄↄse neŋ nyiaa, 'Nyaŋ yɛna walaŋ ŋon Wurubuarɛ be yako see nyi nyaŋ kekↄŋ nɛ yaa dɛɛ kɛɛ walaŋ wↄle siaman?' "
42007021	Debaŋ kenaŋ man na Yesu te kyↄ balaŋ burum kaweese lese wↄ lee be kayeyɛɛ man. Ↄ gegi feliŋkumɛɛ lee baale mↄ man, te ↄ kyↄↄ siayɛlɛɛsatena burum mↄ.
42007022	Mena dↄↄ Yesu tiranↄↄ fa Gyↄn kpilala baŋ nyiaa, "Ɛ bese gyu keyako Gyↄn kpene keŋ ɛ be naa na ɛ sia, na ŋan ɛ be nyii na ɛ deŋela. Siayɛlɛɛsatena ne naa, ↄtakasese ne tɛɛ, baŋ bɛɛ wee kawee yayam nɛ kaweese te taŋ, te deŋele atↄↄsatena ne nyii. Woya ne foŋii, te bɛɛ yako Wurubuarɛ nombia ŋan mↄ fa ayematena.
42007023	Walaŋ kamasɛ ŋon ↄ bɛɛ lɛɛ maŋ aŋmaareŋ nyi maŋ yɛna ŋon Wurubuarɛ be kpili ya nɛ, ŋon na nyeebam."
42007024	Gyↄn kpilala baŋ ka bese laŋ nɛ, Yesu kolosi Gyↄn wose man nombia fa balaŋ dikpii keŋ te ↄ bↄↄse wↄ nyiaa, "Ɛ ke gyu Gyↄn gyaŋ depampaa dinaa keŋ man nɛ, woŋ te ɛ gyaewↄ nyi ɛ kena? Ŋale keŋ feliŋ ne gyↄ ke wosi nɛ?
42007025	Akpaa na keŋ ya na, woŋ te ɛ gyuuwↄ ɛ kaa kɛɛ? Walaŋ ŋon ↄ doona abↄↄ kpaakpaa nyiŋan yaa? Baŋ bee mia mena te bee di gyoŋ nɛ ne kyaa bo gyooneŋ akpaŋalaŋ man.
42007026	Ɛ yako maŋ maa nyii, woŋ te nafↄ ɛ gyuuwↄ nyi ɛ kaa kɛɛ? Wurubuarɛ dekpeŋkpeŋgyↄↄre? Ampaŋ yaa mɛɛ yako ŋon nyi, ŋon ɛ be naa nɛ gba kela Wurubuarɛ dekpeŋkpeŋgyↄↄre.
42007027	Nawolo nyi Gyↄn yɛna Wurubuarɛ kpilale ŋon Wurubuarɛ nombia aŋmaraseŋ see ŋan ne yako nyiaa, Wurubuarɛ kpa, 'Mee kpila me kpilale keta n siaman, ŋon ne gyae la waa desina n gbɛɛ fa neŋ.' "
42007028	Keŋte Yesu besewↄ yako wↄ nyiaa, "Mɛɛ yako ŋon ɛ ke nyii nyiaa, balaŋ baŋ bↄↄ lolo tɛɛle kei dↄↄ nɛ, ŋolo be kyaa keŋ nyi ↄ kela Gyↄn ya. Mↄna Wurubuarɛ gyoori keŋ man nɛ, walaŋ ŋon ↄ yɛɛ kamasɛ e koraŋ nɛ ↄ kela Gyↄn ŋonaŋ."
42007029	Debaŋ keŋ balaŋ baŋ pou na lempoolɛɛra be nyii nombia kɛŋa nɛ, be lɛɛwↄ do nyi Wurubuarɛ gbɛɛneŋ tenɛɛ, nawolo nyi be sɛɛwↄ Gyↄn sↄↄ wↄ Wurubuarɛ loŋ.
42007030	Mↄna Farasiitena na Gyudatena mmaraa wolala baŋ bɛɛ kpene keŋ Wurubuarɛ ne gyae nyi waa yɛɛ fa wↄ nɛ, nawolo nyi be bɛɛwↄ nyi Gyↄn na sↄ wↄ Wurubuarɛ loŋ ya.
42007031	Keŋte Yesu bↄↄsewↄ nyiaa, "Woŋ te maa mo gyɛŋ wee kei balaŋ maa na? Sena te be doo?
42007032	Be yɛɛ ŋgba bia kyaa la kebu man bee yoi nɛ, na bɛɛ fae yeesa yako dↄŋa nyiaa, 'De kpee alowↄle nↄↄneŋse fa ŋon, mↄna ɛ te sↄe ya! De kpee lia nↄↄneŋse mↄ, mↄna ɛ te wii ya!'
42007033	Gyↄn Wurubuarɛ loŋsↄↄre ŋon kↄŋawↄ na ↄ ne kyaa bake ↄ nↄↄ keŋ ↄ te nyↄↄ soloŋ kamasɛ ya. Te ɛ kpa nyi, 'Feliŋkumɛɛ doola ↄ man.'
42007034	Maŋ Deniwalaŋ Bu ŋon mↄ kↄŋawↄ mee dii mɛɛ nyↄↄ, te ɛ kpa nyi, 'Ɛ kɛɛ balee kei! Ↄ yɛɛ kedikumte na soloŋnyↄↄre e. Ↄ gyoona yɛna lempoolɛɛra na nombiakumɛɛyɛɛra.'
42007035	Mↄna baŋ bↄↄ lɛɛ Wurubuarɛ di nɛ, ta lese wola nyi Wurubuarɛ dana nyansa nideli."
42007036	Wee daale nɛ Farasii baale ŋolo baake Yesu nyi waa kↄŋ ↄ dɛɛ na ŋon na e ke di bom. Yesu sɛɛwↄ te ↄ gyuuwↄ ke kyaa bee dii.
42007037	Na alo ŋolo kyaa donↄↄ kenaŋ man keŋ ↄ yɛɛ futooli alo e. Ↄ kenyii nyi Yesu kyaa Farasii baale ŋon dɛɛ ↄ ne dii nɛ, ↄ moo nuŋ ofoŋofoŋte daale porontia tↄↄ kↄŋ botↄↄ,
42007038	keŋte ↄ kaa seŋawↄ Yesu wↄle benaa na ↄ nawↄↄ. Keŋte ↄ wii siasaraŋ woli Yesu nawↄↄ. Te ↄ moo ↄ nyeenyↄↄse feefo Yesu nawↄↄ ŋenaŋ te ↄ kyaŋa ŋa obuo man, te ↄ toosi nuŋ ofoŋofoŋte keŋ woli ŋa.
42007039	Farasii baale ŋon ↄ be baake Yesu gyu ↄ dɛɛ kena mena nɛ, ↄ yakowↄ ↄ nyeeman nyiaa, "Akpaa balee kei deŋ yɛɛ Wurubuarɛ dekpeŋkpeŋgyↄↄre gbagba e na, nafↄ waa gyeŋ alo ŋon ↄ ne tina e nɛ dinↄↄ. Nawolo nyi ↄ yɛɛ dukumyɛɛre e."
42007040	Keŋte Yesu tiranↄↄ fa e nyiaa, "Simↄn, me dana kolo maa yako neŋ." Keŋte ↄ yako e nyiaa, "De Gbeŋgyoo, yako maŋ."
42007041	Botↄↄ te Yesu gyↄↄ e dudu kei nyiaa, "Balaŋ bala baale kyaawↄ te be gyuuwↄ ke paa kↄba lee kↄbate ŋolo gyaŋ. Ŋolo wui yɛɛ kↄbabia kakpoŋ yaale, te ŋolo mↄ wui yɛɛ sↄŋola na kufu.
42007042	Be man kamasɛ bɛɛ tale waa tↄ ↄ kom ya, mena dↄↄ balee ŋon moo ba koma ŋan pou kyɛɛ wↄ. Yako maŋ! Balaŋ bala kɛwↄ na, be man woŋti ne gyae la waa gyae kↄbate ŋon nombia nideli?"
42007043	Keŋte Simↄn tiranↄↄ nyiaa, "Mɛɛ lɛɛdi nyi ŋon ↄ kom boe nɛ." Te Yesu yako e nyiaa, "N tiranↄↄ nideli."
42007044	Botↄↄ te Yesu besena ↄ sia tee alo ŋon te ↄ yako Simↄn nyiaa, "N naa alo kei? Me kↄŋa n dɛɛ na n te fa maŋ loŋ maa faafo me nawↄↄ ya. Mↄna alo kei dↄↄ ŋon ta mo ↄ siasaraŋ faafo me nawↄↄ te ↄ moo ↄ nyeenyↄↄse feefo ŋa.
42007045	N te pukaa maŋ ya, mↄna lee debaŋ keŋ mↄↄ kↄŋ kɛbo nɛ, alo kei te tinaa ta me nawↄↄ ke pukaa yela ya.
42007046	N ta mo nuŋ paŋpaŋ gba tiu ma nyee ya, mↄna alo kei dↄↄ ŋon kyɛɛkee nuŋ woli me nawↄↄ.
42007047	Mena dↄↄ mɛɛ yako neŋ n ke nyii nyi ↄ nombiakumɛɛ ŋan pou ↄ be yɛɛ nɛ, Wurubuarɛ ta mo ŋa kyɛɛ e, mena dↄↄ te ↄ ne gyae me nombia nideli. Nyaŋ ŋon ŋolo da mo n dukum kyomii kyɛɛ neŋ na, n ne gyae ↄtenate nombia bo kyomii."
42007048	Botↄↄ te Yesu yako alo ŋon nyiaa, "Wurubuarɛ ta mo n nombiakumɛɛ kyɛɛ neŋ."
42007049	Keŋte balaŋ baŋ be kyaa botↄↄ bee dii nɛ bↄↄse dↄŋa nyiaa, "Amↄte yɛna kei, ŋon ↄ na mo nombiakumɛɛ kyɛɛ?"
42007050	Botↄↄ te Yesu yako alo ŋon nyiaa, "N kelɛɛdi te yeli n te nyiŋ nyeedoŋ kekpaa, ta wosefɛɛreŋ man."
42008001	Kedi weeya ala nɛ Yesu gyuuwↄ ke kila donↄↄse na akuraase pou man, na ↄ ne yako Wurubuarɛ gyoori keŋ wose man nombia kpaakpaa ŋan fa balaŋ, na ↄ kaseela kufu bala baŋ mↄ silana e.
42008002	Na ala baale baŋ ↄ be kyↄ wↄ be kaweese te ↄ be gegi feliŋkumɛɛ lee be baale man nɛ mↄ kpuɛ na e. Be man baale yɛna Mɛɛre ŋon bɛɛ baake e nyi Magedala, ŋon Yesu be gegi feliŋkumɛɛ nyetooro lee ↄ man nɛ,
42008003	na Gyoana ŋon ↄ baale yɛna Kusa nɛ. Kusa kei yɛɛ kegyia ŋolo e gyoo Herode dekpaŋalaŋ man, na Susana na ala burum baŋ bↄↄ mo ba abↄↄ kɛɛ Yesu na ↄ kaseela dↄↄ nɛ.
42008004	Debaŋ keŋ balaŋ burum kpu na baŋ bↄↄ lee debiise man kↄŋ be kaa yilaa Yesu gyaŋ nɛ, ↄ gyↄↄ dudu fa wↄ nyiaa,
42008005	"Wↄↄfarale ŋolo gyuuwↄ ke ŋmatee abↄↄ bia ŋgba amↄla nɛ ↄ wↄↄman. Ↄ kɛɛ ŋmatee ŋa nɛ ŋaale yalawↄ wↄↄ keŋ gbɛɛneŋ man te balaŋ tɛɛwↄ ŋe dↄↄ sakatee ŋa laŋ, te gyebuse kaa tↄↄsee ŋa di.
42008006	Ŋaale mↄ yalawↄ kpanaŋse dↄↄ te ŋe tuuwↄ, mↄna te kyare ya te ŋa yekeewↄ. Nawolo nyi tɛɛle ta boo kpanaŋse ŋan dↄↄ na ke lɛɛ loŋ see ya.
42008007	Bia ŋan ŋaale mↄ yalawↄ kpalamse man te ŋe tuuwↄ, te kpalamse ŋan mↄ tuuwↄ milii ŋa.
42008008	Ŋaale mↄ yalawↄ tɛɛle kpaakpaa dↄↄ te ŋe tuuwↄ bee, te ŋa see bia burum." Botↄↄ te Yesu yako wↄ nyiaa, "Ŋon ↄ dana deŋele waa nyii na, waa tei nideli."
42008009	Keŋte Yesu kaseela baŋ yako e nyi waa wola wↄ dudu keŋ asɛɛ.
42008010	Te Yesu yako wↄ nyiaa, "Ɛmɛɛ dↄↄ Wurubuarɛ ta toro ya agyueŋse na ɛ ka gyeŋ nombia ŋan weesɛɛ lee ↄ gyoori keŋ wose man. Mↄna balaŋ akaŋ baŋ dↄↄ aduya kaageŋ man te maa kolosi fa wↄ. 'Baa kɛo na baa kɛo mↄna bↄↄ gyae baa naa ya, te baa tei na baa tei mↄna bↄↄ gyae baa nyii asɛɛ ya.' "
42008011	Keŋte Yesu yako wↄ nyiaa, dudu keŋ mↄↄ gyↄↄ nɛ ka asɛɛ yaa. "Abↄↄ bia ŋan seŋɛɛ fa Wurubuarɛ nombia ŋan.
42008012	Bia ŋan be yale gbɛɛnaa man nɛ, seŋɛɛ fa balaŋ baŋ bee nyii Wurubuarɛ nombia ŋan te ↄbↄnsam ne kↄŋ kaa ŋmɛɛle ŋa lee be konↄↄse man, na bↄↄ nyiŋ lɛɛ ŋa di na Wurubuarɛ ke lɛɛ ba nyee ya nɛ.
42008013	Bia ŋan be yale kpanaŋse dↄↄ nɛ seŋɛɛ fa balaŋ baŋ bee nyii Wurubuarɛ nombia ŋan te bɛɛ lɛɛ ŋa na gyoŋ, mↄna ŋe bee nyiŋ lila be man ya. Bɛɛ lɛɛ ŋa di debaŋ kyomii bo, te akpaa ↄbↄnsam de kɛɛse wↄ kɛɛ na ba te yale.
42008014	Bia ŋan be yale kpalamse man nɛ seŋɛɛ fa balaŋ baŋ bee nyii Wurubuarɛ nombia ŋan, te tɛɛle kei dↄↄ nombia, na kↄba kegyae beiŋ, na tɛɛle kei dↄↄ abↄↄ akaŋ ŋan kegyae da gyoo be man nɛ, na bee yeli baa bee Kristo man ya.
42008015	Abↄↄ bia ŋan be yale tɛɛle kpaakpaa dↄↄ nɛ seŋɛɛ fa balaŋ baŋ bee nyii Wurubuarɛ nombia ŋan, te bɛɛ lɛɛ ŋa do konↄↄ kpaakpaa man, te bɛɛ tela ŋa nideli te bɛɛ yɛɛ kakyeŋ di ŋe dↄↄ kelii debaŋ keŋ nombia ŋan ne yeli bɛɛ yɛɛ abↄↄ kpaakpaa nɛ."
42008016	Yesu besewↄ gyↄ dudu fa wↄ nyiaa, "Ŋolo bɛɛ kyaŋee kanea na waa mo kolo wu ke dↄↄ yaa waa mo ke do mpa ateta ya. Mↄna ↄ na mo ke bo gyakaa kolo dↄↄ adido na kena dekpaŋalaŋ pou, na baŋ bɛɛ kↄŋ na baa nyiŋ naa.
42008017	Kolo ba weesɛɛ keŋ be gyae ka lee debↄↄ ya, te kolo mↄ be wuɛ keŋ nyi be gyae ka lee debↄↄ ya.
42008018	Mena dↄↄ ɛ kɛɛ ɛ wose nideli lee mena keŋ ɛ na mo tei nombia ŋan. Nawolo nyi nyaŋ ŋon n dana kolo na Wurubuarɛ waa kpu neŋ burum, te nyaŋ ŋon n be dana kolo ya na kyomii keŋ n na gyueŋ nyi n dana koraŋ nɛ, Wurubuarɛ waa lɛo ke lee n nyiŋmaa man."
42008019	Yesu ↄ naa na ↄ naabia kↄŋawↄ ↄ gyaŋ, mↄna balaŋ dikpii keŋ dↄↄ be te nyiŋ baa benaa e ya.
42008020	Botↄↄ te ŋolo yako Yesu nyiaa, "N naa na n naabia seŋɛɛ debↄↄ man bɛɛ gyae baa naa neŋ."
42008021	Keŋte Yesu yako wↄ nyiaa, "Me naa na me naabia yɛna baŋ bee nyii Wurubuarɛ nombia ŋan te bee di ŋe dↄↄ nɛ."
42008022	Wee daale nɛ Yesu yako ↄ kaseela baŋ nyiaa, "Ɛ yela dɛɛ toŋ gyu boo keŋ diŋgyiŋ." Mena dↄↄ ba gyoowↄ degbele man te be laŋawↄ.
42008023	Debaŋ keŋ be kyaa degbele keŋ man bee gyu nɛ te dosoroŋ moo Yesu. Keŋte feliŋ dinaa daale korowↄ ne gyↄↄ loŋ keŋ dↄↄ, mena dↄↄ ke gyↄↄ loŋ do degbele keŋ man te Yesu kaseela baŋ sia yɛɛ wↄ nideli.
42008024	Mena dↄↄ Yesu kaseela baŋ gyuuwↄ ke gyuusu e yako e nyiaa, "De Gbeŋgyoo, de Gbeŋgyoo dɛɛ gyae dee munu." Botↄↄ te Yesu korowↄ te ↄ fae feliŋ keŋ na loŋ keŋ pou te ŋe yɛɛwↄ yididi.
42008025	Keŋte Yesu bↄↄse ↄ kaseela baŋ nyiaa, "Weera dↄↄ te ɛ bɛɛ lɛɛ maŋ di ya?" Gyakoloŋ kyaŋa wↄ te ba wose yeŋa wↄ te be bↄↄse dↄŋa nyiaa, "Walaŋ woŋti yɛna kei? Ↄ ne kolosi fa feliŋ na loŋ koraŋ na ŋee nyii e."
42008026	Keŋte Yesu na ↄ kaseela baŋ toŋawↄ gyu Gerasenetena tɛɛle man keŋ kyaa Galelia boo diŋgyiŋ nɛ.
42008027	Yesu ka betaa lee degbele keŋ man pɛ, te baale ŋolo ŋon feliŋkumɛɛ doo ↄ man nɛ leewↄ donↄↄ keŋ man kↄŋ kaa gyaŋee na e. Ↄ te tɛɛ diteŋteli kyare te ↄ bɛɛ kyaa dɛɛ ya. Ↄ kyae amuseese man.
42008028	Debaŋ keŋ ↄ be naa Yesu nɛ ↄ fae yeesa te ↄ leewↄ yala ↄ nawↄↄ tɛɛ, na ↄ ne fae yeesa keŋkeŋ nyiaa, "Yesu Wurubuarɛ Adidote Bu, woŋ te n ne gyae me gyaŋ? Mɛɛ waase neŋ bo, na naase maŋ diyem ya."
42008029	Nawolo nyi na Yesu taŋ ke fae feliŋkum keŋ nyi ke dɛɛ lee ↄ man. Debaŋ kamasɛ na feliŋkum keŋ ne naase e diyem, na ba te kyaŋ e bake e agbaraagbaraase ↄ nyiŋmaase na ↄ nawↄↄ man na balaŋ ne gyee e. Keŋ koraŋ na ↄ ne tirii ŋa, na feliŋkum keŋ ta mo e gyu kefula man.
42008030	Keŋte Yesu bↄↄse e nyiaa, "N yele yɛna sena?" Te balee ŋon tiranↄↄ nyi ma yele yɛna "Dikpii" Ↄ tiranↄↄ mena nawolo nyi feliŋkumɛɛ burum doo ↄ man.
42008031	Botↄↄ te feliŋkumɛɛ ŋan waase Yesu nyi, ↄ na gegi wↄ ka do bↄↄ keŋ betaŋ ↄto ya nɛ man ya.
42008032	Debaŋ kenaŋ na kekuiriise dikpii daale seŋɛɛ bula daale dↄↄ bee dii. Keŋte feliŋkumɛɛ ŋan waase Yesu nyi waa yela be kaa gyoo kekuiriise baŋ man, te Yesu faa wↄ gbɛɛ.
42008033	Mena dↄↄ feliŋkumɛɛ ŋan leewↄ balee ŋon man ka gyoo kekuiriise baŋ man, te ba dikpii keŋ pou yeuwↄ tisi bula kyoloŋkyoloŋ keŋ gyu ka gyoo loŋ keŋ man te be munuwↄ pou.
42008034	Balaŋ baŋ bɛɛ kɛɛ kekuiriise baŋ dↄↄ kena kpene keŋ be kↄŋ nɛ, ba korowↄ yeu gyu ke yako kpene keŋ be kↄŋ nɛ fa balaŋ baŋ be kyaa donↄↄ keŋ man nɛ na akuraase ŋan man pou.
42008035	Keŋte balaŋ yeuwↄ gyu be kaa kɛɛ kpene keŋ be kↄŋ nɛ. Ba ke kↄŋ Yesu gyaŋ nɛ, be naa walaŋ ŋon nafↄ feliŋkumɛɛ doo ↄ man nɛ baŋɛɛ Yesu nawↄↄ tɛɛ, na ↄ wose te fɛɛ e keŋ ↄ doona abↄↄ. Te gyakoloŋ gyoo balaŋ baŋ pou.
42008036	Balaŋ baŋ bↄↄ naa kpene keŋ be kↄŋ nɛ yako baŋ bↄↄ kↄŋ nɛ mena keŋ Yesu be kyↄ balee ŋon kawee.
42008037	Keŋte balaŋ baŋ pou be kyaa Gerasene tɛɛle dↄↄ nɛ waase Yesu nyi waa lee be gyaŋ nawolo nyi gyakoloŋ dinaa ta gyoo wↄ. Mena dↄↄ Yesu gyoowↄ degbele keŋ man te ↄ laŋawↄ.
42008038	Walaŋ ŋon Yesu be gegi feliŋkumɛɛ lee ↄ man nɛ waase Yesu nyi waa sila e. Mↄna Yesu bɛɛwↄ te ↄ yako e nyiaa,
42008039	"Bese gyu n dɛɛ, na n kaa yako kpene keŋ Wurubuarɛ be yɛɛ fa neŋ nɛ fa balaŋ." Mena dↄↄ balee ŋon gyuuwↄ donↄↄ keŋ man ke yako balaŋ pou kpene keŋ Yesu be yɛɛ fa e nɛ.
42008040	Yesu ka bese lee boo keŋ diŋgyiŋ kↄŋ nɛ, balaŋ burum kↄŋawↄ kaa gyaŋee na e. Nawolo nyi na be popou ne kɛɛ ↄ gbɛɛ.
42008041	Botↄↄ te balee ŋolo ŋon bɛɛ baake nyi Gyariose, ŋon ↄ yɛɛ Gyudatena ↄsom deni man kegyia e nɛ kↄŋawↄ kaa buŋ Yesu nawↄↄ tɛɛ sola e nyi waa kↄŋ ↄ dɛɛ.
42008042	Nawolo nyi ↄ bu alebu dokoloŋ kooŋ ŋon ↄ be di kulutooneŋ kufu ala nɛ ne gyae waa yeŋ. Yesu kee gyuu keŋ nɛ na balaŋ baŋ be silana e te yɛɛ nsendee ya, mena dↄↄ na ↄ bee nyiŋ gbɛɛ gba waa besena ↄ wose ya.
42008043	Na alo ŋolo kpuɛ balaŋ burum baŋ be silana Yesu nɛ man keŋ fatabo ne gyↄ e kulutooneŋ kufu ala yaa, mↄna ŋolo te tale kyↄ e ya.
42008044	Alo ŋon moowↄ balaŋ baŋ man ka lee Yesu wↄle te ↄ tinaa ↄ kegba nↄↄbii. Debokenaŋ man te fatabo keŋ ne gyↄ e nɛ karawↄ.
42008045	Botↄↄ te Yesu bↄↄsewↄ nyiaa, "Amↄte tinaa na maŋ?" Balaŋ baŋ pou kebɛɛ nyi be te tina e ya nɛ te Pita yako e nyiaa, "De Gbeŋgyoo, balaŋ burum ke kilisi neŋ gyaŋee te bɛɛ tɛɛse dↄŋa kei na, n ne bↄↄse nyi amↄte tinaa na neŋ?"
42008046	Mↄna Yesu yakowↄ nyiaa, "Ŋolo te tina maŋ. Nawolo nyi ma te naa nyi doŋ daale ta lee me man."
42008047	Alo ŋon kena nyi ↄ be gyae waa tale weese ↄ wose ya nɛ, ↄ moo gyakoloŋ na wose keseree kaa buŋ Yesu nawↄↄ tɛɛ. Botↄↄ te ↄ yako kpene keŋ dↄↄ ↄ be tina Yesu kegba, na mena keŋ ↄ kawee keŋ be taŋ debokenaŋ man nɛ balaŋ baŋ pou siaman.
42008048	Keŋte Yesu yako alo ŋon nyiaa, "Me bu, n kelɛɛ maŋ di dↄↄ te n nyiŋa kawee kekyↄ. Ta wosefɛɛreŋ man."
42008049	Yesu ke gyakaa ↄ ne kolosi nɛ, walaŋ ŋolo lee Gyudatena ↄsom deni man kegyia Gyariose ŋon dɛɛ kaa yako e nyiaa, "N bu alebu ŋon ta yem. Na tekaa naase de Gbeŋgyoo ŋon diyem bela ya."
42008050	Yesu ke nyii nombia kɛŋa nɛ ↄ yako Gyariose nyiaa, "Na yee ya, nyaŋ lɛɛ maŋ di. N bu ŋon waa nyiŋ nyeedoŋ."
42008051	Yesu ke gyu ka gyoo Gyariose dɛɛ nɛ, ↄ te yeli ŋolo ke sila e gyoo deni keŋ man ya. Pita na Gyↄn na Gyemisi na bu ŋon ↄ kya na ↄ naa baageŋ te ↄ moowↄ sila ↄ wose.
42008052	Na balaŋ baŋ bↄↄ yilaa botↄↄ nɛ pou ne wii na bee di walaŋsa. Botↄↄ te Yesu yako wↄ nyiaa, "Ɛ na wii ya, alebu kei ta yeŋa ta ya, ↄ doo dosoroŋ bo."
42008053	Keŋte balaŋ baŋ pou boŋo Yesu, nawolo nyi ba gyeŋ nyi bu ŋon ta yem.
42008054	Keŋte Yesu kyaŋa alebu ŋon nyiŋmaa man te ↄ yakowↄ nyiaa, "Me bu! Koro seŋ."
42008055	Botↄↄ te bu ŋon woo besewↄ kↄŋ kaa gyoo ↄ man te ↄ korowↄ seŋ debokenaŋ man. Keŋte Yesu yako wↄ nyi baa gyae kolo fa bu ŋon na waa di.
42008056	Gyakoloŋ gyoo bu ŋon ↄ kya na ↄ naa, te Yesu tↄↄ wↄ nideli nyi be na yako walaŋ na walaŋ kpene keŋ be kↄŋ nɛ ya.
42009001	Wee daale Yesu baake ↄ kaseela kufu bala baŋ gyaŋee, te ↄ faa wↄ doŋ nyi baa mo di feliŋkumɛɛ dↄↄ na baa kyↄ kaweese.
42009002	Keŋte ↄ kpila wↄ nyi baa gyu ke yako Wurubuarɛ gyoori keŋ wose man nombia na baa kyↄ kaweesetena.
42009003	Botↄↄ te ↄ yako wↄ nyiaa, "Ɛ ne gyu na ɛ na mo kolo na kolo tela ya. Ɛ na mo gbutu yaa akpo yaa weenɛɛ, yaa kↄba, yaa kegba alate gba tela ya.
42009004	Dekpaŋalaŋ kamasɛ keŋ man ɛ soo te be lɛɛ ŋon atuu na, ɛ kyaa botↄↄ kaboena ɛ ka mo lee donↄↄ kenaŋ man.
42009005	Donↄↄ keŋ man ɛ gyu te ba te lɛɛ ŋon ya na, ɛ na lee ke man na ɛ kpiisi ɛ nawↄↄ aŋasa lↄ wↄ na ke di adansɛɛ tia wↄ nyi Wurubuarɛ be gyae waa tina wↄ yela ya."
42009006	Mena dↄↄ Yesu kaseela baŋ korowↄ gyu akuraa kamasɛ man, na be dↄŋ bɛɛ yako Wurubuarɛ nombia ŋan te be kyↄↄ balaŋ kaweese yenaŋ kamasɛ.
42009007	Galeliatena Gyoo dinaa Herode ke nyii abↄↄ ŋan pou Yesu be yɛɛ nɛ ŋe haa e ↄ konↄↄ man, nawolo nyi balaŋ baale ne yako nyi, "Gyↄn Wurubuarɛ loŋsↄↄre ŋon ↄ ba yem nɛ foŋala lee yeŋ man.
42009008	Baale mↄ kpa Wurubuarɛ dekpeŋkpeŋgyↄↄre Elia bɛɛ la lee, te baale mↄ kpa Wurubuarɛ akpeŋkpeŋgyↄↄra benɛɛ baŋ maŋ ŋolo foŋala lee yeŋ man."
42009009	Botↄↄ te gyoo Herode yakowↄ nyiaa, "Ma te yela ba te kara Gyↄn nyee, te walaŋ woŋti yɛna ŋon mee nyii ↄ wose man gyakoloŋ nombia kɛŋa nɛ?" Mena dↄↄ ↄ yase ↄ sia gyae gbɛɛ keŋ waa mo naa Yesu.
42009010	Debaŋ keŋ kpilala kufu bala baŋ ba bese kↄŋ nɛ, be yako Yesu kpene kamasɛ keŋ bↄↄ yɛɛ nɛ. Keŋte Yesu baake wↄ te ŋon na wↄ gyuu donↄↄ keŋ bɛɛ baake ke nyi Bɛtesaida nɛ man.
42009011	Balaŋ dikpii keŋ kenyii nyi ↄ te lam botↄↄ nɛ be sila ↄ gbɛɛ. Be ke gyu kena nɛ ↄ lɛɛ wↄ atuu te ↄ kolosi Wurubuarɛ gyoori keŋ wose man nombia fa wↄ, te ↄ kyↄↄ baŋ be hia kawee kekyↄ nɛ.
42009012	Ke lii balinↄↄ weese nɛ, Yesu kpilala kufu bala baŋ kↄŋawↄ ↄ gyaŋ kaa yako e nyiaa, "Yela balaŋ baŋ keta na baa gyu akuraase na donↄↄse ŋan benaa nɛ man, na be kaa gyae weenɛɛ na adoise, nawolo nyi kɛbo kei yɛɛ ŋale nsana keŋ kolo be kyaa ya."
42009013	Mↄna Yesu yako wↄ nyiaa, "Ɛmɛɛ gbagba ɛ fa wↄ kolo baa di." Botↄↄ te be tiranↄↄ nyi, "Ŋan pou de dana yɛna bodobodose abiliŋ anoŋ na kpebia bala. Yaa n ne gyae nyi dee gyu ke lɛɛ weenɛɛ kↄna balaŋ dikpii kei pou?"
42009014	Na baala baŋ baageŋ baa yɛɛ ŋgba balaŋ kakpoŋse banoŋ (5000)nɛ. Keŋte Yesu yako ↄ kpilala baŋ nyiaa, "Ɛ yela balaŋ baŋ ke kyaa dikpii, dikpii. Dikpii kamasɛ dɛɛ yɛɛ balaŋ sↄŋola na kufu (50)."
42009015	Keŋte kpilala baŋ yela balaŋ baŋ pou kyakeewↄ ŋgba mena keŋ Yesu be yako nɛ.
42009016	Botↄↄ te Yesu moo bodobodose abiliŋ anoŋ ŋan na kpebia bala baŋ te ↄ gyinaa ↄ nyee adido, te ↄ fanewↄ do Wurubuarɛ nↄↄ te ↄ kɛrɛɛ ŋa te ↄ moo ŋa fa ↄ kpilala baŋ nyi baa mo kpɛlɛɛ balaŋ baŋ.
42009017	Balaŋ baŋ pou diiwↄ baa, te be tↄↄsee weenɛɛ buruburu akaŋ ŋan na be nyiŋa doŋase kufu ala (12).
42009018	Wee daale Yesu kɛɛ fane waageŋ nɛ ↄ kaseela baŋ gyuuwↄ ke kpu na e te ↄ bↄↄse wↄ nyiaa, "Balaŋ ne kolosi ma wose man nombia na be kpa maŋ yɛna amↄ?"
42009019	Keŋte ↄ kaseela baŋ tiranↄↄ nyiaa, "Balaŋ baale kpa nyaŋ yɛna Gyↄn Wurubuarɛ loŋsↄↄre ŋon. Baale mↄ kpa nyaŋ yɛna Wurubuarɛ dekpeŋkpeŋgyↄↄre Elia, te baale mↄ kpa Wurubuarɛ akpeŋkpeŋgyↄↄra benɛɛ baŋ man ŋolo foŋala."
42009020	Botↄↄ te Yesu bↄↄse wↄ nyiaa, "Ɛmɛɛ mↄ de? Ɛ kpa maŋ yɛna amↄ?" Te Pita tiranↄↄ nyiaa, "Nyaŋ yɛna nyeelɛɛre ŋon Wurubuarɛ be yako see nyi waa kↄŋ nɛ."
42009021	Botↄↄ te Yesu tↄↄ wↄ nideli nyi be na yako nombii kei fa walaŋ na walaŋ ya.
42009022	Keŋte ↄ besewↄ yako wↄ nyiaa, "Kaboena nyi maŋ Deniwalaŋ Bu maa naa diyem nideli. Gyudatena kegyiise na Wurubuarɛ saese kegyiise na Gyudatena mmaraa wolala baŋ baa bɛɛ maŋ. Baa ko maŋ, te weeya atoorote keŋ man na, Wurubuarɛ waa gyuusu maŋ lee yeŋ man."
42009023	Keŋte Yesu yako be popou nyiaa, "Akpaa ŋolo ne gyae waa sila maŋ na ↄ na yɛɛ kpene keŋ ŋon gbagba ne gyae ya, mↄna waa mo ↄ ↄpaŋdaŋ seele na waa sila maŋ wee kamasɛ.
42009024	Nawolo nyi walaŋ kamasɛ ŋon ↄ ne gyae waa lɛɛ ŋon gbagba nyeedoŋ na, ke gyae ka lee ↄ nyiŋmaa man. Mↄna walaŋ kamasɛ ŋon ↄ nyeedoŋ da lee ↄ nyiŋmaa man lee maŋ Yesu dↄↄ nɛ waa bese nyiŋ ke.
42009025	Akpaa ŋolo de nyiŋ tɛɛle kei dↄↄ abↄↄ pou te ↄ nyeedoŋ da lee ↄ nyiŋmaa man na, woŋ tↄnↄↄ te waa nyiŋ?
42009026	Akpaa maŋ Yesu na me nombia de yɛɛ ŋolo desɛŋ tɛɛle kei dↄↄ nɛ, kenaŋ na wee keŋ maŋ Deniwalaŋ Bu ŋon maa bese kↄŋ daa na me kya Wurubuarɛ na Wurubuarɛ kpilala baŋ gyoorobiiri man nɛ, walaŋ ŋonaŋ mↄ nombia gyae ke yɛɛ maŋ desɛŋ.
42009027	Ampaŋ yaa mɛɛ yako ŋon nyi ɛ man baale kyaa kɛbo kei keŋ bↄↄ gyae baa yeŋ ya, kelii debaŋ keŋ baa naa Wurubuarɛ gyoorobiiri keŋ."
42009028	Yesu keyako nombia kɛŋa weeya gyanaara wↄle nɛ, ↄ moo Pita na Gyemisi na Gyↄn sila ↄ wose gyu bula dↄↄ ↄ kaa fane.
42009029	Ↄ kɛɛ fane nɛ, karatetee dokoloŋ te ↄ sia gbɛɛ kyɛɛkeewↄ te wa abↄↄ ŋan ↄ doona nɛ bese abↄↄ wolomɛɛ futututu na ŋɛɛ ŋalakee nɛ polɛpolɛpolɛ.
42009030	Debokenaŋ man te baala bala baale kaa bɛɛwↄ lee Yesu dↄↄ te be kolosiwↄ na e. Balaŋ bala kɛwↄ yɛna Mosesi na Elia.
42009031	Be kↄŋawↄ gyoorobiiri man kaa yako Yesu mena keŋ waa yeŋ Gyerusalɛm donↄↄ man, ŋgba mena keŋ Wurubuarɛ be bake see nɛ.
42009032	Mena debaŋ kenaŋ na Pita na ↄ tebia baŋ bↄↄ sila Yesu gyu nɛ te doo dosoroŋ. Ba ke foŋii nɛ, be naa Yesu gyoorobiiri man na baala bala seŋɛɛ ↄ gyaŋ.
42009033	Baala bala baŋ ka lee Yesu gyaŋ bee gyu nɛ te Pita yako Yesu nyiaa, "De Gbeŋgyoo, dei ŋgba daa mↄ be kↄŋ kɛbo nɛ. Yela dɛɛ baŋ kefɛɛse atooro kɛbo. N wui daale, Mosesi wui daale, te Elia mↄ wui daale." Mↄna ↄ ba gyeŋ kpene keŋ ↄ ne yako nɛ ya.
42009034	Pita kɛɛ kolosi keŋ nɛ te ŋↄma kaa wuuwↄ be dↄↄ, keŋte gyakoloŋ kyaŋa kaseela baŋ ŋgba ŋↄma ŋan be kaa wuu be dↄↄ nɛ.
42009035	Botↄↄ te be nyii nↄↄwoya ŋaale lee ŋↄma ŋan man nyiaa, "Kei yɛna me bu ŋon mↄↄ lese e, ɛ nyii e."
42009036	Nↄↄwoya ŋan kekolosi taŋ nɛ, be kɛɛ na Yesu waageŋ seŋɛɛ la te kaseela baŋ wuu be nↄↄ. Ba te yako walaŋ kamasɛ kpene keŋ bↄↄ naa weeya ŋenaŋ man nɛ ya.
42009037	Tɛɛ kena keŋ bↄↄ lee bula keŋ dↄↄ bɛɛ kↄŋ nɛ, balaŋ burum kↄŋawↄ kaa gyaŋee na Yesu,
42009038	botↄↄ te balee ŋolo fae yeesa lee balaŋ burum baŋ man nyiaa, "De Gbeŋgyoo, mɛɛ waase neŋ kɛɛ me bu fa maŋ, nawolo nyi ŋon waageŋ yɛna me bu.
42009039	Feliŋkum ne kyaa ↄ dↄↄ na ↄ te peti fae yeesa na te fuŋ e ŋmera na ↄ nↄↄ ne tↄ afofose. Ne yɛɛ doŋ pɛte kɛɛ koro ↄ dↄↄ, mↄna ke gyakaa kɛɛ wↄlɛɛ e.
42009040	Me waase n kaseela baŋ nyi baa gegi feliŋkum keŋ, mↄna ba te tale ya."
42009041	Botↄↄ te Yesu tiranↄↄ nyiaa, "Ao! Ɛ mɛɛ gyɛŋ balaŋ baŋ ɛ bɛɛ lɛɛ maŋ di ya te ɛ gbɛɛneŋ ba tenɛɛ ya. Weeya aŋmoŋ te kaboena nyi maa kyaa ɛ gyaŋ na maa nyiŋ konↄↄ fa ŋon?" Keŋte ↄ yako balee ŋon nyi, "Mo n bu ŋon kↄna maŋ."
42009042	Bu ŋon kɛɛ kↄŋ nɛ, feliŋkum keŋ doo ↄ man nɛ kara e lↄ na ne wↄŋee e tokii. Mↄna Yesu fae feliŋkum keŋ te ↄ kyↄↄ bu ŋon kawee te ↄ besena e fa ↄ kya.
42009043	Balaŋ baŋ wose yeŋa wↄ lee Wurubuarɛ doŋ dinaa keŋ bↄↄ naa nɛ dↄↄ. Nombia ŋan Yesu be yɛɛ nɛ doo balaŋ baŋ nↄↄ te be ka seŋ bɛɛ gyueŋ ŋe man nɛ ↄ yako ↄ kaseela baŋ nyiaa,
42009044	"Ɛ nyii nombia ŋan mɛɛ gyae maa yako ŋon nɛ nideli. Baa lese maŋ Deniwalaŋ Bu ŋon do balaŋ nyiŋmaa man."
42009045	Mↄna ↄ kaseela baŋ te nyii kpene keŋ ↄ ne yako wↄ nɛ man ya. Nawolo nyi Wurubuarɛ ta lese wola wↄ na baa nyii asɛɛ ya, mↄna bee yee nyi baa bↄↄse e nombii kenaŋ man.
42009046	Keŋte aŋmaareŋ gyoo Yesu kaseela baŋ man nyi be man woŋti kela na ↄ dↄↄ.
42009047	Na Yesu gyeŋ kpene keŋ bɛɛ gyueŋ nɛ te ↄ kyaŋa biikyaabii ŋolo kaa seŋ ↄ yenaŋ,
42009048	keŋte ↄ yako wↄ nyiaa, "Walaŋ ŋon ↄ lɛɛ biikyaabii kei ma yele man na ↄ te lɛɛ maŋ, te ŋon ↄ lɛɛ maŋ na ↄ te lɛɛ ŋon ↄ be kpila maŋ nɛ. Nawolo nyi walaŋ ŋon ɛ bɛɛ mo e yɛɛ kolo ɛ man ya nɛ, ŋon kela na ɛ popou."
42009049	Botↄↄ te Gyↄn yako Yesu nyiaa, "De Gbeŋgyoo, de naa balee ŋolo na ↄ ne gegi feliŋkumɛɛ lee n yele man te de tↄↄ e, nawolo nyi ↄ be kpuɛ de man ya."
42009050	Keŋte Yesu tiranↄↄ fa e nyiaa, "Ɛ na tↄ e gbɛɛ ya, nawolo nyi ŋon ↄ bee yoo na ŋon ya nɛ, na ↄ seŋɛɛ ɛ wↄle."
42009051	Weeya ŋan Wurubuarɛ waa mo Yesu gyu adido kɛɛ benaa nɛ, ↄ yɛɛ wa gyueŋ nyi waa gyu Gyerusalɛm donↄↄ man.
42009052	Keŋte ↄ kpila ↄ kaseela baale nyi baa kyaŋ gbɛɛ gyu Samaria donↄↄ daale man na be kaa desina botↄↄ see e.
42009053	Mↄna balaŋ baŋ be kyaa botↄↄ nɛ bɛe nyi bↄↄ lɛɛ e ya, nawolo nyi na ↄ sia gyakae nyi ↄ ne gyu Gyerusalɛm donↄↄ man.
42009054	Ↄ kaseela Gyemisi na Gyↄn kena mena nɛ be bↄↄse e nyiaa, "De Gbeŋgyoo, n ne gyae dɛɛ baake boalaŋ lee adido na kaa kpa wↄ wↄlɛɛ?"
42009055	Botↄↄ te Yesu besenawↄ kɛɛ wↄ te ↄ faree wↄ nyi be naa yɛɛ mena ya.
42009056	Keŋte be popou gbaawↄ gyu akuraa wↄle man.
42009057	Ba ke ta bee gyu keŋ nɛ, walaŋ ŋolo kↄŋawↄ kaa yako Yesu nyiaa, "Yenaŋ kamasɛ keŋ n ke gyu nɛ maa sila neŋ gyu."
42009058	Botↄↄ te Yesu yako e nyiaa, "Nyanyase dana bↄↄneŋ te gyebuse mↄ dana asaase, mↄna Deniwalaŋ Bu ŋon betaŋ botↄↄ keŋ waa mo ↄ nyee teeli ya."
42009059	Walaŋ wↄle ŋolo mↄ kↄŋawↄ Yesu gyaŋ te Yesu yako e nyi, "Sila maŋ." Mↄna walaŋ ŋon yako e nyiaa, "Me Gbeŋgyoo, yela maa taŋgbɛɛ gyu kewuu me kya pɛna me kaa sila neŋ."
42009060	Keŋte Yesu tiranↄↄ fa e nyiaa, "Yela woya kewuu ba woya, mↄna nyaŋ dↄↄ gyu na n kaa kolosi Wurubuarɛ gyoori keŋ wose man nombia."
42009061	Ŋolo mↄ yako Yesu nyiaa, "Me Gbeŋgyoo maa sila neŋ, mↄna yela maa gyu kekalaa ma loŋtona pɛ."
42009062	Keŋte Yesu yako e nyiaa, "Nyaŋ walaŋ ŋon n buŋɛɛ fare dↄↄ te n ne gɛɛse kɛɛ n wↄle nɛ, n tekaboena Wurubuarɛ gyoori keŋ man ka gyoo ya."
42010001	Kei wↄle nɛ de Gbeŋgyoo lese baala sↄŋotooro na kufu bala (72) te ↄ kpila wↄ bala bala nyi, baa kyaŋ gbɛɛ gyu donↄↄse na yenaase ŋan pou man ŋon gbagba ne gyae waa gyu nɛ.
42010002	Keŋte Yesu yako wↄ nyiaa, "Wↄↄman weenɛɛ ŋan boe na ke tekerii, mↄna balaŋ baŋ baa tekerii nɛ ta boo ya. Mena dↄↄ ɛ waase wↄↄte ŋon na waa kpila balaŋ burum kↄŋ wↄↄ keŋ man na be kaa tekerii.
42010003	Ɛ ta! Mee kpila ŋon baa ŋgba namensebia ne gyuula gbougbouse man nɛ.
42010004	Ɛ ne gyu na ɛ na mo kↄba yaa akpo yaa nkyokota ya. Te ɛ na wↄlɛɛ debaŋ na balaŋ nↄↄ kado gbɛɛnaa man ya.
42010005	Dekpaŋalaŋ kamasɛ keŋ man ɛ gyoo na, ɛ taŋgbɛɛ yako dekpaŋalaŋmantena baŋ nyi, 'Wosefɛɛreŋ dɛɛkↄŋ dekpaŋalaŋ kei man.'
42010006	Akpaa walaŋ ŋon ↄ ne gyae wosefɛɛreŋ kyaa dekpaŋalaŋ kenaŋ man na, ɛ wosefɛɛreŋ gyae ke kyaa na e. Te akpaa walaŋ ŋon ↄ ne gyae wosefɛɛreŋ be kyaa botↄↄ ya na, ɛ wosefɛɛreŋ keŋ gyae ka bese kↄŋ ɛ gyaŋ.
42010007	Nyi be lɛɛ ŋon na ɛ kyaa dekpaŋalaŋ kenaŋ man na ɛ ke di na ɛ ke nyↄↄ kpene kamasɛ keŋ baa fa ŋon nɛ, nawolo nyi kaboena nyi baa tↄ tomyɛɛre kamasɛ kom. Ɛ na tɛɛ na akpaŋalaŋ yakaa yakaa ya.
42010008	Akpaa ɛ gyu donↄↄ daale man te be lɛɛ ŋon atuu na, ɛ di kpene kamasɛ keŋ balaŋ baŋ baa fa ŋon nɛ.
42010009	Ɛ kyↄ kaweesetena kawee donↄↄ kenaŋ man, na ɛ keyako donↄↄsetena benaŋ nyi, 'Wurubuarɛ gyoori keŋ ta benaa ŋon taŋ.'
42010010	Mↄna donↄↄ keŋ man ɛ gyu te ba te lɛɛ ŋon ya nɛ, ɛ gyu ka abↄnterese ŋan man na ɛ ke yako nyiaa,
42010011	'Ɛ donↄↄ aŋasa ŋan be mataa de nawↄↄ koraŋ nɛ, de te kpiisi ŋa woli ɛ nyeeya nsana. Mↄna ɛ tↄↄse nyi Wurubuarɛ gyoori keŋ ta benaa taŋ.'
42010012	Mɛɛ yako ŋon na ɛ ke nyii nyi wee keŋ Wurubuarɛ waa kↄŋ kaa di balaŋ nombia nɛ, waa wii Sodomtena waraŋase koraŋ kela mena donↄↄ kenaŋ man balaŋ."
42010013	"Korasin na Bɛtesaida donↄↄsetena! Mɛɛ fa ŋon laako. Nawolo nyi gyakoloŋ nombia ŋan Wurubuarɛ be yɛɛ ɛ gyaŋ nɛ, nyi akpaa beŋ yɛɛ ŋa Tae na Sidↄn donↄↄse man nɛ nafↄ beŋ te wulaa do titere abↄↄ kyaa mo tↄŋ buraa ba wose, na kawola nyi ba te kyɛɛkee ba agyueŋ lee be gbɛɛneŋ kumɛɛ man kↄŋ Wurubuarɛ gyaŋ.
42010014	Mↄna wee keŋ Wurubuarɛ waa kaa di balaŋ nombia nɛ, waa wii Taetena na Sidↄntena waraŋase kela ŋon.
42010015	Te nɛnɛɛ ɛmɛɛ Kapanumtena! Ɛ gyeŋ nyi baa gyina ŋon adido gyu Wurubuarɛ gyaŋ? Koa, baa tisina ŋon ateta ateta kↄŋ botↄↄ keŋ ɛ kena diyem kekpaakekpaa."
42010016	Keŋte Yesu yako ↄ kaseela baŋ nyiaa, "Walaŋ ŋon ↄ nyii ŋon na maŋ yaa ↄ nyiiwↄ, te ŋon ↄ bɛɛ ŋon na maŋ yaa ↄ bɛɛwↄ. Te ŋon ↄ bɛɛ maŋ na ↄ te bɛɛ ŋon ↄ be kpila maŋ nɛ."
42010017	Te kyare ya te balaŋ sↄŋotooro na kufu bala baŋ Yesu be kpila wↄ nɛ besewↄ kↄŋ. Na te yɛɛ wↄ gyoŋ nideli te be yako e nyiaa, "De Gbeŋgyoo, lee n yele man dↄↄ feliŋkumɛɛ gba ne nyii daa."
42010018	Keŋte Yesu tiranↄↄ fa wↄ nyiaa, "Me naa ↄbↄnsam lee adido kaa yala ŋgba ↄga ŋmaalela nɛ.
42010019	Ɛ nyii, ma te fa ŋon doŋ nyi yaa mo sakatee doma na kanase dↄↄ na ɛ ke di ɛ kↄlare ŋon doŋ dↄↄ, te kolo be gyae ke tale yɛɛ ŋon ya.
42010020	Ɛ na yela keyɛɛ ŋon gyoŋ nyi feliŋkumɛɛ ne nyii ŋon ya, mↄna ɛ yela keyɛɛ ŋon gyoŋ nyi ba te ŋmarase ɛ yela adido."
42010021	Debaŋ kenaŋ man te Wurubuarɛ feliŋ ŋon yela gyoŋ kaa gyoowↄ Yesu man nideli te ↄ yakowↄ nyiaa, "Me kya adido na ateta pou Gbeŋgyoo! Mɛɛ fa neŋ karaŋ nawolo nyi n ta mo abↄↄ kɛŋa weese nyansatena na baŋ ba gyeŋ nombia nɛ, te n lese ŋa wola baŋ be dinↄↄ yɛɛ ŋgba bia nɛ. Taata, ma gyeŋ nyi kei yɛna nyaŋ gbagba n kegyaebii."
42010022	Botↄↄ te Yesu yako balaŋ baŋ nyiaa, "Me kya ta mo kpene kamasɛ do maŋ me nyiŋmaa man. Ŋolo ba gyeŋ maŋ ↄ Bu ŋon ya, me kya waageŋ kooŋ gyeŋa na maŋ. Ŋolo mↄ ba gyeŋ kya ŋon ya, maŋ ↄ Bu ŋon na baŋ maa lese me kya ŋon wola wↄ nɛ daageŋ ne gyae la dɛɛ gyeŋ e."
42010023	Keŋte Yesu besenawↄ kɛɛ ↄ kaseela baŋ te ↄ yako wↄ nyiaa, "Ɛ te yɛɛ nyeebam ŋgba ɛ ne naa mena abↄↄ ŋan ɛ ne naa nɛ!
42010024	Mɛɛ yako ŋon ɛ ke nyii nyiaa, Wurubuarɛ akpeŋkpeŋgyↄↄra na gyooneŋ gyaewↄ baa naa kpene keŋ ɛ ne naa nɛ mↄna ba te naa ya, te be gyaewↄ baa nyii kpene keŋ ɛ ne nyii nɛ mↄna be te nyii ya."
42010025	Wee daale nɛ Gyudatena mmaraa wolale ŋolo kↄŋawↄ ↄ kaa teese Yesu nↄↄman te ↄ bↄↄse e nyiaa, "De Gbeŋgyoo, woŋ te maa yɛɛ na maa nyiŋ nyeedoŋ kekpaa keŋ?"
42010026	Botↄↄ te Yesu bↄↄse e nyi, "Woŋ te be ŋmarasewↄ do Wurubuarɛ mmaraa tↄne keŋ man? Sena te ɛ ne nyii mmaraase ŋan man?"
42010027	Keŋte balee ŋon tiranↄↄ nyiaa, "Be ŋmarasewↄ nyi mo n konↄↄ pou na n wose pou na n doŋ pou na nya agyueŋ pou gyae n Gbeŋgyoo Wurubuarɛ, na n ke gyae n dↄↄ ŋgba nyaŋ gbagba n wose nɛ."
42010028	Keŋte Yesu yako e nyiaa, "N tiranↄↄ nideli, yɛɛ ŋgba mena keŋ n be yako nɛ na n ke nyiŋ nyeedoŋ kekpaa keŋ."
42010029	Mↄna keŋ mmaraa wolale ŋon ne gyae waa wola nyi ↄ gbɛɛneŋ tenɛɛ Wurubuarɛ siaman dↄↄ nɛ, ↄ bↄↄse Yesu nyi, "Amↄte yɛna me dↄↄ?"
42010030	Botↄↄ te Yesu gyↄↄ dudu daale tiranↄↄ fa e nyiaa, "Wee daale balee ŋolo lee Gyerusalɛm donↄↄ man tisi ↄ ne gyu Gyeriko donↄↄ man. Keŋte ↄ gyuuwↄ kegyaŋee na ŋmɛɛlatena, te be lɛo ↄ kpene kamasɛ te be tuku e yeŋ yeŋ, te be tinaa e yela diteŋteli.
42010031	Te kↄŋawↄ nyi Wurubuarɛ Sae ŋolo tisiwↄ mo gbɛɛ kenaŋ ↄ ne gyu. Ↄ kena balee ŋon doo nɛ ↄ kpasewↄ mo yenaŋ laŋ.
42010032	Mena mↄ te Lewi baale ŋolo mↄ kↄŋawↄ kaa mo botↄↄ te ↄ kena balee ŋon doo nɛ, ŋon mↄ kpasewↄ mo yenaŋ laŋ.
42010033	Mↄna Samaria baale ŋolo ŋon ↄ ne gyu ↄ gbɛɛ nɛ, kaa leewↄ balee ŋon dↄↄ. Ↄ kena e keŋ nɛ ↄ tↄↄ nyakee e, te waraŋase kyaŋa e fa balee ŋon.
42010034	Ↄ tuuwↄ benaa e te ↄ doo e tee ↄ gyamɛɛ ŋan man te ↄ bake ŋa. Botↄↄ te ↄ moo balee ŋon gyakaa ŋon gbagba ↄ wonembu ŋon ↄ kyaa nɛ dↄↄ, te ↄ moo e gyu ŋↄↄla dɛɛsoe keŋ man nyi baa kɛɛ ↄ dↄↄ fa e.
42010035	Tɛɛ kena nɛ, ↄ lese kↄba fa kegyia ŋon ↄ ne kɛɛ ŋↄↄla dɛɛsoe keŋ dↄↄ nɛ te ↄ yako e nyiaa, 'Kɛɛ balee kei dↄↄ fa maŋ. Ma bese kↄŋ na me kaa tↄ neŋ kom kamasɛ keŋ n be wↄlɛɛ ↄ dↄↄ nɛ kpu.' "
42010036	Keŋte Yesu bↄↄse balee ŋon nyiaa, "Nya agyueŋ man na, balaŋ batooro kɛwↄ man woŋti yɛna balee ŋon ŋmɛɛlatena be tuku e nɛ ↄ dↄↄ?"
42010037	Keŋte mmaraa wolale ŋon tiranↄↄ nyiaa, "Walaŋ ŋon ↄ be wii ↄ waraŋase nɛ." Botↄↄ te Yesu yako e nyiaa, "Nyaŋ mↄ gyu na n kaa yɛɛ wↄe mena."
42010038	Yesu na ↄ kaseela kegyakaa be gbɛɛ dↄↄ bee gyu nɛ, ↄ keliiwↄ akuraa daale man te alo ŋon bɛɛ baake e nyi Maata nɛ moo e gyu ↄ dɛɛ.
42010039	Na Maata dana naabu ŋolo ŋon bɛɛ baake e nyi Mɛɛre. Keŋte Mɛɛre kↄŋawↄ kaa kyaa de Gbeŋgyoo Yesu gyaŋ ↄ ne nyii Wurubuarɛ nombia.
42010040	Maata kɛɛ ka ↄ wose na ŋↄↄla baŋ kedi man nɛ, ↄ kↄŋawↄ kaa bↄↄse Yesu nyiaa, "De Gbeŋgyoo, n be famenɛ ŋgba me naabu be tina maŋ yela maageŋ yee? Yako e nyi waa kↄŋ kaa kyↄ maŋ."
42010041	Keŋte de Gbeŋgyoo Yesu tiranↄↄ fa e nyiaa, "Maata, Maata, n ne naase n wose diyem abↄↄ burum dↄↄ,
42010042	mↄna kolo dokoloŋ ne hia la keŋ kaboena nyi nya yɛɛ. Mena kolo kpaakpaa kenaŋ yaa Mɛɛre moowↄ, te bↄↄ gyae baa lɛo ke lee ↄ nyiŋmaa man ya."
42011001	Wee daale Yesu gyuu yenaŋ daale ↄ ne fane. Ↄ kefane taŋ nɛ, ↄ kaseela baŋ man ŋolo yako e nyiaa, "De Gbeŋgyoo, wola daa mena keŋ dɛɛ fane ŋgba mena keŋ Gyↄn ba wola ↄ kaseela nɛ."
42011002	Keŋte Yesu yako wↄ nyiaa, "Ɛ ne gyae ɛ ke fane na ɛ yako nyiaa, 'De kya, dɛɛ fane nyi balaŋ pou baa lese n yele Lese n gyoori debↄↄ.
42011003	Fa daa wee kamasɛ weenɛɛ ŋan ne hia daa nɛ.
42011004	Mo de nombiakumɛɛ kyɛɛ daa, 3 nawolo nyi daa mↄ na mo kyɛɛ balaŋ baŋ bɛɛ yɛɛ nombiakumɛɛ tia daa nɛ. Na yeli dɛɛ yala kekɛɛsekɛɛ man ya.' "
42011005	Yesu besewↄ yako ↄ kaseela baŋ nyiaa, "Ɛ yela dɛɛ mo ke nyi n dana gyoo, te n gyu ↄ dɛɛ tɛɛ nsana ke gyↄ ↄ disim yako e nyi 'Me gyoo, waaseda paa maŋ weenɛɛ kyomii.
42011006	Nawolo nyi me gyoo ŋolo ta lee gbɛɛ kↄŋ me gyaŋ, te mↄↄ dana kolo na kolo maa fa e ya.'
42011007	Na n gyoo ŋon te tiranↄↄ deni tↄↄman nyi, 'Na haa maŋ ya, me taŋ ketↄ me disim te daa na me bia mↄ taŋ kedoo. Mↄↄ gyae maa tale koro kaa fa neŋ kolo ya.' "
42011008	Keŋte Yesu yako wↄ nyiaa, "Akpaa nyi ŋon na e gyoori kaageŋ wui dↄↄ nɛ nafↄ ↄ be gyae waa koro ya. Mↄna mena keŋ ↄ ne gyↄ disim keŋ kakyekyemaare man dↄↄ nɛ, waa koro toro na waa fa e kpene keŋ ↄ ne gyae nɛ.
42011009	Mena dↄↄ mɛɛ yako ŋon baa nyi ɛ sola Wurubuarɛ kolo na, ɛ nyiŋmaa gyae ke kaŋ ke. Ɛ kɛo kolo lee ↄ gyaŋ na ɛ ke nyiŋ ke, te ɛ gyↄ e disim mↄ na waa toro fa ŋon.
42011010	Nawolo nyi walaŋ kamasɛ ŋon ↄ bↄↄse e kolo na ↄ nyiŋmaa ne kaŋ ke, te ŋon ↄ gyae kolo lee ↄ gyaŋ na ↄ ne nyiŋ ke, te ŋon mↄ ↄ gyↄ e disim na waa toro fa e.
42011011	Lolala, ɛ man woŋti kyaa la keŋ nyi ↄ bu da sola e kpebii na, waa mo dom fa e?
42011012	Yaa ↄ sola e wↄe na, waa mo kana fa e?
42011013	Akpaa ɛmɛɛ baŋ ɛ yɛɛ nombiakumɛɛyɛɛrawↄ koraŋ gyeŋ abↄↄ kpaakpaa ka mo fa ɛ bia na, de yaa sena te ɛ kya ŋon ↄ kyaa adido nɛ, ba mo ↄ feliŋ do baŋ bɛɛ sola e nɛ man nideli ya?"
42011014	Wee daale Yesu gberaa feliŋkum keŋ ne yeli walaŋ bɛɛ tale kolosi ya nɛ lee balee ŋolo man. Feliŋkum keŋ ka lee nɛ, balee ŋon kolosiwↄ te doo balaŋ dikpii keŋ be kyaa botↄↄ nɛ pou nↄↄ.
42011015	Keŋte balaŋ baŋ baale yakowↄ nyiaa, "Feliŋkumɛɛ pou gyoo Bɛlisɛbu faa na balee kei doŋ te ↄ ne tale gegi feliŋkumɛɛ nɛ."
42011016	Keŋ baale mↄ ne gyae baa teese Yesu nↄↄman dↄↄ be yako e nyi waa yɛɛ gyakoloŋ nombia, na kawola nyi ↄ lee Wurubuarɛ gyaŋ.
42011017	Mↄna Yesu gyeŋ kpene keŋ bɛɛ gyueŋ nɛ te ↄ yako wↄ nyiaa, "Tɛɛle kamasɛ keŋ ke man balaŋ de kpase ba wose kpookpoo bee yoo na dↄŋa na, tɛɛle kenaŋ be gyae ke de ya. Mena mↄ te dekpaŋalaŋ daale man balaŋ de kpase ba wose kpookpoo bee yoo na dↄŋa na, dekpaŋalaŋ kenaŋ ne yɛlɛɛ bo.
42011018	Akpaa nyi ↄbↄnsam gyoori keŋ man balaŋ de kpase ba wose kpookpoo bee yoo na dↄŋa nɛ, sena te ↄ gyoori keŋ gyae ke tale seŋ? Keŋ dↄↄ mɛɛ yako kei yɛna nyi, ɛmɛɛ kpa feliŋkumɛɛ pou gyoo Bɛlisɛbu faa na maŋ doŋ te mɛɛ mo gegi feliŋkumɛɛ.
42011019	Akpaa nyi Bɛlisɛbu doŋ te mɛɛ mo gegi feliŋkumɛɛ na, amↄte doŋ yaa ɛ silala baŋ na mo gegi feliŋkumɛɛ? Ɛmɛɛ gbagba ɛ silala ne gyae la baa bu ŋon fↄↄ.
42011020	Te akpaa Wurubuarɛ doŋ te mɛɛ mo gegi feliŋkumɛɛ na, kenaŋ na ɛ wulaa gyeŋ nyi Wurubuarɛ gyoori keŋ taŋ kekↄŋ ɛ gyaŋ.
42011021	Akpaa doŋte ŋolo de desina ↄ wose mo yoo abↄↄ ↄ na deke ↄ dɛɛ nɛ, ŋolo be tale kaa mo ↄ kolo ya.
42011022	Mↄna akpaa walaŋ ŋon ↄ dana doŋ kela e de kↄŋ kaa yokii na e te ↄ di ↄ dↄↄ nɛ, ↄ ne lɛo ↄ yoo abↄↄ ŋan ↄ na mo ↄ wose lↄ ŋe dↄↄ nɛ pou, na ↄ te kuu wa abↄↄ pou ke kpɛlɛɛ balaŋ.
42011023	Walaŋ kamasɛ ŋon ↄ be kpuɛ na maŋ ya nɛ na ↄ ne kↄla maŋ, te walaŋ kamasɛ ŋon mↄ ↄ bɛɛ kyↄ maŋ na dee yilaa balaŋ fa Wurubuarɛ ya nɛ, ↄ ne yaasee wↄ bo."
42011024	Keŋte Yesu yako wↄ nyiaa, "Feliŋkum da lee walaŋ man nɛ, ↄ ne tɛɛ kila kɛo tɛɛle awolɛɛ ↄ ne gyae dekyae. Akpaa ↄ te nyiŋ dekyae ya na ↄ ne yako ↄ wose nyiaa, 'Maa bese gyu ma dekyae bene keŋ mↄↄ lee nɛ man.'
42011025	Akpaa ↄ kↄŋ kaa naa nyi ba te gbee botↄↄ desina ke nideli keŋ nyi ayimɛɛ kamasɛ be doo ya nɛ.
42011026	Ↄ na bese gyu ka mo feliŋkumɛɛ nyetooro ŋan ŋe dana nombiakumɛɛ kela e nɛ kpu na ↄ wose na be kaa kyaa walaŋ ŋonaŋ man. Dekↄŋ mena na, walaŋ ŋonaŋ dinↄↄ na bese wↄlɛɛ kela ↄ kekyaa gyaŋgba keŋ."
42011027	Yesu kɛɛ kolosi nombia kɛŋa nɛ, alo ŋolo gyinaa ↄ nↄↄ balaŋ baŋ man yako nyiaa, "Alo ŋon ↄ ba lola neŋ te ↄ be kɛɛle neŋ nɛ, ŋon na nyeebam."
42011028	Keŋte Yesu tiranↄↄ nyiaa, "Balaŋ baŋ bee nyii Wurubuarɛ nombia ŋan te bee di ŋe dↄↄ nɛ, baŋ gba te kaboena nyi be sia dɛɛ gye."
42011029	Balaŋ baŋ ke kↄŋ kaa wuku nɛ Yesu besewↄ yako nyiaa, "Gyɛŋ wee kei balaŋ yɛɛ nombiakumɛɛyɛɛrawↄ. Bɛɛ gyae bo nyi baa naa gyakoloŋ nombia, mↄna mↄↄ gyae maa yɛɛ gyakoloŋ nombia kpu na ŋan be kↄŋ Wurubuarɛ dekpeŋkpeŋgyↄↄre Gyona dↄↄ nɛ ya.
42011030	Mena keŋ Gyona nombia ŋan ba bese kolo kekasee fa Niniwetena nɛ, mena mↄ te maŋ Deniwalaŋ Bu ŋon mↄ me nombia gyae ka bese kolo kekasee fa gyɛŋ wee kei balaŋ.
42011031	Wee keŋ Wurubuarɛ waa kↄŋ ↄ kaa di balaŋ nombia nɛ, Seba gyoo ŋon ↄ yɛɛ alo e te ↄ ba lee ata yenaŋ nɛ, waa koro seŋ na waa bu gyɛŋ wee kei balaŋ fↄↄ. Nawolo nyi ↄ ke nyii Solomↄn nyansa nombia ŋan nɛ, ↄ tɛɛwↄ leenaŋ tɛɛle ↄto kↄŋ kaa nyii ŋa. Mɛɛ yako ŋon baa nyi walaŋ ŋon ↄ kela gyoo Solomↄn ŋonaŋ kyaa kɛbo mↄna ɛ bee nyii e ya.
42011032	Mena mↄ te wee keŋ Wurubuarɛ waa kↄŋ ↄ kaa di balaŋ nombia nɛ, Niniwetena baa koro seŋ na baa bu gyɛŋ wee kei balaŋ fↄↄ. Nawolo nyi debaŋ keŋ Gyona be kolosi Wurubuarɛ nombia ŋan fa wↄ nɛ, be kyɛɛkeewↄ lee be gbɛɛneŋ kumɛɛ man te be kↄŋawↄ Wurubuarɛ gyaŋ. Mɛɛ yako ŋon baa nyi walaŋ ŋon ↄ kela Gyona ŋonaŋ nɛ kyaa kɛbo."
42011033	Keŋte Yesu besewↄ yako wↄ nyiaa "Ŋolo bɛɛ kyaŋee kanea na waa mo ke weese yaa waa mo kolo wu ke ya. Mↄna ↄ na mo ke bo gyakaa kolo dↄↄ adido na balaŋ baŋ bɛɛ kↄŋ dekpaŋalaŋ keŋ man nɛ ke nyiŋ naa.
42011034	Deniwalaŋ kanea yɛna ↄ sia. N sia ne naa na n wose pou yɛɛ keŋmaŋee ke, mↄna n sia de wↄlɛɛ na n wose pou doo ditiŋtɛɛ tuum man.
42011035	Mena dↄↄ ɛ kɛɛ nideli nyi keŋmaŋee keŋ doo ɛ man nɛ ba bese ditiŋtɛɛ ya.
42011036	Nyi akpaa n wose pou doo keŋmaŋee man te ka yenaŋ daale be doo ditiŋtɛɛ man ya na, kenaŋ na n wose pou gyae ke ŋalakee ŋgba mena keŋ kanea ne ŋalakee nɛ."
42011037	Yesu kekolosi taŋ nɛ Farasii baale ŋolo baake e gyu ↄ dɛɛ ↄ kaa di, mena dↄↄ ↄ gyuuwↄ kekyaa weenɛɛ ŋan tɛɛ.
42011038	Farasii baale ŋon kena nyi Yesu te faafo ↄ nyiŋmaase ŋgba mena keŋ ba beneŋ mmaraa nawolo ya nɛ, doo ↄ nↄↄ.
42011039	Keŋte de Gbeŋgyoo Yesu yako e nyiaa, "Ɛmɛɛ Farasiitena ne faafo ɛ leenↄↄse na ɛ nyefalɛɛ wↄle bo, mↄna ŋe man dana ayimɛɛ. Mena te ɛmɛɛ mↄ konↄↄse man doo, ɛ dana sibii te nombiakumɛɛ mↄ te wulu ɛ man.
42011040	Ɛmɛɛ ayiŋtena; Ɛ ba gyeŋ nyi Wurubuarɛ ŋon ↄ be yɛɛ kolo wↄle nɛ, ŋon yɛna ke tↄↄman mↄ yee?
42011041	Mena dↄↄ ɛ yɛɛ deeli fa ayematena, na kawola nyi ɛ wose betaŋ ayimɛɛ ya.
42011042	Ɛmɛɛ Farasiitena ɛ laako! Nawolo nyi ɛ na mo ɛ wↄↄman abↄↄ buruburu gba kufu man dekpeŋ dokoloŋ fa Wurubuarɛ, mↄna ɛ bee di nombia na ŋe gbɛɛ ya te ɛ bɛɛ mo Wurubuarɛ mↄ yɛɛ kolo ya. Kaboena nyi nafↄ yaa yɛɛ mena abↄↄ kɛŋa pou, na ɛ ka bese fa ɛ wↄↄman abↄↄ buruburu ŋan kufu man dekpeŋ dokoloŋ bela kpu.
42011043	Ɛmɛɛ Farasiitena ɛ laako! Nawolo nyi ɛ ne gyae akyaese kpaakpaa Gyudatena ↄsom denɛɛ man, te ɛ ne gyae mↄ nyi ɛ lii balaŋ man na balaŋ dee buŋ do ŋon nↄↄ.
42011044	Ɛ laako! Nawolo nyi ɛ yɛɛ ŋgba yebↄↄse ŋan ba yoo te balaŋ ne tɛɛ ŋe dↄↄ keŋ bↄↄ gyeŋ nyi ŋe yɛɛ yebↄↄse ŋa ya nɛ."
42011045	Botↄↄ te mmaraa wolala baŋ man ŋolo bↄↄse e nyiaa, "De Gbeŋgyoo, nya ayakoŋ kɛŋa nɛ ŋgba n tee daa mↄ baa."
42011046	Keŋte Yesu tiranↄↄ fa e nyiaa, "Ɛmɛɛ mmaraa wolala mↄ ɛ laako! Nawolo nyi ɛ ne bake kasolↄse ŋan kela balaŋ nɛ yere wↄ, mↄna ɛmɛɛ gbagba bɛɛ yɛɛ kolo kyomii kyↄ wↄ na baa tale seele be kasolↄse ŋenaŋ ya.
42011047	Ɛ laako! Nawolo nyi ɛ ne desina Wurubuarɛ akpeŋkpeŋgyↄↄra baŋ yebↄↄse, mↄna ɛmɛɛ gbagba ɛ naanaↄ koona wↄ.
42011048	Mena dↄↄ kei nawolo baa nyiaa, ɛmɛɛ gbagba te lɛɛ nombia ŋan ɛ naanaↄ be yɛɛ nɛ do. Nawolo nyi ɛ naanaↄ koona Wurubuarɛ akpeŋkpeŋgyↄↄra baŋ, te ɛmɛɛ mↄ kↄŋawↄ ɛ ne desina ba yebↄↄse.
42011049	Kei dↄↄ te Wurubuarɛ nyansate ŋon kolosiwↄ nyiaa, 'Maa kpila ma akpeŋkpeŋgyↄↄra na me kpilala be gyaŋ. Baa ko be man baale, na baa naase be man baale mↄ diyem.'
42011050	Wurubuarɛ akpeŋkpeŋgyↄↄra baŋ bↄↄ koo lee debaŋ keŋ Wurubuarɛ be yɛɛ tɛɛle kei nɛ, ka deŋele kewↄŋ gyae ke kↄŋ ɛmɛɛ gyɛŋ balaŋ kɛwↄ dↄↄ,
42011051	lee Abɛle kako man kelii Sakaria dↄↄ. Sakaria kei te ba koowↄ Wurubuarɛ kedeesa boe keŋ, na Wurubuarɛ ↄsom deni dinaa keŋ nsana nsana nɛ. Mɛɛ yako ŋon ɛ ke nyii nyiaa, kɛŋa pou deŋele kewↄŋ gyae ke kↄŋ ɛmɛɛ gyɛŋ balaŋ kɛwↄ dↄↄ.
42011052	Ɛmɛɛ mmaraa wolala ɛ laako! Ɛ ta mo Wurubuarɛ kagyeŋ gbɛɛ weese balaŋ te ɛmɛɛ gbagba mↄ bɛɛ tɛɛ gbɛɛ kenaŋ dↄↄ ya, te ɛ ne tↄ baŋ bɛɛ gyae baa ta gbɛɛ kenaŋ dↄↄ mↄ nɛ gbɛɛ."
42011053	Yesu ka lee botↄↄ nɛ, mmaraa wolala na Farasiitena baŋ moo nombia gyu ke tuŋ e baŋ man te be bↄↄse e nombia burum,
42011054	mo teese ↄ nↄↄman na baa nyiŋ kyaŋ e.
42012001	Debaŋ kenaŋ man nɛ, balaŋ burum kↄŋawↄ kaa yilaa keŋ nae daseŋae be doo ya. Keŋte Yesu fiasɛɛ ↄ ne yako ↄ kaseela baŋ nyiaa, "Ɛ kɛɛ ɛ wose man nideli na Farasiitena dinↄↄ keŋ ke yɛɛ ŋgba tee keŋ bɛɛ mo do kolo man te ne wuku nɛ. Nawolo nyi bɛɛ yɛɛ ba wose ŋgba be yɛɛ balaŋ kpaakpaawↄ nɛ mↄna bɛɛ beo bo.
42012002	Te kolo be kyaa keŋ bↄↄ wu ke dↄↄ keŋ nyi bↄↄ gyae baa gyuusu ke ya, te nombia aweeseŋ ŋaale mↄ be kyaa keŋ be gyae ka lee debↄↄ ya.
42012003	Mena dↄↄ nombii kamasɛ keŋ ɛ be yako ke ditiŋtɛɛ man nɛ gyae ka lee debↄↄ, te nombii kamasɛ keŋ ɛ be kolosi adadawoya man do ŋolo deŋele man deni tↄↄman nɛ, baa mo ke gyↄ dekpeŋkpeŋ.
42012004	Me tebia mɛɛ yako ŋon baa nyi ɛ na yee balaŋ baŋ bɛɛ ko wosenaane kaageŋ bo, mↄna bↄↄ tale yɛɛ kolo kpu bela nɛ ya.
42012005	Mɛɛ gyae maa wola ŋon walaŋ ŋon kaboena nyi yaa yee. Ɛ yee Wurubuarɛ ŋon ↄ ko walaŋ na, ↄ dana doŋ nyi waa fuŋ ↄ woo ka do boalaŋ keŋ bɛɛ yem ya nɛ man. Ampaŋ yaa mɛɛ yako ŋon nyiaa, ŋon yɛna walaŋ ŋon kaboena nyi yaa yee.
42012006	Akpelee koya yɛɛ aŋmoŋ? Na kaperɛ ala te bɛɛ yↄↄ akpeleese banoŋ yee? Mↄna Wurubuarɛ bee wolee be man dokoloŋ koraŋ gba ya.
42012007	Ɛ nyeenyↄↄse koraŋ nɛ, Wurubuarɛ gyeŋ ŋe yaanↄↄle. Mena dↄↄ ɛ na yee ya, nawolo nyi ɛ dana tↄnↄↄ kela akpeleese burum."
42012008	Keŋte Yesu kpa, "Mɛɛ yako ŋon ɛ ke nyii nyiaa, walaŋ kamasɛ ŋon ↄ lɛɛ maŋ do denibalaŋ siaman nyi me yɛɛ ↄ Gbeŋgyoo e na, maŋ Deniwalaŋ Bu ŋon mↄ maa lɛɛ e do Wurubuarɛ kpilala baŋ siaman adido.
42012009	Mↄna walaŋ ŋon ↄ te lɛɛ maŋ do denibalaŋ siaman nyi me yɛɛ ↄ Gbeŋgyoo e ya nɛ, maŋ Deniwalaŋ Bu ŋon mↄ maa bɛɛ e Wurubuarɛ kpilala baŋ siaman adido.
42012010	Nyi akpaa ŋolo de kolosi nombiakumɛɛ tia maŋ Deniwalaŋ Bu ŋon nɛ Wurubuarɛ waa mo kyɛɛ e, mↄna nyi akpaa ŋolo de kolosi mmusuo nombia tia Wurubuarɛ feliŋ ŋon na, Wurubuarɛ be gyae waa mo kyɛɛ e korakora ya.
42012011	Akpaa be wↄŋee ŋon gyu Gyudatena ↄsom denɛɛ man na gyooneŋ na donↄↄ kegyiise siaman nyi be kaa di ɛ nombia na, ɛ na wↄlɛɛ na mena keŋ ɛ ke tira ɛ nↄↄse yaa kpene keŋ ɛ ke yako ya.
42012012	Nawolo nyi debaŋ kenaŋ nɛ, Wurubuarɛ feliŋ ŋon ne gyae la waa wola ŋon kpene keŋ ɛ ke yako."
42012013	Yesu kee kolosi nɛ, walaŋ ŋolo korowↄ balaŋ dikpii keŋ man yako e nyiaa, "De Gbeŋgyoo, yako me kegyia na dɛɛ kpala de kya abↄↄ."
42012014	Keŋte Yesu tiranↄↄ fa e nyi "Baale, amↄte lese na maŋ nyi maa yɛɛ ɛ nombiadiiri yaa ya abↄↄ kpalare?"
42012015	Keŋte ↄ yako wↄ nyiaa, "Ɛ kɛɛ nideli na ɛ ka deke ɛ wose lee kedikum kamasɛ man, nawolo nyi deniwalaŋ nyeedoŋ be doo abↄↄ burum kenyiŋ man ya."
42012016	Keŋte Yesu gyↄↄ dudu kei fa wↄ nyiaa, "Kↄbate ŋolo kyaawↄ keŋ ↄ wↄↄman weenɛɛ deewↄ fa e nideli.
42012017	Keŋte balee ŋonaŋ yako ↄ wose nyiaa, 'Woŋ te maa yɛɛ, nawolo nyi mↄↄ taŋ botↄↄ keŋ maa see me weenɛɛ bela ya.'
42012018	Keŋte balee ŋon yako ↄ wose nyi 'Ma gyeŋ kpene keŋ maa yɛɛ, maa tekerii me kpeese benɛɛ ŋan pou na maa baŋ dinaana na maa see me weenɛɛ na ma abↄↄ pou ŋe man.'
42012019	Na maa yako ma wose nyiaa, 'Me dana abↄↄ kpaakpaa burum ŋan gyae ke doo fa maŋ kulutooneŋ burum. Mena dↄↄ maa kyaa fɛɛfo na maa di na maa nyↄↄ na maa di gyoŋ!' "
42012020	Mↄna Wurubuarɛ yako e nyiaa, "Nyaŋ diyiŋte! Gyɛŋ nelim kei maa lɛo n nyeedoŋ lee n nyiŋmaa man. Na nya abↄↄ ŋan pou n be gyae see nɛ, gyae ka bese amↄte wui?"
42012021	Keŋte Yesu yakowↄ nyiaa, "Nnɛ kei te gyae ke kↄŋ walaŋ kamasɛ ŋon ↄ ne gyae abↄↄ burum fa ↄ wose tɛɛle kei dↄↄ, mↄna Wurubuarɛ siaman na ↄ be doo kolo man ya nɛ dↄↄ."
42012022	Keŋte Yesu yako ↄ kaseela baŋ nyiaa, "Mena dↄↄ te mɛɛ yako ŋon nyi 'Ɛ na naase ɛ wose diyem lee ɛ kekyaa man kedi na kenyↄↄ na abↄↄ ŋan ɛ ka do ya.
42012023	Nyeedoŋ ne hia kela weenɛɛ, te deniwalaŋ wose mↄ ne hia kela abↄↄ ŋan waa do.
42012024	Ɛ kɛɛ gyebuse, bↄↄ ne duu abↄↄ ya te bↄↄ ne kↄↄ ya, te bↄↄ dana kpeese yaa denɛɛ ŋan man baa see weenɛɛ ya, mↄna Wurubuarɛ ne fa wↄ weenɛɛ. Kaboena yaa gyeŋ nyi ɛ wose ne hia kela gyebuse.
42012025	Ɛ man woŋti te lee ↄ kayeyɛɛ man nɛ, waa tale mo debaŋ dokoloŋ kooŋ pɛ kpu na ↄ weeya ŋan Wurubuarɛ be fa e nɛ?
42012026	Akpaa nyi ɛ be gyae ɛ ke tale yɛɛ kolo peperee kei ya na, woŋ dↄↄ te ɛ ne naase ɛ wose diyem abↄↄ akaŋ ŋan dↄↄ?
42012027	Ɛ kɛɛ mena keŋ kyeŋkyeŋkↄↄse na bee, ŋe bɛɛ yɛɛ tom ya te ŋe bɛɛ loo kanyaŋse mↄ ya. Mↄna mɛɛ yako ŋon ɛ ke nyii nyi Gyoo Solomↄn na ↄ wosekenyiŋ koraŋ nɛ, ↄ te nyiŋ kyeŋkyeŋkↄↄse kɛŋa man dokoloŋ kyeo ya.
42012028	Weera dↄↄ te ɛ bɛɛ lɛɛ Wurubuarɛ di nideli ya? Nyi akpaa mena te Wurubuarɛ ne desina ŋalese ŋan ɛ kena ŋa gyɛŋ kyoo na be ta too ŋa na, kenaŋ na ɛ tↄↄse nyi Wurubuarɛ waa tale desina ŋon kela ŋalese ŋenaŋ.
42012029	Mena dↄↄ ɛ na mo ɛ konↄↄ gyakaa kpene keŋ ɛ ke di yaa kpene keŋ ɛ ke nyↄↄ dↄↄ ya. Ɛ na yeyɛɛ na mena abↄↄ ŋenaŋ ya.
42012030	Nawolo nyi mena abↄↄ kɛŋa te tɛɛle kei dↄↄ balaŋ baŋ bↄↄ gyeŋ Wurubuarɛ ya nɛ sia ne yɛɛ ŋe dↄↄ, mↄna ɛ kya Wurubuarɛ gyeŋ nyi mena abↄↄ kɛŋa ne hia ɛmɛɛ mↄ.
42012031	Mena dↄↄ ɛ taŋgbɛɛ mo ɛ loo pou gyakaa Wurubuarɛ gyoori keŋ dↄↄ. Nyi akpaa ɛ yɛɛ mena na, Wurubuarɛ waa mo abↄↄ akaŋ ŋan pou kpu ŋon.' "
42012032	"Ɛmɛɛ me balaŋ dikpiibii, ɛ ta boo ya mↄna ɛ na yee ya nawolo nyi dana ɛ kya Wurubuarɛ gyoŋ nyi waa yela ɛ ke di gyoori kpu na e.
42012033	Ɛ yↄↄ ya abↄↄ na ɛ ka mo ŋe kↄba pou fa ayematena. Kei gyae ke yela ɛ ke nyiŋ abↄↄ kpaakpaa see ɛ wose Wurubuarɛ man. Ŋmɛɛlate be gyae waa tale gyu botↄↄ ke ŋmɛɛle ya, te kolo be gyae ke tale wↄlɛɛ ŋa mↄ ya.
42012034	Ɛ tↄↄse nyi botↄↄ keŋ ya abↄↄ kpaakpaa doo nɛ, botↄↄ te ɛ loo mↄ gyakaa."
42012035	Keŋte Yesu besewↄ yako wↄ nyiaa, "Ɛ doo ɛ wose dↄↄ nideli na ɛ ke kyaŋee ɛ kanease see,
42012036	ŋgba tewulɛɛ baŋ bɛɛ daa be gbeŋgyoo ka lee alowↄle tɛɛ kↄŋ nɛ. Na nyi akpaa ↄ betaa kↄŋ kaa gyↄ disim na baa koro toro e bileŋ.
42012037	Tewulɛɛ baŋ be gbeŋgyoo waa kaa naa nyi ba delena nɛ, baŋ na nyeebam. Ampaŋ yaa mɛɛ yako ŋon nyiaa, be gbeŋgyoo ŋon waa kpee wa abↄↄ desina ↄ wose na waa yela baa kyakee na waa fa wↄ weenɛɛ baa di.
42012038	Akpaa nyi be gbeŋgyoo ŋon da bese kↄŋ tɛɛ nsana yaa nebo fuu koraŋ te ↄ naa nyi ↄ tewulɛɛ baŋ delena na, baŋ na nyeebam.
42012039	Mↄna ɛ tↄↄse nyiaa, akpaa dekpaŋalaŋte deŋ gyeŋ debaŋ keŋ ŋmɛɛlatena baa kↄŋ kaa ŋmɛɛle e nɛ, nafↄ waa doo ↄ wose dↄↄ na bↄↄ nyiŋ kↄŋ kaa kuu wa abↄↄ ya.
42012040	Mena dↄↄ kaboena nyi ɛmɛɛ mↄ yaa doo ɛ wose dↄↄ, nawolo nyi maŋ Deniwalaŋ Bu ŋon mↄ maa kↄŋ bo debaŋ keŋ ɛ loo be gyakaa ya nɛ."
42012041	Botↄↄ te Pita bↄↄse Yesu nyiaa, "Me Gbeŋgyoo, daa yaa n gyↄↄ dudu kei fa yaa walaŋ kamasɛ?"
42012042	Keŋte Yesu tiranↄↄ fa e nyi, "Amↄte yɛna tobaale ŋon bɛɛ lɛɛ e di te ↄ sia be kare?" Ŋon yɛna walaŋ ŋon ↄ gbeŋgyoo ba mo e nyi waa kɛɛ ↄ tewulɛɛ akaŋ baŋ dↄↄ, na waa fa wↄ weenɛɛ debaŋ keŋ kaboena nɛ man.
42012043	Nyi ↄ gbeŋgyoo ŋon de kↄŋ kaa naa e nyi ↄ ne yɛɛ ↄ tom ŋgba mena keŋ ↄ kpa waa yɛɛ nɛ, na ŋon na nyeebam.
42012044	Ampaŋ yaa mɛɛ yako ŋon nyiaa, ↄ gbeŋgyoo ŋon waa mo wa abↄↄ pou do tobaale ŋonaŋ nyiŋmaa man nyi waa kɛɛ ŋe dↄↄ.
42012045	Mↄna akpaa tobaale kei de yako ↄ wose nyiaa, "Me gbeŋgyoo te kyare ↄ bɛɛ kↄŋ ya, te ↄ gyoo tewulɛɛ na alebia akaŋ baŋ akpanyaŋnyaŋ keyɛɛ te ↄ ne dii te ↄ ne nyↄↄ dɛɛse nɛ,
42012046	ↄ gbeŋgyoo ŋon da bese kↄŋ wee yaa debaŋ keŋ tobaale ŋon loo be gyakaa ya nɛ, waa wↄŋ tobaale ŋonaŋ deŋele na waa gegi e na waa yela waa naa diyem ŋgba baŋ bↄↄ ne lɛɛ Wurubuarɛ di ya nɛ.
42012047	Tobaale ŋon ↄ gyeŋ kpene keŋ ↄ gbeŋgyoo ne gyae te ↄ te desina ↄ wose see na waa yɛɛ ↄ gbeŋgyoo kegyaebii ya nɛ, baa kebii e dambiise nideli.
42012048	Mↄna tobaale ŋon ↄ ba gyeŋ kpene keŋ ↄ gbeŋgyoo ne gyae ya te ↄ yɛɛ kpene keŋ kaboena ketuku na, baa tuku e bo kyomii. Walaŋ kamasɛ ŋon ba mo abↄↄ burum do ↄ nyiŋmaa man na, baa bↄↄse abↄↄ burum lee ↄ gyaŋ. Te ŋon mↄ ba mo abↄↄ ŋan ŋa boe nideli do e ↄ nyiŋmaa man na, mena ke mↄ te baa bↄↄse lee ↄ gyaŋ."
42012049	Keŋte Yesu yako wↄ nyiaa, "Me kↄŋae me kaa do boalaŋ tɛɛle kei dↄↄ, te ma kegyaebii yɛna nyi nafↄ ke deŋ wulaa kɛɛ kpaa.
42012050	Kaale daale doo daa na maŋ te mɛɛ yeyɛɛ kelii debaŋ keŋ kaale kenaŋ gyae ke taŋ.
42012051	Ɛ gyeŋ nyi wosefɛɛreŋ yaa ma moowↄ kↄŋ tɛɛle kei dↄↄ? Koa! Na wosefɛɛreŋ ya, mↄna me kↄŋae na balaŋ kekpase kpookpoo.
42012052	Lee gyɛŋ ne gyu nɛ dekpaŋalaŋ keŋ ke man balaŋ yɛɛ balaŋ banoŋ na baa kpase ba wose. Balaŋ batooro baa koro seŋ tia balaŋ bala, na balaŋ bala mↄ ka koro seŋ tia balaŋ batooro.
42012053	Kyaↄ baa koro seŋ tia be bia baala te bia baala mↄ baa koro seŋ tia be kyaↄ. Naↄ baa koro seŋ tia be bia alebia te bia alebia mↄ baa koro seŋ tia be naↄ. Awuna baa koro seŋ tia be bia ala te bia ala mↄ baa koro seŋ tia ba awuna."
42012054	Keŋte Yesu besewↄ yako balaŋ dikpii keŋ nyiaa, "Ɛ naa ŋↄma da lee weese dɛɛyalae man nɛ, debokenaŋ man na ɛ kpa 'Ↄga ne kↄŋ' na ampaŋ ↄga te ŋɛɛ.
42012055	Te ɛ naa ŋgba feliŋ ne gyↄↄ lee ata yenaŋ na ɛ kpa 'Weese waa seŋ' na ampaŋ te kↄŋ mena.
42012056	Ɛmɛɛ baŋ ɛ na beo ɛ wose! Ɛ ne tale kɛɛ adido na ateta na ɛ ta wola kpene keŋ gyae ke yɛɛ. Woŋ dↄↄ te ɛ be tale kɛɛ abↄↄ ŋan ne kↄŋ gyɛŋ nɛ, na ɛ ka wola ŋe man ya?
42012057	Woŋ dↄↄ te ɛmɛɛ gbagba be tale gyueŋ naa kpene keŋ dei fa ŋon na ɛ ke yɛɛ ya?
42012058	Nyi akpaa ŋolo de samenaa neŋ te ɛ ne gyu ɛ kaa di nombia ŋan na, yɛɛ kakyeŋ na ɛ ke desina ya nsana gbɛɛnaa man. Na mena ya na waa mo neŋ gyu nombiadiiri ŋon gyaŋ na ŋon mↄ ka mo neŋ kefa kotↄtↄↄtena na baŋ mↄ kewↄŋee neŋ ketↄ deni.
42012059	Mɛɛ yako neŋ n ke nyi nyiaa, n be gyae n ka lee deni man botↄↄ ya kaboena n ketↄ kom keŋ baa kara fa neŋ nɛ pou taŋ."
42013001	Yesu ke gyakaa ↄ ne kolosi fa balaŋ baŋ nɛ balaŋ baale kↄŋawↄ kaa yako e nyiaa, Galeliatena baale gyuuwↄ Wurubuarɛ ↄsom deni dinaa keŋ man be kaa deesi fa Wurubuarɛ. Keŋte gyoo dinaa Pilato yela be ka koo wↄ, te be fatabo kyakalewↄ na ba kedeesa fatabo keŋ.
42013002	Keŋte Yesu bↄↄse wↄ nyiaa, "Ɛ na gyueŋ nyi Galeliatena baŋ bↄↄ naa mena diyem kei gyu ka yeŋ nɛ, be nombiakumɛɛ kela Galeliatena akaŋ baŋ pou?
42013003	Koa be doo mena ya, mɛɛ yako ŋon baa nyiaa akpaa ɛ te kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ ya nɛ, ɛmɛɛ mↄ ɛ ka yeŋ.
42013004	Yaa ɛ na gyueŋ nyi balaŋ kufu gyanaara baŋ deni dↄↄloŋte keŋ be yale ŋere wↄ Siloam nɛ, be nombiakumɛɛ kela balaŋ akaŋ baŋ be kyaa Gyerusalɛm donↄↄ man nɛ pou?
42013005	Koa be doo mena ya, mɛɛ yako ŋon baa nyiaa akpaa ɛ te kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ ya nɛ, ɛmɛɛ mↄ ɛ ka yeŋ."
42013006	Botↄↄ te Yesu gyↄↄ dudu kei fa wↄ nyiaa, "Balee ŋolo duu daŋ keŋ bɛɛ baake ke nyi fiigi nɛ ↄ wↄↄman, te ↄ gyuuwↄ ↄ kaa kɛɛ nyi waa nyiŋ ke bia di mↄna ke ta see ya.
42013007	Keŋte ↄ yako ↄ paate ŋon nyiaa, 'Kɛɛ kulutooneŋ atooro sↄↄŋ yaa ŋgba mɛɛ kↄŋ kɛbo kaa kɛɛ nyi maa nyiŋ daŋ kei bia, mↄna me bee nyim ya. Kara ke leki! Woŋ dↄↄ te ka seŋɛɛ kɛɛ wↄlɛɛ me tɛɛle?'
42013008	Keŋte ↄ paate ŋon tiranↄↄ nyiaa, 'Me gbeŋgyoo, yela ke ka seŋ kulutoo dokoloŋ kpu na maa wula tɛɛle keŋ ke dei nɛ kaa do ka ateta na dɛɛ kɛɛ.
42013009	Akpaa ke da see bia kulutoo anekↄŋaŋ na dei, te akpaa ke ta see ya na dɛɛ kara ke leki.' "
42013010	Gyudatena kefɛɛfowee daale nɛ, na Yesu na wolo Gyudatena ↄsom deni daale man.
42013011	Na alo ŋolo kyaa botↄↄ keŋ feliŋkum ba do e kawee kulutooneŋ kufu gyanaara, te ke yela ↄ goowↄ keŋ ↄ bɛɛ tale waa tenee ↄ wose koraŋ ya.
42013012	Yesu kena alo ŋon nɛ, ↄ baake e kaa seŋ balaŋ siaman te ↄ yako e nyiaa, "Alo, n te nyiŋ kawee kekyↄ."
42013013	Keŋte Yesu moo ↄ nyiŋmaa gyakaa ↄ dↄↄ, debokenaŋ man te alo ŋon teneewↄ te ↄ lese Wurubuarɛ yele.
42013014	Botↄↄ te bↄ ↄsom deni man kegyia ŋon gyeŋa baŋ nyi Yesu te kyↄ walaŋ kawee ba kefɛɛfowee, mena dↄↄ ↄ kolosiwↄ fa balaŋ baŋ bↄↄ gyaŋee botↄↄ nɛ nyiaa, "Ɛ dana weeya looro keŋ ɛ na mo yɛɛ tom. Ɛ kↄŋ weeya ŋenaŋ man na baa kyↄ ŋon ɛ kaweese, te yɛɛ nyi kefɛɛfowee te ɛ ke kↄŋ ya."
42013015	Keŋte de Gbeŋgyoo Yesu tiranↄↄ fa e nyiaa "Ɛmɛɛ baŋ ɛ na beo ɛ wose! Ɛ man woŋti bɛɛ booli na ↄ wonembu lee ↄ dekpaŋae man mo e gyu kefa e loŋ kefɛɛfowee ya?
42013016	Te nɛnɛɛ alo kei ŋon ↄ ba lee Aberaham duuluŋ man te ↄbↄnsam ba do e kawee kulutooneŋ kufu gyanaara sↄↄŋ yaa nɛ, tekaboena nyi maa kyↄ e kawee kefɛɛfowee yee?"
42013017	Yesu nↄↄ ketira keŋ yela ↄ kↄlala baŋ pou sia yeŋawↄ, te gyakoloŋ nombia ŋan ↄ be yɛɛ nɛ yɛɛ balaŋ baŋ pou gyoŋ.
42013018	Keŋte Yesu bↄↄse wↄ nyiaa, "Sena te Wurubuarɛ gyoori keŋ doo? Yaa woŋ te dɛɛ mo ke maa na?
42013019	Ke yɛɛ ŋgba daŋ daale bii peperee ŋgba kpeli bii keŋ balee ŋolo ba mo ke duu ↄ wↄↄman nɛ. Te ke tuuwↄ bese daŋ dinaa dinaa te gyebuse kↄŋawↄ kaa loo ba asaase do ke tombia man."
42013020	Keŋte Yesu besewↄ bↄↄse wↄ nyiaa, "Woŋ te maa mo Wurubuarɛ gyoori keŋ maa na?
42013021	Wurubuarɛ gyoori keŋ yɛɛ ŋgba tee keŋ alo ŋolo ba mo kyakale bodobodo biliŋ tasa dinaa man, kaboena biliŋ keŋ pou korowↄ wuku nɛ."
42013022	Yesu ka mo ↄ nyee baŋ ↄ ne gyu Gyerusalɛm donↄↄ man nɛ, ↄ tɛɛwↄ donↄↄse na akuraase man ↄ na wola wↄ Wurubuarɛ nombia.
42013023	Keŋte walaŋ ŋolo bↄↄse e nyiaa, "Me Gbeŋgyoo, balaŋ akalansɛɛ te Wurubuarɛ waa lɛɛ ba nyee yaa?" Te Yesu tiranↄↄ nyiaa,
42013024	"Nyi akpaa ɛ ne gyae ɛ ka gyoo Wurubuarɛ gyoori keŋ man nɛ, ɛ yɛɛ kakyeŋ na ɛ ka mo denanↄↄ bↄbↄↄkyee keŋ man gyoo. Nawolo nyi balaŋ burum baa peree nyi baa mo botↄↄ gyoo, mↄna bↄↄ gyae baa tale ya.
42013025	Debaŋ keŋ dekpaŋalaŋte ŋon waa koro na waa tↄ ↄ disim nɛ, debaŋ kenaŋ te ɛ ka seŋ debↄↄ man na ɛ ke gyↄ disim keŋ na ɛ ke waase e nyiaa, 'De Gbeŋgyoo toro denanↄↄ keŋ fa daa.' Keŋte waa tiranↄↄ fa ŋon nyi, 'Mↄↄ gyeŋ ŋon ya te mↄↄ gyeŋ botↄↄ keŋ ɛ ba lee mↄ ya.'
42013026	Botↄↄ te ɛ ke tiranↄↄ nyiaa, daa na neŋ doo nyiŋmaa di te de nyↄↄwↄ, te n wola nombia de debiise mↄ man.
42013027	Mↄna dekpaŋalaŋte ŋon waa bese yako nyiaa, 'Mↄↄ gyeŋ ŋon ya te mↄↄ gyeŋ botↄↄ keŋ ɛ ba lee mↄ ya. Ɛ ta lee me siaman, ɛmɛɛ nombiakumɛɛyɛɛra!'
42013028	Debaŋ keŋ ɛ kena de naanaↄ Aberaham na Asiki na Gyekↄpo na Wurubuarɛ akpeŋkpeŋgyↄↄra baŋ pou Wurubuarɛ gyoori keŋ man te ɛ be gyae ɛ ke tale ke kpu na wↄ ya nɛ, botↄↄ te ɛ ke kyaŋ ɛ nyeeya wii na ɛ ka doŋee ɛ nyimbia.
42013029	Balaŋ baa lee weese dɛɛlee na weese dɛɛyalae man, na ado na ata yenaŋ kↄŋ kaa kyaa Wurubuarɛ gyoori keŋ man di gyoŋ.
42013030	Mɛɛ yako ŋon ɛ ke nyii nyiaa, balaŋ baŋ bↄↄ dↄↄ wↄle nɛ baa kaa laŋ siaman, te baŋ be kyaa siaman nɛ baa dↄↄ wↄle."
42013031	Debaŋ kenaŋ man te Farasiitena baale kↄŋawↄ Yesu gyaŋ kaa yako e nyi "Lee kɛbo kei gyu yenaŋ daale, nawolo nyi gyoo Herode ne gyae neŋ waa ko."
42013032	Keŋte Yesu tiranↄↄ fa wↄ nyiaa, "Ɛ gyu ke yako mena adaote ŋonaŋ nyiaa, maa gberaa feliŋkumɛɛ na maa kyↄ balaŋ gyɛŋ na kyoo, te weeya atoorote man na maa taŋ ma tom."
42013033	Mↄna kaboena nyi maa mo me sia tee me dee gyue dɛɛdɛɛ gyɛŋ na kyoo na ke tɛɛ kena. Nawolo nyi yɛɛ senaa nɛ, Gyerusalɛm donↄↄ man te kaboena nyi Wurubuarɛ dekpeŋkpeŋgyↄↄre waa yeŋ.
42013034	Keŋte Yesu yakowↄ nyiaa, "O Gyerusalɛmtena, O Gyerusalɛmtena, ɛmɛɛ koona Wurubuarɛ akpeŋkpeŋgyↄↄra baŋ te ɛ fuŋii Wurubuarɛ kpilala baŋ ↄ be kpili ɛ gyaŋ nɛ boya. Ma te yɛɛ mena keŋ maa yilaa ŋon kↄŋ me gyaŋ ŋgba mena keŋ kegyim talabo ne yilaa ↄ bia do ↄ beŋkelɛɛ tɛɛ nɛ, mↄna ɛ te fa maŋ gbɛɛ ya.
42013035	Ɛ kɛɛ, Wurubuarɛ ta lese ↄ sia lee ɛ donↄↄ keŋ dↄↄ. Te mɛɛ yako ŋon ɛ ke nyii nyiaa, ɛ be gyae ɛ kena maŋ bela ya kelii debaŋ keŋ ɛ keyako nyiaa, 'Walaŋ ŋon ↄ ne kↄŋ de Gbeŋgyoo Wurubuarɛ yele man nɛ, ŋon na nyeebam.' "
42014001	Gyudatena kefɛɛfowee daale nɛ, Yesu gyuu Farasiitena siamante ŋolo dɛɛ ↄ kaa di. Ↄ ke kyaa botↄↄ keŋ na, Farasiitena baŋ na deke e baa kɛɛ nyi baa nyiŋ kolo yako lee ↄ wose man.
42014002	Keŋte balee ŋolo ŋon ↄ ba bokee nɛ kↄŋawↄ Yesu gyaŋ,
42014003	te Yesu bↄↄse Gyudatena mmaraa wolala baŋ na Farasiitena baŋ nyiaa, "Da mmaraa ne fa gbɛɛ nyi dɛɛ kyↄ walaŋ kawee kefɛɛfowee yaa bɛɛ fa daa gbɛɛ ya?"
42014004	Mↄna be man ŋolo te gyuusu ↄ nↄↄ ya. Keŋte Yesu kyaŋa kaweete ŋon nyiŋmaa man te ↄ kyↄↄ e kawee te ↄ lↄↄ e gbɛɛ.
42014005	Botↄↄ te Yesu bↄↄse wↄ nyiaa, "Akpaa ɛ man ŋolo dana bu baale bii yaa wonembu te ↄ yale ditiribuŋ man kefɛɛfowee na, ↄ be gyae waa lese e debokenaŋ man yee?"
42014006	Mↄna ba te tale tiranↄↄ fa e ya.
42014007	Yesu kena mena keŋ balaŋ baŋ bↄↄ baake wↄ kↄŋ weenɛɛ ŋan tɛɛ kɛɛ tↄↄsee akyaese kpaakpaa nyiŋan nɛ, ↄ gyↄↄ dudu kei fa wↄ nyiaa,
42014008	"Akpaa ŋolo de baake neŋ alowↄlere weenɛɛ tɛɛ nɛ na peree dekyae kpaakpaate ya. Nawolo nyi gyae ke tale kↄŋ nyi ↄ te baake walaŋ ŋolo ŋon ↄ kela neŋ nɛ mↄ kↄŋ botↄↄ.
42014009	Akpaa de kↄŋ mena na walaŋ ŋon ↄ be baake ɛ bala nɛ, waa kↄŋ kaa yako neŋ nyiaa 'Koro mo n dekyae fa balee kei.' Botↄↄ na desɛŋ gyae ke kyaŋ neŋ, na n ke gyu ke kyaa botↄↄ keŋ be taŋ obuo ya nɛ.
42014010	Mↄna nyi akpaa ŋolo de baake neŋ gyu ↄ dɛɛ nɛ, gyu ke kyaa botↄↄ keŋ be taŋ obuo ya nɛ te akpaa walaŋ ŋon ↄ be baake neŋ de kↄŋ nɛ waa yako neŋ nyiaa, 'Me gyoo koro ke kyaa dekyae kpaakpaate man.' Kei gyae ke fa neŋ obuo balaŋ baŋ bↄↄ baake wↄ nɛ pou siaman.
42014011	Nawolo nyi walaŋ kamasɛ ŋon ↄ gyina ↄ wose na Wurubuarɛ waa yↄkↄse e, te walaŋ kamasɛ ŋon ↄ yↄkↄse ↄ wose na Wurubuarɛ waa gyina e adido."
42014012	Botↄↄ te Yesu yako walaŋ ŋon ↄ be baake e gyu ↄ dɛɛ nɛ nyiaa, "Akpaa n do kesaa te n ne gyae n ke baake balaŋ kaa di be nↄↄ nɛ, na baake n gyoona yaa n naabia yaa n loŋtona yaa n tebia baŋ be dana kↄba nɛ ya. Nawolo nyi n yɛɛ mena na baŋ mↄ baa kaa baake neŋ wee daale tↄ kom.
42014013	Mena dↄↄ nyi akpaa n do kesaa na, baake ayematena na ↄtakasese na abafaŋse na siayɛlɛɛsatena.
42014014	N yɛɛ mena na Wurubuarɛ waa hiraa neŋ. Nawolo nyi baŋ be gyae baa tale yɛɛ mena tↄ neŋ kom ya, mↄna Wurubuarɛ ne gyae la waa tↄ neŋ kom wee keŋ waa gyuusu balaŋ baŋ be gbɛɛneŋ tenɛɛ ↄ siaman lee yeŋ man nɛ."
42014015	Balaŋ baŋ baŋ na wↄ kyaa bee di weenɛɛ ŋan man ŋolo kenyii nombia kɛŋa nɛ ↄ yako Yesu nyiaa, "Walaŋ ŋon waa di weenɛɛ Wurubuarɛ gyoori keŋ man nɛ, ŋon na nyeebam!"
42014016	Keŋte Yesu tiranↄↄ fa e nyiaa, "Balee ŋolo kyaawↄ te wee daale ↄ doo kesaa, te ↄ baake balaŋ burum nyi be kaa di.
42014017	Debaŋ keŋ weenɛɛ ŋan kedi be lii nɛ, ↄ kpila ↄ tobaale nyi waa ta baake balaŋ baŋ ↄ be lↄ yele baake wↄ nɛ nyiaa, 'Ɛ kↄŋ, ba te taŋ kpene kamasɛ.'
42014018	Mↄna be popou wↄŋee ba wose lee wↄle dokoloŋ dokoloŋ. Walaŋ gyaŋgbate ŋon tobaale ŋon be gyu ↄ gyaŋ nɛ yakowↄ nyiaa, 'Ma ke lɛɛ tɛɛle daale yaa te mee gyu me kaa kɛɛ ke mena dↄↄ mɛɛ waase neŋ bo mↄↄ gyae maa tale kↄŋ ya.'
42014019	Ŋolo mↄ yako e nyiaa, 'Ma te lɛɛ nunkyuese baala kufu baŋ baa yɛɛ tom fa maŋ te mee gyu me kaa mo wↄ fara kɛɛ be doŋ man, mena dↄↄ mɛɛ waase neŋ bo mↄↄ gyae maa tale kↄŋ ya.'
42014020	Keŋte ŋolo mↄ yakowↄ nyiaa, 'Ma ke yala alo yaa, mena dↄↄ mↄↄ gyae maa tale kↄŋ ya.'
42014021	Mena dↄↄ tobaale ŋon besewↄ gyu ke yako ↄ gbeŋgyoo ŋon nombia ŋan bↄↄ yako e nɛ. Ↄ gbeŋgyoo ŋon ke nyii nombia kɛŋa nɛ ↄ gyeŋa baŋ nideli te ↄ yako ↄ tobaale ŋon nyiaa, 'Bese gyu donↄↄ keŋ abↄnterese na ŋe gbɛɛneŋ nↄↄman, na n kaa baake ayematena na ↄtakasese na siayɛlɛɛsatena na abafaŋse nyi be popou baa kↄŋ.'
42014022	Te kyare ya nɛ tobaale ŋon besewↄ kↄŋ kaa yako ↄ gbeŋgyoo ŋon nyiaa, 'Me gbeŋgyoo, kpene keŋ n be kpila maŋ nyi maa yɛɛ nɛ, ma te yɛɛ mↄna akyaese sɛɛ doo burum.'
42014023	Keŋte balee ŋon yako ↄ tobaale ŋon nyiaa, 'Gyu donↄↄ keŋ denɛɛ wↄla na ke gbɛɛneŋ pou man, na n kaa mo balaŋ kↄŋ na ma dekpaŋalaŋ keŋ kenyiŋ wulu.'
42014024	Mɛɛ yako ŋon ɛ ke nyii nyiaa, 'Balaŋ baŋ mↄↄ lↄ yele baake wↄ nɛ, be man ŋolo na ŋolo nↄↄ be gyae ke daa me weenɛɛ kɛŋa ya.' "
42014025	Wee daale balaŋ burum baale kesila Yesu bee gyuu nɛ, ↄ besena ↄ sia tee wↄ te ↄ yako wↄ nyiaa,
42014026	"Akpaa ŋolo ne kↄŋ me gyaŋ ↄ kaa sila maŋ te ↄ te gyae maŋ kela ↄ kya na ↄ naa na ↄ wɛɛle na ↄ bia na ↄ kegyiise na ↄ naabia na ↄ deesina na ŋon gbagba ↄ wose koraŋ ya nɛ, ↄ be gyae waa tale bese me kaseele ya.
42014027	Te walaŋ kamasɛ ŋon ↄ ta mo ↄ ↄpaŋdaŋ keŋ ka seŋɛɛ fa kaale na yeŋ na waa sila maŋ ya nɛ, ↄ be gyae waa tale bese me kaseele ya.
42014028	Akpaa ɛ man ŋolo ne gyae waa baŋ deni dinaa na, ↄ bɛɛ kyaa na waa bu deni keŋ abↄↄ koya kɛɛ nyi kↄba keŋ ↄ dana nɛ gyae ka yee deni kenaŋ kebaŋ yee?
42014029	Nawolo nyi akpaa ↄ see deni keŋ mokↄↄ te ↄ te tale taŋ ke ya na, baŋ pou baa naa ke nɛ baa boŋo e,
42014030	nyiaa 'Balee kei korowↄ nyi ↄ ne baŋ deni mↄna ↄ nyiŋmaa te gyaŋee ya.'
42014031	Keŋte Yesu besewↄ yako nyiaa, akpaa gyoo ŋolo dana yoonↄↄtena kakpoŋse kufu (10,000) te ↄ ne gyu ↄ kaa yoo na ↄ dↄↄ gyoo ŋon ↄ dana yoonↄↄtena kakpoŋse sao (20,000) na, ↄ be gyae waa kyaa na waa gyueŋ kɛɛ nyi waa tale mo ↄ wui yoonↄↄtena kakpoŋse kufu (10,000) baŋ ke yoo na ↄ dↄↄ ŋon wui yoonↄↄtena kakpoŋse sao (20,000 ) baŋ yee?
42014032	Nyi akpaa ↄ kɛɛ nyi ↄ be tale yoo na e ya nɛ, debaŋ keŋ ↄ ta benaa ta e ya na waa kpila teree gyu ke doo e nyi waa yela baa desina ba nsana na baa kyaa wosefɛɛreŋ man.
42014033	Mena mↄ te ɛ man walaŋ kamasɛ ŋon ↄ be gyae waa tale tina kpene kamasɛ keŋ ↄ dana yela ya nɛ, ↄ be gyae waa tale bese me kaseele ya."
42014034	Keŋte Yesu besewↄ yako nyiaa, "Yabia dei mↄna akpaa ka gyoŋ keŋ da lee ke man nɛ, n be gyae n ke tale yela ka ke yɛɛ gyoŋ bela ya.
42014035	De kↄŋ mena na, yabia kenaŋ be dei fa kolo na kolo keyɛɛ bela ya, bee fuŋ ke bo leki. Walaŋ kamasɛ ŋon ↄ dana deŋela anenyiiŋ dei na, waa tei nombia ŋan mɛɛ yako nɛ."
42015001	Debaŋ daale nɛ, lempoolɛɛra burum na nombiakumɛɛyɛɛra kↄŋawↄ Yesu gyaŋ be kaa nyii nombia ŋan ↄ na wolo nɛ.
42015002	Keŋte Farasiitena na Gyudatena mmaraa wolala ŋorokosowↄ yako nyiaa, "Balee kei dↄↄ ↄ ne lɛɛ nombiakumɛɛyɛɛra do ↄ wose man te ↄ ne dii bom na wↄ gba koraŋ."
42015003	Mena dↄↄ Yesu gyↄↄ dudu kei fa wↄ nyiaa,
42015004	"Akpaa ɛ man ŋolo dana namense sↄŋonoŋ (100) te be man ŋolo da yoo na woŋ te ↄ ne yɛɛ?" Ↄ be gyae waa tina sↄŋonaara na kufu kadaale (99) baŋ yela ŋale nsana botↄↄ na waa ta kɛo ŋon ↄ ba yoo nɛ kaboena waa naa e yee?
42015005	Te akpaa ↄ naa e na, ↄ be gyae waa nyaŋee na waa gate e gyakaa ↄ degbaŋgbaŋ dↄↄ mo e gyu dɛɛ yee?
42015006	Ↄ gyu dɛɛ nɛ waa baake ↄ gyoona na ↄ tebia gyaŋee na waa yako wↄ nyiaa, "Ɛ yela dɛɛ nyaŋee nawolo nyi ma te naa me nam ŋon ↄ ba yoo nɛ.
42015007	Mɛɛ yako ŋon ɛ ke nyii nyiaa, mena ke te akpaa nombiakumɛɛyɛɛre dokoloŋ de kyɛɛkee lee ↄ gbɛɛneŋ kumɛɛ man te ↄ kↄŋ Wurubuarɛ gyaŋ nɛ, baŋ be kyaa Wurubuarɛ man adido nɛ baa nyaŋee ↄ dↄↄ kela balaŋ sↄŋonaara na kufu kadaale baŋ bɛɛ gyueŋ nyi be gbɛɛneŋ tenɛɛ Wurubuarɛ siaman, mena dↄↄ tekaboena nyi baa kyɛɛkee lee be gbɛɛneŋ kumɛɛ man ya nɛ."
42015008	Yesu besewↄ yako nyiaa, akpaa alo ŋolo dana kↄba wolom bia kufu te ŋe man dokoloŋ da yoo na woŋ te ↄ ne yɛɛ? Ↄ be gyae waa kyaŋee kanea na waa gbee ↄ deni man na waa kɛo yenaŋ kamasɛ nideli kaboena waa naa ke yee?
42015009	Te akpaa ↄ naa ke na, ↄ ne baake ↄ gyoona na ↄ tebia gyaŋee na waa yako wↄ nyiaa, "Ɛ yela dɛɛ nyaŋee nawolo nyi ma te naa me kↄba wolom bii keŋ kↄↄ yoo nɛ.
42015010	Mɛɛ yako ŋon ɛ ke nyii nyiaa, mena ke te akpaa nombiakumɛɛyɛɛre dokoloŋ de kyɛɛkee lee ↄ gbɛɛneŋ kumɛɛ man te ↄ kↄŋ Wurubuarɛ gyaŋ nɛ, Wurubuarɛ kpilala baŋ be kyaa adido nɛ baa nyaŋee ↄ dↄↄ."
42015011	Yesu besewↄ gyↄ dudu kei fa wↄ nyiaa, "Balee ŋolo kyaawↄ na ↄ dana bia baala bala.
42015012	Wee daale balee kei bu kemaasa ŋon yako ↄ kya nyiaa, 'Taata, kpala nya abↄↄ ŋan n dana nɛ na n ka mo me wui fa maŋ.' Mena dↄↄ ↄ kya ŋon kpala wa abↄↄ ŋan fa ↄ bia baŋ.
42015013	Te di weeya ala ya te ↄ bu kemaasa ŋon yↄↄ abↄↄ ŋan ↄ be nyim nɛ pou te ↄ moo kↄba keŋ do ↄ wose man te ↄ moo ↄ nyee baŋ tɛɛle wↄle daale man. Ↄ ke gyu botↄↄ nɛ, ↄ moo kↄba keŋ ↄ dana nɛ ke yɛɛ kehuhoori wↄlɛɛ ke pou.
42015014	Ↄ ke wↄlɛɛ kↄba keŋ pou taŋ nɛ, tanam dinaa daale yalawↄ tɛɛle kenaŋ pou dↄↄ te ↄ wose kyaŋa e nideli.
42015015	Mena dↄↄ ↄ gyuuwↄ ↄ kaa di paa fa donↄↄte ŋolo, te donↄↄte ŋon moo e gyu nyi waa gyu ke kɛɛ ↄ kekuiriise dↄↄ.
42015016	Na nafↄ ↄ loo gyakaa nyi waa nyiŋ kekuiriise baŋ weenɛɛ ŋan ŋaale di, mↄna ŋolo te fa e ŋa ya.
42015017	Ↄ sia ke ŋmaŋee e nɛ ↄ yako ↄ wose nyiaa, 'Me kya tewulɛɛ pou ne dii baa kaase, te maŋ kyaa kɛbo keŋ tanam ne gyae ke kara ma nyee?'
42015018	Maa koro na maa bese gyu me kya gyaŋ na me kaa yako e nyiaa, 'Taata, ma te yɛɛ nombiakumɛɛ tia Wurubuarɛ te ma te yɛɛ tia nyaŋ mↄ.
42015019	Mena dↄↄ ma tekaboena nyi nya baake maŋ n bu bela ya, mo maŋ yɛɛ ŋgba n tewulɛɛ baŋ man ŋolo nɛ.' "
42015020	Mena dↄↄ ↄ korowↄ mo gbɛɛ ↄ ne gyu ↄ kya gyaŋ. Debaŋ keŋ ↄ dↄŋɛɛ lemlem ↄ ne kↄŋ dɛɛ nɛ, ↄ kya naa e te ↄ bu ŋon nombia yɛɛ e waraŋase te ↄ yeuwↄ kegyaŋee na e te ↄ pukaa e nyaŋee na e.
42015021	Botↄↄ te ↄ bu ŋon yako e nyiaa, "Taata, ma te yɛɛ nombiakumɛɛ tia Wurubuarɛ te ma te yɛɛ tia nyaŋ mↄ. Mena dↄↄ ma tekaboena nyi nya baake maŋ n bu bela ya. Mo maŋ yɛɛ ŋgba n tewulɛɛ baŋ man ŋolo nɛ."
42015022	Keŋte ↄ kya ŋon baake ↄ tewulɛɛ baŋ yako wↄ nyiaa, "Ɛ kaŋ ɛ wose na ɛ ka lese kegba dↄↄloŋ kpaakpaate keŋ kↄŋ kaa do e. Ɛ do e kↄlabia ↄ nyiŋmaa man na ɛ ka do e nkyokotase.
42015023	Na ɛ ke gyu ka mo nunkyue baale dinaa ŋon kↄŋ kaa ko na dee di de nↄↄ.
42015024	Nawolo nyi yɛɛ yaa ŋgba me bu kei yeŋae te ↄ besewↄ foŋ nɛ. Nafↄ na ↄ ta yoo te nɛnɛɛ ma te naa e bela." Keŋte be fiasɛɛ bɛɛ nyaŋee na bee di be nↄↄ.
42015025	Debaŋ keŋ bɛɛ yɛɛ kɛŋa pou nɛ, na ↄ bu kegyia ŋon kyaa wↄↄman. Ↄ ka lee wↄↄ ↄ ne kↄŋ te ↄ ba benaa dɛɛ nɛ, ↄ nyii nↄↄneŋ na suya ne tao kela.
42015026	Keŋte ↄ baake ↄ kya tewulɛɛ baŋ man ŋolo bↄↄse e kpene keŋ be kↄŋ dekpaŋalaŋ man.
42015027	Te ↄ tiranↄↄ fa e nyiaa, "N naabu ŋon ta bese kↄŋ donↄↄ te n kya koo nunkyue baale dinaa ŋon, nawolo nyi ↄ ta bese kↄŋ dɛɛ na nyeedoŋ."
42015028	Botↄↄ te ↄ bu kegyia ŋon gyeŋa baŋ bɛɛ nyi ↄ ba gyoo dekpaŋalaŋ keŋ man bela ya. Ↄ kya ke nyii mena na te ↄ leewↄ kↄŋ kaa waase e nyi waa gyoo dɛɛ.
42015029	Keŋte ↄ yako ↄ kya nyiaa, "Taata nyaŋ kɛɛ, kulutooneŋ kɛŋa pou me kyaa mɛɛ som neŋ ŋgba gbeŋi nɛ, te ma te yɛɛ deŋele doŋ n dↄↄ ya. Woŋ te n faa maŋ? N te faa ta maŋ asoobii paŋpaŋ gba na daa na me gyoona mↄ kedi de nↄↄ ya.
42015030	Mↄna n bu kei ŋon ↄ ba mo nya abↄↄ pou ke wↄlɛɛ futooli ala dↄↄ te ↄ ba bese kↄŋ donↄↄ nyiŋmaase wolo nɛ te n koo nunkyue baale dinaa ŋon fa."
42015031	Keŋte ↄ kya ŋon yako e nyiaa, "Me bu, debaŋ kamasɛ n kyae me gyaŋ te kpene kamasɛ keŋ me dana nɛ yɛɛ n wui.
42015032	Mↄna kaboena nyi dee di de nↄↄ na dɛɛ nyaŋee. Nawolo nyi yɛɛ yaa ŋgba n naabu kei yeŋae te ↄ besewↄ foŋ nɛ, nafↄ na ↄ ta yoo te nɛnɛɛ da te naa e."
42016001	Keŋte Yesu gyↄↄ dudu fa ↄ kaseela baŋ nyiaa, "Kↄbate ŋolo kyaawↄ keŋ ↄ dana tobaale ŋon ↄ ne kɛɛ wa abↄↄ pou dↄↄ, te be yako balee ŋon nyi ↄ tobaale ŋon ne wↄlɛɛ ↄ kↄba.
42016002	Mena dↄↄ balee ŋon baake ↄ tobaale ŋon te ↄ bↄↄse e nyiaa, woŋ nombia yaa mee nyii lee n wose man nɛ? Kↄŋ kaa bu abↄↄ ŋan pou doo n nyiŋmaa man nɛ akↄntaa fa maŋ, nawolo nyi n ba tekaa kɛɛ ma abↄↄ dↄↄ bela ya."
42016003	Botↄↄ te tobaale ŋon yakowↄ ↄ nyee man nyiaa, "Me gbeŋgyoo ne gyae waa gegi maŋ lee ma tom man. Sena te maa yɛɛ? Mↄↄ taŋ doŋ me kaa fara ya, te abↄↄ kasolee mↄ dana maŋ desɛŋ."
42016004	Keŋte ↄ yako ↄ wose nyi me ta gyeŋ kpene keŋ maa yɛɛ keŋ nyi akpaa ma tom de wↄlɛɛ na, maa nyiŋ balaŋ baŋ baa lɛɛ maŋ be dɛɛ.
42016005	Mena dↄↄ ↄ baake balaŋ baŋ pou be dana ↄ gbeŋgyoo ŋon koma nɛ dokoloŋ dokoloŋ. Keŋte ↄ bↄↄse gyaŋgbate ŋon nyiaa, "Kom aŋmoŋ te n dana me gbeŋgyoo?"
42016006	Keŋte ↄ tiranↄↄ fa nyiaa, "Nuŋ garawaase sↄŋonaara na kufu (90)." Te tobaale ŋon lese ↄ kom tↄne keŋ fa e te ↄ yako e nyiaa, "Tisi kyaa bileŋ na n ke kyɛɛkee ke yɛɛ garawaase sↄŋola na anoŋ (45)."
42016007	Keŋte ↄ besewↄ bↄↄse balate ŋon mↄ nyi, "Kom aŋmoŋ te nyaŋ dana me gbeŋgyoo?" Te ŋon mↄ tiranↄↄ fa e nyiaa, "Maŋ dana e kom kameese tasase kakpoŋ (1000)." Keŋte tobaale ŋon lese ↄ kom tↄne fa e te ↄ yako e nyiaa, "Kyɛɛkee ke yɛɛ sↄŋonoŋse akpeŋ gyanaara (800)."
42016008	Ↄ gbeŋgyoo ŋon ke nyii wa ayɛɛŋ nɛ, ↄ kɛlɛɛ ↄ tobaale nkontopoote ŋon nyi ↄ gyeŋ adao nideli. Nawolo nyi tɛɛle kei dↄↄ balaŋ gyeŋ adaosebia ŋan baa mo kyaa na be tebia kela balaŋ baŋ bee yee Wurubuarɛ nɛ.
42016009	"Mena dↄↄ mɛɛ yako ŋon ɛ ke nyii nyi ɛ mo tɛɛle kei dↄↄ abↄↄ yɛɛ deeli lese gyoori, na akpaa abↄↄ ŋan de taŋ nɛ, na ke yela Wurubuarɛ ke lɛɛ ŋon na ɛ ke kyaa ↄ gyaŋ kekpaakekpaa.
42016010	Walaŋ kamasɛ ŋon ↄ ne di anokoare kolo peperee dↄↄ kekɛɛ man nɛ, waa di anokoare kolo dinaa mↄ dↄↄ kekɛɛ man. Te walaŋ kamasɛ ŋon ↄ bee di anokoare kolo peperee dↄↄ kekɛɛ man ya nɛ, ↄ be gyae waa di anokoare kolo dinaa mↄ dↄↄ kekɛɛ man ya.
42016011	Akpaa nyi n bee di anokoare tɛɛle kei dↄↄ abↄↄ kekɛɛ dↄↄ ya na, amↄte ne gyae la waa mo abↄↄ kpaakpaa ŋan ŋe dana tↄnↄↄ Wurubuarɛ man nɛ do neŋ n nyiŋmaa man?
42016012	Te akpaa n te di anokoare kɛɛ ŋolo abↄↄ dↄↄ nideli ya na, amↄte ne gyae la waa sɛɛ mo nyaŋ gbagba wui do neŋ n nyiŋmaa man?
42016013	Tobaale kamasɛ be gyae waa tale som gbeŋgyoona bala ya. De kↄŋ mena na waa kↄla ŋolo na waa gyae ŋolo nombia, yaa waa som ŋolo kela ŋolo. Ɛ be gyae ɛ ke tale som Wurubuarɛ na kↄba bom ya."
42016014	Farasiitena baŋ be sia ne yɛɛ kↄba dↄↄ nideli ke nyii nombia kɛŋa nɛ, ba boŋo Yesu kulu e.
42016015	Keŋte Yesu yako wↄ nyiaa, "Ɛmɛɛ yɛna balaŋ baŋ ɛ ne desina ɛ wose balaŋ siaman, mↄna Wurubuarɛ gyeŋ ɛ konↄↄse man. Nawolo nyi kpene kamasɛ keŋ balaŋ ne bu ke nideli nɛ, ke yɛɛ kolo anekↄlaŋ ke Wurubuarɛ siaman.
42016016	Wurubuarɛ mmaraase ŋan, na Wurubuarɛ akpeŋkpeŋgyↄↄra nombia ŋan dↄↄ te balaŋ ne dii pɛte Gyↄn Wurubuarɛ loŋsↄↄre ŋon kↄŋawↄ. Lee mena debaŋ keŋ Gyↄn be kↄŋ pou na, bee kolosi Wurubuarɛ gyoori keŋ wose man nombia kpaakpaa ŋan, te walaŋ kamasɛ na peree nyi waa gyoo ke man.
42016017	Dana doŋ nyi kolo bii peperee ka yo lee Wurubuarɛ mmaraase ŋan man, kela nyi adido na ateta ke ŋaalaa.
42016018	Walaŋ kamasɛ ŋon ↄ bɛɛ ↄ wɛɛle te ↄ yala alo wↄle nɛ, Wurubuarɛ siaman na ↄtenate gyae ŋolo wɛɛle baa Te walaŋ kamasɛ ŋon mↄ ↄ yala alo ŋon ↄ baale be bɛɛ e na, Wurubuarɛ siaman na ↄtenate mↄ gyae ŋolo wɛɛle baa."
42016019	Keŋte Yesu besewↄ yako nyiaa, "Kↄbate ŋolo kyaawↄ keŋ ↄ na do abↄↄ kpaakpaa nyiŋan ŋan ŋe dana koyadoŋ te ↄ ne di gyoŋ wee kamasɛ.
42016020	Wee na wee mↄ na, bɛɛ mo balee diyemte ŋolo ŋon bɛɛ baake e nyi Lasarose nɛ, kaa see kↄbate ŋon denanↄↄ man. Na Lasarose kei wose pou te kulii gyamɛɛ.
42016021	Ↄ ne kↄŋ kaa kyaa botↄↄ gyakaa loo nyi waa nyiŋ kↄbate ŋon weenɛɛ ŋan ne yale tɛɛle man nɛ ŋaale di. Na babaase gba ne kↄŋ kaa deŋee ↄ gyamɛɛ ŋan.
42016022	Wee daale nɛ, balee diyemte ŋon kaa yeŋawↄ te be wuu e te Wurubuarɛ kpilala kaa seele ↄ woo gyu Aberaham gyaŋ Wurubuarɛ man. Kenaŋ wↄle te kↄbate ŋon mↄ kaa yeŋawↄ te be wuu e te ↄ gyuuwↄ ka gyoo boalaŋ keŋ ke bɛɛ yem ya nɛ man.
42016023	Ↄ ke doo botↄↄ ↄ ne naa diyem nɛ, ↄ gyinaa ↄ sia kɛɛ adido na te ↄ naa Aberaham lemlem na Lasarose ŋon kyaa ↄ yenaŋ.
42016024	Botↄↄ te kↄbate ŋon gyinaa ↄ nↄↄ baake Aberaham nyiaa, 'Me kya Aberaham! Wii me waraŋase na n ke yela Lasarose ka mo ↄ nyimbii ke sↄↄ loŋ man, na waa mo kaa tina me laakem na ma wose ke fɛɛ maŋ kyomii, nawolo nyi mɛɛ naa diyem nideli boalaŋ kei man!'
42016025	Keŋte Aberaham tiranↄↄ fa e nyiaa, 'Me bu, tↄↄse nyi debaŋ keŋ n kyaa tɛɛle dↄↄ nɛ n nyiŋa abↄↄ kpaakpaa di gyoŋ, na Lasarose ŋon doo diyem man ↄ na yeyɛɛ, te nɛnɛɛ ŋon mↄ ne di gyoŋ kɛbo te nyaŋ mↄ n doo diyem man n na yeyɛɛ.
42016026	Te agyakaŋ yɛna nyi, bↄↄ dinaa dinaa daale doo daa na ŋon nsana keŋ nyi baŋ be kyaa kɛbo nɛ be gyae baa tale gbaa kↄŋ ɛ gyaŋ ya, mena mↄ te baŋ be kyaa botↄↄ nɛ be gyae baa tale gbaa kↄŋ de gyaŋ kɛbo ya.'
42016027	Keŋte kↄbate ŋon yako e nyiaa, 'Me kya, kenaŋ na mɛɛ sola neŋ bo, kpila Lasarose ka bese gyu me kya dɛɛ,
42016028	nawolo nyi me dana naabia baala banoŋ na ↄ kaa faree wↄ, na mena ya na baŋ mↄ baa kↄŋ kaa naa diyem boalaŋ kei man.'
42016029	Keŋte Aberaham yako kↄbate ŋon nyiaa, 'Ba gyeŋ Wurubuarɛ mmaraase ŋan ↄ be yeli Mosesi be ŋmarase see, na Wurubuarɛ nombia ŋan Wurubuarɛ akpeŋkpeŋgyↄↄra ba wolo nɛ. Mena dↄↄ baa tei nombia ŋenaŋ nideli.'
42016030	Botↄↄ te kↄbate ŋon tiranↄↄ nyiaa, 'Koa me kya Aberaham! Akpaa ŋolo da lee woya man kɛbo gyu keyako wↄ nɛ, baa kyɛɛkee lee be nombiakumɛɛ keyɛɛ man na baa kↄŋ Wurubuarɛ gyaŋ.'
42016031	Keŋte Aberaham yako e nyiaa, 'Nyi akpaa be te nyii Mosesi na Wurubuarɛ akpeŋkpeŋgyↄↄra baŋ nombia ya nɛ, mena mↄ te ŋolo de fom lee yeŋ man kɛbo gyu be gyaŋ koraŋ na bↄↄ gyae baa taŋ bua e ya.' "
42017001	Keŋte Yesu yako ↄ kaseela baŋ nyiaa, "Abↄↄ ŋan ne yeli balaŋ ne yɛɛ dukum nɛ gyae ke kↄŋ, mↄna nyaŋ ŋon ŋe gyae ke ta n dↄↄ kↄŋ nɛ nya laako!
42017002	Akpaa nyi ba mo boe dinaa dinaa kpaŋ n wↄŋe man te be fuŋ neŋ do ɛpo man nɛ, dei fa neŋ kela nyi n ke yela bia buruburu kɛwↄ man ŋolo keyɛɛ dukum.
42017003	Mena dↄↄ ɛ kɛɛ ɛ wose nideli. Akpaa n dↄↄ de yɛɛ neŋ dukum na lese si e, te akpaa ↄ nyii ↄ wose asɛɛ te ↄ kyɛɛkee na mo kyɛɛ e.
42017004	Akpaa ↄ yɛɛ nombiikum tia neŋ betabonyetooro wee dokoloŋ, te ↄ bese kↄŋ n gyaŋ betabonyetooro wee dokoloŋ kenaŋ kaa doo neŋ teree na mo kyɛɛ e."
42017005	Keŋte Yesu kpilala kufu bala baŋ yako e nyiaa, "De Gbeŋgyoo, yela da kelɛɛdi ka bo kpu."
42017006	Keŋte de Gbeŋgyoo Yesu yako wↄ nyiaa, "Akpaa ɛ kelɛɛdi yɛɛ peperee ŋgba kefaabii koraŋ nɛ, ɛ ke tale yako daŋ nyi 'Kulu na n lila pou na n kaa seŋ ɛpo man, te gyae ke kↄŋ mena.'
42017007	Dɛɛ mo ke nyi ɛ man ŋolo dana tobaale ŋon ↄ ne fare fa e yaa ↄ ne kɛɛ ↄ namense dↄↄ. Akpaa tobaale ŋon da lee ŋale man kↄŋ nɛ, ↄ gbeŋgyoo ŋon bɛɛ yako e nyi tisi kyaa bileŋ na n kedi ya.
42017008	Mↄna ↄ ne yako e bo nyi, 'Desina n wose na n ke saa me balinↄↄ weenɛɛ fa maŋ na n ke kyaa daa maŋ maa di na maa nyↄↄ, me taŋ na pɛna nyaŋ mↄ n kaa di na n ke nyↄↄ.'
42017009	Kaboena nyi balee ŋon waa do ↄ tobaale ŋon nↄↄ nyi ↄ te yɛɛ kpene keŋ ↄ be yako e nyi waa yɛɛ dↄↄ? Koa.
42017010	Mena te doo fa ɛmɛɛ mↄ, nyi akpaa ɛ yɛɛ kpene kamasɛ keŋ mↄↄ yako ŋon nyi yaa yɛɛ nɛ, kaboena yaa yako nyi de taŋ yɛɛ n tewulɛɛwↄ, tom keŋ kaboena nyi dɛɛ yɛɛ nɛ te de yɛɛwↄ."
42017011	Yesu ka mo ↄ nyee baŋ ↄ ne gyu Gyerusalɛm donↄↄ man nɛ, ↄ tɛɛwↄ Samaria na Galelia tɛɛlese wulu man.
42017012	Debaŋ keŋ ↄ na gyoo akuraa daale man nɛ, balaŋ kufu baale baŋ bɛɛ wee kawee yayam nɛ kↄŋawↄ be kaa gyaŋee na e te be dↄↄwↄ seŋ lemlem,
42017013	keŋte be gyinaa be nↄↄ nyiaa, "De Gbeŋgyoo Yesu! Waaseda wii de waraŋase!"
42017014	Yesu kena wↄ keŋ nɛ, ↄ yako wↄ nyiaa "Ɛ mo ɛ wose kawola Wurubuarɛ saese baŋ." Be kee gyuu nɛ te be kaweese ŋan taŋawↄ.
42017015	Be man ŋolo kena nyi ↄ kawee te taŋ nɛ, ↄ besewↄ kↄŋ Yesu gyaŋ na ↄ ne fae yeesa lese Wurubuarɛ yele.
42017016	Keŋte ↄ kaa buŋawↄ Yesu nawↄↄtɛɛ do e nↄↄ. Na mena balee kei yɛɛ Samaria baale e.
42017017	Botↄↄ te Yesu bↄↄsewↄ nyiaa, "Na balaŋ kufu te me kyↄↄwↄ yee? Te nde balaŋ kadaale akaŋ baŋ?
42017018	Weera dↄↄ te ŋↄↄle kei waageŋ yɛna walaŋ ŋon ↄ ba bese kↄŋ ↄ kaa fa Wurubuarɛ karaŋ?"
42017019	Botↄↄ te Yesu yako e nyiaa, "Koro na n ke ta, n kelɛɛdi dↄↄ te n nyiŋa kawee kekyↄ."
42017020	Wee daale nɛ Farasiitena baale bↄↄse Yesu nyiaa, debaŋ woŋti te Wurubuarɛ gyoori keŋ gyae ke kↄŋ. Keŋte Yesu tiranↄↄ fa wↄ nyi, "Wurubuarɛ gyoori keŋ be gyae ke kↄŋ na ɛ kena ke na ɛ sia fonɛɛ nyi kɛɛ kↄŋ ya.
42017021	Ŋolo be gyae waa yako ŋon nyiaa 'Ɛ kɛɛ, keŋ yaa kɛbo,' yaa ke kyaa yenaŋ daale ya! Nawolo nyi Wurubuarɛ gyoori keŋ kyaa ɛ man."
42017022	Keŋte Yesu yako ↄ kaseela baŋ nyiaa, "Debaŋ daale gyae kekↄŋ keŋ ɛ ke gyae nyi ɛ ka bese naa maŋ Deniwalaŋ Bu ŋon kekyaa man wee dokoloŋ gba, mↄna ɛ be gyae ɛ kena ya."
42017023	Balaŋ baa yako ŋon nyiaa, "Ↄ kyaa kɛbo, yaa ↄ kyaa yenaŋ daale! Mↄna ɛ na yekii sila wↄ ya.
42017024	Nawolo nyi wee keŋ maŋ Deniwalaŋ Bu ŋon maa bese kↄŋ nɛ, walaŋ kamasɛ waa naa maŋ ŋgba mena keŋ ↄga ne ŋmaale adido te walaŋ kamasɛ ne naa ka keŋmaŋee keŋ nɛ.
42017025	Mↄna kaboena nyi maa taŋgbɛɛ naa diyem nideli, na gyɛŋ wee kei balaŋ ke bɛɛ maŋ pɛ.
42017026	Mena keŋ be kↄŋ Nowa kekyaa man nɛ, mena mↄ te gyae ke kↄŋ maŋ Deniwalaŋ Bu ŋon ka bese kↄŋ man.
42017027	Mena Nowa weeya ŋenaŋ man nɛ, na balaŋ gyakaa bee dii na bɛɛ nyↄↄ, na ala na baala mↄ ne yala dↄŋa kelii debaŋ keŋ Nowa ba gyoo adakaa keŋ man te loŋ keŋ waalewↄ kaa koe balaŋ pou.
42017028	Mena mↄ te yɛɛwↄ Lↄↄte kekyaa man. Balaŋ gyakaa bee dii na bɛɛ nyↄↄ, na baale ne yↄↄ abↄↄ na baale mↄ ne lɛɛ, na baale ne duu abↄↄ na baale mↄ ne ma denɛɛ.
42017029	Mↄna wee keŋ Lↄↄte ba lee Sodom donↄↄ man nɛ, Wurubuarɛ yela boalaŋ na kpatakpela leewↄ adido kↄŋ kaa kpa Sodom donↄↄ pou.
42017030	Mena mↄ te wee keŋ maŋ Deniwalaŋ Bu ŋon maa bɛɛ lee nɛ gyae ke futaa balaŋ.
42017031	Mena wee kenaŋ nɛ walaŋ kamasɛ ŋon ↄ be kyaa ↄ deni man ya te wa abↄↄ doo ↄ deni man nɛ, ↄ na bese gyu ka lese ŋa ya. Mena mↄ te walaŋ ŋon ↄ kyaa wↄↄman nɛ ↄ na bese gyu dɛɛ nyi ↄ kaa mo ↄ kolo ya.
42017032	Ɛ na wolee kpene keŋ be kↄŋ Lↄↄte wɛɛle dↄↄ nɛ ya.
42017033	Walaŋ kamasɛ ŋon ↄ ne gyae nyi waa lɛɛ ŋon gbagba nyeedoŋ na ke gyae ka lee ↄ nyiŋmaa man, mↄna walaŋ ŋon ↄ nyeedoŋ da lee ↄ nyiŋmaa man lee maŋ dↄↄ nɛ waa bese nyiŋ ke.
42017034	Mena dↄↄ mɛɛ yako ŋon ɛ ke nyii nyi mena wee kenaŋ nelim nɛ balaŋ bala baa doo dofoŋoŋ dokoloŋ dↄↄ, mↄna Wurubuarɛ waa mo ŋolo tina ŋolo yela.
42017035	Ala bala baa seŋ debodokoloŋ bɛɛ naŋ abↄↄ, mↄna Wurubuarɛ waa mo ŋolo tina ŋolo yela.
42017036	Mena mↄ te baala bala baa seŋ wↄↄman bɛɛ yɛɛ tom, mↄna Wurubuarɛ waa mo ŋolo tina ŋolo yela."
42017037	Botↄↄ te ↄ kaseela baŋ bↄↄse e nyiaa, "De Gbeŋgyoo, aleŋ gbɛɛ te mena nombia kɛŋa pou gyae kekↄŋ?" Keŋte Yesu tiranↄↄ fa wↄ nyiaa, "Botↄↄ keŋ kolo punta doo nɛ, botↄↄ te bapɛtɛɛna ne yilaa."
42018001	Keŋte Yesu gyↄↄ dudu fa ↄ kaseela baŋ wola wↄ nyiaa, kaboena nyi baa fane wee kamasɛ keŋ ba wose na yↄkↄse wↄ ya.
42018002	Ↄ yako wↄ nyiaa "Donↄↄ daale man nɛ nombiadiiri ŋolo kyaawↄ keŋ ↄ bee yee Wurubuarɛ ya, te ↄ be famenɛ na walaŋ mↄ ya.
42018003	Na lialo ŋolo mↄ kyaa donↄↄ kenaŋ man. Ↄ ne kyaa kↄŋ nombiadiiri ŋon gyaŋ kaa waase e wee kamasɛ nyiaa, 'Kɛɛ na n ke di daa na me walaŋ ŋon daa na e be nyim nɛ nombia ŋan nideli fa maŋ.'
42018004	Nafↄ nombiadiiri ŋon bɛɛwↄ kelii debaŋ daale, mↄna wↄle wↄle nɛ ↄ yako ↄ wose nyiaa, 'Yɛɛ ampaŋ nyi mↄↄ ne yee Wurubuarɛ ya te mↄↄ famenɛ na walaŋ mↄ ya.
42018005	Mↄna alo kei nombia te poro maŋ mena dↄↄ maa kɛɛ na maa di ↄ nombia ŋan nideli fa e, na ↄ be nyiŋ gyem tisi me dↄↄ naase maŋ diyem bela ya.' "
42018006	Botↄↄ te Yesu yakowↄ nyiaa, "Ɛ nyii kpene keŋ nombiadiiri kum kei be yako.
42018007	Akpaa mena na Wurubuarɛ be gyae waa di nombia anokoare man fa ↄ balaŋ baŋ bee wii baake e nelim na ka weese nɛ yee? Ɛ ne lɛɛdi nyi waa wↄŋee ↄ wose nyi ↄ be kyↄ wↄ yee?
42018008	Mɛɛ yako ŋon ɛ ke nyii nyiaa, Wurubuarɛ waa di nombia ŋan anokoare man fa wↄ bileŋ na waa yela baa di deŋele. Te nyi akpaa maŋ Deniwalaŋ Bu ŋon ma bese kↄŋ na, balaŋ baa kyaa tɛɛle kei dↄↄ keŋ baa lɛɛ maŋ di?"
42018009	Yesu besewↄ gyↄ dudu kei fa balaŋ baŋ bɛɛ kɛɛ ba wose gyↄ konↄↄ nyi be gbɛɛneŋ tenɛɛ Wurubuarɛ siaman, te bↄↄ na mo walaŋ kamasɛ yɛɛ kolo ya nɛ nyiaa!
42018010	"Baala bala baale gyuu Wurubuarɛ ↄsom deni dinaa keŋ man be kaa fane. Ŋolo yɛɛ Farasii baale e te ŋolo mↄ yɛɛ lempoolɛɛre e.
42018011	Farasii baale ŋon korowↄ seŋ te ↄ fanewↄ kɛlɛɛ ↄ wose nyiaa, 'Wurubuarɛ mɛɛ fa neŋ karaŋ nyi ma te yɛɛ nombiakumɛɛyɛɛre e ŋgba balaŋ akaŋ baŋ nɛ ya. Mↄↄ yɛɛ ŋgba ŋmɛɛlatena na balaŋ kumɛɛ na kafoŋtena yaa ŋgba lempoolɛɛre kei nɛ ya.
42018012	Mɛɛ bake me nↄↄ betabola weeya nyetooro kamasɛ man, te mɛɛ kpase ma kpene kamasɛ keŋ mee nyim nɛ akpeŋ kufu na me ta mo dekpeŋ dokoloŋ fa nyaŋ Wurubuarɛ.'
42018013	Mↄna lempoolɛɛre ŋon dↄↄ, ŋon gyuuwↄ ka seŋ yenaŋ keŋ nyi ↄ te gyina ↄ sia kɛɛ adido gba ya te ↄ moo ↄ nyiŋmaase gyakaa ↄ konↄↄ dↄↄ waraŋase man yako nyiaa, 'Wurubuarɛ, wii maŋ nombiakumɛɛyɛɛre kei waraŋase.' "
42018014	Keŋte Yesu yakowↄ nyiaa, "Mɛɛ yako ŋon ɛ ke nyii nyi ba ke fane taŋ nɛ, lempoolɛɛre ŋon te Wurubuarɛ lɛɛwↄ do nyi ↄ gbɛɛneŋ tenɛɛ ŋon Wurubuarɛ siaman. Nawolo nyi walaŋ kamasɛ ŋon ↄ gyina ↄ wose adido na Wurubuarɛ waa yↄkↄse e, te walaŋ kamasɛ ŋon ↄ yↄkↄse ↄ wose na Wurubuarɛ waa gyina e adido."
42018015	Wee daale balaŋ baale moo be bia kↄŋ nyi Yesu waa mo ↄ nyiŋmaa gyakaa be dↄↄ na waa hiraa wↄ. Ↄ kaseela baŋ kena mena nɛ, be ŋmanyaŋ balaŋ baŋ.
42018016	Keŋte Yesu baake bia baŋ kↄŋ ↄ gyaŋ te ↄ yakowↄ nyiaa, "Ɛ yela bia baŋ kekↄŋ me gyaŋ, ɛ na tↄ wↄ gbɛɛ ya. Nawolo nyi Wurubuarɛ gyoori keŋ yɛɛ balaŋ baŋ bɛɛ yↄkↄse ba wose ŋgba bia kɛwↄ dinↄↄ nɛ wui.
42018017	Ampaŋ yaa mɛɛ yako ŋon nyiaa, walaŋ kamasɛ ŋon ↄ te yↄkↄse ↄ wose do Wurubuarɛ tɛɛ ŋgba biikyaa e ya nɛ, ↄ be gyae waa gyoo Wurubuarɛ gyoori keŋ man korakora ya."
42018018	Wee daale nɛ Gyudatena siamante ŋolo kaa bↄↄse Yesu nyiaa "De Gbeŋgyoo kpaakpaa, woŋ te maa yɛɛ na maa nyiŋ nyeedoŋ kekpaa keŋ?"
42018019	Botↄↄ te Yesu bↄↄse e nyiaa, "Woŋ dↄↄ te n ne baake maŋ walaŋ kpaakpaa? Lee Wurubuarɛ wↄle nɛ walaŋ kamasɛ be kyaa keŋ ↄ yɛɛ walaŋ kpaakpaate e ya."
42018020	Ŋgba n gyeŋ Wurubuarɛ mmaraase ŋan ne yako nyi, "Na lee n baale yaa n wɛɛle wↄle ya, na ko walaŋ ya na ŋmɛɛle ya, na kara n dↄↄ nↄↄ ya. Bu n kya na n naa nɛ?"
42018021	Keŋte balee ŋon mↄ tiranↄↄ nyiaa "Me wulaa mee di mmaraase kɛŋa pou dↄↄ leenaŋ me biatɛɛ"
42018022	Yesu ke nyii ↄ nↄↄwoya ŋan nɛ ↄ yako e nyiaa, "Ta bese ka neŋ kolo dokoloŋ kooŋ n ke yɛɛ. Gyu ke yↄↄ nya abↄↄ ŋan pou n dana nɛ na n ka mo kↄba keŋ kpɛlɛɛ ayematena na n ke kↄŋ kaa sila maŋ. N yɛɛ mena na n ke nyiŋ abↄↄ kpaakpaa see n wose Wurubuarɛ gyaŋ adido."
42018023	Balee ŋon ke nyii nombia kɛŋa nɛ, takaa e nideli nawolo nyi ↄ dana abↄↄ burum.
42018024	Keŋte Yesu gɛɛsewↄ kɛɛ e te ↄ yakowↄ nyiaa, "Gyae ke yɛɛ doŋ fa baŋ be dana kↄba nɛ nyi baa gyoo Wurubuarɛ gyoori keŋ man.
42018025	Mɛɛ yako ŋon ɛ ke nyii nyiaa, gyae ke yɛɛ doŋ fa baŋ be dana kↄba nɛ nyi baa gyoo Wurubuarɛ gyoori keŋ man, kela nyi kurumↄↄ ka gyoo ŋarale bↄↄ man lee."
42018026	Balaŋ baŋ ke nyii nombia kɛŋa nɛ be bↄↄse e nyiaa, "Nyi nnɛ te doo na, amↄte ne gyae la waa nyiŋ nyeekelɛɛ baa?"
42018027	Keŋte Yesu tiranↄↄ nyiaa, "Kpene keŋ deniwalaŋ be gyae waa tale yɛɛ ya nɛ, Wurubuarɛ dↄↄ waa tale yɛɛ."
42018028	Botↄↄ te Pita yakowↄ nyiaa, "De gbeŋgyoo, daa dↄↄ de te tina kpene kamasɛ keŋ de dana nɛ yela, te de dↄŋɛɛ de silana neŋ."
42018029	Keŋte Yesu yako wↄ nyiaa, "Mɛɛ yako ŋon ɛ ke nyii nyiaa, walaŋ kamasɛ ŋon ↄ be tina ↄ dekpaŋalaŋ yaa ↄ wɛɛle yaa ↄ naabia yaa ↄ kya na ↄ naa yaa ↄ bia yela lee Wurubuarɛ gyoori keŋ dↄↄ nɛ,
42018030	waa bese nyiŋ ŋa burum kpu gyɛŋ weeya kɛŋa man, na waa bese nyiŋ nyeedoŋ kekpaa wee daale."
42018031	Wee daale nɛ Yesu baake ↄ kaseela kufu bala baŋ lee yenaŋ te ↄ yako wↄ nyiaa, "Dee gyu Gyerusalɛm donↄↄ man baa, te kpene kamasɛ keŋ Wurubuarɛ akpeŋkpeŋgyↄↄra be ŋmarase lee maŋ Deniwalaŋ Bu ŋon wose man nɛ, gyae ke kↄŋ mena.
42018032	Baa mo maŋ do balaŋ baŋ ba te yɛɛ Gyudatenawↄ ya nɛ nyiŋmaa man, na baa kulu maŋ na baa tee maŋ na baa tↄ nↄↄloŋ woli maŋ na baa tuku maŋ na baa ko maŋ.
42018033	Mↄna weeya atoorote keŋ nɛ, Wurubuarɛ waa gyuusu maŋ lee yeŋ man."
42018034	Yesu kaseela baŋ te nyii nombia kɛŋa man ya, nawolo nyi Wurubuarɛ ta lese ŋe man wola wↄ ya mena dↄↄ be te nyii ŋe man dokoloŋ man ya.
42018035	Yesu kɛɛ benaa Gyeriko donↄↄ man nɛ, na siayɛlɛɛsate ŋolo kyaa gbɛɛnaa man ↄ na solee abↄↄ.
42018036	Ↄ ke nyii balaŋ burum baŋ kɛɛ lam nɛ, ↄ bↄↄse wↄ nyi woŋ kↄŋala?
42018037	Keŋte balaŋ baŋ yako e nyiaa "Yesu Nasarɛte baale ŋon ne laŋa laa."
42018038	Botↄↄ te ↄ gyinaa ↄ nↄↄ baake nyiaa, "Yesu, Defidi ↄ naanabii! Wii me waraŋase!"
42018039	Balaŋ baŋ be dↄŋɛɛ siaman nɛ ŋmanyaŋ e nyi waa wu ↄ nↄↄ. Mↄna nɛnɛɛ gba te ↄ desinaa fae yeesa nedoŋ nyiaa, "Defidi ↄ naanabii! Wii me waraŋase."
42018040	Mena dↄↄ Yesu seŋawↄ te ↄ yakowↄ nyi baa mo siayɛlɛɛsate ŋon kↄŋ ↄ gyaŋ. Ↄ ka benaa e nɛ, Yesu bↄↄse e nyiaa,
42018041	"Woŋ te n ne gyae nyi maa yɛɛ fa neŋ?" Keŋte siayɛlɛɛsate ŋon tiranↄↄ nyiaa, "Me Gbeŋgyoo, mɛɛ gyae me sia ke gyuusu."
42018042	Keŋte Yesu yako e nyiaa, "N sia dee gyuusu na n kena. N ke lɛɛ maŋ di dↄↄ te n nyiŋa kawee kekyↄ."
42018043	Debokenaŋ man te ↄ sia gyuusuwↄ, te ↄ naawↄ te ↄ sila Yesu na ↄ na lese Wurubuarɛ yele. Balaŋ dikpii keŋ pou kena nɛ, baŋ mↄ lese Wurubuarɛ yele.
42019001	Yesu ke gyu ka gyoo Gyeriko donↄↄ man ↄ ne lam nɛ,
42019002	na balee ŋolo kyaa botↄↄ keŋ ↄ yele yɛna Sakio. Ↄ yɛɛ lempoolɛɛra kegyia e te ↄ dana kↄba mↄ nideli.
42019003	Sakio kei gyaewↄ nyi waa naa Yesu mↄna ↄ yɛɛ walaŋ duguŋte e dↄↄ ↄ te tale naa e ya, nawolo nyi balaŋ baŋ boe.
42019004	Mena dↄↄ ↄ kyaŋa gbɛɛ gyu siaman ka gyeŋ daŋ daale, na waa nyiŋ naa e nawolo nyi botↄↄ te Yesu waa kaa mo.
42019005	Yesu kelii daŋ keŋ tɛɛ nɛ ↄ gyinaa ↄ sia kɛɛ adido te ↄ naa Sakio te ↄ baake e nyiaa, "Sakio tisi kↄŋ bileŋ, nawolo nyi gyɛŋ n dɛɛ te maa soo."
42019006	Mena dↄↄ Sakio mↄ tisiwↄ bileŋ kↄŋ te ↄ lɛɛ Yesu gyoŋ man.
42019007	Balaŋ baŋ pou bↄↄ naa nɛ fiasɛɛ bɛɛ ŋorokotee nyi, "Balee kei ne gyu ↄ kaa soo nombiakumɛɛyɛɛre kei."
42019008	Be ke gyu ka gyoo Sakio dɛɛ nɛ, ↄ korowↄ kaa seŋ balaŋ baŋ siaman te ↄ yako Yesu nyiaa, "De Gbeŋgyoo kɛɛ, maa kpase ma abↄↄ ŋan pou me dana nɛ yaale fa ayematena. Te akpaa me te sisii ŋolo na maa tↄ e betabonaara kpu"
42019009	Keŋte Yesu yako Sakio nyiaa, "Gyɛŋ Wurubuarɛ te lɛɛ ɛmɛɛ na n dekpaŋalaŋmantena pou nyee, nawolo nyi nyaŋ mↄ n yɛɛ Aberaham ↄ naanabii e.
42019010	Nawolo nyi maŋ Deniwalaŋ Bu kↄŋae me kaa kɛo na maa lɛɛ baŋ bↄↄ yoo nɛ nyee."
42019011	Balaŋ baŋ kee tei mena nombia kɛŋa nɛ, Yesu besewↄ gyↄ dudu fa wↄ nawolo nyi bɛɛ benaa Gyerusalɛm donↄↄ man, na balaŋ gyeŋ nyi Wurubuarɛ gyoori keŋ gyae ke bɛɛ lee debokenaŋ man.
42019012	Mena dↄↄ Yesu yakowↄ nyiaa, "Balee ŋolo kyaawↄ keŋ ↄ yɛɛ gyooro bu e, te ↄ korowↄ gyu tɛɛle daale dↄↄ lemlem ↄ kaa di gyoori na waa bese kↄŋ.
42019013	Debaŋ keŋ ↄ ne gyae waa gyu nɛ ↄ baake ↄ tewulɛɛ kufu baale te ↄ faa wↄ kↄba kyɛɛkyɛɛ te ↄ yako wↄ nyiaa, 'Ɛ mo kↄba kei besena ɛ wose kelii debaŋ keŋ maa bese kↄŋ.'
42019014	Mↄna ↄ dɛɛtena baŋ bɛɛ gyae ↄ nombia ya, mena dↄↄ be kpila balaŋ gyu keyako donↄↄ keŋ man ↄ ne gyu nɛ kegyiise nyiaa, 'De bɛɛ gyae balee kei kaa bese de gyoo ya.'
42019015	Mↄna kegyiise baŋ see balee ŋon gyoo te ↄ besewↄ kↄŋ ↄ dɛɛ. Ↄ ka bese kↄŋ nɛ ↄ kpilawↄ baake ↄ tewulɛɛ baŋ ↄ be fa wↄ kↄba nɛ nyi baa kↄŋ, na waa kɛɛ kpene keŋ bↄↄ nyim gyakaa be kↄbase ŋan dↄↄ.
42019016	Ↄ tobaale gyaŋgbate ŋon kↄŋawↄ kaa yako e nyiaa, 'Me gbeŋgyoo, kↄba keŋ n ba mo fa maŋ nɛ ta lola kufu kpu na bene keŋ.'
42019017	Keŋte ↄ gbeŋgyoo ŋon yako e nyiaa, 'Nyaŋ na keyɛɛ, n yɛɛ tobaale kpaakpaate e! Mena keŋ n be di anokoare abↄↄ peperee kɛŋa man dↄↄ nɛ, maa yela n ke kɛɛ donↄↄse kufu dↄↄ fa maŋ.'
42019018	Ↄ tobaale balate ŋon mↄ kↄŋawↄ kaa yako e nyiaa, 'Me gbeŋgyoo, n kↄba keŋ n ba mo fa maŋ nɛ ta lola anoŋ kpu na bene keŋ.' "
42019019	Botↄↄ te ↄ yako e nyiaa, "Nyaŋ mↄ n ke kɛɛ donↄↄse anoŋ dↄↄ fa maŋ."
42019020	Keŋte ↄ tobaale ŋolo mↄ kↄŋawↄ kaa yako e nyiaa, "Me gbeŋgyoo, n kↄba keŋ n ba mo fa maŋ nɛ yaa, ma moo ke kpaŋ na kakyeŋgbelaa ka weese.
42019021	Nawolo nyi na mee yee neŋ nyi n nombia dana doŋ. N na mo kpene keŋ te yɛɛ n wui ya, te n ne kↄ abↄↄ ŋan n te duu ya nɛ mↄ."
42019022	Keŋte ↄ gbeŋgyoo ŋon yako e nyiaa, "N yɛɛ tobaale kum e, nyaŋ gbagba n nↄↄwoya te maa mo bu neŋ fↄↄ. N gyeŋ nyi me nombia dana doŋ te mɛɛ mo kpene keŋ te yɛɛ me wui ya, te mɛɛ kↄ abↄↄ ŋan me te duu ya na,
42019023	woŋ dↄↄ te n ta mo me kↄba keŋ ka do kↄba dɛɛsee man na me kↄŋ na, me kaa lɛɛ keŋ na ka loŋ keŋ ya?"
42019024	Botↄↄ te be gbeŋgyoo ŋon yako baŋ ba seŋɛɛ botↄↄ nɛ nyiaa, "Ɛ lɛo kↄba keŋ lee ↄ gyaŋ na ɛ ka mo fa walaŋ ŋon ↄ kↄba ba lola kufu kpu nɛ."
42019025	Keŋte ↄ tewulɛɛ baŋ yako e nyiaa, "De gbeŋgyoo, ŋgba ŋon wulaa ↄ dana kↄba burum?"
42019026	Botↄↄ te be gbeŋgyoo ŋon tiranↄↄ fa wↄ nyiaa, "Mɛɛ yako ŋon ɛ ke nyii nyi walaŋ kamasɛ ŋon ↄ wulaa ↄ dana abↄↄ burum nɛ baa mo ŋaale kpu e bela. Te walaŋ kamasɛ ŋon ↄ betaŋ ya nɛ, kyomii keŋ gba ↄ dana koraŋ nɛ baa lɛo ke lee ↄ nyiŋmaa man.
42019027	Te me kↄlala baŋ ba te gyae nyi maa di gyoori be dↄↄ ya nɛ, ɛ mo wↄ kↄŋ na ɛ kaa koe wↄ me siaman kɛbo."
42019028	Yesu keyako nombia kɛŋa taŋ nɛ, ↄ tɛɛwↄ balaŋ baŋ siaman te ba moo ba nyee baŋ bee gyu Gyerusalɛm donↄↄ man.
42019029	Ↄ kɛɛ benaa Bɛtifagi na Bɛtani donↄↄse ŋan kyaa oliifi bula keŋ teŋa man nɛ, ↄ kpila ↄ kaseela baŋ man balaŋ bala
42019030	nyiaa, "Ɛ gyu akuraa keŋ kyaa ɛ siaman nɛ man. Ɛ betaa ɛ na gyoo ke man pɛ nɛ, ɛ kena afurum bu ŋolo kpaŋɛɛ keŋ walaŋ na walaŋ te kyaa ta ↄ dↄↄ see ya. Ɛ booli e na ɛ ka mo e kↄna maŋ kɛbo.
42019031	Akpaa ŋolo de bↄↄse ŋon nyi, 'Weera dↄↄ te ɛ ne booli e?' na 'Ɛ yako e nyi de Gbeŋgyoo Yesu ne gyae na e.' "
42019032	Keŋte baŋ Yesu be kpili nɛ gyuuwↄ kena afurum bu ŋon kpaŋɛɛ ŋgba mena keŋ ↄ be yako wↄ nɛ.
42019033	Be kee booli afurum bu ŋon nɛ ↄ gbeŋgyoo bↄↄse wↄ nyiaa, "Weera dↄↄ te ɛ ne booli ma afurum bu ŋon?"
42019034	Keŋte be tiranↄↄ fa e nyiaa, "De Gbeŋgyoo Yesu ne gyae na e."
42019035	Te ba moo afurum bu ŋon kↄna Yesu. Botↄↄ te ↄ kaseela baŋ moo be kanyaŋse gyakaa afurum bu ŋon dↄↄ te be gate Yesu gyakaa ↄ dↄↄ.
42019036	Yesu kekyaa ↄ dↄↄ ↄ ne gyuu nɛ, baale fɛlɛɛ be kanyaŋse lↄ gbɛɛnaa man fa e.
42019037	Yesu kɛɛ gyoo Gyerusalɛm donↄↄ man, te ↄ ka benaa na botↄↄ keŋ gbɛɛ keŋ be tisi lee oliifi bula keŋ nyee man ne kↄŋ ka teŋa man nɛ, ↄ silala burum baŋ pou sia gyeewↄ te be fiasɛɛ bɛɛ fae yeesa lese Wurubuarɛ yele gyoŋ man lee nombia dinaana na gyakoloŋ nombia ŋan bↄↄ naa nɛ dↄↄ.
42019038	Be fae yeesa yako nyiaa, "Ɛ fa dɛɛ lese gyoo ŋon ↄ ne kↄŋ de Gbeŋgyoo Wurubuarɛ yele man nɛ yele. Wosefɛɛreŋ dɛɛ kyaa adido, te Wurubuarɛ ŋon ↄ kyaa adido mↄ nɛ gyoorobiiri dɛɛ kaboena e."
42019039	Na Farasiitena baale kpuɛ na balaŋ baŋ be silana e nɛ te be yako Yesu nyiaa, "De Gbeŋgyoo, tↄ n silala baŋ nyi baa wu be nↄↄ."
42019040	Keŋte Yesu yako wↄ nyiaa, "Akpaa balaŋ kɛwↄ de wu be nↄↄ koraŋ nɛ, boya gyae ke fae yeesa lese Wurubuarɛ yele."
42019041	Yesu ka benaa Gyerusalɛm donↄↄ te ↄ kena ke nɛ, ↄ wiiwↄ fa ke,
42019042	keŋte ↄ yakowↄ nyiaa, "Nafↄ akpaa ɛmɛɛ Gyerusalɛmtena deŋ gyeŋ kpene keŋ gyae ke fa ŋon wosefɛɛreŋ gyɛŋ wee kei nɛ, nafↄ na dei. Mↄna ɛ ba gyeŋ ke ya!
42019043	Te weeya ŋaale gyae kekↄŋ keŋ ɛ kↄlala baa kilisi ŋon, na baa tↄ ŋon do lee yenaŋ kamasɛ.
42019044	Na baa wↄlɛɛ ɛmɛɛ na ɛ donↄↄ keŋ pou keŋ nyi boe na boe be gyae ke gyakaa ke dↄↄ dↄↄ ya, nawolo nyi debaŋ keŋ Wurubuarɛ be kↄŋ nyi ↄ kaa lɛɛ ŋon nɛ ɛ bɛɛ e bo."
42019045	Keŋte Yesu gyuuwↄ ka gyoo Wurubuarɛ ↄsom deni dinaa keŋ dekpaŋalaŋ man. Na balaŋ ne yↄↄ abↄↄ botↄↄ te ↄ gegi wↄ,
42019046	te ↄ yako wↄ nyiaa, "Wurubuarɛ nombia aŋmaraseŋ see ne yako nyi Wurubuarɛ kpa, 'Me deni dinaa keŋ gyae ke yɛɛ botↄↄ keŋ baa fane. Mↄna ɛmɛɛ ta besena ke yɛɛ ŋmɛɛlatena dɛɛgyaŋee!' "
42019047	Wee na wee na Yesu ne kyaa wola balaŋ Wurubuarɛ nombia Wurubuarɛ ↄsom deni dinaa keŋ man. Te saese kegyiise na Gyudatena mmaraa wolala na donↄↄ kegyiise baŋ gyae gbɛɛ nyi baa ko e.
42019048	Mↄna be ta gyeŋ gbɛɛ keŋ baa mo kyaŋ e ya, nawolo nyi na balaŋ baŋ pou ne tei ↄ nombia ŋan ↄ na wolo nɛ nideli keŋ bↄↄ ne gyae ŋa ke laŋ wↄ ya.
42020001	Wee daale Yesu ke kyaa Wurubuarɛ ↄsom deni dinaa keŋ man ↄ na wola balaŋ nombia te ↄ ne kolosi Wurubuarɛ nombia kpaakpaa ŋan fa wↄ nɛ, saese kegyiise na Gyudatena mmaraa wolala na donↄↄ kegyiise kↄŋawↄ ↄ gyaŋ
42020002	kaa bↄↄse e nyiaa, "Yako daa, doŋ woŋti yaa n dana n ne yɛɛ mena abↄↄ kɛŋa pou? Amↄte faa na neŋ mena doŋ kenaŋ?"
42020003	Botↄↄ te Yesu tiranↄↄ fa wↄ nyiaa, "Maŋ mↄ ne gyae maa bↄↄse ŋon nombii dokoloŋ.
42020004	Gyↄn Wurubuarɛ loŋkesↄ keŋ ↄ be sↄ balaŋ nɛ, lee Wurubuarɛ gyaŋ yaa balaŋ gyaŋ?"
42020005	Botↄↄ te be lɛɛ aŋmaareŋ na dↄŋa nyiaa, "Woŋ te dɛɛ yako? Akpaa de yako nyi ka lee Wurubuarɛ gyaŋ na, waa bↄↄse daa nyi woŋ dↄↄ te da te lɛɛ Gyↄn nombia ŋan di ya?
42020006	Te akpaa de yako nyi ka lee balaŋ gyaŋ na, balaŋ dikpii kɛwↄ pou baa fuŋii daa boya. Nawolo nyi bɛɛ lɛɛ di nideli nyi Gyↄn yɛɛ Wurubuarɛ dekpeŋkpeŋgyↄↄre e."
42020007	Mena dↄↄ be tiranↄↄ fa Yesu nyiaa "Dↄↄ gyeŋ botↄↄ keŋ kↄↄ lee ya."
42020008	Keŋte Yesu mↄ yako wↄ nyiaa, "Akpaa mena na, maŋ mↄ ba wola ŋon me doŋ keŋ da lee ya."
42020009	Botↄↄ te Yesu gyↄↄ dudu kei fa balaŋ baŋ nyiaa, "Wↄↄfarale ŋolo fara wↄↄ te ↄ duu daasebia ŋaale ŋan ŋe yɛɛ ŋgba akutuse te bɛɛ baake ŋa nyi gerepo nɛ, te ↄ moo ŋa do paasetena baale nyiŋmaa man nyi baa kɛɛ ŋe dↄↄ, te ↄ korowↄ gyu tɛɛle wↄle daale man lemlem ke kyaa botↄↄ kyare.
42020010	Debaŋ kelii nyi bɛɛ kↄ daasebia ŋan nɛ, ↄ kpila ↄ tobaale ŋolo gyu paasetena baŋ gyaŋ nyi baa fa e ↄ wui nↄↄ. Botↄↄ te paasetena baŋ tuku tobaale ŋon, te be tina e yela ↄ laŋawↄ nawↄↄ kufu nyiŋmaase kufu.
42020011	Wↄↄte ŋon besewↄ kpila tobaale wↄle bela, mↄna be tuku ŋon mↄ do e desɛŋ te be yela e ↄ laŋawↄ nawↄↄ kufu nyiŋmaase kufu.
42020012	Botↄↄ te ↄ besewↄ kpila tobaale batoorote, mↄna be tuku ŋon mↄ do e gyamɛɛ te be gegi e lee wↄↄ keŋ man."
42020013	Keŋte wↄↄte ŋon yakowↄ nyiaa, "Woŋ te maa yɛɛ? Maa kpila maŋ gbagba me tↄↄman lolo bu, mberem ŋon na baa bu e."
42020014	Mↄna paasetena baŋ kena bu ŋon nɛ be yako dↄŋa nyiaa, "Kei yɛna bu ŋon waa di ↄ kya abↄↄ ŋan. Ɛ yela dɛɛ ko e na wa abↄↄ ŋan ka bese de wui."
42020015	Mena dↄↄ be wↄŋee e lee wↄↄ keŋ man ka ko. Keŋte Yesu bↄↄse wↄ nyiaa, "Woŋ te ɛ ne lɛɛdi nyi wↄↄte ŋon waa yɛɛ paasetena baŋ?"
42020016	"Waa kↄŋ na ↄ kaa ko paasetena benaŋ, na waa mo wↄↄ keŋ do balaŋ wↄlɛɛ nyiŋmaa man." Debaŋ keŋ balaŋ baŋ be nyii nombia kɛŋa nɛ be yakowↄ nyiaa, "Wurubuarɛ na yeli kekↄŋ mena ya."
42020017	Keŋte Yesu kɛɛ wↄ te ↄ bↄↄse wↄ nyiaa, "Nyi akpaa mena na, sena te ɛ ne nyii Wurubuarɛ nombia kɛŋa asɛɛ? 'Boe keŋ deni maara baŋ be bɛɛ nɛ, ta bese mokↄↄ kasee boe keŋ ne yeli deni keŋ ne yɛɛ doŋ.'
42020018	Walaŋ kamasɛ ŋon ↄ yale boe kei dↄↄ na, ke gyae ke keretii e kpetekpetekpete. Te nyaŋ walaŋ kamasɛ ŋon mↄ boe keŋ de yale n dↄↄ na, nyaŋ ke pɛtɛɛ."
42020019	Botↄↄ na saese kegyiise na Gyudatena mmaraa wolala baŋ gyae gbɛɛ baa kyaŋ Yesu debokenaŋ man. Nawolo nyi ba gyeŋ nyi baŋ yaa ↄ gyↄↄ dudu keŋ, mↄna na bee yee balaŋ baŋ.
42020020	Keŋ dↄↄ ba moo be sia gyakaa ↄ dↄↄ. Botↄↄ te kegyiise baŋ gyae kↄba fa balaŋ te be kpila wↄ nyi baa yɛɛ ba wose ŋgba be yɛɛ balaŋ kpaakpaawↄ nɛ na baa deke Yesu, na be kaa teese ↄ nↄↄman na baa nyiŋ lese e fa gyoo dinaa ŋon ↄ ne di be dↄↄ nɛ.
42020021	Keŋte balaŋ baŋ gyuuwↄ ke bↄↄse e nyiaa, "De Gbeŋgyoo, da gyeŋ nyi kpene keŋ n ne yako te n na wolo mↄ nɛ yɛɛ ampaŋ. Da gyeŋ nyi n bɛɛ kɛɛ walaŋ siaman ya, mↄna n na wola balaŋ Wurubuarɛ gbɛɛneŋ kpaakpaa ŋan bo na anokoare.
42020022	Dei nyi dɛɛ tↄ lempoo fa Romantena gyoo dinaa ŋon yaa de na tↄↄ ya?"
42020023	Yesu kena ba adao ŋan bee dii nɛ ↄ yako wↄ nyiaa,
42020024	"Ɛ mo kↄbabii keŋ daale kↄŋ maa kɛɛ. Amↄte nyee na ↄ yele gyakaa la ke dↄↄ?" Botↄↄ te be tiranↄↄ nyi "Romantena gyoo dinaa ŋon."
42020025	Mena dↄↄ Yesu yako wↄ nyiaa, "Mena na kpene keŋ yɛɛ Gyoo dinaa ŋon wui na ɛ mo fa e, te kpene keŋ yɛɛ Wurubuarɛ mↄ wui na ɛ mo fa e."
42020026	Kpene keŋ ↄ be yako nɛ dↄↄ ba te tale mo ↄ nↄↄwoya ŋan kyaŋ e balaŋ baŋ siaman ya. Mena dↄↄ ↄ nↄↄwoya yɛɛ wↄ gyakoloŋ te be wuu be nↄↄse.
42020027	Keŋte Sadukiitena baŋ bɛɛ yako nyi yeŋ wↄle kefoŋ be kyaa ya nɛ man baale kↄŋawↄ Yesu gyaŋ kaa bↄↄse e nyiaa,
42020028	"De Gbeŋgyoo, de naana Mosesi ŋmarase mmaraa kei fa daa nyi, 'Akpaa walaŋ ŋolo ↄ kegyia yaa ↄ naabu da yem tina ↄ wɛɛle yela te be ta lola bia ya na, kaboena nyi ŋon ↄ kyaa nɛ waa mo lialo ŋon yala na baa lola bia yere ŋon yele man.'
42020029	Kↄŋawↄ nyi baala nyetooro baale kyaawↄ te be kegyia ŋon yala alo te ↄ yeŋawↄ keŋ ↄ ta lola bia ya.
42020030	Botↄↄ te balate ŋon mↄ yala alo ŋon,
42020031	te batoorote ŋon mↄ mena. Balaŋ nyetooro kɛwↄ pou yala alo kei te ba yekeewↄ, mↄna be man ŋolo na alo ŋon ta lolo ya.
42020032	Kenaŋ wↄle na te alo ŋon mↄ yeŋawↄ.
42020033	Mena dↄↄ wee keŋ Wurubuarɛ waa gyuusu balaŋ baŋ pou bↄↄ yem nɛ lee yeŋ man na, baala nyetooro kɛwↄ baŋ bↄↄ yala alo kei gyaŋee nɛ, be man woŋti te alo ŋon waa yɛɛ ↄ wɛɛle?"
42020034	Botↄↄ te Yesu tiranↄↄ fa wↄ nyiaa, "Bɛɛ mo ala baŋ be kyaa tɛɛle kei dↄↄ nɛ fa yale te baala baŋ mↄ be kyaa tɛɛle kei dↄↄ nɛ ne yala ala,
42020035	mↄna balaŋ baŋ be kaboena nyi Wurubuarɛ waa gyuusu wↄ lee yeŋ man na baa kyaa kekpaakekpaa nɛ, baala be gyae baa yala ya te bↄↄ gyae baa mo ala mↄ fa yale debaŋ wↄle kenaŋ man ya.
42020036	Yeŋ be tale ko wↄ bela ya nawolo nyi be yɛɛ ŋgba Wurubuarɛ kpilala nɛ. Be yɛɛ Wurubuarɛ biawↄ, nawolo nyi ba te fom lee yeŋ man.
42020037	Mosesi mↄ torowↄ yako nyiaa, balaŋ ayeŋaŋ baa foŋ lee yeŋ man. Nawolo nyi debaŋ keŋ ↄ be naa depoŋfa keŋ ne kpaa nɛ ↄ yakowↄ nyiaa, de Gbeŋgyoo Wurubuarɛ yɛna Aberaham na Asiki na Gyekↄpo Wurubuarɛ.
42020038	Kei nawolo baa nyiaa, ↄ yɛɛ balaŋ baŋ be kyaa na be sia nɛ Wurubuarɛ e. Ↄ te yɛɛ woya Wurubuarɛ e ya, nawolo nyi Wurubuarɛ siaman na ↄ balaŋ pou delena."
42020039	Botↄↄ te Gyudatena mmaraa wolala baŋ baale yakowↄ nyiaa, "De Gbeŋgyoo, n tiranↄↄ nideli."
42020040	Mena dↄↄ ŋolo te tale gyↄ ↄ konↄↄ bↄↄse e nombii bela ya.
42020041	Keŋte Yesu bↄↄse wↄ nyiaa, "Sena te baa tale yako nyi nyeelɛɛre ŋon Wurubuarɛ be yako see nyi waa kↄŋ nɛ yɛɛ gyoo Defidi ↄ naanabii e?
42020042	Nawolo nyi gyoo Defidi gbagba yakowↄ nↄↄneŋ tↄne keŋ man nyiaa, 'De Gbeŋgyoo Wurubuarɛ ŋon yako me Gbeŋgyoo nyi "Tisi kyaa me dunoluŋ dↄↄ,
42020043	kelii debaŋ keŋ maa mo n kↄlala baŋ do n tɛɛ." '
42020044	Gyoo Defidi baake nyeelɛɛre ŋonaŋ nyi ↄ Gbeŋgyoo. Akpaa mena na, sena te nyeelɛɛre ŋonaŋ waa bese gyoo Defidi ↄ naanabii?"
42020045	Balaŋ baŋ pou kee tei Yesu nɛ ↄ yako ↄ kaseela baŋ nyiaa,
42020046	"Ɛ kɛɛ ɛ wose nideli na Gyudatena mmaraa wolala baŋ. Bɛɛ gyae kegbase dↄↄloŋ nyiŋan keta do kila, te bɛɛ gyae balaŋ ke buŋii do wↄ nↄↄ balaŋ dɛɛgyaŋee man, te bɛɛ gyae akyaese kpaakpaa Gyudatena ↄsom denɛɛ na be dɛɛgyaŋee di gyoŋ man.
42020047	Bɛɛ beo liala lɛo ba abↄↄ ŋan be dana nɛ. Bɛɛ fane kyare na baa mo beo balaŋ nyi be yɛɛ balaŋ kpaakpaawↄ." Wurubuarɛ waa wↄŋ mena balaŋ kɛwↄ dinↄↄ deŋela nideli kela walaŋ kamasɛ.
42021001	Yesu kekyaa Wurubuarɛ ↄsom deni dinaa keŋ man nɛ, ↄ gyinaa ↄ nyee na ↄ naa kↄbatena kɛɛ mo be kↄba kaa do kↄba adakaa keŋ man,
42021002	te ↄ naa lialo diyemte ŋolo mↄ moo kↄbasebia ala kaa do kↄba adakaa keŋ man.
42021003	Botↄↄ te Yesu yakowↄ nyiaa, "Ampaŋ yaa mɛɛ yako ŋon nyi lialo diyemte kei ta do kↄba kela balaŋ akaŋ baŋ pou.
42021004	Nawolo nyi baŋ pou bↄↄ do kↄba nɛ, ba lese kyomii bo lee ŋan be dana nɛ man. Mↄna lialo kei na ↄ diyem koraŋ na, ↄ moo kↄba keŋ pou ↄ dana nɛ kaa do."
42021005	Na Yesu kaseela baŋ man baale ne kolosi Wurubuarɛ ↄsom deni dinaa keŋ kyeo na mena keŋ bↄↄ mo boya kpaakpaa nyiŋan ma ke, na abↄↄ kpaakpaa ŋan balaŋ ba mo kaa fa Wurubuarɛ te bↄↄ mo desina deni kenaŋ nɛ wose man nombia. Keŋte Yesu yako wↄ nyiaa,
42021006	"Abↄↄ ŋan pou ɛ ne naa kɛbo nɛ, debaŋ daale gyae kekↄŋ keŋ baa tekerii ŋe popou lↄ keŋ nyi ɛ be gyae ɛ kena boe na boe gyakaa ke dↄↄ dↄↄ ya."
42021007	Keŋte ↄ kaseela baŋ bↄↄse e nyiaa, "De Gbeŋgyoo, debaŋ woŋti te mena nombia kɛŋa gyae kekↄŋ? Woŋ ne gyae la ke yɛɛ na kawola nyi debaŋ keŋ nombia kɛŋa gyae ke kↄŋ nɛ te lii?"
42021008	Botↄↄ te Yesu tiranↄↄ fa wↄ nyiaa, "Ɛ kɛɛ ɛ wose nideli nyi ŋolo na beo ŋon ya. Nawolo nyi balaŋ burum baa kↄŋ ma yele man nyi, 'Baŋ yɛna maŋ nyeelɛɛre ŋon,' na baa yako ŋon nyi 'Debaŋ keŋ te lii.' Akpaa ɛ nyii mena na ɛ na sila wↄ ya.
42021009	Te akpaa ɛ nyii yoo na yoo nombia na ɛ na yeli gyakoloŋ kekyaŋ ŋon ya, nawolo nyi kaboena nyi mena nombia kɛŋa pou dɛɛkↄŋ. Mↄna kɛŋa bɛɛ wolo nyi debaŋ ↄtomante keŋ gyae ke kↄŋ debokenaŋ man ya."
42021010	Keŋte Yesu besewↄ yako wↄ nyiaa, "Tɛɛlese gyae ka koro yokii na dↄŋa, te gyooneŋ mↄ baa yokii na dↄŋa.
42021011	Tɛɛle gyae ke wosi, tanam dinaa gyae ke yala tɛɛlese dↄↄ te kaweese mↄ gyae ke gbiki tɛɛlese dↄↄ. Gyakoloŋ nombia na nombia dinaana gyae ka lee adido kↄŋ.
42021012	Mↄna pɛte kɛŋa pou kekↄŋ nɛ, lee maŋ dↄↄ baa kyaŋ ŋon na baa naase ŋon diyem. Baa mo ŋon fa Gyudatena ↄsom denɛɛ man kegyiise na gyooneŋ na gyooneŋ kegyiise na baa di ɛ nombia na baa do ŋon denɛɛ man.
42021013	Kɛŋa gyae ke yela ɛ kenyiŋ gbɛɛ kolosi Wurubuarɛ nombia kpaakpaa ŋan fa wↄ.
42021014	Mↄna ɛ yela ke doo ya agyueŋ man nyiaa, te yɛɛ keŋ ɛ ka yeyɛɛ na nombii keŋ ɛ ka mo kolosi lese ɛ nↄↄse ya,
42021015	nawolo nyi maŋ ne gyae la maa wola ŋon nombia ŋan ɛ ke yako. Na maa fa ŋon nyansa keŋ ɛ kↄlala be gyae baa tale seŋ ɛ siaman nyi ɛmɛɛ na wↄ kedi nombia ya.
42021016	Ɛmɛɛ gbagba ɛ kyaↄ na ɛ naↄ na ɛ naabia na ɛ loŋtona na ɛ gyoona ne gyae la baa lese ŋon fa, na baa koe ɛ man baale.
42021017	Lee maŋ dↄↄ balaŋ pou baa kↄla ŋon.
42021018	Mↄna ɛ nyeenyↄↄse dokoloŋ koraŋ gba be gyae ka yo ya.
42021019	Ɛ seŋ keŋkeŋ ɛ kelɛɛdi man kelii ↄto na, ɛ ke nyiŋ nyeedoŋ."
42021020	Keŋte Yesu yako wↄ nyi, "Debaŋ keŋ ɛ naa yoonↄↄtena de kaa kilisi Gyerusalɛm donↄↄ nɛ, botↄↄ te ɛ ka gyeŋ nyi ka kewↄlɛɛ ta benaa.
42021021	Akpaa de kↄŋ mena na balaŋ baŋ be kyaa Gyudia tɛɛle man nɛ, baa yeu gyu bulase dↄↄ te baŋ mↄ be kyaa Gyerusalɛm donↄↄ man nɛ baa lee ke man, te baŋ mↄ be kyaa ka yenaase nɛ be na bese kↄŋ donↄↄ keŋ man ya.
42021022	Nawolo nyi kei yɛna deŋele kewↄŋ keŋ gyae ke kↄŋ ŋgba mena keŋ Wurubuarɛ nombia aŋmaraseŋ see ŋan be yako nɛ.
42021023	Weeya ŋenaŋ man nɛ, fulɛɛtena na talabose baa laako. Nawolo nyi kayeyɛɛ dinaa gyae ke kↄŋ tɛɛle kei dↄↄ, na Wurubuarɛ deŋele kewↄŋ kekↄŋ balaŋ kɛwↄ dↄↄ.
42021024	Baa mo sila ko balaŋ baŋ baale, na baa kyaŋ baale ketↄ deni tɛɛlese wↄlɛɛ dↄↄ. Balaŋ baŋ ba te yɛɛ Gyudatenawↄ ya nɛ baa di Gyerusalɛm donↄↄ dↄↄ kelii debaŋ keŋ Wurubuarɛ ba see nɛ."
42021025	Keŋte Yesu yakowↄ nyiaa, "Ɛ kena gyakoloŋ nombia weese na gyaalaŋ na kyolobiise man, te gyakoloŋ gyae ka gyoo tɛɛle kei dↄↄ balaŋ pou te bↄↄ gyae baa gyeŋ kpene keŋ baa yɛɛ ya, lee mena keŋ ɛpo ne muusu te kɛɛ gyↄↄ nedoŋ nɛ dↄↄ.
42021026	Debaŋ keŋ bɛɛ wↄlɛɛ na nombia ŋan gyae ke yɛɛ tɛɛle kei dↄↄ nɛ, gyakoloŋ gyae ke yela balaŋ woya ke yekii lee be man, nawolo nyi abↄↄ ŋan ŋe kyaa adido te ŋe dana doŋ nɛ pou gyae ke wosi.
42021027	Debaŋ kenaŋ nɛ, ɛ kena maŋ Deniwalaŋ Bu ŋon ta mo doŋ na gyoorobiiri lee ŋↄma man adido mɛɛ kↄŋ.
42021028	Akpaa ɛ naa abↄↄ kɛŋa ne kↄŋ na ɛ koro seŋ na ɛ ke kpaŋ ɛ gbegyase, nawolo nyi ɛ nyeekelɛɛ ta benaa."
42021029	Keŋte Yesu gyↄↄ dudu fa wↄ nyiaa, "Ɛ kɛɛ fiigi daŋ keŋ na daase akaŋ ŋan pou.
42021030	Akpaa ɛ naa ŋgba ŋe tombia ne pↄrↄkee na, ɛ gyeŋ nyi dekpao ta benaa.
42021031	Mena mↄ te akpaa ɛ naa mena abↄↄ kɛŋa ne kↄŋ na, ɛ gyeŋ nyi Wurubuarɛ gyoori keŋ ta benaa.
42021032	Ampaŋ yaa mɛɛ yako ŋon nyiaa, mena duuluŋ kei be gyae ke munu pɛte abↄↄ kɛŋa pou ke kↄŋ ya.
42021033	Adido na tɛɛle kei pou gyae ke gyu ↄto, mↄna me nↄↄwoya ŋan dↄↄ ŋan gyae ke kyaa kekpaakekpaa."
42021034	"Ɛ kɛɛ ɛ wose dↄↄ nideli! Ɛ na yeli tɛɛle kei dↄↄ abↄↄ kegyae ka bere ɛ sia ya. Ɛ na mo soloŋ kenyↄↄ do ɛ wose ya. Ɛ na gyueŋ tɛɛle kei dↄↄ nombia beiŋ, na wee keŋ be nyiŋ kↄŋ kaa futaa ŋon ya.
42021035	Nawolo nyi mena wee kenaŋ gyae ke kↄŋ tɛɛle kei balaŋ pou dↄↄ.
42021036	Mena dↄↄ ɛ kɛɛ ɛ wose dↄↄ nideli debaŋ kamasɛ na ɛ ke fane na ɛ kenyiŋ tale lese ɛ wose lee nombia ŋan pou gyae ke kↄŋ nɛ man, na ɛ ke nyiŋ tale seŋ maŋ Deniwalaŋ Bu ŋon siaman."
42021037	Wee kamasɛ na, Yesu na wolo Wurubuarɛ ↄsom deni dinaa keŋ man te balinↄↄ de lii na ↄ ne gyu ke doo oliifi bula keŋ dↄↄ.
42021038	Tɛɛ de naa nebo nebo na, balaŋ baŋ pou ne gyu ke yilaa Wurubuarɛ ↄsom deni dinaa keŋ man na baa nyii ↄ nombia ŋan.
42022001	Gyudatena debaŋ keŋ bɛɛ baake ke nyi nyeekelɛɛ debaŋ keŋ bee di bodobodo keŋ bodobodo tee be doo ke man ya nɛ kɛɛ benaa nɛ,
42022002	Wurubuarɛ saese kegyiise na Gyudatena mmaraa wolala gyae gbɛɛ keŋ baa mo ko Yesu, mↄna bee yee balaŋ baŋ.
42022003	Keŋte ↄbↄnsam gyoo Yesu kaseela kufu bala baŋ man ŋolo ŋon bɛɛ baake nyi Gyudase Isekarↄte nɛ man.
42022004	Keŋte Gyudase gyuuwↄ te ŋon na Wurubuarɛ saese kegyiise na Wurubuarɛ ↄsom deni dinaa keŋ kotↄtↄↄtena kegyiise bakewↄ see mena keŋ waa lese Yesu fa wↄ.
42022005	Yɛɛ kegyiise baŋ gyoŋ te be sɛɛwↄ nyi baa fa e kↄba.
42022006	Keŋte Gyudase mↄ sɛɛwↄ te ↄ gyae gbɛɛ keŋ waa mo lese Yesu fa wↄ keŋ balaŋ ba gyem ya.
42022007	Gyudatena wee dinaa keŋ bee di bodobodo keŋ bodobodo tee be doo ke man ya, te bɛɛ mo nyeekelɛɛ nambu ŋon mↄ deesi kelii nɛ,
42022008	Yesu kpila Pita na Gyↄn nyiaa, "Ɛ gyu ke desina abↄↄ ŋan dɛɛ mo di nyeekelɛɛ weenɛɛ ŋan nɛ see."
42022009	Botↄↄ te be bↄↄse e nyiaa, "Aleŋ te n ne gyae de kaa desina see?"
42022010	Keŋte Yesu yako wↄ nyiaa, "Ɛ betaa ɛ na gyoo donↄↄ keŋ man nɛ, ɛ kena balee ŋolo seelena loŋ na ogele. Ɛ sila e gyu dekpaŋalaŋ keŋ man waa gyoo nɛ,
42022011	na ɛ ke yako dekpaŋalaŋte ŋon nyiaa, 'De Gbeŋgyoo ŋon kpa dɛɛ bↄↄse neŋ nyi aleŋ te ŋↄↄla deni keŋ daa na me kaseela dɛɛ kaa di nyeekelɛɛwee weenɛɛ ŋan nɛ kyaa?'
42022012	Balee ŋonaŋ waa wola ŋon abansoro deni dinaa daale keŋ ke kyaa adido te bↄↄ desina ke man nideli nɛ. Ɛ desina botↄↄ na de kaa di weenɛɛ ŋan."
42022013	Yesu kaseela baŋ ke gyu keŋ nɛ, be naa kpene kamasɛ doo pɛpɛɛpɛ ŋgba mena keŋ Yesu be yako wↄ nɛ, te be desina nyeekelɛɛ weenɛɛ ŋan see botↄↄ.
42022014	Debaŋ keŋ kelii nɛ, Yesu na ↄ kaseela baŋ kyaawↄ bom baa di.
42022015	Keŋte Yesu yako ↄ kaseela baŋ nyiaa, "Me gyaewↄ nideli me konↄↄ man nyi daa na ŋon ke di mena nyeekelɛɛ weenɛɛ kɛŋa pɛna me kaa naa diyem!
42022016	Mena dↄↄ mɛɛ yako ŋon ɛ ke nyii nyiaa, mↄↄ gyae maa tekaa di weenɛɛ kɛŋa bela ya kelii wee keŋ kpene keŋ mena kedi kei seŋɛɛ fa nɛ, gyae ke kↄŋ mena Wurubuarɛ gyoori keŋ man."
42022017	Keŋte Yesu moo leenↄↄ keŋ te ↄ fanewↄ do Wurubuarɛ nↄↄ te ↄ yakowↄ nyiaa, "Ɛ lɛɛ kei na ɛ ke nyↄↄ fa dↄŋa.
42022018	Nawolo nyi mɛɛ yako ŋon baa nyiaa, mↄↄ gyae maa nyↄↄ soloŋ kei bela ya kelii wee keŋ Wurubuarɛ gyoori keŋ gyae ke kↄŋ."
42022019	Keŋte ↄ moo bodobodo te ↄ fanewↄ do Wurubuarɛ nↄↄ te ↄ kara ke mo fa wↄ te ↄ yakowↄ nyiaa, "Kei yɛna ma wosenaane keŋ mↄↄ mo deesi fa ŋon. Ɛ kyaa yɛɛ kei na ɛ ka mo tↄↄse maŋ."
42022020	Mena mↄ te be ke di taŋ nɛ, ↄ moo leenↄↄ te ↄ yakowↄ nyiaa, "Kei yɛna me fatabo keŋ Wurubuarɛ be kyɛɛkee leki mo tↄ nↄↄkebakesee wↄle keŋ nↄↄ fa ŋon.
42022021	Mↄna mɛɛ yako ŋon ɛ ke nyii nyiaa, walaŋ ŋon waa lese maŋ fa nɛ kpuɛ na maŋ weenɛɛ kɛŋa dedii man kɛbo.
42022022	Maŋ Deniwalaŋ Bu ŋon maa yeŋ ŋgba mena keŋ Wurubuarɛ be yako see nɛ, mↄna walaŋ ŋon waa lese maŋ fa nɛ waa laako."
42022023	Botↄↄ te ↄ kaseela baŋ gyoo dↄŋa ke bↄↄse nyiaa, "De man walaŋ woŋti kitii ne gyae la waa yɛɛ mena nombii kei?"
42022024	Keŋte aŋmaareŋ gyoo Yesu kaseela baŋ man nyi be man woŋti ne gyae la waa yɛɛ be kegyia?
42022025	Botↄↄ te Yesu yako ↄ kaseela baŋ nyiaa, "Tɛɛle kei dↄↄ gyooneŋ ne di doŋ be balaŋ dↄↄ, mↄna balaŋ ne baake mena gyooneŋ kɛwↄ nyi be yɛɛ balaŋ kpaakpaawↄ.
42022026	Mↄna tekaboena nyi ɛmɛɛ ke yɛɛ ŋgba mena balaŋ kɛwↄ nɛ ya. Walaŋ ŋon ↄ yɛɛ kegyia e ɛ man nɛ waa yɛɛ ↄ wose ŋgba ɛ man kemaasabii nɛ, te ŋon ↄ yɛɛ ɛ siamante e nɛ waa som ŋon.
42022027	Walaŋ ŋon ↄ kyaa ↄ ne dii na ŋon ↄ na som e nɛ, be man woŋti yɛna kegyia? Na walaŋ ŋon ↄ kyaa ↄ ne dii nɛ yee? Mↄna maŋ kyaa ɛ man ŋgba walaŋ ŋon ↄ na som nɛ.
42022028	Ɛmɛɛ yɛna baŋ ɛ ba sem me wↄle lee me kayeyɛɛ man pou,
42022029	mena dↄↄ mɛɛ see ŋon gyoori ŋgba mena keŋ me kya ba see maŋ gyoo nɛ.
42022030	Na daa na ŋon kedi na dɛɛ nyↄↄ me gyoori keŋ man, na ɛ ke kyaa me gyooro gbelɛɛ ŋan dↄↄ ɛ ke di Iseraetena akpaŋalaŋ kufu ala ŋan balaŋ nombia."
42022031	Keŋte Yesu yako Simↄn Pita nyi "Simↄn, Simↄn nyii! Ↄbↄnsam ta sola gbɛɛ lee Wurubuarɛ gyaŋ waa kɛɛse ɛ popou kɛɛ na waa kpase ɛ man ŋgba mena keŋ bee feefu amↄla lese bia nɛ.
42022032	Mↄna ma te fane fa nyaŋ Simↄn na n kelɛɛdi be yↄkↄse ya. Te akpaa n kyɛɛkee lee n gbɛɛneŋ kumɛɛ man bese kↄŋ me gyaŋ nɛ, do n tebia me kaseela akaŋ baŋ kakyeŋ."
42022033	Botↄↄ te Pita tiranↄↄ nyiaa, "Me Gbeŋgyoo, nyi akpaa ke yɛɛ deni kedoo ke yaa yeŋ ke koraŋ na, ma te desina ma wose nyi maa sila neŋ."
42022034	Keŋte Yesu tiranↄↄ nyiaa, "Pita, mɛɛ yako neŋ nyi pɛte kegyim kelↄ woya gyɛŋ na, nyaŋ ke bɛɛ betabotooro nyi n ba gyeŋ maŋ korakora ya."
42022035	Botↄↄ te Yesu bↄↄse wↄ nyiaa, "Debaŋ keŋ mↄↄ kpila ŋon keŋ ɛ ta mo kↄba yaa akpo, yaa ɛ ta mo nkyokotase tela ya nɛ kolo hia ŋon?" Keŋte be tiranↄↄ nyiaa, "Koa, kolo te hia daa ya."
42022036	Keŋte Yesu yako wↄ nyiaa, "Nɛnɛɛ dↄↄ nyaŋ ŋon n dana kↄba yaa akpo na mo tela, te nyaŋ ŋon n be dana sila ya na yↄↄ n kegba na n ka mo ke lɛɛ daale.
42022037	Nawolo nyi ba te ŋmarase ma wose man nombia see nyiaa, 'Ba te kala e do nombiakumɛɛyɛɛra man,' te mɛɛ yako ŋon ɛ ke nyii nyiaa, Wurubuarɛ nombia ŋan bↄↄ ŋmarase see lee ma wose man nɛ, kaboena nyi ŋe dɛɛ kↄŋ mena. Ampaŋ kpene keŋ bↄↄ ŋmarase see lee ma wose man nɛ ta benaa ka ke kↄŋ."
42022038	Botↄↄ te ↄ kaseela baŋ yako e nyiaa, "De Gbeŋgyoo kɛɛ silase ala yaa." Keŋte Yesu yako wↄ nyi, "Tekaboe mena."
42022039	Keŋte Yesu leewↄ donↄↄ keŋ man gyu oliifi bula keŋ dↄↄ ŋgba mena keŋ ↄ ne kyaa gyu nɛ, te ↄ kaseela baŋ sila e gyu.
42022040	Be kelii botↄↄ nɛ Yesu yako ↄ kaseela baŋ nyiaa, "Ɛ fane na ɛ be nyiŋ gyoo kekɛɛsekɛɛ man ya."
42022041	Keŋte ↄ wↄŋa ↄ wose lee yenaŋ gyu siaman kyomii te ↄ ke buŋawↄ fane nyiaa,
42022042	"Taata, akpaa ke yɛɛ n kegyaebii ke na, lese maŋ lee kaale kei man. Mↄna na yɛɛ maŋ kegyaebii ya, yɛɛ nyaŋ gbagba n kegyaebii."
42022043	Botↄↄ te Wurubuarɛ kpilale lee adido kↄŋ kaa do e kakyeŋ.
42022044	Yesu kɛɛ yeyɛɛ keŋ nɛ, ↄ kyaŋa ↄ wose fane nideli te dufuŋ keŋ ba lee e nɛ kyↄseewↄ yala tɛɛle man ŋgba fatabo nɛ.
42022045	Ↄ ke fane taŋ keŋ nɛ te ↄ besewↄ gyu ↄ kaseela baŋ gyaŋ. Ↄ ke gyu keŋ na ↄ ke naawↄ ŋgba ↄ kaseela baŋ te dokii, nawolo nyi dekↄkↄrↄkↄↄ te kyaŋ wↄ.
42022046	Keŋte Yesu bↄↄse wↄ nyiaa, "Weera ɛ ne doo? Ɛ koro na ɛ ke fane na ɛ be nyiŋ gyoo kekɛɛsekɛɛ man ya."
42022047	Yesu ka seŋ ↄ ne kolosi nɛ balaŋ dikpii baale kaa bɛɛwↄ lee ↄ dↄↄ, na Gyudase ŋon ↄ yɛɛ Yesu kaseela kufu bala baŋ man ŋolo e nɛ dↄŋɛɛ la be siaman. Ↄ kena Yesu nɛ te ↄ kↄŋawↄ ↄ kaa pukaa e.
42022048	Keŋte Yesu bↄↄse e nyiaa, "Gyudase, kepukaa te nyaŋ ka mo lese maŋ Deniwalaŋ Bu ŋon fa?"
42022049	Yesu kaseela baŋ kena kpene keŋ ne gyae ke kↄŋ nɛ te be bↄↄse e nyiaa, "De Gbeŋgyoo, dɛɛ mo de silase na dee yoo?"
42022050	Botↄↄ te Yesu kaseela baŋ man ŋolo moo ↄ yoosila kara saese kegyia tobaale ŋolo dunoluŋ deŋele lese ke lↄ.
42022051	Keŋte Yesu yako wↄ nyiaa, "Ɛ tina yela, ɛ na yɛɛ mena ya." Te ↄ tinaa balee ŋon deŋele keŋ te ka towaawↄ bela.
42022052	Keŋte Yesu bↄↄse saese kegyiise na Wurubuarɛ dɛɛ kotↄtↄↄtena kegyiise na kegyiise baŋ bↄↄ kↄŋ botↄↄ be kaa kyaŋ e nɛ nyiaa, "Weera te ɛ moo yoosilase na akpokpose ɛ ne kↄŋ me dↄↄ ŋgba me yɛɛ walaŋkum e nɛ?
42022053	Wee kamasɛ daa na ŋon ne kyaa la Wurubuarɛ ↄsom deni dinaa keŋ man, mↄna ɛ te kyaŋ maŋ ya. Nɛnɛɛ te gbɛɛ torowↄ fa ŋon nyi yaa kyaŋ maŋ, na ɛ ke yɛɛ ↄbↄnsam ditiŋtɛɛ gyoo ŋon kegyaebii."
42022054	Botↄↄ te be kyaŋa Yesu mo e gyu Wurubuarɛ saese kegyia ŋon dekpaŋalaŋ man, na Pita mↄ silana wↄ wↄle wↄle.
42022055	Keŋte balaŋ baŋ doo boalaŋ dekpaŋalaŋ keŋ nsana nsana te be yilaawↄ ke gyaŋ bee woli, te Pita mↄ gyuuwↄ ke kyaa be gyaŋ.
42022056	Alebia baŋ bɛɛ yɛɛ tom dekpaŋalaŋ keŋ man nɛ ŋolo naa Pita kyaa boalaŋ keŋ gyaŋ, te ↄ gyene e nideli te ↄ yakowↄ nyi "Na balee kei mↄ kpuɛ na Yesu!"
42022057	Keŋte Pita lɛɛ aŋmaareŋ nyiaa, "Alebu, mↄↄ gyeŋ e ya."
42022058	Te kyare ya te ŋolo mↄ naa e te ↄ yako e bela nyiaa, "Nyaŋ mↄ n yɛɛ be man ŋolo e!" Keŋte Pita tiranↄↄ nyiaa, "Baale, mↄↄ kpuɛ na wↄ ya!"
42022059	Debaŋ dokoloŋ daale wↄle nɛ, ŋolo mↄ kaa yase ↄ sia do Pita ŋonaŋ nyiaa, "Ke yɛɛ ampaŋ kaeŋ nyi balee kei kpuɛ na Yesu, nawolo nyi ↄ yɛɛ Galelia baale e!"
42022060	Botↄↄ te Pita tiranↄↄ nyiaa, "Baale, mↄↄ gyeŋ nombia ŋan n ne yako nɛ man ya." Pita ke gyakaa ↄ ne kolosi nɛ te kegyim lↄↄ woya.
42022061	Botↄↄ te de Gbeŋgyoo Yesu gɛɛsewↄ kɛɛ Pita, te Pita tↄↄse de Gbeŋgyoo Yesu nombia ŋan ↄ be yako e nɛ nyiaa, "Pɛ kegyim ke lↄ woya gyɛŋ na, nyaŋ ke bɛɛ betabotooro nyi n ba gyeŋ maŋ ya nɛ."
42022062	Keŋte Pita leewↄ debↄↄ man gyu ke kyaŋ ↄ nyee wii nideli.
42022063	Balaŋ baŋ bɛɛ kɛɛ Yesu dↄↄ nɛ fiasɛɛ bee kulu e na bee tuku e.
42022064	Ba moo kanyaŋ bake ↄ sia na bɛɛ takee e akↄtase na bɛɛ bↄↄse e nyi "Yako daa, amↄte gyↄↄ na neŋ?"
42022065	Te ba tee e tuubia kpaŋ kpaŋ kpu.
42022066	Tɛɛ kena keŋ nɛ, donↄↄ kegyiise na Wurubuarɛ saese kegyiise na Gyudatena mmaraa wolala baŋ gyaŋeewↄ te ba moo Yesu kↄŋ kaa seŋ be siaman.
42022067	Keŋte be yako Yesu nyiaa, "Akpaa nyaŋ yɛna nyeelɛɛre ŋon Wurubuarɛ be yako see nyi waa kↄŋ nɛ na yako daa dee nyii." Keŋte Yesu tiranↄↄ fa wↄ nyiaa, "Akpaa me yako ŋon na ɛ be gyae ɛ ke lɛɛ maŋ di ya,
42022068	te akpaa me bↄↄse ŋon nombia mↄ nɛ ɛ be gyae ɛ ke tiranↄↄ fa maŋ ya.
42022069	Mↄna lee debaŋ kei ne gyu nɛ, maŋ Deniwalaŋ Bu ŋon maa kyaa Wurubuarɛ Kpatakpere ŋon dunoluŋ dↄↄ."
42022070	Keŋte be popou bↄↄse e nyiaa, "Akpaa mena na nyaŋ yɛna Wurubuarɛ bu ŋon?" Keŋte Yesu tiranↄↄ nyi, "Mena yaa ɛ ne yako nɛ."
42022071	Keŋte be yakowↄ nyiaa, "Woŋ nombia yaa dɛɛ gyae dɛɛ bese nyii kpu bela. Daa gbagba te nyii lee ŋon gbagba nↄↄman!"
42023001	Keŋte balaŋ baŋ bↄↄ gyaŋee botↄↄ nɛ pou korowↄ mo Yesu gyu Pilato ŋon ↄ seŋɛɛ Romantena gyoo dinaa nawↄↄ man nɛ gyaŋ,
42023002	te be fiasɛɛ bɛɛ mo nombia gyakaa ↄ dↄↄ nyiaa, "De naa balee kei dↄŋ de balaŋ siaman ↄ na wola wↄ nombiakumɛɛ keyɛɛ. Ↄ ne bɛɛ nyi be na tↄ lempoo fa gyoo dinaa Kaesa ya, te ↄ ne gyↄ ↄ konↄↄ yako nyi ŋon yɛna nyeelɛɛre ŋon Wurubuarɛ be yako see nyi waa kↄŋ nɛ, te ↄ yɛɛ gyoo mↄ e."
42023003	Botↄↄ te Pilato bↄↄse Yesu nyiaa, "Nyaŋ yɛna Gyudatena gyoo ŋon?" Te Yesu tiranↄↄ nyi, "Mena yaa n yakowↄ nɛ."
42023004	Keŋte Pilato yako saese kegyiise baŋ na balaŋ dikpii keŋ nyiaa, "Ma te naa nombiikum keŋ balee kei be yɛɛ keŋ kaboena nyi maa bu e fↄↄ ya."
42023005	Mↄna nɛnɛɛ gba te ba seŋɛɛ be nↄↄwoya dↄↄ keŋkeŋ nyi, "Ↄ ta mo ↄ kawola keŋ wↄlɛɛ balaŋ agyueŋ Gyudia tɛɛle kei dↄↄ pou. Ↄ fiasɛɛ lee Galelia tɛɛle dↄↄ te nɛnɛɛ ↄ te kaa lii de gyaŋ kɛbo."
42023006	Pilato ke nyii nombia kɛŋa nɛ ↄ bↄↄsewↄ nyiaa, "Balee kei yɛɛ Galelia baale e?"
42023007	Pilato ka gyeŋ nyi Yesu lee gyoo Herode tɛɛle man nɛ, ↄ yela ba mo e gyu gyoo Herode gyaŋ. Debaŋ kenaŋ na gyoo Herode mↄ kyaa Gyerusalɛm donↄↄ man botↄↄ.
42023008	Gyoo Herode kena Yesu nɛ yɛɛ e gyoŋ nideli, nawolo nyi ↄ wulaa nyii Yesu wose man nombia te ↄ ne gyae e mↄ waa naa. Lee mena keŋ ↄ be nyii Yesu wose man nombia dↄↄ nɛ, wa agyueŋ yɛna nyi waa yɛɛ gyakoloŋ nombia wola e.
42023009	Mena dↄↄ gyoo Herode bↄↄse Yesu nombia burum, mↄna ↄ te tira ŋe man dokoloŋ nↄↄ ya.
42023010	Botↄↄ na saese kegyiise na Gyudatena mmaraa wolala baŋ seŋɛɛ keŋkeŋ bɛɛ kɛrɛɛ nombia dinaana gyakaa Yesu dↄↄ.
42023011	Keŋte gyoo Herode na ↄ yoonↄↄtena baŋ kulu Yesu te ba do e desɛŋ. Ba doo e gyooro kegba te ↄ yela ba besena e gyina Pilato.
42023012	Lee wee kenaŋ te gyoo Herode na Pilato nsana besewↄ de, nafↄ na bↄↄ na gyoo ya.
42023013	Botↄↄ te Pilato baake saese kegyiise baŋ na donↄↄ kegyiise na balaŋ baŋ pou gyaŋee,
42023014	te ↄ yako wↄ nyiaa, "Ɛmɛɛ moona balee kei kↄŋ me gyaŋ te ɛ kpa ↄ na beo balaŋ baŋ. Maŋ gyoo ke man ɛ siaman kɛbo mↄna ma te naa nombiakumɛɛ ŋan ↄ be yɛɛ te ɛ ne kara ↄ nↄↄ ya.
42023015	Gyoo Herode mↄ te naa nombiikum lee ↄ wose man ya, te ↄ yela ba besena e kↄna daa. N kɛɛ paa na balee kei te yɛɛ kolo kum keŋ kaboena nyi baa ko e ya.
42023016	Mena dↄↄ maa yela baa tuku e na baa tina e yela."
42023017	Na ke yɛɛ ba mmaraa ke nyi ba nyeekelɛɛwee kedi kamasɛ na, kaboena nyi Pilato waa tina balaŋ baŋ bↄↄ kyam tↄ deni man nɛ, be man ŋolo ŋon baŋ Gyudatena ne gyae nɛ yela fa wↄ.
42023018	Botↄↄ te balaŋ dikpii keŋ pou fae yeesa nedoŋ nyiaa, "Ko balee kei na n ke tina Barabase yela fa daa."
42023019	Keŋ dↄↄ bↄↄ kyaŋ Barabase tↄ deni yɛna nyi, ŋon tɛɛ la balaŋ siaman te ba korowↄ seŋ tia kegyiise te ↄ koo walaŋ nombia ŋenaŋ man.
42023020	Keŋ Pilato ne gyae waa tina Yesu yela dↄↄ nɛ, ↄ besewↄ kolosi fa balaŋ baŋ.
42023021	Mↄna balaŋ baŋ gyakaa bɛɛ fae yeesa nyiaa, "Yela baa gyↄ e sakaa ↄpaŋdaŋ dↄↄ"
42023022	Keŋte Pilato besewↄ kolosi fa wↄ betabotoorote nyiaa, "Woŋ nombiikum yaa balee kei yɛɛwↄ? Maŋ te naa kpene keŋ ↄ be yɛɛ keŋ kaboena nyi baa ko e ya. Mena dↄↄ maa yela baa tuku e na maa tina e yela."
42023023	Mↄna balaŋ baŋ seŋɛɛ keŋkeŋ bɛɛ fae yeesa nedoŋ nyi baa gyↄ e sakaa ↄpaŋdaŋ dↄↄ, te be yeesa ŋan kela Pilato.
42023024	Mena dↄↄ Pilato yɛɛ wa agyueŋ nyi waa yɛɛ balaŋ baŋ kegyaebii fa wↄ.
42023025	Keŋte Pilato tinaa Barabase ŋon bↄↄ kyam tↄ deni nɛ yela fa wↄ. Barabase kei tɛɛ la balaŋ baale siaman te ba korowↄ seŋ tia kegyiise te ↄ koo walaŋ mↄ. Ŋon yɛna walaŋ ŋon balaŋ baŋ be yako nyi waa tina e yela fa wↄ nɛ. Te ↄ moo Yesu fa wↄ nyi baa gyu ke yɛɛ e ba kegyaebii.
42023026	Be ka mo Yesu lee Pilato gyaŋ bee gyuu nɛ, be gyaŋee na balee ŋolo ŋon bɛɛ baake e nyi Simↄn ŋon ↄ ba lee Kirene donↄↄ man nɛ, na ↄ ta lee akuraa ↄ ne kↄŋ Gyerusalɛm donↄↄ man. Keŋte be kyaŋa e te ba ŋere e mo ↄpaŋdaŋ keŋ seele e na ↄ silana Yesu wↄle wↄle.
42023027	Na balaŋ burum silana Yesu, mo kpu na ala baŋ bee wii te be tↄↄse ne kyoŋii wↄ fa e nɛ.
42023028	Keŋte Yesu besenawↄ kɛɛ wↄ te ↄ yako wↄ nyiaa, "Gyerusalɛm ala, ɛ na wii fa maŋ ya. Mↄna ɛ wii fa ɛ wose na ɛ bia.
42023029	Nawolo nyi debaŋ daale ne kↄŋ keŋ ɛ ke yako nyiaa, 'Ↄlamanbose, ɛmɛɛ baŋ bia te doo ɛ tↄↄman see ya te bia te ŋmase ya ade ya nɛ, ɛmɛɛ na nyeebam.'
42023030	Debaŋ kenaŋ te balaŋ baa yako bulase nyiaa, 'Ɛ kaa ŋere daa,' na baa yako bulasebia mↄ nyiaa, 'Ɛ kaa wuu de dↄↄ!'
42023031	Akpaa daŋ laŋte ne kpaa la nnɛ na, sena te daŋ dowolo gyae ke yɛɛ?"
42023032	Keŋte ba moo nombiakumɛɛyɛɛra bala baale mↄ kaa kpu na Yesu na be kaa ko wↄ.
42023033	Be kelii botↄↄ keŋ bɛɛ baake ke nyi "Nyeepookoo dɛɛ" nɛ, be gyↄↄ Yesu sakaa ↄpaŋdaŋ dↄↄ. Keŋte be gyↄↄ nombiakumɛɛyɛɛra bala baŋ mↄ sakaa ↄpaŋdaase kpu na e. Ŋolo sakaa ↄ dunoluŋ dↄↄ te ŋolo mↄ sakaa ↄ demena dↄↄ.
42023034	Keŋte Yesu yakowↄ nyiaa, "Taata! Mo balaŋ kɛwↄ nombiakumɛɛ kyɛɛ wↄ, nawolo nyi bↄↄ gyeŋ kpene keŋ bɛɛ yɛɛ nɛ ya." Keŋte be lↄↄ boe mo kpala Yesu kegbase.
42023035	Na balaŋ burum seŋɛɛ botↄↄ bɛɛ kɛɛ te Gyudatena kegyiise baŋ mↄ kulu e nyiaa, "Ↄ ne lɛɛ balaŋ nyee, ɛ yela waa lɛɛ ↄ wose na dɛɛ kɛɛ. Ŋgba ŋon kpa ŋon yɛna nyeelɛɛre ŋon Wurubuarɛ be yako see nyi waa kↄŋ nɛ."
42023036	Keŋte yoonↄↄtena baŋ mↄ kulu e te be faa e soloŋ keŋ kↄↄ nyaŋe nɛ,
42023037	te be yakowↄ nyiaa, "Akpaa nyaŋ yɛna Gyudatena gyoo ŋon na, kenaŋ na lɛɛ n wose!"
42023038	Te be ŋmarase nombia kɛŋa see ↄ nyee adido nyiaa, "KEI YƐNA GYUDATENA GYOO ŊON."
42023039	Botↄↄ te nombiakumɛɛyɛɛra bala baŋ be sakaa ↄpaŋdaase dↄↄ nɛ man ŋolo tee Yesu nyiaa, "Na nyaŋ yɛna nyeelɛɛre ŋon yee? Lɛɛ n wose na n ke lɛɛ daa mↄ."
42023040	Keŋte ↄ balate ŋon gyↄↄ ↄ nↄↄ dↄↄ nyiaa, "N bee yee Wurubuarɛ ŋgba de popou doo deŋele kewↄŋ dokoloŋ man yee?
42023041	De nombiakumɛɛ ŋan dↄↄ yɛɛ nɛ, ŋa deŋele kewↄŋ yaa de nyiŋawↄ nɛ. Mↄna balee kei dↄↄ ↄ te yɛɛ nombiikum daale ya."
42023042	Botↄↄ te ↄ yako Yesu nyi "Yesu, n kↄŋ n gyoori keŋ man na, na wolee maŋ ya."
42023043	Keŋte Yesu yako e nyiaa, "Ampaŋ yaa mɛɛ yako neŋ nyiaa, gyɛŋ nyaŋ ke kyaa me gyaŋ Wurubuarɛ man."
42023044	Weese ka seŋ dɛɛ nɛ, weese tinaa kegyↄ yela te ditiŋtɛɛ lɛɛ tɛɛle keŋ dↄↄ pou kelii debaŋ keŋ weese be gɛɛse nɛ.
42023045	Botↄↄ te kanyaŋ keŋ kpaŋɛɛ Wurubuarɛ ↄsom deni dinaa keŋ man nɛ bɛɛsewↄ kyɛɛkyɛɛ ala.
42023046	Keŋte Yesu fae yeesa keŋkeŋ nyiaa, "Taata, me ta mo ma woo do n nyiŋmaa man." Ↄ ka betaa yako mena pɛ te ↄ kara weesi.
42023047	Yoonↄↄtena kegyia ŋon kena kpene keŋ be kↄŋ nɛ, ↄ lese Wurubuarɛ yele yako nyiaa "Ampaŋ, balee kei gbɛɛneŋ tenɛɛ Wurubuarɛ siaman!"
42023048	Balaŋ baŋ pou bↄↄ gyaŋee botↄↄ bɛɛ kɛɛ nɛ naa kpene keŋ be kↄŋ, te ba besewↄ gyu donↄↄ man na ba nyiŋmaase gyakaa ba nyeeya dↄↄ waraŋase man.
42023049	Mↄna baŋ pou ba gyeŋ Yesu na ala baŋ bↄↄ sila e lee Galelia donↄↄ man nɛ, seŋawↄ lemlem bɛɛ kɛɛ nombia kɛŋa.
42023050	Balee ŋolo kyaawↄ na bɛɛ baake e nyi Gyosɛfo. Ↄ lee Gyudatena donↄↄ keŋ bɛɛ baake ke nyi Arimatia nɛ man. Na ↄ gbɛɛneŋ tenɛɛ Wurubuarɛ siaman te bee bu e mↄ nideli. Ↄ yɛɛ walaŋ ŋon ↄ ne kɛɛ Wurubuarɛ gyoori keŋ siaman te ŋon mↄ kpuɛ Gyudatena kegyiise baŋ man, mↄna ↄ te lɛɛ kpene keŋ bↄↄ bake na kpene keŋ bↄↄ yɛɛ nɛ do ya.
42023052	Mena balee kei gyuuwↄ Pilato gyaŋ ka sola gbɛɛ nyi waa mo Yesu woo ŋon ke wuu.
42023053	Keŋte ↄ ka lese woo ŋon lee ↄpaŋdaŋ keŋ dↄↄ te ↄ moo akaralɛɛ milii e te ↄ moo e ke wuu yebↄↄ keŋ bↄↄ kare boe man te be te wuu ta walaŋ na walaŋ ke man see ya nɛ man.
42023054	Wee kenaŋ yɛɛ wee keŋ Gyudatena na mo desina ba wose fa ba kefɛɛfowee keŋ kedi.
42023055	Ala baŋ bↄↄ sila Yesu lee Galelia kↄŋ nɛ, sila Gyosɛfo gyu te ba ke naa yebↄↄ keŋ na mena keŋ ↄ be wuu Yesu.
42023056	Keŋte ba besewↄ gyu ba akpaŋalaŋse man be kaa gyae teeneŋ ofoŋofoŋ ŋan bɛɛ mo desina woo nɛ, na baa mo kaa buraa woo ŋon na ↄ be nyiŋ wↄlɛɛ bileŋ ya. Mↄna be fɛɛfowↄ Gyudatena kefɛɛfowee keŋ ŋgba mena keŋ Mosesi mmaraase ŋan na wolo nɛ.
42024001	Ba kefɛɛfowee keŋ wↄle tɛɛ kena nebo nebo fuu nɛ, ala baŋ moo ba teeneŋ ofoŋ nyiŋan ŋan bↄↄ gyae see nɛ te be gyuuwↄ yebↄↄ keŋ tɛɛ.
42024002	Be kelii botↄↄ nɛ be naawↄ ŋgba boe keŋ bↄↄ mo tↄ yebↄↄ keŋ nↄↄman nɛ te biliŋi laŋ yenaŋ,
42024003	mena dↄↄ ba gyoowↄ yebↄↄ keŋ man mↄna ba te naa de Gbeŋgyoo Yesu woo ŋon ya.
42024004	Be ka seŋ botↄↄ bɛɛ gyueŋ nombia kɛŋa man nɛ, karatetee dokoloŋ te baala bala baŋ ba doona kegbase wolomɛɛ ŋan ŋɛɛ ŋalakee ŋgba akaralɛɛ nɛ kaa bɛɛwↄ lee be dↄↄ.
42024005	Gyakoloŋ kyaŋa ala baŋ te be gↄŋase ba nyeeya. Keŋte baala baŋ bↄↄse wↄ nyiaa, "Weera dↄↄ te ɛ ne kɛo walaŋ ŋon ↄ delena nɛ woya dɛɛ?
42024006	Ↄ be kyaa kɛbo ya ↄ te fom. Ɛ te wolee nombia ŋan ↄ be yako ŋon debaŋ keŋ ↄ kyaa ɛ gyaŋ Galelia nɛ nyiaa,
42024007	'Kaboena nyi baa lese maŋ Deniwalaŋ Bu ŋon fa nombiakumɛɛyɛɛra, na baa gyↄ maŋ nyeelabia sakaa ↄpaŋdaŋ dↄↄ na maa yeŋ. Mↄna weeya atoorote na Wurubuarɛ waa gyuusu maŋ lee yeŋ man.' "
42024008	Botↄↄ te ala baŋ tↄↄse ↄ nↄↄwoya kɛŋa.
42024009	Be ka lee yebↄↄ keŋ tɛɛ nɛ, ba ke yako nombia kɛŋa pou fa ↄ kpilala kufu daale baŋ na ↄ kaseela akaŋ baŋ pou.
42024010	Mɛɛre Magedala na Gyoana na Gyemisi ↄ naa Mɛɛre, na ala akaŋ baŋ be kpuɛ na wↄ nɛ gyuu la ke yako nombia kɛŋa fa kpilala baŋ.
42024011	Mↄna kpilala baŋ gyueŋwↄ nyi ŋan ala baŋ be yako nɛ pou yɛɛ diyiŋ nombia ŋa, mena dↄↄ ba te lɛɛ wↄ di ya.
42024012	Keŋte Pita ŋon korowↄ yeu gyu yebↄↄ keŋ tɛɛ. Ↄ ke buŋawↄ do ↄ sibii kɛɛ yebↄↄ keŋ man na, ↄ naa akaralɛɛ keŋ bↄↄ mo milii e nɛ kaageŋ doo la. Botↄↄ te ↄ besewↄ gyu dɛɛ na ↄ na gyueŋ nombia ŋan be kↄŋ nɛ man.
42024013	Mena wee kenaŋ nɛ, Yesu kaseela bala baale leewↄ Gyerusalɛm donↄↄ man bee gyu donↄↄbii daale keŋ bɛɛ baake ke nyi Emause nɛ man. Lee botↄↄ gyu Gyerusalɛm donↄↄ man gyae ke yɛɛ ŋgba gbɛɛkemaase nyetooro (kilometase kufu daale) nɛ.
42024014	Na be dↄŋɛɛ bɛɛ yↄↄ nombia ŋan be kↄŋ nɛ afa.
42024015	Ba ke ta bɛɛ yↄↄ afa kɛŋa nɛ, Yesu gbagba kaa bɛɛwↄ lee be dↄↄ.
42024016	Mↄna be ta gyem nyi Yesu ŋonaŋ ya.
42024017	Botↄↄ te Yesu bↄↄse wↄ nyiaa, "Woŋ afa yaa ɛ dↄŋɛɛ ɛ ne yↄↄ mena?" Keŋte be dↄↄwↄ seŋ waraŋase man.
42024018	Te be man ŋolo ŋon bɛɛ baake e nyi Kilopase nɛ bↄↄse Yesu nyiaa, "N yɛɛ ŋↄↄle e Gyerusalɛm donↄↄ man kɛbo, keŋ n ba gyeŋ kpene keŋ be kↄŋ weeya ala kɛŋa yee?"
42024019	Botↄↄ te Yesu bↄↄse wↄ nyiaa "Woŋ nombia kↄŋala?" Keŋte be tiranↄↄ fa e nyiaa, "Yesu Nasarɛte baale ŋon wose man nombia. Balee kei yɛɛ Wurubuarɛ dekpeŋkpeŋgyↄↄre e te ↄ kekolosi na ↄ nombia ŋan ↄ be yɛɛ nɛ, lesewↄ wola nyi Wurubuarɛ kpuɛ na e te balaŋ mↄ lɛɛ e di.
42024020	Wurubuarɛ saese kegyiise na de donↄↄ kegyiise lese na e fa nyi baa ko, te be gyↄↄ e sakaa ↄpaŋdaŋ dↄↄ.
42024021	Mↄna nafↄ ŋon te de loo gyakaa ↄ dↄↄ nyi waa kaa lɛɛ Iseraetena nyee. Gyɛŋ yɛna weeya atoorote ŋgba kɛŋa pou be kↄŋ nɛ.
42024022	Kɛŋa wↄle nɛ, ala baale baŋ be kpuɛ na daa nɛ kↄŋawↄ kaa yako daa gyakoloŋ nombia ŋaale. Be kpa be karatɛɛwↄ gyu yebↄↄ keŋ tɛɛ,
42024023	mↄna ba te naa Yesu woo ŋon ya te ba besewↄ kↄŋ kaa yako nyi, Wurubuarɛ kpilala bala baale kaa lese ba wose wola wↄ, te be yako wↄ nyi Yesu delena.
42024024	De man baale mↄ gyuu yebↄↄ keŋ tɛɛ na, ba ke naa kpene kamasɛ ŋgba mena keŋ ala baŋ be yako nɛ mↄna baŋ mↄ te naa Yesu ŋon ya."
42024025	Botↄↄ te Yesu yako wↄ nyiaa, "O ɛmɛɛ ayiŋtena, weera dↄↄ te ɛ yɛɛ nyoɛnyoɛ na nombia ŋan pou Wurubuarɛ akpeŋkpeŋgyↄↄra baŋ be yako see nɛ ke lɛɛ di mena.
42024026	Tekaboena nyi nyeelɛɛre ŋon Wurubuarɛ be yako see nyi waa kↄŋ nɛ, waa naa diyem kei pɛna waa gyoo ↄ gyoori keŋ man yee?"
42024027	Botↄↄ te Yesu fiasɛɛ ↄ na wola wↄ kpene keŋ bↄↄ ŋmarase Mosesi mmaraase ŋan man, na ŋan Wurubuarɛ akpeŋkpeŋgyↄↄra be yako see lee ↄ wose man nɛ man.
42024028	Be ka benaa donↄↄbii keŋ man bee gyuu nɛ, Yesu yɛɛwↄ ŋgba ↄ ne gbaa waa laŋ nɛ.
42024029	Mↄna be waase e nideli nyi, "Tɛɛ te yuu dↄↄ waa kↄŋ kaa doo be gyaŋ." Mena dↄↄ ↄ gyuuwↄ kekyaa be gyaŋ.
42024030	Ŋon na wↄ ke kyaa baa di nɛ, ↄ moo bodobodo te ↄ fanewↄ do Wurubuarɛ nↄↄ te ↄ kɛrɛɛ ke kpala wↄ.
42024031	Botↄↄ te be sia gyuusuwↄ te ba gyeŋawↄ nyi Yesu ŋonaŋ, keŋte ↄ ŋaalaawↄ be siaman.
42024032	Keŋte be bↄↄse dↄŋa nyiaa, "Debaŋ keŋ ↄ ne kolosi na daa gbɛɛnaa man te ↄ ba lese Wurubuarɛ nombia aŋmaraseŋ see ŋan man wola daa nɛ, de wↄe te lↄ daa yee?"
42024033	Debokenaŋ man te ba korowↄ bileŋ bese gyu Gyerusalɛm donↄↄ man. Botↄↄ te ba ke naa kpilala kufu daale baŋ na balaŋ akaŋ baŋ te yilaa botↄↄ
42024034	na bɛɛ yako nyiaa, "Ampaŋ de Gbeŋgyoo ŋon te fom! Ↄ ta lese ↄ wose wola Simↄn!"
42024035	Botↄↄ te kaseela bala baŋ mↄ yako wↄ kpene keŋ be kↄŋ Emause gbɛɛnaa man nɛ, na mena keŋ Yesu be kɛrɛɛ bodobodo kpala wↄ te bↄↄ gyem nyi ŋon ŋonaŋ nɛ.
42024036	Ba ke gyakaa bee kolosi ↄ wose nombia kɛŋa nɛ, Yesu gbagba kaa seŋawↄ be gyaŋ te ↄ yako wↄ nyiaa, "Wosefɛɛreŋ dɛɛ kyaa ɛ man."
42024037	Be ŋeŋawↄ te gyakoloŋ kyaŋa wↄ, na baŋ gyeŋ nyi woo yaa be naawↄ.
42024038	Keŋte Yesu bↄↄse wↄ nyiaa, "Woŋ dↄↄ te ɛ ne yee yaa woŋ dↄↄ te ɛ ne lɛɛ aŋmaareŋ ɛ nyeeya man?
42024039	Ɛ kɛɛ me nyiŋmaase na me nawↄↄ! Maŋ gbagba ŋonaŋ. Ɛ tina maŋ kɛɛ! Nawolo nyi woo be dana wosenaane na ŋↄↄ ŋgba mena keŋ ɛ ne naa maŋ dana nɛ ya."
42024040	Ↄ kekolosi taŋ nɛ, ↄ moo ↄ nyiŋmaase na ↄ nawↄↄ wola wↄ.
42024041	Nombia ŋan doo be nↄↄ te yɛɛ wↄ gyoŋ gbaa keŋ nyi ba te lɛɛ di ya. Keŋte Yesu bↄↄse wↄ nyiaa, "Ɛ dana weenɛɛ ŋaale kɛbo?"
42024042	Keŋte ba moo kpebii keŋ bↄↄ ŋasee ke nɛ duguŋ fa e.
42024043	Te ↄ lɛɛ ke tao be siaman botↄↄ.
42024044	Keŋte ↄ yako wↄ nyiaa, "Debaŋ keŋ me kyaa ɛ gyaŋ nɛ me yako ŋon nyiaa, nombii kamasɛ keŋ bↄↄ ŋmarase Mosesi mmaraase ŋan man, na ŋan Wurubuarɛ akpeŋkpeŋgyↄↄra be ŋmarase see na ŋan bↄↄ ŋmarase see nↄↄneŋ tↄne man lee ma wose man nɛ, kaboena nyi ŋe dɛɛ kↄŋ mena."
42024045	Botↄↄ te ↄ toro ba agyueŋ na baa nyiŋ nyii Wurubuarɛ nombia aŋmaraseŋ see ŋan man.
42024046	Keŋte Yesu yako wↄ nyiaa, "Be yakowↄ Wurubuarɛ nombia aŋmaraseŋ see ŋan man nyiaa, nyeelɛɛre ŋon Wurubuarɛ be yako see nyi waa kↄŋ nɛ, waa naa diyem na waa yeŋ mↄna ka weeya atoorote keŋ na waa foŋ lee yeŋ man,
42024047	te baa kolosi Wurubuarɛ nombia ↄ yele man fa balaŋ pou tɛɛle kei dↄↄ, na baa kyɛɛkee lee be gbɛɛneŋ kumɛɛ man na baa kↄŋ Wurubuarɛ gyaŋ, na Wurubuarɛ ka mo be nombiakumɛɛ kyɛɛ wↄ. Baa fiasɛɛ lee Gyerusalɛm donↄↄ man, pɛna baa gyu donↄↄse akaŋ ŋan man.
42024048	Ɛmɛɛ yɛna balaŋ baŋ ɛ ke di mena nombia kɛŋa wose man adansɛɛ.
42024049	Maa mo me kya Wurubuarɛ feliŋ ŋon ↄ be yako see nyi waa fa ŋon nɛ kaa do ɛ man. Mↄna ɛ kyaa Gyerusalɛm donↄↄ man kɛbo kelii debaŋ keŋ waa mo mena doŋ kei lee adido kaa do ɛ man."
42024050	Keŋte Yesu moo ↄ kaseela baŋ lee donↄↄ kenaŋ man gyu Bɛtani donↄↄ nↄↄman, botↄↄ te ↄ gyinaa ↄ nyiŋmaase adido te ↄ hiraa ↄ kaseela baŋ.
42024051	Ↄ kee hiraa wↄ nɛ, ↄ tinaa wↄ yela te Wurubuarɛ moo e laŋ adido.
42024052	Keŋte ba som e te ba moo kenyaŋee dinaa bese kↄŋ Gyerusalɛm donↄↄ man,
42024053	te debaŋ kamasɛ na bee gyu ke kyaa Wurubuarɛ ↄsom deni dinaa keŋ man lese Wurubuarɛ yele.
43001001	Lee kewalaŋ keŋ pɛna Wurubuarɛ ke yɛɛ kpene kamasɛ na, ŋon bɛɛ baake e nyi Wurubuarɛ nombii ŋon nɛ wulaa ↄ kyaa. Na ŋon na Wurubuarɛ kyaa la, te ŋon yɛna Wurubuarɛ.
43001002	Ŋon na Wurubuarɛ kyaa la leenaŋ kewalaŋ kenaŋ man.
43001003	Ↄ dↄↄ te Wurubuarɛ tɛɛwↄ yɛɛ kpene kamasɛ, te Wurubuarɛ ta lee ↄ wↄle yɛɛ kolo na kolo ya.
43001004	Wurubuarɛ nombii kei ne faa na nyeedoŋ, te nyeedoŋ kenaŋ yɛna keŋmaŋee keŋ ne gyuusu balaŋ sia na baa naa Wurubuarɛ gbɛɛ.
43001005	Keŋmaŋee kenaŋ ne ŋmaŋee ditiŋtɛɛ man, mↄna ditiŋtɛɛ keŋ bɛɛ tale di ke dↄↄ ya.
43001006	Debaŋ daale liiwↄ na Wurubuarɛ kpila ↄ kpilale ŋolo ŋon bɛɛ baake e nyi Gyↄn.
43001007	Ŋon kↄŋala ↄ kaa di adansɛɛ lee keŋmaŋee keŋ wose man fa balaŋ, na balaŋ pou kenyiŋ ta ↄ dↄↄ lɛɛ keŋmaŋee keŋ di.
43001008	Na ŋon Gyↄn gbagba yɛna keŋmaŋee keŋ ya, mↄna ↄ kↄŋae kaa di adansɛɛ lee keŋmaŋee keŋ wose man.
43001009	Ŋon bɛɛ baake e keŋmaŋee gbagba keŋ nɛ waa kↄŋ tɛɛle kei dↄↄ, na ↄ kaa ŋmaŋee fa walaŋ kamasɛ.
43001010	Keŋmaŋee kenaŋ kaa kyaawↄ tɛɛle kei dↄↄ. Ↄ dↄↄ te Wurubuarɛ tɛɛwↄ yɛɛ kpene kamasɛ tɛɛle kei dↄↄ, mↄna tɛɛle kei dↄↄ balaŋ ta gyeŋ e ya.
43001011	Ↄ kↄŋawↄ ŋon gbagba ↄ balaŋ gyaŋ, mↄna ↄ balaŋ te lɛɛ e ya.
43001012	Mↄna balaŋ baŋ pou bↄↄ lɛɛ e te bↄↄ lɛɛ di nɛ, ↄ faa wↄ gbɛɛ te ba bese Wurubuarɛ bia.
43001013	Ba te yɛɛ Wurubuarɛ bia ŋgba mena keŋ alo na baale na lola bia ba kegyae man nɛ ya. Mↄna Wurubuarɛ gbagba kegyaebii man te ↄ lese wↄ nyi baa yɛɛ ↄ bia.
43001014	Ŋon bɛɛ baake e nyi Wurubuarɛ nombii nɛ, kaa bese deniwalaŋ te ↄ kaa kyaawↄ de man weeya akalansɛɛ ŋaale. De naa ↄ gyoorobiiri keŋ nawolo nyi ŋon waageŋ yɛna ↄ kya Wurubuarɛ bu dokoloŋ ŋon nɛ. Ↄ man te Wurubuarɛ bɛrɛɛ na anokoare keŋ doo.
43001015	Gyↄn dii adansɛɛ lee ↄ wose man. Ↄ fae yeesa yako nyi, "Walaŋ kei wose man nombia yaa me wulaa yako ŋon nyiaa, 'Walaŋ ŋon ↄ dↄŋ me wↄle ↄ ne kↄŋ nɛ ↄ kela maŋ, nawolo nyi ↄ wulaa ↄ kyaa pɛte ba lola maŋ.' "
43001016	Lee ↄ bɛrɛɛ keŋ be wulu ↄ man nɛ dↄↄ, te ↄ ne hiraa daa agbaatee agbaatee.
43001017	Mosesi dↄↄ te Wurubuarɛ tɛɛwↄ mo mmaraase ŋan fa daa, mↄna Yesu Kristo dↄↄ te ↄ tɛɛwↄ wola daa ↄ bɛrɛɛ na wa anokoare keŋ.
43001018	Ŋolo na ŋolo te naa ta Wurubuarɛ na ↄ sia ya, mↄna Wurubuarɛ bu dokoloŋ kooŋ ŋon loŋ bɛɛ lam ŋon na ↄ kya nsana ya nɛ, kaa lesena Wurubuarɛ dinↄↄ wola daa.
43001019	Gyudatena kegyiise baŋ be kyaa Gyerusalɛm donↄↄ man nɛ, kpila Wurubuarɛ saese na Lewitena baale nyi be kaa bↄↄse Gyↄn nyiaa, "Nyaŋ yɛna amↄte?" Gyↄn ta beo wↄ ya.
43001020	Mↄna ↄ torowↄ yako wↄ nyiaa, "Na maŋ yɛna nyeelɛɛre ŋon Wurubuarɛ be yako see nyi waa kↄŋ nɛ ya."
43001021	Keŋte be bↄↄse e nyiaa, "Kenaŋ na nyaŋ yɛna amↄte? Nyaŋ yɛna Elaegya?" Keŋte ↄ tiranↄↄ fa wↄ nyi, "Koa, na maŋ yɛna Elaegya ya." Ba besewↄ bↄↄse e nyiaa, "Nyaŋ yɛna Wurubuarɛ dekpeŋkpeŋgyↄↄre ŋon dɛɛ daa nɛ?" Keŋte Gyↄn tiranↄↄ fa wↄ nyi "Koa, na maŋ ya."
43001022	Keŋte be bↄↄse e nyi "Te kenaŋ na nyaŋ yɛna amↄte? Yako daa nombii dokoloŋ na dee nyiŋ gyu ke yako baŋ bↄↄ kpila daa nɛ. Sena te n ne yako lee nyaŋ gbagba n wose man?"
43001023	Botↄↄ te Gyↄn moo nↄↄwoya ŋan Wurubuarɛ dekpeŋkpeŋgyↄↄre Yesaya be yako see nɛ tiranↄↄ fa wↄ nyiaa, "Maŋ yɛna woya ŋan ne fae yeesa depampaa dinaa keŋ man nɛ nyiaa, Ɛ tenee de Gbeŋgyoo Wurubuarɛ gbɛɛ see e na ↄ kaa ta ke dↄↄ."
43001024	Balaŋ baŋ bↄↄ kpili gyu Gyↄn gyaŋ nɛ, man baale yɛɛ Farasiitenawↄ,
43001025	keŋte be bↄↄse Gyↄn nyiaa, "Akpaa na nyaŋ yɛna nyeelɛɛre ŋon Wurubuarɛ be yako see nyi waa kↄŋ nɛ ya, yaa Elaegya yaa Wurubuarɛ dekpeŋkpeŋgyↄↄre ŋon ya na, woŋ dↄↄ te n ne sↄ balaŋ Wurubuarɛ loŋ?"
43001026	Botↄↄ te Gyↄn tiranↄↄ fa wↄ nyiaa, "Maŋ dↄↄ loŋ yakaa te me dana mɛɛ sↄ balaŋ Wurubuarɛ loŋ, mↄna ŋolo kyaa ɛ man keŋ ɛ ba gyeŋ e ya.
43001027	Ŋon yɛna walaŋ ŋon ↄ dↄŋ me wↄle ↄ ne kↄŋ, keŋ ma te kaboe gba nyi maa buŋ booli ↄ nkyokota ŋmeeseŋ koraŋ gba ya."
43001028	Nombia kɛŋa pou kↄŋae Gyↄↄdan boo diŋgyiŋ donↄↄ keŋ bɛɛ baake ke Bɛtani nɛ man, botↄↄ keŋ Gyↄn ne sↄ balaŋ Wurubuarɛ loŋ nɛ.
43001029	Tɛɛ kena nɛ, Gyↄn naa Yesu ne kↄŋ ↄ gyaŋ te ↄ yakowↄ lee Yesu wose man nyiaa, "Ɛ kɛɛ Wurubuarɛ nambu ŋon. Ŋon na lesena balaŋ lee be dukum man.
43001030	Kei yɛna walaŋ ŋon mↄↄ wulaa yako ŋon ↄ wose man nombia nyiaa, 'Walaŋ ŋon ↄ dↄŋ me wↄle ↄ ne kↄŋ nɛ ↄ kela maŋ. Nawolo nyi ↄ wulaa ↄ kyaa pɛte ba lola maŋ.'
43001031	Nafↄ na maŋ gbagba ba gyeŋ e ya, mↄna ŋon dↄↄ te Wurubuarɛ kpila maŋ nyi me kaa sↄ balaŋ Wurubuarɛ loŋ, na maa lese e debↄↄ wola Iseraetena na baa nyiŋ gyeŋ e."
43001032	Keŋte Gyↄn dii adansɛɛ nyiaa, "Me naa Wurubuarɛ feliŋ ŋon moo duwuluŋ dinↄↄ tisi lee adido kaa kyaa ↄ dↄↄ.
43001033	Nafↄ maŋ gbagba ba gyeŋ e ya, mↄna Wurubuarɛ ŋon ↄ be kpila maŋ nyi me kaa mo loŋ sↄ balaŋ Wurubuarɛ loŋ nɛ yako na maŋ nyiaa, 'Walaŋ ŋon n naa Wurubuarɛ feliŋ ŋon de tisi kaa kyaa ↄ dↄↄ nɛ, ŋon ne gyaela waa mo Wurubuarɛ feliŋ ŋon sↄ balaŋ Wurubuarɛ loŋ.'
43001034	Ma te naa te mee di adansɛɛ nyiaa, ŋon yɛna Wurubuarɛ bu ŋon."
43001035	Tɛɛ kena nɛ, Gyↄn na ↄ kaseela bala besewↄ gyu boo keŋ nↄↄman.
43001036	Keŋte Gyↄn naa Yesu ne lam. Ↄ kena e nɛ te ↄ yakowↄ nyiaa, "Ɛ kɛɛ Wurubuarɛ nambu ŋon!"
43001037	Gyↄn kaseela bala baŋ kenyii Gyↄn nↄↄwoya kɛŋa nɛ, be tinaa Gyↄn yela gyu ke sila Yesu.
43001038	Yesu gɛɛsewↄ kɛɛ na te ↄ naa wↄ keŋte ↄ bↄↄse wↄ nyiaa, "Woŋ yaa ɛ ne gyae?" Botↄↄ te baŋ mↄ bↄↄse e nyiaa, "De Gbeŋgyoo, aleŋ te n kyaa?"
43001039	Keŋte Yesu tiranↄↄ fa wↄ nyiaa, "Ɛ kↄŋ na ɛ kaa kɛɛ." Mena dↄↄ be gyuuwↄ kena botↄↄ keŋ ↄ kyaa. Debaŋ kenaŋ na te gyↄ balinↄↄ debaŋ anaara te be kyaawↄ ↄ gyaŋ wee kenaŋ pou.
43001040	Balaŋ bala baŋ bↄↄ nyii Gyↄn nↄↄwoya te bↄↄ sila Yesu nɛ, be man ŋolo yɛna Simↄn Pita ↄ naabu Anderiase.
43001041	Kpene keŋ Anderiase be taŋgbɛɛ yɛɛ yɛna nyi, ↄ gyuuwↄ ke kɛo ↄ kegyia Simↄn te ↄ yako e nyiaa, "Da te naa Mesaya ŋon, nyeelɛɛre ŋon Wurubuarɛ be yako see nyi waa kↄŋ nɛ."
43001042	Keŋte Anderiase moo Simↄn kↄŋ Yesu gyaŋ. Yesu kena Simↄn nɛ ↄ kɛɛ e yididi te ↄ yako e nyiaa, "Me gyeŋ nyi nyaŋ yɛna Gyↄn bu Simↄn ŋon. Baa baake neŋ nyi Kefase yaa Pita." Ka asɛɛ yɛna nyi boe.
43001043	Tɛɛ kena nɛ, Yesu yɛɛ wa agyueŋ nyi waa gyu Galelia tɛɛle man. Keŋte ↄ naa Filipo te ↄ yako e nyiaa, "Kaa sila maŋ."
43001044	Filipo lee donↄↄ keŋ bɛɛ baake ke Bɛtesaida nɛ man. Donↄↄ kenaŋ man mↄ te Anderiase na Pita mↄ leewↄ.
43001045	Filipo mↄ naa Natanɛle te ↄ yako e nyiaa, "Da te naa walaŋ ŋon Mosesi be ŋmarase ↄ wose man nombia do mmaraa tↄne keŋ man, te Wurubuarɛ akpeŋkpeŋgyↄↄra baŋ mↄ be ŋmarase ↄ wose man nombia nɛ. Bɛɛ baake e nyi Yesu. Ŋon yɛna Yesu, Gyosɛfo bu ŋon ↄ ba lee Nasarɛte nɛ."
43001046	Keŋte Natanɛle bↄↄse e nyiaa, "Nasarɛte ya? Kolo kpaakpaa daale gyae ke tale lee botↄↄ?" Keŋte Filipo yako e nyiaa, "Nyaŋ kↄŋ na n kaa kɛɛ."
43001047	Yesu kena Natanɛle ne kↄŋ ↄ gyaŋ nɛ ↄ kolosiwↄ lee ↄ wose man nyiaa, "Ɛ kɛɛ, Iserae baale gbagba yaa kei keŋ dekara be doo ↄ man ya."
43001048	Botↄↄ te Natanɛle bↄↄse e nyiaa, "Sena te n yɛɛwↄ gyeŋ maŋ?" Keŋte Yesu tiranↄↄ fa e nyi, "Me wulaa naa neŋ fiigi daŋ keŋ tɛɛ pɛte Filipo baake neŋ."
43001049	Keŋte Natanɛle torowↄ yako nyiaa, "De Gbeŋgyoo, nyaŋ yɛna Wurubuarɛ bu ŋon! Nyaŋ yɛna Iseraetena gyoo ŋon!"
43001050	Keŋte Yesu yako e nyiaa, "Keŋ mↄ yako neŋ nyi me naa neŋ fiigi daŋ keŋ tɛɛ dↄↄ te n ne lɛɛ maŋ di? N kena nombia dinaana ŋan kela kɛŋa."
43001051	Keŋte Yesu besewↄ yako wↄ nyiaa, "Mɛɛ yako ŋon ɛ ke nyii nyiaa, ɛ kena ŋgba adido ta toro na Wurubuarɛ kpilala baŋ na gyem tisi maŋ Deniwalaŋ Bu ŋon dↄↄ."
43002001	Ka weeya atoorote keŋ nɛ, ba kpeo alo ŋolo Kaanan donↄↄ keŋ ke kyaa Galelia tɛɛle man nɛ man. Na Yesu ↄ naa mↄ kyaa botↄↄ.
43002002	Be baake Yesu na ↄ kaseela mↄ kↄŋ alowↄle keŋ tɛɛ botↄↄ.
43002003	Balaŋ baŋ soloŋ ke taŋ nɛ, Yesu ↄ naa yako e nyi "Balaŋ baŋ soloŋ te taŋ."
43002004	Botↄↄ te Yesu tiranↄↄ fa e nyiaa, "Nna kei te yɛɛ daa na neŋ de nombia ya. Debaŋ keŋ Wurubuarɛ ba see maŋ nɛ te lii ta ya."
43002005	Keŋte Yesu ↄ naa yako dekpaŋalaŋ keŋ tewulɛɛ baŋ nyiaa, "Kpene kamasɛ keŋ ↄ yako ŋon nyi yaa yɛɛ na, ɛ yɛɛ ke."
43002006	Debaŋ kenaŋ na, osuŋse dinaana looro ŋaale baŋɛɛ botↄↄ. Gyudatena ↄsom man na, osuŋse kɛŋa man te bee kyekii loŋ do mo faafo ba wose. Dokoloŋ gyae ke lɛɛ loŋ ŋgba garawaase anoŋ yaa looro nɛ.
43002007	Botↄↄ te Yesu yako tewulɛɛ baŋ nyiaa, "Ɛ kyekii loŋ do osuŋse ŋan man wulu." Keŋte tewulɛɛ baŋ kyekii loŋ wulu ŋa belebelebele.
43002008	Keŋte ↄ yako wↄ nyiaa, "Nɛnɛɛ ɛ kyee loŋ keŋ ŋaale gyina kegyia ŋon ↄ seŋɛɛ alowↄle keŋ siaman nɛ." Te be kyeewↄ gyina e.
43002009	Kegyia ŋon daa loŋ keŋ ba bese soloŋ nɛ kɛɛ. Ↄ naawↄ nyi soloŋ keŋ dei, mↄna ↄ ba gyeŋ ke dalee ya, mↄna tewulɛɛ baŋ bↄↄ kyee loŋ keŋ kↄna e nɛ baŋ gyeŋ botↄↄ keŋ kↄↄ lee. Keŋte kegyia ŋon baake alowↄle baale ŋon lee yenaŋ,
43002010	te ↄ yako e nyiaa, "Balaŋ degyaŋee na, bɛɛ taŋgbɛɛ bo mo soloŋ kpaakpaate fa wↄ, te akpaa be dɛɛse na te bɛɛ mo soloŋ keŋ kↄↄ dei ya nɛ kↄŋ. Mↄna nyaŋ moo soloŋ kpaakpaate keŋ bo weese kaa lii debaŋ kei pɛte n lese ke debↄↄ."
43002011	Kei yɛna gyakoloŋ nombia gyaŋgbate keŋ Yesu be yɛɛ Kaanan donↄↄ keŋ ke kyaa Galelia tɛɛle dↄↄ nɛ man. Ↄ moo ke lese ↄ gyoorobiiri wola, te ↄ kaseela baŋ mↄ lɛɛ e di.
43002012	Kei wↄle nɛ, ŋon na ↄ naa na ↄ naabia na ↄ kaseela baŋ gyuu donↄↄ keŋ bɛɛ baake ke Kapanum nɛ man ke di weeya akalansɛɛ ŋaale botↄↄ.
43002013	Debaŋ keŋ Gyudatena nyeekelɛɛwee keŋ na benaa nɛ, Yesu gyuu Gyerusalɛm donↄↄ man.
43002014	Yesu ke gyu ka gyoo Wurubuarɛ ↄsom deni dinaa keŋ dekpaŋalaŋ man nɛ, ↄ naawↄ nyi baale ne yↄↄ nunkyuese na namense na awuluŋna, na balaŋ baale mↄ kyakɛɛ bɛɛ yɛlɛɛ kↄba.
43002015	Mena dↄↄ ↄ moo ŋmeeseŋ ŋmɛ yɛɛ dambila te ↄ moowↄ gegi balaŋ baŋ na be nunkyuese na be namense pou lee dekpaŋalaŋ keŋ man. Ↄ yaasee be kↄbasebia ŋan te ↄ besena be tebuluse ŋan pou buŋii.
43002016	Keŋte ↄ yako balaŋ baŋ bɛɛ yↄↄ awuluŋna nɛ nyiaa, "Ɛ mo wↄ lee kɛbo! Ɛ na mo me kya dɛɛ besena ɛ kebu dedii ya!"
43002017	Nombia kɛŋa yela ↄ kaseela baŋ tↄↄse Wurubuarɛ nombia aŋmaraseŋ see ŋan ne yako nyi, "O Wurubuarɛ, n deni dinaa keŋ man nombia ne hia maŋ nideli, te ŋe te di ma nyee mↄ."
43002018	Botↄↄ te Gyudatena kegyiise kaa bↄↄse e nyiaa, "Woŋ gyakoloŋ nombia te nyaŋ ke tale yɛɛ na kawola daa nyi Wurubuarɛ faa na neŋ doŋ nyi nya yɛɛ mena abↄↄ kɛŋa?"
43002019	Keŋte Yesu tiranↄↄ fa wↄ nyiaa, "Ɛ yɛlɛɛ Wurubuarɛ ↄsom deni dinaa kei, weeya atoorote na maa ma ke bela."
43002020	Botↄↄ te Gyudatena kegyiise baŋ yako Yesu nyiaa, "Ba moo kulutooneŋ sↄŋola na looro bo ma Wurubuarɛ ↄsom deni dinaa kei, te nyaŋ n ke tale mo weeya atooro ma ke?"
43002021	Mↄna Wurubuarɛ ↄsom deni dinaa keŋ Yesu ne kolosi ka wose man nombia nɛ, yɛna ŋon gbagba ↄ wose.
43002022	Mena dↄↄ debaŋ keŋ Yesu be fom lee yeŋ man nɛ, ↄ kaseela baŋ tↄↄsewↄ nyi ↄ yako mena nombia kɛŋa. Te be lɛɛ Wurubuarɛ nombia aŋmaraseŋ see, na Yesu nombia ŋan ↄ be yako nɛ di nideli.
43002023	Yesu ke kyaa Gyerusalɛm Gyudatena nyeekelɛɛweeya kedi ŋan man nɛ, balaŋ burum naa gyakoloŋ nombia ŋan ↄ be yɛɛ nɛ te be lɛɛ e di.
43002024	Mↄna Yesu ta mo ↄ wose lↄ be dↄↄ ya, nawolo nyi ↄ gyeŋ walaŋ kamasɛ dinↄↄ.
43002025	Te yɛɛ keŋ nyi ŋolo keyako deniwalaŋ nombii fa e ya, nawolo nyi ↄ gyeŋ walaŋ kamasɛ nyeeman nombia.
43003001	Mena debaŋ kenaŋ man nɛ, na Gyudatena kegyia ŋolo kyaawↄ keŋ ↄ yele yɛna Nikodemose. Ↄ kpuɛ Farasiitena dikpii keŋ man.
43003002	Wee daale nelim nɛ ↄ korowↄ gyu Yesu gyaŋ te ↄ yako e nyiaa, "Kegyia, da gyeŋ nyi n yɛɛ wolale e ŋon Wurubuarɛ be kpila neŋ. Nawolo nyi ŋolo be kyaa keŋ waa tale yɛɛ gyakoloŋ nombia na nombia dinaana ŋan n ne yɛɛ nɛ, keŋ nyi Wurubuarɛ be kpuɛ na e ya."
43003003	Botↄↄ te Yesu yako e nyiaa, "Mɛɛ yako neŋ anokoare n ke nyii nyiaa, akpaa be ta bese lola walaŋ ya nɛ, ↄ be gyae waa naa Wurubuarɛ gyoori keŋ ya."
43003004	Keŋte Nikodemose bↄↄse Yesu nyiaa, "Walaŋ ŋon ↄ ba bee na, sena te baa bese tale lola e? Waa bese tale gyoo ↄ naa tↄↄman na baa lola e bela?"
43003005	Botↄↄ te Yesu tiranↄↄ fa e nyiaa, "Mɛɛ yako neŋ anokoare n ke nyii nyiaa, akpaa ba te sↄ neŋ Wurubuarɛ loŋ na Wurubuarɛ ka mo ↄ feliŋ do n man ya na, n be gyae n ke tale gyoo Wurubuarɛ gyoori keŋ man ya.
43003006	Deniwalaŋ na lola ↄ dinↄↄ bo, te Wurubuarɛ feliŋ ŋon mↄ na lola walaŋ bo ŋgba Wurubuarɛ dinↄↄ nɛ.
43003007	Na yela keyɛɛ neŋ gyakoloŋ nyi me kpa, kaboena nyi ba bese lola neŋ bela ya.
43003008	Feliŋ ne gyↄↄ bo gyu botↄↄ keŋ kɛɛ gyae. N ne nyii mena keŋ kɛɛ gyↄↄ mↄna n ba gyeŋ ke dalee yaa ke dee gyue ya. Mena mↄ te doo fa walaŋ kamasɛ ŋon Wurubuarɛ feliŋ ba lola e nɛ."
43003009	Keŋte Nikodemose bↄↄse Yesu nyiaa, "Sena te kɛŋa gyae ke tale kↄŋ mena?"
43003010	Botↄↄ te Yesu bↄↄse e nyiaa, "Ŋgba n yɛɛ Gyudatena wolale kegyia e. N bee nyii mena nombia kɛŋa man yee?
43003011	Mɛɛ yako neŋ anokoare n ke nyii nyiaa, nombia ŋan da gyeŋ nɛ te dɛɛ yako te ŋan dɛɛ naa mↄ nɛ te dee di ŋa wose man adansɛɛ, mↄna ɛ bɛɛ lɛɛ nombia ŋan dɛɛ yako ŋon nɛ di ya.
43003012	Mɛɛ yako ŋon tɛɛle kei dↄↄ nombia te ɛ bɛɛ lɛɛ ŋa di ya na, sena te me yako ŋon Wurubuarɛ man nombia na ɛ kelɛɛ ŋa di?
43003013	Ŋolo na ŋolo te gyuu ta Wurubuarɛ man ya, Gyisɛ maŋ Deniwalaŋ Bu ŋon mↄↄ lee botↄↄ kↄŋ nɛ maageŋ.
43003014	Ɛ gyeŋ nyi gyaŋgba keŋ na Wurubuarɛ yela Mosesi yɛɛ dom te ↄ moowↄ mataa na daŋ adido depampaa dinaa keŋ man. Walaŋ kamasɛ ŋon ↄ be gyina ↄ sia kɛɛ mena dom kei na ↄ nyiŋa nyeedoŋ. Mena ke te baa gyↄ maŋ Deniwalaŋ Bu ŋon mↄ mataa na ↄpaŋdaŋ adido.
43003015	Na walaŋ kamasɛ ŋon ↄ lɛɛ maŋ di na, waa nyiŋ nyeedoŋ kekpaa keŋ.
43003016	Lee mena keŋ Wurubuarɛ ne gyae balaŋ dↄↄ te ↄ moo ↄ bu dokoloŋ kooŋ ŋon fa, nyi walaŋ kamasɛ ŋon ↄ lɛɛ e di na ↄ be gyae waa yeŋ leki ya, mↄna waa nyiŋ nyeedoŋ kekpaa."
43003017	Nawolo nyi Wurubuarɛ te kpila ↄ bu tɛɛle kei dↄↄ nyi ↄ kaa bu balaŋ fↄↄ ya, mↄna ↄ kpila e bo na balaŋ ke ta ↄ dↄↄ nyiŋ nyeedoŋ.
43003018	Walaŋ kamasɛ ŋon ↄ lɛɛ e di na bↄↄ gyae baa bu e fↄↄ ya, te ŋon ↄ te lɛɛ e di ya na be wulaa bu e fↄↄ, nawolo nyi ↄ te lɛɛ Wurubuarɛ bu dokoloŋ kooŋ ŋon di ya.
43003019	Nombia ŋan bↄↄ mo bu tɛɛle kei dↄↄ balaŋ fↄↄ yɛna nyi, keŋmaŋee te kↄŋ tɛɛle kei dↄↄ, mↄna balaŋ ne gyae ditiŋtɛɛ bo kela keŋmaŋee keŋ. Nawolo nyi be nombia ŋan bɛɛ yɛɛ nɛ yɛɛ dukum ke.
43003020	Walaŋ kamasɛ ŋon ↄ ne yɛɛ dukum na, ↄ ne kↄla keŋmaŋee keŋ te ↄ bɛɛ benaa ke ya. Nawolo nyi ↄ bɛɛ gyae nyi ↄ nombiakumɛɛ ŋan ka lee debↄↄ ya.
43003021	Mↄna walaŋ kamasɛ ŋon ↄ ne yɛɛ nombia kpaakpaa nɛ, ↄ na benaa keŋmaŋee keŋ. Nawolo nyi keŋmaŋee keŋ gyae ka lese ↄ nombia ŋan ↄ ne yɛɛ nɛ wola nyi ↄ ne yɛɛ Wurubuarɛ kegyaebii.
43003022	Kɛŋa wↄle nɛ Yesu na ↄ kaseela baŋ gyuu Gyudia tɛɛle man. Yesu kyaawↄ botↄↄ weeya akalansɛɛ ŋaale te ↄ sↄↄ balaŋ Wurubuarɛ loŋ.
43003023	Debaŋ kenaŋ na Gyↄn mↄ ne sↄ balaŋ Wurubuarɛ loŋ donↄↄ keŋ bɛɛ baake ke nyi Aenↄn keŋ ka benaa na Salim donↄↄ nɛ man. Nawolo nyi na loŋ boe botↄↄ, te balaŋ mↄ na gyem tisi ↄ dↄↄ nyi waa sↄ wↄ Wurubuarɛ loŋ.
43003024	Debaŋ kenaŋ na ba te kyaŋa ta Gyↄn tↄ deni ya.
43003025	Gyuda baale ŋolo na Gyↄn kaseela baŋ man baale lɛɛ aŋmaareŋ lee mena keŋ bɛɛ mo loŋ faafo ba wose lee ba amanberɛ gbɛɛ nɛ wose man.
43003026	Botↄↄ te Gyↄn kaseela baŋ kↄŋawↄ Gyↄn gyaŋ kaa yako e nyiaa, "De Gbeŋgyoo, n ne tↄↄse balee ŋon nafↄ ↄ kpuɛ na daa Gyↄↄdan boo keŋ diŋgyiŋ, te n be di ↄ wose man adansɛɛ nideli nɛ? Kɛɛ, ↄ ne sↄ balaŋ Wurubuarɛ loŋ, te balaŋ pou ne gyu ↄ gyaŋ."
43003027	Keŋte Gyↄn tiranↄↄ fa wↄ nyiaa, "Nyi Wurubuarɛ te fa walaŋ gbɛɛ nyi waa yɛɛ kolo ya nɛ, ↄtenate be gyae waa tale yɛɛ ya.
43003028	Ɛmɛɛ gbagba ɛ ke tale di maŋ adansɛɛ nyi me yakowↄ nyiaa, Na maŋ yɛna Nyeelɛɛre ŋon Wurubuarɛ be yako see nyi waa kↄŋ nɛ ya, mↄna Wurubuarɛ kpila maŋ bo nyi maa kyaŋ gbɛɛ ta ↄ siaman kↄŋ."
43003029	Keŋte Gyↄn gyↄↄ dudu yako wↄ nyiaa, "Walaŋ ŋon ↄ dana alowↄle na, ŋon yɛna alowↄle ŋon baale. Mↄna alowↄle baale ŋon ↄ gyoona dↄↄ bɛɛ sem bo yenaŋ tei, te akpaa be nyii alowↄle baale ŋon woya na ne yɛɛ wↄ gyoŋ nideli. Mena mↄ yaa yɛɛ maŋ gyoŋ nideli debokeiman ŋgba mↄↄ nyii Yesu nkaŋ nɛ.
43003030	Kaboena nyi Yesu yele dɛɛ lee kela maŋ.
43003031	Walaŋ ŋon ↄ ba lee adido kↄŋ nɛ ↄ kela walaŋ kamasɛ, te walaŋ ŋon ↄ ba lee tɛɛle kei dↄↄ nɛ ↄ yɛɛ tɛɛle kei dↄↄ walaŋ e te ↄ ne kolosi tɛɛle kei dↄↄ nombia bo. Walaŋ ŋon ↄ ba lee adido nɛ, ↄ kela kpene kamasɛ.
43003032	Nombia ŋan ↄ be naa na ŋan ↄ be nyii nɛ wose man adansɛɛ te ↄ ne dii, mↄna ŋolo te lɛɛ wa adansɛɛ keŋ di ya.
43003033	Te walaŋ ŋon ↄ be lɛɛ wa adansɛɛ keŋ di na, na ↄtenate te sɛɛ baa nyi Wurubuarɛ nombia ŋan yɛɛ ampaŋ.
43003034	Walaŋ ŋon Wurubuarɛ be kpila e na ↄ ne kolosi Wurubuarɛ nombia bo, nawolo nyi Wurubuarɛ ta mo ↄ feliŋ ŋon do walaŋ ŋonaŋ man nideli.
43003035	Kya ŋon ne gyae ↄ bu ŋon nombia, te ↄ moo kpene kamasɛ do e ↄ nyiŋmaa man.
43003036	Walaŋ kamasɛ ŋon ↄ lɛɛ ↄ bu ŋon di na waa nyiŋ nyeedoŋ kekpaa, te walaŋ kamasɛ ŋon ↄ bɛɛ ↄ bu ŋon na ↄ be gyae waa nyiŋ nyeedoŋ kei ya, mↄna Wurubuarɛ waa gyeŋ baŋ do e kekpaakekpaa."
43004001	Farasiitena baŋ nyiiwↄ nyi Yesu ne nyiŋ balaŋ burum sↄ wↄ Wurubuarɛ loŋ kela Gyↄn Wurubuarɛ loŋsↄↄre.
43004002	Mↄna Yesu gbagba dↄↄ ↄ te sↄ ŋolo na ŋolo Wurubuarɛ loŋ ya, ↄ kaseela baŋ sↄↄ na wↄ.
43004003	Yesu ke nyii mena keŋ balaŋ ne kolosi ↄ wose man nombia nɛ, ↄ korowↄ lee Gyudia tɛɛle man bese gyu Galelia tɛɛle man.
43004004	Na kaboena nyi waa mo na Samaria tɛɛle man.
43004005	Mena dↄↄ ↄ moowↄ botↄↄ kelii Samariatena donↄↄ keŋ bɛɛ baake ke nyi Sikya nɛ man. Sikya donↄↄ kei benaa na tɛɛle keŋ Gyekↄpo ba mo fa ↄ bu Gyosɛfo nɛ.
43004006	Na Gyekↄpo ditiribuŋ doo botↄↄ. Yesu kelii botↄↄ nɛ, na ↄ te kaa mena dↄↄ ↄ tisiwↄ kyaa ditiribuŋ keŋ gyaŋ. Debaŋ kenaŋ na weese ta seŋ dɛɛ.
43004007	Ↄ ke kyaa botↄↄ nɛ Samaria alo ŋolo kↄŋawↄ botↄↄ ↄ kaa kyee loŋ, keŋte Yesu sola e nyi "Fa maŋ loŋ maa nyↄↄ."
43004008	Debaŋ kenaŋ na, ↄ kaseela baŋ te lam donↄↄ keŋ man be kaa lɛɛ weenɛɛ.
43004009	Botↄↄ te Samaria alo ŋon yako Yesu nyiaa, "N yɛɛ Gyuda baale e te maŋ mↄ yɛɛ Samaria alo e. Woŋ dↄↄ te n na sola maŋ loŋ?" Keŋ dↄↄ ↄ be bↄↄse mena yɛna nyi, Gyudatena na Samariatena bɛɛ gyoo ya.
43004010	Keŋte Yesu tiranↄↄ fa e nyiaa, "Akpaa nyeŋ gyeŋ Wurubuarɛ kolo anefaŋ na walaŋ ŋon ↄ na sola neŋ loŋ kei nɛ, nafↄ nyaŋ ka sola e na waa fa neŋ loŋ keŋ kɛɛ fa nyeedoŋ nɛ."
43004011	Botↄↄ te alo ŋon yako e nyiaa, "Kegyia, ditiribuŋ keŋ dana siiliŋ te n be dana kpene keŋ n ka mo kyee loŋ keŋ ya. Aleŋ te nyaŋ kenyiŋ mena nyeedoŋ loŋ kei.
43004012	Yaa nyaŋ kela na de naana Gyekↄpo ŋon ↄ be wula ditiribuŋ kei fa daa nɛ? Ŋon gbagba na ↄ bia na ↄ wonembia pou nyↄↄ loŋ lee ditiribuŋ kei man."
43004013	Keŋte Yesu tiranↄↄ fa alo ŋon nyiaa, "Walaŋ kamasɛ ŋon waa nyↄↄ loŋ kei nɛ, loŋboaneŋ gyae ka ko e bela.
43004014	Mↄna walaŋ kamasɛ ŋon waa nyↄↄ loŋ keŋ maa fa e nɛ, loŋboaneŋ be gyae ka ko e bela ya. Loŋ keŋ maa fa e nɛ gyae ke doo ↄ man ŋgba ditiribuŋ nɛ, na ka ke fa e nyeedoŋ loŋ na waa nyiŋ nyeedoŋ kekpaakekpaa."
43004015	Botↄↄ te alo ŋon yako e nyiaa, "Kegyia, akpaa mena na fa maŋ mena loŋ kei na loŋboaneŋ ba tekaa ko maŋ bela ya, na maa tina ditiribuŋ kei man kekↄŋ yela."
43004016	Keŋte Yesu yako e nyiaa, "Gyu ke baake n baale na ɛ ke kↄŋ."
43004017	Te alo ŋon yako e nyiaa, "Mↄↄ dana baale ya." Keŋte Yesu yako e nyiaa, "N te yako anokoare nyi n be dana baale ya.
43004018	N taŋ ke yala baala banoŋ, te ŋon gyaŋ n kyaa debokeiman nɛ ↄ te yɛɛ n baale e ya. Mena dↄↄ nombia ŋan n be yako maŋ nɛ yɛɛ ampaŋ."
43004019	Botↄↄ te alo ŋon yako e nyiaa, "Kegyia ma te naa nyi n yɛɛ Wurubuarɛ dekpeŋkpeŋgyↄↄre e ampaŋ.
43004020	De naanaↄ som Wurubuarɛ bo bula kei dↄↄ, mↄna ɛmɛɛ Gyudatena kpa Gyerusalɛm donↄↄ man te kaboena nyi dɛɛ som Wurubuarɛ."
43004021	Keŋte Yesu yako e nyiaa, "Alo lɛɛ maŋ di, debaŋ daale gyae kekↄŋ keŋ bↄↄ gyae baa tekaa som Wurubuarɛ bula kei dↄↄ yaa Gyerusalɛm donↄↄ man ya.
43004022	Ɛmɛɛ Samariatena na som Wurubuarɛ ŋon ɛ ba gyeŋ e ya, te daa Gyudatena dↄↄ dɛɛ som Wurubuarɛ ŋon da gyeŋ e, nawolo nyi nyeekelɛɛ gyae ke ta bo Gyudatena dↄↄ kↄŋ.
43004023	Debaŋ daale ne kↄŋ te ke taŋ kekↄŋ, keŋ nyi baŋ bɛɛ som Wurubuarɛ anokoare man nɛ, baa mo Wurubuarɛ Feliŋ na anokoare bo som Wurubuarɛ nawolo nyi mena somra kɛwↄ dinↄↄ te Wurubuarɛ ne gyae.
43004024	Wurubuarɛ yɛɛ feliŋ e, mena dↄↄ baŋ baa som e nɛ kaboena nyi baa mo ↄ feliŋ na anokoare som e."
43004025	Botↄↄ te Samaria alo ŋon yako e nyiaa, "Ma gyeŋ nyi Nyeelɛɛre ŋon bɛɛ baake e nyi Kristo nɛ waa kↄŋ. Ↄ kↄŋ na waa kaa lese kpene kamasɛ man fa daa."
43004026	Keŋte Yesu torowↄ yako e nyiaa, "Maŋ ŋon mɛɛ kolosi na neŋ nɛ, maŋ yɛna nyeelɛɛre ŋon."
43004027	Be kee kolosi kenaŋ nɛ, te Yesu kaseela baŋ leewↄ donↄↄ man kↄŋ. Ba kena ŋgba Yesu na alo ŋon seŋɛɛ bee kolosi nɛ, yɛɛ wↄ gyakoloŋ. Mↄna be man ŋolo te tale bↄↄse alo ŋon nyi woŋ te ↄ ne gyae ya, te ba te tale bↄↄse Yesu mↄ nyi weera ↄ ne kolosi na alo ŋon ya.
43004028	Botↄↄ te alo ŋon tina osuŋ keŋ yela, te ↄ yeuwↄ gyu donↄↄ keŋ man ke yako balaŋ nyiaa,
43004029	"Ɛ kↄŋ kaa kɛɛ balee ŋolo ŋon ↄ be yako maŋ ma wose man nombia ŋan pou mↄↄ yɛɛ nɛ. Na ŋon yɛna Kristo, nyeelɛɛre ŋon Wurubuarɛ be yako see nyi waa kↄŋ nɛ baa yaa?"
43004030	Mena dↄↄ balaŋ leewↄ donↄↄ keŋ man kↄŋ Yesu gyaŋ.
43004031	Debaŋ kenaŋ na te ↄ kaseela baŋ waase e nyiaa, "De Gbeŋgyoo mo kolo tina n nↄↄ"
43004032	Keŋte Yesu yako wↄ nyiaa, "Me dana weenɛɛ ŋaale maa di keŋ ɛ ba gyeŋ ya."
43004033	Botↄↄ te ↄ kaseela baŋ bↄↄse dↄŋa nyiaa, "Doona ŋolo saa weenɛɛ baa kↄna e?"
43004034	Keŋte Yesu yako wↄ nyiaa, "Me weenɛɛ yɛna nyi maa yɛɛ me kya ŋon ↄ be kpila maŋ nɛ kegyaebii, na maa yɛɛ tom keŋ ↄ ba mo fa maŋ nɛ kelii ↄto.
43004035	Ɛmɛɛ gbagba ne tale yako nyi 'Te ka gyaalaŋna banaara na weenɛɛ kekɛrɛɛ te lii.' Mɛɛ yako ŋon ɛ ke nyii nyiaa, ɛ gyina ɛ sia na ɛ ke kɛɛ wↄↄse ŋan. Ɛ kena nyi abↄↄ ŋan te yɛɛ na kekɛrɛɛ.
43004036	Walaŋ ŋon ↄ ne kɛrɛɛ weenɛɛ ŋan nɛ baa tↄ e kom, te ↄ ne yilaa abↄↄ ŋenaŋ bo see fa nyeedoŋ kekpaakekpaa keŋ. Mena dↄↄ walaŋ ŋon ↄ be fare na walaŋ ŋon ↄ be kɛrɛɛ nɛ pou baa bom di gyoŋ.
43004037	Dudu keŋ bↄↄ gyↄↄ nyi, 'Ŋolo ne duula te ŋolo mↄ ne karala' nɛ yɛɛ ampaŋ.
43004038	Me kpila ŋon baa nyi ya gyu ke kɛrɛɛ weenɛɛ wↄↄ keŋ ɛ te yɛɛ tom ya nɛ man. Baale yɛɛna tom keŋ, te ɛmɛɛ kↄŋawↄ ɛ ne di ba tom keŋ bↄↄ yɛɛ nɛ tↄnↄↄ."
43004039	Balaŋ baŋ be kyaa Samaria donↄↄ keŋ man nɛ, be man burum lɛɛ Yesu di nawolo nyi alo ŋon yakowↄ nyiaa, "Ↄ te yako maŋ ma wose man nombia ŋan pou weesɛɛ nɛ."
43004040	Mena dↄↄ Samariatena baŋ kekↄŋ ↄ gyaŋ nɛ, be waase e nyi waa kyaa be gyaŋ, te Yesu dii weeya ala be gyaŋ.
43004041	Yesu nombia ŋan ↄ ba wolo nɛ yela balaŋ burum lɛɛ e di.
43004042	Keŋte be yako alo ŋon nyiaa, "Nɛnɛɛ dↄↄ nɛ na n nↄↄwoya ŋan dↄↄ te de lɛɛ e di ya, mↄna daa gbagba te nyii e te da te naa nyi ŋon yɛna balaŋ pou nyeelɛɛre gbagba ŋon."
43004043	Yesu kedi weeya ala botↄↄ wↄle nɛ, ↄ leewↄ botↄↄ bese gyu Galelia tɛɛle man.
43004044	Nawolo nyi Yesu gbagba yakowↄ nyiaa, "Bↄↄ ne lɛɛ Wurubuarɛ dekpeŋkpeŋgyↄↄre kamasɛ do ŋon gbagba ↄ donↄↄ man ya."
43004045	Yesu kekↄŋ kaa gyoo Galelia nɛ, botↄↄtena lɛɛ e nideli, nawolo nyi be naa nombia ŋan pou ↄ be yɛɛ Gyerusalɛm donↄↄ man debaŋ keŋ bↄↄ gyu be kaa di ba nyeekelɛɛwee keŋ nɛ.
43004046	Keŋte Yesu besewↄ gyu Kaanan donↄↄ keŋ ke kyaa Galelia tɛɛle man nɛ man. Mena donↄↄ kenaŋ man te ↄ besena loŋ yɛɛ soloŋ nɛ. Debaŋ kenaŋ na tomyɛɛre kegyia ŋolo kyaa botↄↄ keŋ ↄ bu na wee Kapanum donↄↄ man.
43004047	Tomyɛɛre kegyia ŋon kenyii nyi Yesu ta lee Gyudia kↄŋ Galelia botↄↄ nɛ, ↄ gyuuwↄ ↄ gyaŋ ke waase e nyi ↄ bu na wee ↄ doo Kapanum donↄↄ man ↄ ne gyae waa yeŋ. Mena dↄↄ waa kↄŋ na ↄ kaa kyↄ e kawee fa e.
43004048	Botↄↄ te Yesu yako e nyiaa, "Na ɛ kena gyakoloŋ nombia na nombia dinaana ya nɛ, nafↄ ɛ man walaŋ kamasɛ be gyae waa lɛɛ maŋ di ya."
43004049	Keŋte kegyia ŋon yako Yesu nyiaa, "Me Gbeŋgyoo, waase kↄŋ dee gyu bileŋ na mena ya na me bu ŋon waa yeŋ."
43004050	Botↄↄ te Yesu yako e nyiaa, "Ta, n bu ŋon waa nyiŋ nyeedoŋ." Balee ŋon lɛɛ Yesu nↄↄwoya ŋan di te ↄ laŋawↄ.
43004051	Balee ŋon keta ↄ ne gyu ↄ dɛɛ nɛ, ↄ gyaŋee na ↄ tewulɛɛ gbɛɛnaa man te be yako e nyiaa, "N bu ŋon wose te yɛɛ e doŋ."
43004052	Botↄↄ te balee ŋon bↄↄse ↄ tewulɛɛ baŋ nyiaa, debaŋ woŋti man te me bu ŋon wose yɛɛ e doŋ? Keŋte be tiranↄↄ fa nyiaa, "Dana weeseteŋteŋ kegyↄ ŋgba debaŋ dokoloŋ nɛ, te bu ŋon wose yɛɛ e doŋ."
43004053	Botↄↄ te ↄ kya ŋon tↄↄsewↄ nyiaa, debaŋ kenaŋ man pɛpɛɛpɛ te Yesu yako e nyiaa, "N bu ŋon wose gyae ke yɛɛ e doŋ." Mena dↄↄ ŋon na ↄ dekpaŋalaŋmantena pou lɛɛ Yesu di.
43004054	Yesu ka lee Gyudia kↄŋ Galelia tɛɛle man nɛ, kei yɛna gyakoloŋ nombia bolate keŋ ↄ be yɛɛ.
43005001	Kɛŋa wↄle nɛ, Gyudatena ne di bↄ ↄsom wee dinaa daale Gyerusalɛm donↄↄ man, te Yesu mↄ gyuu botↄↄ.
43005002	Na depaa daale kyaa Gyerusalɛm donↄↄ man keŋ bɛɛ baake ke be dɛɛ dei man nyi Bɛtesaida. Mena depaa kei benaa na denanↄↄ keŋ bɛɛ baake ke nyi "Namense Denanↄↄ" nɛ, te be baŋee kefɛɛse anoŋ kilisi ke.
43005003	Kaweesetena kpookpoo burum ŋgba siayɛlɛɛsatena na ↄtakasese na baŋ ba yenaase ba yekee nɛ na lee donↄↄ keŋ man kaa doo botↄↄ daa loŋ keŋ kewosi.
43005004	Nawolo nyi be kyaa be kyaa na, Wurubuarɛ kpilale ne kyaa kaa wosi loŋ kenaŋ te kaweete ŋon ↄ taŋgbɛɛ ka gyoo loŋ keŋ man na, ↄ kawee ne taŋ.
43005005	Na balee ŋolo ŋon ↄ be tekerii kulutooneŋ sao na kufu gyanaara nɛ doo botↄↄ.
43005006	Yesu kena balee ŋonaŋ te ↄ ke nyii nyi ↄ ta wee kyare nɛ ↄ bↄↄse e nyiaa, "N ne gyae n kawee ke taŋ?"
43005007	Botↄↄ te kaweete ŋon tiranↄↄ fa e nyiaa, "Me Gbeŋgyoo, akpaa be wosi loŋ keŋ na, mↄↄ ne nyiŋ ŋon waa gate maŋ ka do ke man ya. Akpaa ma mo maa yɛɛ kakyeŋ koro ka gyoo na ŋolo te taŋgbɛɛ maŋ."
43005008	Botↄↄ te Yesu yako e nyiaa, "Koro! Gate n dofoŋoŋ na n ke ta."
43005009	Debokenaŋ man te balee ŋon kawee taŋawↄ te ↄ korowↄ gate ↄ dofoŋoŋ te ↄ tɛɛwↄ laŋ. Mena wee kenaŋ yɛɛ Gyudatena kefɛɛfowee ke.
43005010	Mena dↄↄ Gyudatena kegyiise yako balee ŋon bↄↄ kyↄ e nɛ nyiaa, "Gyɛŋ yɛɛ da kefɛɛfowee ke, te da mmaraa bɛɛ fa gbɛɛ nyi nya seele n dofoŋoŋ ya."
43005011	Keŋte balee ŋon tiranↄↄ fa wↄ nyiaa, "Walaŋ ŋon ↄ be kyↄ maŋ me kawee nɛ, yako na maŋ nyi maa gate ma dofoŋoŋ na maa ta."
43005012	Botↄↄ te be bↄↄse e nyiaa, "Walaŋ woŋti yako na neŋ nyi nya gate n dofoŋoŋ na n keta?"
43005013	Mↄna balee ŋon Yesu be kyↄ e ↄ kawee nɛ, ta gyem nyi Yesu kyↄↄna e ↄ kawee keŋ ya. Nawolo nyi na balaŋ boe botↄↄ te Yesu mↄ ta ŋere gyoo be man.
43005014	Kenaŋ wↄle nɛ, Yesu kena balee ŋonaŋ Wurubuarɛ ↄsom deni dinaa keŋ man te ↄ yako e nyiaa, "Kɛɛ, nɛnɛɛ n wose te yɛɛ neŋ doŋ, na tekaa yɛɛ dukum bela ya. Na mena ya na kpene keŋ gyae kekↄŋ n dↄↄ nɛ, gyae ka kela kei."
43005015	Botↄↄ te balee ŋon gyuuwↄ keyako Gyudatena kegyiise baŋ nyiaa, Yesu kyↄↄ na e ↄ kawee keŋ.
43005016	Mena dↄↄ Gyudatena kegyiise baŋ naase Yesu diyem, nawolo nyi ↄ te kyↄ kawee ba kefɛɛfowee.
43005017	Keŋte Yesu yako wↄ nyiaa, "Me kya Wurubuarɛ ne yɛɛ tom debaŋ kamasɛ kaa lii na gyɛŋ, mena dↄↄ kaboena nyi maŋ mↄ maa yɛɛ tom mena."
43005018	Lee mena nombia kɛŋa dↄↄ nɛ Gyudatena kegyiise baŋ yase sia gyae gbɛɛ keŋ baa mo ko Yesu. Nawolo nyi na keŋ ↄ be wↄlɛɛ ba kefɛɛfowee keŋ kaageŋ dↄↄ ya, mↄna ↄ kpa ↄ kya yɛna Wurubuarɛ keŋ nawolo nyi ↄ dokoso yɛna Wurubuarɛ.
43005019	Keŋte Yesu tiranↄↄ fa wↄ nyiaa, "Ampaŋ yaa mɛɛ yako ŋon ɛ ke nyii nyiaa, kolo be kyaa keŋ maŋ Wurubuarɛ bu ŋon ne yɛɛ ma wose dↄↄ ya. Kpene keŋ me naa me kya ne yɛɛ na keŋ te mɛɛ yɛɛ. Kpene keŋ kya ŋon ne yɛɛ na, keŋ te maŋ ↄ bu ŋon mↄ ne yɛɛ.
43005020	Nawolo nyi me kya ne gyae maŋ te ↄ na wola maŋ kpene kamasɛ keŋ ŋon gbagba ne yɛɛ nɛ. Waa wola maŋ abↄↄ dinaana ŋan kela kɛŋa na maa yɛɛ, na ɛ wose ka yeŋ ŋon.
43005021	Mena keŋ kya ŋon ne gyuusu woya te ↄ ne fa wↄ nyeedoŋ nɛ, mena kee te maŋ ↄ bu ŋon mↄ maa fa balaŋ baŋ maŋ gbagba ne gyae nɛ nyeedoŋ.
43005022	Kya ŋon gbagba bee di balaŋ nombia ya. Ↄ ta mo balaŋ nombia kedi pou do maŋ ↄ bu ŋon nyiŋmaa man,
43005023	na balaŋ pou ke nyiŋ lese maŋ ↄ bu ŋon yele ŋgba mena keŋ bɛɛ lese me kya ŋon yele nɛ. Walaŋ ŋon ↄ bɛɛ lese maŋ ↄ bu ŋon yele ya na, ↄ bɛɛ lese me kya ŋon ↄ be kpila maŋ ↄ bu ŋon nɛ yele ya.
43005024	Ampaŋ yaa mɛɛ yako ŋon ɛ ke nyii nyiaa, walaŋ kamasɛ ŋon ↄ nyii me nↄↄwoya te ↄ lɛɛ walaŋ ŋon ↄ be kpila maŋ nɛ di na, waa nyiŋ nyeedoŋ kekpaa te bↄↄ gyae baa bu e fↄↄ ya. Kei nawolo baa nyi ↄ ta lee yeŋ man kↄŋ nyeedoŋ man.
43005025	Ampaŋ yaa mɛɛ yako ŋon ɛ ke nyii nyiaa, debaŋ daale ne kↄŋ te ke taŋ ke kↄŋ keŋ balaŋ baŋ be yɛɛ ŋgba woya nɛ, nawolo nyi ba te lɛɛ Wurubuarɛ nombia ŋan di dↄↄ ya nɛ, baa nyii maŋ Wurubuarɛ bu ŋon dei. Balaŋ baŋ baa nyii me dei te baa yɛɛ kpene keŋ mↄↄ yako wↄ nɛ na baa nyiŋ nyeedoŋ.
43005026	Mena keŋ me kya ŋon ne fa balaŋ nyeedoŋ nɛ, mena mↄ te ↄ faa maŋ ↄ bu doŋ nyi maa fa balaŋ nyeedoŋ.
43005027	Ↄ te fa maŋ ↄ bu ŋon doŋ nyi maa di balaŋ nombia, nawolo nyi maŋ yɛna Deniwalaŋ Bu ŋon.
43005028	Ɛ na yeli nombia kɛŋa ke yɛɛ ŋon gyakoloŋ ya, nawolo nyi debaŋ daale gyae kekↄŋ keŋ woya pou baa nyii ma woya,
43005029	na baa lee ba yebↄↄse man kↄŋ. Baŋ bↄↄ yɛɛ nombia kpaakpaa nɛ baa koro na baa nyiŋ nyeedoŋ, te baŋ bↄↄ yɛɛ nombiakumɛɛ nɛ baa koro na baa bu wↄ fↄↄ."
43005030	"Maŋ gbagba bɛɛ yɛɛ kolo me baam dↄↄ ya. Mena keŋ me kya Wurubuarɛ de yako maŋ nɛ, mena te mee di balaŋ nombia, te me nombia kedi mↄ doo na ke gbɛɛ. Nawolo nyi na maŋ gbagba kegyaebii te mɛɛ yɛɛ ya, mↄna me kya ŋon ↄ be kpila maŋ nɛ kegyaebii te mɛɛ yɛɛ.
43005031	Nyi akpaa maŋ gbagba de di ma wose man adansɛɛ na, ɛ be gyae ɛ ke lɛɛ maŋ di ya.
43005032	Mↄna ŋolo kyaa keŋ ↄ ne di ma wose man adansɛɛ, te ma gyeŋ nyi wa adansɛɛ keŋ ↄ ne dii lee ma wose man nɛ yɛɛ ampaŋ.
43005033	Ɛ kpila balaŋ gyu Gyↄn gyaŋ, te ↄ dii anokoare keŋ wose man adansɛɛ fa ŋon.
43005034	Na mɛɛ gyae bo nyi denibalaŋ baa di ma wose man adansɛɛ ya, mↄna ɛ nyeedoŋ kenyiŋ dↄↄ te mɛɛ yako kɛŋa.
43005035	Gyↄn yɛɛ ŋgba kanea keŋ kɛɛ naa te kɛɛ ŋalakee nɛ, te ɛ gyaewↄ nyi ɛ ke di kanea kenaŋ gyoŋ kyomii.
43005036	Me dana ŋolo ŋon ↄ ne di ma wose man adansɛɛ, te wa adansɛɛ kenaŋ kela Gyↄn wui keŋ ↄ be dii lee ma wose man nɛ. Nawolo nyi tom keŋ me kya Wurubuarɛ ba mo do maŋ me nyiŋmaa man nyi maa yɛɛ ke kelii ↄto te mɛɛ yɛɛ ke nɛ, ne diina adansɛɛ lee ma wose man nyi me kya ŋonaŋ kpila na maŋ.
43005037	Me kya ŋon ↄ be kpila maŋ nɛ, ŋon gbagba mↄ ne di ma wose man adansɛɛ. Ɛ te nyii ta ↄ nↄↄwoya ya, te ɛ te naa ta ↄ dinↄↄ mↄ ya.
43005038	Ↄ nombia be doo ɛ konↄↄse man ya, nawolo nyi ɛ bɛɛ lɛɛ walaŋ ŋon ↄ be kpili nɛ di ya.
43005039	Ɛ ne yase ɛ sia kasee Wurubuarɛ nombia ŋan nawolo nyi na ya agyueŋ yɛna nyi ŋe man te ɛ ke nyiŋ nyeedoŋ kekpaa keŋ. Te mena Wurubuarɛ nombia aŋmaraseŋ see kɛŋa ne di ma wose man adansɛɛ.
43005040	Mↄna ɛ bɛɛ gyae ɛ ke kↄŋ me gyaŋ na ɛ kaa nyiŋ nyeedoŋ kekpaa keŋ ya.
43005041	Na ma kegyaebii yɛna nyi balaŋ baa kɛlɛɛ maŋ ya.
43005042	Mↄna ma gyeŋ ɛ dinↄↄ te ma gyeŋ nyi ɛ bɛɛ gyae Wurubuarɛ lee ɛ konↄↄse man ya.
43005043	Me kↄŋae me kya ŋon yele man mↄna ɛ te lɛɛ maŋ ya. Mↄna akpaa ŋolo de kↄŋ ŋon gbagba yele man na ɛ ke lɛɛ e.
43005044	Ɛ ne gyae nyi ɛ ke kɛlɛɛ dↄŋa, mↄna ɛ bɛɛ gyae nyi Wurubuarɛ dokoloŋ ŋon ke kɛlɛɛ ŋon ya. Kenaŋ na sena te ɛ ke tale lɛɛ maŋ di?
43005045	Ɛ na gyueŋ nyi maŋ ne gyaela me kaa yako ɛ nombiakumɛɛ fa me kya Wurubuarɛ ya. Mosesi ŋon ɛ ba mo ɛ loo gyakaa ↄ dↄↄ nɛ, ŋon ne gyaela waa mo ɛ nombiakumɛɛ gyu me kya siaman.
43005046	Nyi yeŋ lɛɛ Mosesi di na nafↄ ɛ kelɛɛ maŋ mↄ di, nawolo nyi ma wose man nombia te Mosesi ŋmarasewↄ.
43005047	Mↄna nyi akpaa ɛ bɛɛ lɛɛ kpene keŋ ↄ be ŋmarase nɛ di ya na, sena te ɛ kelɛɛ kpene keŋ mɛɛ yako nɛ di?"
43006001	Weeya akalansɛɛ ŋaale wↄle nɛ, Yesu toŋa Galelia depaa keŋ bɛɛ baake ke bela nyi Tiberiase nɛ gyu ke diŋgyiŋ.
43006002	Balaŋ burum sila ↄ gbɛɛ gyu botↄↄ, nawolo nyi be naa gyakoloŋ nombia na nombia dinaana ŋan ↄ be yɛɛ lee mena keŋ ↄ be kyↄ balaŋ kaweese nɛ dↄↄ.
43006003	Keŋte Yesu na ↄ kaseela baŋ gyeŋa bula daale kekyaa botↄↄ.
43006004	Debaŋ kenaŋ na Gyudatena nyeekelɛɛwee kedi keŋ ta benaa.
43006005	Yesu gɛɛsewↄ kɛɛ te ↄ naawↄ nyi balaŋ burum ne kↄŋ ↄ gyaŋ keŋte ↄ bↄↄse Filipo nyiaa, "Aleŋ te dee nyiŋ weenɛɛ lɛɛ fa balaŋ burum kɛwↄ dinↄↄ kedi?"
43006006	Yesu bↄↄse Filipo mena nombia kɛŋa na waa mo kɛɛ wa agyueŋ nawolo nyi ŋon gbagba wulaa ↄ gyeŋ kpene keŋ waa yɛɛ.
43006007	Botↄↄ te Filipo tiranↄↄ fa e nyiaa, "Pɛ walaŋ kamasɛ kenyiŋ kyomii di koraŋ na, kaboena nyi dɛɛ mo tomyɛɛre kegyia ŋolo gyaalaŋna gyanaara kↄba bo lɛɛ weenɛɛ."
43006008	Keŋte ↄ kaseela baŋ ŋolo ŋon bɛɛ baake e nyi Anderiase, ŋon ↄ kegyia yɛna Simↄn Pita nɛ yakowↄ nyiaa,
43006009	"Bu ŋolo kyaa kɛbo keŋ ↄ dana bodobodose anoŋ na kpebia bala. Mↄna woŋ te kɛŋa gyae keyɛɛ balaŋ burum kɛwↄ."
43006010	Botↄↄ te Yesu yako ↄ kaseela baŋ nyiaa, "Ɛ yela balaŋ baŋ pou ke tisi kyakee." Na ŋalese murumuru ŋaale kyaa botↄↄ, mena dↄↄ balaŋ baŋ pou tisiwↄ kyakee botↄↄ. Baala baŋ be kyaa botↄↄ nɛ baa yɛɛ ŋgba balaŋ kakpoŋse banoŋ nɛ.
43006011	Keŋte Yesu moo bodobodose ŋan te ↄ fanewↄ fa Wurubuarɛ karaŋ, te ↄ moo ŋa kpɛlɛɛ fa balaŋ baŋ be kyaa botↄↄ nɛ. Mena ke te ↄ moo kpebia ŋan mↄ te ↄ fanewↄ fa Wurubuarɛ karaŋ te ↄ kpɛlɛɛ ŋa fa balaŋ baŋ pou. Balaŋ baŋ diiwↄ baa ba kegyaebii.
43006012	Balaŋ baŋ pou kedi baa nɛ Yesu yako ↄ kaseela baŋ nyiaa, "Ɛ tↄↄsee weenɛɛ akaŋ ŋan pou, ɛ na yeli ŋa kewↄlɛɛ ya."
43006013	Weenɛɛ ŋan balaŋ baŋ be dii kaase nɛ, be tↄↄsee ŋa buruburu akaŋ ŋan na be nyiŋa doŋase kufu ala.
43006014	Balaŋ baŋ kena gyakoloŋ nombia ŋan Yesu be yɛɛ nɛ be yakowↄ nyiaa, "Kei yɛna Wurubuarɛ dekpeŋkpeŋgyↄↄre ŋon ↄ be yako see nyi waa kↄŋ tɛɛle kei dↄↄ nɛ ampaŋ."
43006015	Na Yesu taŋ kena nyi balaŋ baŋ ne gyae be kaa kyaŋ e, na baa ŋere e mo e see be gyoo mena dↄↄ ŋon waageŋ wↄŋa ↄ wose lee be man gyu ke kyaa bula keŋ dↄↄ bela.
43006016	Kelii balinↄↄ nɛ Yesu kaseela baŋ besewↄ gyu depaa keŋ nↄↄman,
43006017	keŋte ba gyoowↄ degbele daale man te ba moo ba nyee baŋ bee gyu Kapanum donↄↄ man. Debaŋ kenaŋ na tɛɛ te biri mↄna Yesu sɛɛ ↄ te kↄŋa ta be gyaŋ ya.
43006018	Te feliŋ dinaa daale korowↄ ne gyↄↄ loŋ keŋ dↄↄ keŋ te yɛɛ nsendee ya.
43006019	Ↄ kaseela baŋ kesaa degbele keŋ gyu siaman keŋ gyae keyɛɛ ŋgba gbɛɛkemaa atooro na yale nɛ, be naa Yesu dↄŋɛɛ loŋ keŋ dↄↄ ↄ ne kↄŋ ba degbele keŋ gyaŋ, keŋte gyakoloŋ gyoo wↄ.
43006020	Keŋte Yesu yako wↄ nyiaa, "Ɛ na yee ya, maŋ ŋonaŋ."
43006021	Botↄↄ te be lɛɛ Yesu gyoŋ man do ba degbele keŋ man, debokenaŋ man te be kelii botↄↄ keŋ bee gyu nɛ.
43006022	Tɛɛ kena nɛ, balaŋ burum baŋ bↄↄ kaa depaa keŋ diŋgyiŋ nɛ naawↄ nyi degbele dokoloŋ doo la botↄↄ. Te ba gyeŋ mↄ nyi Yesu ta gyoo degbele kenaŋ man kpu na ↄ kaseela baŋ ya. Ↄ kaseela baŋ baageŋ gyoola ke man laŋ.
43006023	Agbelese ŋaale mↄ lee Tiberiase donↄↄ man kↄŋ diŋgyiŋ botↄↄ, benaa na botↄↄ keŋ Yesu ba mo bodobodo fane fa Wurubuarɛ karaŋ te ↄ ba mo fa balaŋ burum baŋ be dii nɛ.
43006024	Balaŋ burum baŋ kena nyi Yesu na ↄ kaseela baŋ be kyaa botↄↄ ya nɛ, ba gyoowↄ agbelese ŋenaŋ man gyu Kapanum donↄↄ man bɛɛ kɛo e.
43006025	Balaŋ baŋ ke gyu kena Yesu boo keŋ diŋgyiŋ nɛ be bↄↄse e nyiaa, "De Gbeŋgyoo, debaŋ woŋti yaa n taŋ kaa lii kɛbo?"
43006026	Keŋte Yesu tiranↄↄ fa wↄ nyiaa, "Ampaŋ yaa mɛɛ yako ŋon ɛ ke nyii nyiaa, na gyakoloŋ nombia ŋan ɛ be naa mↄↄ yɛɛ nɛ dↄↄ te ɛ silana me gbɛɛ ya, mↄna weenɛɛ ŋan ɛ be nyim di baa ɛ kegyaebii nɛ dↄↄ te ɛ silana me gbɛɛ.
43006027	Ɛ na naase ɛ wose diyem gyae weenɛɛ ŋan gyae kewↄlɛɛ nɛ ya, mↄna ɛ yɛɛ kakyeŋ gyae weenɛɛ ŋan gyae kefa ŋon nyeedoŋ kekpaa keŋ nɛ. Weenɛɛ kɛŋa te maŋ Deniwalaŋ Bu ŋon maa fa ŋon, nawolo nyi me kya Wurubuarɛ ta mo ↄ doŋ do me man keŋ nawolo nyi ↄ te lɛɛ maŋ do."
43006028	Keŋte be bↄↄse Yesu nyiaa, "Woŋ te kaboena nyi dɛɛ yɛɛ, na dɛɛ tale yɛɛ kpene keŋ Wurubuarɛ ne gyae nyi dɛɛ yɛɛ nɛ?"
43006029	Botↄↄ te Yesu tiranↄↄ fa wↄ nyiaa, "Tom keŋ Wurubuarɛ ne gyae nyi yaa yɛɛ yɛna nyiaa, ɛ lɛɛ walaŋ ŋon ↄ be kpila e nɛ di."
43006030	Keŋte be bↄↄse Yesu nyiaa, "Woŋ gyakoloŋ nombia te nyaŋ ke yɛɛ wola daa na dɛɛ lɛɛ neŋ di nyi Wurubuarɛ kpila na neŋ? Woŋ te nyaŋ ke yɛɛ?
43006031	De naanaↄ dii weenɛɛ ŋan bɛɛ baake ŋa nyi maana nɛ depampaa keŋ man, ŋgba mena keŋ Wurubuarɛ nombia aŋmaraseŋ see ŋan ne yako daa nɛ nyiaa, 'Ↄ faa wↄ weenɛɛ lee adido te be diiwↄ.' "
43006032	Keŋte Yesu yako wↄ nyiaa, "Ampaŋ yaa mɛɛ yako ŋon nyiaa, na Mosesi faa na ŋon weenɛɛ lee adido ya, mↄna me kya yɛna walaŋ ŋon ↄ ne fa weenɛɛ gbagba ŋan ba lee adido nɛ.
43006033	Nawolo nyi weenɛɛ ŋan me kya Wurubuarɛ ne faa nɛ yɛna ŋon ↄ ba lee adido kↄŋ tɛɛle kei dↄↄ, te ↄ ne fa balaŋ nyeedoŋ kekpaa nɛ."
43006034	Keŋte be yako e nyiaa, "De Gbeŋgyoo, akpaa mena na lee gyɛŋ ne gyu na fa daa weenɛɛ kɛŋa wee kamasɛ."
43006035	Te Yesu yako wↄ nyiaa, "Maŋ yɛna nyeedoŋ weenɛɛ ŋan. Walaŋ kamasɛ ŋon ↄ kↄŋ me gyaŋ nɛ, tanam be gyae ka ko e ya. Te walaŋ kamasɛ ŋon ↄ lɛɛ maŋ di na, loŋboaneŋ be gyae ka ko e ya.
43006036	Ŋgba mena keŋ mↄ taŋ yako ŋon kaalaŋ nɛ, ɛ te naa maŋ mↄna ɛ bɛɛ lɛɛ maŋ di ya.
43006037	Walaŋ kamasɛ ŋon me kya ba mo e fa maŋ nɛ, waa kↄŋ me gyaŋ. Te walaŋ kamasɛ ŋon ↄ kↄŋ me gyaŋ nɛ, mↄↄ gyae maa gegi e ya.
43006038	Nawolo nyi me ta lee adido kↄŋ tɛɛle kei dↄↄ nyi me kaa yɛɛ maŋ gbagba kegyaebii ya, mↄna me kↄŋae me kaa yɛɛ ŋon ↄ be kpila maŋ nɛ kegyaebii.
43006039	Ŋon ↄ be kpila maŋ nɛ kegyaebii yɛna nyiaa, balaŋ baŋ pou ↄ ba mo do maŋ me nyiŋmaa man nɛ, me na yela be man dokoloŋ ka yo ya. Mↄna wee ↄtomante keŋ man nɛ, maa gyuusu wↄ pou lee yeŋ man kↄŋ nyeedoŋ man.
43006040	Nawolo nyi me kya ŋon kegyaebii yɛna nyi walaŋ kamasɛ ŋon ↄ mo ↄ loo gyakaa me dↄↄ te ↄ lɛɛ maŋ di na, waa nyiŋ nyeedoŋ kekpaa keŋ. Te wee ↄtomante keŋ man nɛ, maa gyuusu mena walaŋ ŋonaŋ lee yeŋ man kↄŋ nyeedoŋ man."
43006041	Botↄↄ te Gyudatena baŋ fiasɛɛ bɛɛ ŋorokoso lee Yesu wose man nawolo nyi ↄ kpa, ŋon yɛna weenɛɛ ŋan ba lee adido kↄŋ nɛ.
43006042	Keŋte be yakowↄ nyiaa, "Na kei yɛna Gyosɛfo bu ŋon bɛɛ baake e nyi Yesu nɛ yee? Da gyeŋ ↄ kya na ↄ naa. Woŋ dↄↄ te nɛnɛɛ ↄ ne yako daa nyi ↄ lee adido bo kↄŋ?"
43006043	Botↄↄ te Yesu tiranↄↄ fa wↄ nyiaa, "Ɛ na ŋorokoso na dↄŋa ya.
43006044	Nyi akpaa me kya ŋon ↄ be kpila maŋ nɛ te wↄŋ ŋolo benaa na maŋ ya nɛ, mena walaŋ ŋonaŋ be gyae waa tale kↄŋ me gyaŋ ya. Te wee ↄtomante keŋ nɛ, maa gyuusu mena walaŋ ŋonaŋ lee yeŋ man na waa nyiŋ nyeedoŋ.
43006045	Wurubuarɛ akpeŋkpeŋgyↄↄra baŋ man ŋolo ŋmarasewↄ see nyiaa, 'Wurubuarɛ ne gyaela waa wola walaŋ kamasɛ nombia.' Mena dↄↄ walaŋ kamasɛ ŋon ↄ tei me kya Wurubuarɛ nombia te ↄ kasee ŋa nɛ, waa kↄŋ me gyaŋ.
43006046	Kei bɛɛ wolo nyi ŋolo te naa me kya ŋon ya. Walaŋ ŋon ↄ ba lee Wurubuarɛ gyaŋ kↄŋ nɛ, ŋon waageŋ naa na e.
43006047	Ampaŋ yaa mɛɛ yako ŋon nyiaa, walaŋ ŋon ↄ lɛɛ maŋ di na waa nyiŋ nyeedoŋ kekpaakekpaa.
43006048	Maŋ yɛna nyeedoŋ weenɛɛ ŋan.
43006049	Ɛ naanaↄ dii weenɛɛ ŋan bɛɛ baake ŋa nyi maana nɛ depampaa keŋ man, mↄna ba yekeewↄ.
43006050	Mↄna nyeedoŋ weenɛɛ ŋan ba lee Wurubuarɛ man kↄŋ te mɛɛ yako ŋon ŋa wose man nombia nɛ dↄↄ, walaŋ kamasɛ ŋon ↄ di ke na ↄ be gyae waa yeŋ ya.
43006051	Maŋ yɛna nyeedoŋ weenɛɛ ŋan ba lee adido kↄŋ tɛɛle kei dↄↄ nɛ. Walaŋ kamasɛ ŋon ↄ di mena weenɛɛ kɛŋa na, waa nyiŋ nyeedoŋ kekpaakekpaa. Weenɛɛ ŋan maa mo fa balaŋ na baa nyiŋ nyeedoŋ nɛ yɛna ma wosenaane."
43006052	Botↄↄ te Gyudatena baŋ gyoo aŋmaareŋ na dↄŋa nyiaa, "Sena te balee kei waa tale mo ↄ wosenaane fa daa na dee di?"
43006053	Keŋte Yesu yako wↄ nyiaa, "Ampaŋ yaa mɛɛ yako ŋon nyiaa, nyi akpaa ɛ te di maŋ Deniwalaŋ Bu wosenaane na ɛ kenyↄↄ me fatabo ya nɛ, ɛ be gyae ɛ ke nyiŋ nyeedoŋ ya.
43006054	Walaŋ kamasɛ ŋon waa di ma wosenaane na waa nyↄↄ me fatabo nɛ, waa nyiŋ nyeedoŋ kekpaa keŋ. Wee ↄtomante keŋ man nɛ, maa gyuusu mena walaŋ ŋonaŋ lee yeŋ man.
43006055	Nawolo nyi ma wosenaane yɛna weenɛɛ anediŋ gbagba, te me fatabo mↄ yɛna kolo anenyↄↄŋ gbagba.
43006056	Walaŋ kamasɛ ŋon ↄ di ma wosenaane te ↄ nyↄↄ me fatabo na, daa na e ta bese walaŋ dokoloŋ.
43006057	Me kya ŋon ↄ ne fa balaŋ nyeedoŋ nɛ kpila na maŋ, te wa adaworoma dↄↄ te me dana nyeedoŋ. Mena ke mↄ te walaŋ kamasɛ ŋon ↄ di ma wosenaane na, maa fa e nyeedoŋ.
43006058	Maŋ yɛna weenɛɛ ŋan ba lee adido kↄŋ tɛɛle kei dↄↄ nɛ. Ma te yɛɛ ŋgba weenɛɛ ŋan ɛ naanaↄ be dii te bↄↄ yekee nɛ ya. Walaŋ kamasɛ ŋon wa di mena weenɛɛ kɛŋa nɛ, waa nyiŋ nyeedoŋ kekpaakekpaa."
43006059	Debaŋ keŋ Yesu na wolo Gyudatena ↄsom deni man Kapanum donↄↄ man nɛ, te ↄ yako mena nombia kɛŋa.
43006060	Yesu kaseela baŋ kenyii nombia kɛŋa nɛ be yakowↄ nyiaa, "Mena kawola kɛŋa man dana doŋ. Amↄte ne gyaela waa tale lɛɛ ŋa do?"
43006061	Yesu ka gyeŋ nyi ↄ kaseela baŋ na ŋorokoso lee nombia kɛŋa wose man nɛ ↄ bↄↄse wↄ nyiaa, "Nombia kɛŋa ne takaa ŋon?
43006062	Kenaŋ na akpaa ɛ naa maŋ Deniwalaŋ Bu ŋon na gyem mee gyu adido, botↄↄ keŋ mↄↄ lee na sena te ɛ ke yɛɛ?
43006063	Wurubuarɛ feliŋ ne faa na balaŋ nyeedoŋ. Kpene keŋ denibalaŋ na mo baŋ gbagba be doŋ yɛɛ nɛ be taŋ tↄnↄↄ ya. Nombia ŋan mↄↄ yako ŋon nɛ lee Wurubuarɛ feliŋ ŋon man te ŋɛɛ fa nyeedoŋ.
43006064	Mↄna ɛ man baale bɛɛ lɛɛ di ya." Yesu yako nombia kɛŋa nawolo nyi lee kewalaŋ keŋ na, ↄ wulaa ↄ gyeŋ baŋ bↄↄ gyae baa lɛɛ e di ya, na ŋon waa kaa lese e fa.
43006065	Keŋte Yesu besewↄ yako wↄ nyiaa, "Kei dↄↄ te me yako ŋon nyiaa, akpaa me kya te fa ŋolo gbɛɛ nyi waa kↄŋ me gyaŋ ya na, ↄ be gyae waa tale kↄŋ ya nɛ."
43006066	Kei wↄle nɛ, ↄ silala baŋ man balaŋ burum wↄŋa ba wose lee wↄle keŋ be te sila e bela ya.
43006067	Keŋte Yesu bↄↄse ↄ kaseela kufu bala baŋ mↄ nyiaa, "Ɛmɛɛ mↄ ne gyae ɛ ka bese ɛ wↄle yaa?"
43006068	Botↄↄ te Simↄn Pita tiranↄↄ nyiaa, "De Gbeŋgyoo, amↄte gyaŋ te dee gyu? Nyaŋ nyaageŋ danaana nombia ŋan ŋɛɛ fa nyeedoŋ kekpaa keŋ.
43006069	Nɛnɛɛ da te lɛɛ neŋ di, te de ta gyem nyi nyaŋ yɛna walaŋ ŋon Wurubuarɛ be kpili te ayimɛɛ be doo ↄ man ya nɛ."
43006070	Keŋte Yesu bↄↄse wↄ nyiaa, "Na ɛmɛɛ balaŋ kufu bala te me baakewↄ yee? Mↄna ɛ man ŋolo yɛɛ walaŋkum e."
43006071	Na Simↄn Isekarↄte bu Gyudase wose man nombia yaa Yesu ne yako nɛ. Nawolo nyi Gyudase yɛɛ ↄ kaseela kufu bala baŋ man ŋolo e, mↄna ŋon ne gyae la ↄ kaa lese Yesu fa yeŋ.
43007001	Nombia kɛŋa wↄle nɛ Yesu tɛɛwↄ kila Galelia donↄↄse man. Ↄ te gyae nyi waa gyu Gyudia tɛɛle man ya, nawolo nyi Gyudatena kegyiise baŋ be kyaa botↄↄ nɛ ne gyae gbɛɛ baa ko e.
43007002	Debaŋ kenaŋ na Gyudatena kefɛɛse man kekyaa wee dinaa kedi ta benaa.
43007003	Mena dↄↄ Yesu ↄ naabia yako e nyiaa, "Kaboena nyi nya lee kɛbo na n ke gyu Gyuda tɛɛle man na n kaseela baŋ ke nyiŋ naa gyakoloŋ nombia ŋan n ne yɛɛ nɛ.
43007004	Nawolo nyi walaŋ ne gyae ↄ yele ka lee na, ↄ bɛɛ yɛɛ kolo weese ya. Mena dↄↄ n keta n ne yɛɛ gyakoloŋ nombia kɛŋa nɛ, kaboena nyi nya lese n wose debↄↄ fa balaŋ pou."
43007005	Ↄ naabia baŋ kolosi nombia kɛŋa nawolo nyi baŋ gbagba koraŋ te lɛɛ e di ya.
43007006	Keŋte Yesu yako wↄ nyiaa, "Debaŋ keŋ Wurubuarɛ ba see fa maŋ nɛ te lii ta ya, mↄna ɛmɛɛ dↄↄ debaŋ kamasɛ dei fa ŋon.
43007007	Tɛɛle kei dↄↄ balaŋ bɛɛ kↄla ŋon ya mↄna maŋ dↄↄ bɛɛ kↄla maŋ, nawolo nyi me gyakaa mɛɛ yako wↄ nyi be nombia ŋan bɛɛ yɛɛ nɛ be dei ya.
43007008	Ɛmɛɛ ɛ ta gyu kedi wee dinaa keŋ, maŋ be gyae maa gyu ya nawolo nyi ma debaŋ keŋ te lii ta ya."
43007009	Ↄ ke yako nombia kɛŋa fa wↄ taŋ nɛ, te ŋon dↄↄwↄ Galelia tɛɛle man.
43007010	Yesu ↄ naabia ke laŋ ba wee dinaa keŋ dedii man nɛ, te ŋon mↄ korowↄ gyu botↄↄ. Mↄna ↄ weese ↄ wose bo.
43007011	Na Gyudatena kegyiise baŋ dↄŋɛɛ bɛɛ kɛo e na bɛɛ bↄↄse nyiaa "Ↄ kyaa aleŋ?"
43007012	Keŋte balaŋ baŋ man balaŋ burum gyoo kekolosi na dↄŋa lee Yesu wose man. "Baale kpa ↄ yɛɛ walaŋ kpaakpaa e, te baale mↄ kpa koa, ↄ na beo balaŋ bo na baa yo lee Wurubuarɛ gbɛɛneŋ ŋan man."
43007013	Mↄna ŋolo te tale kolosi ↄ wose man nombia balaŋ man ya, nawolo nyi be yee Gyudatena kegyiise baŋ.
43007014	Be kedi ba wee dinaa keŋ kelii nsana nsana nɛ, Yesu gyuu Wurubuarɛ ↄsom deni dinaa keŋ man ↄ na wola balaŋ Wurubuarɛ nombia.
43007015	Ↄ kawola keŋ doo Gyudatena kegyiise baŋ nↄↄ te be bↄↄsewↄ nyiaa, "Sena te balee kei yɛɛwↄ gyeŋ nombia kɛŋa keŋ nyi ↄ te kasee lee ŋolo gyaŋ ya?"
43007016	Keŋte Yesu tiranↄↄ fa wↄ nyiaa, "Kpene keŋ mɛɛ wolo nɛ ta lee maŋ gbagba gyaŋ ya, mↄna ka lee me kya Wurubuarɛ ŋon ↄ be kpila maŋ nɛ gyaŋ.
43007017	Walaŋ kamasɛ ŋon ↄ ne gyae nyi waa di Wurubuarɛ nombia ŋan dↄↄ nɛ, ↄtenate waa gyeŋ nyi kpene keŋ mɛɛ wolo nɛ, lee Wurubuarɛ gyaŋ yaa lee maŋ gbagba gyaŋ.
43007018	Walaŋ kamasɛ ŋon ↄ ne kolosi ŋon gbagba ↄ baam dↄↄ nɛ, na ↄ ne gyae yele bo wa fa ↄ wose. Te walaŋ kamasɛ ŋon ↄ ne gyae bo nyi waa lese ŋon ↄ be kpila e nɛ yele na, ↄ nombia doo na ke gbɛɛ keŋ nyi dekara be doo ke man ya.
43007019	Na Mosesi faa na ŋon mmaraase ŋan yee? Mↄna ɛ man ŋolo bee di ŋe dↄↄ ya. Woŋ dↄↄ te ɛ ne gyae ɛ ka ko maŋ?"
43007020	Botↄↄ te balaŋ dikpii keŋ tiranↄↄ fa e nyiaa, "Feliŋkumɛɛ doo n man. Amↄte ne gyae la waa ko neŋ?"
43007021	Keŋte Yesu yako wↄ nyiaa, "Gyakoloŋ nombii dokoloŋ te me yɛɛwↄ ɛ kefɛɛfowee, keŋ na doo na ŋon gyakoloŋ nɛ.
43007022	Mosesi yako ŋon nyi ya kara ɛ bia baalawose. (Kei ta lee Mosesi gyaŋ ya, mↄna ka lee ɛ naanaↄ gyaŋ), mena dↄↄ ɛ ne kara ɛ bia baalawose ɛ kefɛɛfowee.
43007023	Nyi akpaa ɛ ne kara ɛ bia baalawose ɛ kefɛɛfo te keŋ bɛɛ wↄlɛɛ ya mmaraa ya na, weera dↄↄ te ɛ na gyeŋ baŋ do maŋ nyi ma te kyↄ walaŋ dibiliŋ kawee kefɛɛfowee?
43007024	Ɛ na barase bu balaŋ fↄↄ ya, ɛ di nombia na ŋe gbɛɛ."
43007025	Keŋte Gyerusalɛmtena baale bↄↄsewↄ nyiaa, "Na balee kei te bɛɛ kɛo nyi baa ko nɛ yee?
43007026	Ɛ kɛɛ ↄ ka seŋ balaŋ man ↄ ne kolosi keŋ ŋolo bɛɛ bↄↄse e daale ya. Yaa nɛnɛɛ dↄↄ kegyiise baŋ te lɛɛ e do nyi ŋon yɛna nyeelɛɛre ŋon?
43007027	Balee kei dↄↄ de popou gyeŋ botↄↄ keŋ ↄ ba lee. Mↄna akpaa nyi nyeelɛɛre ŋon waa kↄŋ na, ŋolo be gyae waa gyeŋ botↄↄ keŋ waa lee ya."
43007028	Yesu kɛɛ wola abↄↄ Wurubuarɛ ↄsom deni dinaa keŋ man nɛ, ↄ gyinaa ↄ woya bↄↄse wↄ nyiaa, "Mena dↄↄ ɛ gyeŋ maŋ nideli na botↄↄ keŋ mↄↄ lee? Na maŋ gbagba me baam dↄↄ te me kↄŋawↄ ya. Walaŋ ŋon ↄ be kpila maŋ nɛ ↄ yɛɛ anokoarete e, mↄna ŋon dↄↄ ɛ ba gyeŋ e ya.
43007029	Mↄna maŋ dↄↄ ma gyeŋ e nawolo ↄ gyaŋ te ma leewↄ te ŋon kpila na maŋ."
43007030	Mena dↄↄ be yela baa kyaŋ Yesu, mↄna ŋolo te tale mo ↄ nyiŋmaa tina e ya, nawolo nyi debaŋ keŋ Wurubuarɛ ba see nyi waa yeŋ nɛ te lii ta ya.
43007031	Mↄna balaŋ burum lɛɛ e di te be bↄↄsewↄ nyiaa, "Akpaa nyeelɛɛre ŋon de kↄŋ na, waa yɛɛ gyakoloŋ nombia kela balee kei aneyɛɛŋ kɛŋa?"
43007032	Farasiitena ke nyii mena keŋ balaŋ ne kolosi nombia kɛŋa adadawoya man lee Yesu wose man nɛ, baŋ na Wurubuarɛ saese kegyiise kpila kotↄtↄↄtena baŋ bɛɛ deke Wurubuarɛ ↄsom deni dinaa keŋ nɛ nyi baa gyu kekyaŋ e kↄŋ.
43007033	Keŋte Yesu yakowↄ nyiaa, "Maa kyaa ɛ gyaŋ bo weeya akalansɛɛ ŋaale na maa bese gyu walaŋ ŋon ↄ be kpila maŋ nɛ gyaŋ.
43007034	Ɛ ke kɛo maŋ mↄna ɛ be gyae ɛ kena maŋ ya, te botↄↄ keŋ me kyaa mↄ nɛ, ɛ be gyae ɛ ke tale kↄŋ ya."
43007035	Botↄↄ te Gyudatena kegyiise baŋ bↄↄse dↄŋa nyiaa, "Aleŋ yaa balee kei ne gyae waa yeu gyu te dↄↄ gyae dɛɛ naa e ya? Yaa ↄ ne gyae waa yeu ba gyu Girikitena gyaŋ botↄↄ keŋ de balaŋ be yaasee gyu nɛ ↄ kaa wola wↄ abↄↄ?"
43007036	Ↄ ke yako nyi, "Ɛ ke kɛo maŋ mↄna ɛ be gyae ɛ kena maŋ ya, Te botↄↄ keŋ me gyu nɛ ɛ be gyae ɛ ke tale gyu ya nɛ, na sena yaa ↄ ne yako baa? Na woŋ nombia yɛna kɛŋa baa?"
43007037	Gyudatena kefɛɛse man kekyaa weekedi ↄtomante keŋ nɛ, Yesu korowↄ seŋ te ↄ gyinaa ↄ nↄↄ kolosi te ↄ yako wↄ nyiaa, "Akpaa nyaŋ ŋon loŋboaneŋ dana neŋ na kↄŋ me gyaŋ na n kaa nyↄↄ loŋ.
43007038	'Walaŋ kamasɛ ŋon ↄ lɛɛ maŋ di na, nyeedoŋ nombia gyae ka lee ↄ man kↄŋ ŋgba mena keŋ loŋ na lee ditiribuŋ man kↄŋ nɛ. Nnɛ te Wurubuarɛ nombia aŋmaraseŋ see yakowↄ.' "
43007039	Yesu kekolosi kei nɛ, na Wurubuarɛ feliŋ ŋon waa kaa mo do baŋ baa lɛɛ e di nɛ man nombia yaa ↄ ne kolosi nɛ. Debaŋ kenaŋ na ↄ ta moo ta Wurubuarɛ feliŋ ŋon do ŋolo man ya, nawolo nyi Yesu gyoorobiiri keŋ ta lee ta debↄↄ ya.
43007040	Balaŋ baŋ ke nyii Yesu nↄↄwoya kɛŋa nɛ be man baale yakowↄ nyiaa, "Ampaŋ, balee kei yɛna Wurubuarɛ dekpeŋkpeŋgyↄↄre ŋon Wurubuarɛ be yako see nyi waa kↄŋ nɛ."
43007041	Baale mↄ yakowↄ nyiaa, "Balee kei yɛna nyeelɛɛre ŋon Wurubuarɛ be yako see nyi waa kaa kↄŋ nɛ ampaŋ. Mↄna baale mↄ yakowↄ nyiaa, na Galelia tɛɛle man te nyeelɛɛre ŋon waa lee ya."
43007042	Wurubuarɛ nombia aŋmaraseŋ see ŋan ne yako nyiaa, "Nyeelɛɛre ŋon waa lee bo Bɛtelɛhɛm donↄↄ man botↄↄ keŋ Gyoo Defidi be kyaa nɛ, te waa lee bo gyoo Defidi loŋtoro man."
43007043	Lee Yesu dↄↄ, balaŋ baŋ man kpasewↄ.
43007044	Balaŋ baŋ baale gyaewↄ nyi baa kyaŋ Yesu, mↄna ŋolo te tale mo ↄ nyiŋmaa tina e ya.
43007045	Wↄle wↄle keŋ nɛ, kotↄtↄↄtena baŋ bɛɛ deke Wurubuarɛ ↄsom deni dinaa keŋ te bↄↄ kpila wↄ nɛ besewↄ kↄŋ Wurubuarɛ saese kegyiise na Farasiitena baŋ gyaŋ. Keŋte kegyiise baŋ bↄↄse wↄ nyiaa, "Weera dↄↄ te ɛ te kyaŋ e kↄŋ ya?"
43007046	Keŋte be tiranↄↄ fa kegyiise baŋ nyiaa, "Ŋolo na ŋolo te kolosi ta see ŋgba balee kei nɛ ya."
43007047	Te Farasiitena baŋ bↄↄse wↄ nyiaa, "Doona ↄ taŋ beo ɛmɛɛ mↄ?
43007048	Ɛ te nyii nyi donↄↄ kegyiise kɛwↄ man ŋolo yaa Farasiitena kɛwↄ man ŋolo te lɛɛ Yesu di?
43007049	Mↄna mena balaŋ burum kɛwↄ baŋ bↄↄ gyeŋ Mosesi mmaraa keŋ ya nɛ, baŋ doola kefaala tɛɛ."
43007050	Nikodemose ŋon ↄ be kyaa gyu Yesu gyaŋ nɛ yɛɛ kegyiise baŋ man ŋolo e. Te ↄ bↄↄse wↄ nyiaa,
43007051	"Da mmaraa ne fa daa gbɛɛ nyi dɛɛ bu ŋolo fↄↄ keŋ de te nyii ta ↄ nↄↄman nombia yee?"
43007052	Keŋte be tiranↄↄ fa e nyiaa, "Weera nyaŋ mↄ ne kolosi ŋgba n yɛɛ Galelia baale e nɛ? Nyaŋ kɛɛ Wurubuarɛ nombia aŋmaraseŋ see ŋan man nideli, n kena nyi Wurubuarɛ dekpeŋkpeŋgyↄↄre ŋolo ta lee ta Galelia ya."
43007053	Keŋte be popou yaaseewↄ dokoloŋ dokoloŋ gyu be dɛɛse.
43008001	Balaŋ baŋ ke yaasee nɛ, Yesu gyuuwↄ oliifi bula keŋ dↄↄ.
43008002	Tɛɛ kena nɛ ↄ besewↄ kↄŋ Wurubuarɛ ↄsom deni dinaa keŋ man. Balaŋ baŋ pou be kyaa botↄↄ nɛ kaa wuuwↄ ↄ dↄↄ te ↄ tisiwↄ kyaa ↄ na wola wↄ Wurubuarɛ nombia.
43008003	Botↄↄ te Gyudatena mmaraa wolala na Farasiitena baŋ moo alo ŋolo ŋon ↄ ba lee ↄ baale wↄle te bↄↄ kyaŋ e nyiŋmaa nyiŋmaa nɛ kↄŋ kaa seŋ Yesu na balaŋ baŋ pou siaman.
43008004	Keŋte be yako Yesu nyiaa, "De Gbeŋgyoo, da te kyaŋ alo kei ↄ ne gyae baala.
43008005	Mosesi mmaraa ŋan na wola daa nyi dee fuŋii mena alo kei dinↄↄ boya ko. Te nyaŋ mↄ n kpoo?"
43008006	Be yako nombia kɛŋa nyi baa mo teese Yesu nↄↄman, na baa nyiŋ mo nombia gyakaa ↄ dↄↄ. Mↄna Yesu gↄŋasewↄ te ↄ moo ↄ nyimbii ŋmarase kolo tɛɛle man.
43008007	Be kaseŋ bɛɛ daa e nyi waa tiranↄↄ fa wↄ nɛ, ↄ korowↄ seŋ te ↄ yako wↄ nyiaa, "Nyaŋ ŋon n gyeŋ nyi n te yɛɛ ta dukum see ya nɛ taŋgbɛɛ mo boe fuŋ e"
43008008	Te ↄ besewↄ gↄŋase ŋmarase kolo tɛɛle man.
43008009	Be ke nyii nombia kɛŋa nɛ, be yaaseewↄ dokoloŋ dokoloŋ tina e yela. Be man kegyiise baŋ taŋgbɛɛ la lee botↄↄ, te kaa Yesu na alo ŋon na balaŋ dikpii keŋ baageŋ.
43008010	Keŋte Yesu korowↄ seŋ te ↄ bↄↄse alo ŋon nyiaa, "Alo nde wↄ? Ŋolo te tale bu neŋ fↄↄ yee?"
43008011	Te alo ŋon tiranↄↄ fa e nyiaa, "Me Gbeŋgyoo, ŋolo te bu maŋ fↄↄ ya." Te Yesu yako e nyiaa, "Maŋ mↄ be gyae maa bu neŋ fↄↄ ya. Ta, na tekaa yɛɛ dukum bela ya."
43008012	Nombia kɛŋa wↄle nɛ Yesu besewↄ kolosi fa balaŋ baŋ nyiaa, "Maŋ yɛna keŋmaŋee fa balaŋ tɛɛle kei dↄↄ. Walaŋ kamasɛ ŋon ↄ sila maŋ na ↄ sia gyae ke gyuusu na waa naa nyeedoŋ gbɛɛ keŋ. Ↄ be gyae waa ta ditiŋtɛɛ man ya."
43008013	Keŋte Farasiitena baŋ yako e nyiaa, "Nyaŋ gbagba ne diina n wose man adansɛɛ, mↄna nya adansɛɛ keŋ betaŋ tↄnↄↄ fa daa ya."
43008014	Botↄↄ te Yesu yako wↄ nyiaa, "Nyi akpaa maŋ gbagba de di ma wose man adansɛɛ koraŋ nɛ, ke doo na ke gbɛɛ. Nawolo nyi ma gyeŋ botↄↄ keŋ mↄↄ lee na botↄↄ keŋ mee gyu. Ɛmɛɛ ba gyeŋ botↄↄ keŋ mↄↄ lee ya, te ɛ ba gyeŋ botↄↄ keŋ mee gyu ya.
43008015	Ɛmɛɛ ne bu balaŋ fↄↄ bo lee denibalaŋ nombia kedi gbɛɛ man, mↄna maŋ dↄↄ mↄↄ ne bu ŋolo fↄↄ ya.
43008016	Mↄna nyi akpaa me yako nyi maa bu ŋolo fↄↄ koraŋ nɛ, ke doo na ke gbɛɛ nawolo nyi na maŋ maageŋ ne buu na fↄↄ keŋ ya. Daa na me kya ŋon ↄ be kpila maŋ nɛ ne buu na fↄↄ kenaŋ.
43008017	Ba te ŋmarase do ya mmaraa tↄne man nyiaa, akpaa adansɛɛtena bala nↄↄ de yɛɛ dokoloŋ lee nombii man na, na ke yɛɛ ampaŋ.
43008018	Maŋ gbagba ne di ma wose man adansɛɛ, te me kya ŋon ↄ be kpila maŋ nɛ mↄ ne di ma wose man adansɛɛ."
43008019	Keŋte be bↄↄse e nyiaa, "N kya ŋonaŋ kyaa aleŋ?" Te Yesu tiranↄↄ fa wↄ nyiaa, "Ɛ ba gyeŋ maŋ ya te ɛ ba gyeŋ me kya ŋon mↄ ya. Nyi akpaa yeŋ gyeŋ maŋ nɛ, nafↄ ɛ ka gyeŋ me kya ŋon mↄ."
43008020	Debaŋ keŋ Yesu na wola nombia kɛŋa Wurubuarɛ ↄsom deni dinaa keŋ man nɛ, na ↄ seŋɛɛ benaa na adakaase ŋan bɛɛ mo abↄↄ do ŋe man fa Wurubuarɛ nɛ. Mↄna ŋolo te tale kyaŋ e ya, nawolo nyi debaŋ keŋ Wurubuarɛ ba see e nɛ te lii ta ya.
43008021	Keŋte Yesu besewↄ yako wↄ nyiaa, "Mee gyu baa. Ɛ ke kɛo maŋ, mↄna ɛ ka yeŋ ɛ nombiakumɛɛ man. Ɛ be gyae ɛ ke tale gyu botↄↄ keŋ mee gyu nɛ ya."
43008022	Mena dↄↄ Gyudatena kegyiise baŋ bↄↄse dↄŋa nyiaa, "Na ↄ ne gyae waa ko ↄ wose baa yaa sena te ↄ ne yako nyi, ɛ be gyae ɛ ke tale gyu botↄↄ keŋ mee gyu ya nɛ?"
43008023	Keŋte Yesu yako wↄ nyiaa, "Ɛmɛɛ lee tɛɛle kei dↄↄ kɛbo, mↄna maŋ dↄↄ ma lee adido. Ɛ yɛɛ tɛɛle kei dↄↄ balaŋwↄ, mↄna maŋ te yɛɛ tɛɛle kei dↄↄ walaŋ e ya.
43008024	Mena dↄↄ te mɛɛ yako ŋon nyiaa, ɛ ka yeŋ ɛ nombiakumɛɛ man nɛ. Nyi akpaa ɛ bɛɛ ɛ te lɛɛ maŋ di nyi maŋ yɛna ŋon ↄ kyaa pɛte be yɛɛ kpene kamasɛ ya nɛ, ɛ ka yeŋ ɛ nombiakumɛɛ man."
43008025	Keŋte be bↄↄse Yesu nyiaa, "Nyaŋ yɛna amↄte?" Te Yesu tiranↄↄ fa wↄ nyiaa, "Maŋ yɛna walaŋ ŋon mↄↄ taŋ wulaa yako ŋon lee kewalaŋ keŋ nɛ.
43008026	Me dana nombia burum ŋan kaboena nyi maa yako lee ɛ wose man na maa bu ŋon fↄↄ. Mↄna walaŋ ŋon ↄ be kpila maŋ nɛ ↄ nombia doo na ke gbɛɛ, mena dↄↄ kpene keŋ me nyi lee ↄ gyaŋ na, keŋte mɛɛ yako fa balaŋ tɛɛle kei dↄↄ."
43008027	Mↄna balaŋ baŋ te nyii nombia ŋan man nyi Yesu ne kolosi baa lee ↄ kya Wurubuarɛ wose man ya.
43008028	Mena dↄↄ Yesu yako wↄ nyiaa, "Nyi akpaa ɛ gyↄ maŋ Deniwalaŋ Bu ŋon ↄpaŋdaŋ dↄↄ mataa adido nɛ, botↄↄ te ɛ kena nyi maŋ yɛna walaŋ ŋon me kpa me yɛɛ nɛ. Botↄↄ te ɛ kena nyiaa mↄↄ ne yɛɛ kolo me baam dↄↄ ya. Mↄna mɛɛ kolosi kpene keŋ me kya ŋon ne yako maŋ nɛ bo.
43008029	Te ŋon ↄ be kpila maŋ ne kpuɛ na maŋ. Ↄ te tinaa ta maŋ yela maageŋ ya, nawolo nyi debaŋ kamasɛ na mɛɛ yɛɛ ↄ kegyaebii bo."
43008030	Keŋte balaŋ burum baŋ bↄↄ nyii nombia ŋan Yesu ne yako nɛ lɛɛ e di.
43008031	Mena dↄↄ Yesu yako Gyudatena baŋ bↄↄ lɛɛ e di nɛ nyiaa "Akpaa ɛ di kpene keŋ mɛɛ wola ŋon nɛ dↄↄ na, kenaŋ na ɛ yɛɛ me kaseela gbagbawↄ.
43008032	Kei gyae ke yela ɛ ka gyeŋ anokoare keŋ, te anokoare keŋ gyae ke yela ɛ ke nyiŋ ɛ wose."
43008033	Keŋte be tiranↄↄ nyiaa, "De yɛɛ Aberaham ↄ naanasewↄ, te de ta bese ta ŋolo gbeŋi ya. Sena yaa n ne yako nyi dɛɛ lee gbeŋiri man na dee nyiŋ da wose?"
43008034	Yesu tiranↄↄ fa wↄ nyiaa, "Anokoare yaa mɛɛ yako ŋon nyi nyaŋ ŋon n yɛɛ dukum nɛ, n ta bese gbeŋi fa dukum keŋ.
43008035	Gbeŋi bɛɛ bese dekpaŋalaŋ duuluŋ walaŋ ya, mↄna dekpaŋalaŋte bu dↄↄ ↄ yɛɛ dekpaŋalaŋ duuluŋ walaŋ e kekpaa.
43008036	Mena dↄↄ nyi maŋ Wurubuarɛ bu de yela n nyiŋ n wose na, n ke nyiŋ n wose kekpaa.
43008037	Ma gyeŋ nyi ɛ yɛɛ Aberaham ↄ naanasewↄ mↄna ɛ ne gyae ɛ ka ko maŋ, nawolo nyi me nombia be doo ɛ konↄↄse man ya.
43008038	Nombia ŋan me kya ba wola maŋ nɛ ŋan te mee kolosi fa ŋon, te ɛmɛɛ dↄↄ ŋan ɛ be nyii lee ɛ kya gyaŋ nɛ ŋan te ɛ ne yɛɛ."
43008039	Botↄↄ te be tiranↄↄ fa e nyiaa, "Aberaham yɛna de kya." Te Yesu yako wↄ nyiaa, "Akpaa ɛ yɛɛ Aberaham biawↄ nɛ, nafↄ ɛ keyɛɛ abↄↄ ŋan Aberaham be yɛɛ nɛ.
43008040	Mↄna ɛ te yase sia nyi ɛ ka ko maŋ nawolo nyi ma te yako ŋon anokoare keŋ mↄↄ nyii lee Wurubuarɛ gyaŋ nɛ. Aberaham te yɛɛ mena nombia kɛŋa dinↄↄ ya.
43008041	Ɛ ne yɛɛ kpene keŋ ɛmɛɛ gbagba ɛ kya ne yɛɛ nɛ bo." Te be lɛɛ ka aŋmaareŋ nyiaa, "Wurubuarɛ waageŋ yɛna de kya, da te yɛɛ diidↄↄre bia ya."
43008042	Keŋte Yesu yako wↄ nyiaa, "Nyi akpaa ɛ kya yɛna Wurubuarɛ nɛ nafↄ ɛ ke gyae maŋ, nawolo nyi Wurubuarɛ ŋonaŋ gyaŋ te ma leewↄ kↄŋ kɛbo. Na maŋ gbagba me baam dↄↄ te me kↄŋawↄ ya. Wurubuarɛ ŋonaŋ gbagba kpila na maŋ.
43008043	Weera dↄↄ te ɛ be nyii me nombia ŋan man ya? Nawolo nyi ɛ bɛɛ gyae ɛ ke nyii me nombia ya.
43008044	Ɛ kya yɛna ↄbↄnsam te ɛ kya ŋonaŋ kegyaebii te ɛ ne gyae ɛ ke yɛɛ. Ↄ yɛɛ awudiini e leenaŋ gyaŋgba gyaŋgba keŋ, te ↄ bɛɛ gyae anokoare ya nawolo nyi anokoare be doo ↄ man ya. Akpaa ↄ ne di dekara nɛ ke yɛɛ ŋon gbagba dinↄↄ ke, nawolo nyi akɛrɛɛ te wulu ↄ man te ŋon yɛna akɛrɛɛ pou nyee.
43008045	Mↄna maŋ dↄↄ nombia ŋan ŋe doo na ŋe gbɛɛ nɛ te mɛɛ yako ŋon, mena dↄↄ te ɛ bɛɛ lɛɛ maŋ di ya.
43008046	Ɛ man woŋti ne gyae la waa tale wola nyi nombiikum kei te me yɛɛwↄ? Te akpaa mɛɛ yako ŋon anokoare na, woŋ dↄↄ te ɛ bɛɛ lɛɛ maŋ di ya?
43008047	Walaŋ ŋon ↄ yɛɛ Wurubuarɛ walaŋ e nɛ, ↄ ne nyii Wurubuarɛ dei. Kpene keŋ dↄↄ te ɛ bee nyii Wurubuarɛ dei yɛna nyi, ɛ te yɛɛ ↄ balaŋwↄ ya."
43008048	Keŋte Gyudatena kegyiise baŋ bↄↄse Yesu nyiaa, "De yako nyi n yɛɛ Samaria baale e te feliŋkum doo n man na, de karae?"
43008049	Botↄↄ te Yesu yako wↄ nyiaa, "Feliŋkum be doo me man ya. Mɛɛ lese me kya ŋon yele bo, mↄna ɛmɛɛ bee bu maŋ ya.
43008050	Mↄↄ ne gyae maa lese maŋ gbagba yele ya, mↄna ŋolo kyaa keŋ waa lese ma yele. Ŋon yɛna nombiadiiri ŋon.
43008051	Ampaŋ yaa mɛɛ yako ŋon ɛ ke nyii nyiaa, walaŋ kamasɛ ŋon ↄ di me nombia dↄↄ nɛ ↄ be gyae waa yeŋ ya."
43008052	Keŋte Gyudatena kegyiise baŋ yako e nyiaa, "Nɛnɛɛ da te naa gyeŋ nyi feliŋkum doo n man. Aberaham ta yem mena mↄ te Wurubuarɛ akpeŋkpeŋgyↄↄra baŋ mↄ yekeewↄ. Mↄna nyaŋ ne yako nyi walaŋ kamasɛ ŋon ↄ di n nombia dↄↄ na ↄ be gyae waa yeŋ ya.
43008053	Nyaŋ kela na de naana Aberaham ŋon? Aberaham ta yem mena mↄ te Wurubuarɛ akpeŋkpeŋgyↄↄra baŋ mↄ yekeewↄ. N ne yako baa nyi nyaŋ yɛna amↄte?"
43008054	Keŋte Yesu yako wↄ nyiaa, "Akpaa ma lese maŋ gbagba yele nɛ, ma yele kalese keŋ yɛɛ yakaa. Me kya ŋon ɛmɛɛ kpa ŋon yɛna ɛ Wurubuarɛ nɛ na lesena ma yele.
43008055	Ɛmɛɛ ba gyeŋ e ya, mↄna maŋ dↄↄ ma gyeŋ e. Nyi akpaa me yako ŋon nyi mↄↄ gyeŋ e ya nɛ na me ta bese dekarate ŋgba ɛmɛɛ nɛ, mↄna ma gyeŋ e te mee dii ↄ nombia dↄↄ.
43008056	Yɛɛ ɛ kya Aberaham gyoŋ ŋgba ↄ be naa ma kekↄŋ nɛ. Ↄ naa ke te yɛɛ e gyoŋ."
43008057	Keŋte Gyudatena kegyiise baŋ bↄↄse Yesu nyiaa, "N te dii ta kulutooneŋ sↄŋola na kufu gba ya, sena te n yɛɛwↄ naa Aberaham?"
43008058	Keŋte Yesu tiranↄↄ fa wↄ nyiaa "Ampaŋ yaa mɛɛ yako ŋon ɛ ke nyii nyiaa, pɛ baa lola Aberaham nɛ na maŋ kyaa."
43008059	Botↄↄ te be gate boya baa fuŋii e, mↄna Yesu sarakeewↄ lee Wurubuarɛ ↄsom deni dinaa keŋ man.
43009001	Yesu keta ↄ ne lam nɛ ↄ naa balee ŋolo ŋon ↄ sia be yɛlɛɛ leenaŋ ↄ biatɛɛ nɛ.
43009002	Botↄↄ te ↄ kaseela baŋ bↄↄse e nyiaa, "De Gbeŋgyoo, amↄte dukum faa la te ba lola e siayɛlɛɛsate? Yɛɛ ŋon gbagba wui yaa ↄ lolala wui?"
43009003	Yesu tiranↄↄ fa wↄ nyiaa, "Ↄ sia keyɛlɛɛ te yɛɛ ↄ dukum yaa ↄ lolala wui ya. Ba lola e bo mena na balaŋ kena gyakoloŋ nombia ŋan Wurubuarɛ waa yɛɛ ↄ man.
43009004	Weese nyiŋa ↄ kyaa nɛ, kaboena nyi dɛɛ yɛɛ ŋon ↄ be kpila maŋ nɛ tom, Tɛɛ gyae ke yuu keŋ ŋolo be gyae waa tale yɛɛ tom bela ya.
43009005	Me nyiŋa me kyaa tɛɛle kei dↄↄ nɛ, maŋ yɛna keŋmaŋee fa tɛɛle kei balaŋ."
43009006	Ↄ keyako nombia kɛŋa taŋ nɛ, Yesu tↄↄ nↄↄloŋ lↄ tɛɛle man te ↄ buu tɛɛle te ↄ moowↄ taa balee ŋon sia ŋan dↄↄ,
43009007	keŋte ↄ yako e nyiaa, "Gyu kefaafo n sia depaa keŋ bɛɛ baake ke Siloam nɛ man." (Siloam kei asɛɛ yɛna "Kekpila".) Mena dↄↄ balee ŋon gyuuwↄ kefaafo ↄ sia, ↄ ka bese kↄŋ dɛɛ na ↄ sia te gyuusu.
43009008	Ↄ tebia na balaŋ baŋ ba gyeŋ e nyi nafↄ ↄ kyaa na ↄ na solee abↄↄ nɛ bↄↄsewↄ nyiaa, "Na balee kei ne kyaa la kyaa solee abↄↄ nɛ yee?"
43009009	Botↄↄ te baale kpa "Ŋon ŋonaŋ" mↄna baale mↄ kpa "Koa, na ŋon ŋonaŋ ya, ↄ lee e bo." Mena dↄↄ balee ŋon gbagba yakowↄ nyiaa, "Maŋ ŋonaŋ."
43009010	Te be bↄↄse e nyiaa, "Sena yaa n yɛɛwↄ te n sia gyuusuwↄ?"
43009011	Keŋte ↄ tiranↄↄ fa wↄ nyiaa, "Balee ŋon bɛɛ baake e nyi Yesu nɛ, buuna tɛɛle te ↄ moowↄ mataa me sia te ↄ yako maŋ nyi maa gyu Siloam depaa keŋ man kefaafo me sia. Mena dↄↄ me gyuuwↄ, te me kabetaa faafo me sia na te ŋe gyuusuwↄ."
43009012	Keŋte be bↄↄse e nyiaa, "Ↄ kyaa aleŋ?" Te ↄ tiranↄↄ fa wↄ nyi "Mↄↄ gyeŋ ya."
43009013	Te ba moo balee ŋon nafↄ ↄ sia be yɛlɛɛ nɛ kↄŋ Farasiitena gyaŋ.
43009014	Wee kenaŋ keŋ Yesu be buu tɛɛle mo kyↄ siayɛlɛɛsate ŋon nɛ yɛɛ Gyudatena kefɛɛfowee ke.
43009015	Mena dↄↄ Farasiitena baŋ besewↄ bↄↄse balee ŋon bela mena keŋ be yɛɛ te ↄ sia ŋan be gyuusu. Keŋte ↄ yako wↄ nyi, "Ↄ buu tɛɛle bo taa me sia, te me gyuuwↄ kefaafo te ŋe gyuusuwↄ."
43009016	Botↄↄ te Farasiitena baŋ baale yakowↄ nyi "Balee ŋon ↄ be yɛɛ nombii kei nɛ ta lee Wurubuarɛ gyaŋ ya, nawolo nyi ↄ bee di da kefɛɛfowee keŋ dↄↄ ya." Mↄna baale mↄ yakowↄ nyiaa, "Sena te walaŋ ŋon ↄ yɛɛ nombiakumɛɛyɛɛre e nɛ, waa tale yɛɛ gyakoloŋ nombia kɛŋa?" Botↄↄ na te be man kpasewↄ.
43009017	Mena dↄↄ Farasiitena baŋ besewↄ bↄↄse balee ŋon bela nyiaa, "N sia te ↄ gyuusuwↄ. Mena dↄↄ sena te n ne yako lee ↄ wose man?" Keŋte balee ŋon tiranↄↄ nyiaa, "Ↄ yɛɛ Wurubuarɛ dekpeŋkpeŋgyↄↄre e."
43009018	Kɛŋa pou wↄle nɛ Gyudatena kegyiise baŋ te sɛɛ lɛɛ di nyi ↄ sia yɛlɛɛwↄ te nɛnɛɛ ba te kyↄ e kawee ya, te ba ke baake ↄ kya na ↄ naa kↄŋ,
43009019	te be bↄↄse wↄ nyiaa, "Ɛ bu yɛna kei? Ɛ ne yako baa nyi ba lola e na ↄ sia te yɛlɛɛ? Sena kↄŋala te nɛnɛɛ dↄↄ ↄ ne naa?"
43009020	Keŋte ↄ kya na ↄ naa tiranↄↄ nyiaa, "Da gyeŋ nyi de bu ŋonaŋ, te da gyeŋ nyi da lola e na ↄ sia te yɛlɛɛ.
43009021	Mↄna dↄↄ gyeŋ mena keŋ be kↄŋ te ↄ ne naa nɛ ya, te dↄↄ gyeŋ ŋon ↄ be kyↄ e ya. Ɛ bↄↄse e, ↄ ta bee keŋ waa tale tiranↄↄ fa ↄ wose."
43009022	Ↄ kya na ↄ naa yako nombia kɛŋa nawolo nyi bee yee Gyudatena kegyiise baŋ. Na Gyudatena baŋ taŋ kaŋ ntam nyi nyaŋ ŋon n ka koro yako nyi Yesu yɛna nyeelɛɛre ŋon na baa gegi neŋ lee bↄ ↄsom deni man.
43009023	Mena dↄↄ te balee ŋon ↄ kya na ↄ naa yakowↄ nyi, "Ↄ ta bee, ɛ bↄↄse e nɛ."
43009024	Te ba besewↄ baake balee ŋon nafↄ ↄ sia be yɛlɛɛ nɛ kↄŋ te be yako e nyiaa, "Kaŋ Wurubuarɛ nyi nyaŋ keyako anokoare. Da gyeŋ nyi balee ŋon ↄ be kyↄ neŋ nɛ yɛɛ dukumyɛɛre e." Yako mena na n ka mo lese Wurubuarɛ yele.
43009025	Keŋte balee ŋon tiranↄↄ fa wↄ nyiaa, "Ↄ yɛɛ dukumyɛɛre o, ↄ yɛɛ walaŋ kpaakpaa e o maŋ ba gyeŋ ya. Keŋ maŋ gyeŋ yɛna nyi nafↄ na me sia te yɛlɛɛ te nɛnɛɛ dↄↄ mɛɛ naa."
43009026	Keŋte ba besewↄ bↄↄse e nyiaa, "Woŋ te ↄ yɛɛ neŋ te n sia gyuusuwↄ?"
43009027	Te ↄ tiranↄↄ nyiaa, "Me taŋ keyako ŋon, te ɛ bɛɛ gyae ɛ ke tei ya. Woŋ dↄↄ te ɛ ne gyae ɛ kenyii ke bela? Ɛmɛɛ mↄ ne gyae ɛ ka bese ↄ kaseela?"
43009028	Keŋte ba tee e te be yakowↄ nyiaa, "Nyaŋ yɛna walaŋ ŋonaŋ kaseele, mↄna daa yɛɛ Mosesi wui kaseelawↄ.
43009029	Da gyeŋ nyi Wurubuarɛ kolosiwↄ fa Mosesi, te balee kei dↄↄ dↄↄ gyeŋ botↄↄ keŋ ↄ ba lee gba ya."
43009030	Botↄↄ te balee ŋon yako wↄ nyiaa, "Te doo me nↄↄ ŋgba ɛ ba gyeŋ botↄↄ keŋ ↄ ba lee ya, mↄna ŋon gyuusu na me sia.
43009031	Da gyeŋ nyi Wurubuarɛ bee nyii nombiakumɛɛyɛɛra ya. Ↄ ne nyii balaŋ baŋ bee nyii e te bɛɛ yɛɛ kpene keŋ ↄ ne gyae nɛ bo.
43009032	Lee tɛɛle kei kewalaŋ nɛ, ŋolo te nyii ta nyi ŋolo te gyuusu walaŋ ŋon bↄↄ lola e na ↄ sia te yɛlɛɛ nɛ sia ya.
43009033	Akpaa balee kei ta lee Wurubuarɛ gyaŋ ya nɛ, ↄ be gyae waa tale yɛɛ nombii kei ya."
43009034	Te be tiranↄↄ fa e nyiaa, "Nyaŋ ŋon bↄↄ lola neŋ dukum man te bↄↄ kɛɛle neŋ dukum man na, nyaŋ ne gyae n kawola daa nombia?" Keŋte be gegi e lee te be tↄↄ e nyi ↄ na kↄŋ bↄ ↄsom deni keŋ man bela ya.
43009035	Yesu kenyii nyi ba te gegi e lee bↄ ↄsom deni keŋ man nɛ, ↄ ke kɛo e te ↄ naa e te bↄↄse e nyiaa, "N ne lɛɛ Deniwalaŋ Bu ŋon di?"
43009036	Te balee ŋon tiranↄↄ fa e nyi, "Me Gbeŋgyoo, amↄte ŋonaŋ? Yako maŋ na maa lɛɛ e di."
43009037	Botↄↄ te Yesu yako e nyiaa, "N taŋ kena e. Ŋon yɛna ŋon ↄ ne kolosi fa neŋ debokeiman nɛ."
43009038	Te balee ŋon yakowↄ nyiaa, "Mɛɛ lɛɛ e di me Gbeŋgyoo." Te ↄ buŋawↄ Yesu siaman som e.
43009039	Botↄↄ te Yesu yakowↄ nyiaa, "Me kↄŋae tɛɛle kei dↄↄ na balaŋ nombiakumɛɛ ka lee debↄↄ. Na baŋ bↄↄ ne naa ya nɛ kena, na baŋ bɛɛ naa nɛ sia keyɛlɛɛ."
43009040	Farasiitena baŋ be kyaa ↄ gyaŋ botↄↄ nɛ, baale nyii kpene keŋ ↄ be yako mena dↄↄ be bↄↄse e nyiaa, "Mena dↄↄ n ne yako baa nyi daa mↄ sia te yɛlɛɛ?"
43009041	Keŋte Yesu tiranↄↄ fa wↄ nyiaa, "Ɛ sia deŋ te yɛlɛɛ nɛ nafↄ ŋolo be gyae waa bu ŋon fↄↄ ya. Te keŋ ɛ kpa ɛ ne naa dↄↄ te ɛ sɛɛ ɛ doo ɛ dukum keyɛɛ man."
43010001	Keŋte Yesu yakowↄ nyiaa, "Mɛɛ yako ŋon ɛ ke nyii nyiaa, walaŋ ŋon ↄ ta mo denanↄↄ keŋ man gyoo namense debↄↄlↄↄ keŋ man ya, te ↄ gyem mo yenaŋ kale gyoo na ↄ yɛɛ ŋmɛɛlate e, te ↄ na mo doŋ bo lɛo balaŋ.
43010002	Walaŋ ŋon ↄ na mo denanↄↄ keŋ man gyoo na, ŋon yɛna namensekɛɛlere ŋon.
43010003	Denanↄↄ dekere ŋon na toro fa e te namense baŋ ne nyii ↄ woya. Ↄ ne baake ŋon gbagba namense baŋ yele na ↄ ta mo wↄ lee.
43010004	Te ↄ mo wↄ pou lee na ↄ ne tɛɛ be siaman, te namense baŋ ne sila e nawolo nyi ba gyeŋ ↄ woya.
43010005	Bↄↄ gyae baa sila walaŋ yakaate ya. Baa yeu lee ↄ gyaŋ nawolo nyi bↄↄ gyeŋ ↄ woya ya."
43010006	Yesu gyↄↄ dudu kei fa wↄ, mↄna be te nyii kpene keŋ ↄ ne yako nɛ asɛɛ ya.
43010007	Mena dↄↄ Yesu besewↄ yako wↄ nyiaa "Ampaŋ yaa mɛɛ yako ŋon nyiaa, maŋ yɛna namense debↄↄlↄↄ keŋ denanↄↄ.
43010008	Baŋ pou bↄↄ taŋgbɛɛ maŋ kↄŋ kaa beo nyi Wurubuarɛ kpila na wↄ nɛ, be yɛɛ ŋmɛɛlatenawↄ na baŋ bɛɛ mo doŋ lɛo balaŋ abↄↄ nɛ, mↄna namense baŋ te nyii wↄ ya.
43010009	Maŋ yɛna denanↄↄ keŋ, akpaa ŋolo de tɛɛ me man gyoo na, maa lɛɛ ↄ nyee. Waa gyoo na waa lee na waa nyiŋ weenɛɛ kpaakpaa di.
43010010	Ŋmɛɛlate dↄↄ ↄ ne kↄŋ bo kaa ŋmɛɛle na ↄ ta koo na ↄ te wↄlɛɛ abↄↄ. Maŋ kↄŋae na ɛ kenyiŋ nyeedoŋ, na ɛ kenyiŋ ke kekpaa.
43010011	Maŋ yɛna namensekɛɛlere kpaakpaate ŋon. Namensekɛɛlere kpaakpaate ŋon na mo ↄ wose fa yeŋ ↄ namense baŋ dↄↄ.
43010012	Mↄna paate ŋon bↄↄ moo nyi waa kɛɛ namense baŋ dↄↄ na baa tↄ e kom nɛ, na ŋon yɛna namensekɛɛlere ŋon ↄ tee namense baŋ ya. Mena dↄↄ ↄ naa nyi gbougbouse ne kↄŋ na, ↄ ne yeu tina namense baŋ yela, na gbougbouse baŋ te kyaŋ baale na akaŋ baŋ te yaasee.
43010013	Ↄ ne yeu nawolo nyi ba mo e bo na bɛɛ tↄ e kom, mena dↄↄ ↄ be famenɛ na namense baŋ ya.
43010014	Maŋ yɛna namensekɛɛlere kpaakpaate ŋon. Mena keŋ me kya gyeŋ maŋ te maŋ mↄ gyeŋ e nɛ mena ke te ma gyeŋ me namense te baŋ mↄ gyeŋ maŋ, te ma te sɛɛ nyi maa mo ma wose fa yeŋ me namense baŋ dↄↄ.
43010016	Me dana namense baale baŋ bↄↄ kpuɛ kɛwↄ man ya. Kaboena nyi maa mo baŋ mↄ kaa kpu na kɛwↄ na be popou keyɛɛ walaŋ dokoloŋ namense, debↄↄlↄↄ dokoloŋ man, na be kɛɛlere ke yɛɛ dokoloŋ na baa nyii ma dei.
43010017	Kpene keŋ dↄↄ me kya ne gyae me nombia yɛna nyi, ma te desina ma wose nyi maa mo ma wose fa yeŋ ma kegyaebii man na maa bese foŋ lee yeŋ man.
43010018	Ŋolo be gyae waa tale lɛo ma nyeedoŋ lee me gyaŋ ya. Mↄna maŋ gbagba ma kegyaebii man te maa mo ma wose fa yeŋ. Me dana doŋ maa mo ma wose fa yeŋ, te me dana doŋ maa bese nyiŋ nyeedoŋ bela. 'Kei yɛna kpene keŋ me kya ŋon be yako maŋ nyi maa yɛɛ.' "
43010019	Lee nↄↄwoya kɛŋa dↄↄ Gyudatena baŋ besewↄ kpase ba wose man.
43010020	Be man balaŋ burum yakowↄ nyiaa, "Ↄ dana feliŋkum mena dↄↄ ↄ nyee ne wↄlɛɛ. Woŋ dↄↄ te ɛ ne nyii e?"
43010021	Baale mↄ kpa, "Walaŋ ŋon feliŋkum doo ↄ man be gyae waa tale kolosi nnɛ ya! Sena te feliŋkum gyae ke tale gyuusu siayɛlɛɛsate sia?"
43010022	Keŋte Gyudatena wee dinaa daale kaa liiwↄ. Mena wee kei te bee dii mo tↄↄse debaŋ keŋ bↄↄ mo bↄ ↄsom deni dinaa keŋ do Wurubuarɛ nyiŋmaa man nɛ. Mena debaŋ kenaŋ yɛɛ waare tɛɛ Gyerusalɛm donↄↄ man.
43010023	Na Yesu dↄŋɛɛ ↄ ne kila poto keŋ bɛɛ baake ke Solomↄn poto Wurubuarɛ ↄsom deni dinaa keŋ dekpaŋalaŋ man nɛ.
43010024	Keŋte Gyudatena baale kaa yilaawↄ ↄ gyaŋ bↄↄse e nyiaa, "Sena yaa n tinaa daa yela te de bɛɛ gyeŋ da nyee na de nawↄↄ ya nɛ? Yako daa anokoare keŋ. Nyaŋ yɛna nyeelɛɛre ŋon Wurubuarɛ be yako see nyi waa kↄŋ nɛ?"
43010025	Keŋte Yesu tiranↄↄ fa wↄ nyiaa, "Me taŋ keyako ŋon mↄna ɛ bɛɛ lɛɛ maŋ di ya. Gyakoloŋ nombia ŋan mↄↄ yɛɛ me kya yele man nɛ, ne diina ma wose man adansɛɛ,
43010026	mↄna ɛ bɛɛ lɛɛ maŋ di ya, nawolo nyi ɛ te yɛɛ me namensewↄ ya.
43010027	Me namense ne nyii me dei, te ma gyeŋ wↄ te bee sila maŋ.
43010028	Mɛɛ fa wↄ nyeedoŋ kekpaa keŋ, te bↄↄ gyae baa yo lee Wurubuarɛ siaman ya. Ŋolo be gyae waa tale lɛo wↄ lee me gyaŋ ya.
43010029	Me kya ŋon ↄ ba mo wↄ do me nyiŋmaa man nɛ, dana doŋ kela kolo kamasɛ te ŋolo be gyae waa tale lɛo wↄ lee me kya nyiŋmaa man ya.
43010030	Daa na me kya yɛɛ walaŋ dokoloŋ."
43010031	Botↄↄ te Gyudatena baŋ gate boya baa fuŋ e bela.
43010032	Keŋte Yesu yako wↄ nyiaa, "Me kya te yeli ma te yɛɛ nombia kpaakpaa burum ɛ siaman, ŋe man woŋti dↄↄ te ɛ ne gyae ɛ ke fuŋii maŋ boya?"
43010033	Te Gyudatena baŋ tiranↄↄ fa e nyiaa, "Na abↄↄ nya ayɛɛŋ kɛŋa dↄↄ te dɛɛ gyae dee fuŋii neŋ boya ya, mↄna mena keŋ n ne yako mmusuo nombia dↄↄ. Nawolo nyi n yɛɛ deniwalaŋ e, mↄna n na mo n wose maa na Wurubuarɛ."
43010034	Botↄↄ te Yesu bↄↄse wↄ nyiaa, "Ba te ŋmarase ɛmɛɛ gbagba mmaraa tↄne keŋ man nyi, Wurubuarɛ kpa, ɛ yɛɛ Wurubuarɛ kemaasasewↄ yee?
43010035	Da gyeŋ nyi kpene keŋ Wurubuarɛ nombia ŋan ne yako nɛ yɛɛ anokoare kekpaa. Te Wurubuarɛ de baake balaŋ baŋ ↄ ba mo ↄ nombia ŋan fa nɛ nyi be yɛɛ Wurubuarɛ kemaasasewↄ na,
43010036	weera dↄↄ te ɛ ne yako maŋ ŋon Wurubuarɛ ba lese maŋ te ↄ be kpila maŋ kↄŋ tɛɛle kei dↄↄ nɛ nyi mɛɛ mo ma wose maa na Wurubuarɛ keŋ mɛɛ yako nyi me yɛɛ Wurubuarɛ bu e dↄↄ?
43010037	Akpaa me bɛɛ yɛɛ kpene keŋ me kya ŋon kpa ma yɛɛ ya na, ɛ na lɛɛ maŋ di ya,
43010038	te akpaa mɛɛ yɛɛ ŋa na, nyi ɛ be lɛɛ maŋ di koraŋ ya na ɛ lɛɛ abↄↄ ŋan mɛɛ yɛɛ nɛ di, na ɛ ka gyeŋ na ɛ kenyii asɛɛ nyiaa daa na me kya ŋon yɛɛ dokoloŋ"
43010039	Mena dↄↄ be gyaewↄ baa kyaŋ e bela, te ↄ sarakeewↄ lee be man.
43010040	Keŋte Yesu besewↄ toŋ Gyↄↄdan boo keŋ gyu botↄↄ keŋ Gyↄn be kyaa sↄ balaŋ Wurubuarɛ loŋ kaalaŋ nɛ, te ↄ ke kyaawↄ botↄↄ.
43010041	Balaŋ burum kↄŋawↄ ↄ gyaŋ te be yako dↄŋa nyiaa, "Gyↄn te yɛɛ gyakoloŋ nombia ya, mↄna kpene kamasɛ keŋ ↄ be yako lee balee kei wose man nɛ yɛɛ ampaŋ."
43010042	Keŋte balaŋ burum baŋ ba seŋɛɛ botↄↄ nɛ lɛɛ Yesu di.
43011001	Balee ŋolo kyaawↄ Bɛtani donↄↄ man keŋ bɛɛ baake e nyi Lasarose. Bɛtani donↄↄ kenaŋ man te Mɛɛre na ↄ kↄↄ Maata leewↄ.
43011002	Mɛɛre kei yɛna walaŋ ŋon ↄ be toosi nuŋ ofoŋofoŋ woli Yesu nawↄↄ, te ↄ ba mo ↄ nyeenyↄↄse feefo ŋa nɛ. Ↄ ŋmɛɛtee yɛna Lasarose ŋon ↄ na wee nɛ.
43011003	Mena dↄↄ Mɛɛre na Maata doo Yesu tiila nyiaa, "De Gbeŋgyoo, n gyoo ŋon loŋ bɛɛ lam ɛmɛɛ na e nsana ya nɛ na wee."
43011004	Yesu kenyii tiila keŋ nɛ ↄ yakowↄ nyiaa, "Kawee kei te yɛɛ kawee keŋ gyae ka ko Lasarose ya. Mↄna ke gyae ke yela balaŋ kena Wurubuarɛ gyoorobiiri na ka ke yela baa lese maŋ Wurubuarɛ bu ŋon mↄ yele."
43011005	Na Yesu ne gyae Maata na ↄ naabu Mɛɛre na Lasarose nombia.
43011006	Mↄna ↄ kenyii nyi Lasarose na wee nɛ, ↄ besewↄ di weeya ala botↄↄ keŋ ↄ kyaa nɛ.
43011007	Kenaŋ wↄle nɛ ↄ yako ↄ kaseela baŋ nyiaa, "Ɛ fa dɛɛ bese gyu Gyudia tɛɛle man bela."
43011008	Botↄↄ te ↄ kaseela baŋ yako e nyiaa, "De Gbeŋgyoo, weeya akalansɛɛ ŋaale yaa ŋgba Gyudatena be yele baa fuŋii neŋ boya nɛ. Woŋ dↄↄ te n ne gyae n ka bese gyu botↄↄ bela?"
43011009	Keŋte Yesu tiranↄↄ fa wↄ nyiaa, "Wee kamasɛ dana ke nelim na ka weese. Akpaa ŋolo dↄŋɛɛ weeseteŋteŋ nɛ, ↄ bɛɛ gyↄ ↄ nae ya nawolo nyi weese kyaa.
43011010	Mↄna nyi akpaa ↄ dↄŋɛɛ ditiŋtɛɛ man na ↄ ne gyↄ ↄ nae, nawolo nyi keŋmaŋee be kyaa na waa naa ya."
43011011	Kei wↄle na Yesu besewↄ yako wↄ nyiaa, "De gyoo Lasarose te doo dosoroŋ mↄna maa gyu na me kaa gyuusu e."
43011012	Botↄↄ te ↄ kaseela baŋ tiranↄↄ nyiaa, "De Gbeŋgyoo, akpaa ↄ doe na ↄ kawee keŋ gyae ke taŋ."
43011013	Na Lasarose yeŋ nombia yaa Yesu ne yako, mↄna ↄ kaseela baŋ na gyueŋ bo nyi dosoroŋ gbagba yaa Lasarose doowↄ.
43011014	Botↄↄ te Yesu torowↄ yako wↄ nyiaa, "Lasarose ta yem,
43011015	mↄna lee ɛmɛɛ dↄↄ dana maŋ gyoŋ nyi mↄↄ kyaa botↄↄ pɛte ↄ yeŋawↄ ya, na ɛ kenyiŋ lɛɛ maŋ di. Ɛ fa dee gyu ↄ gyaŋ."
43011016	Mena dↄↄ ↄ kaseela baŋ man ŋolo ŋon bɛɛ baake e Tomase yaa Ata nɛ yako ↄ tebia kaseela akaŋ baŋ nyiaa, "Ɛ fa de popou ke sila da wolale ŋon gyu. Nyi yɛɛ yeŋ ke na, de popou ka yeŋ kpu na e."
43011017	Yesu ke gyu ka gyoo Bɛtani donↄↄ man nɛ, be yako e nyiaa be kewuu Lasarose weeya anaarate kenaŋ.
43011018	Bɛtani yɛɛ donↄↄ keŋ ka benaa na Gyerusalɛm donↄↄ. Ke lem gyae ke yɛɛ ŋgba gbɛɛkemaase atooro nɛ.
43011019	Na Gyudatena burum te kↄŋ Maata na Mɛɛre gyaŋ be kaa gyam wↄ lee be ŋmɛɛtee ŋon yeŋ man.
43011020	Maata ke nyii nyi Yesu ne kↄŋ nɛ, ↄ leewↄ gyu ke gyaŋee na e. Na Mɛɛre dↄↄ ŋon kyaa dekpaŋalaŋ man.
43011021	Maata ke gyu ke tuŋ Yesu nɛ ↄ yako e nyiaa, "Me Gbeŋgyoo, nyi akpaa nyeŋ kyaa kɛbo na nafↄ me ŋmɛɛtee deŋ ta yem ya!
43011022	Mↄna ma gyeŋ nyi debokeiman koraŋ nɛ, kpene kamasɛ keŋ n bↄↄse Wurubuarɛ na waa yɛɛ fa neŋ."
43011023	Keŋte Yesu yako e nyiaa, "N ŋmɛɛtee ŋon waa bese foŋ na waa nyiŋ nyeedoŋ bela."
43011024	Te Maata yako e nyiaa, "Ayi ma gyeŋ nyi wee ↄtomante keŋ woya pou baa foŋ lee yeŋ man nɛ, ŋon mↄ waa foŋ."
43011025	Keŋte Yesu yako e bela nyiaa, "Maŋ yɛna walaŋ ↄ ne gyuusu balaŋ lee yeŋ man te be nyiŋ nyeedoŋ. Walaŋ kamasɛ ŋon waa lɛɛ maŋ di na, nyi ↄ yem koraŋ na waa bese nyiŋ nyeedoŋ,
43011026	te walaŋ kamasɛ ŋon ↄ kyaa te ↄ lɛɛ maŋ di na, ↄ be gyae wa yeŋ leki ya." Keŋte Yesu bↄↄse Maata nyiaa, "N ne lɛɛ nombia kɛŋa di?"
43011027	Te Maata sɛɛ e nyiaa, "Ayi me Gbeŋgyoo, mɛɛ lɛɛ di nyi nyaŋ yɛna nyeelɛɛre, Wurubuarɛ bu ŋon dɛɛ daa nyi waa kↄŋ tɛɛle kei dↄↄ nɛ."
43011028	Maata kekolosi nombia kɛŋa taŋ nɛ, ↄ besewↄ gyu dekpaŋalaŋ man ke baake ↄ naabu Mɛɛre lee yenaŋ te ↄ yako e nyiaa, "De Gbeŋgyoo ŋon te kↄŋ te ↄ kpa nya kↄŋ."
43011029	Mɛɛre kenyii mena nɛ, ↄ korowↄ bileŋ gyu ke gyaŋee na e.
43011030	Debaŋ kenaŋ na Yesu ta gyoo ta donↄↄ keŋ man ya. Na ↄ sɛɛ ↄ kyaa botↄↄ keŋ Maata be gyu ke tuŋ e nɛ.
43011031	Debaŋ kenaŋ mↄ na, Gyudatena te kↄŋ dekpaŋalaŋ keŋ man bee kolosi do Mɛɛre. Ba kena ŋgba Mɛɛre ba koro karatetee dokoloŋ lee ↄ ne gyu nɛ, na baŋ gyeŋ nyi ↄ ne gyu baa ↄ ŋmɛɛtee Lasarose yebↄↄ keŋ tɛɛ ↄ kaa wii. Mena dↄↄ baŋ mↄ korowↄ sila e.
43011032	Mɛɛre ke gyu kelii botↄↄ keŋ Yesu kyaa nɛ te ↄ tisiwↄ buŋ Yesu nawↄↄ tɛɛ te ↄ yako e nyiaa, "Me Gbeŋgyoo, nyeŋ kyaa kɛbo na nafↄ me ŋmɛɛtee deŋ ta yem ya."
43011033	Yesu kena mena keŋ Mɛɛre na Gyudatena baŋ be silana e ne wii nɛ, takaa e te dekↄkↄrↄkↄↄ kyaŋa e.
43011034	Keŋte ↄ bↄↄse wↄ nyiaa, "Aleŋ te ɛ wuu e?" Te be yako e nyiaa, "De Gbeŋgyoo, kↄŋ na n kaa kɛɛ."
43011035	Keŋte Yesu wiiwↄ.
43011036	Keŋte Gyudatena baŋ yakowↄ nyiaa, "Ɛ kɛɛ mena keŋ ↄ ne gyae Lasarose nombia."
43011037	Mↄna balaŋ baale yakowↄ nyiaa, "Na Yesu kei gyuusuna siayɛlɛɛsate ŋon sia yee? Nafↄ ŋgba ŋon talewↄ lɛɛ Lasarose na ↄ ba yem ya?"
43011038	Dekↄkↄrↄkↄↄ kyaŋa Yesu bela te ↄ gyuu botↄↄ keŋ bↄↄ wuu Lasarose nɛ. Na be wuu e bo boe bↄↄ daale maŋ, te be biliŋi boe dinaa daale tↄ ke nↄↄ.
43011039	Keŋte Yesu yako wↄ nyiaa, "Ɛ biliŋi boe keŋ lee yebↄↄ keŋ nↄↄman." Te yere ŋon ↄ deesi Maata yako Yesu nyiaa, "De Gbeŋgyoo, debaŋ kei dↄↄ ↄ ne wↄlɛɛ. Nawolo nyi gyɛŋ yɛna weeya anaara yaa ŋgba bↄↄ wuu e nɛ."
43011040	Te Yesu yako e nyiaa, "Ma te yako neŋ nyi akpaa n lɛɛ maŋ di na nyaŋ kena Wurubuarɛ gyoorobiiri keŋ yee?"
43011041	Mena dↄↄ be biliŋi boe keŋ lee yebↄↄ keŋ nↄↄman. Botↄↄ te Yesu gyinaa ↄ nyee kɛɛ adido te ↄ fanewↄ fa Wurubuarɛ nyiaa, "Taata, mɛɛ fa neŋ karaŋ ŋgba n ne nyii maŋ nɛ.
43011042	Maŋ dↄↄ ma gyeŋ nyi n ne nyii maŋ debaŋ kamasɛ, mↄna balaŋ baŋ ba seŋɛɛ kɛbo dↄↄ te mɛɛ yako mena na baa nyiŋ gyeŋ nyi nyaŋ kpila na maŋ."
43011043	Yesu ke yako mena taŋ nɛ, te ↄ fae yeesa keŋkeŋ baake Lasarose nyiaa, "Lasarose, lee kↄŋ!"
43011044	Keŋte Lasarose ŋon ↄ ba yem nɛ leewↄ kↄŋ, na kewuu abↄↄ ŋan bↄↄ mo bake ↄ nyiŋmaase na ↄ nawↄↄ, na kanyaŋ keŋ bↄↄ mo bake ↄ sia gbɛɛ nɛ doo mena. Te Yesu yako wↄ nyiaa "Ɛ booli e, na waa ta."
43011045	Gyudatena burum baŋ bↄↄ kↄŋ Mɛɛre gyaŋ te bↄↄ naa kpene keŋ Yesu be yɛɛ nɛ lɛɛ e di.
43011046	Mↄna be man baale besewↄ gyu Farasiitena baŋ gyaŋ gyu ke yako wↄ kpene keŋ Yesu be yɛɛ nɛ.
43011047	Keŋte Wurubuarɛ saese kegyiise na Farasiitena baake donↄↄ kegyiise gyaŋee. Te be bↄↄse dↄŋa nyiaa "Sena yaa dɛɛ yɛɛ? Nawolo nyi balee kei ne yɛɛ gyakoloŋ nombia burum.
43011048	Akpaa de tina e yela te ↄ gyakaa ↄ ne yɛɛ mena tom kei na, balaŋ baŋ pou baa lɛɛ e di na ke yela Romantena kaa yɛlɛɛ de Wurubuarɛ ↄsom deni dinaa keŋ na baa lɛo de tɛɛle pou."
43011049	Te balaŋ baŋ man ŋolo ŋon bɛɛ baake e nyi Kaifase ŋon ↄ be yɛɛ saese kegyia kulutoo kenaŋ man nɛ yakowↄ nyiaa, "Ɛmɛɛ dↄↄ ɛ ba gyeŋ daale ya.
43011050	Ɛ ba gyeŋ nyi dei nyi walaŋ dokoloŋ waa yeŋ fa balaŋ baŋ pou kela keŋ nyi tɛɛle pou balaŋ kewↄlɛɛ yee?"
43011051	Te yɛɛ Kaifase gbagba agyueŋ yaa ↄ moowↄ yako nombia kɛŋa ya, mↄna keŋ ↄ be yɛɛ Wurubuarɛ sae kegyia kulutoo kenaŋ man dↄↄ te Wurubuarɛ yela ↄ yako mena nombia ŋenaŋ see nyi, kaboena nyi Yesu waa yeŋ fa Gyudatena pou.
43011052	Te yɛɛ nyi Gyudatena baageŋ te Yesu waa yeŋ fa ya, mↄna waa yeŋ bo fa Wurubuarɛ bia baŋ pou bↄↄ yaasee nɛ na waa nyiŋ mo wↄ kaa yilaa.
43011053	Leenaŋ wee kenaŋ keŋ kegyiise baŋ be gyaŋee nɛ, te be fiasɛɛ bɛɛ gyae gbɛɛ keŋ baa mo ko Yesu.
43011054	Lee mena dↄↄ na Yesu bɛɛ tekaa lese ↄ wose debↄↄ Gyudia tɛɛle man bela ya. Mↄna ↄ leewↄ botↄↄ gyu donↄↄ keŋ bɛɛ baake ke nyi Eferam te ka benaa na depampaa dinaa daale nɛ. Botↄↄ te ŋon na ↄ kaseela baŋ gyuuwↄ ke kyaa.
43011055	Na Gyudatena nyeekelɛɛwee kedi keŋ ta benaa, mena dↄↄ balaŋ burum lee donↄↄse ŋan man gyu Gyerusalɛm be kaa gyoraa ba wose pɛna nyeekelɛɛwee kedi keŋ kelii.
43011056	Debaŋ kenaŋ man pou na bɛɛ kɛo Yesu. Be ka seŋ Wurubuarɛ ↄsom deni dinaa keŋ man nɛ be bↄↄse dↄŋa nyiaa, "Sena yɛna ya gyueŋ? Doona ↄ be gyae waa kↄŋ nyeekelɛɛwee kedi kei man ya?"
43011057	Na Wurubuarɛ saese kegyiise na Farasiitena baŋ te yako wↄ nyiaa, walaŋ kamasɛ ŋon ↄ gyeŋ Yesu dekyae na ↄ kaa yako wↄ na be kaa kyaŋ e.
43012001	Keka weeya looro na Gyudatena kedi ba nyeekelɛɛwee dinaa keŋ nɛ, Yesu gyuu Bɛtani donↄↄ man. Mena donↄↄ kenaŋ man te Lasarose ŋon Yesu be gyuusu e lee yeŋ man nɛ leewↄ.
43012002	Be lↄↄ yele saa weenɛɛ fa Yesu. Maata mↄ kpuɛ baŋ bɛɛ kpɛlɛɛ weenɛɛ ŋan nɛ man. Na Lasarose mↄ kpuɛ na baŋ be kyaa bee dii nɛ.
43012003	Keŋte Mɛɛre moo nuŋ ofoŋofoŋte keŋ ke dana koyadoŋ nɛ porontia tↄↄ, te ↄ kaa toosi ke woli Yesu nawↄↄ te ↄ moo ↄ nyeenyↄↄse feefo ↄ nawↄↄ ŋan. Te nuŋ keŋ ofoŋ lɛɛ dekpaŋalaŋ keŋ pou. Daŋ keŋ bɛɛ baake ke nyi Naade nɛ te ba moowↄ yɛɛ nuŋ kenaŋ
43012004	Te Yesu kaseela baŋ man ŋolo ŋon bɛɛ baake e nyi Gyudase Isekarↄte, ŋon waa kaa lese Yesu fa na baa ko nɛ yakowↄ nyiaa,
43012005	"Woŋ dↄↄ te ba te yↄↄ mena nuŋ ofoŋofoŋ kei na baa mo ke kↄba keŋ fa ayematena ya." Nyi beŋ yↄↄ ke na nafↄ baa nyiŋ tomyɛɛre kulutoo dokoloŋ kↄba lee ke man.
43012006	Gyudase keyako nombia kɛŋa nɛ, na ayematena wose man yaa ↄ na gyueŋ ya, mↄna ↄ yɛɛ ŋmɛɛlate e. Ŋon na see na be kↄba, te ↄ ne kyaa mo ŋaale desina ↄ wose.
43012007	Keŋte Yesu yako e nyiaa, "Ɛ tina alo ŋon yela! Ↄ yɛɛ kei baa mo daa me kewuu.
43012008	Ayematena dↄↄ be kyaa ɛ gyaŋ debaŋ kamasɛ, mↄna maŋ dↄↄ mↄↄ gyae maa kyaa ɛ gyaŋ kekpaa ya."
43012009	Gyudatena burum kenyii nyi Yesu kyaa Bɛtani donↄↄ man nɛ, be gyuuwↄ botↄↄ. Na Yesu waageŋ dↄↄ te be gyuuwↄ botↄↄ ya, mↄna bɛɛ gyae baa naa Lasarose ŋon Yesu be gyuusu e lee yeŋ man nɛ mↄ.
43012010	Mena dↄↄ saese kegyiise baŋ mↄ gyae gbɛɛ baa ko Lasarose mↄ,
43012011	nawolo nyi Yesu ke gyuusu e lee yeŋ man dↄↄ Gyudatena burum te bɛɛ wↄ te ba ke lɛɛ Yesu di.
43012012	Tɛɛ kena nɛ, balaŋ burum baŋ bↄↄ kↄŋ nyeekelɛɛwee kedi keŋ man nyiiwↄ nyi Yesu dↄŋ gbɛɛ ↄ ne kↄŋ Gyerusalɛm donↄↄ man.
43012013	Mena dↄↄ be gyae bakɛɛna faareŋse gyu be kaa gyaŋee na e na bɛɛ fae yeesa nyiaa, "Lɛɛ daa. De Gbeŋgyoo Wurubuarɛ waa hiraa walaŋ ŋon ↄ ne kↄŋ ↄ yele man nɛ, na waa hiraa Iseraetena gyoo ŋon mↄ."
43012014	Yesu gyae afurum te ↄ kyaawↄ ↄ dↄↄ, ŋgba mena keŋ Wurubuarɛ nombia aŋmaraseŋ see be yako nɛ. Nombia ŋenaŋ yɛna nyiaa,
43012015	"Ɛmɛɛ Gyerusalɛmtena, ɛ na yela ɛ wↄe ke lↄ ŋon ya. Ɛ kɛɛ, ɛ gyoo ne kↄŋ, ↄ kyaa afurum bu dↄↄ ↄ ne kↄŋ."
43012016	Kewalaŋ keŋ nɛ, ↄ kaseela baŋ te nyii nombia kɛŋa man ya. Mↄna kenaŋ wↄle Wurubuarɛ ka lese Yesu gyoorobiiri wola nɛ te be tↄↄsewↄ nyiaa, nombia ŋan Wurubuarɛ nombia aŋmaraseŋ see be yako lee ↄ wose man nɛ kↄŋala mena nɛ.
43012017	Keŋte balaŋ burum baŋ be kpuɛ na Yesu, debaŋ keŋ ↄ be baake Lasarose lee yebↄↄ man te ↄ be gyuusu e lee yeŋ man nɛ, yaasee nombia kɛŋa.
43012018	Keŋ dↄↄ te balaŋ burum leewↄ donↄↄ man kↄŋ kaa gyaŋee na e nɛ, nawolo nyi be nyiiwↄ nyi ↄ yɛɛ mena gyakoloŋ nombii kei.
43012019	Botↄↄ te Farasiitena baŋ yako dↄŋa nyiaa, "Ŋgba ɛ ne naa nyi da te tale yɛɛ kolo ya na? Ɛ kɛɛ! Balaŋ pou silana e."
43012020	Na Girikitena baale mↄ kpuɛ na balaŋ baŋ bↄↄ gyu Gyerusalɛm be kaa som Wurubuarɛ Gyudatena nyeekelɛɛwee kedi keŋ man nɛ.
43012021	Be gyuuwↄ Filipo ŋon ↄ ba lee Bɛtesaida keŋ ke kyaa Galelia tɛɛle man nɛ gyaŋ ke yako e nyiaa, "Kegyia, dɛɛ gyae dɛɛ naa Yesu."
43012022	Keŋte Filipo mↄ gyuuwↄ ke yako Anderiase. Te be balaŋ bala gyuuwↄ keyako Yesu.
43012023	Botↄↄ te Yesu tira nombia kɛŋa nↄↄ fa wↄ nyiaa, "Debaŋ keŋ te lii nyi baa lese maŋ Deniwalaŋ Bu ŋon gyoorobiiri keŋ wola.
43012024	Ampaŋ yaa mɛɛ yako ŋon ɛ ke nyii nyiaa, nyi akpaa be ta mo wambelebii do bↄↄ man na ke ka yeŋ ya nɛ, na ke sɛɛ ke yɛɛ bii dokoloŋ. Mↄna nyi akpaa ba mo ke do bↄↄ man te ke da yem te ke de tuu na te kɛɛ see bia burum.
43012025	Walaŋ kamasɛ ŋon ↄ ne gyae ŋon gbagba nyeedoŋ kela Wurubuarɛ nɛ, waa yeŋ leki. Mↄna walaŋ kamasɛ ŋon lee Wurubuarɛ nombia dↄↄ ↄ be famenɛ na ŋon gbagba nyeedoŋ ya nɛ, Wurubuarɛ waa fa e nyeedoŋ kekpaa."
43012026	Keŋte Yesu besewↄ yako nyiaa, "Walaŋ kamasɛ ŋon ↄ ne gyae nyi waa som maŋ nɛ, kaboena nyi waa sila maŋ. Na botↄↄ keŋ me kyaa na, ŋon mↄ ke nyiŋ kpu na maŋ. Walaŋ kamasɛ ŋon ↄ na som maŋ na, me kya mↄ waa lese ↄ yele."
43012027	Te Yesu besewↄ yako nyiaa, "Nɛnɛɛ dekↄkↄrↄkↄↄ te kyaŋ maŋ nideli, te sena yaa maa yako? 'Maa yako nyi me kya, lese maŋ lee mena kaale dinaa kei man?' Mↄna mena kaale kei dↄↄ te me kↄŋawↄ tɛɛle kei dↄↄ."
43012028	Keŋte Yesu fanewↄ nyiaa, "Me kya, lese n gyoorobiiri wola." Te be nyii woya ŋaale kolosiwↄ lee adido nyiaa, "Me te wulaa lese me gyoorobiiri wola, te maa bese lese ke wola."
43012029	Balaŋ burum baŋ ba seŋɛɛ botↄↄ te bↄↄ nyii woya ŋan nɛ, be man baale yakowↄ nyiaa, "Ↄga faela" te baale mↄ yakowↄ nyi, "Wurubuarɛ kpilale ŋolo kolosi la na e lee adido."
43012030	Keŋte Yesu yako wↄ nyiaa, "Ɛmɛɛ dↄↄ te mena nↄↄwoya kɛŋa kↄŋawↄ, na maŋ dↄↄ ya.
43012031	Nɛnɛɛ yɛna debaŋ keŋ Wurubuarɛ waa di balaŋ nombia tɛɛle kei dↄↄ. Nɛnɛɛ te Wurubuarɛ waa gegi ↄbↄnsam ŋon ↄ ne di gyoori tɛɛle kei dↄↄ nɛ lee ↄ gbeli keŋ dↄↄ.
43012032	Mↄna maŋ dↄↄ nyi akpaa be gyina maŋ adido lee tɛɛle kei dↄↄ nɛ, maa wↄŋ walaŋ kamasɛ benaa ma wose."
43012033	Ↄ kekolosi kei na wola yeŋ keŋ waa kaa yeŋ nɛ baa.
43012034	Botↄↄ te balaŋ burum baŋ tiranↄↄ fa e nyiaa, "De kalawↄ lee da mmaraa tↄne man nyiaa, Nyeelɛɛre ŋon waa kyaa keŋ ↄ be gyae waa yeŋ ya. Te sena yaa n ne yako nyi kaboena nyi baa gyina Deniwalaŋ Bu ŋon adido? Amↄte yɛna Deniwalaŋ Bu kei?"
43012035	Te Yesu tiranↄↄ fa wↄ nyiaa, "Keŋmaŋee keŋ nyiŋa ke kyaa ɛ gyaŋ nɛ ɛ ta ke man na ditiŋtɛɛ be nyiŋ futaa ŋon ya. Nawolo nyi walaŋ ŋon ↄ dↄŋɛɛ ditiŋtɛɛ man nɛ, ↄ ba gyeŋ botↄↄ keŋ ↄ ne gyu ya.
43012036	Walaŋ ŋon ↄ ne fa keŋmaŋee nyiŋa ↄ kyaa ɛ gyaŋ nɛ, ɛ lɛɛ e di na ɛ kenyiŋ bese balaŋ baŋ be doo keŋmaŋee man." Yesu kekolosi nombia kɛŋa taŋ nɛ, ↄ wↄŋa ↄ wose kekyaa yenaŋ daale keŋ bↄↄ ne naa e ya.
43012037	Yesu yɛɛ gyakoloŋ nombia burum be siaman, mↄna kɛŋa pou wↄle na be bɛe ba te lɛɛ e di ya.
43012038	Kei yela nombia ŋan Wurubuarɛ dekpeŋkpeŋgyↄↄre Yesaya be yako nɛ kↄŋawↄ ampaŋ. Yesaya yakowↄ nyiaa, "De Gbeŋgyoo, amↄte lɛɛ na nombia ŋan dↄↄ yako nɛ di? Amↄte te de Gbeŋgyoo lese ↄ wↄↄle wola?"
43012039	Lee mena dↄↄ bↄↄ ne tale baa lɛɛ Wurubuarɛ nombia di ya ŋgba mena keŋ Yesaya be yako nɛ.
43012040	Ↄ besewↄ yako nyiaa, "Wurubuarɛ te yɛlɛɛ be sia na bↄↄ nyiŋ naa ya, te ↄ tↄↄ ba agyueŋse na bↄↄ tale nyii kolo man ya. Na mena ya na nafↄ baa kyɛɛkee lee be gbɛɛneŋ kumɛɛ man na baa kↄŋ me gyaŋ na maa kyↄ wↄ."
43012041	Yesaya te kolosi nombia kɛŋa yakaa ya, mↄna ↄ wulaa naa Yesu gyoorobiiri keŋ dinↄↄ keŋ dↄↄ te ↄ kolosiwↄ lee ↄ wose man.
43012042	Nombia kɛŋa wↄle nɛ Gyudatena kegyiise burum lɛɛ Yesu di, mↄna Farasiitena baŋ dↄↄ ba te tale lese ba kelɛɛdi keŋ debↄↄ ya, nawolo nyi be yeewↄ nyi Farasiitena baŋ baa tↄↄ wↄ gbɛɛ nyi be na kↄŋ bↄ ↄsom deni man bela ya.
43012043	Be ta lese ba kelɛɛdi keŋ debↄↄ ya nawolo nyi bɛɛ gyae bo nyi balaŋ ka lese ba yele kela Wurubuarɛ ka lese ba yele.
43012044	Keŋte Yesu gyinaa ↄ nↄↄ kolosi nyiaa, "Nyaŋ ŋon n lɛɛ maŋ di nɛ, na maageŋ te n lɛɛwↄ di ya mↄna ŋon ↄ be kpila maŋ nɛ mↄ yaa n lɛɛwↄ di.
43012045	Nyaŋ walaŋ ŋon n naa maŋ na, n te naa walaŋ ŋon ↄ be kpila maŋ nɛ.
43012046	Me kↄŋae tɛɛle kei dↄↄ ŋgba keŋmaŋee nɛ na maa ŋmaŋee fa balaŋ. Nyaŋ ŋon n lɛɛ maŋ di na n be gyae n ke dↄↄ ditiŋtɛɛ man ya.
43012047	Walaŋ ŋon ↄ nyii me nombia te ↄ te lɛɛ ŋa do ya na, mↄↄ gyae maa di ↄ nombia ya. Nawolo nyi ma te kↄŋ me kaa di balaŋ nombia tɛɛle kei dↄↄ na maa bu wↄ fↄↄ ya, mↄna me kↄŋae me kaa lɛɛ ba nyee.
43012048	Nyaŋ ŋon n bɛɛ maŋ te n te lɛɛ me nombia ya na, nombiadiiri ŋolo kyaa keŋ waa di n nombia. Nↄↄwoya ŋan mↄↄ kolosi nɛ, ŋan te baa mo di n nombia wee ↄtomante keŋ man na baa bu neŋ fↄↄ.
43012049	Nawolo nyi ma te kolosi maŋ gbagba me doŋ man ya, mↄna me kya ŋon ↄ be kpila maŋ nɛ, ŋon yako na maŋ kpene keŋ maa yako na mena keŋ maa yako ke.
43012050	Te maŋ gyeŋ mↄ nyi kpene keŋ ↄ be yako daa nyi dɛɛ yɛɛ nɛ, keŋ ne faa na nyeedoŋ kekpaa keŋ. Mena dↄↄ kpene keŋ mɛɛ yako nɛ, yɛɛ keŋ me kya be yako maŋ nyi maa yako."
43013001	Pɛ tɛɛ kena na Gyudatena kedi ba nyeekelɛɛwee keŋ nɛ, na Yesu wulaa gyeŋ nyi ↄ debaŋ te lii keŋ waa lee tɛɛle kei dↄↄ gyu ↄ kya gyaŋ. Mↄna mena keŋ ↄ ne gyae ↄ balaŋ baŋ be kyaa tɛɛle kei dↄↄ nɛ, mena te waa gyae be nombia kelii ↄto.
43013002	Yesu na ↄ kaseela baŋ ke kyaa baa di be balinↄↄ weenɛɛ nɛ, na ↄbↄnsam taŋ ka mo nombiakumɛɛ do Simↄn bu Gyudase Isekarↄte nyeeman nyi waa lese Yesu fa na baa ko.
43013003	Yesu mↄ gyeŋ nyi ↄ kya ta mo kpene kamasɛ do ↄ nyiŋmaa man, te ↄ gyeŋ mↄ nyi ↄ lee Wurubuarɛ gyaŋ bo kↄŋ te ↄ gyaŋ te waa bese gyu.
43013004	Mena dↄↄ Yesu korowↄ lee weenɛɛ ŋan tɛɛ te ↄ kpee ↄ kegba wurikyim keŋ ↄ doona nɛ, te ↄ moo bↄroboa kpaŋ ↄ teŋa man.
43013005	Keŋte ↄ toosi loŋ do tasa man te ↄ fiasɛɛ ↄ ne faafo ↄ kaseela baŋ nawↄↄ, te ↄ moo bↄroboa keŋ kpaŋɛɛ ↄ teŋa man nɛ feefo wↄ.
43013006	Ↄ kelii Simↄn Pita gyaŋ nɛ Pita bↄↄse e nyiaa, "Me Gbeŋgyoo, nyaŋ ne gyaela n kefaafo me nawↄↄ?"
43013007	Te Yesu tiranↄↄ fa e nyiaa, "Kpene keŋ mɛɛ yɛɛ nɛ n be gyae n ke nyii ke man debokeiman ya, mↄna nyaŋ kaa nyii ke man wↄle wↄle."
43013008	Keŋte Pita yako e nyiaa, "Koa, mↄↄ sɛɛ na n ke faafo me nawↄↄ korakora ya." Botↄↄ te Yesu tiranↄↄ fa e nyiaa, "Akpaa ma te faafo n nawↄↄ ya na, daa na neŋ be doo daale man ya."
43013009	Te Simↄn Pita yako e nyiaa, "Me Gbeŋgyoo, akpaa mena na na faafo me nawↄↄ kaageŋ ya, mↄna faafo me nyiŋmaase na ma nyee mↄ."
43013010	Te Yesu yako e nyiaa, "Walaŋ ŋon ↄ be sↄↄ nɛ ↄ wose pou ta lee. Ↄ be kaboena nyi waa sↄ bela ya. Kaboena bo nyi waa faafo ↄ nawↄↄ kaageŋ. Ɛ popou wose ta lee, mↄna walaŋ dokoloŋ wose danaana ayimɛɛ."
43013011	Nawolo nyi na Yesu gyeŋ walaŋ ŋon waa lese e fa, mena dↄↄ te ↄ yakowↄ nyi "Walaŋ dokoloŋ wose danaana ayimɛɛ."
43013012	Yesu kefaafo be nawↄↄ taŋ nɛ, ↄ moo ↄ kegba wurikyim keŋ do bela te ↄ gyuuwↄ kekyaa ↄ dekyae man. Te ↄ bↄↄse wↄ nyiaa, "Ɛ ne nyii kpene keŋ mↄↄ yɛɛ fa ŋon nɛ man?
43013013	Ɛ ne baake maŋ nyi ɛ wolale na ɛ Gbeŋgyoo. Dei ŋgba ɛ ne baake maŋ mena nɛ, nawolo nyi ŋe kaboena maŋ.
43013014	Te akpaa maŋ ɛ Gbeŋgyoo na ɛ wolale te faafo ɛ nawↄↄ nɛ, mena te kaboena nyi ɛmɛɛ mↄ yaa faafo dↄŋa nawↄↄ.
43013015	Me yɛɛ kei baa wola ŋon na ɛmɛɛ mↄ kenyiŋ yɛɛ fa dↄŋa ŋgba mena keŋ maŋ be yɛɛ nɛ.
43013016	Anokoare yaa mɛɛ yako ŋon nyiaa, gbeŋi bɛɛ kela ↄ gbeŋgyoo ya, te kpilale mↄ bɛɛ kela walaŋ ŋon ↄ be kpila e nɛ ya.
43013017	Nɛnɛɛ keŋ ɛ ba gyeŋ nombia kɛŋa nɛ, akpaa ɛ di ŋe dↄↄ na gyoŋ gyae ke doo ɛ man.
43013018	Na ɛ popou yaa me dana ya, nawolo nyi ma gyeŋ balaŋ baŋ mↄↄ lese. Mↄna kaboena nyi Wurubuarɛ nombia ŋan bↄↄ ŋmarase see nɛ dɛɛ kↄŋ mena. Be ŋmarasewↄ see nyiaa, walaŋ ŋon daa na e na do nyiŋmaa di nɛ, ta koro seŋ me dↄↄ.
43013019	Mena dↄↄ me wulaa mɛɛ yako ŋon nombii kei baa pɛna ka ke kↄŋ, na ka de kↄŋ na ɛ ke lɛɛ di nyiaa, maŋ yɛna ŋon ↄ kyaa pɛte be yɛɛ kpene kamasɛ.
43013020	Anokoare yaa mɛɛ yako ŋon nyiaa, walaŋ ŋon ↄ lɛɛ walaŋ kamasɛ ŋon maa kpila nɛ na maŋ yaa ↄ lɛɛwↄ, te walaŋ ŋon ↄ lɛɛ maŋ na ↄ te lɛɛ walaŋ ŋon ↄ be kpila maŋ nɛ."
43013021	Yesu keyako nombia kɛŋa taŋ nɛ, nombia takaa e ↄ konↄↄ man nideli te ↄ kolosiwↄ balaŋ man keŋ ↄ ta mo kolo weese ya nyi, "Ɛ man ŋolo waa lese maŋ fa na baa ko."
43013022	Botↄↄ te ↄ kaseela baŋ wose yeŋawↄ te be kɛɛ dↄŋa dokoloŋ dokoloŋ, nawolo nyi be ta gyeŋ ŋon ↄ dana ya.
43013023	Ↄ kaseela baŋ man ŋolo ŋon Yesu ne gyae nideli nɛ kyaa la benaa e,
43013024	mena dↄↄ Simↄn Pita fatee e te ↄ yakowↄ nyi, "Bↄↄse e walaŋ ŋon ↄ dana."
43013025	Mena dↄↄ kaseele ŋon tuuwↄ benaa na Yesu te ↄ bↄↄse e nyiaa, "Me Gbeŋgyoo, amↄte yaa n dana?"
43013026	Te Yesu tiranↄↄ nyiaa, "Walaŋ ŋon maa kara bodobodo mo nyoko tasa kei man fa e nɛ, na ŋon yaa me dana." Keŋte ↄ kara bodobodo keŋ te ↄ moowↄ nyoko tasa keŋ man te ↄ moowↄ fa Simↄn bu Gyudase Isekarↄte ŋon.
43013027	Gyudase kedi bodobodo keŋ pɛ te ↄbↄnsam gyoo ↄ man. Te Yesu yako e nyi, "Kpene keŋ n ne gyae n keyɛɛ nɛ, yɛɛ ke bileŋ."
43013028	Mↄna baŋ be kyaa weenɛɛ ŋan tɛɛ nɛ, be ta gyeŋ kpene keŋ dↄↄ te Yesu be yako e mena ya.
43013029	Na Gyudase ne kɛɛ na be kↄba dↄↄ, mena dↄↄ kaseela baŋ baale gyueŋwↄ nyi Yesu yako e baa nyi waa gyu ke lɛɛ weenɛɛ ŋan baa mo gyu kedi ba nyeekelɛɛwee kedi keŋ man nɛ, yaa waa lese kↄba fa ayematena.
43013030	Mena dↄↄ Gyudase ka betaa lɛɛ bodobodo keŋ di pɛ, te ↄ leewↄ bileŋ. Na tɛɛ te yuu.
43013031	Gyudase kalee laŋ nɛ Yesu yakowↄ nyiaa, "Nɛnɛɛ te Wurubuarɛ waa lese maŋ Deniwalaŋ Bu ŋon gyoorobiiri debↄↄ. Waa ta me dↄↄ yela balaŋ kena ↄ gyoorobiiri keŋ."
43013032	Keŋte Yesu besewↄ yako nyi, "Akpaa Wurubuarɛ waa ta me dↄↄ lese ↄ gyoorobiiri wola na, mena mↄ te waa ta ŋon gbagba dↄↄ lese me gyoorobiiri wola. Be gyae ke kyare pɛte waa yɛɛ nombii kei ya.
43013033	Me bia mↄↄ gyae maa kyaa ɛ gyaŋ kyare ya. Ɛ ke kɛo maŋ, mↄna ŋgba mena keŋ mↄↄ yako Gyudatena baŋ nɛ, mena yaa mɛɛ yako ŋon debokeiman nyiaa 'Botↄↄ keŋ mee gyu nɛ ɛ be gyae ɛ ke tale kↄŋ botↄↄ ya.'
43013034	Mɛɛ fa ŋon mmaraa wↄle nyiaa, ɛ gyae dↄŋa. Ŋgba mena keŋ maŋ be gyae ŋon nɛ, ɛmɛɛ mↄ ɛ gyae dↄŋa mena.
43013035	Akpaa ɛ ne gyae dↄŋa na, walaŋ kamasɛ waa naa nyi ɛ yɛɛ me kaseelawↄ."
43013036	Botↄↄ te Simↄn Pita bↄↄse e nyiaa, "Me Gbeŋgyoo, aleŋ yaa n ne gyuu?" Te Yesu tiranↄↄ fa e nyiaa, "Botↄↄ keŋ mee gyu nɛ, n be gyae n ke tale sila maŋ debokeiman ya, mↄna nyaŋ kaa sila maŋ wↄle wↄle."
43013037	Te Pita bↄↄse e nyiaa, "Me Gbeŋgyoo, weera dↄↄ te mↄↄ tale sila neŋ debaŋ kei ya? Ma te sɛɛ nyi maa yeŋ fa neŋ."
43013038	Te Yesu tiranↄↄ nyiaa, "N ne lɛɛdi nyi nyaŋ ke tale yeŋ fa maŋ? Ampaŋ yaa mɛɛ yako neŋ nyi pɛ kegyim kelↄ woya nɛ, nyaŋ ke bɛɛ betabotooro nyi n ba gyeŋ maŋ korakora ya."
43014001	Keŋte Yesu yako ↄ kaseela baŋ nyiaa, "Ɛ na yeli ɛ wↄe ke lↄ ŋon ya. Ɛ lɛɛ Wurubuarɛ di na ɛ ke lɛɛ maŋ mↄ di.
43014002	Denɛɛ burum doo me kya ŋon dekpaŋalaŋ man. Akpaa te yɛɛ mena ya na nafↄ mↄↄ yako nyi mee gyu me kaa desina akyaese see ŋon ya.
43014003	Akpaa me gyu ke desina botↄↄ taŋ na maa bese kↄŋ kaa mo ŋon gyu me gyaŋ, na botↄↄ keŋ me kyaa na ɛmɛɛ mↄ ke kyaa botↄↄ.
43014004	Botↄↄ keŋ mee gyu nɛ ɛ gyeŋ ke gbɛɛ."
43014005	Botↄↄ te Tomase bↄↄse e nyiaa, "Me Gbeŋgyoo, dↄↄ gyeŋ botↄↄ keŋ ne gyu ya, sena te dɛɛ yɛɛ na dɛɛ gyeŋ ke gbɛɛ?"
43014006	Keŋte Yesu tiranↄↄ fa e nyiaa, "Maŋ yɛna gbɛɛ keŋ na anokoare keŋ na nyeedoŋ keŋ. Ŋolo be kyaa nyi waa tale gyu me kya ŋon gyaŋ keŋ ↄ te tɛɛ me dↄↄ ya.
43014007	Nyi akpaa yeŋ gyeŋ maŋ na nafↄ ɛ ka gyeŋ me kya ŋon mↄ. Lee gyɛŋ ne gyu nɛ, ɛ ta gyeŋ e te ɛ ne naa e mↄ."
43014008	Keŋte Filipo mↄ yakowↄ nyiaa, "De Gbeŋgyoo, wola daa n kya ŋon. Akpaa n wola daa n kya ŋon na, keŋ kaageŋ koraŋ dei fa daa."
43014009	Te Yesu mↄ bↄↄse e nyiaa, "Filipo, mena dↄↄ leenaŋ ma ke kyaa ɛ gyaŋ kei nɛ, na ɛ ba gyeŋ maŋ yee? Walaŋ ŋon ↄ naa maŋ na, ↄ te naa me kya ŋon mↄ. Sena yaa n ke tale yako maŋ nyi, 'Maa wola ŋon me kya ŋon bela?'
43014010	Filipo n bɛɛ lɛɛ di nyi daa na me kya ŋon yɛɛ dokoloŋ yee? Na maŋ gbagba me baam dↄↄ te mee kolosi nombia kɛŋa ya. Mↄna me kya ŋon ↄ doo me man nɛ, ŋon ne tɛɛ la me dↄↄ yɛɛ ↄ tom.
43014011	Me yako nyi daa na me kya ŋon yɛɛ dokoloŋ na, ɛ lɛɛ maŋ di. Akpaa nyi ɛ be lɛɛ maŋ di koraŋ ya nɛ, ɛ kɛɛ gyakoloŋ nombia ŋan mɛɛ yɛɛ nɛ na ɛ ke lɛɛ maŋ di.
43014012	Mɛɛ yako ŋon ɛ ke nyii nyiaa, walaŋ kamasɛ ŋon waa lɛɛ maŋ di nɛ, waa yɛɛ abↄↄ ŋan mɛɛ yɛɛ nɛ, te waa yɛɛ gyakoloŋ nombia kela ŋan mɛɛ yɛɛ nɛ. Nawolo nyi mee gyu me kya ŋon gyaŋ.
43014013	Te kpene kamasɛ keŋ ɛ ke bↄↄse lee ma yele man na, me kya waa yɛɛ fa ŋon na maŋ ↄ bu ŋon ke yela baa lese ↄ yele.
43014014	Akpaa ɛ bↄↄse kpene kamasɛ ma yele man na, maa yɛɛ fa ŋon."
43014015	"Akpaa ɛ ne gyae maŋ na, nafↄ ɛ ke di maŋ mmaraase ŋan dↄↄ.
43014016	Te maa waase me kya ŋon na waa fa ŋon walaŋ ŋon waa yako do ŋon, na ↄ kaa kyaa me nawↄↄ man kekpaakekpaa. Ŋon yɛna ↄ feliŋ ŋon waa lese Wurubuarɛ dinↄↄ wola nɛ.
43014017	Balaŋ baŋ be loo gyakaa tɛɛle kei abↄↄ dↄↄ nɛ, bↄↄ gyae baa tale lɛɛ Wurubuarɛ feliŋ ŋon ya. Nawolo nyi bↄↄ ne naa e ya te bↄↄ gyeŋ e mↄ ya. Mↄna ɛmɛɛ dↄↄ ɛ gyeŋ e, nawolo nyi ↄ kyaa na ŋon te ↄ doo ɛ man.
43014018	Debaŋ keŋ me lam nɛ, mↄↄ gyae maa tina ŋon yela ŋgba yoyolobiise nɛ ya, mↄna maa bese kↄŋ ɛ gyaŋ.
43014019	Teka kyomii balaŋ be gyae baa tekaa naa maŋ bela ya, mↄna ɛmɛɛ dↄↄ ɛ kena maŋ. Keŋ me dana nyeedoŋ dↄↄ ɛmɛɛ mↄ ɛ ke nyiŋ nyeedoŋ.
43014020	Debaŋ kenaŋ de lii na ɛ kena nyi daa na me kya ŋon kyaa la, te ɛmɛɛ mↄ ɛ kyaa na maŋ te maŋ mↄ me kyaa na ŋon.
43014021	Walaŋ kamasɛ ŋon ↄ lɛɛ maŋ mmaraase ŋan do te ↄ di ŋe dↄↄ na, ŋon ne gyae na me nombia ta me kya ŋon mↄ waa gyae ŋon ↄ ne gyae me nombia nɛ nombia. Maŋ mↄ maa gyae ↄ nombia na maa lese ma wose wola e."
43014022	Botↄↄ te Gyudase (na Gyudase Isekarↄte ŋon ↄ ba lese Yesu fa nɛ ya) bↄↄse e nyiaa, "Me Gbeŋgyoo, sena te gyae ke tale kↄŋ nyi nyaŋ ka lese n wose wola daa daageŋ, te n be gyae n ka lese wola balaŋ pou ya?"
43014023	Keŋte Yesu tiranↄↄ fa e nyiaa, "Akpaa ŋolo ne gyae maŋ na, waa lɛɛ me nombia ŋan mɛɛ wolo nɛ do, na daa na me kya ke gyae ↄ nombia na de kaa kyaa ↄ gyaŋ.
43014024	Walaŋ kamasɛ ŋon ↄ bɛɛ gyae me nombia ya na, ↄ bee di me nombia ŋan mɛɛ wolo nɛ dↄↄ ya. Nombia ŋan mɛɛ yako ŋon nɛ ta lee me gyaŋ ya mↄna ŋa lee me kya ŋon ↄ be kpila maŋ nɛ gyaŋ.
43014025	Debaŋ keŋ me sɛɛ me kyaa ɛ gyaŋ nɛ yaa mɛɛ yako ŋon nombia kɛŋa.
43014026	Walaŋ ŋon waa yako do ŋon nɛ, ŋon yɛna feliŋ ŋon me kya waa kpila ma yele man nɛ. Waa kaa wola ŋon abↄↄ pou, na waa tↄↄse ŋon abↄↄ ŋan pou mↄↄ yako ŋon nɛ.
43014027	Ma wosefɛɛreŋ dɛɛ kyaa na ŋon, mɛɛ fa ŋon wosefɛɛreŋ. Na wosefɛɛreŋ keŋ balaŋ ne nyim tɛɛle kei dↄↄ nɛ yaa mɛɛ fa ŋon ya, mↄna ma wosefɛɛreŋ gbagba yaa mɛɛ fa ŋon. Ɛ na yele ɛ wↄe ke lↄ ŋon ya, te ɛ na yele gyakoloŋ mↄ ke kyaŋ ŋon ya.
43014028	Me yako ŋon nyi, mee gyu mↄna maa bese kↄŋ ɛ gyaŋ. Akpaa nyi yeŋ ne gyae me nombia na nafↄ gyae ke yɛɛ ŋon gyoŋ nyi mee gyu me kya ŋon gyaŋ, nawolo nyi ↄ kela maŋ.
43014029	Me wulaa mɛɛ yako nombia kɛŋa pou pɛna ŋa ke kↄŋ, na akpaa nyi ŋa de kↄŋ na, ɛ ke nyiŋ lɛɛ maŋ di.
43014030	Mↄↄ gyae maa tekaa kolosi na ŋon burum bela ya, nawolo nyi ↄbↄnsam ŋon ↄ ne di doŋ tɛɛle kei dↄↄ nɛ ne kↄŋ. Ↄ be taŋ doŋ me dↄↄ berɛ ya,
43014031	mↄna mɛɛ gyae balaŋ pou ka gyeŋ nyi mɛɛ gyae me kya ŋon nombia, te kpene kamasɛ keŋ ↄ yako maŋ nyi maa yɛɛ na keŋ te mɛɛ yɛɛ. Ɛ koro dɛɛ lee kɛbo."
43015001	Keŋte Yesu besewↄ yako ↄ kaseela baŋ nyiaa, "Maŋ yɛna daŋ keŋ gbagba, te me kya yɛna wↄↄfarale ŋon.
43015002	Tombii kamasɛ keŋ doo me man te ke bɛɛ see bia ya nɛ waa kara ke leki. Mↄna tombii kamasɛ keŋ doo me man te kɛɛ se bia na, waa kpaase ke na ke kenyiŋ se bia burum.
43015003	Lee nombia ma ayakoŋ ŋon kɛŋa dↄↄ nɛ, ŋe taŋ ke yela ɛ wose ta lee keŋ ayimɛɛ be doo ɛ man ya.
43015004	Ɛ doo me maŋ, na maŋ mↄ ke doo ɛ man. Tombii kamasɛ be kyaa nyi ke gyae ke tale se bia ka wose dↄↄ, keŋ kↄↄ towaa na ke daŋ ya. Mena mↄ yaa ɛmɛɛ mↄ be gyae ɛ ke tale yɛɛ kolo ɛ wose dↄↄ keŋ nyi ɛ be doo me man ya.
43015005	Maŋ yɛna daŋ keŋ te ɛmɛɛ yɛna ke tombia ŋan. Walaŋ kamasɛ ŋon ↄ doo me man, te maŋ mↄ doo ↄ man nɛ, waa se bia burum. Nawolo nyi ɛ be gyae ɛ ke tale yɛɛ kolo ɛ wose dↄↄ keŋ mↄↄ kpuɛ na ŋon ya.
43015006	Walaŋ kamasɛ ŋon ↄ be doo me man ya nɛ, ↄ yɛɛ ŋgba tombii keŋ bↄↄ kare leki te kↄↄ wolo nɛ. Baa yilaa mena tombia ŋenaŋ bo na baa mo ŋa do boalaŋ man na ŋa ke kpa.
43015007	Nyi akpaa ɛ sɛɛ doo me man te me nombia ŋan mↄ de doo ɛ man nɛ, kpene kamasɛ keŋ ɛ ke bↄↄse na maa yɛɛ fa ŋon.
43015008	Akpaa ɛ se bia burum nɛ, ke gyae ke yela baa lese me kya ŋon yele. Kei gyae ke yela balaŋ ka gyeŋ nyi ɛ yɛɛ me kaseelawↄ.
43015009	Ŋgba mena keŋ me kya ŋon ne gyae me nombia nɛ, mena ke yaa maŋ mↄ ne gyae ɛ nombia. Mena dↄↄ ɛ yela maa gyae ŋon kelii ↄto.
43015010	Nyi akpaa ɛ di ma mmaraase ŋan dↄↄ nɛ, maa gyae ɛ nombia kelii ↄto ŋgba mena keŋ mↄↄ di me kya ŋon mmaraase dↄↄ te ↄ ne gyae me nombia nɛ.
43015011	Mɛɛ yako mena nombia kɛŋa baa na ke yela ma gyoŋ keŋ ke doo ɛ man, na ɛ ke nyiŋ di gyoŋ nideli.
43015012	Mmaraa keŋ mɛɛ fa ŋon yɛna nyiaa, ɛ gyae dↄŋa ŋgba mena keŋ mↄↄ gyae ŋon nɛ.
43015013	Walaŋ kegyae daale be kyaa keŋ ka kela kegyae keŋ ŋolo waa gyae ↄ gyoona na waa yeŋ fa wↄ nɛ ya.
43015014	Nyi akpaa ɛ yɛɛ kpene keŋ mↄↄ yako ŋon nyi yaa yɛɛ nɛ, mena na ɛ yɛɛ me gyoona gbagbawↄ.
43015015	Mↄↄ tekaa baake ŋon me tewulɛɛ bela ya, nawolo nyi tobaale ba gyeŋ ↄ gbeŋgyoo nyeeman nombia ya. Mↄna mɛɛ baake ŋon me gyoona, nawolo nyi ma te yako ŋon kpene kamasɛ keŋ me kya be yako maŋ.
43015016	Na ɛmɛɛ lese na maŋ ya, mↄna maŋ lese na ŋon. Ma lese ŋon bo nyi yaa yɛɛ nombia kpaakpaa ŋan ŋe dana tↄnↄↄ debaŋ kamasɛ. Ɛ yɛɛ mena na me kya waa fa ŋon kpene kamasɛ keŋ ɛ ka sola e lee ma yele man.
43015017	Mmaraa keŋ mɛɛ fa ŋon yɛna nyi, 'Ɛ gyae dↄŋa.' "
43015018	Akpaa tɛɛle kei dↄↄ balaŋ ne kↄla ŋon nɛ, ɛ tↄↄse nyi mena te be taŋgbɛɛwↄ kↄla maŋ.
43015019	Nyi yeŋ yɛɛ ŋgba balaŋ baŋ be kyaa tɛɛle kei dↄↄ nɛ, nafↄ baa gyae ŋon ŋgba baŋ gbagba be balaŋ nɛ. Mↄna kpene keŋ dↄↄ te bɛɛ kↄla ŋon yɛna nyi me ta lese ŋon lee be man, te ɛ ba tekaa kpuɛ na wↄ ya.
43015020	Ɛ tↄↄse nↄↄwoya ŋan mↄↄ yako ŋon nɛ nyi, "Tobaale kamasɛ ba kela ↄ gbeŋgyoo ya. Nyi be naase maŋ diyem nɛ, mena ke te baa naase ɛmɛɛ mↄ diyem. Nyi akpaa be lɛɛ me kawola keŋ di na, mena mↄ te baa lɛɛ ɛmɛɛ mↄ wui di.
43015021	Mↄna lee maŋ dↄↄ baa mo mena nombia kɛŋa pou yɛɛ ŋon, nawolo nyi bↄↄ gyeŋ walaŋ ŋon ↄ be kpila maŋ nɛ ya.
43015022	Akpaa meŋ te kↄŋ kaa kolosi fa wↄ ya nɛ, nafↄ bↄↄ gyae baa di fↄↄ be dukum keyɛɛ man ya. Mↄna nɛnɛɛ nyi be yɛɛ dukum na, bↄↄ gyae baa tale yako nyi be ta gyem bo te be yɛɛwↄ ya.
43015023	Nyaŋ ŋon n ne kↄla maŋ na, n ne kↄla me kya ŋon mↄ.
43015024	Akpaa meŋ te yɛɛ tomse ŋan ŋolo te yɛɛ ta see be man ya nɛ, nafↄ beŋ te di fↄↄ be dukum keyɛɛ man ya. Mↄna nɛnɛɛ ba te naa gyakoloŋ nombia kɛŋa pou mↄna bɛɛ kↄla daa na me kya ŋon.
43015025	Kei yela kpene keŋ bↄↄ ŋmarase see ba mmaraa tↄne man nɛ kↄŋawↄ mena. Be ŋmarasewↄ nyiaa, 'Be kↄla maŋ bo yakaa.'
43015026	Mↄna maa yela Wurubuarɛ feliŋ ŋon ka lee me kya ŋon gyaŋ kↄŋ na ↄ kaa kyaa na ŋon. Ŋon ne gyae la waa yako do ŋon na waa lese anokoare keŋ doo Wurubuarɛ man nɛ wola ŋon, na waa di adansɛɛ lee ma wose man.
43015027	Te ɛmɛɛ mↄ ɛ di adansɛɛ lee ma wose man, nawolo nyi lee kewalaŋ keŋ pou na ɛ kyaa me gyaŋ."
43016001	"Mɛɛ yako mena nombia kɛŋa pou baa na ɛ be nyiŋ tina ɛ kelɛɛdi keŋ yela ya.
43016002	Gyudatena kegyiise baa tↄ ŋon nyi ɛ na kↄŋ bↄ ↄsom denɛɛ man donↄↄ kamasɛ man ya. Debaŋ daale gyae kelii nɛ, akpaa walaŋ da ko ɛ man ŋolo na waa yako nyi Wurubuarɛ ↄsom nombia dↄↄ te ↄ koo ŋon. Na waa yako nyi ↄ yɛɛ deeli baa fa Wurubuarɛ.
43016003	Baa mo mena nombia kɛŋa yɛɛ ŋon nawolo nyi be ta gyeŋa ta daa na me kya ŋon ya.
43016004	Mɛɛ wulaa yako ŋon nombia kɛŋa baa na akpaa debaŋ kenaŋ de lii na, ɛ ke tↄↄse nyi me wulaa yako ŋon nombia kɛŋa na ɛ ke nyiŋ do ogo."
43016005	"Ma te yako ŋon nombia kɛŋa lee kewalaŋ keŋ ya, nawolo nyi na maŋ gbagba kyaa ɛ gyaŋ dↄↄ. Mↄna nɛnɛɛ yaa mɛɛ yako ŋon nawolo nyi mee gyu ŋon ↄ be kpila maŋ nɛ gyaŋ, mↄna ɛ man ŋolo te tale bↄↄse maŋ nyi 'Aleŋ yaa n ne gyu ya.'
43016006	Te nɛnɛɛ keŋ mↄↄ yako ŋon na, te ɛ gyoo kayeyɛɛ?
43016007	Mↄna mɛɛ yako ŋon nombii anokoare baa nyiaa, ɛ deeli dↄↄ te mee gyu nɛ. Nawolo nyi akpaa me te gyu ya na, Wurubuarɛ feliŋ ŋon waa yako do ŋon nɛ be gyae waa kↄŋ ɛ gyaŋ ya. Mↄna akpaa me gyu na, maa kpila e na waa kↄŋ ɛ gyaŋ.
43016008	Tɛɛle kei balaŋ kpa ba gyeŋ kpene keŋ yɛɛ dukum ke, te ba gyeŋ kpene keŋ doo na ke gbɛɛ, te ba gyeŋ Wurubuarɛ nombia kedi keŋ wose man nombia mↄ. Mↄna akpaa ↄ kↄŋ na waa yela baa gyeŋ nyi be nombia be dei ya.
43016009	Bↄↄ gyeŋ kpene keŋ yɛɛ dukum ke ya, nawolo nyi ba te lɛɛ maŋ di ya.
43016010	Te bↄↄ gyeŋ kpene keŋ mↄ doo na ke gbɛɛ ya, nawolo nyi mɛɛ bese mee gyu me kya ŋon gyaŋ te ɛ be gyae ɛ ka tekaa naa maŋ bela ya.
43016011	Bↄↄ gyeŋ Wurubuarɛ nombia kedi keŋ wose man daale ya, nawolo nyi ↄbↄnsam ŋon ↄ ne di tɛɛle kei dↄↄ gyoori nɛ, Wurubuarɛ te wulaa di ↄ nombia bu e fↄↄ.
43016012	Me dana nombia burum maa yako ŋon, mↄna debokeiman man nɛ ŋe dana yuŋ kela ŋon.
43016013	Mↄna akpaa Wurubuarɛ feliŋ ŋon ↄ bee di dekara ya nɛ de kↄŋ na, waa lese nombia ŋan ŋe doo na ŋe gbɛɛ pou nɛ wola ŋon. Nawolo nyi na ŋon gbagba ↄ baam dↄↄ te ↄ ne kolosi ya, mↄna nombia ŋan pou ↄ be nyii nɛ yaa ↄ ne kolosi na waa lese nombia ŋan pou gyae ke kↄŋ wee daale nɛ wola ŋon.
43016014	Wurubuarɛ feliŋ ŋon waa yela balaŋ kena me gyoorobiiri, nawolo nyi waa lese kpene kamasɛ keŋ me dana maa yako ŋon nɛ wola ŋon.
43016015	Kpene kamasɛ keŋ me kya dana na ke yɛɛ me wui, mena dↄↄ te mɛɛ yako ŋon nyi Wurubuarɛ feliŋ ŋon waa lese kpene kamasɛ keŋ me dana maa yako ŋon nɛ wola ŋon."
43016016	Keŋte Yesu besewↄ yako nyiaa, "Teka kyomii ɛ be gyae ɛ kena maŋ bela ya, mↄna kenaŋ wↄle nɛ be gyae ke kyare ya, ɛ ka bese naa maŋ."
43016017	Botↄↄ te ↄ kaseela baŋ baale bↄↄse dↄŋa nyiaa, "Sena yaa balee kei ne yako baa, ↄ kpa 'Teka kyomii ɛ be gyae ɛ kena maŋ bela ya, te kenaŋ wↄle na be gyae ke kyare ya na, ɛ ka bese naa maŋ.' Nawolo nyi mee gyu me kya gyaŋ dↄↄ?"
43016018	Keŋte ba besewↄ bↄↄse dↄŋa nyiaa, " 'Teka kyomii' kei mↄ na wolo baa sena? Dↄↄ ne nyii nombia kɛŋa man ya."
43016019	Na Yesu gyeŋ nyi bɛɛ gyae baa bↄↄse e nombia kɛŋa man, mena dↄↄ ↄ bↄↄse wↄ nyiaa, "Keŋ mↄↄ yako ŋon nyi, 'Teka kyomii ɛ be gyae ɛ kena maŋ bela ya, mↄna kenaŋ wↄle na be gyae ke kyare ya ɛ ka bese naa maŋ' nɛ yaa ɛ ne bↄↄse dↄŋa nɛ?
43016020	Ampaŋ yaa mɛɛ yako ŋon ɛ ke nyii nyiaa, ɛ ke wii na ɛ ka yeyɛɛ mↄna balaŋ baŋ be loo gyakaa tɛɛle kei abↄↄ dↄↄ nɛ baa di gyoŋ. Ɛmɛɛ ɛ ka yeyɛɛ, mↄna ɛ kayeyɛɛ keŋ gyae kaa bese gyoŋ kedi.
43016021	Akpaa alo na doŋee na ↄ na yeyɛɛ, nawolo nyi ↄ debaŋ te lii. Mↄna akpaa ↄ lola bu ŋon na, ne yɛɛ e gyoŋ nyi ↄ ta lola bu kↄŋ tɛɛle kei dↄↄ. Mena gyoŋ kei ne yele ↄ ne wolee ↄ kaale keŋ ↄ be naa nɛ.
43016022	Mena ke mↄ yaa doo fa ŋon. Debaŋ kei na ɛ na yeyɛɛ, mↄna maa bese kↄŋ ɛ gyaŋ na ɛ wose ke fɛɛ ŋon, na ɛ ke di gyoŋ. Te ŋolo be gyae waa tale lese gyoŋ kenaŋ lee ɛ man ya.
43016023	Mena wee kenaŋ dↄↄ nɛ, ɛ be gyae ɛ ke bↄↄse maŋ daale ya. Mɛɛ yako ŋon ɛ ke nyii nyiaa, kpene kamasɛ keŋ ɛ ka sola me kya ŋon ma yele man na, waa mo fa ŋon.
43016024	Kaalii na gyeŋ kei nɛ, ɛ ta sola ta kolo ma yele man ya. Ɛ sola na ɛ ke nyiŋ, na ke yɛɛ ŋon gyoŋ nideli.
43016025	Mɛɛ yako ŋon ɛ ke nyii nyiaa, debaŋ daale gyae kelii na mↄↄ gyae maa tekaa kolosi na ŋon aduya man bela ya. Mↄna maa toro me kya ŋon nombia yako ŋon.
43016026	Debaŋ kenaŋ de lii nɛ, ɛ ka sola e ma yele man. Mↄna te yɛɛ nyi maa seŋ ɛ nawↄↄ man na maa sola me kya ŋon fa ŋon ya.
43016027	Nawolo nyi me kya ŋon gbagba ne gyae ŋon, keŋ ɛ ne gyae maŋ te ɛ be lɛɛ di nyi ma lee Wurubuarɛ gyaŋ nɛ dↄↄ.
43016028	Daa na me kya kyaa la pɛte ma lee ↄ gyaŋ kↄŋ tɛɛle kei dↄↄ, te nɛnɛɛ mɛɛ bese mɛɛ lee tɛɛle kei dↄↄ mee gyu me kya ŋonaŋ gyaŋ."
43016029	Botↄↄ te ↄ kaseela baŋ yako e nyiaa, "Nɛnɛɛ dↄↄ n bɛɛ kolosi aduya man fa daa bela ya. N ta lese nombia ŋan man wola daa.
43016030	Nɛnɛɛ da te naa nyi n gyeŋ kpene kamasɛ, te tekaboena nyi ŋolo dɛɛ bↄↄse neŋ nombia daale bela ya. Kei te yeli da te naa nyi n lee Wurubuarɛ gyaŋ."
43016031	Keŋte Yesu bↄↄse wↄ nyiaa, "Nɛnɛɛ ɛ ne lɛɛ maŋ di?
43016032	Debaŋ keŋ ne kↄŋ te ke taŋ kekↄŋ, keŋ ɛ popou ɛ ke yaasee. Walaŋ kamasɛ waa gyu ↄ dɛɛ tina maŋ yela na ke ka maageŋ. Mↄna na maageŋ kyaa la ya, nawolo nyi me kya ŋon kpuɛ na maŋ.
43016033	Mɛɛ yako nombia kɛŋa baa, na ɛ ke ta me dↄↄ nyiŋ wosefɛɛreŋ. Balaŋ baa yela ɛ kena diyem nideli tɛɛle kei dↄↄ, mↄna ɛ nyiŋ konↄↄ na ɛ ka seŋ keŋkeŋ nawolo nyi me te di tɛɛle kei dↄↄ!"
43017001	Yesu ke yako nombia kɛŋa taŋ nɛ, ↄ gyinaa ↄ sia kɛɛ adido te ↄ fanewↄ nyiaa, "Taata, debaŋ keŋ te lii. Lese maŋ n bu ŋon yele na maŋ mↄ ka lese n yele.
43017002	Nawolo nyi n te fa maŋ doŋ balaŋ pou dↄↄ, nyi maa fa baŋ pou n ba mo do maŋ me nyiŋmaa man nɛ nyeedoŋ kekpaakekpaa.
43017003	Nyeedoŋ kekpaa kenaŋ yɛna nyiaa, balaŋ pou baa gyeŋ neŋ na baa gyeŋ nyi nyaŋ nyaageŋ yɛna Wurubuarɛ ŋon n ne di anokoare. Na baa bese gyeŋ maŋ Yesu Kristo ŋon n be kpili nɛ.
43017004	Me ta lese n yele tɛɛle kei dↄↄ, nawolo nyi ma te yɛɛ tom keŋ n ba fa maŋ nɛ kelii kↄ ↄto.
43017005	Taata, nɛnɛɛ lese me gyoorobiiri keŋ me dana n siaman pɛte n be yɛɛ kpene kamasɛ tɛɛle kei dↄↄ nɛ wola.
43017006	Me ta lese n dinↄↄ wola balaŋ baŋ n ba lese wↄ lee tɛɛle kei dↄↄ fa maŋ nɛ. Be yɛɛ n balaŋwↄ te n moo wↄ fa maŋ. Be te di n nombia ŋan dↄↄ,
43017007	te nɛnɛɛ ba te naa nyi kpene kamasɛ keŋ me dana nɛ lee n gyaŋ.
43017008	Nawolo nyi ma te yako wↄ nombii kamasɛ keŋ n be yako maŋ nɛ, te be lɛɛ ŋa do. Ba te naa nyi ke yɛɛ ampaŋ nyi ma lee n gyaŋ, te ba te lɛɛ di nyi nyaŋ kpila na maŋ.
43017009	Mɛɛ fane baa fa wↄ. Na tɛɛle kei dↄↄ balaŋ pou yaa mɛɛ fane maa fa ya. Mɛɛ fane maa fa balaŋ baŋ n ba mo wↄ fa maŋ nɛ, nawolo nyi be yɛɛ n wui.
43017010	Kpene kamasɛ keŋ n dana nɛ yɛɛ me wui, te keŋ maŋ mↄ dana nɛ yɛɛ n wui. Te n te tɛɛ be dↄↄ lese me gyoorobiiri wola.
43017011	Nɛnɛɛ mɛɛ kↄŋ baa n gyaŋ. Mↄↄ gyae maa tekaa kyaa tɛɛle kei dↄↄ bela ya, mↄna baŋ sɛɛ be kyaa tɛɛle kei dↄↄ. Me kya ŋon ayimɛɛ be doo n man ya, doŋ keŋ n ba mo gyee maŋ nɛ, mo mena doŋ kenaŋ gyee wↄ nideli, na baa yɛɛ nↄↄdokoloŋ ŋgba mena keŋ daa na neŋ yɛɛ dokoloŋ nɛ.
43017012	Debaŋ keŋ me kyaa be gyaŋ nɛ, me gyee wↄ nideli lee n doŋ keŋ n ba do me man nɛ dↄↄ. Me gyee wↄ nideli keŋ be man ŋolo ta yoo ya. Ŋon kaboena nyi waa yo nɛ waageŋ yoo la, na ke yela Wurubuarɛ nombia aŋmaraseŋ see ŋan ke nyiŋ kↄŋ mena.
43017013	Nɛnɛɛ mɛɛ kↄŋ n gyaŋ. Te debaŋ kei keŋ me sɛɛ me kyaa tɛɛle kei dↄↄ nɛ, mɛɛ yako nombia kɛŋa baa na ke yela gyoŋ keŋ doo me maŋ nɛ ke nyiŋ doo be man nideli.
43017014	Ma te kolosi n nombia fa wↄ mↄna tɛɛle kei dↄↄ balaŋ kↄla wↄ, nawolo nyi baŋ na wↄ ta tekaa yɛɛ dokoloŋ ya, ŋgba mena keŋ daa na tɛɛle kei dↄↄ balaŋ ta tekaa yɛɛ dokoloŋ ya nɛ.
43017015	Mↄↄ ne fane nyi nya lese wↄ lee tɛɛle kei dↄↄ ya, mↄna mɛɛ fane bo nyi nya gyee wↄ nideli na bↄↄ yale walaŋkum ŋon kↄta man ya.
43017016	Ŋgba mena keŋ daa na tɛɛle kei balaŋ te yɛɛ dokoloŋ ya nɛ, mena kee yaa baŋ mↄ na tɛɛle kei dↄↄ balaŋ te yɛɛ dokoloŋ ya.
43017017	Mo nya anokoare nombia ŋan desina wↄ see. Nawolo nyi n nombia ŋan doo na ŋe gbɛɛ.
43017018	Mena keŋ n be kpila maŋ tɛɛle kei dↄↄ nɛ, mena ke yaa maŋ mↄ ne kpila wↄ tɛɛle kei dↄↄ.
43017019	Baŋ dↄↄ te ma moo ma wose fa neŋ, na baŋ mↄ ke nyiŋ mo ba wose fa neŋ kekpaakekpaa.
43017020	Na me kaseela kɛwↄ baageŋ yaa mɛɛ fane fa ya. Mↄna mɛɛ fane mɛɛ fa balaŋ baŋ pou baa nyii me kaseela kɛwↄ nombia te baa lɛɛ maŋ di nɛ.
43017021	Mɛɛ fane bela nyiaa, be popou baa yɛɛ nↄↄdokoloŋ ŋgba mena keŋ me doo nyaŋ me kya man te nyaŋ mↄ n doo me man nɛ. Mena ke yaa yela baa doo de man na tɛɛle kei balaŋ pou ke nyiŋ lɛɛ di nyi nyaŋ kpila na maŋ.
43017022	Ma te fa wↄ gyoorobiiri keŋ n ba mo fa maŋ nɛ, na baa yɛɛ nↄↄdokoloŋ ŋgba mena keŋ daa na neŋ yɛɛ dokoloŋ te loŋ bɛɛ lam da nsana ya nɛ.
43017023	Me doo be man ŋgba mena keŋ nyaŋ mↄ n doo me man nɛ, na baa nyiŋ yɛɛ dokoloŋ keŋ nyi loŋ gba be lam ba nsana ya. Na tɛɛle kei dↄↄ balaŋ ke nyiŋ gyeŋ nyi nyaŋ kpila na maŋ, te n ne gyae be nombia ŋgba mena keŋ n ne gyae me nombia nɛ.
43017024	Taata! Mɛɛ gyae nyi me kaseela baŋ n ba mo wↄ fa maŋ nɛ, baa kyaa me gyaŋ botↄↄ keŋ me kyaa nɛ, na baa nyiŋ naa me gyoorobiiri keŋ n ba mo fa maŋ nɛ. N moo gyoorobiiri kei fa maŋ nawolo nyi, n wulaa n ne gyae maŋ pɛte n yɛɛ tɛɛle kei.
43017025	Me kya, nyaŋ yɛna walaŋ ŋon n gbɛɛneŋ tenɛɛ. Balaŋ baŋ be loo gyakaa tɛɛle kei dↄↄ nɛ, be ta gyeŋa ta neŋ ya mↄna maŋ dↄↄ ma gyeŋ neŋ. Te me kaseela baŋ mↄ gyeŋ nyi nyaŋ kpila na maŋ.
43017026	Me ta lese n dinↄↄ wola wↄ te maa bese lese ke wola wↄ bela, na kegyae keŋ n ne gyae maŋ nɛ ke nyiŋ doo be man na maŋ mↄ ke doo be man."
43018001	Yesu ke fane taŋ nɛ, ŋon na ↄ kaseela baŋ korowↄ gyu ka toŋ boŋobii keŋ bɛɛ baake ke Kidrↄn nɛ, te be ka gyoowↄ oliifi wↄↄbii daale man.
43018002	Na Gyudase ŋon ↄ ba lese Yesu fa nɛ mↄ gyeŋ botↄↄ, nawolo nyi Yesu na ↄ kaseela baŋ ne kyaa gyu ke gyaŋee botↄↄ.
43018003	Mena dↄↄ Gyudase moo balaŋ burum baŋ be dana kanease na kefuluse te ba doona yoo abↄↄ nɛ gyu botↄↄ. Mena balaŋ kɛwↄ baale yɛɛ yoonↄↄtenawↄ, te baale mↄ yɛɛ kotↄtↄↄtena baŋ bɛɛ deke Wurubuarɛ ↄsom deni dinaa keŋ nɛ. Gyudatena saese kegyiise na Farasiitena kpila na wↄ.
43018004	Keŋ Yesu gyeŋ kpene keŋ ne kↄŋ ↄ dↄↄ dↄↄ nɛ, ↄ leewↄ ↄ kaseela baŋ man kↄŋ siaman te ↄ bↄↄse balaŋ baŋ nyiaa, "Amↄte yaa ɛ ne gyae?"
43018005	Keŋte be tiranↄↄ fa e nyiaa, "Yesu Nasarɛte baale ŋon yaa dɛɛ gyae." Te Yesu yako wↄ nyi, "Maŋ yaa." Debaŋ kenaŋ na Gyudase ŋon waa lese Yesu fa nɛ mↄ kpuɛ balaŋ baŋ man.
43018006	Yesu ke yako wↄ nyi "Maŋ yaa" nɛ, be tuuwↄ lee wↄle wↄle te ba ke yalawↄ tɛɛle man.
43018007	Botↄↄ te Yesu besewↄ bↄↄse wↄ nyiaa, "Amↄte yaa ɛ ne gyae?" Te be yakowↄ nyi, "Yesu Nasarɛte baale ŋon yaa dɛɛ gyae."
43018008	Keŋte Yesu yakowↄ nyiaa "Me wulaa yako ŋon nyi maŋ yaa. Akpaa maŋ te ɛ ne gyae berɛ na, ɛ yela me balaŋ kɛwↄ ke ta."
43018009	Kei yela nombia ŋan ↄ be wulaa yako nɛ kↄŋawↄ mena. Ↄ yakowↄ nyiaa, "Balaŋ baŋ nyaŋ me kya ba mo fa maŋ nɛ, ma te yeli be man dokoloŋ ka yo ya."
43018010	Botↄↄ na Simↄn Pita dana yoosila, te ↄ wↄŋa ke lese kara saese kegyia ŋon tobaale ŋolo dunoluŋ deŋele lese ke lↄ. Tobaale ŋonaŋ yele yɛna Maakuse.
43018011	Botↄↄ te Yesu fae Pita nyiaa, "Besena n sila keŋ do ke bↄↄlee man. N bɛɛ gyae nyi maa naa diyem keŋ me kya be yako nyi me kaa naa nɛ yee?"
43018012	Keŋte yoonↄↄtena siamante ŋon na ↄ yoonↄↄtena dikpii keŋ, na Gyudatena kotↄtↄↄtena baŋ kyaŋa Yesu te be bake e,
43018013	te be taŋgbɛɛwↄ mo e gyu Anase gyaŋ. Kaifase ŋon ↄ yɛɛ saese kegyia e kulutoo kenaŋ man nɛ, ↄ neŋgya yɛna Anase ŋonaŋ.
43018014	Kaifase kei faa na Gyudatena agyueŋ nyi, dei nyi walaŋ dokoloŋ waa yeŋ fa balaŋ baŋ pou.
43018015	Debaŋ keŋ bↄↄ mo Yesu bee gyu saese kegyia ŋon dɛɛ nɛ, na Simↄn Pita na ↄ dↄↄ kaseela baŋ man ŋolo silana e wↄle wↄle. Keŋ kaseele ↄ dↄↄ ŋon gyeŋ saese kegyia ŋon dↄↄ nɛ, ŋon sila Yesu ka gyoo dekpaŋalaŋ keŋ man.
43018016	Mↄna Pita ŋon dↄe denanↄↄ man. Botↄↄ te kaseele ŋon saese kegyia ŋon gyeŋ nɛ, besewↄ kↄŋ kaa kolosi na alebu ŋon ↄ na deke denanↄↄ keŋ nɛ nyi waa yela Pita mↄ ka gyoo. Keŋte ↄ moo e gyu dekpaŋalaŋ keŋ man.
43018017	Keŋte alebu ŋon bↄↄse Pita nyiaa, "Ŋgba nyaŋ mↄ n yɛɛ Yesu kaseela baŋ man ŋolo e?" Te Pita tiranↄↄ nyi, "Koa, ma te yɛɛ be man ŋolo e ya"
43018018	Debaŋ kenaŋ na waare kyaa, mena dↄↄ kotↄtↄↄtena baŋ na dekpaŋalaŋ keŋ man tomyɛɛra baale doo boalaŋ bee woli. Te Pita mↄ gyuuwↄ ka seŋ be gyaŋ ↄ ne woli boalaŋ keŋ.
43018019	Be ka mo Yesu gyu saese kegyia ŋon dekpaŋalaŋ man nɛ, ↄ bↄↄse Yesu nombia lee ↄ kaseela na ↄ kawola keŋ wose man.
43018020	Keŋte Yesu tiranↄↄ nyiaa, "Ma seŋawↄ balaŋ man kolosi. Debaŋ kamasɛ mↄ na mɛɛ wola Wurubuarɛ nombia Gyudatena ↄsom denɛɛ man, na Wurubuarɛ ↄsom deni dinaa keŋ Gyudatena pou ne kyaa gyaŋee ke man nɛ man. Mↄna ma te yako kolo weese ya.
43018021	Woŋ dↄↄ te n ne bↄↄse maŋ mena nombia kɛŋa? Bↄↄse balaŋ baŋ bↄↄ nyii me kawola keŋ nɛ. Baŋ gyeŋa na kpene keŋ mↄↄ yako nɛ.
43018022	Yesu kekolosi nombia kɛŋa nɛ te kegyiise baŋ man ŋolo gyↄↄ e ↄ lakaa man te ↄ bↄↄse e nyiaa, 'Mena te kaboena nyi nya tiranↄↄ fa saese kegyia ŋon?' "
43018023	Keŋte Yesu yako e nyiaa, "Akpaa me yako nombiikum daale na wola maŋ ke. Te akpaa me nombia doo na ke gbɛɛ na weera te ne gyↄ maŋ?"
43018024	Keŋte Anase yela ba moo Yesu gyu saese kegyia Kaifase gyaŋ, na ↄ sɛɛ ↄ doo ŋmeeseŋ ŋan bↄↄ mo bake e nɛ man.
43018025	Simↄn Pita ka seŋ botↄↄ ↄ ne woli boalaŋ keŋ nɛ te be bↄↄse e nyiaa, "Ŋgba nyaŋ mↄ n yɛɛ Yesu kaseela baŋ man ŋolo e?" Keŋte Pita tiranↄↄ nyi "Koa, ma te yɛɛ be man ŋolo e ya."
43018026	Botↄↄ te saese kegyia ŋon tobaale ŋolo ŋon ↄ loŋto yɛna tobaale ŋon Pita be kara ↄ deŋele nɛ bↄↄse Pita nyiaa, "Ŋgba me naa nyaŋ mↄ n kpuɛ na wↄ oliifi wↄↄbii keŋ man?"
43018027	Keŋte Pita besewↄ bɛɛ nyi koa. Debokenaŋ man te kegyim lↄↄ woya.
43018028	Tɛɛ kena nebo nebo fuu nɛ, ba moo Yesu lee Kaifase dɛɛ gyu Pilato ŋon ↄ seŋɛɛ Romantena gyoo dinaa nawↄↄ man ↄ ne kɛɛ Gyuda tɛɛle dↄↄ nɛ dɛɛ. Debaŋ kenaŋ na Gyudatena nyeekelɛɛwee kedi keŋ ta benaa. Gyudatena kegyiise baŋ ta gyoo Pilato dekpaŋalaŋ keŋ man ya. Nawolo nyi ba te gyae baa walaa ba wose pɛ baa di ba nyeekelɛɛwee dinaa keŋ ya.
43018029	Mena dↄↄ kegyia Pilato leewↄ kↄŋ be gyaŋ debↄↄ man kaa bↄↄse wↄ nyiaa, "Woŋ dukum te balee kei yɛɛwↄ te ɛ ne gyae ɛ ke bu e fↄↄ?"
43018030	Keŋte be tiranↄↄ fa e nyiaa, "Nyi ŋon te yɛɛ bu kum e ya nɛ, nafↄ dↄↄ mo e kↄŋ kɛbo ya."
43018031	Botↄↄ te Pilato yako wↄ nyiaa, "Ɛ mo e ta na ɛmɛɛ gbagba kaa di ↄ nombia ŋgba mena keŋ ya mmaraa na wola ŋon nɛ." Keŋte Gyudatena kegyiise baŋ tiranↄↄ fa e nyiaa, "Ɛmɛɛ Romantena mmaraa bɛɛ fa daa gbɛɛ nyi dɛɛ ko walaŋ ya."
43018032	Kei yela Yesu nombia ŋan ↄ be wulaa yako see lee ↄ yeŋ keŋ waa yeŋ wose man nɛ kↄŋawↄ ampaŋ.
43018033	Keŋte kegyia Pilato besewↄ gyoo ↄ dekpaŋalaŋ man te ↄ baake Yesu bↄↄse e nyiaa, "Nyaŋ yɛna Gyudatena gyoo ŋon?"
43018034	Te Yesu mↄ besenawↄ bↄↄse e nyiaa, "Nyaŋ gbagba nyeeman nombii yaa n ne bↄↄse maŋ nɛ yaa ŋolo yako na ma wose man nombia fa neŋ?"
43018035	Botↄↄ te Pilato bↄↄse e nyiaa, "Me yɛɛ Gyuda baale e? Nyaŋ gbagba n balaŋ na ɛ saese kegyiise moona neŋ kↄna maŋ. Woŋ dukum te n yɛɛwↄ?"
43018036	Keŋte Yesu tiranↄↄ fa e nyiaa, "Me gyoori ta lee tɛɛle kei dↄↄ ya, nyi ke deŋ lee tɛɛle kei dↄↄ nɛ, nafↄ me tewulɛɛ baa yoo lɛɛ maŋ na bↄↄ nyiŋ mo maŋ ka do Gyudatena nyiŋmaa man ya. Mↄna me gyoori ta lee tɛɛle kei dↄↄ ya."
43018037	Keŋte Pilato yako e nyiaa, "Kenaŋ na ŋgba n yɛɛ gyoo e baa?" Te Yesu tiranↄↄ nyiaa, "Keŋ yaa n yakowↄ nɛ. Mena nombia kɛŋa dↄↄ te ba lola maŋ, te ŋan mↄ dↄↄ te me kↄŋawↄ tɛɛle kei dↄↄ na me kaa yako anokoare keŋ. Walaŋ kamasɛ ŋon ↄ ne gyae anokoare keŋ nɛ ↄ ne tei maŋ."
43018038	Botↄↄ te Pilato bↄↄse e nyiaa, "Woŋ yɛna anokoare kei?" Ↄ ke bↄↄse e nombia kɛŋa taŋ nɛ te ↄ besewↄ lee kↄŋ Gyudatena baŋ gyaŋ kaa yako wↄ nyiaa, "Ma ta naa nombiikum daale lee ↄ wose man ya.
43018039	Mↄna ke yɛɛ ya mmaraa ke nyi ɛ nyeekelɛɛwee kedi kamasɛ man na, maa tina balaŋ baŋ bↄↄ kyam tↄ deni nɛ man dokoloŋ yela fa ŋon. Mena dↄↄ ɛ ne gyae nyi maa tina Gyudatena gyoo ŋon yela yaa sena?"
43018040	Keŋte be fae yeesa yako nyiaa, "Koa, na Yesu te dɛɛ gyae nyi nya tina e yela ya. Barabase te dɛɛ gyae nyi nya tina e yela." Barabase kei yɛna walaŋ ŋon ↄ be kyaa koro seŋ tia gyooneŋ te ↄ ba ko walaŋ nɛ.
43019001	Keŋte Kegyia Pilato yela ba ŋmeree Yesu mpiree.
43019002	Kei wↄle nɛ, Romantena yoonↄↄtena baŋ moo sↄↄse loo gyooro kotↄtↄↄ te ba moowↄ wuu Yesu. Te ba doo e kegba yayam wurikyim daale ŋgba gyoo nɛ.
43019003	Na bee gyu bɛɛ kↄŋ kaa ŋmiŋ e kulu e nyiaa, "Gyudatena gyoo! N nyee dɛɛ wolose!" Na bɛɛ felee e ↄ lakaase man.
43019004	Botↄↄ te kegyia Pilato besewↄ kↄŋ debↄↄ man te ↄ yako Gyudatena baŋ nyiaa, "Ɛ nyii, mɛɛ mo e maa lee kↄna ŋon debↄↄ man kɛbo na ɛ kena nyi ma te naa ↄ dukum keŋ ↄ be yɛɛ ya."
43019005	Mena dↄↄ te kyare ya te Yesu leewↄ debↄↄ man, na ↄ wuuna gyooro kotↄtↄↄ keŋ te ↄ doona ↄ kegba yayam keŋ mↄ! Keŋte kegyia Pilato yako wↄ nyiaa, ɛ walaŋ ŋon yaa.
43019006	Saese kegyiise na Wurubuarɛ dɛɛ kotↄtↄↄtena baŋ ke gyↄ ba sibii na Yesu nɛ, ba fae yeesa nedoŋ nyiaa, "Gyↄ e sakaa ↄpaŋdaŋ dↄↄ, gyↄ e sakaa ↄpaŋdaŋ dↄↄ." Botↄↄ te kegyia Pilato yako wↄ nyiaa, "Ma te naa dukum keŋ ↄ be yɛɛ ya. Ɛmɛɛ gbagba ɛ mo e kegyↄ sakaa ↄpaŋdaŋ dↄↄ."
43019007	Botↄↄ te Gyudatena baŋ tiranↄↄ nyiaa, "Daa dana mmaraa daale te kɛɛ wolo nyi kaboena nyi waa yeŋ, nawolo nyi ↄ ta mo ↄ wose nyi ↄ yɛɛ Wurubuarɛ bu e."
43019008	Kegyia Pilato ka betaa nyii nombia kɛŋa nɛ, gyakoloŋ gyoo e gbaa.
43019009	Botↄↄ te ↄ besewↄ gyu dekpaŋalaŋ keŋ man ke bↄↄse Yesu nyiaa, "N lee aleŋ?" Mↄna Yesu diŋi e bo.
43019010	Mena dↄↄ kegyia Pilato bↄↄse e nyiaa, "N be kolosi yee? N ba gyeŋ nyi me dana doŋ keŋ maa tale tina neŋ yela, yaa maa yela baa gyↄ neŋ sakaa ↄpaŋdaŋ dↄↄ yee?"
43019011	Botↄↄ te Yesu tiranↄↄ nyiaa, "Me kya faa na neŋ gbɛɛ, mena dↄↄ te n nyiŋa doŋ me dↄↄ. Nafↄ nyaŋ gbagba n baam dↄↄ na, n be dana doŋ me dↄↄ ya. Mena dↄↄ walaŋ ŋon ↄ ba lese maŋ fa nɛ, ŋon wui dukum kela la."
43019012	Debaŋ keŋ kegyia Pilato be nyii nombia kɛŋa nɛ, ↄ gyae gbɛɛ keŋ waa mo tina Yesu yela, mↄna na Gyudatena baŋ ne fae yeesa yako nyiaa, "Akpaa n tina balee kei yela na, n te yɛɛ Romantena gyoo dinaa Kaesa ↄ dↄↄ e ya. Walaŋ kamasɛ ŋon ↄ see ↄ wose gyoo nɛ, na ↄ na koro baa seŋ tia gyoo dinaa Kaesa."
43019013	Kegyia Pilato ka betaa nyii nↄↄwoya kɛŋa nɛ, ↄ moo Yesu lee kↄŋ debↄↄ man te ↄ kaa gyeŋawↄ kyaa ↄ gbeli keŋ dↄↄ ↄ ne kyaa di nombia nɛ. Boya te ba moowↄ ma ↄ dekyae kenaŋ, te Gyudatena dei man na bɛɛ baake ke nyi "Gabata."
43019014	Debaŋ kenaŋ na weese ta seŋ dɛɛ. Wee kenaŋ te Gyudatena ne desina ba wose na ke tɛɛ naa na, baa di ba nyeekelɛɛwee keŋ. Keŋte kegyia Pilato yako Gyudatena baŋ nyiaa, "Ɛ kɛɛ, ɛ gyoo ŋon yaa."
43019015	Botↄↄ te be fae yeesa nyiaa, "Ɛ mo e lee de siaman, ɛ mo e lee de siaman. Ɛ gyↄ e sakaa ↄpaŋdaŋ dↄↄ." Te kegyia Pilato bↄↄse wↄ nyiaa "Ɛ gyoo yaa te ɛ ne gyae nyi maa ko e?" Keŋte saese kegyiise baŋ tiranↄↄ nyi, "Da be dana gyoo kamasɛ kpu na Kaesa ya."
43019016	Kɛŋa pou wↄle nɛ, kegyia Pilato moo Yesu do balaŋ baŋ nyiŋmaa man nyi baa gyu ke gyↄ e sakaa ↄpaŋdaŋ dↄↄ.
43019017	Mena dↄↄ yoonↄↄtena baŋ moo Yesu lee donↄↄ keŋ man na ↄ seelena ↄ ↄpaŋdaŋ keŋ te ba moo e laŋ gyu botↄↄ keŋ bɛɛ baake "Nyeepookoo dɛɛ" nɛ. Gyudatena dei man na bɛɛ baake ke bo nyi "Golgata."
43019018	Botↄↄ te be gyↄↄ e nyeelabia sakaa ↄpaŋdaŋ dↄↄ. Keŋte be gyↄↄ balaŋ bala baale mↄ sakaa ↄpaŋdaase dↄↄ kpu na e. Ŋolo sakaa ↄ dunoluŋ dↄↄ te ŋolo mↄ sakaa ↄ demena dↄↄ.
43019019	Keŋte kegyia Pilato yela be ŋmarase nↄↄwoya kɛŋa mataa na ↄpaŋdaŋ keŋ. Nↄↄwoya ŋenaŋ yɛna nyiaa, "YESU NASARƐTE BAALE, GYUDATENA GYOO ŊON."
43019020	Gyudatena burum kala keŋmarase kei nawolo nyi botↄↄ keŋ bↄↄ gyↄ Yesu ↄpaŋ dↄↄ nɛ betaŋ lem na donↄↄ keŋ ya. Be ŋmarase ke Gyudatena dei man na Romantena dei man na Giriki dei man.
43019021	Gyudatena saese kegyiise kena keŋmarase keŋ nɛ be yako kegyia Pilato nyiaa, "Nyeŋ te ŋmarase ke nyi Gyudatena gyoo ya. Nyeŋ ŋmarase ke bo nyi, balee kei kpa ŋon yɛna Gyudatena gyoo."
43019022	Botↄↄ te kegyia Pilato tiranↄↄ nyiaa, "Kpene keŋ mↄↄ ŋmarase nɛ, me taŋ keŋmarase."
43019023	Debaŋ keŋ yoonↄↄtena baŋ be gyↄ Yesu ↄpaŋdaŋ dↄↄ taŋ nɛ, ba moo ↄ wose man abↄↄ ŋan te be kpala ŋa akpeŋ anaara, na be man kamasɛ ka mo dekpeŋ dokoloŋ. Ba ke kpala taŋ na te kaa ↄ kegba atetate keŋ. Mena kegba kei dↄↄ kanyaŋ dokoloŋ te ba moowↄ loo ke karatetee lee ka nyeeman tisi. Be ta loo ke towaa towaa ŋgba mena keŋ bɛɛ loo kegba yakaa nyiŋan nɛ ya.
43019024	Keŋte yoonↄↄtena baŋ yako dↄŋa nyiaa, "Ɛ na fa dee tirii kegba kei ya. Ɛ fa dɛɛ lↄ boe na dɛɛ kɛɛ ŋon waa nyiŋ ke." Kei yela Wurubuarɛ nombia aŋmaraseŋ see ŋan kↄŋawↄ ampaŋ. Be ŋmarasewↄ see nyiaa, "Be kpala ma abↄↄ, te ma kegba atetate dↄↄ be lↄↄ boe bo ke dↄↄ" Keŋ dↄↄ mena mↄ te yoonↄↄtena baŋ yɛɛwↄ.
43019025	Debaŋ kenaŋ na Yesu ↄ naa na ↄ niinaa na Kilopase wɛɛle Mɛɛre, na Mɛɛre ŋon ↄ ba lee Magedala nɛ seŋɛɛ benaa na Yesu ↄpaŋdaŋ keŋ.
43019026	Yesu kena ↄ naa na ↄ kaseele ŋon ↄ ne gyae ↄ nombia seŋɛɛ benaa na dↄŋa nɛ, ↄ yako ↄ naa nyiaa, "Nna, n bu ŋonaŋ."
43019027	Keŋte ↄ kɛɛ ↄ kaseele ŋon mↄ te ↄ yako e nyiaa, "Kɛɛ, n naa ŋonaŋ." Lee debaŋ kenaŋ na, te kaseele ŋon moo Yesu ↄ naa gyu ↄ dɛɛ te ↄ ke kyaawↄ ↄ gyaŋ.
43019028	Kɛŋa wↄle Yesu kena nyi nɛnɛɛ kpene kamasɛ te taŋ nɛ ↄ yakowↄ nyiaa, "Loŋboaneŋ dana maŋ." Kei yela Wurubuarɛ nombia aŋmaraseŋ see ŋan kↄŋawↄ mena.
43019029	Na osuŋ na soloŋ denyaŋesa daale baŋɛɛ botↄↄ. Mena dↄↄ ba moo kolo ŋgba kokyaa keŋ gyae ke tale lɛɛ loŋ nɛ do soloŋ keŋ man, te ba moo ke tooso na daŋ daale te ba moo ke sↄↄ ↄ nↄↄ nyi waa nyↄↄ.
43019030	Soloŋ keŋ ke tina Yesu nↄↄ nɛ te ↄ yakowↄ nyiaa, "Te taŋ." Botↄↄ te ↄ gↄŋase ↄ nyee te ↄ kara weesi.
43019031	Wee kenaŋ yɛna wee keŋ Gyudatena na mo desina ba wose fa ba kefɛɛfowee kedi. Mena kefɛɛfowee kei yɛɛ wee dinaa ke. Te ke yɛɛ kpene keŋ bɛɛ kↄle nyi baa tina woo yela ↄpaŋdaŋ dↄↄ na ba kefɛɛfowee keŋ kaa tuŋ e. Lee mena dↄↄ Gyudatena kegyiise baŋ gyuu kegyia Pilato gyaŋ ka sola e nyi, waa fa wↄ gbɛɛ na be kaa tekerii balaŋ baŋ bee fiti na yeŋ nɛ nawↄↄ na baa nyiŋ yeŋ bileŋ, na baa nyiŋ lese wↄ ↄpaŋ daase ŋan dↄↄ.
43019032	Mena dↄↄ yoonↄↄtena baŋ gyuuwↄ ke tekerii balaŋ bala baŋ bↄↄ gyↄ wↄ sakaa kpu na Yesu nɛ nawↄↄ.
43019033	Mↄna ba kekↄŋ Yesu gyaŋ te ba kena nyi ↄ taŋ ke wulaa yeŋ nɛ, ba te tekerii ↄ nawↄↄ ya.
43019034	Keŋte yoonↄↄtena baŋ ŋolo moo wa apia sↄↄ Yesu yenaabia man. Debokenaŋ man te fatabo na loŋ leewↄ.
43019035	Maŋ walaŋ ŋon mↄↄ naa nombia kɛŋa na me sia nɛ ne diina ka wose man adansɛɛ, te ma adansɛɛ keŋ yɛɛ anokoare. Ma gyeŋ nyi anokoare yaa mɛɛ yako, te mee di adansɛɛ baa na ɛmɛɛ mↄ ke nyiŋ lɛɛ di.
43019036	Kei yela Wurubuarɛ nombia aŋmaraseŋ see ŋan kↄŋawↄ ampaŋ. Nombia ŋenaŋ yɛna nyiaa, "Bↄↄ gyae baa tekeri ↄ ŋↄe dokoloŋ pɛ gba ya."
43019037	Wurubuarɛ nombia aŋmaraseŋ daale mↄ yakowↄ nyiaa, "Balaŋ baa kɛɛ walaŋ ŋon bↄↄ sↄↄ e apia nɛ."
43019038	Kɛŋa pou wↄle nɛ, Gyosɛfo ŋon ↄ ba lee Arimatia donↄↄ man nɛ kaa sola gbɛɛ lee kegyia Pilato gyaŋ na ↄ kaa lese Yesu woo ŋon kewuu. Na Gyosɛfo kei mↄ yɛɛ Yesu kaseele e, mↄna ↄ weese ↄ wose bo nawolo nyi ↄ ne yee Gyudatena kegyiise baŋ. Kegyia Pilato ke fa e gbɛɛ nɛ te ↄ gyuuwↄ ka lese woo ŋon.
43019039	Nikodemose ŋon ↄ be kyaa kↄŋ Yesu gyaŋ nelim nɛ, mↄ kaa kpuuwↄ na Gyosɛfo ŋon. Nikodemose kei moo pɛperɛ na oliifi na abↄↄ ofoŋ nyiŋan ŋaale tasatↄↄ kↄŋ te ba moowↄ desina woo ŋon.
43019040	Be balaŋ bala moo akaralɛɛ na abↄↄ ofoŋ nyiŋan mo milii Yesu ŋgba mena keŋ Gyudatena ne desina woo pɛte bee wuu e nɛ.
43019041	Na wↄↄbii daale kyaa botↄↄ keŋ bↄↄ gyↄ Yesu sakaa ↄpaŋdaŋ dↄↄ nɛ. Yebↄↄ wↄle wↄle daale doo botↄↄ keŋ be te wuu ta walaŋ ke man see ya.
43019042	Keŋ Gyudatena kefɛɛfowee keŋ na benaa te bee desina ba wose mↄ te yebↄↄ keŋ mↄ benaa na botↄↄ dↄↄ nɛ, ba moo woo ŋon kewuu ke man. Keŋte be biliŋi boe dinaa daale tↄ ke nↄↄ.
43020001	Kosida nebo nebo fuu keŋ tɛɛ te ŋmaŋee ta nideli ya nɛ, Mɛɛre ŋon ↄ ba lee Magedala donↄↄ man nɛ, karatɛɛwↄ gyu botↄↄ keŋ bↄↄ wuu Yesu nɛ. Ↄ ke gyu botↄↄ nɛ, ↄ naawↄ nyi be te biliŋi boe keŋ lee yebↄↄ keŋ nↄↄman.
43020002	Mena dↄↄ ↄ yeuwↄ kↄŋ Simↄn Pita na kaseele ŋon Yesu ne gyae ↄ nombia nɛ gyaŋ kaa yako wↄ nyiaa, "Be ta lese de Gbeŋgyoo lee yebↄↄ keŋ man, te dↄↄ gyeŋ botↄↄ keŋ bↄↄ moo e ka see ya."
43020003	Keŋte Pita na kaseele ŋon yeuwↄ gyu yebↄↄ keŋ tɛɛ.
43020004	Be kee yeu keŋ nɛ, kaseele ŋon Yesu ne gyae ↄ nombia nɛ yeuwↄ gbaa Pita kyaŋ gbɛɛ ka gyoo yebↄↄ keŋ tɛɛ.
43020005	Ↄ buŋawↄ kɛɛ yebↄↄ keŋ man na, ↄ naa akaralɛɛ keŋ kaageŋ doo la mↄna ↄ ta gyoo ke man ya.
43020006	Simↄn Pita ka lee wↄle kↄŋ na te ŋon kaa gyoowↄ yebↄↄ keŋ man. Ↄ gyoowↄ na te ↄ naa akaralɛɛ keŋ,
43020007	na kanyaŋ keŋ bↄↄ mo bake ↄ nyee nɛ. Kanyaŋ keŋ be doo akaralɛɛ keŋ gyaŋ ya, mↄna akaralɛɛ keŋ te bↄↄ ke doo yenaŋ.
43020008	Wↄle wↄle na te kaseele ↄ dↄↄ ŋon mↄ gyoowↄ kena abↄↄ ŋan, keŋte ŋon mↄ lɛɛwↄ di.
43020009	Mↄna Wurubuarɛ nombia aŋmaraseŋ see ŋan ne yako nyi "Yesu waa foŋ lee yeŋ man nɛ, be sɛɛ be te nyii ta ŋe man nideli ya."
43020010	Keŋte kaseela baŋ besewↄ gyu be dɛɛ.
43020011	Mↄna Mɛɛre ŋon ↄ be sila wↄ gyu nɛ seŋɛɛ yebↄↄ keŋ tɛɛ ↄ ne wii. Ↄ ka seŋ ↄ ne wii nɛ te ↄ buŋawↄ kɛɛ yebↄↄ keŋ man,
43020012	keŋte ↄ naa Wurubuarɛ kpilala bala na ba doona kegbase wolomɛɛ be kyaa botↄↄ keŋ bↄↄ mo Yesu woo ŋon doosi nɛ. Ŋolo kyaa yebↄↄ keŋ nyee gbɛɛ te ŋolo mↄ kyaa ke nawↄↄ gbɛɛ.
43020013	Keŋte be bↄↄse e nyiaa, "Alo, weera n ne wii?" Te ↄ tiranↄↄ fa wↄ nyiaa, "Nawolo nyi be ta lese me Gbeŋgyoo lee yebↄↄ keŋ man, te mↄↄ gyeŋ botↄↄ keŋ bↄↄ mo e ka see ya."
43020014	Ↄ ke yako mena nɛ, ↄ gɛɛsewↄ kɛɛ na te ↄ naa Yesu seŋɛɛ, mↄna ↄ ta gyem nyi Yesu ŋonaŋ ya.
43020015	Keŋte Yesu bↄↄse e nyiaa, "Alo, weera n ne wii? Amↄte yaa n ne kɛo?" Na Mɛɛre gyeŋ nyi walaŋ ŋon ↄ ne kɛɛ wↄↄbii keŋ dↄↄ nɛ ŋonaŋ, mena dↄↄ ↄ yako e nyiaa, "Tobaale, akpaa nyaŋ moona woo ŋon ka weese na, wola maŋ botↄↄ keŋ n ba mo e ka see na me kaa mo e ta."
43020016	Keŋte Yesu baake e nyiaa, "Mɛɛre!" Mɛɛre gɛɛsewↄ kɛɛ te ↄ fae yeesa baake e be dɛɛ dei man nyiaa, "Raboni" keŋ nawolo nyi "De Gbeŋgyoo"
43020017	Keŋte Yesu yako e nyiaa, "Na tina maŋ ya, nawolo nyi me te gyuu ta me kya ŋon gyaŋ ya. Mↄna bese gyu me kaseela baŋ gyaŋ na n kaa yako wↄ nyi 'Mee gyu me kya ŋon ↄ yɛɛ ɛ kya e nɛ, na me Wurubuarɛ ŋon ↄ yɛɛ ɛ Wurubuarɛ e nɛ gyaŋ.' "
43020018	Mena dↄↄ Mɛɛre Magedala ŋon gyuuwↄ ke yako kaseela baŋ nyiaa "Ma te naa de Gbeŋgyoo Yesu ŋon." Te ↄ besewↄ yako wↄ nombia ŋan Yesu be yako e nyi waa yako wↄ nɛ.
43020019	Kosida kenaŋ balinↄↄ nɛ, kaseela baŋ gyuuwↄ ke gyaŋee deni man te be tↄↄ disim do ba wose, nawolo nyi bee yee Gyudatena kegyiise baŋ. Debokenaŋ man te Yesu kaa bɛɛwↄ lee ba nsana te ↄ yako wↄ nyiaa, "Wosefɛɛreŋ dɛɛ kyaa na ŋon."
43020020	Ↄ ke yako wↄ mena nɛ, ↄ moo ↄ nyiŋmaa na ↄ yenaabia gyam keŋ wola wↄ. Keŋte yɛɛ ↄ kaseela baŋ gyoŋ nideli nyi ba te naa be Gbeŋgyoo ŋon bela.
43020021	Keŋte Yesu besewↄ yako wↄ nyiaa, "Wosefɛɛreŋ dɛɛ kyaa na ŋon, mena keŋ me kya ŋon be kpila maŋ nɛ, mena ke yaa mɛɛ kpila ɛmɛɛ mↄ."
43020022	Ↄ kekolosi nombia kɛŋa taŋ nɛ, ↄ lee weesɛɛ woli wↄ te ↄ yako wↄ nyiaa, "Ɛ lɛɛ Wurubuarɛ feliŋ ŋon na waa kyaa ɛ man.
43020023	Akpaa ɛ mo ŋolo nombiakumɛɛ kyɛɛ e na, Wurubuarɛ mↄ waa mo kyɛɛ e. Te akpaa ɛ bɛɛ ɛ ta mo ŋolo nombiakumɛɛ kyɛɛ e ya na, Wurubuarɛ mↄ be gyae waa mo kyɛɛ e ya."
43020024	Wee kenaŋ keŋ Yesu be kaa lese ↄ wose wola ↄ kaseela kufu bala baŋ nɛ, na be man ŋolo ŋon bɛɛ baake e nyi Tomase yaa Ata nɛ be kpuɛ na ↄ tebia ya.
43020025	Mena dↄↄ Yesu kaseela akaŋ baŋ yako Tomase nyiaa, "Da te naa de Gbeŋgyoo ŋon." Keŋte Tomase yako wↄ nyiaa, "Akpaa me ta mo me sia naa nyeelabia gyaŋtarɛɛ ŋan, na maa mo me nyimbii do ↄ yenaabia gyam keŋ man ya nɛ, maŋ be gyae maa lɛɛ di korakora ya."
43020026	Weeya gyanaara wↄle nɛ, na ↄ kaseela baŋ te gyaŋee deni man bela. Wee kenaŋ na Tomase mↄ kpuɛ na wↄ. Ba te tↄ asima ŋan pou, karatetee dokoloŋ te Yesu kaa bɛɛwↄ lee be dↄↄ te ↄ yako wↄ nyiaa, "Wosefɛɛreŋ dɛɛ kyaa na ŋon."
43020027	Keŋte ↄ yako Tomase nyiaa, "Mo n nyiŋmaa do me nyiŋmaa bↄↄ man na n ke kɛɛ me nyiŋmaase, na n ka mo n nyimbii do ma yenaŋ kɛɛ. Tina aŋmaareŋ kelɛɛ yela na n ke lɛɛ di."
43020028	Botↄↄ te Tomase tiranↄↄ nyiaa, "Nyaŋ yɛna me Gbeŋgyoo na me Wurubuarɛ."
43020029	Keŋte Yesu bↄↄse e nyiaa, "Keŋ n be naa maŋ dↄↄ te n lɛɛwↄ di? Balaŋ baŋ ba te naa maŋ ya te bↄↄ lɛɛ di nɛ, baŋ na nyeebam."
43020030	Yesu besewↄ yɛɛ gyakoloŋ nombia burum ŋan ↄ kaseela baŋ be naa na be sia, mↄna na ŋe popou te be ŋmarasewↄ do tↄne kei man ya.
43020031	Mↄna be ŋmarase kɛŋa bo na ɛ ke lɛɛ di nyi Yesu yɛna Wurubuarɛ bu na nyeelɛɛre ŋon. Na nyaŋ ŋon n lɛɛ e di na, n ke nyiŋ nyeedoŋ kekpaa keŋ ↄ yele man.
43021001	Kɛŋa pou wↄle nɛ, Yesu besewↄ lese ↄ wose wola ↄ kaseela baale Tiberiase boo nↄↄman. Mena keŋ ↄ ba lese ↄ wose wola wↄ yaa.
43021002	Ↄ kaseela baŋ bɛɛ baake wↄ Simↄn Pita na Tomase ŋon bɛɛ baake e Ata nɛ na Natanɛle ŋon ↄ ba lee Kaanan donↄↄ keŋ ke kyaa Galelia tɛɛle man nɛ, na Sebedeo bia na ↄ kaseela bala baale gyuuwↄ ke kyaa bom.
43021003	Keŋte Simↄn Pita yako wↄ nyiaa, "Mee gyu boo man me kaa kyaŋ kpebia." Te baŋ mↄ yako e nyiaa, "Daa mↄ dee sila neŋ gyu." Mena dↄↄ be gyuuwↄ ka gyoo degbele man te be laŋawↄ. Be lↄↄ asawu nelim kenaŋ pou mↄna ba te kyaŋ kolo ya.
43021004	Tɛɛ kena nebo nebo fuu nɛ, be kɛɛ na ŋolo seŋɛɛ la boo nↄↄman, na n kɛɛ nɛ Yesu ŋonaŋ. Mↄna ↄ kaseela baŋ ta gyeŋ e ya.
43021005	Keŋte Yesu bↄↄse wↄ nyiaa, "Tewulɛɛ, doona ɛ te kyaŋ kolo ya?" Te be tiranↄↄ nyiaa, "Koa de te nyiŋ kpebii dokoloŋ paŋpaŋ gba ya."
43021006	Keŋte ↄ yako wↄ nyiaa, "Ɛ fuŋ ya asawu keŋ lↄ degbele keŋ dunoluŋ dↄↄ na ɛ ke kyaŋ kpebia." Mena dↄↄ be fuŋa asawu keŋ lↄ botↄↄ yenaŋ te be kyaŋa kpebia burum keŋ nyi bↄↄ ne tale baa wↄŋee asawu keŋ gba ya.
43021007	Botↄↄ te Yesu kaseele ŋon ↄ ne gyae ↄ nombia nɛ yako Pita nyiaa, "De Gbeŋgyoo Yesu ŋonaŋ." Simↄn Pita kenyii nyi de Gbeŋgyoo Yesu ŋonaŋ nɛ te ↄ moo ↄ kegba wurikyim milii ↄ wose, nawolo nyi ↄ wulaa kpee ke. Keŋte ↄ toŋawↄ gyoo loŋ keŋ man yɛlɛɛ ↄ ne gyu Yesu gyaŋ.
43021008	Mↄna kaseela akaŋ baŋ saa degbele keŋ bɛɛ kↄŋ dekeŋkeŋ dↄↄ na bɛɛ wↄŋee asawu keŋ kpebia be wulu ke man nɛ, nawolo nyi na ba dekyae keŋ taŋ lem na dekeŋkeŋ ya. Ke lem gyae ke yɛɛ ŋgba baam tↄↄse sↄŋola na kufu nɛ (50).
43021009	Be kelii dekeŋkeŋ dↄↄ nɛ be naa boalaŋ na nyewalaŋ, na kpebia gyakaa ke dↄↄ na bodobodo mↄ doo yenaŋ.
43021010	Keŋte Yesu yako wↄ nyiaa, "Ɛ mo kpebia baŋ ɛ be kyam nɛ baale kↄŋ."
43021011	Mena dↄↄ Simↄn Pita besewↄ gyu degbele keŋ man, te ↄ ke wↄŋee asawu keŋ kↄŋ dekeŋkeŋ dↄↄ. Na kpebia dinaana baŋ bↄↄ wulu asawu keŋ nɛ, be yaanↄↄle yɛɛ sↄŋonoŋ na sↄŋola na kufu batooro (153). Keŋ na kpebia baŋ booroŋ kei koraŋ nɛ, asawu keŋ te tirii ya.
43021012	Keŋte Yesu yako wↄ nyiaa, "Ɛ kↄŋ kaa di ɛ nebo weenɛɛ." Mↄna ↄ kaseela baŋ ŋolo te tale gyↄ ↄ konↄↄ bↄↄse e nyi "Nyaŋ yɛna amↄte ya?" Nawolo nyi ba gyeŋ nyi be Gbeŋgyoo Yesu ŋonaŋ.
43021013	Te Yesu kↄŋawↄ kaa mo bodobodo keŋ fa wↄ, kenaŋ wↄle te ↄ moo kpebia baŋ mↄ fa wↄ.
43021014	Yesu kefoŋ lee yeŋ man nɛ, kei yɛna betabotoorote keŋ ↄ ba lese ↄ wose wola ↄ kaseela baŋ.
43021015	Be kedi weenɛɛ ŋan taŋ nɛ te Yesu bↄↄse Simↄn Pita nyiaa, "Gyↄn bu Simↄn, n ne gyae maŋ kela n tebia kɛwↄ kɛɛ gyae maŋ?" Keŋte Pita tiranↄↄ fa e nyiaa, "Ayi, me Gbeŋgyoo, n gyeŋ nyi mɛɛ gyae n nombia." Keŋte Yesu yako e nyiaa, "Kɛɛ me silala baŋ dↄↄ ŋgba mena keŋ namensekɛɛlere ne kɛɛ namense dↄↄ nɛ."
43021016	Te Yesu besewↄ bↄↄse e bolate nyiaa, "Gyↄn bu Simↄn, n ne gyae me nombia?" Te Pita tiranↄↄ fa e nyiaa, "Ayi me Gbeŋgyoo, nyaŋ gbagba gyeŋ nyi mɛɛ gyae n nombia." Keŋte Yesu yako e nyiaa "Kɛɛ me silala baŋ dↄↄ ŋgba mena keŋ namensekɛɛlere ne kɛɛ ↄ namense dↄↄ nɛ."
43021017	Keŋte Yesu besewↄ bↄↄse e betabotoorote nyiaa, "Gyↄn bu Simↄn, n ne gyae me nombia nideli?" Nombia ŋenaŋ takaa Pita nideli nawolo nyi ↄ te bↄↄse e betabotooro nyi, "N ne gyae maŋ nideli?" Keŋte Pita yako e nyi, "Me Gbeŋgyoo, nyaŋ gbagba n gyeŋ kpene kamasɛ. N gyeŋ nyi mɛɛ gyae neŋ nideli." Keŋte Yesu yako e nyiaa, "Mena na kɛɛ me silala baŋ dↄↄ ŋgba mena keŋ namensekɛɛlere ne kɛɛ ↄ namense dↄↄ nɛ."
43021018	Mɛɛ yako neŋ anokoare nyiaa, "Debaŋ keŋ n yɛɛ tobaale e nɛ nyaŋ gbagba ne tale mo n kegba do n wose, na n ka koro gyu botↄↄ keŋ n ne gyae. Mↄna n kaa ŋmɛɛ na ŋolo ne gyae la waa do neŋ kegba na waa kyaŋ neŋ n nyiŋmaa man mo neŋ gyu botↄↄ keŋ n bɛɛ gyae nyi n ke gyu ya."
43021019	Yesu yako nombia kɛŋa baa na kawola yeŋ keŋ Pita waa yeŋ na ka lese Wurubuarɛ yele. Yesu kekolosi nombia kɛŋa pou taŋ nɛ te ↄ yako Pita nyiaa, "Sila maŋ!"
43021020	Ba ke ta bee gyu nɛ, Pita gɛɛsewↄ kɛɛ te ↄ naawↄ ŋgba kaseele ŋon Yesu ne gyae ↄ nombia nideli nɛ silana wↄ wↄle wↄle. Mena kaseele kei yɛna ŋon ↄ be kyaa teelina Yesu debaŋ keŋ bee di be balinↄↄ weenɛɛ te ↄ be bↄↄse e nyiaa, "Me Gbeŋgyoo, amↄte ne gyae la waa lese neŋ fa yeŋ nɛ?"
43021021	Pita kena kaseele ŋon nɛ ↄ bↄↄse Yesu nyiaa, "Me Gbeŋgyoo, sena te baa yɛɛ balee kei mↄ?"
43021022	Keŋte Yesu tiranↄↄ fa e nyiaa, "Akpaa mɛɛ gyae nyi waa kyaa kelii debaŋ keŋ maa bese kↄŋ na, n woŋ faa la? Nyaŋ sila maŋ!"
43021023	Mena dↄↄ nombia kɛŋa yaaseewↄ Yesu kaseela baŋ man nyiaa, kaseele ŋon Yesu ne gyae ↄ nombia nɛ be gyae waa yeŋ ya. Mↄna Yesu te yako nyi ↄ be gyae waa yeŋ ya. Keŋ ↄ be yako yɛna nyi, "Akpaa mɛɛ gyae nyi waa kyaa kelii debaŋ keŋ maa bese kↄŋ na, n woŋ faa la?"
43021024	Mena kaseele kei diina nombia kɛŋa wose man adansɛɛ te ↄ ŋmarase ŋa see. Te da gyeŋ mↄ nyi wa adansɛɛ keŋ yɛɛ ampaŋ.
43021025	Yesu yɛɛ abↄↄ burum ŋaale mↄ. Akpaa beŋ ŋmarase ŋa dokoloŋ dokoloŋ nɛ, tɛɛle kei dↄↄ pou bↄↄ gyae baa nyiŋ botↄↄ keŋ baa mo ŋa see ya.
44001001	Kegyia Teyofilose, maŋ Luka ne ŋmarase na tↄne kei mee yelee neŋ. Me tↄne gyaŋgbate keŋ man nɛ, ma wola abↄↄ ŋan pou Yesu be yɛɛ na ŋan ↄ ba wolo debaŋ keŋ ↄ be fi ↄ tom asɛɛ,
44001002	mo kelii wee keŋ Wurubuarɛ ba mo e laŋ adido nɛ. Pɛ Wurubuarɛ ka mo Yesu gyu adido nɛ, Wurubuarɛ feliŋ ŋon tɛɛwↄ ŋon Yesu dↄↄ wola ↄ kpilala baŋ ↄ ba lese nɛ tom keŋ baa yɛɛ.
44001003	Yesu Kristo ka yeŋ wↄle weeya sↄŋola man nɛ, ↄ lese ↄ wose wola ↄ kaseela baŋ agbaatee agbaatee lee gbɛɛneŋ burum man wola nyi ↄ delena, keŋ nyi ŋolo be tale lɛɛ ka aŋmaareŋ ya. Be naa e na be sia, te ↄ kolosiwↄ fa wↄ lee Wurubuarɛ gyoorobiiri keŋ wose man.
44001004	Ba kekyaa man nɛ, wee daale ↄ faree ↄ kaseela baŋ nyi "Ɛ na lee Gyerusalɛm donↄↄ man ya, mↄna ɛ kyaa botↄↄ daa kpene keŋ me kya be yako see nyi waa fa ŋon nɛ." Me wulaa yako ŋon ka wose man nombia nyi,
44001005	loŋ te Gyↄn moowↄ sↄ ŋon Wurubuarɛ loŋ, mↄna weeya akalansɛɛ ŋaale wↄle na Wurubuarɛ waa mo ↄ feliŋ ŋon bo sↄ ŋon Wurubuarɛ loŋ.
44001006	Debaŋ keŋ Yesu na ↄ kpilala baŋ be yilaa nɛ te be bↄↄse e nyiaa, "De Gbeŋgyoo, mena dↄↄ nɛnɛɛ n ka besena gyoori keŋ fa Iseraetena?"
44001007	Botↄↄ te Yesu tiranↄↄ fa wↄ nyi, "Ka te yɛɛ kpene keŋ nyi ɛ ka gyeŋ debaŋ keŋ ya, nawolo nyi debaŋ keŋ na wee keŋ mena nombii kei gyae ke kↄŋ dↄↄ, kyae me kya gyaŋ. Ↄ doŋ dↄↄ te ↄ see ŋa.
44001008	Mↄna debaŋ keŋ Wurubuarɛ waa mo ↄ feliŋ ŋon do ɛ man nɛ, ɛ ke nyiŋ doŋ. Na ɛ ka bese ma adansɛɛtena Gyerusalɛm donↄↄ man, na Gyudia na Samaria tɛɛlese pou dↄↄ mo kelii tɛɛle pou ↄto."
44001009	Ↄ kekolosi kɛŋa pou taŋ na, te Wurubuarɛ mo e laŋ adido be popou siaman ka gyoo ŋↄma man. Mena dↄↄ ba te naa e bela ya.
44001010	Be ka seŋ botↄↄ be sɛɛ bɛɛ kɛɛ adido fee nɛ, karatetee na tewulɛɛ bala baale seŋɛɛ laa ba yenaŋ na ba doona abↄↄ wolomɛɛ.
44001011	Te be bↄↄse Yesu kpilala baŋ nyi, "Galeliatena, weera te ɛ seŋɛɛ ɛ ne kɛɛ adido fee mena? Yesu kei, ŋon Wurubuarɛ ba mo e lee ɛ gyaŋ laŋ adido nɛ, mena ke te waa bese kↄŋ ŋgba mena keŋ ɛ be naa e ↄ ne gyu adido nɛ."
44001012	Te ↄ kpilala baŋ besewↄ lee oliifi bula keŋ dↄↄ kↄŋ Gyerusalɛm. Lee botↄↄ kↄŋ Gyerusalɛm donↄↄ keŋ man benaa na dↄŋa. Gyae ke yɛɛ ŋgba wↄↄ ŋmeeseŋ sao na kufu nɛ.
44001013	Ba ke kↄŋ kaa gyoo Gyerusalɛm donↄↄ keŋ man nɛ, te ba gyeŋawↄ gyu abansoro deni be dɛɛkyae keŋ man. Balaŋ baŋ be kyaa botↄↄ yɛna, Pita na Gyↄn na Anderiase na Filipo na Tomase na Batolomeo na Mateo na Alfeose bu Gyemisi na Simↄn ŋon ↄ ne gyae ↄ balaŋ nideli nɛ, na Gyemisi bu Gyudase.
44001014	Be popou na ala baale na Yesu ↄ naa Mɛɛre, na Yesu ↄ naabia ne yɛɛ na nↄↄdokoloŋ yilaa fane debaŋ kamasɛ.
44001015	Wee daale balaŋ baŋ bↄↄ lɛɛ Yesu di nɛ kaa yilaawↄ, na baa yɛɛ ŋgba balaŋ sↄŋonoŋ na balaŋ sao nɛ (120). Botↄↄ te Pita korowↄ seŋ yako wↄ nyiaa,
44001016	"Me tebia, nombia ŋan Wurubuarɛ nombia be yako see lee Gyudase wose man nɛ, kaboena nyi ŋe dɛɛ kↄŋ mena. Gyudase kei wose man te gyoo Defidi yakowↄ see nyiaa, ŋon ne gyae la waa ta balaŋ baŋ baa gyu ke kyaŋ Yesu nɛ siaman."
44001017	Nafↄ na Gyudase kei kpuɛ de man, nawolo nyi Yesu lese na ŋon mↄ nyi waa kpu na daa na dɛɛ yɛɛ tom kei.
44001018	Kↄba keŋ ŋon Gyudase be nyim lee ↄ nombiakumɛɛ kɛŋa keyɛɛ man nɛ, te ↄ moowↄ lɛɛ tɛɛle. Tɛɛle kenaŋ man te ↄ yalawↄ te ↄ tↄↄ bɛɛwↄ te ↄ loobia pou leewↄ.
44001019	Balaŋ baŋ pou be kyaa Gyerusalɛm donↄↄ man nɛ nyii mena nombii kei, mena dↄↄ ba doo botↄↄ yele be dɛɛ dei man nyi Akɛledama, keŋ nawolo nyi Fatabo tɛɛle.
44001020	Gyoo Defidi yako Gyudase wose man nombia Wurubuarɛ Nↄↄneŋ tↄne keŋ man nyi, "Ↄ dekpaŋalaŋ dɛɛ doo yakaa keŋ ŋolo na kyaa ke man ya." Ↄ besewↄ yako nyi, "Walaŋ wↄle waa kyaa ↄ nawↄↄ man na waa yɛɛ ↄ tom."
44001021	"Mena dↄↄ kaboena nyi ŋolo waa kyaa ↄ nawↄↄ man kpu na daa, na dee di de Gbeŋgyoo Yesu kefoŋ lee yeŋ man keŋ adansɛɛ. Kaboena nyi walaŋ ŋonaŋ waa yɛɛ walaŋ ŋon na ↄ kpuɛ na daa debaŋ keŋ pou daa na de Gbeŋgyoo Yesu ne gyu dɛɛ kↄŋ, lee debaŋ keŋ Gyↄn be sↄ e Wurubuarɛ loŋ kelii debaŋ keŋ Wurubuarɛ ba mo e lee de gyaŋ gyu adido nɛ."
44001023	Mena dↄↄ ba lese Gyosɛfo ŋon bɛɛ baake e nyi Basabase yaa Gyustuse nɛ na Matiase.
44001024	Te be fanewↄ nyi, "De Gbeŋgyoo, nyaŋ gyeŋa na walaŋ kamasɛ konↄↄ man. Mena dↄↄ wola daa tewulɛɛ bala kɛwↄ man ŋon n ba lese nyi waa yɛɛ Yesu kpilale,
44001025	na waa kyaa Gyudase ŋon ↄ be tina ↄ tom yela te ↄ be lam gyu botↄↄ keŋ kaboena e nɛ nawↄↄ man."
44001026	Mena dↄↄ be lↄↄ boe, te boe keŋ yalawↄ Matiase yele dↄↄ. Kei nawolo nyi ŋon te Wurubuarɛ lesewↄ, te ba moo e kpu Yesu kpilala kufu daale baŋ man.
44002001	Gyudatena wee dinaa keŋ bɛɛ baake ke nyi Pentekosite keŋ kelii nɛ, baŋ pou bↄↄ lɛɛ Kristo Yesu di nɛ ke yilaawↄ debodokoloŋ.
44002002	Karatetee dokoloŋ te be nyii nkaŋ daale lee adido ŋgba feliŋ dinaa daale ne gyↄↄ la nɛ, te ke kaa lɛɛ dekpaŋalaŋ keŋ man be kyaa nɛ pou.
44002003	Botↄↄ te be naa kolo ŋgba boalaŋ laakemse nɛ, te ŋe yaaseewↄ kaa gyakaa walaŋ kamasɛ nyee dↄↄ.
44002004	Te Wurubuarɛ moo ↄ feliŋ ŋon do be popou man, te be fiasɛɛ bɛɛ kolosi deise kpookpoo ŋgba mena keŋ Wurubuarɛ feliŋ ŋon be fa wↄ nɛ.
44002005	Debaŋ kenaŋ na Gyudatena baŋ bee yee Wurubuarɛ te bↄↄ lee tɛɛle kei dↄↄ pou nɛ, kyaa Gyerusalɛm donↄↄ keŋ man.
44002006	Be kenyii mena nkaŋ kei nɛ, te balaŋ burum kaa yilaawↄ. Balaŋ baŋ pou wose yeŋa wↄ nawolo nyi walaŋ kamasɛ nyiiwↄ ŋgba bee kolosi ↄ dɛɛ dei nɛ.
44002007	Yɛɛ wↄ gyakoloŋ te be bↄↄse dↄŋa nyiaa, balaŋ anekoloseŋ kɛwↄ pou te yɛɛ Galeliatenawↄ yee?
44002008	Te weera de man walaŋ kamasɛ ne nyii bee kolosi ŋon gbagba ↄ dɛɛ dei?
44002009	De popou lee tɛɛlese kpookpoo dↄↄ. De man baale lee Patia na Media na Elam te baale mↄ lee Mesopotamia na Gyudia na Kapadosia, te baale mↄ lee Pↄntuse na Esia.
44002010	Baale lee Firigia na Pamfilia na Igyipite te baale mↄ lee Libia tɛɛlese ŋaale ŋan benaa na donↄↄ keŋ bɛɛ baake ke Kirene nɛ man.
44002011	Gyudatena na baŋ ba te yɛɛ Gyudatenawↄ ya te bↄↄ kyɛɛkee gyoo Gyudatena ↄsom man nɛ, man baale mↄ lee Roman donↄↄ man kↄŋ. De baale mↄ lee Kreti na Arebia, mↄna dee nyii bee kolosi nombia dinaana ŋan Wurubuarɛ be yɛɛ nɛ daa gbagba de deise man.
44002012	Gyakoloŋ gyoo wↄ te ba nyeeya man mↄ yɛɛ wↄ basaa te be bↄↄse dↄŋa nyiaa, na nombia kɛŋa asɛɛ yɛna sena baa?
44002013	Mↄna be man baale mↄ kulu wↄ nyi kei dↄↄ be dɛɛsee.
44002014	Botↄↄ te Pita na ↄ tebia Yesu kpilala kufu daale baŋ korowↄ seŋ, te ↄ gyinaa ↄ woya kolosi fa balaŋ dikpii keŋ nyiaa, "Me tebia Gyudatena na ɛmɛɛ baŋ pou ɛ kyaa Gyerusalɛm nɛ, ɛ tei me gyaŋ nideli na maa wola ŋon kpene keŋ nombii kei nawolo.
44002015	Ne yɛɛ ŋon nyi balaŋ kɛwↄ dɛɛsee, mↄna na be dɛɛsee ya. Nawolo nyi nebo weese gba yaa, nɛnɛɛ te gyↄↄ debaŋ kadaale.
44002016	Mↄna nombii kei yɛna kpene keŋ Wurubuarɛ dekpeŋkpeŋgyↄↄre Gyowɛle be kolosi see nyi ke gyae ke kↄŋ nɛ.
44002017	Wurubuarɛ dekpeŋkpeŋgyↄↄre Gyowɛle yakowↄ see nyi, 'Wurubuarɛ kpa, "Tɛɛle kei na benaa kↄ ↄto na, maa mo me feliŋ do walaŋ kamasɛ man. Ɛ bia ala na baala baa kolosi nombia see ma yele man. Ɛ tewulɛɛ baa naa me nombia ŋan ŋe doo na ŋe gbɛɛ nɛ na be sia ŋgba dosɛɛ man nɛ. Akpegyiina mↄ baa doosi naa me nombia ŋan ŋe doo na ŋe gbɛɛ nɛ.
44002018	Debaŋ kenaŋ man nɛ maa mo me feliŋ do ma alebia na me tewulɛɛ man na baa kolosi nombia see ma yele man.
44002019	Maa yɛɛ gyakoloŋ nombia adido, na maa lese me wↄↄle wola tɛɛle kei dↄↄ. Ɛ gyae ɛ kena fatabo na boalaŋ na nyↄↄse tuum.
44002020	Weeseteŋteŋ gyae ka bese ditiŋtɛɛ tuum na gyaalaŋ ke yase ŋgba fatabo nɛ. Nombia kɛŋa pou gyae ke kↄŋ, pɛte wee dinaa keŋ de Gbeŋgyoo waa lese ↄ gyoorobiiri wola nɛ kelii.
44002021	Te walaŋ kamasɛ ŋon waa baake de Gbeŋgyoo Wurubuarɛ yele na, waa lɛɛ ↄ nyee." '
44002022	Pita gyina ↄ kekolosi keŋ dↄↄ nyiaa, Iseraetena, ɛ tei nombia kɛŋa nideli. Wurubuarɛ tɛɛwↄ Yesu Nasarɛte baale ŋon dↄↄ yɛɛ gyakoloŋ nombia lese ↄ wↄↄle wola ɛ man ŋgba mena keŋ ɛmɛɛ gbagba ɛ gyeŋ nɛ. Kɛŋa diina adansɛɛ nyi Wurubuarɛ kpila na e.
44002023	Lee Wurubuarɛ gbagba kegyaebii na ↄ ka gyeŋ man te ↄ wulaa bakewↄ see nyi baa lese Yesu fa ŋon, te ɛ yela balaŋ kumɛɛ gyↄↄ e ↄpaŋdaŋ dↄↄ ko.
44002024	Mↄna Wurubuarɛ gyuusu e lee yeŋ man, te ↄ lese e lee yeŋ weeleŋ man, nawolo nyi yeŋ be tale kyaŋ e see ↄ gyaŋ kekpaakekpaa ya.
44002025	Gyoo Defidi yakowↄ lee Yesu wose man nyi, 'Me naa de Gbeŋgyoo ŋon me siaman debaŋ kamasɛ. Ↄ seŋɛɛ ma yenaŋ mena dↄↄ kolo be tale tɛɛse maŋ ya,
44002026	mena dↄↄ me wↄe te fɛɛ maŋ, me sia mↄ ta gye. Me yɛɛ walaŋ ŋon maa yeŋ wee daale, mↄna me sia gyakaa abↄↄ ŋan Wurubuarɛ waa kaa fa man nɛ dↄↄ.
44002027	Nawolo nyi n be gyae n ke yela maa dↄↄ yebↄↄ man ya. N be gyae n ke yela n walaŋ ŋon ayimɛɛ be doo ↄ man ya nɛ ke doo yebↄↄ man dala ya.
44002028	N ta wola maŋ nyeedoŋ gbɛɛ. Nawolo nyi n kpuɛ na maŋ dↄↄ te yɛɛ maŋ gyoŋ nideli.'
44002029	Me tebia, mɛɛ gyae maa yako ŋon kolo lee de naana Defidi wose man, ↄ yeŋawↄ te be wuu e, ↄ yebↄↄ sɛɛ doo de gyaŋ kɛbo kaa lii na gyɛŋ.
44002030	Na ↄ yɛɛ Wurubuarɛ dekpeŋkpeŋgyↄↄre e, te ↄ gyeŋ nombia ŋan Wurubuarɛ be kaŋ ntam yako see lee ↄ wose man nyi, waa mo Defidi duuluŋ man ŋolo see gyoo na waa kyaa ↄ gyoorogbeli keŋ dↄↄ di gyoori ŋgba ŋon Defidi nɛ.
44002031	Gyoo Defidi naa kpene keŋ Wurubuarɛ waa kaa yɛɛ, mena dↄↄ ↄ kolosiwↄ lee Kristo kefoŋ lee yeŋ man wose man nombia nyi, 'Wurubuarɛ te tina e yela yebↄↄ man na waa dala ya.'
44002032	Wurubuarɛ te gyuusu Yesu kei lee yeŋ man, te de popou ne di adansɛɛ nyi nombii kei yɛɛ ampaŋ.
44002033	Ↄ kya Wurubuarɛ gyinaa e adido te ↄ moo e see ↄ dunoluŋ dↄↄ te ↄ moo ↄ feliŋ ŋon fa e ŋgba mena keŋ ↄ be kaŋ ntam see nɛ. Mena feliŋ kei yaa Yesu moowↄ do de man gyɛŋ. Wurubuarɛ feliŋ kei tom yaa ɛ ne naa te ɛ ne nyii nɛ.
44002034	Gyoo Defidi gbagba te gyu adido ŋgba Yesu nɛ ya, mↄna ↄ talewↄ yako Yesu wose man nombia nyi, 'De Gbeŋgyoo Wurubuarɛ ŋon yako me Gbeŋgyoo nyi, "Kyaa me dunoluŋ dↄↄ,
44002035	kelii debaŋ keŋ maa mo baŋ bɛɛ kↄla neŋ nɛ do n nawↄↄ tɛɛ." '
44002036	Mena dↄↄ ɛmɛɛ Iseraetena pou ɛ gyeŋ nideli nyi, Yesu kei ŋon ɛ be gyↄ e nyeelabia ko ↄpaŋdaŋ dↄↄ nɛ, ŋon ke te Wurubuarɛ moowↄ yɛɛ de Gbeŋgyoo na da nyeelɛɛre ŋon ↄ be yako see nyi waa kↄŋ nɛ."
44002037	Balaŋ baŋ kenyii nombia kɛŋa nɛ, takaa wↄ nideli te be bↄↄse Pita na Yesu kpilala akaŋ baŋ nyiaa, "De tebia, sena yaa dɛɛ yɛɛ?"
44002038	Te Pita tiranↄↄ fa wↄ nyi, "Walaŋ kamasɛ waa kyɛɛkee lee ↄ nombiakumɛɛ man, na baa sↄ e Wurubuarɛ loŋ lee Yesu Kristo yele man, na Wurubuarɛ ka mo ↄ nombiakumɛɛ kyɛɛ e, na waa mo ↄ feliŋ ŋon do ↄ man.
44002039	Wurubuarɛ nombii keŋ ↄ be yako see nyi waa mo ↄ feliŋ do ɛ man nɛ, yɛɛ ɛmɛɛ na ɛ bia na baŋ pou be kyaa lemlem, na baŋ pou de Gbeŋgyoo Wurubuarɛ waa baake wↄ kↄŋ ŋon gbagba gyaŋ nɛ wui."
44002040	Pita kolosiwↄ fa wↄ nideli te ↄ faree wↄ te ↄ sola wↄ nyi, "Ɛ lese ɛ wose lee tɛɛle kei dↄↄ balaŋ kumɛɛ kɛwↄ man, na Wurubuarɛ ke lɛɛ ɛ nyee."
44002041	Be man balaŋ burum lɛɛ ↄ nombia ŋan di, te be sↄↄ wↄ Wurubuarɛ loŋ. Balaŋ kakpoŋse batooro (3000) kaa kpu la na Kristotena dikpii keŋ mena wee kenaŋ.
44002042	Be kyaŋa Yesu kpilala baŋ kawola man nideli, te be popou ne yɛɛ nↄↄdokoloŋ gyaŋee debaŋ kamasɛ. Bɛɛ yɛɛ nↄↄdokoloŋ di weenɛɛ ŋan Yesu kpa baa di na baa mo tↄↄse e nɛ, te bɛɛ bese yɛɛ nↄↄdokoloŋ gyaŋee fane.
44002043	Yesu Kpilala baŋ yɛɛ gyakoloŋ nombia burum, te gyakoloŋ gyoo balaŋ baŋ pou.
44002044	Baŋ pou bↄↄ lɛɛ Yesu di nɛ, yɛɛ nↄↄdokoloŋ ba kekyaa man, na bɛɛ kɛɛ ba abↄↄ ŋan be dana nɛ nyi yɛɛ be popou wui.
44002045	Te be yↄↄ ba abↄↄ ŋaale mↄ, na bɛɛ kpala kↄba keŋ fa walaŋ kamasɛ ŋgba mena keŋ ne hia e nɛ.
44002046	Wee kamasɛ na, be dikpii keŋ ne gyaŋee be Wurubuarɛ ↄsom deni dinaa keŋ man. Bɛɛ yɛɛ nↄↄdokoloŋ te bɛɛ mo konↄↄ kpaakpaa, na sia kagye di weenɛɛ bom ba akpaŋalaŋse man.
44002047	Bɛɛ lese Wurubuarɛ yele, te balaŋ pou mↄ ne kɛlɛɛ wↄ. Te wee kamasɛ mↄ nɛ, de Gbeŋgyoo na mo balaŋ wↄlɛɛ baŋ ↄ ne lɛɛ ba nyeeya nɛ kaa kpu na wↄ.
44003001	Wee daale balinↄↄ weese ŋgba debaŋ atoorote man nɛ, Pita na Gyↄn korowↄ gyu Wurubuarɛ ↄsom deni dinaa keŋ man nyi be kaa fane. Debaŋ kenaŋ yɛna kefane debaŋ.
44003002	Na balee ŋolo kyaa keŋ ↄ yɛɛ ↄtakase e leenaŋ ↄ biatɛɛ. Wee kamasɛ nɛ bɛɛ mo e kaa see Wurubuarɛ ↄsom deni dinaa denanↄↄ keŋ bɛɛ baake ke nyi Denanↄↄ Kyeote nɛ man, na waa sola kↄba lee balaŋ baŋ bɛɛ gyoo deni kenaŋ man nɛ gyaŋ.
44003003	Debaŋ keŋ ↄ be naa nyi Pita na Gyↄn ne kↄŋ be kaa gyoo deni dinaa keŋ man nɛ, te ↄ sola wↄ nyi baa fa e kↄba.
44003004	Keŋte be kɛɛ e yididi te Pita yako e nyiaa, "Kɛɛ daa."
44003005	Te balee ŋon mↄ kɛɛ wↄ gyakaa loo nyi, waa nyiŋ kolo lee be gyaŋ.
44003006	Te Pita yako e nyi, "Nyi kↄba na, mↄↄ dana ŋaale maa fa neŋ ya, mↄna kpene keŋ me dana nɛ te maa fa neŋ. Lee Yesu Kristo Nasarɛte baale ŋon yele man nɛ, koro seŋ na n ke ta,"
44003007	Te Pita kyaŋa ↄ dunoluŋ nyiŋmaa man kyↄ e te ↄ korowↄ seŋ. Debokenaŋ man te ↄ doona na ↄ nawↄↄ pou yɛɛ e doŋ.
44003008	Karatetee dokoloŋ te ↄ toŋawↄ seŋ ↄ nawↄↄ dↄↄ, te ↄ fiasɛɛ ↄ ne tɛɛ. Keŋte ↄ sila wↄ gyoo Wurubuarɛ ↄsom deni dinaa keŋ man ↄ dↄŋɛɛ na ↄ na toŋee na ↄ na lese Wurubuarɛ yele.
44003009	Balaŋ baŋ pou be kyaa botↄↄ nɛ, naa e na ↄ dↄŋɛɛ ↄ na lese Wurubuarɛ yele.
44003010	Te be ka gyeŋ e nyi ŋon yɛna walaŋ ŋon nafↄ ↄ ne kyaa Denanↄↄ Kyeote keŋ man solee abↄↄ nɛ, ba wose yeŋa wↄ gbaa, te gyakoloŋ gyoo wↄ lee kpene keŋ bↄↄ naa ↄ man nɛ dↄↄ.
44003011	Balaŋ baŋ kena balee ŋon mataa na Pita na Gyↄn botↄↄ keŋ bɛɛ baake nyi Solomↄn poto man nɛ, doo be popou nↄↄ te be yeuwↄ gyu be gyaŋ botↄↄ.
44003012	Pita kena balaŋ baŋ nɛ ↄ bↄↄse wↄ nyiaa, "Iseraetena, weera dↄↄ te kei ne doo ɛ nↄↄ? Yaa weera dↄↄ te ɛ ne kɛɛ daa fee mena? Ɛ fɛɛ ɛ sia baa ɛ ne kɛɛ daa nyi mberem daa gbagba de doŋ na de Wurubuarɛ keyee dↄↄ te de yela balee kei tɛɛwↄ?
44003013	De naanaↄ Aberaham na Asiki na Gyekↄpo Wurubuarɛ ŋon ↄ yɛɛ de naanaↄ pou Wurubuarɛ e nɛ, lesena ↄ tobaale Yesu gyoorobiiri wola. Ɛmɛɛ moona e do Romantena kegyiise nyiŋmaa man, te ɛ bɛɛ e Pilato siaman nyi baa ko e, mↄna nafↄ ↄ yɛɛ wa agyueŋ koraŋ nyi waa tina e yela, nyi ↄ te naa dukum ↄ man ya.
44003014	Ɛ bɛɛ Yesu ŋon ayimɛɛ be doo ↄ man ya te ↄ gbɛɛneŋ tenɛɛ Wurubuarɛ siaman man nɛ, te ɛ sola Pilato nyi waa tina awudiini Barabase ŋon bↄↄ kyaŋ tↄ deni nɛ yela fa ŋon.
44003015	Te ɛ koo Yesu ŋon ↄ ne fa balaŋ nyeedoŋ kekpaa nɛ. Mↄna Wurubuarɛ gyuusu e lee yeŋ man keŋ de popou ne di ka wose man adansɛɛ.
44003016	Mena keŋ dↄↄ lɛɛ Yesu di dↄↄ, te Wurubuarɛ yela balee aseŋaŋ ɛ siaman kei ŋon ɛ gyeŋ e nɛ, nyiŋa kawee kekyↄ. Ke yɛɛ ampaŋ nyi mena keŋ dↄↄ lɛɛ Yesu di dↄↄ, te balee kei nyiŋa wosedoŋ, ŋgba mena keŋ ɛ ne naa e nɛ.
44003017	Me tebia, ma gyeŋ nyi kpene keŋ ɛmɛɛ na ɛ siamantena be yɛɛ Yesu nɛ, ɛ ta gyem bo ya.
44003018	Lee gyaŋgba gyaŋgba keŋ, te Wurubuarɛ tɛɛwↄ wa akpeŋkpeŋgyↄↄra pou dↄↄ yako see nyi, nyeelɛɛre ŋon ↄ be yako see nyi waa kↄŋ nɛ, waa naa diyem. Wurubuarɛ yele la nombia kɛŋa pou kↄŋawↄ mena.
44003019	Mena dↄↄ ɛ kyɛɛkee lee ɛ gbɛɛneŋ kumɛɛ man, na ɛ kekↄŋ Wurubuarɛ gyaŋ, na waa gberaa ya ayimɛɛ pou lee ɛ wose man.
44003020	Na de Gbeŋgyoo Wurubuarɛ kefa ŋon wosefɛɛreŋ na waa yela ŋon ↄ yɛɛ nyeelɛɛre ŋon ↄ be wula lese e see fa ŋon nɛ kekↄŋ. Ŋon yɛna Yesu.
44003021	Kaboena nyi waa kyaa adido kelii debaŋ keŋ Wurubuarɛ waa yɛɛ kpene kamasɛ wↄle, ŋgba mena keŋ Wurubuarɛ be tɛɛ wa akpeŋkpeŋgyↄↄra dↄↄ yako see gyaŋgba keŋ nɛ.
44003022	Na Mosesi mↄ yɛɛ Wurubuarɛ dekpeŋkpeŋgyↄↄre e, ↄ yakowↄ see nyi, 'Ɛ Gbeŋgyoo Wurubuarɛ waa lese dekpeŋkpeŋgyↄↄre lee ɛmɛɛ gbagba ɛ balaŋ man fa ŋon, ŋgba maŋ Mosesi nɛ. Ɛ tei kpene kamasɛ keŋ waa yako ŋon nɛ.
44003023	Walaŋ kamasɛ ŋon ↄ te tei kpene keŋ dekpeŋkpeŋgyↄↄre kei waa yako ya nɛ, Wurubuarɛ waa lese e lee ↄ balaŋ man na waa yo.'
44003024	Wurubuarɛ akpeŋkpeŋgyↄↄra baŋ Wurubuarɛ be tɛɛ be dↄↄ kolosi nɛ pou, lee Samuɛle dↄↄ kelii baŋ bↄↄ kↄŋ ↄ wↄle pou nɛ, be wula yako kolo see lee nombia ŋan ne kↄŋ weeya kɛŋa man nɛ man.
44003025	Nombia ŋan pou Wurubuarɛ be tɛɛ wa akpeŋkpeŋgyↄↄra dↄↄ yako see nɛ yɛɛ ɛ wui, te ɛmɛɛ mↄ kpuɛ kebakesee keŋ Wurubuarɛ be bake na ɛ naanaↄ nɛ man. Nawolo nyi ↄ yako Aberaham nyi, 'N duuluŋ man te maa ta hiraa tɛɛle kei dↄↄ balaŋ pou.'
44003026	Mena dↄↄ debaŋ keŋ Wurubuarɛ ba lese ↄ tobaale Yesu nɛ, ↄ yela ↄ taŋgbɛɛwↄ kↄŋ ɛ gyaŋ nyi ↄ kaa hiraa ŋon, na waa yela ɛ man walaŋ kamasɛ kekyɛɛkee lee ↄ gbɛɛneŋ kumɛɛ man."
44004001	Debaŋ keŋ Pita na Gyↄn sɛɛ bɛɛ kolosi fa balaŋ baŋ nɛ, te Wurubuarɛ saese na kegyia ŋon ↄ ne kɛɛ balaŋ baŋ bɛɛ gyee Wurubuarɛ ↄsom deni dinaa keŋ nɛ, na balaŋ baŋ bɛɛ baake wↄ nyi Sadukiitena nɛ baale kↄŋawↄ be gyaŋ.
44004002	Ba gyeŋa baŋ nideli nawolo nyi, Pita na Gyↄn na wola balaŋ baŋ nyi, Yesu te fom lee yeŋ man, keŋ nawolo nyi balaŋ pou baa foŋ lee yeŋ man bela.
44004003	Mena dↄↄ be kyaŋa Pita na Gyↄn ka do deni man, na tɛɛ te lam dↄↄ, be yela be doowↄ kelii tɛɛ kena.
44004004	Mↄna balaŋ baŋ bↄↄ nyii nombia ŋan Pita na Gyↄn be yako nɛ, be man burum lɛɛ ŋa di, mena dↄↄ balaŋ baŋ pou bↄↄ lɛɛ Yesu di nɛ, be man baala wukuwↄ kelii balaŋ kakpoŋse banoŋ (5000).
44004005	Tɛɛ kena keŋ nɛ, Gyudatena kegyiise na be siamantena na ba mmaraa wolala baŋ gyaŋeewↄ Gyerusalɛm donↄↄ man.
44004006	Be gyaŋeewↄ na saese pou kegyia Anase na Kaifase na Gyↄn na Alɛkesanda na baala baale baŋ bↄↄ lee saese pou kegyia ŋon dekpaŋalaŋ man nɛ.
44004007	Be yela ba moo Pita na Gyↄn kaa seŋ be siaman te be bↄↄse wↄ nyi, "Woŋ wↄↄle yaa amↄte yele man yaa ɛ kyↄↄ balee ŋon?"
44004008	Te Pita ŋon Wurubuarɛ feliŋ ŋon doo ↄ man nideli nɛ, tiranↄↄ fa wↄ nyi, "Kegyiise na siamantena,
44004009	akpaa gyɛŋ ɛ te baake daa kaa seŋ ɛ siaman ɛ ne bↄↄse daa lee kolo kpaakpaa keŋ dↄↄ yɛɛ, te ↄtakase ŋon be nyiŋ doŋ koro seŋ nɛ dↄↄ na,
44004010	kenaŋ na mɛɛ gyae ɛmɛɛ na Iseraetena pou ka gyeŋ nyi, Yesu Kristo ŋon ↄ ba lee Nasarɛte nɛ yele man yaa balee aseŋaŋ ɛ siaman kei nyiŋa doŋ nɛ. Ŋon te ɛ gyↄↄwↄ sakaa ↄpaŋdaŋ dↄↄ ko, te Wurubuarɛ gyuusu e lee yeŋ man.
44004011	Yesu yɛna walaŋ ŋon Wurubuarɛ nombia tↄne be yako nyi, 'Boe keŋ ɛmɛɛ deni maara baŋ be bɛɛ ke nɛ, keŋ kaa bese na deni mokↄↄ kasee boe keŋ ne yeli deni keŋ ne yɛɛ doŋ nideli.'
44004012	Yesu waageŋ kooŋ yɛna nyeelɛɛre, ŋon waageŋ kooŋ te Wurubuarɛ lesewↄ tɛɛle kei dↄↄ nyi de baake ↄ yele na waa lɛɛ da nyee."
44004013	Mena keŋ Pita na Gyↄn be kolosi nideli te ba te yee gyakoloŋ ya, te kegyiise baŋ kenyii nyi be yɛɛ balaŋ yakaa nyibaŋwↄ keŋ be te gyu sukuu ya nɛ, ba wose yeŋa wↄ. Botↄↄ te be naawↄ nyi baŋ na Yesu tɛɛ la.
44004014	Mↄna ba kena balee ŋon bↄↄ kyↄ e seŋɛɛ Pita na Gyↄn gyaŋ botↄↄ nɛ, ba te tale nyiŋ nombiikum daale yako lee ba wose man ya.
44004015	Mena dↄↄ be yako wↄ nyi baa lee nombia dedii deni keŋ man, botↄↄ te kegyiise baŋ moo ba nyeeya baŋ na dↄŋa.
44004016	Bɛɛ bↄↄse dↄŋa nyi, "Woŋ yaa dɛɛ yɛɛ balaŋ kɛwↄ? Walaŋ kamasɛ ŋon ↄ kyaa Gyerusalɛm donↄↄ man nɛ, gyeŋ nyi baŋ yɛɛna gyakoloŋ nombii kei, te dↄↄ gyae dɛɛ tale lɛɛ ka aŋmaareŋ ya.
44004017	Mena keŋ dↄↄ ne gyae nyi baa mo nombia kɛŋa kpeŋkpeleŋ dↄↄ ya nɛ, ɛ yela dɛɛ tↄ wↄ nideli nyi be na tekaa kolosi Yesu kei nombia fa walaŋ na walaŋ ya."
44004018	Mena dↄↄ be baake wↄ gyoo be gyaŋ bela, te be tↄↄ wↄ nyi be na tekaa kolosi Yesu nombia, yaa baa wola balaŋ kolo lee ↄ yele man korakora bela ya.
44004019	Keŋte Pita na Gyↄn tiranↄↄ nyi, "Ɛmɛɛ gbagba ɛ kɛɛ nombia kɛŋa man nideli nyi woŋti dei la Wurubuarɛ siaman? Dee nyii ɛ wui yaa dee nyii Wurubuarɛ wui?
44004020	Nawolo nyi daa dↄↄ, dↄↄ tale tina kpene keŋ dↄↄ naa, na keŋ dↄↄ nyii nɛ kekolosi yela ya."
44004021	Mena dↄↄ kegyiise baŋ tↄↄ wↄ nideli bela, te be tina wↄ yela. Be te nyiŋ gbɛɛ keŋ baa mo wↄŋ ba deŋela ya, nawolo nyi balaŋ baŋ pou na lese Wurubuarɛ yele lee kpene keŋ ↄ be yɛɛ nɛ dↄↄ.
44004022	Balee ŋon bↄↄ kyↄ e kawee kei nɛ, kela kulutooneŋ sↄŋola (40).
44004023	Be ke tina Pita na Gyↄn yela nɛ, te ba besewↄ gyu be tebia gyaŋ keyako wↄ kpene kamasɛ keŋ saese kegyiise na donↄↄ kegyiise baŋ be yako wↄ nɛ.
44004024	Kristotena baŋ kenyii nombia ŋenaŋ nɛ, be popou moo nↄↄdokoloŋ fane fa Wurubuarɛ nyi, "De Gbeŋgyoo, nyaŋ ŋon n be yɛɛ adido na ateta, na ɛpo na kpene kamasɛ keŋ doo ŋe man.
44004025	Nyaŋ tɛɛ la n feliŋ ŋon dↄↄ te n yela de naana Defidi ŋon ↄ yɛɛ n tobaale e nɛ yakowↄ nyi, 'Weera dↄↄ te tɛɛle kei dↄↄ balaŋ na gyeŋee baŋse, te bɛɛ bake nombiakumɛɛ yakaa yakaa, mↄna ŋe bee dee ya nɛ?
44004026	Tɛɛle kei dↄↄ gyooneŋ ne desina ba wose fa yoo, te siamantena baŋ mↄ na koro seŋ tia de Gbeŋgyoo Wurubuarɛ na nyeelɛɛre ŋon ↄ be yako see nyi waa kↄŋ nɛ.'
44004027	Ampaŋ te gyoo Herode na Pↄntiↄse Pilato na Iseraetena na baŋ mↄ ba te yɛɛ Iseraetenawↄ ya nɛ, gyaŋeewↄ donↄↄ kei man te be bakewↄ tia n tobaale Yesu ŋon ayimɛɛ be doo ↄ wose man ya, te nyaŋ Wurubuarɛ ba mo e yɛɛ nyeelɛɛre na gyoo nɛ.
44004028	Be gyaŋeewↄ te be yɛɛ kpene keŋ nyaŋ Wurubuarɛ n be wula yako see nyi gyae kekↄŋ nɛ, lee n doŋ na n kegyaebii man.
44004029	Nɛnɛɛ de Gbeŋgyoo Wurubuarɛ, kɛɛ mena keŋ bɛɛ ŋmaase daa na n ka do daa n tewulɛɛ kakyeŋ na dɛɛ tale gyↄ de konↄↄ kolosi n nombia ŋan.
44004030	Wurubuarɛ koro seŋ na n kekyↄ kaweese, na n ke ta de dↄↄ yɛɛ gyakoloŋ nombia lese n wↄↄle wola lee n tobaale Yesu ŋon ayimɛɛ be doo ↄ wose man ya nɛ yele man."
44004031	Ba ke fane taŋ keŋ nɛ, te botↄↄ keŋ bↄↄ gyaŋee nɛ wosiwↄ te Wurubuarɛ feliŋ ŋon kaa gyoowↄ be popou man nideli te be gyↄↄ be konↄↄ kolosi Wurubuarɛ nombia ŋan.
44004032	Balaŋ baŋ pou bↄↄ lɛɛ Kristo Yesu di nɛ, kyaawↄ nↄↄdokoloŋ man te ba agyueŋ mↄ yɛɛ dokoloŋ. Ŋolo bɛɛ yako nyi ↄ kolo yɛɛ waageŋ wui ya, mↄna be kpɛlɛɛ ba abↄↄ pou fa dↄŋa.
44004033	Yesu kpilala baŋ moo Wurubuarɛ doŋ dinaa keŋ di adansɛɛ nyi, de Gbeŋgyoo Yesu te fom lee yeŋ man, te Wurubuarɛ moo ↄ bɛrɛɛ boele baŋ pou bↄↄ lɛɛ Yesu di nɛ.
44004034	Kolo te hia be man ŋolo ya, nawolo nyi baŋ be dana denɛɛ na tɛɛlese nɛ yↄↄ ŋa na bɛɛ mo kↄba keŋ bↄↄ nyim nɛ,
44004035	kↄna Yesu kpilala baŋ na be ta mo kpala fa wↄ. Bɛɛ fa walaŋ kamasɛ ŋgba mena keŋ ne hia e nɛ.
44004036	Mena ke te Lewi baale ŋolo ŋon ↄ ba lee Saiporↄse tɛɛle man, te ↄ yele yɛna Gyosɛfo nɛ yɛɛwↄ. Yesu kpilala baŋ doo e yele nyi Banabase, keŋ nawolo nyi walaŋ ŋon ↄ na do balaŋ kakyeŋ.
44004037	Ŋon mↄ ka moo ↄ tɛɛle keŋ ↄ dana nɛ yↄↄ, te ↄ moo kↄba keŋ ↄ be nyim nɛ kaa fa Yesu kpilala baŋ.
44005001	Balee ŋolo kyaawↄ keŋ bɛɛ baake e nyi Ananiase, na ↄ wɛɛle mↄ yele yɛna Safira. Baŋ mↄ gyuuwↄ ka mo ba agyapadɛɛ daale yↄↄ.
44005002	Ŋon na ↄ wɛɛle yɛɛ nↄↄ te ba moo kↄba keŋ bↄↄ nyim nɛ man ŋaale weese, te baale ŋon moo akaŋ keŋ gyu kefa Yesu kpilala baŋ.
44005003	Botↄↄ te Pita bↄↄse e nyi, "Ananiase, weera dↄↄ te n yela ↄbↄnsam dii n dↄↄ mena, te ↄ yela n dii dekara fa Wurubuarɛ feliŋ ŋon, te n moo n kↄba keŋ n be nyim lee agyapadɛɛ keŋ n be yↄↄ nɛ man ŋaale weese?
44005004	Agyapadɛɛ keŋ te yɛɛ n wui pɛte n yↄↄ ke yee? N yↄↄ ke taŋ mↄna kↄba keŋ n be nyim nɛ te yɛɛ n wui yee? Nɛnɛɛ weera n bakewↄ n konↄↄ man te n yɛɛ nombiikum kei mena? Na denibalaŋ te n dii dekara fa ya, Wurubuarɛ te n dii dekara fa."
44005005	Ananiase ka betaa nyii nombia kɛŋa pɛ, te kara e lↄ te ↄ yeŋawↄ. Mena dↄↄ gyakoloŋ gyoo baŋ pou bↄↄ nyii nombia ŋenaŋ nɛ.
44005006	Keŋte tewulɛɛ kↄŋawↄ kaa mo kolo milii e, te be gate e lee gyu kewuu.
44005007	Te kyare ya te ↄ wɛɛle ŋon mↄ kaa gyoowↄ botↄↄ mↄna ŋon ba gyeŋ kpene keŋ be kↄŋ ya.
44005008	Te Pita bↄↄse alo ŋon nyiaa, "Yako maŋ, kↄba keŋ ɛmɛɛ na n baale Ananiase be nyim lee agyapadɛɛ keŋ keyↄↄ man pou yaa ↄ moowↄ kↄŋ nɛ?" Te ↄ tiranↄↄ nyi ayi, mena te de yↄↄ ke.
44005009	Botↄↄ te Pita bↄↄse e nyi, "Weera te ɛmɛɛ na n baale yɛɛ nↄↄ nyi ɛ kekɛɛse de Gbeŋgyoo feliŋ ŋon kɛɛ! Kɛɛ, balaŋ baŋ bↄↄ moo n baale kewuu nɛ, baŋ seŋɛɛ la denanↄↄ man nɛ, baa seele nyaŋ mↄ lee."
44005010	Karatetee dokoloŋ te kara ŋon mↄ lↄ Pita nawↄↄ tɛɛ te ↄ yeŋawↄ. Tewulɛɛ baŋ kekↄŋ kaa gyoo te ba kena nyi ŋon mↄ ta yem nɛ, te ba mo e lee gyu kewuu ↄ baale yenaŋ.
44005011	Mena dↄↄ gyakoloŋ dinaa daale gyoo Kristotena dikpii keŋ pou, na baŋ pou bↄↄ nyii nombia kɛŋa nɛ.
44005012	Yesu kpilala baŋ yɛɛ gyakoloŋ nombia na nombia dinaana burum balaŋ baŋ man. Te baŋ pou bↄↄ lɛɛ Yesu Kristo di nɛ, ne gyu ke yilaa Solomↄn poto keŋ man.
44005013	Na balaŋ ne bu wↄ nideli, mↄna balaŋ yenaasetena baŋ yee mena keŋ baa kaa kpu na wↄ.
44005014	Mↄna ala na baala burum lɛɛ de Gbeŋgyoo Yesu di, te Wurubuarɛ moo wↄ kaa kpu na Kristotena baŋ.
44005015	Lee gyakoloŋ nombia ŋan Yesu kpilala baŋ ne yɛɛ dↄↄ, balaŋ na mo be kaweesetena kaa doosi afoŋoŋse na mpase dↄↄ gbɛɛnaa nↄↄman, na akpaa Pita de kↄŋ ↄ ne lam na ↄ wↄŋtaa ke yala be man baale dↄↄ, na baa nyiŋ kawee kekyↄ.
44005016	Balaŋ lee donↄↄse ŋan benaa na Gyerusalɛm nɛ kↄŋ Gyerusalɛm donↄↄ keŋ man, te ba moo be kaweesetena na baŋ feliŋkumɛɛ ne naase wↄ diyem nɛ kↄŋ te be kyↄↄ wↄ pou.
44005017	Mena dↄↄ Wurubuarɛ sae kegyia ŋon, na ↄ kegyiise na baŋ bↄↄ lee Sadukiitena dikpii man nɛ sia yɛɛwↄ Yesu kpilala baŋ dↄↄ, te be bakewↄ see nyi baa gyae kolo yɛɛ wↄ.
44005018	Mena dↄↄ be kyaŋa Yesu kpilala baŋ te ba moo wↄ ketↄ deni.
44005019	Mↄna ke nelim nɛ, de Gbeŋgyoo Wurubuarɛ kpilale kↄŋawↄ kaa toro deni keŋ fa wↄ, te ↄ moo wↄ lee deni keŋ man, te ↄ yako wↄ nyi,
44005020	"Ɛ gyu ka seŋ Wurubuarɛ ↄsom deni dinaa keŋ man na ɛ kekolosi nyeedoŋ wↄle kei wose man nombia fa balaŋ baŋ pou."
44005021	Yesu Kristo kpilala baŋ yɛɛwↄ ŋgba mena keŋ Wurubuarɛ kpilale ŋon be yako nɛ, mena dↄↄ nebo nebo fuu te be gyuuwↄ Wurubuarɛ ↄsom deni dinaa keŋ man, te be fiasɛɛ bɛɛ wola balaŋ baŋ. Wurubuarɛ Sae kegyia ŋon na ↄ kegyiise baake Gyudatena kegyiise baŋ pou, te be gyaŋeewↄ te be kpilawↄ nyi be ka mo Yesu kpilala baŋ lee deni keŋ man kↄŋ.
44005022	Mↄna balaŋ baŋ bↄↄ kpili nɛ gyuuwↄ kelii botↄↄ na, ba te naa Yesu kpilala baŋ deni keŋ man ya. Mena dↄↄ ba besewↄ kↄŋ kaa yako kegyiise baŋ nyi,
44005023	"De gyuu botↄↄ keŋ bↄↄ kyaŋ wↄ do nɛ na disim keŋ tↄɛ kiiŋ, na baŋ mↄ bee gyee ke nɛ seŋɛɛ be daseŋae man. Mↄna da toro disim keŋ na, da te naa Yesu kpilala baŋ deni keŋ man ya."
44005024	Debaŋ keŋ kegyia ŋon ↄ ne kɛɛ balaŋ baŋ bɛɛ gyee Wurubuarɛ ↄsom deni dinaa keŋ dↄↄ nɛ, na saese kegyiise baŋ be nyii nombia kɛŋa nɛ, ta seŋ wↄ nideli ya. Te be bↄↄse dↄŋa nyi, "Na woŋ yɛna tewulɛɛ kɛwↄ baa?"
44005025	Botↄↄ te balee ŋolo kↄŋawↄ kaa yako wↄ nyi, "Ɛ nyii, balaŋ baŋ ɛ be kyam do deni man nɛ, seŋɛɛ Wurubuarɛ ↄsom deni dinaa keŋ man bɛɛ wola balaŋ Wurubuarɛ nombia."
44005026	Mena dↄↄ kegyia ŋon ↄ ne kɛɛ balaŋ baŋ bee gyee Wurubuarɛ ↄsom deni dinaa keŋ dↄↄ nɛ, na ↄ tewulɛɛ gyuuwↄ ka moo wↄ kↄŋ kegyiise baŋ gyaŋ, mↄna be ta mo wↄ doŋ man ya, nawolo nyi bee yee nyi balaŋ baŋ baa fuŋii wↄ boya.
44005027	Be ka mo wↄ kↄŋ nombiadiira baŋ siaman nɛ, te sae kegyia ŋon yako wↄ
44005028	nyi, "De faree ŋon nyi ɛ na wola kolo lee Yesu yele man ya, mↄna ɛ kɛɛ ya aneyɛɛŋ, ɛ ta mo ↄ nombia ŋan ɛ na wolo nɛ wulu Gyerusalɛm donↄↄ pou, te ɛ ne gyae ɛ ka mo ↄ yeŋ seele daa."
44005029	Botↄↄ te Pita na Yesu kpilala akaŋ baŋ tiranↄↄ nyi, "Kaboena nyi dee nyii Wurubuarɛ dei kela balaŋ wui."
44005030	De naanaↄ Wurubuarɛ ŋon gyuusu na Yesu ŋon ɛ be gyↄↄ e sakaa ↄpaŋdaŋ dↄↄ ko e nɛ lee yeŋ man.
44005031	Wurubuarɛ gyina e adido te ↄ mo e see ↄ dunoluŋ dↄↄ, te ↄ moo e yɛɛ siamante na nyeelɛɛre, na waa yela Iseraetena ke nyiŋ gbɛɛ kyɛɛkee lee be nombiakumɛɛ man na baa kↄŋ Wurubuarɛ gyaŋ, na waa mo be nombiakumɛɛ kyɛɛ wↄ.
44005032	Daa ne diina nombia kɛŋa adansɛɛ. Wurubuarɛ feliŋ ŋon ↄ ba mo do baŋ bee nyii ↄ dei man nɛ, mↄ ne di nombia kɛŋa adansɛɛ.
44005033	Kegyiise baŋ bↄↄ gyaŋee nɛ nyii nombia kɛŋa na ba gyeŋa baŋ nideli, mena dↄↄ be gyaewↄ nyi baa ko Yesu kpilala baŋ.
44005034	Mↄna be man ŋolo, ŋon ↄ doo Farasiitena dikpii keŋ man te bɛɛ baake e nyi Gamaleli, te ↄ yɛɛ Wurubuarɛ mmaraa keŋ wolale e, te ↄ wose man dana obuo donↄↄ keŋ man nɛ, korowↄ seŋ be man. Botↄↄ te ↄ yela ba lese Yesu kpilala baŋ yenaŋ.
44005035	Te ↄ yako kegyiise baŋ nyi, "Me tebia Iseraetena, ɛ kɛɛ kpene keŋ ɛ ne gyae ɛ ke yɛɛ balaŋ kɛwↄ nɛ nideli.
44005036	Debaŋ duguŋ daale kaa laŋawↄ na, balee ŋon bɛɛ baake e nyi Teudase nɛ korowↄ seŋ te ↄ yɛɛ ↄ wose ŋgba walaŋ dinaa ŋolo nɛ, te balaŋ sↄŋonoŋ akpeŋ anaara (400) korowↄ sila e. Mↄna be ka ko e na ↄ balaŋ baŋ pou mↄ yaaseewↄ, keŋte ↄ kawola keŋ pou mↄ kaa yɛɛwↄ yakaa.
44005037	Kei mↄ wↄle debaŋ keŋ bɛɛ kala balaŋ nɛ, te Galelia baale Gyuda korowↄ seŋ, te ŋon mↄ kaa beo balaŋ burum sila ↄ wose. Be ka ko ŋon mↄ nɛ, ↄ balaŋ baŋ pou bↄↄ sila e nɛ yaaseewↄ.
44005038	Mena dↄↄ nombia kɛŋa man nɛ, mɛɛ yako ŋon nyi ɛ na yɛɛ balaŋ kɛwↄ kolo ya. Ɛ yela baa ta, nawolo nyi akpaa kpene keŋ bɛɛ wolo te bɛɛ yɛɛ nɛ, lee deniwalaŋ gyaŋ na, keŋ mↄ gyae ke yɛɛ yakaa bo mena.
44005039	Mↄna akpaa ka lee Wurubuarɛ gyaŋ na, ɛ be gyae ɛ ke tale tↄ wↄ gbɛɛ ya. Ɛ kena bo nyi ɛ ne yoo bo na Wurubuarɛ." Mena dↄↄ kegyiise baŋ mↄ yɛɛwↄ ŋgba mena keŋ Gamaleli be yako wↄ nɛ.
44005040	Mena dↄↄ be baake Yesu kpilala baŋ kↄŋ te be yela be tuku wↄ, te be tↄↄ wↄ nyi be na kolosi kolo lee Yesu yele man bela ya. Te be tina wↄ yela.
44005041	Yesu kpilala baŋ ka lee kegyiise baŋ gyaŋ nɛ na be sia ta gye, nawolo nyi Wurubuarɛ te kɛɛ wↄ nyi baŋ mↄ kaboena nyi baa do wↄ desɛŋ lee Yesu dↄↄ.
44005042	Te wee kamasɛ na, bee gyu Wurubuarɛ ↄsom deni dinaa man na balaŋ akpaŋalaŋse man. Bɛɛ wola nombia kpaakpaa ŋan nyi Yesu yɛna Kristo, nyeelɛɛre ŋon Wurubuarɛ be yako see nyi waa kↄŋ nɛ. Te be te tina nombia kɛŋa kawola yela ya.
44006001	Weeya ala ŋenaŋ man na baŋ bↄↄ lɛɛ Yesu di nɛ korowↄ bee wuku te kekolosi kaa gyoo Gyudatena baŋ bɛɛ kolosi Giriki dei, na Gyudatena akaŋ baŋ man. Gyudatena baŋ bɛɛ kolosi Giriki dei nɛ, kpa Gyudatena akaŋ baŋ ne wuritii wↄ weenɛɛ kekpala man, nawolo nyi be kpa wee kamasɛ weenɛɛ ŋan bɛɛ kpɛlɛɛ nɛ, bee tuŋ baŋ wui liala baŋ ya.
44006002	Keŋte Yesu kpilala kufu bala baŋ baake baŋ pou bↄↄ lɛɛ Yesu di nɛ gyaŋee, te be yako wↄ nyiaa, "Tekaboena nyi daa dɛɛ bese tina Wurubuarɛ nombia ŋan keyako yela, na dɛɛ kↄŋ kaa kɛɛ abↄↄ kekpɛlɛɛ dↄↄ bela ya.
44006003	Mena dↄↄ de tebia, ɛ kɛɛ ɛ man na ɛ ka lese baala nyetooro baŋ ba wose man dana obuo, te Wurubuarɛ feliŋ ŋon doo be man nideli te be sia be kare mↄ nɛ, na dɛɛ mo mena tom kei do be nyiŋmaa man.
44006004	Na daa ke nyiŋ mo de doŋ pou do kefane, na Wurubuarɛ nombia ŋan keyako man."
44006005	Nombia naŋ Yesu kaseela baŋ be yako nɛ, seŋa balaŋ baŋ pou nideli. Te ba lese Sitifin ŋon ↄ ne lɛɛ Wurubuarɛ di nideli te Wurubuarɛ feliŋ doo ↄ man nideli nɛ. Te ba besewↄ lese Filipo na Prokoro na Nikanↄ na Timↄn na Pamena na Nikolase ŋon ↄ ba lee Antiↄke te ↄ ba mo ↄ wose kpu Gyuda ↄsom keŋ man nɛ.
44006006	Keŋte ba moo balaŋ nyetooro kɛwↄ kaa seŋ Yesu kpilala baŋ siaman. Te ba moo be nyiŋmaase gyakaa be dↄↄ te be fanewↄ fa wↄ.
44006007	Mena dↄↄ Wurubuarɛ nombia ŋan yaaseewↄ bileŋbileŋ, te baŋ bↄↄ lɛɛ Yesu di nɛ wukuwↄ burum Gyerusalɛm donↄↄ keŋ man. Te Wurubuarɛ saese burum baale mↄ lɛɛ Yesu di.
44006008	Te Sitifin ŋon Wurubuarɛ ba mo ↄ bɛrɛɛ boele e nideli, te ↄ doŋ doo ↄ man nɛ yɛɛ gyakoloŋ nombia na nombia dinaana balaŋ baŋ man.
44006009	Mↄna Gyudatena baale baŋ bɛɛ gyaŋee Gyudatena ↄsom deni keŋ bɛɛ baake ke nyi gbeŋa baŋ bↄↄ tina wↄ yela nɛ ↄsom deni man nɛ, fiasɛɛ bɛɛ lɛɛ aŋmaareŋ na Sitifin. Balaŋ benaŋ baale lee Kirene na Alɛkesanderia na Silisia na Esia tɛɛlese man.
44006010	Mↄna Wurubuarɛ feliŋ ŋon faa Sitifin nyansa te ↄ kolosiwↄ nideli mena dↄↄ be te nyiŋ keŋ baa yako bela ya.
44006011	Keŋ dↄↄ be gyuuwↄ ke feefu do balaŋ baale nyi baa di dekara gyakaa ↄ dↄↄ nyi, "De nyiiwↄ ↄ ne kolosi mmusuo nombia gyakaa de naana Mosesi na Wurubuarɛ dↄↄ."
44006012	Nnɛ te be wↄlɛɛ e fa balaŋ baŋ na ↄsom kegyiise na mmaraa wolala baŋ pou, te ba korowↄ seŋ ↄ dↄↄ te ba kyaŋa e gyu donↄↄ kegyiise siaman.
44006013	Mena dↄↄ be gyae balaŋ baale kↄŋ, te be kaa dii akɛrɛɛ gyakaa ↄ dↄↄ nyi, "Debaŋ kamasɛ na balee kei ne kolosi bo tia de Wurubuarɛ ↄsom deni dinaa keŋ, na Wurubuarɛ mmaraase ŋan Mosesi ba wola daa nɛ."
44006014	Nawolo nyi de nyiiwↄ ŋgba ↄ ne yako nyi, "Yesu ŋon ↄ ba lee Nasarɛte nɛ, waa yɛlɛɛ Wurubuarɛ ↄsom deni dinaa kei lↄ, na waa kyɛɛkee abↄↄ ŋan pou Mosesi ba mo see daa nɛ."
44006015	Te nombiadiira baŋ be kyaa deni keŋ man nɛ, kɛɛ Sitifin nɛ yididi te be naawↄ ŋgba ↄ sia gbɛɛ te kyɛɛkee yɛɛ ŋgba Wurubuarɛ kpilale sia gbɛɛ nɛ.
44007001	Keŋte Wurubuarɛ sae kegyia ŋon bↄↄse Sitifin nyi, "Mena dↄↄ nombia ba ayakoŋ kɛŋa pou yɛɛ ampaŋ?"
44007002	Botↄↄ te Sitifin tiranↄↄ nyi, "Me tebia na me kyaↄ, ɛ tei me gyaŋ. Wurubuarɛ ŋon ↄ ne di gyoori nɛ lese na ↄ wose wola de naana Aberaham, debaŋ keŋ ↄ kyaa Mesopotamia tɛɛle man nɛ, kenaŋ wↄle pɛte ↄ korowↄ gyu kekyaa Haran donↄↄ man,
44007003	botↄↄ te Wurubuarɛ yako e nyi, 'Koro lee n tɛɛle man na n loŋtona gyaŋ, na n ke tu gyu ke kyaa tɛɛle keŋ maa wola neŋ nɛ dↄↄ.'
44007004	Mena dↄↄ Aberaham korowↄ lee Kaldea tɛɛle man, te ↄ gyuuwↄ kekyaa Haran donↄↄ man. Ↄ kya yeŋ wↄle nɛ, Wurubuarɛ moo e kaa see tɛɛle ya akyaŋ ke dↄↄ kei dↄↄ.
44007005	Tɛɛle naetↄↄ dokoloŋ koraŋ ↄ te fa e botↄↄ nyi dɛɛ bese ŋon gbagba ↄ wui ya. Mↄna Wurubuarɛ yakowↄ see nyi, waa mo tɛɛle kenaŋ fa ŋon na ↄ duuluŋ man balaŋ. Debaŋ kenaŋ mↄ na Aberaham be dana bu koraŋ gba ya.
44007006	Keŋte Wurubuarɛ yako e nyi, 'N duuluŋ man balaŋ baa kyaa dei wↄle daale tɛɛle dↄↄ bese ŋↄↄla. Baa moo wↄ yɛɛ gbeŋa, na baa yɛɛ wↄ nyeemandoŋ na akpanyaŋnyaŋ kulutooneŋ sↄŋonoŋ akpeŋ anaara (400).
44007007	Mↄna maa wↄŋ tɛɛle kenaŋ mantena baŋ baa mo n duuluŋ man balaŋ baŋ yɛɛ gbeŋa nɛ deŋele. Kenaŋ wↄle na, n duuluŋ man balaŋ baŋ baa lee tɛɛle kenaŋ man, na be kaa som maŋ kɛbo kei.'
44007008	Te Wurubuarɛ na Aberaham bakewↄ see nyi, ŋon na ↄ duuluŋ man balaŋ pou baa kara ba baala wose. Mena dↄↄ Aberaham ka lola ↄ bu Asiki weeya gyanaarate nɛ te ↄ kara ↄ baala wose. Kenaŋ wↄle Asiki mↄ kaa lola Gyekↄpo, te Gyekↄpo mↄ lola de naanaↄ kufu bala baŋ.
44007009	Gyosɛfo mↄ yɛɛ de naanaↄ kufu bala baŋ man ŋolo e. Keŋ ↄ kegyiise ne kↄla e dↄↄ nɛ te ba mo e yↄↄ te ↄ ka bese gbeŋi Igyipite tɛɛle man, mↄna Wurubuarɛ seŋawↄ ↄ wↄle,
44007010	te ↄ lese e lee ↄ diyem pou man. Te ↄ fa e nyansa, te ↄ yela Igyipitetena gyoo Faaro gyae ↄ nombia, mena dↄↄ gyoo ŋon moo ↄ dekpaŋalaŋ na Igyipite tɛɛle keŋ pou do ŋon Gyosɛfo nyiŋmaa man nyi waa kɛɛ ŋe dↄↄ.
44007011	Debaŋ kenaŋ te tanam dinaa daale kaa yalawↄ Igyipite na Kaanan tɛɛlese pou dↄↄ, te ka moo kaale dinaa mↄ kaa lↄ be dↄↄ. Mena dↄↄ de naanaↄ baŋ te nyiŋ weenɛɛ baa di ya.
44007012	Debaŋ keŋ Gyekↄpo be nyii nyi weenɛɛ kyaa Igyipite nɛ, te ↄ kpila ↄ bia de naanaↄ baŋ botↄↄ.
44007013	Be ka bese gyu Igyipite bolate nɛ, Gyosɛfo lese ↄ wose wola ↄ kegyiise baŋ, te gyoo Faaro mↄ kaa gyeŋa Gyosɛfo ↄ loŋtona baŋ.
44007014	Mena dↄↄ Gyosɛfo doo ↄ kya Gyekↄpo tiila nyi ŋon na ↄ balaŋ pou baa tu kↄŋ Igyipite. Be yaanↄↄle pou yɛɛ balaŋ sↄŋotooro na kufu banoŋ (75).
44007015	Mena dↄↄ Gyekↄpo gyuuwↄ ke kyaa Igyipite, te ŋon na ↄ bia pou yekeewↄ botↄↄ.
44007016	Ba besena ba woya baŋ kↄŋ Sekyɛm donↄↄ man, te be kaa wuu wↄ boe bↄↄ keŋ Aberaham be kala kↄba lɛɛ lee Hamↄ bia gyaŋ nɛ man.
44007017	Debaŋ keŋ Wurubuarɛ nombii ayakoŋ see fa Aberaham keŋ na benaa kekↄŋ ampaŋ nɛ, te de balaŋ baŋ be kyaa Igyipite nɛ wukuwↄ nideli.
44007018	Kenaŋ wↄle nɛ, gyoo wↄle ŋolo ŋon ↄ ba gyeŋ kolo lee Gyosɛfo wose man ya nɛ, kaa dii gyoori Igyipite tɛɛle keŋ dↄↄ.
44007019	Mena dↄↄ ↄ yɛɛ de naanaↄ baŋ nyeemandoŋ na akpanyaŋnyaŋ, te ↄ ŋere wↄ dekpaŋkpasare man nyi baa tirii be bia wↄlɛɛ leki na baa nyiŋ yeŋ.
44007020	Mena debaŋ kenaŋ man mↄ te ba lola Mosesi, mↄna ↄ te yɛɛ bu yakaate e Wurubuarɛ siaman ya. Ba weese e ↄ kya deni man te be kɛɛle e botↄↄ gyaalaŋna batooro.
44007021	Lii debaŋ daale na, be tira e leki debↄↄ man, te gyoo Faaro bu alebu naa e mo ke kɛɛle ŋgba ŋon gbagba ↄ bu nɛ.
44007022	Ba wola e Igyipitetena nyansa pou. Te ↄ kaa bese walaŋ dinaa ↄ kekolosi na ↄ tom keyɛɛ pou man.
44007023	Mosesi kedi kulutooneŋ sↄŋola nɛ, te kↄŋawↄ ↄ nyeeman nyi waa koro gyu ke kɛɛ ↄ tebia Iseraetena kekyaa man.
44007024	Ↄ ke gyu keŋ nɛ, ↄ ke naawↄ ŋgba Igyipite baale ŋolo ne naase Iserae baale ŋolo diyem na, te ↄ gyuuwↄ ke lɛɛ ↄ dɛɛ baale ŋon nↄↄ te ↄ koo Igyipite baale ŋon.
44007025	Mosesi agyueŋ man na, ŋon gyeŋ nyi ↄ balaŋ baŋ baa nyii asɛɛ nyi Wurubuarɛ waa ta ↄ dↄↄ bo lese wↄ lee be kaale man, mↄna be te nyii asɛɛ mena ya.
44007026	Ke tɛɛ naa nɛ, ↄ ke naa Iseraetena wolɛɛwolɛɛ bala mↄ ne yoo, te ↄ gyuuwↄ ↄ kaa pataa wↄ te ↄ yako wↄ nyiaa, 'Me tebia ɛ kɛɛ, ɛ wolɛɛwolɛɛ. Weera dↄↄ te ɛ ne yɛɛ dↄŋa akpanyaŋnyaŋ mena?'
44007027	Mↄna ŋon ↄ ne yɛɛ ↄ dↄↄ akpanyaŋnyaŋ nɛ tɛɛse Mosesi lee yenaŋ te ↄ bↄↄse e nyiaa, 'Amↄte moona neŋ yɛɛ de siamante na de nombiadiiri?'
44007028	'N ne gyae baa n ka ko maŋ ŋgba mena keŋ dana n ba ko Igyipite baale ŋon nɛ?'
44007029	Mosesi kenyii nombii kei nɛ te ↄ korowↄ yeu gyu ke kyaa Midian tɛɛle man bese ŋↄↄle botↄↄ. Botↄↄ te ↄ yalawↄ te ↄ lola bia baala bala.
44007030	Kulutooneŋ sↄŋola wↄle nɛ, Wurubuarɛ kpilale ŋolo kaa lese ↄ wose wola Mosesi, boalaŋ daale keŋ ne kpaa depoŋfa daale man depampaa nsana Sinai bula keŋ gyaŋ nɛ.
44007031	Mosesi naa ke na, gyakoloŋ kyaŋa e. Te ↄ tuuwↄ benaa ke na waa nyiŋ naa ke nideli. Botↄↄ te ↄ nyii de Gbeŋgyoo Wurubuarɛ woya nyiaa,
44007032	'Maŋ yɛna n naanaↄ Aberaham na Asiki na Gyekↄpo Wurubuarɛ ŋon.' Te gyakoloŋ gyoo Mosesi te ↄ sereewↄ, mena dↄↄ ↄ te tale kɛɛ ke bela ya.
44007033	Te de Gbeŋgyoo Wurubuarɛ yako e nyiaa, 'Kpee nyaŋ nkyokotase lee n naawↄ man, nawolo nyi maŋ Wurubuarɛ gbagba kyaa botↄↄ keŋ n seŋɛɛ nɛ.
44007034	Ampaŋ, ma te naa me balaŋ baŋ be kyaa Igyipite nɛ kaale te me te nyii mena keŋ mↄ bɛɛ toroŋ, mena dↄↄ me te tisi lee adido kↄŋ me kaa lɛɛ wↄ. Desina n wose na maa kpila neŋ Igyipite!'
44007035	Mosesi kei nombia te be bɛɛwↄ, te be bↄↄse e nyi, 'Amↄte yɛɛ na neŋ de siamante, na de nombiadiiri.' Wurubuarɛ tɛɛwↄ ↄ kpilale ŋon ↄ ba lese ↄ wose wola Mosesi depoŋfa keŋ man nɛ dↄↄ, yɛɛ e siamante na nyeelɛɛre.
44007036	Mosesi kei yɛna gyakoloŋ nombia na nombia dinaana debaŋ keŋ ↄ ba mo Iseraetena lee Igyipite ta be siaman mo wↄ kaa toŋ ɛpo yayam keŋ, gyu ke ta depampaa dinaa keŋ man kulutooneŋ sↄŋola (40) nɛ.
44007037	Mosesi kei yako na Iseraetena nyiaa, 'Wurubuarɛ waa kpila ↄ dekpeŋkpeŋgyↄↄre ŋolo ɛ gyaŋ ŋgba mena keŋ ↄ be kpila maŋ nɛ. Waa lee bo ɛmɛɛ gbagba ɛ balaŋ man.'
44007038	Mosesi kei na Iseraetena baŋ ke kyaa depampaa keŋ man nɛ, Wurubuarɛ kpilale kaa kolosiwↄ na e Sinai bula keŋ dↄↄ te ↄ lɛɛ Wurubuarɛ nyeedoŋ nombia ŋan fa de naanaↄ, te ŋe kaa tuŋa daa mↄ.
44007039	Mↄna de naanaↄ yɛɛ deŋele doŋ te be bɛɛ ↄ nombia ŋan, te be tɛɛse e see yenaŋ. Te baŋ be konↄↄse man na, nafↄ be gyaewↄ nyi baa bese gyu Igyipite.
44007040	Mena dↄↄ be yako Aarↄn nyi, 'Yɛɛ bɛɛneŋ fa daa na baa ta de siaman, nawolo nyi dↄↄ gyeŋ kpene keŋ be yɛɛ Mosesi ŋon ↄ ba mo daa lee Igyipite nɛ ya.'
44007041	Weeya ŋenaŋ man te be yɛɛ nunkyue bu mo yɛɛ be bane, te be faa ke kedi te be dii be nↄↄ mo lese kpene keŋ baŋ gbagba ba mo be nyiŋmaase yɛɛ nɛ yele.
44007042	Mena dↄↄ Wurubuarɛ lese ↄ sia yela wↄ, te ↄ moo wↄ fa adido kyolobiise kasom, ŋgba mena keŋ bↄↄ ŋmarase do Wurubuarɛ akpeŋkpeŋgyↄↄra tↄne keŋ man nɛ. Ba ŋolo ŋmarasewↄ nyi Wurubuarɛ kpa, 'O Iseraetena, na maŋ te ɛ koo wonembia deesi fa kulutooneŋ sↄŋola (40) depampaa dinaa keŋ man ya.
44007043	Ɛ bane Molɛki te ɛ yɛɛ kanyaŋ deni do ke, na ɛ bane Refan wulu keŋ ke yɛɛ ŋgba kyolobii nɛ, te ɛ moowↄ sila ɛ wose. Baŋ yɛna banɛɛ baŋ ɛ be yɛɛ nyi ɛ ka som! Mena dↄↄ maa yela baa mo ŋon gyu lemlem, naŋ Babilↄn donↄↄ keŋ wↄle.'
44007044	Depampaa dinaa keŋ man nɛ, na de naanaↄ dana kanyaŋ deni dinaa daale keŋ ne di wↄ adansɛɛ nyi Wurubuarɛ kyaa be gyaŋ. Be yɛɛ kanyaŋ deni dinaa kei ŋgba mena keŋ Wurubuarɛ ba lese wola Mosesi nyi waa yɛɛ ke nɛ.
44007045	De naanaↄ ke lɛɛ kanyaŋ deni dinaa kei lee be kyaↄ gyaŋ nɛ, ba moo ke sila be siamante Gyosua kelii tɛɛle keŋ Wurubuarɛ be yeli bↄↄ yoo gegi ke balaŋ te ↄ be lɛo ke fa wↄ nɛ man. Kanyaŋ deni dinaa kei doowↄ botↄↄ kelii debaŋ keŋ Defidi be kaa di gyoori nɛ.
44007046	Defidi kei nombia gyoo Wurubuarɛ sia, te ↄ yako Wurubuarɛ nyi waa fa e gbɛɛ na waa baŋ ↄsom deni dinaa gbagba fa ↄ naana Gyekↄpo Wurubuarɛ ŋon.
44007047	Mↄna ↄ bu Solomↄn kaa baŋa na ↄsom deni dinaa kenaŋ.
44007048	Mↄna Wurubuarɛ ŋon ↄ kela kpene kamasɛ nɛ, bɛɛ kyaa deni keŋ bↄↄ mo nyiŋmaase ma ke nɛ man ya. Wurubuarɛ dekpeŋkpeŋgyↄↄre ŋolo yako mena nombii kei nyiaa,
44007049	De Gbeŋgyoo Wurubuarɛ kpa, 'Adido te me gyooro gbeli kyaa, te tɛɛle dↄↄ yɛna me nae dɛɛsee. Woŋ deni dinↄↄ yaa ɛ ke ma fa maŋ, yaa aleŋ te maa kyaa fɛɛfo?
44007050	Na maŋ gbagba yɛɛna abↄↄ kɛŋa pou yee?' "
44007051	Te Sitifin yako wↄ bela nyiaa, "Ɛmɛɛ konↄↄyuŋtena, ɛ dana konↄↄyuŋ ŋgba balaŋ baŋ bↄↄ ne nyii Wurubuarɛ dei ya nɛ, te ɛ ne yɛɛ deŋele doŋ ŋgba ɛ kyaↄ nɛ. Nawolo nyi debaŋ kamasɛ na ɛ na koro seŋ tia Wurubuarɛ feliŋ ŋon.
44007052	Wurubuarɛ dekpeŋkpeŋgyↄↄre ŋolo kyaawↄ keŋ ɛ naanaↄ te naase e diyem yee? Ba koo Wurubuarɛ kpilala baŋ bↄↄ wula yako see nyi Yesu Kristo ŋon ↄ nombia tenɛɛ nɛ waa kↄŋ nɛ, te nɛnɛɛ ɛ lese Yesu ŋonaŋ fa te ba koo e.
44007053	Ɛmɛɛ yɛna baŋ ɛ be nyiŋ Wurubuarɛ mmaraase ŋan lee ↄ kpilala gyaŋ, mↄna ɛ te di ŋe dↄↄ ya."
44007054	Debaŋ keŋ donↄↄ kegyiise baŋ be nyii nombia kɛŋa nɛ, be sia yɛɛwↄ ↄ dↄↄ te ba gyeŋa baŋ nideli.
44007055	Mↄna Sitifin ŋon Wurubuarɛ feliŋ ŋon doo ↄ man nideli nɛ kɛɛ adido na, te ↄ naa Wurubuarɛ gyoorobiiri keŋ, na Yesu mↄ seŋɛɛ Wurubuarɛ dunoluŋ dↄↄ.
44007056	Te Sitifin yakowↄ nyiaa, "Ɛ kɛɛ, mɛɛ naa ŋgba adido ta toro, na Deniwalaŋ Bu ŋon seŋɛɛ Wurubuarɛ dunoluŋ dↄↄ."
44007057	Ↄ keyako mena nɛ te kegyiise baŋ moo be nyiŋmaase tↄ ba deŋela, te be fae yeesa keŋkeŋ. Karatetee te be popou kaa wuuwↄ ↄ dↄↄ,
44007058	te be wↄŋee e lee donↄↄ keŋ man ke fuŋii e boya. Baŋ bↄↄ gyu be kaa fuŋii e boya nɛ, kpee ba kegba wurikyimse ŋan fa tobaale ŋon bɛɛ baake e nyi Sↄↄl nɛ.
44007059	Be kee fuŋii Sitifin boya ŋan nɛ, na ↄ ne fane nyi, "Me Gbeŋgyoo Yesu, lɛɛ ma woo."
44007060	Botↄↄ te ↄ ŋmiŋawↄ ↄ doona dↄↄ te ↄ fae yeesa nyiaa, "Me Gbeŋgyoo Yesu, na mo nombiakumɛɛ kɛŋa tↄ wↄ kom ya." Ↄ kekolosi nombia kɛŋa taŋ pɛ, te ↄ kara weesi. Be kɛɛ ko Sitifin na Sↄↄl mↄ seŋɛɛ botↄↄ ↄ na do wↄ kakyeŋ.
44008001	Lee wee kenaŋ te be fiasɛɛ bɛɛ naase Kristotena dikpii keŋ diyem nideli Gyerusalɛm donↄↄ man. Mena dↄↄ Kristotena baŋ pou yaaseewↄ laŋ Gyudia na Samaria tɛɛlese man, kaase kpilala baŋ baageŋ Gyerusalɛm donↄↄ man.
44008002	Keŋte balaŋ baŋ bee yee Wurubuarɛ nɛ, baale gyuuwↄ kewuu Sitifin te be wii ↄ lia nideli.
44008003	Mↄna Sↄↄl korowↄ seŋ ↄ ne naase Kristotena baŋ diyem nideli. Ↄ na gyoo akpaŋalaŋse man ke wↄŋee Kristotena ala na baala gyu ketↄ deni.
44008004	Yenaŋ kamasɛ keŋ Kristotena baŋ be yaasee gyu nɛ, be kolosi Wurubuarɛ nombia ŋan fa balaŋ.
44008005	Te Filipo gyuu Samariatena donↄↄ dinaa daale man keyako Wurubuarɛ nombia nyi, Yesu Kristo yɛna nyeelɛɛre ŋon Wurubuarɛ be yako see nyi waa kↄŋ nɛ.
44008006	Debaŋ keŋ balaŋ burum baŋ be nyii nombia ŋan Filipo be yako, te bↄↄ naa gyakoloŋ nombia ŋan ↄ be yɛɛ nɛ dↄↄ, be tei ↄ nombia ŋan nideli.
44008007	Filipo kekolosi keŋ nɛ, balaŋ baŋ feliŋkumɛɛ doo be man nɛ fae yeesa keŋkeŋ, te feliŋkumɛɛ ŋan leewↄ be man. Te baŋ mↄ be baamense ba yekee, na ↄtakasese burum mↄ wose yɛɛ wↄ doŋ.
44008008	Mena dↄↄ yɛɛ donↄↄ kenaŋ mantena baŋ pou gyoŋ nideli.
44008009	Donↄↄ kenaŋ man na balee ŋolo kyaa botↄↄ keŋ bɛɛ baake e nyi Simↄn. Ↄ ne yɛɛ baalabiiri nombia wola Samariatena, keŋ nyi ba wose na gbirisi wↄ. Ↄ ne gyina ↄ wose adido wola ↄ wose nyi ↄ yɛɛ walaŋ dinaa ŋolo e.
44008010	Mena dↄↄ walaŋ kamasɛ, bia na kegyiise pou ne tei e te bɛɛ yako nyi, "Ŋon yɛna Wurubuarɛ doŋ keŋ bɛɛ baake nyi doŋ dinaa nɛ."
44008011	Ↄ ta mo ↄ baalabiiri nombia kɛŋa wola wↄ yela ba wose te gbirisi wↄ kyare, mena dↄↄ bɛɛ lɛɛ e di nideli.
44008012	Mↄna Filipo ke yako wↄ Wurubuarɛ gyoori na Yesu Kristo wose man nombia ŋan nɛ be lɛɛwↄ di, te be sↄↄ ala na baala pou Wurubuarɛ loŋ.
44008013	Simↄn gbagba mↄ lɛɛ nombia ŋan di te be sↄↄ e Wurubuarɛ loŋ, te ↄ moo ↄ wose do na Filipo nideli. Te gyakoloŋ nombia na nombia dinaana ŋan ↄ be naa Filipo ne yɛɛ dↄↄ, ↄ wose gbirisi e.
44008014	Debaŋ keŋ Yesu kpilala baŋ be kyaa Gyerusalɛm be nyii nyi Samariatena te lɛɛ Wurubuarɛ nombia ŋan di nɛ, be kpila Pita na Gyↄn be gyaŋ.
44008015	Ba kekↄŋ kaa gyoo na, be fanewↄ fa wↄ nyi Wurubuarɛ waa mo ↄ feliŋ ŋon do be man.
44008016	Nawolo nyi na Wurubuarɛ ta moo ta ↄ feliŋ ŋon do baŋ Samariatena benaŋ man ŋolo man ya. Be sↄↄ wↄ Wurubuarɛ loŋ bo lee de Gbeŋgyoo Yesu waageŋ yele man.
44008017	Te Pita na Gyↄn moo be nyiŋmaase gyakaa be dↄↄ te be fanewↄ fa wↄ, te Wurubuarɛ moo ↄ feliŋ ŋon do be man.
44008018	Simↄn naawↄ nyi Yesu kpilala baŋ ka mo be nyiŋmaase gyakaa balaŋ baŋ dↄↄ fane fa wↄ nɛ, Wurubuarɛ moo ↄ feliŋ ŋon do be man keŋte ↄ lese kↄba waa fa wↄ,
44008019	te ↄ yako wↄ nyiaa, "Ɛ mo mena doŋ kei fa maŋ mↄ, na walaŋ kamasɛ ŋon maa mo me nyiŋmaa gyakaa ↄ dↄↄ na, Wurubuarɛ ka mo ↄ feliŋ ŋon do ↄ man."
44008020	Te Pita yako e nyi, "Wurubuarɛ waa yela ɛmɛɛ na n kↄba pou ka gyoo boalaŋ man. Nawolo nyi n te yɛɛ nya agyueŋ nyi n ka mo kↄba lɛɛ Wurubuarɛ kolo anefaŋ.
44008021	N be dana dedii yaa daseŋae da tom kei man ya, nawolo nyi n konↄↄ man nombia ba tenɛɛ Wurubuarɛ siaman ya.
44008022	Kyɛɛkee nya agyueŋ lee n nombiikum kei man, na n kefane fa de Gbeŋgyoo Wurubuarɛ na waa mo ke kyɛɛ neŋ.
44008023	Nawolo nyi ma te naa nyi n dana sibiikum, te nombiakumɛɛ te di n dↄↄ."
44008024	Te Simↄn yako wↄ nyi, "Mɛɛ waase ŋon bo ɛ fane fa de Gbeŋgyoo Wurubuarɛ fa maŋ, na ŋan pou ɛ be yako nɛ man dokoloŋ gba be kↄŋ me dↄↄ ya."
44008025	Pita na Gyↄn kekolosi Wurubuarɛ nombia ŋan di adansɛɛ lee Yesu Kristo wose man taŋ nɛ, te ba besewↄ laŋ Gyerusalɛm donↄↄ man. Be ka bese bee gyu keŋ nɛ, be kolosi Kristo nombia kpaakpaa ŋan Samariatena akuraase burum man.
44008026	De Gbeŋgyoo Wurubuarɛ kpilale ŋolo lee adido kaa yako Filipo nyiaa, "Koro desina n wose na n ka mo ata yenaŋ gbɛɛ bene keŋ ba lee Gyerusalɛm ne gyu Gasa donↄↄ man nɛ."
44008027	Keŋte Filipo korowↄ desina ↄ wose moo gbɛɛ. Ↄ kee gyu keŋ na te ↄ ke gyaŋee na Itiopia baale saayɛte ŋolo. Ↄ yɛɛ Itiopia ala gyoo ŋon bɛɛ baake e nyi Kandase nɛ wose man walaŋ kegyia ŋolo e. Ŋon ne kɛɛ na ala gyoo ŋon kↄba pou dↄↄ. Balee kei gyuu Gyerusalɛm bo ka som Wurubuarɛ,
44008028	te ↄ besewↄ kaa laŋ ↄ ne gyu ↄ dɛɛ. Na ↄ kyaa anebiliŋinbii daale man keŋ dɛɛkyↄŋse ne wↄŋee na ke. Ↄ kyaa ↄ ne kala Wurubuarɛ dekpeŋkpeŋgyↄↄre Yesaya tↄne.
44008029	Te Wurubuarɛ feliŋ ŋon yako Filipo nyi, "Tuu benaa anebiliŋinbii keŋ."
44008030	Keŋte Filipo yeuwↄ gyu botↄↄ, te ↄ ke nyiiwↄ ŋgba balee ŋon ne kala kolo lee Wurubuarɛ dekpeŋkpeŋgyↄↄre Yesaya tↄne keŋ man nɛ te Filipo bↄↄse e nyi, "Mena dↄↄ n ne nyii kpene keŋ n ne kale nɛ man?"
44008031	Te balee ŋon tiranↄↄ fa Filipo nyi, "Sena te maa tale nyii ke man, keŋ ŋolo ta lese ke man fa maŋ ya?" Te ↄ baake Filipo nyi waa gyeŋ kaa kyaa ↄ gyaŋ.
44008032	Na Wurubuarɛ nombia ŋan bↄↄ ŋmarase see te ↄ ne kale yɛna nyi, "Ba te kparaa e laŋ ŋgba nam ŋon bee gyu be kaa ko e nɛ. Ↄ yɛɛ ŋgba nambu ŋon bɛɛ kɛrɛɛ ↄ wona te ↄ seŋɛɛ yididi nɛ. Ↄ te wii koraŋ gba ya.
44008033	Be tisinaa e tɛɛle man, do e desɛŋ, te be sukutii ↄ nombia do. Amↄ ne gyae la waa tale yako kolo lee ↄ duuluŋ man balaŋ wose man, ŋgba bↄↄ ko e bileŋ nɛ."
44008034	Botↄↄ te Itiopia baale kegyia ŋon bↄↄse Filipo nyiaa, "Kegyia waaseda, amↄte wose man nombia yaa Wurubuarɛ dekpeŋkpeŋgyↄↄre kei ne yako nɛ, ŋon gbagba yaa walaŋ wↄle ŋolo bo?"
44008035	Te Filipo seŋawↄ Wurubuarɛ nombia ŋan bↄↄ kale nɛ dↄↄ yako e Yesu wose man nombia ŋan.
44008036	Be kee gyu keŋ nɛ, te be ka leewↄ loŋ daale dↄↄ. Botↄↄ te balee ŋon bↄↄse Filipo nyiaa, "Kɛɛ loŋ daale yaa kei, woŋ ne tↄↄ na maŋ gbɛɛ na Wurubuarɛ loŋkesↄ?"
44008037	Te Filipo yako e nyi, "Akpaa n mo n konↄↄ pou lɛɛ Kristo di na, gbɛɛ doo nyi maa sↄ neŋ Wurubuarɛ loŋ." Balee ŋon mↄ yakowↄ nyiaa, "Mɛɛ lɛɛdi nyi Yesu Kristo yɛna Wurubuarɛ bu ŋon."
44008038	Mena dↄↄ balee ŋon yela anebiliŋinbii keŋ seŋawↄ, te ŋon na Filipo pou tisiwↄ ka gyoo loŋ keŋ man te Filipo sↄↄ e Wurubuarɛ loŋ.
44008039	Be ka lee loŋ keŋ man nɛ, te de Gbeŋgyoo Wurubuarɛ feliŋ ŋon moo Filipo laŋ debokenaŋ man, mena dↄↄ balee ŋon te naa e bela ya. Mↄna balee ŋon besewↄ mo ↄ gbɛɛ ↄ ne gyu gyoŋ man.
44008040	Filipo kɛɛwↄ na, ↄ kyaa Asotuse donↄↄ man. Ↄ tɛɛwↄ donↄↄse ŋan man kolosi Kristo nombia ŋan, kaboena ↄ gyuuwↄ ka lee Kaesaria donↄↄ man.
44009001	Weeya ŋenaŋ pou man na Sↄↄl sɛɛ ↄ ne ŋmaase de Gbeŋgyoo Yesu silala baŋ nyi waa ko wↄ. Mena dↄↄ ↄ gyuu Wurubuarɛ sae kegyia ŋon gyaŋ,
44009002	ka sola e lɛɛ ↄ nyiŋmaa man tↄne keŋ gyae ke fa e doŋ na waa mo gyu Damasekuse donↄↄ man kefa Gyudatena ↄsom denɛɛ man kegyiise baŋ. Na baa fa e gbɛɛ waa kyaŋ walaŋ kamasɛ, ala na baala baŋ pou ↄ naa nyi be silana Yesu kawola wↄle kei nɛ. Na waa nyiŋ kyaŋ wↄ kↄŋ Gyerusalɛm donↄↄ man kaa tↄ deni.
44009003	Ↄ ke gyu ka benaa Damasekuse donↄↄ nɛ, debokenaŋ man te boalaŋ daale lee adido kaa ŋmaale polɛ kilisi e.
44009004	Mena dↄↄ ↄ leewↄ yala te ↄ nyii woya ŋaale baake e bↄↄse nyi, "Sↄↄl, Sↄↄl, weera dↄↄ te n ne naase maŋ diyem mena?"
44009005	Botↄↄ te Sↄↄl tiranↄↄ bↄↄse e nyiaa, "Nyaŋ amↄte ŋonaŋ me Gbeŋgyoo?" Te ŋon mↄ yako e nyiaa, "Maŋ yɛna Yesu ŋon n ne naase diyem nɛ.
44009006	Mↄna koro na n ke gyu donↄↄ keŋ man, na baa yako neŋ kpene keŋ kaboena nyi nya yɛɛ."
44009007	Balaŋ baŋ baŋ na Sↄↄl dↄŋɛɛ nɛ, ba woya yeuwↄ lee be gyaŋ keŋ ba te tale gyuusu be nↄↄ ya. Baŋ mↄ nyii nↄↄwoya ŋan, mↄna ba te naa ŋolo ya.
44009008	Sↄↄl korowↄ seŋ te ↄ gyuusu ↄ sia mↄna ↄ te tale naa kolo ya, mena dↄↄ be kyaŋa e ↄ nyiŋmaa man, te ba moo e gyu Damasekuse donↄↄ man.
44009009	Ↄ kyaawↄ botↄↄ weeya kpaakpaa atooro keŋ nyi ↄ bɛɛ naa ya, te ↄ bee dii ya, te ↄ bɛɛ nyↄↄ mↄ ya.
44009010	Na Yesu silale ŋolo kyaa Damasekuse botↄↄ keŋ bɛɛ baake e nyi Ananiase. Ↄ nyiiwↄ de Gbeŋgyoo baake e ŋgba dosɛɛ man nɛ nyi, "Ananiase." Te ↄ kpaawↄ nyi, "Me Gbeŋgyoo maŋ yaa!"
44009011	Te de Gbeŋgyoo Yesu yako e nyi, "Koro gyu Gyuda dɛɛ, ke kyaa gbɛɛnaa keŋ bɛɛ baake ke nyi gbɛɛnaa keŋ ka Tenɛɛ nɛ nↄↄman, na n ke bↄↄse Sↄↄl ŋon ↄ ba lee Tasuse nɛ dↄↄ. Ↄ kyaa botↄↄ ↄ ne fane.
44009012	Wurubuarɛ ta lese wola ŋon Sↄↄl mↄ ŋgba dosɛɛ man nɛ nyi, balee ŋon bɛɛ baake e nyi Ananiase nɛ, te kↄŋ ↄ kaa mo ↄ nyiŋmaase gyakaa ↄ dↄↄ, na waa bese naa bela."
44009013	Ananiase tiranↄↄ nyiaa, "Me Gbeŋgyoo, balaŋ burum te yako maŋ balee kei wose man nombia, na mena keŋ ↄ be yɛɛ n balaŋ baŋ be kyaa Gyerusalɛm donↄↄ man nɛ akpanyaŋnyaŋ.
44009014	Ↄ lɛɛ tↄne keŋ ne fa e doŋ baa lee Gyudatena saese kegyiise gyaŋ kↄŋ Damasekuse kɛbo, na ↄ kaa kyaŋ baŋ pou bɛɛ som neŋ nɛ."
44009015	Keŋte de Gbeŋgyoo Yesu tiranↄↄ fa Ananiase nyiaa, "Gyu ↄ gyaŋ, nawolo nyi maŋ lese na e nyi waa som maŋ, na waa yela baŋ pou ba te yɛɛ Gyudatenawↄ ya, na be gyooneŋ na Iseraetena pou ke nyii ma yele.
44009016	Maŋ ne gyae la maa wola e mena keŋ kaboena nyi waa naa diyem nideli lee ma yele dↄↄ."
44009017	Keŋte Ananiase gyuuwↄ ka gyoo dekpaŋalaŋ keŋ man. Te ↄ moo ↄ nyiŋmaase gyakaa Sↄↄl nyee dↄ fane nyiaa, "Me dↄↄ Sↄↄl, de Gbeŋgyoo Yesu ŋon ↄ ba lese ↄ wose wola neŋ gbɛɛnaa man debaŋ keŋ ne kↄŋ kɛbo nɛ, ŋon kpila na maŋ n gyaŋ nyi me kaa fane fa neŋ na n kabese naa. Na Wurubuarɛ kenyiŋ mo ↄ feliŋ ŋon do n man."
44009018	Debokenaŋ man te kolo leewↄ ↄ sia ŋan man yala ŋgba kpebii bↄↄlɛɛ bia nɛ, te Sↄↄl sia ŋan gyuusuwↄ, te ↄ besewↄ ↄ ne naa bela. Ↄ korowↄ seŋ te ba ke sↄↄ e Wurubuarɛ loŋ.
44009019	Kenaŋ wↄle te be faa e weenɛɛ. Ↄ ke di taŋ nɛ, ↄ wose besewↄ yɛɛ e doŋ. Te ↄ dii weeya akalansɛɛ ŋaale Yesu silala baŋ gyaŋ Damasekuse donↄↄ man botↄↄ.
44009020	Debokenaŋ man te Sↄↄl fiasɛɛ ↄ ne kolosi Yesu nombia Gyudatena ↄsom denɛɛ man nyi, Yesu yɛna Wurubuarɛ bu ŋon.
44009021	Baŋ pou bↄↄ nyii e nɛ wose gbirisi wↄ, te be bↄↄse dↄŋa nyi, "Na balee kei kyaa la Gyerusalɛm donↄↄ man ↄ ne naase baŋ bɛɛ som Yesu nɛ diyem yee? Na keŋ dↄↄ te ↄ kↄŋawↄ kɛbo ↄ kaa kyaŋ wↄ na waa mo wↄ gyina saese kegyiise baŋ yee?"
44009022	Te Sↄↄl besewↄ nyiŋ doŋ kpu te ↄ kolosiwↄ lese ŋe man nideli fa Gyudatena baŋ nyi, Yesu yɛna nyeelɛɛre ŋon Wurubuarɛ be yako see nyi waa kↄŋ nɛ. Ↄ kolosiwↄ nideli keŋ nyi Gyudatena baŋ be kyaa Damasekuse donↄↄ man nɛ, te tale gyuusu be nↄↄ bela ya.
44009023	Weeya ala ŋaale wↄle nɛ, Gyudatena kegyiise gyaŋeewↄ yɛɛ nↄↄ nyi baa ko Sↄↄl.
44009024	Mↄna Sↄↄl nyii be nombiakumɛɛ ŋan bↄↄ bake ↄ nyeeman nɛ. Nelim na ka weese pou na, bɛɛ deke donↄↄ keŋ anaanↄↄse ŋan na baa nyiŋ ko e.
44009025	Mↄna nelim daale nɛ, ↄ kaseela baŋ moo e do dokyoŋoloŋ man, te be tisinaa e mo nfansere man gbaa dekyaŋ keŋ bↄↄ maa kilisi donↄↄ keŋ nɛ, te ↄ yeuwↄ laŋ Gyerusalɛm.
44009026	Sↄↄl ka bese gyu Gyerusalɛm donↄↄ man nɛ, ↄ gyaewↄ nyi waa mo ↄ wose kpu na Yesu silala baŋ. Mↄna be popou ne yee nawolo nyi na ba te lɛɛ ta di nyi, ŋon mↄ ta bese Yesu silale gbagba ya.
44009027	Keŋte Banabase moo e gyu Kristo kpilala baŋ gyaŋ. Te ↄ yako wↄ mena keŋ Sↄↄl be naa de Gbeŋgyoo Yesu Damasekuse gbɛɛnaa man, na mena keŋ de Gbeŋgyoo Yesu be kolosi na e, na mena keŋ ↄ be gyↄ ↄ konↄↄ mo Yesu yele keyako Wurubuarɛ nombia ŋan Damasekuse donↄↄ man nɛ.
44009028	Mena dↄↄ Sↄↄl kpuuwↄ na Yesu silala baŋ. Ↄ kyaawↄ be gyaŋ te be gyↄↄ be konↄↄ ta na Gyerusalɛm donↄↄ kolosi Wurubuarɛ nombia ŋan lee de Gbeŋgyoo Yesu yele man.
44009029	Sↄↄl kolosiwↄ nideli te ŋon na Gyudatena baŋ bee kolosi Giriki dei nɛ, lɛɛ aŋmaareŋ nideli. Te be gyae gbɛɛ keŋ baa mo ko e.
44009030	Mena dↄↄ Yesu silala baŋ ka gyeŋ mena nɛ, ba moo e gyu Kaesaria donↄↄ man te be yela ↄ laŋa Tasuse.
44009031	Mena dↄↄ Kristotena baŋ be kyaa Gyudia na Galelia na Samaria tɛɛlese man nɛ, wose fɛɛ wↄ mena debaŋ kenaŋ man. Be lɛɛ Yesu nombia ŋan di nideli, te be tɛɛwↄ Wurubuarɛ kegyaebii man, te Wurubuarɛ feliŋ ŋon doo wↄ kakyeŋ te be wukuwↄ kpu.
44009032	Kↄŋawↄ debaŋ daale nyi Pita keta ↄ ne kila tɛɛle keŋ nɛ, ↄ gyuu Lida donↄↄ man ↄ kaa kɛɛ Kristotena baŋ be kyaa botↄↄ nɛ.
44009033	Keŋte ↄ ke naa balee ŋolo na ↄ yele yɛna Anease ŋon ↄ wose pou ba yem nɛ. Ↄ doowↄ dofoŋoŋ dↄↄ kulutooneŋ gyanaara keŋ ↄ bɛɛ tale koro ya.
44009034	Botↄↄ te Pita baake e nyiaa, "Anease kɛɛ, Yesu Kristo te kyↄ neŋ n kawee. Koro seŋ na n ke bↄ n dofoŋoŋ!" Debokenaŋ man te Anease korowↄ seŋ.
44009035	Balaŋ baŋ pou be kyaa Lida na Sarↄn kena Anease dↄŋɛɛ nɛ, be lɛɛ de Gbeŋgyoo Yesu nombia ŋan di te ba bese ↄ silala.
44009036	Na alo ŋolo mↄ kyaa Gyopa keŋ ŋon mↄ yɛɛ Yesu silale e te ↄ yele yɛna Tabita. Giriki dei man na baa baake e nyi Dↄkase keŋ nawolo nyi ŋaa. Debaŋ kamasɛ na alo kei ne yɛɛ deeli fa balaŋ, te ↄ ne kyↄ ayematena mↄ nideli.
44009037	Debaŋ kenaŋ man nɛ, ↄ gyoo kawee te ↄ yeŋawↄ. Te be sↄↄ e teeli abansoro deni daale man.
44009038	Lida na Gyopa donↄↄse taŋ lem na dↄŋa ya. Te kaseela baŋ be kyaa Gyopa kenyii nyi Pita kyaa Lida nɛ, be kpila tewulɛɛ bala gyu ↄ gyaŋ nyi, "Pita, waaseda, yɛɛ bileŋ na n kekↄŋ de gyaŋ."
44009039	Mena dↄↄ Pita korowↄ sila wↄ. Be ka gyoo botↄↄ nɛ te ba moo e gyu deni adidote keŋ man. Te liala baŋ pou kaa yilaawↄ kilisi Pita bee wii, na bɛɛ mo kegbase na abↄↄ ŋan Tabita be ŋare fa wↄ pɛte ↄ ba yem nɛ wola e.
44009040	Keŋte Pita lese be popou lee deni keŋ man, te ↄ ŋmiŋawↄ ↄ doona dↄↄ te ↄ fanewↄ. Te ↄ besenawↄ kɛɛ woo ŋon te ↄ yakowↄ nyiaa, "Tabita, koro!" Te woo ŋon gyuusu ↄ sia, te ↄ kena Pita nɛ, ↄ korowↄ kyaa.
44009041	Keŋte Pita kyaŋa e ↄ nyiŋmaa man kyↄ e te ↄ korowↄ seŋ. Te ↄ baake Yesu silala baŋ na liala baŋ, te ↄ moo Dↄkase do wↄ be nyiŋmaa man na ↄ delena.
44009042	Nombia kɛŋa yaaseewↄ kila Gyopa keŋ pou, te balaŋ burum kaa lɛɛ de Gbeŋgyoo Yesu di.
44009043	Kenaŋ wↄle na Pita dii weeya burum Gyopa donↄↄ man botↄↄ. Na ↄ kyae Simↄn ŋon ↄ ne yɛɛ wonembia tↄna wose man tom nɛ gyaŋ.
44010001	Balee ŋolo kyaawↄ Kaesaria donↄↄ man na ↄ yele yɛna Kↄnelio. Ↄ yɛɛ Itali tɛɛle yoonↄↄtena dikpii siamante e. Na yoonↄↄtena sↄŋonoŋ doo la ↄ tɛɛ.
44010002	Ↄ yɛɛ walaŋ ŋon ↄ ba mo ↄ wose fa Wurubuarɛ, te ŋon na ↄ dekpaŋalaŋmantena pou ne yee Wurubuarɛ nideli. Ↄ dana wↄe fa Gyudatena ayematena te ↄ ne fane fa Wurubuarɛ debaŋ kamasɛ.
44010003	Wee daale balinↄↄ weese debaŋ atoorote nɛ, ↄ naa kolo na ↄ sia ŋgba dosɛɛ man nɛ. Ↄ naa Wurubuarɛ kpilale ŋolo ta lee adido kↄŋ ↄ gyaŋ te ↄ baake e nyi, "Kↄnelio."
44010004	Te Kↄnelio kɛɛ e yididi gyakoloŋ man te ↄ bↄↄse e nyi, "Me Gbeŋgyoo weera?" Keŋte Wurubuarɛ kpilale ŋon yako e nyiaa, "Wurubuarɛ te lɛɛ n kefane. Ↄ te naa mena keŋ n ne yɛɛ wↄe fa ayematena baŋ, te ŋe ta gyoo ↄ sia.
44010005	Mena dↄↄ kpila balaŋ gyu Gyopa donↄↄ keŋ man, be kaa baake walaŋ ŋon bɛɛ baake e nyi Simↄn yaa Pita nɛ.
44010006	Ↄ kyaa Simↄn ŋon ↄ ne yɛɛ wonembia tↄna wose man tom nɛ dɛɛ. Ↄ dɛɛ kyaa ɛpo nↄↄman."
44010007	Wurubuarɛ kpilale ŋon kekↄŋ kaa kolosi fa e taŋ te ↄ be lam nɛ, Kↄnelio baake ↄ dekpaŋalaŋ man tewulɛɛ bala, na yoonↄↄtena baŋ bee gyee e nɛ man ŋolo, ŋon ↄ benaa na e te ↄ ne yee Wurubuarɛ nɛ.
44010008	Te ↄ yako wↄ kpene keŋ pou be kↄŋ nɛ, te ↄ kpila wↄ Gyopa donↄↄ man.
44010009	Tɛɛ kena weeseteŋteŋ keŋ be dↄŋ bee gyuu te be ka benaa Gyopa donↄↄ keŋ nɛ, debaŋ kenaŋ te Pita mↄ gyeŋawↄ laŋ abansoro dↄↄ ↄ kaa fane.
44010010	Tanam kyaŋa e te ↄ gyae kolo waa di, mↄna debaŋ keŋ bɛɛ saa weenɛɛ ŋan nɛ, ↄ naa kolo na ↄ sia ŋgba dosɛɛ man nɛ.
44010011	Ↄ naawↄ ŋgba adido ba toro na, te ↄ naa kolo ŋgba kanyaŋ dinaa daale nɛ, na be dana ke nↄↄsebia anaara ŋan man lee adido, te be tisinaa ke kaa see tɛɛle man.
44010012	Na wonembia kpookpoo doo ke man. Baŋ be dana nawↄↄ anaara, na baŋ bee tuu be tↄↄse dↄↄ, na baŋ bee furufu nɛ doo ke man.
44010013	Keŋte ↄ nyii nↄↄwoya ŋaale nyi, "Pita, koro na n ka ko di."
44010014	Te Pita yakowↄ nyi, "Koa, dee gyu lem me Gbeŋgyoo, nawolo nyi me te dii ta kolo kum yaa kpene keŋ dɛɛ kↄle nɛ see ya."
44010015	Te nↄↄwoya ŋan besewↄ yako e bela nyi, "Kpene keŋ Wurubuarɛ be lɛɛ do nyi ke dei nɛ, na baake ke nyi kolo anekↄlaŋ bela ya."
44010016	Kei yɛɛwↄ mena betabotooro. Te debokenaŋ man ba moo kanyaŋ keŋ laŋ adido bela.
44010017	Pita kekyaa ↄ na gyueŋ nombia ŋan ↄ be naa nɛ wose man nɛ, na Kↄnelio kpilala baŋ mↄ te bↄↄse gyu kena dekpaŋalaŋ keŋ man Simↄn kyaa, te be gyuuwↄ ka seŋ ka denanↄↄ man.
44010018	Keŋte be baake ŋolo dekpaŋalaŋ keŋ man bↄↄse e nyiaa, "Kɛbo te balee ŋon bɛɛ baake e nyi Simↄn Pita nɛ kyaa?"
44010019	Na Pita sɛɛ ↄ na gyueŋ nombia ŋan ↄ be naa nɛ wose man, te Wurubuarɛ feliŋ yako e nyiaa, "Simↄn, nyii kɛbo, tewulɛɛ batooro baale ne gyae neŋ.
44010020	Mena dↄↄ desina n wose na n ke tisi gyu be gyaŋ. Sila wↄ ta, na lɛɛ n wose aŋmaareŋ ya nawolo nyi maŋ kpila na wↄ."
44010021	Mena dↄↄ Pita tisiwↄ gyu balaŋ baŋ gyaŋ te ↄ ke yako wↄ nyiaa, "Maŋ yɛna walaŋ ŋon ɛ ne kɛo nɛ. Ɛ keta gyakoloŋ?"
44010022	Keŋte balaŋ baŋ tiranↄↄ nyiaa, "De gbeŋgyoo yoonↄↄtena dikpii siamante ŋon bɛɛ baake e nyi Konelio nɛ kpila na daa n gyaŋ. Ↄ yɛɛ walaŋ ŋon ↄ ne yee Wurubuarɛ, te ŋon na e mↄ nsana dei, te Gyudatena pou ne bu e. Wurubuarɛ kpilale ŋolo kↄŋala kaa yako e nyi, waa kpila kaa mo neŋ kↄŋ ↄ gyaŋ, na waa nyii kpene keŋ n dana fa e."
44010023	Te Pita moo balaŋ baŋ gyu ↄ dɛɛ, te ↄ yela be doowↄ ↄ gyaŋ. Tɛɛ kena keŋ nɛ, Pita desina ↄ wose te ŋon na wↄ pou laŋawↄ. Ↄ tebia Kristotena baale mↄ leewↄ Gyopa sila wↄ gyu.
44010024	Tɛɛ kena te ba gyoo Kaesaria, na Kↄnelio ne kɛɛ be gbɛɛ mena dↄↄ ↄ yilaa ↄ loŋtona na ↄ gyoona kpaakpaa nyibaŋ.
44010025	Pita ka gyoo dekpaŋalaŋ keŋ man nɛ, Kↄnelio kaa gyaŋeewↄ na e te ↄ tisiwↄ buŋ ↄ nawↄↄtɛɛ obuo man.
44010026	Keŋte Pita yako e nyi "Koro, na yɛɛ mena ya. Nawolo nyi maŋ mↄ yɛɛ deniwalaŋ e ŋgba nyaŋ nɛ."
44010027	Te ŋon na Pita moo afa keyↄↄ mo gyoo dekpaŋalaŋ keŋ man, te Pita ke naa balaŋ burum baŋ pou bↄↄ yilaa botↄↄ nɛ.
44010028	Te ↄ yako wↄ nyi, "Ɛmɛɛ gbagba ɛ gyeŋ nideli nyi nafↄ daa Gyudatena ↄsom kɛɛ wolo man na, gbɛɛ be doo keŋ nyi Gyuda baale ka mo ↄ wose do na walaŋ ŋon ↄ te yɛɛ Gyuda baale e ya, yaa waa gyu ↄ gyaŋ ya. Mↄna Wurubuarɛ ta lese wola maŋ nyi, me na kɛɛ walaŋ ŋolo nyi ↄ yɛɛ walaŋ yakaate e ya.
44010029	Lee mena dↄↄ n ke kpila baake maŋ na, ma te bɛɛ nyi mↄↄ kↄŋ ya. Mɛɛ gyae maa nyii kpene keŋ dↄↄ n be kpili baake maŋ."
44010030	Botↄↄ te Kↄnelio tiranↄↄ nyiaa, "Weeya anaara yaa ŋgba me kyaa me dɛɛ mɛɛ fane balinↄↄ weese ŋgba debaŋ atoorote man nɛ, debokenaŋ man te baale ŋolo kaa bɛɛwↄ lee me dↄↄ. Na ↄ doona abↄↄ ŋan ne ŋalakee nɛ, te ↄ kaa seŋawↄ me siaman.
44010031	Te ↄ yako maŋ nyi, 'Kↄnelio, Wurubuarɛ te nyii n kefane te ↄ ne tↄↄse n wↄe keŋ n dana fa ayematena nɛ, mena dↄↄ
44010032	kpila gyu Gyopa donↄↄ man ke baake Simↄn Pita, ↄ kyaa Simↄn ŋon ↄ ne yɛɛ wonembia tↄna wose man tom te ↄ dekpaŋalaŋ kyaa ɛpo nↄↄman nɛ gyaŋ.'
44010033	Mena dↄↄ te me kpila balaŋ n gyaŋ debokenaŋ man. N yɛɛ ke nideli ŋgba n be kↄŋ nɛ. Nɛnɛɛ de popou te kaa gyaŋee kɛbo Wurubuarɛ siaman dɛɛ daa neŋ, na dee nyii nↄↄwoya ŋan de Gbeŋgyoo Wurubuarɛ kpa nya yako daa nɛ."
44010034	Botↄↄ te Pita gyinaa ↄ nↄↄwoya nyi, "Nɛnɛɛ dↄↄ ma te naa ampaŋ nyi balaŋ pou yɛɛ kyɛɛkyɛɛ Wurubuarɛ siaman, te ↄ bɛɛ kɛɛ ŋolo siaman ya.
44010035	Mↄna walaŋ kamasɛ ŋon ↄ ne yee e te ↄ ne yɛɛ abↄↄ ŋan doo na ŋe gbɛɛ na, ↄ ne lɛɛ e do. Ↄ be famenɛ na ↄtenate dalee ya.
44010036	Ɛmɛɛ gbagba gyeŋ nↄↄwoya kpaakpaa ŋan Wurubuarɛ ba mo fa Iseraetena nɛ. Ↄ yako wↄ nyi baa sila Kristo ŋon ↄ yɛɛ walaŋ kamasɛ Gbeŋgyoo e nɛ, na baŋ na ŋon Wurubuarɛ nsana ke de na baa nyiŋ wosefɛɛreŋ.
44010037	Ɛ gyeŋ nombii dinaa keŋ be kↄŋ Iserae tɛɛle dↄↄ, keŋ be fiasɛɛ lee Galelia tɛɛle man debaŋ keŋ Gyↄn be kolosi lee Wurubuarɛ loŋkesↄ keŋ wose man nombia ŋan wↄle nɛ.
44010038	Ɛ gyeŋ mena keŋ Wurubuarɛ ba mo ↄ feliŋ na ↄ doŋ keŋ do Yesu Nasarɛte baale ŋon man, mena dↄↄ Yesu tɛɛwↄ yɛɛ deeli te ↄ kyↄↄ baŋ pou ↄbↄnsam be di be dↄↄ nɛ kaweese. Ↄ yɛɛ kɛŋa pou nawolo nyi Wurubuarɛ kpuɛ na e.
44010039	Te dee di adansɛɛ lee kpene kamasɛ keŋ ↄ be yɛɛ Gyudatena tɛɛle man na Gyerusalɛm donↄↄ man nɛ. Be gyↄↄ e sakaa ↄpaŋdaŋ dↄↄ ko.
44010040	Mↄna weeya atoorote keŋ man nɛ, Wurubuarɛ gyuusu e lee yeŋ man, te ↄ yela ↄ lese ↄ wose wola balaŋ.
44010041	Na balaŋ pou naa na e ya, mↄna daa baŋ Wurubuarɛ be wulaa lese nyi dɛɛ yɛɛ wa adansɛɛtena nɛ, daa daageŋ naa na e. Wurubuarɛ ke gyuusu e lee yeŋ man mↄ nɛ, daa na e diiwↄ te de nyↄↄwↄ.
44010042	Te ↄ yako daa nyi dee kolosi ↄ nombia fa balaŋ na dee di adansɛɛ lee ↄ wose man nyi, ŋon yɛna walaŋ ŋon Wurubuarɛ ba lese nyi, waa di balaŋ baŋ bↄↄ yekee na baŋ be kyaa na be sia nɛ pou nombia.
44010043	Wurubuarɛ akpeŋkpeŋgyↄↄra baŋ pou kolosiwↄ lee ↄ wose man nyi, walaŋ kamasɛ ŋon waa lɛɛ e di na, Wurubuarɛ waa mo ↄ nombiakumɛɛ kyɛɛ e lee Yesu yele man."
44010044	Pita kegyakaa ↄ ne kolosi nɛ, te Wurubuarɛ feliŋ ŋon kaa gyoo baŋ pou bee tei e nɛ man.
44010045	Te Gyudatena baŋ bↄↄ lɛɛ Yesu di te bↄↄ sila Pita kↄŋ nɛ, wose gbirisi wↄ ŋgba Wurubuarɛ ba mo ↄ feliŋ ŋon do balaŋ baŋ ba te yɛɛ Gyudatenawↄ ya mↄ man nɛ.
44010046	Nawolo nyi be nyiiwↄ bee kolosi deise kpookpoo, na bɛɛ lese Wurubuarɛ yele. Keŋte Pita yako wↄ nyiaa,
44010047	"Wurubuarɛ ta mo ↄ feliŋ ŋon do balaŋ kɛwↄ mↄ man, ŋgba mena keŋ keŋ ↄ ba mo do de man nɛ. Ŋolo waa tale tↄ wↄ gbɛɛ nyi be na sↄ wↄ Wurubuarɛ loŋ yee?"
44010048	Mena dↄↄ ↄ yela be sↄↄ wↄ Wurubuarɛ loŋ lee Yesu Kristo yele man. Te ba sola e nyi, waa kyaa be gyaŋ weeya ala.
44011001	Yesu kpilala na Kristotena baŋ be kyaa Gyudia tɛɛle keŋ dↄↄ nyiiwↄ nyi, balaŋ baŋ ba te yɛɛ Gyudatenawↄ ya nɛ mↄ te lɛɛ Wurubuarɛ nombia ŋan do.
44011002	Pita ke gyu ka gyoo Gyerusalɛm donↄↄ man nɛ, Gyudatena baŋ ba seŋɛɛ nyi Yesu silala pou baa kara be baala wose nɛ te sɛɛ e ya.
44011003	Be bↄↄse e nyi, "Weera te n gyuuwↄ balaŋ baŋ ba te kara be baala wose ya nɛ gyaŋ, te n ke diiwↄ bom na wↄ?"
44011004	Botↄↄ te Pita lese kpene keŋ be kↄŋ nɛ man dokoloŋ dokoloŋ fa wↄ nyiaa,
44011005	"Na me kyaa Gyopa donↄↄ man mɛɛ fane. Keŋte me naa kolo ŋgba kanyaŋ dinaa daale nɛ na me sia ŋgba dosɛɛ man nɛ, keŋ be dana ke nↄↄbia anaara ŋan man te be tisinaa ke lee adido kaa see me siaman.
44011006	Me kɛɛ ke man nideli na te me naa wonembia kpookpoo, baŋ be dana nawↄↄ anaara na baŋ bee tuu be tↄↄse dↄↄ na baŋ bee furufu na wonembia kumɛɛ pou.
44011007	Te me nyii nↄↄwoya ŋaale nyi, 'Pita, koro na n ka ko di.'
44011008	Te me yakowↄ nyiaa, 'Me Gbeŋgyoo koa, dee gyu lem, kolo kum yaa kpene keŋ dɛɛ kↄle nɛ te tinaa ta me nↄↄ see ya.'
44011009	Te nↄↄwoya ŋan besewↄ yako man lee adido bolate nyiaa, 'Kpene keŋ Wurubuarɛ be lɛɛ do nyi ke dei nɛ, na baake ke nyi kolo anekↄlaŋ ya.'
44011010	Ke yɛɛwↄ mena betabotooro te be wↄŋa woni keŋ pou laŋ adido bela.
44011011	Debaŋ kenaŋ na baala batooro baŋ Konelio be kpili lee Kaesaria kↄŋ me gyaŋ nɛ, te kaa sem dekpaŋalaŋ keŋ man me kyaa nɛ.
44011012	Te Wurubuarɛ feliŋ yako maŋ nyi, me na lɛɛ ma wose aŋmaareŋ ya, maa sila wↄ gyu. Me tebia looro kɛwↄ sila maŋ lee Gyopa gyu Kaesaria te de popou gyuuwↄ ka gyoo Konelio dɛɛ.
44011013	Botↄↄ te ↄ yako daa mena keŋ Wurubuarɛ kpilale be kaa bɛɛ lee ↄ dↄↄ ↄ dekpaŋalaŋ man, te ↄ yako e nyi kpila gyu Gyopa ke baake balee ŋon bɛɛ baake e nyi Simↄn Pita nɛ.
44011014	Waa kↄŋ kaa yako ŋon nombia kpaakpaa ŋan gyae ke yela ɛmɛɛ na n dekpaŋalaŋmantena pou ke nyiŋ nyeekelɛɛ.
44011015	Me ke gyina me nↄↄ mee kolosi pɛ, te Wurubuarɛ feliŋ ŋon kↄŋawↄ kaa gyoo be man, ŋgba mena keŋ ba gyoo de man kewalaŋ keŋ nɛ.
44011016	Botↄↄ te me tↄↄse de Gbeŋgyoo Yesu nↄↄwoya ŋan ↄ be yako nyi, 'Loŋ te Gyↄn moowↄ sↄ balaŋ Wurubuarɛ loŋ, mↄna Wurubuarɛ waa mo ↄ feliŋ ŋon bo sↄ ŋon Wurubuarɛ loŋ.'
44011017	Mena keŋ Wurubuarɛ ba mo ↄ feliŋ do de man debaŋ keŋ man dↄↄ lɛɛ de Gbeŋgyoo Yesu Kristo di nɛ, mena ke yaa ↄ moowↄ do baŋ mↄ man. Kenaŋ na, maŋ yɛna amↄte ŋon maa tale tↄ Wurubuarɛ gbɛɛ."
44011018	Be ke nyii nombia kɛŋa nɛ be tinaa nombia ŋan kewↄŋee yela te ba lese Wurubuarɛ yele nyi, "Nɛnɛɛ dↄↄ, Wurubuarɛ te fa balaŋ baŋ ba te yɛɛ Gyudatenawↄ ya nɛ mↄ gbɛɛ nyi, baa kyɛɛkee lee be gbɛɛneŋ kumɛɛ man na baa nyiŋ nyeedoŋ."
44011019	Be ka ko Sitifin wↄle nɛ, baŋ bↄↄ lɛɛ Kristo di nɛ yaaseewↄ lee mena keŋ bɛɛ naase wↄ diyem dↄↄ. Baale gyuuwↄ naŋ Tunisia na Saiporↄse tɛɛle man, na Antiↄke donↄↄ man bɛɛ yako Yesu nombia ŋan fa Gyudatena baageŋ.
44011020	Mↄna baŋ bↄↄ lɛɛ Kristo di nɛ man baale baŋ bↄↄ lee Saiporↄse na Kirene nɛ, gyuu Antiↄke ke yako de Gbeŋgyoo Yesu wose man nombia kpaakpaa ŋan fa balaŋ baŋ ba te yɛɛ Gyudatenawↄ ya nɛ.
44011021	De Gbeŋgyoo Wurubuarɛ seŋawↄ be wↄle te balaŋ burum lɛɛ nombia ŋan di te be kyɛɛkeewↄ lee be gbɛɛneŋ kumɛɛ man, te be kↄŋawↄ de Gbeŋgyoo Yesu gyaŋ.
44011022	Debaŋ keŋ Kristotena baŋ be kyaa Gyerusalɛm be nyii nombia kɛŋa nɛ, be kpila Banabase gyu Antiↄke.
44011023	Ↄ ke gyu ka gyoo botↄↄ te ↄ kena mena keŋ Wurubuarɛ ba mo ↄ bɛrɛɛ boele wↄ nɛ, yɛɛ e gyoŋ te ↄ doo be popou kakyeŋ nyi baa mo be konↄↄ pou sila de Gbeŋgyoo Yesu.
44011024	Banabase yɛɛ walaŋ kpaakpaate ŋon ↄ be lɛɛ Kristo nombia ŋan di, te Wurubuarɛ feliŋ doo ↄ man nideli. De Gbeŋgyoo Wurubuarɛ moo balaŋ burum kaa kpu na Kristotena dikpii keŋ.
44011025	Te Banabase gyuu Tasuse ↄ kaa kɛo Sↄↄl.
44011026	Ↄ kena e nɛ ↄ moo e kↄŋ Antiↄke. Kulutoo dibiliŋ pou na Banabase na Sↄↄl ne kyaa gyaŋee Yesu kaseela dikpii dinaa keŋ na bɛɛ wola wↄ. Antiↄke botↄↄ te be taŋgbɛɛwↄ baake Yesu silala baŋ nyi Kristotena.
44011027	Weeya ŋenaŋ man te Wurubuarɛ akpeŋkpeŋgyↄↄra baale lee Gyerusalɛm gyu Antiↄke.
44011028	Keŋte be man ŋolo ŋon bɛɛ baake e Agabuse nɛ korowↄ seŋ te Wurubuarɛ feliŋ tɛɛwↄ ↄ dↄↄ yako nombia see nyiaa, tanam dinaa daale gyae kekↄŋ tɛɛle keŋ pou dↄↄ. (Tanam dinaa kei kↄŋawↄ mena ampaŋ debaŋ keŋ gyoo dinaa Klaudiuse ne di gyoori nɛ.)
44011029	Mena dↄↄ kaseela baŋ yɛɛ ba agyueŋ nyi be man walaŋ kamasɛ waa fa kolo ↄ ke talebii man, na baa mo yelee be tebia Kristotena baŋ be kyaa Gyudia tɛɛle man nɛ.
44011030	Te ampaŋ be yɛɛwↄ mena. Ba moo abↄↄ ŋan bↄↄ faa nɛ do Banabase na Sↄↄl nyiŋmaa man, te ba moowↄ gyina kegyiise baŋ be kyaa botↄↄ nɛ.
44012001	Debaŋ kenaŋ man te gyoo Herode fiasɛɛ ↄ ne naase Kristotena baŋ baale diyem.
44012002	Ↄ yela ba moo sila ko Gyↄn ↄ kegyia Gyemisi.
44012003	Ↄ kena nyi kpene keŋ ↄ be yɛɛ nɛ dana Gyudatena baŋ gyoŋ nɛ, te ↄ yela be kyaŋa Pita mↄ. Na ke yɛɛ Gyudatena wee dinaa keŋ bee di bodobodo keŋ tee keŋ ne yeli bodobodo na koro nɛ be doo ke man ya nɛ.
44012004	Ↄ ke kyaŋ Pita do deni man wↄle nɛ, ↄ moo e do yoonↄↄtena akpeŋ anaara nyiŋmaa man nyi baa gyee e. Yoonↄↄtena banaara doo la dekpeŋ kamasɛ man. Herode yɛɛ ke nyi akpaa be di ba nyeekelɛɛwee dinaa keŋ taŋ nɛ, na waa di ↄ nombia balaŋ nsana.
44012005	Mena dↄↄ ↄ yela Pita doowↄ deni man botↄↄ, mↄna Kristotena dikpii keŋ ne fane nideli fa Wurubuarɛ ↄ dↄↄ.
44012006	Nelim keŋ pɛ tɛɛ kena, na gyoo Herode ka lese Pita lee deni man na baa di ↄ nombia nɛ, na ↄ doo yoonↄↄtena bala nsana keŋ bↄↄ do e agbaraagbaraase ala. Debaŋ kenaŋ na yoonↄↄtena baŋ bee gyee denanↄↄ keŋ mↄ seŋɛɛ be daseŋae man.
44012007	Karatetee dokoloŋ na te de Gbeŋgyoo Wurubuarɛ kpilale ŋolo bɛɛwↄ lee botↄↄ te deni keŋ man ŋmaŋeewↄ. Te ↄ kyaŋa Pita ↄ degbaŋgbaŋ dↄↄ wosi e te ↄ gyuusu e yako e nyi, "Koro bileŋ." Debokenaŋ man te agbaraagbaraase ŋan leewↄ ↄ nyiŋmaase man yala.
44012008	Botↄↄ te Wurubuarɛ kpilale ŋon yako e nyiaa, "Mo nya abↄↄ do na n ka do nyaŋ nkyokotase." Te Pita mↄ yɛɛwↄ mena te kpilale ŋon yako e bela nyi, mo n kegba wurikyim keŋ do na n ke sila maŋ.
44012009	Te Pita sila e lee debↄↄ man. Mↄna ↄ ta gyem nyi kpene keŋ Wurubuarɛ kpilale ŋon ne yɛɛ nɛ yɛɛ ampaŋ ya. Nawolo nyi ŋon gyaŋ na, yɛɛ e bo ŋgba dosɛɛ nɛ.
44012010	Be tɛɛwↄ gbaa balaŋ gyaŋgba nyibaŋ baŋ bee gyee botↄↄ nɛ, na baŋ be gyakaa be dↄↄ nɛ, kaboena be ke lii nyeele denanↄↄ keŋ na mo lee donↄↄ keŋ man nɛ gyaŋ. Be kelii botↄↄ na, te nyeele denanↄↄ keŋ torowↄ fa wↄ ka wose dↄↄ, te ba leewↄ laŋ. Ba ke ta bee gyuu na, te kpilale ŋon ŋaalaawↄ yela Pita karatetee dokoloŋ.
44012011	Botↄↄ te Pita sia ŋmaŋee e te ↄ yakowↄ nyiaa, "Nɛnɛɛ, me ta gyem nyi de Gbeŋgyoo Wurubuarɛ kpila na ↄ kpilale nyi ↄ kaa lese maŋ lee gyoo Herode nyiŋmaa man, na ŋan pou nafↄ Gyudatena be bake see nyi baa yɛɛ maŋ nɛ."
44012012	Pita kena mena nombia kɛŋa nɛ, te ↄ gyuu Gyↄn Maake ↄ naa Mɛɛre dɛɛ. Debaŋ kenaŋ na balaŋ burum te yilaa botↄↄ bɛɛ fane.
44012013	Pita ke gyↄ be disim keŋ te alebu ŋolo ŋon bɛɛ baake e nyi Roda nɛ, gyuuwↄ ke kɛɛ nyi amↄte ne gyↄↄ laa.
44012014	Ↄ ke gyu kenyii woya ŋan te ↄ ba gyem nyi Pita woya ŋenaŋ nɛ, yɛɛ e gyoŋ nideli te ↄ woleewↄ nyi waa toro e denanↄↄ keŋ. Mena dↄↄ ↄ yeuwↄ keyako wↄ nyiaa, "Pita te kↄŋ ↄ seŋɛɛ denanↄↄ man!"
44012015	Te be bↄↄse e nyiaa, "Yaa n na gyoo diteŋ bo?" Mↄna ↄ yase ↄ sia yako wↄ nyi yɛɛ ampaŋ. Keŋte be yakowↄ nyi gyae ke yɛɛ ↄ woo bo.
44012016	Na Pita gyakaa bo ↄ ne gyↄ denanↄↄ keŋ. Nɛnɛɛ be ka toro denanↄↄ keŋ na Pita seŋɛɛ laa, mena dↄↄ ba wose gbirisi wↄ.
44012017	Te Pita gyina ↄ nyiŋmaa adido mo yako wↄ nyi baa wu be nↄↄ. Te ↄ yako wↄ mena keŋ de Gbeŋgyoo Wurubuarɛ ba lese e lee deni keŋ man. Te ↄ yako wↄ nyi, "Ɛ yako Gyemisi na Kristotena akaŋ baŋ mena nombia kɛŋa." Te ↄ korowↄ laŋ yenaŋ wↄle.
44012018	Tɛɛ kena keŋ nɛ, te aŋmaareŋ dinaa daale gyoowↄ yoonↄↄtena baŋ nsana. Be bↄↄse dↄŋa nyi, "Aleŋ yaa Pita moowↄ baa?"
44012019	Gyoo Herode yela be kɛo Pita nideli, mↄna ba te naa e ya. Mena dↄↄ ↄ baake yoonↄↄtena baŋ bↄↄ gyee e nɛ, nyii be nↄↄman nombia, te ↄ yela ba koo wↄ pou. Kenaŋ wↄle nɛ, gyoo Herode leewↄ Gyudia tɛɛle man gyu kekyaa Kaesaria donↄↄ man kyomii.
44012020	Gyoo Herode gyeŋa baŋ Taetena na Sidↄntena dↄↄ. Mena dↄↄ balaŋ benaŋ yɛɛ nↄↄ te be gyuuwↄ kena e. Be taŋgbɛɛwↄ mo nombia ŋenaŋ do Bilasituse nↄↄman nyi waa doo e teree fa wↄ, nawolo nyi donↄↄse ala ŋenaŋ pou ne nyiŋ be weenɛɛ bo lee gyoo ŋonaŋ tɛɛle man. Bilasituse yɛna gyoo ŋon dekpaŋalaŋ keŋ pou kegyia.
44012021	Wee keŋ bↄↄ see kelii nɛ, te gyoo Herode moo ↄ gyooro abↄↄ do, te ↄ gyuuwↄ ka gyeŋ gyakaa ↄ gyooro gbeli keŋ dↄↄ te ↄ kolosiwↄ fa balaŋ baŋ pou.
44012022	Te balaŋ baŋ pou fae yeesa yako nyi, "Kei dↄↄ te yɛɛ deniwalaŋ ne kolosi la ya, yɛɛ bane ŋolo e."
44012023	Debokenaŋ man te de Gbeŋgyoo Wurubuarɛ kpilale kↄŋawↄ kaa gyↄ e do kawee, nawolo nyi ↄ ta lese Wurubuarɛ yele ya. Te gyoo ŋon wose pou gyoo feelɛɛ te ↄ yeŋawↄ.
44012024	Kɛŋa pou man na, Wurubuarɛ nombia ŋan sɛɛ ŋɛɛ yaasee na balaŋ burum mↄ ne lɛɛ ŋa di.
44012025	Debaŋ keŋ Banabase na Sↄↄl be taŋ ba tom keŋ nɛ, ba besewↄ lee Gyerusalɛm gyu Antiↄke. Be kee gyu keŋ nɛ, te ba moo Gyↄn Maake sila ba wose.
44013001	Kristotena dikpii keŋ ke kyaa Antiↄke donↄↄ man nɛ, na be dana Wurubuarɛ akpeŋkpeŋgyↄↄra na wolala be man. Baŋ yɛna Banabase na Simeↄn ŋon bɛɛ baake e nyi walaŋ bibiini nɛ na Lusiuse ŋon ↄ ba lee Kirene nɛ, na Sↄↄl na Manayen ŋon bↄↄ kɛɛle ŋon na gyoo Herode Antipase bom nɛ. Gyoo Herode Antipase yɛna walaŋ ŋon ↄ seŋɛɛ gyoo dinaa nawↄↄ man Galelia tɛɛle man.
44013002	Wee daale be kɛɛ som Wurubuarɛ nɛ, be bake be nↄↄ bɛɛ fane te Wurubuarɛ feliŋ yako wↄ nyiaa, "Ɛ lese Banabase na Sↄↄl fa maŋ, na baa yɛɛ tom keŋ dↄↄ mↄↄ baake wↄ nɛ."
44013003	Mena dↄↄ ba kebake be nↄↄ fane taŋ nɛ, ba moo be nyiŋmaase gyakaa be dↄↄ fane fa wↄ te be lↄↄ wↄ gbɛɛ.
44013004	Wurubuarɛ feliŋ ke kpila Banabase na Sↄↄl nɛ, be gyuu Selusia. Botↄↄ te ba moo degbele dinaa mo loŋ dↄↄ gyu Saiporↄse tɛɛle keŋ loŋ be kilisi ke nɛ man.
44013005	Be kelii Salamise nɛ be yako Wurubuarɛ nombia ŋan Gyudatena ↄsom denɛɛ man. Na Gyↄn Maake mↄ kpuɛ na wↄ ↄ ne kyↄ wↄ.
44013006	Be kila tɛɛle kenaŋ dↄↄ pou gbaa ke gyu ke lii Pafose donↄↄ man. Botↄↄ te ba ke naa ŋmeeseŋte ŋolo ŋon bɛɛ baake e nyi Baa Yesu nɛ. Ↄ yɛɛ Gyuda baale e te ↄ moo ↄ wose yɛɛ ŋgba Wurubuarɛ dekpeŋkpeŋgyↄↄre nɛ.
44013007	Na ↄ yɛɛ gyoo ŋon ↄ seŋɛɛ gyoo dinaa nawↄↄ man tɛɛle kenaŋ man nɛ ↄ dↄↄ e. Bɛɛ baake e nyi Segiuse Pↄluse. Na ↄ yɛɛ walaŋ ŋon ↄ gyeŋ nombia nideli. Ↄ baake Banabase na Sↄↄl ↄ gyaŋ, nawolo nyi na ↄ ne gyae waa nyii Wurubuarɛ nombia ŋan.
44013008	Mↄna ŋmeeseŋte ŋon ↄ yele Giriki dei man yɛna nyi Elimase nɛ, korowↄ seŋ tia Banabase na Sↄↄl. Ↄ gyaewↄ nyi waa lese gyoo ŋon agyueŋ lee Wurubuarɛ nombia ŋan man, na ↄ be nyiŋ lɛɛ ŋa di ya.
44013009	Keŋte Sↄↄl ŋon bɛɛ baake e nyi Pↄↄl te Wurubuarɛ feliŋ doo ↄ man nideli nɛ, kɛɛ ŋmeeseŋte ŋon diiŋ te ↄ yako e nyiaa,
44013010	"Nyaŋ ↄbↄnsam bu! N ne kↄla kpene kamasɛ keŋ dei, nyaŋ yɛna dekara na adao kumɛɛ pou nyee. Woromↄ te n ke tina de Gbeŋgyoo Wurubuarɛ nombia ŋan doo na ŋe gbɛɛ nɛ ketulii yela?
44013011	De Gbeŋgyoo Wurubuarɛ waa lese ↄ doŋ wola neŋ. N sia gyae keyɛlɛɛ, te n be gyae n kena weese ya, kelii debaŋ daale." Debokenaŋ man te ↄ sia yɛlɛɛwↄ, na ↄ dↄŋ ↄ ne lalaa ↄ ne gyae walaŋ ŋon waa kyaŋ e ↄ nyiŋmaa man wola e gbɛɛ.
44013012	Gyoo kemaasa ŋon kena kpene keŋ be kↄŋ balee kei dↄↄ nɛ ↄ lɛɛ Yesu di, nawolo nyi ↄ nombia ŋan bↄↄ wolo nɛ yela ↄ wose gbirisi e.
44013013	Pↄↄl na ↄ tebia moowↄ loŋ dↄↄ lee Pafose kelii Pɛga keŋ kyaa Pamfilia tɛɛle man nɛ. Botↄↄ te Gyↄn Maake tinaa wↄ yela te ↄ besewↄ laŋ Gyerusalɛm.
44013014	Be ka lee Pɛga nɛ, be gyuuwↄ kelii Antiↄke keŋ kyaa Pisidia tɛɛle man nɛ, te Gyudatena kefɛɛfowee keŋ kelii nɛ, be gyuu Gyudatena ↄsom deni man kekyaa.
44013015	Gyudatena baŋ kekala lee Mosesi mmaraa tↄne na akpeŋkpeŋgyↄↄra tↄna ŋan man taŋ nɛ, bↄ ↄsom deni man kegyiise baŋ yako Pↄↄl na ↄ tebia nyiaa, "De tebia, akpaa ɛ dana kolo ɛ ka mo do balaŋ baŋ kakyeŋ na, ɛ kolosi fa wↄ."
44013016	Botↄↄ te Pↄↄl korowↄ seŋ te ↄ gyinaa ↄ nyiŋmaa adido nyi baa yela kekolosi. Te ↄ fiasɛɛ ↄ ne kolosi nyiaa, "Iseraetena na ɛmɛɛ baŋ ɛ te yɛɛ Iseraetenawↄ ya, te ɛ ne yee Wurubuarɛ nɛ ɛ tei maŋ!
44013017	Iseraetena Wurubuarɛ lese na de naanaↄ, te ↄ yela be nyiŋa ba wose debaŋ keŋ be kyaa Igyipite tɛɛle man nɛ. Wurubuarɛ moo ↄ doŋ dinaa keŋ lese wↄ lee tɛɛle kenaŋ man.
44013018	Te ↄ nyiŋa konↄↄ fa wↄ kulutooneŋ sↄŋola (40) depampaa dinaa keŋ man.
44013019	Wurubuarɛ yela ↄ balaŋ dii debiise nyetooro dↄↄ Kaanan tɛɛle man, te ↄ lɛo be tɛɛlese fa wↄ kekpaakekpaa.
44013020	Lee debaŋ keŋ Wurubuarɛ ba lese ↄ balaŋ lee Igyipite, kaa lii mena debaŋ kei nɛ yɛɛ kulutooneŋ sↄŋonoŋ akpeŋ anaara na sↄŋola na kufu (450). Kei wↄle nɛ, Wurubuarɛ faa wↄ nombiadiira kelii ↄ dekpeŋkpeŋgyↄↄre Samuɛle dↄↄ.
44013021	Keŋte balaŋ baŋ yako Wurubuarɛ nyi waa see gyoo fa wↄ. Te ↄ moo Kisi ŋon ↄ ba lee Bɛngyamɛn dekpaŋalaŋ man nɛ bu Sↄↄl fa wↄ, te Sↄↄl dii gyoori kulutooneŋ sↄŋola (40)."
44013022	Wurubuarɛ ka lese Sↄↄl lee gyoori man nɛ, ↄ moo Defidi see gyoo. Wurubuarɛ dii adansɛɛ lee ↄ wose man nyiaa, "Me te nyiŋ Gyese bu Defidi ŋon mɛɛ gyae e lee me konↄↄ man. Ŋon ne gyae la waa yɛɛ kpene kamasɛ keŋ mɛɛ gyae.
44013023	Defidi kei duuluŋ man te Wurubuarɛ lese nyeelɛɛre Yesu, te ↄ kↄŋawↄ Iseraetena gyaŋ ŋgba mena keŋ ↄ be yako see nɛ.
44013024	Pɛte Yesu ke kↄŋ na, Gyↄn taŋ kekolosi fa Iseraetena pou nyi, baa kyɛɛkee lee be gbɛɛneŋ kumɛɛ man, na baa kↄŋ Wurubuarɛ gyaŋ na baa sↄ wↄ Wurubuarɛ loŋ.
44013025	Gyↄn kɛɛ gyae waa taŋ ↄ tom nɛ ↄ bↄↄse balaŋ baŋ nyiaa, 'Ɛmɛɛ gyeŋ nyi maŋ yɛna amↄte? Na maŋ yɛna walaŋ ŋon ɛ ne daa nɛ ya. Ɛ kɛɛ, ŋon ɛ ne daa nɛ dↄŋ me wↄle ↄ ne kↄŋ. Te maŋ Gyↄn be kaboena nyi maa buŋ booli ↄ nkyokota ŋmeeseŋ gba ya.'
44013026	Me tebia Aberaham duuluŋ man bia, na ɛmɛɛ baŋ ɛ te yɛɛ Iseraetenawↄ ya te ɛ ne yee Wurubuarɛ nɛ, daa te Wurubuarɛ yela ba moo nyeedoŋ nombia kɛŋa kↄna.
44013027	Nawolo nyi Gyerusalɛmtena, na be siamantena baŋ ta gyem nyi ŋon yɛna nyeelɛɛre ŋon ya. Be te nyii nↄↄwoya ŋan akpeŋkpeŋgyↄↄra baŋ be ŋmarase see, te bɛɛ kale ba kefɛɛfowee kamasɛ man nɛ ya. Mↄna be ke bu e fↄↄ keŋ nɛ, yela akpeŋkpeŋgyↄↄra nↄↄwoya ŋan bↄↄ ŋmarase see lee ↄ wose man nɛ kↄŋawↄ mena.
44013028	Keŋ koraŋ be te nyiŋ nombiikum baa seŋ ke dↄↄ bu e fↄↄ na ba ko e ya nɛ, ba sola Gyoo Pilato nyi waa lese e fa wↄ na baa ko.
44013029	Ba ke yɛɛ ŋan pou bↄↄ ŋmarase lee ↄ wose man taŋ nɛ, ba lese e lee ↄpaŋdaŋ keŋ dↄↄ ke wuu boe bↄↄ daale man.
44013030	Mↄna Wurubuarɛ gyuusu e lee yeŋ man.
44013031	Te ↄ lese ↄ wose wola balaŋ baŋ ŋon na wↄ ne kyaa ta lee Galelia gyu Gyerusalɛm donↄↄ man nɛ weeya burum man. Balaŋ baŋ ↄ ba lese ↄ wose wola wↄ nɛ, ne diina ↄ wose man adansɛɛ fa de balaŋ Iseraetena gyɛŋ nɛ.
44013032	Wurubuarɛ nombia kpaakpaa ŋenaŋ yaa dɛɛ yako ŋon nɛ. Wurubuarɛ nombia kpaakpaa ŋan ↄ be yako see fa de naanaↄ nyi waa yɛɛ nɛ, nɛnɛɛ ↄ te yɛɛ ŋa fa daa baŋ de yɛɛ be duuluŋ man balaŋwↄ nɛ, nawolo nyi ↄ te gyuusu Yesu lee yeŋ man. Be ŋmarasewↄ Defidi nↄↄneŋ alate man nyi, Wurubuarɛ kpa 'Nyaŋ yɛna me bu, gyɛŋ me yɛɛ n kya e.'
44013034	Wurubuarɛ besewↄ yako ↄ tↄne keŋ yenaŋ daale mena keŋ waa gyuusu Yesu lee yeŋ man na ↄ be doo yebↄↄ man dala ya nɛ nyi, 'Maa mo me nyiŋmaa gyakaa ɛ dↄↄ ampaŋ ampaŋ, ŋgba mena keŋ mↄↄ yako see fa Defidi nɛ.'
44013035	Defidi nↄↄneŋ tↄne keŋ man yenaŋ daale na, ↄ besewↄ yako nyi, 'N be gyae n ke yela n tobaale ŋon ayimɛɛ be doo ↄ wose man ya nɛ ke dala ya.'
44013036	Defidi ke kyaa na ↄ sia, te ↄ ka som Wurubuarɛ taŋ ŋgba mena keŋ Wurubuarɛ ne gyae nɛ, ↄ moo ↄ kpaa teeli te ba moo e ke wuu ↄ naanaↄ gyaŋ te ↄ dalawↄ.
44013037	Mↄna walaŋ ŋon Wurubuarɛ be gyuusu e lee yeŋ man nɛ, ŋon te dale ya.
44013038	Mena dↄↄ me tebia, mɛɛ gyae ɛ ka gyeŋ nideli nyi Yesu adaworoma dↄↄ te dɛɛ yako ŋon mena keŋ walaŋ waa yɛɛ, na Wurubuarɛ ka mo ↄ dukum kyɛɛ e.
44013039	Lee Yesu dↄↄ walaŋ kamasɛ ŋon ↄ lɛɛ Wurubuarɛ nombia ŋan di na waa di deŋele, nawolo nyi nafↄ ŋolo be kyaa keŋ waa tale di Mosesi mmaraase ŋan dↄↄ, na waa di deŋele Wurubuarɛ siaman ya.
44013040	Lee mena dↄↄ ɛ kɛɛ ɛ wose man nideli, na nombia ŋan Wurubuarɛ akpeŋkpeŋgyↄↄra be ŋmarase see nɛ, be kↄŋ ɛ dↄↄ ya. Be ŋmarasewↄ nyiaa,
44013041	'Ɛ kɛɛ, ɛ mɛɛ baŋ ɛ ne kulu Wurubuarɛ nɛ, gyakoloŋ gyae ka gyoo ŋon, na ɛ ka yeŋ futaa ɛ wose. Nawolo nyi maa yɛɛ tom daale ɛ weeya kɛŋa man, keŋ nyi ɛ be gyae ɛ ke lɛɛdi ya. Akpaa ŋolo de yako ŋon koraŋ na, ɛ be gyae ɛ ke lɛɛdi ya.' "
44013042	Mena dↄↄ debaŋ keŋ Pↄↄl na Banabase ba lee bↄ ↄsom deni keŋ man bee gyu keŋ nɛ, balaŋ baŋ waase wↄ nyi baa bese kↄŋ ba kefɛɛfowee anekↄŋaŋ, na be kaa yako wↄ mena nombia kɛŋa bela kpu.
44013043	Balaŋ baŋ ke yaasee taŋ keŋ nɛ, Gyudatena burum na balaŋ baŋ ba te yɛɛ Gyudatenawↄ ya te bee yee Wurubuarɛ te bↄↄ mo ba wose do Gyudatena ↄsom keŋ man nɛ, sila Pↄↄl na Banabase. Te Pↄↄl na Banabase kolosiwↄ do wↄ kakyeŋ nyi, wee kamasɛ na baa tↄↄse Wurubuarɛ bɛrɛɛ keŋ ↄ ba mo boele wↄ nɛ nideli na baa kyaa fa e.
44013044	Gyudatena kefɛɛfowee ka bese lii nɛ, donↄↄ keŋ pou kaa yilaawↄ nyi baa nyii de Gbeŋgyoo Wurubuarɛ nombia.
44013045	Gyudatena kena balaŋ baŋ yaanↄↄle nɛ be sia yɛɛwↄ be dↄↄ, mena dↄↄ be lɛɛ Pↄↄl nombia ŋan ↄ ne yako nɛ aŋmaareŋ te ba tee e.
44013046	Te Pↄↄl na Banabase gyↄↄ be konↄↄ yako wↄ nyi, "Nafↄ kaboena nyi dɛɛ taŋgbɛɛ kolosi Wurubuarɛ nombia ŋan bo fa ŋon pɛ, mↄna keŋ ɛ be bɛɛ ŋa te ɛ be kɛɛ ɛ wose nyi ɛ be kaboena nyi ɛ ke nyiŋ nyeedoŋ kekpaa keŋ dↄↄ ya nɛ, dɛɛ lee ɛ gyaŋ dee gyu baŋ ba te yɛɛ Gyudatenawↄ ya nɛ gyaŋ.
44013047	Nawolo nyi keŋ de Gbeŋgyoo Wurubuarɛ be yako daa yɛna nyi, 'Me ta mo neŋ yɛɛ keŋmaŋee fa balaŋ baŋ ba te yɛɛ Gyudatenawↄ ya nɛ, na n ka wola wↄ gbɛɛ keŋ tɛɛle kei dↄↄ balaŋ baa mo na baa nyiŋ nyeekelɛɛ nɛ.'
44013048	Mↄna balaŋ baŋ ba te yɛɛ Gyudatenawↄ ya ke nyii nombia kɛŋa nɛ, yɛɛ wↄ gyoŋ nideli te ba lese Wurubuarɛ yele lee ↄ nyeedoŋ nombia ŋan dↄↄ. Te baŋ Wurubuarɛ ba lese wↄ nyi baa nyiŋ nyeedoŋ kekpaa keŋ nɛ, lɛɛ de Gbeŋgyoo Yesu di."
44013049	Te de Gbeŋgyoo Yesu nombia ŋan yaaseewↄ tɛɛle keŋ dↄↄ pou.
44013050	Mↄna Gyudatena baŋ feefuwↄ do kegyiise baŋ na ala baŋ bee yee Wurubuarɛ te ba wose dana obuo donↄↄ kenaŋ man nɛ, te be naase Pↄↄl na Banabase diyem, te be gegi wↄ lee tɛɛle keŋ man.
44013051	Mena dↄↄ Kristo kpilala baŋ kpiisi be nawↄↄ tɛɛ aŋasa see wↄ na kawola nyi ba te bɛɛ wↄ, te ba lese be nae botↄↄ te be laŋa Ikonium.
44013052	Mↄna Yesu silala baŋ be kyaa botↄↄ nɛ dↄↄ, yɛɛ wↄ gyoŋ nideli na Wurubuarɛ feliŋ ŋon mↄ doo be man nideli.
44014001	Pↄↄl na Banabase ka gyoo Ikonium donↄↄ keŋ man nɛ, be gyuu Gyudatena ↄsom deni keŋ man ŋgba mena keŋ bɛɛ taŋ yɛɛ nɛ. Be kolosi Wurubuarɛ nombia ŋan nideli, te Gyudatena na baŋ ba te yɛɛ Gyudatenawↄ ya nɛ burum lɛɛ Yesu di.
44014002	Mↄna Gyudatena baŋ bↄↄ bɛɛ nyi bↄↄ lɛɛ Yesu di ya nɛ, feefuwↄ do baŋ ba te yɛɛ Gyudatenawↄ ya nɛ te ba korowↄ seŋ tia Pↄↄl na Banabase.
44014003	Pↄↄl na Banabase kyaawↄ botↄↄ weeya akalansɛɛ ŋaale, te be gyↄↄ be konↄↄ kolosi de Gbeŋgyoo Yesu nombia ŋan. Ŋon mↄ seŋawↄ be wↄle te ↄ moo ↄ bɛrɛɛ boele wↄ, te be yɛɛ nombia dinaana na gyakoloŋ nombia botↄↄ wola nyi ↄ nombia ŋan bee kolosi nɛ doo na ŋe gbɛɛ.
44014004	Mena dↄↄ donↄↄ keŋ man balaŋ kpasewↄ akpeŋ ala. Dekpeŋ daale seŋawↄ Gyudatena baŋ wↄle, te daale mↄ seŋawↄ Kristo kpilala baŋ wↄle.
44014005	Keŋte Gyudatena na baŋ ba te yɛɛ Gyudatenawↄ ya nɛ, man baale na be siamantena yɛɛ nↄↄdokoloŋ nyi, baa naase Pↄↄl na Banabase diyem na baa fuŋii wↄ boya.
44014006	Pↄↄl na Banabase ke nyii mena nombia kɛŋa nɛ, be yeuwↄ lee donↄↄ kenaŋ man gyu Listra na Dɛbi donↄↄse ŋan kyaa Likonia tɛɛle man nɛ, na donↄↄse ŋan benaa na botↄↄ nɛ pou kekolosi Wurubuarɛ nombia kpaakpaa ŋan.
44014008	Be ke gyu kelii Listra donↄↄ keŋ man nɛ, na ↄtakase ŋolo kyaa botↄↄ keŋ nyi leenaŋ bↄↄ lola e na, ↄ te tale ta koro ta ya.
44014009	Ↄ ke kyaa botↄↄ ↄ ne tei Pↄↄl kekolosi nɛ, Pↄↄl kɛɛ e yididi te ↄ naawↄ nyi ↄ kelɛɛdi gyae ke tale yela waa nyiŋ kawee kekyↄ,
44014010	keŋte Pↄↄl yako e keŋkeŋ nyi "Koro seŋ n nawↄↄ dↄↄ." Botↄↄ te ↄtakase ŋon toŋawↄ seŋ ↄ nawↄↄ dↄↄ te ↄ fiasɛɛ ↄ ne tɛɛ.
44014011	Balaŋ baŋ kena kpene keŋ Pↄↄl be yɛɛ nɛ, be fae yeesa be dɛɛ Likonia dei man nyi, "Bɛɛneŋ besena na ba wose yɛɛ denibalaŋ kaa seŋ de gyaŋ yaa?"
44014012	Mena dↄↄ ba moo be bɛɛneŋ yela do Banabase na Pↄↄl. Ba doo Banabase nyi Sewuse, te ba doo Pↄↄl mↄ nyi Hemise nawolo nyi ŋon yɛna be kolosire.
44014013	Na be bane ŋon bɛɛ baake e nyi Sewuse nɛ deni seŋɛɛ donↄↄ keŋ nↄↄman. Te bane Sewuse sae ŋon moo nunkyuese na kyeŋkyeŋkↄↄse kaa seŋ donↄↄ keŋ nↄↄman, nawolo nyi ŋon na balaŋ dikpii keŋ ne gyae baa fa Pↄↄl na Banabase kedi ŋgba bɛɛneŋ nɛ.
44014014	Mↄna Banabase na Pↄↄl ke nyii nombia kɛŋa nɛ, be kyaŋa ba kegbase tirii na kawola nyi nombia ŋan te takaa wↄ, te ba moo yeesa yeu karatetee dokoloŋ kagyoo balaŋ dikpii burum baŋ nsana nyi,
44014015	"De tebia, woŋ nombia yaa kɛŋa, weera ɛ ne yɛɛ mena? Daa mↄ yɛɛ denibalaŋwↄ ŋgba ɛmɛɛ nɛ. De kↄŋae de kaa yako Kristo nombia kpaakpaa ŋan fa ŋon, na ɛ ke tina ɛ nombia kɛŋa ŋan be taŋ tↄnↄↄ ya nɛ keyɛɛ yela, na ɛ ke kↄŋ Wurubuarɛ ŋon ↄ bɛɛ yem ya nɛ gyaŋ. Ŋon yɛɛna adido na ateta na ɛpo, na kpene kamasɛ keŋ doo ŋe man nɛ.
44014016	Gyaŋgba keŋ na, ↄ yela balaŋ yɛɛ kpene keŋ baŋ gbagba ne gyae.
44014017	Mↄna ↄ na lese ↄ wose wola nyi ↄ kyaa ampaŋ, lee deeli keŋ ↄ ne yɛɛ nɛ dↄↄ, te ↄ ne fa ŋon ↄga na ɛ wↄↄse man weenɛɛ debaŋ kpaakpaate man. Ↄ ne fa ŋon weenɛɛ te ↄ ne yeli ɛ sia na gye."
44014018	Kristo kpilala baŋ ke yako kɛŋa koraŋ na, yɛɛ wↄ doŋ pɛte be talewↄ tↄ balaŋ baŋ gbɛɛ nyi be na fa wↄ kedi ya.
44014019	Gyudatena baale lee Antiↄke keŋ kyaa Pisidia tɛɛle man nɛ, na Ikonium kↄŋ botↄↄ kaa wↄlɛɛ balaŋ baŋ agyueŋ te ba seŋawↄ be wↄle. Keŋte be fuŋii Pↄↄl boya, te be tuu e na tɛɛle lee donↄↄ keŋ man kelↄ donↄↄ nↄↄman. Na baŋ gyeŋ nyi ↄ ta yem.
44014020	Mↄna Yesu silala baŋ kekↄŋ kaa yilaa ↄ gyaŋ nɛ, ↄ korowↄ bese gyu donↄↄ keŋ man. Ke tɛɛ kena na te ŋon na Banabase laŋa Dɛbi donↄↄ man.
44014021	Pↄↄl na Banabase kekolosi Kristo nombia kpaakpaa ŋan Dɛbi donↄↄ man nɛ, balaŋ burum kↄŋawↄ kaa lɛɛ Yesu di te ba bese ↄ silala, Keŋte ba besewↄ gyu Listra na Ikonium na Antiↄke keŋ kyaa Pisidia nɛ.
44014022	Be kolosiwↄ fa Kristotena baŋ te ba doo wↄ kakyeŋ nyi Kristo nombia ŋan bↄↄ lɛɛ di nɛ, baa kyaŋ ŋa keŋkeŋ. Ba besewↄ do wↄ kakyeŋ nyi, "Kaboena nyi dɛɛ naa diyem nideli pɛna dɛɛ tale gyoo Wurubuarɛ gyoori keŋ man."
44014023	Kristotena dikpii kamasɛ man na, Pↄↄl na Banabase na lese siamantena fa wↄ. Ba lese wↄ taŋ na, bɛɛ bake be nↄↄ fane fa wↄ, na be ta mo be popou do de Gbeŋgyoo Kristo ŋon bↄↄ lɛɛ e di nɛ nyiŋmaa man.
44014024	Ba ke ta kila Pisidia tɛɛle dↄↄ taŋ nɛ, be gyuu Pamfilia tɛɛle man.
44014025	Be kolosi Kristo nombia ŋan Pɛga donↄↄ man. Be ka lee botↄↄ na, te be gyuuwↄ Atalia donↄↄ man.
44014026	Be ka lee botↄↄ mↄ nɛ, ba moowↄ loŋ dↄↄ bese kↄŋ Antiↄke. Antiↄke botↄↄ te Kristotena baŋ fanewↄ mo wↄ do Wurubuarɛ nyiŋmaa man nyi, waa mo ↄ bɛrɛɛ boele wↄ na baa gyu ke yɛɛ tom keŋ bↄↄ yɛɛ taŋ nɛ.
44014027	Ba ke kↄŋ kaa gyoo botↄↄ nɛ, be yilaa Kristotena dikpii keŋ pou te be yako wↄ tom keŋ pou Wurubuarɛ be tɛɛ be dↄↄ yɛɛ, na mena keŋ ↄ ba toro gbɛɛ fa balaŋ baŋ ba te yɛɛ Gyudatenawↄ ya, te baŋ mↄ be lɛɛ Kristo nombia ŋan di nɛ.
44014028	Lee kenaŋ wↄle na, be kyaawↄ be tebia Kristotena baŋ gyaŋ weeya burum.
44015001	Balaŋ baale leewↄ Gyudia tɛɛle man kↄŋ Antiↄke donↄↄ man bɛɛ wola Kristotena baŋ nyi, "Nyi akpaa ɛ te kara ɛ baala wose ŋgba mena keŋ Wurubuarɛ mmaraase ŋan ↄ be yela Mosesi be ŋmarase see nɛ nawolo ya na, Wurubuarɛ be gyae waa tale lɛɛ ɛ nyee ya."
44015002	Mena dↄↄ aŋmaareŋ dinaa daale gyoo balaŋ benaŋ na Pↄↄl na Banabase nsana. Keŋte Kristotena baŋ lese Pↄↄl na Banabase na Antiↄke Kristotena baŋ baale te be kpila wↄ Gyerusalɛm na be kaa naa Kristo kpilala baŋ na ↄsom kegyiise baŋ lee nombii kei dↄↄ.
44015003	Kristotena baŋ ke lↄ wↄ gbɛɛ taŋ nɛ, ba moowↄ Fonisia na Samaria tɛɛlese man. Te be yako be tebia Kristotena baŋ be kyaa botↄↄ nɛ, mena keŋ balaŋ baŋ ba te yɛɛ Gyudatenawↄ ya nɛ ke lɛɛ Yesu nombia ŋan di. Kristotena baŋ nyii nombia kɛŋa na, yɛɛ wↄ gyoŋ nideli.
44015004	Be ke gyu ka gyoo Gyerusalɛm nɛ, Kristo kpilala baŋ na ↄsom kegyiise na Kristotena dikpii keŋ pou lɛɛ wↄ nideli, te baŋ mↄ yako wↄ kpene kamasɛ keŋ Wurubuarɛ be tɛɛ be dↄↄ yɛɛ nɛ.
44015005	Te balaŋ baŋ nafↄ be doo Farasiitena dikpii keŋ man te nɛnɛɛ bↄↄ lɛɛ Yesu di nɛ, man baale korowↄ seŋ te be yako wↄ nyi "Kaboena nyi baa yela baŋ ba te yɛɛ Gyudatenawↄ ya nɛ, ke kara be baala wose na baa di Wurubuarɛ mmaraase ŋan ↄ be yeli Mosesi be ŋmarase see nɛ dↄↄ."
44015006	Mena dↄↄ Kristo kpilala baŋ, na ↄsom kegyiise baŋ gyaŋeewↄ na baa gyoo nombia ŋenaŋ man.
44015007	Ba ke kyↄↄle dↄŋa gyu siaman nɛ, Pita korowↄ seŋ te ↄ yako wↄ nyi, "Me tebia, ɛmɛɛ gbagba ɛ gyeŋ nyi leenaŋ kewalaŋ keŋ, te Wurubuarɛ lese maŋ nyi maa kolosi Kristo nombia kpaakpaa ŋan fa balaŋ baŋ ba te yɛɛ Gyudatenawↄ ya nɛ, na baa nyiŋ nyii na baa lɛɛ Yesu di.
44015008	Wurubuarɛ ŋon ↄ gyeŋ walaŋ kamasɛ konↄↄ man nombia nɛ, lesewↄ wola nyi ↄ te lɛɛ wↄ do lee ↄ feliŋ ŋon ↄ ba mo do be man, ŋgba mena keŋ ↄ ba mo do daa mↄ man nɛ dↄↄ.
44015009	Wurubuarɛ te kɛɛ wↄ nyi be yɛɛ balaŋ kpoo lee de man ya, mↄna ↄ moo be nombiakumɛɛ kyɛɛ wↄ lee keŋ bↄↄ lɛɛ Kristo di dↄↄ.
44015010	Nɛnɛɛ weera te ɛ ne gyae ɛ ke kɛɛse Wurubuarɛ kɛɛ, keŋ ɛ ne gyae ɛ ka mo kasolↄ keŋ daa na de naanaↄ te tale seele ya nɛ, seele baŋ bↄↄ lɛɛ Yesu di nɛ?
44015011	Ɛ na yeli ke kↄŋ mena ya! Dɛɛ lɛɛ di nyi de Gbeŋgyoo Yesu bɛrɛɛ keŋ dↄↄ te Wurubuarɛ lɛɛ da nyee, ŋgba mena keŋ ↄ be lɛɛ baŋ mↄ nɛ."
44015012	Balaŋ baŋ pou bↄↄ gyaŋee nɛ, kyaawↄ yididi debaŋ keŋ bee tei Banabase na Pↄↄl ne yako wↄ mena keŋ Wurubuarɛ be tɛɛ be dↄↄ yɛɛ gyakoloŋ nombia na nombia dinaana balaŋ baŋ ba te yɛɛ Gyudatenawↄ ya man nɛ.
44015013	Ba kekolosi taŋ nɛ, te Gyemisi mↄ gyinaa ↄ nↄↄ nyi, "Ɛ tei me gyaŋ, me tebia.
44015014	Debokeiman te Simↄn Pita yako daa mena keŋ Wurubuarɛ be taŋgbɛɛ yɛɛ wola daa nyi ↄ ne gyae balaŋ baŋ ba te yɛɛ Gyudatenawↄ ya nɛ, te ↄ lese be man baale mo yɛɛ ↄ wui.
44015015	Nombia kɛŋa na Wurubuarɛ akpeŋkpeŋgyↄↄra nombia ŋan te yɛɛ dokoloŋ. Nawolo nyi be ŋmarasewↄ see nyi Wurubuarɛ kpa nyi,
44015016	'Kei wↄle na, maa bese kↄŋ na maa bese ma Defidi dekpaŋalaŋ keŋ be yɛlɛɛ nɛ, na maa desina ka abↄↄ ŋan be wↄlɛɛ nɛ, na ke ka seŋ nideli.
44015017	Denibalaŋ akaŋ baŋ na balaŋ baŋ pou ba te yɛɛ Gyudatenawↄ ya te mↄↄ lese wↄ yɛɛ me wui nɛ, baa kɛo maŋ be Gbeŋgyoo Wurubuarɛ ŋon.
44015018	Nnɛ yaa maŋ ɛ Gbeŋgyoo Wurubuarɛ ŋon, mↄↄ wulaa lese kɛŋa wola lee gyaŋgba nɛ ne yako!' "
44015019	Gyemisi besewↄ gyina ↄ nↄↄwoya ŋan dↄↄ nyi, "Ma agyueŋ man na, ɛ na yeli dɛɛ mo nombia ŋaale ŋere balaŋ baŋ ba te yɛɛ Gyudatenawↄ ya, te bɛɛ mo ba wose fa Wurubuarɛ nɛ ya.
44015020	Mↄna ɛ yela dɛɛ ŋmarase wↄ tↄne nyi, be na di bane dɛɛ weenɛɛ ya, na baa lese ba wose lee kafoŋ nombia man. Be na di wonembu ŋon ba te kara ↄ nyee ya te ↄ ba yem nɛ na wonembu fatabo ya.
44015021	Nawolo nyi be wula bɛɛ kala Wurubuarɛ mmaraase ŋan ↄ ba mo fa Mosesi nɛ Gyudatena ↄsom deni man kefɛɛfowee kamasɛ, te bee kolosi ↄ nombia ŋenaŋ donↄↄ kamasɛ mↄ man."
44015022	Keŋte Kristo kpilala baŋ na ↄsom kegyiise baŋ na Kristotena dikpii keŋ mantena akaŋ pou yɛɛ nↄↄ nyi baa lese be man balaŋ baale na baa kpu na Pↄↄl na Banabase, na baa kpila wↄ Antiↄke. Mena dↄↄ ba lese Gyuda ŋon bɛɛ baake e nyi Basabase nɛ, na Silase baŋ ba wose man dana obuo be man nɛ.
44015023	Nↄↄwoya ŋan doo tↄne keŋ man yɛna nyi. "Daa Kristo kpilala na ↄsom kegyiise na ɛ tebia baŋ be kyaa Gyerusalɛm donↄↄ man nɛ, ne ŋmarasena tↄne kei dee yelee ɛmɛɛ Kristotena baŋ ɛ te yɛɛ Gyudatenawↄ ya, te ɛ kyaa Antiↄke na Siria na Silisia tɛɛlese man nɛ. Dɛɛ do ŋon nↄↄ.
44015024	De te nyii nyi balaŋ baale ta lee de man kↄŋ ɛ gyaŋ, kaa mo nↄↄwoya ŋaale bɛɛ ŋere ŋon te bɛɛ do ŋon kaale, keŋ nyi na daa faa na wↄ gbɛɛ ya.
44015025	Mena dↄↄ de gyaŋeewↄ kolosi see nyi, dɛɛ lese balaŋ baale kpu na de gyoona kpaakpaa Banabase na Pↄↄl, na dee kpila wↄ ɛ gyaŋ.
44015026	Be yɛɛ balaŋ baŋ lee de Gbeŋgyoo Yesu Kristo yele man dↄↄ, te ba moo ba wose fa yeŋ.
44015027	Keŋ dↄↄ te dee kpila Gyudase na Silase mↄ, na baa mo be nↄↄ yako ŋon nombia ŋan dↄↄ ŋmarase do tↄne keŋ man nɛ.
44015028	Daa na Wurubuarɛ feliŋ ŋon te sɛɛ nyi dↄↄ gyae dɛɛ mo nombia ŋaale ŋere ŋon ya. Mↄna ŋan dɛɛ gyae ɛ ke yɛɛ yɛna nyi,
44015029	ɛ na di bane dɛɛ weenɛɛ, yaa wonembu fatabo yaa wonembu ŋon ba te kara ↄ nyee te ↄ ba yem nɛ ya. Nɛnɛɛ mↄ ɛ lese ɛ wose lee kafoŋ nombia man. Akpaa ɛ lese ɛ wose lee kɛŋa pou man na, kpene kamasɛ gyae ke de fa ŋon. De nↄↄwoya ↄto yaa. Ɛ kyaa nideli."
44015030	Be lↄↄ balaŋ baŋ bↄↄ kpili nɛ gbɛɛ, te be laŋa Antiↄke. Be ke gyu ka gyoo botↄↄ nɛ, be yilaa Kristotena dikpii keŋ pou te ba moo tↄne keŋ fa wↄ.
44015031	Balaŋ baŋ ke kala tↄne keŋ nɛ, yɛɛ wↄ gyoŋ lee mena keŋ bↄↄ do wↄ kakyeŋ nɛ dↄↄ.
44015032	Gyudase na Silase baŋ mↄ be yɛɛ Wurubuarɛ akpeŋkpeŋgyↄↄrawↄ nɛ kolosiwↄ nideli do wↄ kakyeŋ na doŋ.
44015033	Be ke di weeya akalansɛɛ ŋaale nɛ, Kristotena baŋ be kyaa botↄↄ nɛ lↄↄ wↄ gbɛɛ wosefɛɛreŋ man te ba besewↄ laŋ balaŋ baŋ bↄↄ kpila wↄ nɛ gyaŋ.
44015034	Mↄna Silase yɛɛ wa agyueŋ nyi waa dↄↄ botↄↄ.
44015035	Pↄↄl na Banabase kyaawↄ Antiↄke kyare kyomii, te baŋ na balaŋ burum baale kolosi de Gbeŋgyoo Wurubuarɛ nombia ŋan fa balaŋ te ba wola wↄ mↄ.
44015036	Debaŋ daale wↄle nɛ, Pↄↄl yako Banabase nyi, "Yela dɛɛ bese gyu donↄↄ kamasɛ keŋ man dↄↄ gyu kekolosi de Gbeŋgyoo Yesu nombia ŋan nɛ, na de kaa kɛɛ balaŋ baŋ bↄↄ lɛɛ Kristo nombia ŋan di nɛ kekyaabii man."
44015037	Nafↄ Banabase gyaewↄ nyi waa mo Gyↄn Maake kpu na ba wose.
44015038	Mↄna Pↄↄl kɛɛ ke nyi tekaboena nyi waa sila wↄ ya. Nawolo nyi ba ke kyaa Pamfilia nɛ, ↄ te yɛɛ tom na wↄ kelii ↄto ya, mↄna ↄ tinaa wↄ yela botↄↄ.
44015039	Mena dↄↄ kewↄŋee dinaa daale gyoo ba nsana te be tira dↄŋa. Banabase moo Maake te ba moowↄ loŋ dↄↄ laŋ Saiporↄse.
44015040	Te Pↄↄl mↄ moo Silase, te Kristotena baŋ fanewↄ nyi de Gbeŋgyoo Wurubuarɛ waa mo ↄ bɛrɛɛ boele wↄ te be lↄↄ wↄ gbɛɛ.
44015041	Pↄↄl tɛɛwↄ Siria na Silisia tɛɛlese man do Kristotena baŋ kakyeŋ.
44016001	Pↄↄl gyuu Dɛbi donↄↄ man, te ↄ gyuu Listra donↄↄ man mↄ. Botↄↄ te ↄ ke naa Kristo baale ŋolo ŋon bɛɛ baake e nyi Timoti nɛ. Ↄ naa yɛɛ Gyuda alo ŋon ↄ be lɛɛ Yesu di, mↄna ↄ kya yɛɛ Giriki baale e.
44016002	Kristotena baŋ pou be kyaa Listra na Ikonium donↄↄse man nɛ dii adansɛɛ kpaakpaate lee ↄ wose man.
44016003	Na Pↄↄl ne gyae waa mo Timoti sila ↄ wose dↄↄ, ↄ yela be kara ↄ baala wose, nawolo nyi Gyudatena baŋ pou be kyaa botↄↄ nɛ gyeŋ nyi Timoti ↄ kya yɛɛ Giriki baale e.
44016004	Ba ke ta bɛɛ lam donↄↄse ŋan man nɛ, be yako wↄ nombia ŋan Kristo kpilala na kegyiise baŋ be kyaa Gyerusalɛm be yako see nyi baa di ŋe dↄↄ nɛ.
44016005	Mena dↄↄ Kristotena baŋ seŋawↄ keŋkeŋ ba kelɛɛdi keŋ man nideli, na wee kamasɛ na balaŋ ne kaa kpuu na wↄ.
44016006	Pↄↄl na ↄ tebia tɛɛwↄ ka mo na Firigia na Galatia tɛɛlese ŋan man, nawolo nyi Wurubuarɛ feliŋ ŋon te fa wↄ gbɛɛ nyi baa gyu kekolosi nombia ŋan Esia tɛɛle man ya.
44016007	Be ke gyu kelii Misia tɛɛle wulu man nɛ, be yɛɛ kakyeŋ nyi baa gbaa gyoo Bitinia tɛɛle man, mↄna Yesu feliŋ ŋon te fa wↄ gbɛɛ ya.
44016008	Mena dↄↄ be gbaa Misia tɛɛle man tisi laŋ Torase donↄↄ man.
44016009	Ke nelim na, te Pↄↄl naa kolo na ↄ sia ŋgba dosɛɛ man nɛ nyi, ↄ te naa balee ŋolo ta lee Masedonia tɛɛle man kↄŋ ↄ na sola e nyi, "Gbaa kↄŋ de gyaŋ Masedonia na n kaa kyↄ daa."
44016010	Pↄↄl kena ke pɛ, te da korowↄ desina da wose bileŋ na dee gyu Masedonia nawolo nyi, de lɛɛwↄ di nyi Wurubuarɛ baake na daa nyi dee gyu ke yako Kristo nombia kpaakpaa ŋan fa balaŋ botↄↄ mↄ.
44016011	Da moo degbele dinaa lee Torase teeŋ gyu Samoterase. Tɛɛ naawↄ na te de gyuu Neyapolise donↄↄ man.
44016012	De ka lee botↄↄ na, te de gyuuwↄ Filipi donↄↄ man. Filipi donↄↄ kenaŋ yɛɛ Masedonia tɛɛle yenaŋ daale donↄↄ dinaa ke. Na Romantena kyaa donↄↄ kenaŋ man burum, te de kyaawↄ botↄↄ weeya akalansɛɛ ŋaale.
44016013	Gyudatena kefɛɛfowee kelii nɛ, te da leewↄ donↄↄ keŋ man gyu boo daale nↄↄman. Na da gyeŋ nyi dɛɛ naa Gyudatena dɛɛgyaŋee fane botↄↄ. De lii botↄↄ na te de tisiwↄ kyaa. Na ala baale te yilaa botↄↄ, te de fiasɛɛ dee kolosi Wurubuarɛ nombia fa wↄ.
44016014	Ala baŋ bↄↄ tei de nombia nɛ, man ŋolo yele yɛna Lidia. Ↄ lee Tiatira donↄↄ keŋ man te ↄ ne yↄↄ agoo kanyaŋse ŋaale, na ↄ yɛɛ walaŋ ŋon mↄ ↄ na som Wurubuarɛ nideli. Mena dↄↄ de Gbeŋgyoo toro wa agyueŋ, te ↄ lɛɛ nombia ŋan Pↄↄl ne yako nɛ do nideli.
44016015	Mena dↄↄ be sↄↄ ŋon na ↄ dekpaŋalaŋmantena pou Wurubuarɛ loŋ. Te ↄ yako wↄ nyi, "Akpaa ɛ te lɛɛ maŋ do nyi ampaŋ ma te lɛɛ de Gbeŋgyoo Yesu di na, kenaŋ na mɛɛ sola ŋon nyi ɛ kↄŋ kaa kyaa me dɛɛ." Te ↄ waase daa nideli mo daa gyu ↄ dɛɛ.
44016016	Wee daale nɛ da korowↄ dee gyu botↄↄ keŋ bɛɛ fane nɛ, te de gyaŋee na alebubii ŋolo na ↄ yɛɛ balaŋ baale alebu e. Feliŋkum daale doo ↄ man, keŋ ne yeli ↄ ne tale gbala. Lee ↄ kegbala dↄↄ ↄ gbeŋgyoona baŋ nyiŋa kↄba nideli.
44016017	Botↄↄ te alebu kei sila daa na Pↄↄl na ↄ ne fae yeesa nyi, "Balaŋ kɛwↄ yɛna Wurubuarɛ adidote ŋon tewulɛɛ. Mena keŋ ɛ ke yɛɛ na Wurubuarɛ ke lɛɛ ɛ nyee nɛ yaa bɛɛ wola ŋon nɛ."
44016018	Ↄ yɛɛwↄ mena weeya burum te yɛɛ Pↄↄl ahiŋ te ↄ gɛɛsewↄ kɛɛ e, te ↄ faree e yako nyiaa, "Lee Yesu Kristo yele man, mɛɛ yako nyaŋ feliŋkum keŋ doo ↄ man nyi, lee ↄ man!" Debokenaŋ man te feliŋkum keŋ leewↄ ↄ man laŋ.
44016019	Debaŋ keŋ alebu ŋon gbeŋgyoona be naa nyi be kↄba kenyiŋ gbɛɛ te tↄↄ nɛ, te ba ke kyaŋa Pↄↄl na Silase te be wↄŋee wↄ gyu kegyiise dɛɛgyaŋee man balaŋ nsana.
44016020	Ba moo wↄ gyu Roman kegyiise gyaŋ te ba ke yako wↄ nyi, "Balaŋ kɛwↄ yɛɛ Gyudatenawↄ, te ba te kↄŋ bɛɛ wↄlɛɛ donↄↄ keŋ.
44016021	Bɛɛ wola abↄↄ ŋan na seŋ tia da mmaraase. Daa yɛɛ Romantenawↄ, dↄↄ gyae dɛɛ tale di ŋe dↄↄ ya."
44016022	Mena dↄↄ balaŋ dikpii keŋ pou kaa kyↄↄ wↄ te ba seŋawↄ tia wↄ. Kegyiise baŋ yela ba kpee Pↄↄl na Silase kegbase te be yela dambiise yee wↄ nideli.
44016023	Be ke tuku wↄ nideli taŋ nɛ ba moo wↄ do deni man, te be faree deni keŋ dↄↄ kɛɛre ŋon nyi waa tↄ deni keŋ nideli na bↄↄ nyiŋ lee ya.
44016024	Deni keŋ dↄↄ kɛɛre ŋon kenyii nombia kɛŋa dↄↄ, ↄ moo wↄ do deni tↄↄmante keŋ man te ↄ gyↄↄ wↄ ↄpaŋ be nawↄↄ man.
44016025	Kelii tɛɛ nsana nɛ, Pↄↄl na Silase korowↄ bɛɛ fane na bee kpee nↄↄneŋ lese Wurubuarɛ yele. Na balaŋ akaŋ baŋ mↄ be doo deni man nɛ ne tei wↄ.
44016026	Debokenaŋ man te tɛɛle wosiwↄ keŋkeŋ, te deni keŋ mokↄↄ wosiwↄ. Denɛɛ ŋan anaanↄↄse pou torowↄ, te be nawↄↄ leewↄ ↄpaŋ keŋ man.
44016027	Deni keŋ dↄↄ kɛɛre ŋon kefoŋ nɛ, ↄ naawↄ nyi denɛɛ ŋan ta toro te ↄ wↄŋa ↄ sila lese nyi waa ko ↄ wose. Nawolo nyi ŋon gyeŋ nyi balaŋ baŋ pou be doo deni keŋ man nɛ ta lee yeu.
44016028	Keŋte Pↄↄl fae yeesa keŋkeŋ yako e nyi, "Na gooli n wose ya, de popou kyaa kɛbo!"
44016029	Mena dↄↄ deni keŋ dↄↄ kɛɛre ŋon yela ba moo kanea kↄna e, te ↄ yeuwↄ gyoo deni keŋ man te ↄ ke ŋmiŋawↄ Pↄↄl na Silase nawↄↄ tɛɛ. Na ↄ ne seree kpakpakpakpa.
44016030	Te ↄ moo wↄ lee te ↄ bↄↄse wↄ nyi, "Ɛ waase da, woŋ te maa yɛɛ na Wurubuarɛ ke lɛɛ ma nyee?"
44016031	Botↄↄ te be tiranↄↄ yako e nyi, "Lɛɛ de Gbeŋgyoo Yesu di, na Wurubuarɛ ke lɛɛ ɛmɛɛ na n dekpaŋalaŋmantena pou nyee."
44016032	Te be kolosi de Gbeŋgyoo Wurubuarɛ nombia ŋan fa deni keŋ dↄↄ kɛɛre ŋon na ↄ dekpaŋalaŋmantena pou.
44016033	Botↄↄ te deni keŋ dↄↄ kɛɛre ŋon moo Pↄↄl na Silase gyu ka nyekee be gyamɛɛ, te baŋ mↄ sↄↄ ŋon na ↄ dekpaŋalaŋmantena pou Wurubuarɛ loŋ.
44016034	Ↄ moo wↄ gyu ↄ dɛɛ ke fa wↄ weenɛɛ. Yɛɛ ŋon na ↄ dekpaŋalaŋmantena pou gyoŋ, nawolo nyi ba te kaa lɛɛ de Gbeŋgyoo Wurubuarɛ di.
44016035	Tɛɛ kena te Romantena kegyiise baŋ kpila kotↄtↄↄtena kegyiise nyi, baa gyu keyako deni keŋ dↄↄ kɛɛre ŋon nyi, "Waa lese Pↄↄl na Silase na baa ta."
44016036	Mena dↄↄ deni keŋ dↄↄ kɛɛre ŋon yako Pↄↄl nyi, "Kegyiise baŋ te kpila balaŋ kↄŋ nyi maa tina ŋon yela na ɛ ke ta, mena dↄↄ ɛ ke tale ta wosefɛɛreŋ man."
44016037	Mↄna Pↄↄl yako kotↄtↄↄtena kegyiise baŋ nyi, "Be te di de nombia ya te be tuku daa balaŋ nsana te be kyaŋa daa ke tↄ deni, keŋ de yɛɛ Romantena gbagbawↄ. Te nɛnɛɛ bɛɛ gyae baa yo tina daa yela nyi dɛɛ ta. Koa, dↄↄ gyu ya, kegyiise baŋ gbagba baa kↄŋ na be kaa lese daa."
44016038	Mena dↄↄ kotↄtↄↄtena kegyiise baŋ besewↄ gyu ke yako nombia kɛŋa fa Romantena kegyiise baŋ. Te be kenyii nyi Pↄↄl na Silase yɛɛ Romantenawↄ nɛ, gyakoloŋ gyoo wↄ.
44016039	Mena dↄↄ be kↄŋawↄ be gyaŋ kaa doo wↄ teree, te ba lese wↄ lee deni keŋ man, te be waase wↄ nyi baa lee be donↄↄ keŋ man.
44016040	Pↄↄl na Silase ka lee deni keŋ man nɛ, be gyuu alo ŋon bɛɛ baake e nyi Lidia nɛ dɛɛ. Te ba ke naa Kristotena baŋ botↄↄ te be kolosiwↄ fa wↄ do wↄ kakyeŋ te be laŋawↄ.
44017001	Pↄↄl na Silase moowↄ Anfipolise na Apolonia donↄↄse man te be gyuu Tesalonika donↄↄ man, na Gyudatena ↄsom deni kyaa botↄↄ.
44017002	Pↄↄl gyuu Gyudatena ↄsom deni keŋ man, ŋgba mena keŋ ↄ ne taŋ yɛɛ nɛ. Pↄↄl na balaŋ benaŋ moo Gyudatena kefɛɛfoweeya atooro sↄↄŋ gyoo Wurubuarɛ nombia aŋmaraseŋ see ŋan man.
44017003	Na ↄ na lese nombia ŋan man wola wↄ nyi, "Kaboena nyi Kristo ŋon Wurubuarɛ be yako see nyi waa kↄŋ nɛ waa naa diyem na waa foŋ lee yeŋ man. Te ↄ besewↄ yako nyi, Yesu ŋon nombia mɛɛ yako ŋon nɛ, ŋon yɛna Kristo nyeelɛɛre ŋon."
44017004	Te Gyudatena baale agyueŋ kyɛɛkeewↄ te be lɛɛ Yesu di, te be sila Pↄↄl na Silase. Girikitena baŋ bee yee Wurubuarɛ na ala burum baale, baŋ ba wose man dana obuo nɛ mↄ lɛɛ nombia ŋan do.
44017005	Mↄna Gyudatena baŋ ba te lɛɛ Yesu di ya nɛ, man baale sia yɛɛwↄ Pↄↄl na Silase dↄↄ, te ba korowↄ yilaa donↄↄ keŋ man aboŋtena, te be wosi donↄↄ keŋ ampaŋ ampaŋ. Mena dↄↄ be gyuu balee ŋon bɛɛ baake e nyi Gyasↄn nɛ dɛɛ bɛɛ kɛo Pↄↄl na Silase baa lese wↄ fa balaŋ dikpii keŋ.
44017006	Keŋ ba te naa wↄ dↄↄ ya nɛ, be wↄŋee Gyasↄn na Kristotena baale gyu donↄↄ keŋ kegyiise gyaŋ na yeesa nyi, "Balaŋ kɛwↄ yɛɛ tɛɛleyɛlɛɛlawↄ. Ba de laŋae kamasɛ na bee loo nombia do, te nɛnɛɛ ba te kaa lii de gyaŋ kɛbo,
44017007	te Gyasↄn dↄↄ ŋon lɛɛ wↄ see ↄ dɛɛ. Bɛɛ wↄlɛɛ gyoo dinaa Kaesa mmaraase ŋan, te bɛɛ yako nyi gyoo ŋolo kyaa bela ŋon bɛɛ baake e nyi Yesu."
44017008	Donↄↄ keŋ mantena na kegyiise baŋ kenyii nombia kɛŋa nɛ, ba nyonowↄ nideli.
44017009	Mena dↄↄ be yela Gyasↄn na balaŋ akaŋ baŋ tↄↄ kↄba daale mo seŋ be wↄle nyi, bↄↄ tekaa yɛɛ mena bela ya te be tina wↄ yela.
44017010	Tɛɛ ke yu pɛ te Kristotena baŋ moo Pↄↄl na Silase lee donↄↄ keŋ man, te be gyuu Beria donↄↄ man. Be ke gyu ka gyoo botↄↄ nɛ, be gyuuwↄ Gyudatena ↄsom deni keŋ man.
44017011	Balaŋ baŋ be kyaa Beria nɛ, gyeŋ nombia kela Tesalonikatena, nawolo nyi ba moo be konↄↄse pou lɛɛ Wurubuarɛ nombia ŋan. Te bɛɛ gyoo Wurubuarɛ nombia aŋmaraseŋ see ŋan man wee kamasɛ, na bɛɛ kɛɛ nyi nombia ŋan Pↄↄl na wola wↄ nɛ yɛɛ ampaŋ?
44017012	Mena dↄↄ Gyudatena balaŋ burum lɛɛ Kristo nombia ŋan di. Te Girikitena ala baŋ ba wose man dana obuo na Girikitena baala burum mↄ lɛɛ Kristo nombia ŋan di.
44017013	Gyudatena baŋ be kyaa Tesalonika kenyii nyi Pↄↄl ne yako Wurubuarɛ nombia ŋan Beria mↄ nɛ, be kↄŋawↄ kaa wosi botↄↄ wↄlɛɛ Pↄↄl na ↄ tebia fa wↄ.
44017014	Debokenaŋ man te Kristotena baŋ lↄↄ Pↄↄl gbɛɛ te ↄ laŋa ɛpo nↄↄman. Mↄna Silase na Timoti dↄↄ baŋ dↄↄwↄ Beria botↄↄ.
44017015	Balaŋ baŋ bↄↄ moo Pↄↄl ka tee nɛ, moo e kelii na Atɛnse donↄↄ man. Be ka bese bɛɛ kↄŋ Beria nɛ, Pↄↄl doo wↄ tiila nyi baa yako Silase na Timoti nyi be kaa tuŋ e bileŋ.
44017016	Pↄↄl kɛɛ gyeki Silase na Timoti Atɛnse donↄↄ man nɛ, ↄ naawↄ nyi bɛɛneŋ te wulu donↄↄ keŋ man mena dↄↄ takaa e nideli.
44017017	Mena dↄↄ ↄ gyuu Gyudatena ↄsom deni keŋ man, na ŋon na Gyudatena na balaŋ baŋ ba te yɛɛ Gyudatenawↄ ya te bee yee Wurubuarɛ nɛ, na gyoo Wurubuarɛ nombia ŋan man nideli. Mena te wee kamasɛ mↄ, ↄ ne kolosi fa balaŋ baŋ bɛɛ kↄŋ botↄↄ keŋ balaŋ ne gyaŋee nɛ.
44017018	Botↄↄ te wolala baale baŋ bɛɛ baake wↄ nyi Epikuritena na Setↄyikitena nɛ, na ŋon Pↄↄl wↄŋee nombia ŋaale. Pↄↄl kekolosi lee Yesu kabese foŋ lee yeŋ man nombia nɛ, balaŋ baale bↄↄsewↄ nyi "Na woŋ yaa nkpee kei ne yako baa? Te baale mↄ kpa, mberem ↄ ne kolosi bɛɛneŋ wↄlɛɛ baale nombia bo."
44017019	Mena dↄↄ ba moo Pↄↄl gyu be dɛɛgyaŋee keŋ bɛɛ baake ke nyi Areopaguse nɛ, kegyiise siaman. Te be bↄↄse Pↄↄl nyi, "Nyaŋ ke tale lese n kawola wↄle kei man wola daa?
44017020	Nawolo nyi n nombia ŋan n na wolo nɛ, ta bese nombia wↄlɛɛ da deŋela man. Mena dↄↄ dɛɛ gyae nyi n ka lese ŋe man wola daa."
44017021	Balaŋ baŋ be kyaa Atɛnse donↄↄ keŋ man na ŋↄↄla baŋ be kyaa botↄↄ nɛ, bɛɛ yɛɛ kolo kpu na nombia wↄlɛɛ kenyii na ŋa keyako ya.
44017022	Keŋte Pↄↄl korowↄ seŋ kegyiise baŋ be kyaa Areopaguse dɛɛgyaŋee keŋ siaman te ↄ yako wↄ nyiaa, "Atɛnsetena, ma te naa nyi gbɛɛ kamasɛ man na, ɛ dana yↄ ↄsom keŋ man nideli.
44017023	Nawolo nyi ma keta mee kila donↄↄ keŋ na, me naa abↄↄ ŋan ɛ na som nɛ, te me naawↄ nyi ɛ te ŋmarase gyakaa ɛ kedeesa boe daale dↄↄ nyi, 'Wurubuarɛ ŋon dↄↄ gyeŋ e ya nɛ kedeesa boe.' Mena Wurubuarɛ ŋon ɛ ba gyeŋ e ya te ɛ na som e nɛ, ↄ nombia yaa mɛɛ gyae maa yako ŋon nɛ.
44017024	Wurubuarɛ ŋon ↄ be yɛɛ tɛɛle kei na kpene kamasɛ keŋ doo ke man nɛ, ŋon yɛna adido na ateta Gbeŋgyoo. Ↄ bɛɛ kyaa denɛɛ ŋan denibalaŋ be bam te bɛɛ som ŋe man nɛ man ya.
44017025	Te yɛɛ mↄ nyi kolo ne hia na e, te ↄ ne gyae nyi denibalaŋ baa yɛɛ fa e ya. Nawolo nyi ŋon ne faa na balaŋ pou nyeedoŋ na weesɛɛ na kpene kamasɛ.
44017026	Walaŋ dokoloŋ dↄↄ, te ↄ tɛɛwↄ yela debiise balaŋ pou kↄŋawↄ tɛɛle kei dↄↄ. Ŋon see na debaŋ, na botↄↄ keŋ walaŋ kamasɛ waa kyaa tɛɛle kei dↄↄ.
44017027	Wurubuarɛ yɛɛ kɛŋa pou see na balaŋ kenyiŋ kɛo e na baa naa e. Mↄna ↄ be dana lem lee de man ŋolo gyaŋ ya.
44017028	Ŋgba mena keŋ ŋolo be yako see nyi, ŋon dↄↄ te de dana nyeedoŋ te dɛɛ tale wosi da wose te de kyaa nɛ. Ɛmɛɛ gbagba ɛ nↄↄneŋ kpeere ŋolo yako nombii kei nyi, daa mↄ de yɛɛ ↄ biawↄ.
44017029	Mena dↄↄ keŋ de yɛɛ ↄ biawↄ dↄↄ, de na kɛɛ nyi Wurubuarɛ yɛɛ ŋgba kↄba yayam, yaa nyeele wolom, yaa boe keŋ balaŋ ba mo ba agyueŋ na ba adao mo ke yɛɛ bane see nɛ ya.
44017030	Gyaŋgba keŋ na Wurubuarɛ lese ↄ sia lee nombia ŋan balaŋ ba gyeŋ ya te bɛɛ yɛɛ nɛ dↄↄ. Mↄna nɛnɛɛ dↄↄ ↄ ne faree balaŋ pou yenaŋ kamasɛ nyi, baa kyɛɛkee lee be gbɛɛneŋ kumɛɛ man na baa kↄŋ ↄ gyaŋ.
44017031	Nawolo nyi ↄ ta lese wee daale see, keŋ waa ta walaŋ ŋon ↄ ba lese see nɛ dↄↄ, na waa di walaŋ kamasɛ nombia gbɛɛ kpaakpaate man. Mena keŋ balaŋ kenyiŋ gyeŋ nyi mena nombia kɛŋa yɛɛ ampaŋ dↄↄ, te ↄ gyuusu walaŋ ŋonaŋ lee yeŋ man."
44017032	Balaŋ baŋ kenyii mena keŋ Pↄↄl ne kolosi lee yeŋ wↄle kefoŋ wose man nombia nɛ, be man baale kulu e te baale mↄ yako e nyi, "Dɛɛ gyae n ka bese yako daa mena nombia kɛŋa bela."
44017033	Mena dↄↄ Pↄↄl korowↄ lee balaŋ baŋ degyaŋee keŋ man.
44017034	Balaŋ baŋ baale seŋawↄ Pↄↄl wↄle te be lɛɛ Yesu di. Be man baale yɛna Dinisuse ŋon ↄ yɛɛ botↄↄ keŋ bɛɛ gyaŋee nɛ kegyia ŋolo e, na alo ŋon bɛɛ baake e Damarise nɛ, na be man balaŋ burum baale.
44018001	Kei wↄle nɛ, Pↄↄl korowↄ lee Atɛnse donↄↄ keŋ man laŋ Korinto.
44018002	Botↄↄ te ↄ ke naa Gyuda baale ŋolo ŋon bɛɛ baake e nyi Akuila nɛ. Ↄ yɛɛ Pↄntuse baale e, te ŋon na ↄ wɛɛle Pirisila ka lee Itali kↄŋ Korinto donↄↄ man te kyare ta ya. Nawolo nyi gyoo dinaa Klaudiuse ta see mmaraa nyi, Gyudatena pou baa lee Roman donↄↄ keŋ man. Pↄↄl gyuuwↄ Akuila na ↄ wɛɛle gyaŋ Korinto botↄↄ.
44018003	Te keŋ ŋon na wↄ pou tom yɛɛ dokoloŋ dↄↄ, ↄ kyaawↄ be gyaŋ te be yɛɛ tom bom. Ba tom keŋ bɛɛ yɛɛ yɛna nyi, kanyaŋse te bɛɛ mo yɛɛ denɛɛ yↄↄ.
44018004	Gyudatena kefɛɛfowee kamasɛ nɛ, Pↄↄl ne gyu Gyudatena ↄsom deni man, na ŋon na wↄ ta gyoo Wurubuarɛ nombia ŋan man nideli, na Gyudatena na Girikitena kenyiŋ lɛɛ Wurubuarɛ nombia ŋan di.
44018005	Silase na Timoti ka lee Masedonia kↄŋ na, Pↄↄl te yɛɛ kolo kpu na Kristo nombia ŋan keyako ya. Ↄ na lese ŋe man wola Gyudatena baŋ nideli nyi Yesu yɛna nyeelɛɛre ŋon Wurubuarɛ be yako see nyi waa kↄŋ nɛ.
44018006	Mↄna be bɛɛ Pↄↄl nombia ŋan te ba tee e. Mena dↄↄ ŋon mↄ kpiisi ↄ kegba ayimɛɛ woli wↄ keŋ nawolo nyi ↄ ta lese ↄ nyiŋmaase lee be nombia man te ↄ yako wↄ nyi, "Akpaa ɛ yoo Wurubuarɛ gbɛɛman na, ɛmɛɛ gbagba ɛ nombia ŋenaŋ, te yɛɛ me nombia bela ya. Nawolo nyi keŋ kaboena nyi maa yɛɛ yaa me yɛɛwↄ nɛ. Lee gyɛŋ ne gyu dↄↄ, maa gyu kekolosi Wurubuarɛ nombia bo fa baŋ ba te yɛɛ Gyudatenawↄ ya nɛ."
44018007	Mena dↄↄ ↄ leewↄ be gyaŋ gyu kekyaa Tituse Gyustuse ŋon ↄ te yɛɛ Gyuda baale e ya te ↄ na som Wurubuarɛ nɛ dekpaŋalaŋ man. Ↄ dekpaŋalaŋ kenaŋ benaa na Gyudatena ↄsom deni keŋ.
44018008	Bↄ ↄsom deni man kegyia ŋon bɛɛ baake e nyi Kirispuse nɛ na ↄ dekpaŋalaŋmantena pou lɛɛ de Gbeŋgyoo Wurubuarɛ nombia ŋan di. Korintotena burum mↄ nyii nombia ŋan te be lɛɛ ŋa di, te be sↄↄ wↄ Wurubuarɛ loŋ.
44018009	Wee daale nelim nɛ, de Gbeŋgyoo Wurubuarɛ kolosiwↄ fa Pↄↄl ŋgba dosɛɛ man nɛ nyi, "Na yee ya, mↄna kolosi Wurubuarɛ nombia ŋan debaŋ kamasɛ. Na tina ŋa keyako yela ya.
44018010	Nawolo nyi me kpuɛ na neŋ. Ŋolo be gyae waa tale yɛɛ neŋ kolo ya, nawolo nyi balaŋ burum kyaa donↄↄ kei man keŋ be yɛɛ me wui."
44018011	Mena dↄↄ Pↄↄl kyaawↄ botↄↄ kulutoo dokoloŋ na yaale na ↄ na wola wↄ Wurubuarɛ nombia ŋan.
44018012	Debaŋ keŋ Galio ba seŋ Romantena gyoo dinaa nawↄↄ man dii gyoori Girikitena dↄↄ nɛ, te Gyudatena yɛɛ nↄↄ te be kyaŋa Pↄↄl mo e gyu nombia dedii man.
44018013	Te be yakowↄ nyi "Balee kei na wola balaŋ Wurubuarɛ ↄsom wↄle daale keŋ ne tia da mmaraase."
44018014	Pↄↄl ka mo waa kolosi pɛ, te Galio yako Gyudatena baŋ nyi, "Nyi akpaa deŋ yɛɛ nyi nombiikum daale yaa balee kei yɛɛwↄ na, nafↄ maa nyiŋ konↄↄ fa ŋon.
44018015	Mↄna kei dↄↄ, ke yɛɛ nↄↄwoya na yela, na ɛmɛɛ gbagba ya mmaraase wose man te ɛ ne wↄŋee dↄↄ, ɛmɛɛ gbagba ɛ gyu kedi ɛ nombia. Nombia kɛŋa dinↄↄ dↄↄ, maŋ be gyae maa tale di ŋa ya."
44018016	Te ↄ yela be gegi wↄ lee nombia dedii man botↄↄ.
44018017	Keŋte balaŋ baŋ pou korowↄ kyaŋ Sositene ŋon ↄ yɛɛ ↄsom deni keŋ kegyia e nɛ, te be tuku e nombia dedii man botↄↄ, mↄna Galio te taŋ bua wↄ ya.
44018018	Pↄↄl kyaawↄ Kristotena baŋ be kyaa Korinto nɛ gyaŋ kelii debaŋ daale, te ↄ korowↄ lee botↄↄ mo loŋ dↄↄ gyu Siria tɛɛle man. Ↄ ne gyu na te ↄ moo Pirisila na Akuila kpu na ↄ wose. Ↄ ke gyu ka gyoo Kenkiria donↄↄ man nɛ, ↄ gbee ↄ nyee lee ntam keŋ ↄ be kam fa Wurubuarɛ nɛ dↄↄ.
44018019	Be ke gyu ka gyoo Efeso donↄↄ man nɛ, ↄ tinaa Pirisila na Akuila yela, te waageŋ gyuu Gyudatena ↄsom deni man, te ŋon na wↄ gyoo Wurubuarɛ nombia ŋan man.
44018020	Keŋte balaŋ baŋ yako e nyi nafↄ waa kyaa be gyaŋ kyomii te ↄ bɛɛwↄ.
44018021	Ↄ kee gyu na te ↄ yako wↄ nyiaa, "Akpaa Wurubuarɛ de sɛɛ na, maa bese kↄŋ ɛ gyaŋ." Te ↄ moowↄ loŋ dↄↄ lee Efeso donↄↄ man laŋ.
44018022	Ↄ kelii Kaesaria donↄↄ man nɛ, ↄ leewↄ botↄↄ gyu Gyerusalɛm donↄↄ man ka do Kristotena baŋ nↄↄ, te ↄ laŋa Antiↄke.
44018023	Ↄ dii weeya akalansɛɛ botↄↄ, kenaŋ wↄle nɛ ↄ tɛɛwↄ Galatia na Firigia tɛɛlese man do Kristotena baŋ kakyeŋ.
44018024	Debaŋ kenaŋ man na, Gyuda baale ŋon bɛɛ baake e nyi Apolo, ŋon bↄↄ lola e Alɛkesanda donↄↄ man nɛ, te kↄŋ ↄ kyaa Efeso donↄↄ man. Ↄ yɛɛ walaŋ ŋon ↄ gyeŋ kekolosi nideli, te ↄ gyeŋ Wurubuarɛ nombia aŋmaraseŋ see ŋan mↄ nideli.
44018025	Na be taŋ wola e de Gbeŋgyoo Yesu nombia ŋan nideli. Ↄ moo ↄ konↄↄ pou yase sia kolosi te ↄ wola de Gbeŋgyoo Yesu wose man nombia ŋan man nideli, mↄna Gyↄn kesↄ balaŋ Wurubuarɛ loŋ keŋ kaageŋ wose man nombia te ↄ gyeŋ.
44018026	Ↄ gyoo Gyudatena ↄsom deni man te ↄ gyↄↄ ↄ konↄↄ kolosi Wurubuarɛ nombia ŋan. Pirisila na Akuila kenyii ↄ nombia ŋan ↄ na wolo nɛ, be kaa moo e gyu be dɛɛ te be desinawↄ lese Wurubuarɛ nombia ŋan man wola e nideli.
44018027	Debaŋ keŋ Apolo be yɛɛ wa agyueŋ nyi ↄ ne gyu Akaya Girikitena tɛɛle man nɛ, Kristotena baŋ be kyaa Efeso nɛ doo e kakyeŋ, te be faa e be nyiŋmaa man tↄne nyi waa mo gyina Kristotena baŋ be kyaa botↄↄ nɛ, nyi baa lɛɛ e nideli. Ↄ ka gyoo botↄↄ nɛ, ↄ kyↄↄ baŋ lee Wurubuarɛ bɛrɛɛ keŋ dↄↄ, bↄↄ lɛɛ de Gbeŋgyoo Yesu di nɛ nideli.
44018028	Be gyaŋee balaŋ man bɛɛ lɛɛ aŋmaareŋ lee Wurubuarɛ nombia man na ↄ ne di Gyudatena baŋ dↄↄ, nawolo nyi ↄ na mo Wurubuarɛ nombia aŋmaraseŋ see ŋan wola wↄ nyi Yesu yɛna nyeelɛɛre ŋon Wurubuarɛ be yako see nyi waa kↄŋ nɛ.
44019001	Debaŋ keŋ Apolo kyaa Korinto nɛ, Pↄↄl besewↄ kila menɛɛ kelii Efeso donↄↄ man. Botↄↄ te ↄ ke naa Yesu silala baale,
44019002	te ↄ bↄↄse wↄ nyi, "Debaŋ keŋ ɛ be lɛɛ Yesu di na, Wurubuarɛ moo ↄ feliŋ ŋon do ɛ man?" Te be tiranↄↄ fa e nyi, "De te nyii ta gba nyi Wurubuarɛ feliŋ daale kyaa ya."
44019003	Te Pↄↄl bↄↄse wↄ bela nyi, "Kenaŋ na Wurubuarɛ loŋ woŋti yaa be sↄↄ ŋon?" Te be tiranↄↄ fa e nyiaa, "Gyↄn Wurubuarɛ loŋkesↄ te be sↄↄ daa."
44019004	Botↄↄ te Pↄↄl yako wↄ nyi, "Baŋ bↄↄ kyɛɛkee lee be gbɛɛneŋ kumɛɛ man nɛ, baŋ te Gyↄn sↄↄ wↄ Wurubuarɛ loŋ. Keŋte ↄ yako Iseraetena nyi, baa lɛɛ ŋon waa kↄŋ ŋon Gyↄn wↄle nɛ di. Ŋon yɛna Yesu."
44019005	Be ke nyii nombia kɛŋa nɛ, be yela be sↄↄ wↄ Wurubuarɛ loŋ lee de gbeŋgyoo Yesu yele man.
44019006	Pↄↄl moo ↄ nyiŋmaa gyakaa be dↄↄ, te Wurubuarɛ moo ↄ feliŋ do be man. Botↄↄ te be kolosi deise wↄlɛɛ, te Wurubuarɛ tɛɛwↄ be dↄↄ kolosi nombia.
44019007	Na be yɛɛ ŋgba baala kufu bala (12) nɛ.
44019008	Gyaalaŋna batooro sↄↄŋ na, Pↄↄl ne gyu Gyudatena ↄsom deni man, na ↄ ne gyↄ ↄ konↄↄ kolosi Wurubuarɛ nombia ŋan fa wↄ. Ŋon na wↄ na gyoo Wurubuarɛ nombia ŋan man, te ↄ ne wↄŋee ba agyueŋ kↄŋ Wurubuarɛ gyoori deedii keŋ wose man nombia man, na baa nyiŋ lɛɛ Yesu di.
44019009	Mↄna be man baale yɛɛ konↄↄyuŋ te be bɛɛwↄ bↄↄ lɛɛ Yesu nombia ŋan di ya, te be yako nombiakumɛɛ lee de Gbeŋgyoo Yesu nyeedoŋ gbɛɛ keŋ ↄ ba wolo nɛ wose man balaŋ nsana. Mena dↄↄ Pↄↄl moo silala baŋ kpu na ↄ wose, te ba korowↄ tina balaŋ baŋ yela. Wee kamasɛ na bɛɛ gyaŋee Tiranuse deni dinaa keŋ ↄ na wola abↄↄ nɛ man gyoo Wurubuarɛ nombia ŋan man.
44019010	Ↄ yɛɛ kei menɛɛ kulutooneŋ ala mena dↄↄ walaŋ kamasɛ ŋon ↄ kyaa Esia tɛɛle keŋ man nɛ, na baŋ ba te yɛɛ Gyudatenawↄ ya nɛ pou nyii de Gbeŋgyoo Yesu nombia ŋan.
44019011	Wurubuarɛ tɛɛwↄ Pↄↄl dↄↄ yɛɛ gyakoloŋ nombia na nombia dinaana.
44019012	Keŋ nyi balaŋ moo adukuse na kanyaŋsebia ke tina Pↄↄl, na be ta mo ke tina be kaweesetena na ba wose te yɛɛ wↄ doŋ, te baŋ mↄ feliŋkumɛɛ doo be man na, ŋɛɛ lee be man.
44019013	Na Gyudatena baale mↄ dↄŋɛɛ bee kili gegi feliŋkumɛɛ lee balaŋ wose man. Be gyↄↄ be konↄↄ mo de Gbeŋgyoo Yesu yele nyi baa gegi feliŋkumɛɛ. Bɛɛ gyae baa gegi feliŋkumɛɛ lee balaŋ wose man na bɛɛ yako nyi, "Lee Yesu ŋon Pↄↄl ne yako ↄ nombia nɛ yele man, mɛɛ faree ŋon nyi 'Ɛ lee ↄ man.' "
44019014	Na Gyudatena saese kegyia ŋolo ŋon bɛɛ baake e nyi Siifa nɛ bia baala nyetooro baale ne yɛɛ na mena nombia kɛŋa.
44019015	Be kɛɛ yɛɛ mena nɛ, wee daale feliŋkum daale bↄↄse wↄ nyi, "Ma gyeŋ Yesu te ma gyeŋ Pↄↄl mↄ, te ɛmɛɛ yɛna bomↄ?"
44019016	Mena dↄↄ balee ŋon feliŋkum keŋ doo ↄ man nɛ yeuwↄ gyoo wↄ ketuku. Ↄ tuku wↄ tirii ba kegbase, te ba moo fatabose yekii lee dekpaŋalaŋ keŋ man diteŋteli.
44019017	Te Gyudatena na baŋ ba te yɛɛ Gyudatenawↄ ya te be kyaa Efeso donↄↄ man nɛ, nyii nombia kɛŋa na, gyakoloŋ gyoo wↄ. Mena dↄↄ ba moo obuo fa de Gbeŋgyoo Yesu, te be ta mo ↄ yele do nsendee ya.
44019018	Te baŋ bↄↄ lɛɛ Yesu di nɛ, be man balaŋ burum leewↄ balaŋ nsana tↄlɛɛ be nↄↄwoya lese be nombiakumɛɛ ŋan bↄↄ yɛɛ nɛ debↄↄ.
44019019	Be man ŋmeeseŋtena burum mↄ moo ba ŋmeeseŋ tↄna ŋan bɛɛ ŋmarase ba ŋmeeseŋ nombia do ŋe man nɛ kↄŋ, te Pↄↄl na ↄ tebia too ŋa balaŋ baŋ pou siaman. Ba mo tↄna ŋan bↄↄ too nɛ pou koya bom na, te yɛɛ kↄba nsendee ya.
44019020	Lee mena dↄↄ de Gbeŋgyoo Yesu nombia ŋan yaaseewↄ gyu lem te balaŋ lɛɛ ŋa do nideli.
44019021	Nombia kɛŋa pou wↄle nɛ, Pↄↄl yɛɛ wa agyueŋ nyi waa mo na Masedonia na Giriki tɛɛlese man, na waa gyu Gyerusalɛm donↄↄ man. Botↄↄ te ↄ yakowↄ nyi, "Akpaa me gyu kelii botↄↄ na, kaboena nyi maa gyu Roman donↄↄ man mↄ."
44019022	Mena dↄↄ ↄ kpila balaŋ baŋ bɛɛ kyↄ e nɛ man balaŋ bala, baŋ yɛna Timoti na Erasituse nyi baa gyu Masedonia, na ŋon Pↄↄl kekyaa Esia tɛɛle man kyomii.
44019023	Debaŋ kenaŋ man te aŋmaareŋ dinaa daale gyoo Efesotena man lee de Gbeŋgyoo Yesu nyeedoŋ gbɛɛ keŋ ↄ silala baŋ na wolo nɛ dↄↄ.
44019024	Na nyeele wolom luure ŋolo kyaa ŋon bɛɛ baake e nyi Demetiriyu. Ↄ na mo nyeele wolom luu be bane Atemise denɛɛbia yↄↄ. Mena dↄↄ balaŋ baŋ bɛɛ yɛɛ mena tom kei nɛ nyiŋa kↄba nideli.
44019025	Keŋte Demetiriyu ŋon baake ↄ tomyɛɛra, na baŋ pou bɛɛ yɛɛ mena tom kenaŋ dinↄↄ nɛ te ↄ yako wↄ nyiaa, "Me tebia ŋgba ɛ gyeŋ nyi dee nyiŋ kↄba lee da tom kei man.
44019026	Ɛmɛɛ gbagba ɛ ne naa te ɛ ne nyii mena keŋ Pↄↄl kei ne wↄlɛɛ balaŋ nyeeya, te ↄ na wola balaŋ nyi kpene keŋ bɛɛ mo nyiŋmaase yɛɛ nɛ, te yɛɛ kpene keŋ kaboena nyi baa som ya. Na Efeso kɛbo kaageŋ te ↄ ne wↄlɛɛ balaŋ nyeeya ya, mↄna ↄ ta mo ↄ nombia ŋenaŋ kila Esia tɛɛle kei pou.
44019027	Te yɛɛ nyi da tom kei kaageŋ ne gyae la ke wↄlɛɛ ya, mↄna de bane alo Atemise deni dinaa keŋ Esia na tɛɛle kei dↄↄ balaŋ pou ne kaa som nɛ, yele gyae ke yala te de bane Atemise ŋon mↄ be gyae waa tekaa nyiŋ obuo bela ya."
44019028	Balaŋ dikpii keŋ ke nyii nombia kɛŋa nɛ, ba gyeŋa baŋ te ba gyoo yeesa kefae nyi, "Daa Efesotena bane Atemise ŋon yɛɛ bane dinaa e!"
44019029	Mena dↄↄ donↄↄ keŋ siŋiiwↄ, te ba ke kyaŋa Gayose na Arisitakuse. Baŋ yɛna Masedonia tewulɛɛ bala baŋ be kpuɛ na Pↄↄl nɛ, keŋte be yɛɛ nↄↄdokoloŋ wↄŋee wↄ gyu be dɛɛgyaŋee keŋ man.
44019030	Nafↄ Pↄↄl gyaewↄ nyi waa gyu botↄↄ, mↄna kaseela baŋ te fa e gbɛɛ ya.
44019031	Te Esiatena kegyiise baŋ be yɛɛ Pↄↄl ↄ gyoonawↄ nɛ, kpilawↄ ka sola Pↄↄl nyi ↄ na fa waa gyu ba degyaŋee keŋ man ya.
44019032	Debaŋ kenaŋ na donↄↄ keŋ te siŋii na bɛɛ fae yeesa. Baale kpa kei, baale mↄ ne yako ŋaale kpoo. Be man dikpii dinaa daale mↄ dↄↄ, baŋ ba gyeŋ kpene keŋ be kↄŋ dↄↄ te bↄↄ kaa gyaŋee botↄↄ ya.
44019033	Te Gyudatena baŋ moo nombia gyakaa Alɛkesanda dↄↄ. Be tɛɛse e lee siaman kↄŋ balaŋ nsana, mena dↄↄ balaŋ baŋ baale gyueŋwↄ nyi Alɛkesanda gyae na nombia ŋan kↄŋ, keŋte Alɛkesanda gyinaa ↄ nyiŋmaa adido nyi waa kolosi lese ↄ nↄↄse.
44019034	Mↄna balaŋ baŋ ka gyeŋ nyi ↄ yɛɛ Gyuda baale e nɛ, ba seŋawↄ nombii dokoloŋ dↄↄ bɛɛ fae yeesa ŋgba debaŋse ala nɛ nyi, "Daa Efesotena bane Atemise yɛɛ bane dinaa e!"
44019035	Keŋte donↄↄ keŋ tↄne ŋmarasere ŋon yela balaŋ baŋ pou tinaa kekolosi yela te ↄ yako wↄ nyi, "Efesotena, amↄte kyaa la tɛɛle kei dↄↄ keŋ nyi ↄ ba gyeŋ nyi Efeso donↄↄ yɛna de bane dinaa Atemise deni na ↄ boe keŋ kɛɛ wola ↄ dinↄↄ keŋ ba lee adido kaa yala nɛ nyee ya?
44019036	Ŋolo be kyaa keŋ nyi waa tale lɛɛ mena nombia kɛŋa aŋmaareŋ ya. Mena dↄↄ ɛ nyiŋ konↄↄ, ɛ na barase yɛɛ kolo ya.
44019037	Balaŋ kɛwↄ baŋ ɛ ba mo wↄ kↄŋ nɛ, te ŋmɛɛle kolo lee de bane deni man ya. Te ba te yako nombiikum mↄ tia de bane kei ya.
44019038	Akpaa Demetiriyu na ↄ tebia na ŋolo dana nombia na, nombia kedi weeya kyaa te kegyiise baŋ mↄ kyaa. Baa tale mo dↄŋa gyu botↄↄ.
44019039	Mↄna nyi akpaa ɛ dana nombia wↄlɛɛ ŋaale na, kaboena nyi donↄↄsetena gbagba baa di ŋa ŋgba mena keŋ da mmaraa keŋ na wolo nɛ.
44019040	Akpaa da te kɛɛ nideli ya na, dee nyiŋ nombia lee gyɛŋ basabasa kei dↄↄ. Te akpaa de nyiŋ nombia mↄ na, dↄↄ gyae dɛɛ tale tiranↄↄ lese da wose lee ŋe man ya, nawolo nyi basabasa kei be taŋ nyee na nawↄↄ ya."
44019041	Ↄ kekolosi taŋ nɛ, te ↄ yela balaŋ baŋ pou yaaseewↄ.
44020001	Basabasa keŋ wↄle nɛ, Pↄↄl baake Kristotena baŋ pou yilaa te ↄ kolosiwↄ fa wↄ do wↄ kakyeŋ te ↄ kalaa wↄ, te ↄ lee botↄↄ laŋ Masedonia.
44020002	Ↄ tɛɛwↄ kila botↄↄ yenaŋ pou, na ↄ ne kolosi do balaŋ baŋ pou kakyeŋ te ↄ leewↄ botↄↄ kↄŋ Giriki tɛɛle man.
44020003	Ↄ kyaawↄ botↄↄ gyaalaŋna batooro. Ↄ kɛɛ desina ↄ wose waa gyu Siria tɛɛle man na te ↄ naawↄ nyi Gyudatena ne bake ↄ nyeeman. Mena dↄↄ ↄ yɛɛ wa agyueŋ nyi waa bese ka mo na Masedonia tɛɛle man.
44020004	Balaŋ baŋ bↄↄ sila e gyu nɛ yɛna Piruse ŋon ↄ ba lee Beria nɛ bu Sopata, na Arisitakuse na Sekunduse baŋ bↄↄ lee Tesalonika nɛ, na Gayose ŋon ↄ ba lee Dɛbi nɛ, na Timoti na Tikikuse na Tirofimuse baŋ bↄↄ lee Esia tɛɛle man nɛ.
44020005	Mena balaŋ kɛwↄ kyaŋa gbɛɛ te ba ke kyaawↄ Torase donↄↄ man daa daa.
44020006	Gyudatena bodobodo keŋ tee be doo ke man ya kedi wee dinaa keŋ wↄle nɛ, da moo degbele dinaa lee Filipi. Weeya anoŋ wↄle nɛ te de ka tuŋa baŋ bↄↄ kyaŋ gbɛɛ laŋ nɛ Torase donↄↄ man te de dii weeya nyetooro botↄↄ.
44020007	Gyudatena kefɛɛfowee keŋ wↄle nɛ de popou kaa gyaŋeewↄ dee di weenɛɛ ŋan de Gbeŋgyoo Yesu ba wola daa nyi dee di na dɛɛ mo tↄↄse e nɛ. Lee keŋ tɛɛ de naa na Pↄↄl waa bese dↄↄ, ↄ kolosi Wurubuarɛ nombia ŋan menɛɛ kelii tɛɛ nsana.
44020008	Na kanease burum doo abansoro deni keŋ man dↄↄ gyaŋee nɛ.
44020009	Pↄↄl kɛɛ kolosi keŋ nɛ, na tobaale ŋon bɛɛ baake e nyi Yutikuse baŋɛɛ abansoro deni kebaŋ gyakaa atoorote keŋ nfansere dↄↄ ↄ ne deŋeli. Lee Pↄↄl kekolosi kyare dↄↄ dosoroŋ moo tobaale ŋon, te tira e lee botↄↄ kaa lↄ tɛɛle man. Be gyuuwↄ ke gate e na ↄ ta yem.
44020010	Keŋte Pↄↄl tisiwↄ gyu ke buŋ tobaale ŋon dↄↄ te ↄ pukaa e te ↄ gyuusu e lee yeŋ man. Keŋte ↄ yako wↄ nyi, "Ɛ na yeli ɛ wↄe ke lↄ ŋon ya, ↄ delena."
44020011	Keŋte Pↄↄl besewↄ gyu ba dekyae keŋ man adido botↄↄ te be ke dii weenɛɛ ŋan de Gbeŋgyoo Yesu kpa baa di na baa mo tↄↄse e nɛ. Ↄ besewↄ kolosi menɛɛ kelii tɛɛ kɛɛ yɛɛ maa na te ↄ laŋawↄ.
44020012	Te balaŋ baŋ moo tobaale ŋon ↄ ba yem te Pↄↄl be gyuusu e nɛ, gyu ↄ dekpaŋalaŋ man te be popou wↄe fɛɛ wↄ.
44020013	Keŋte da gyoowↄ degbele dinaa keŋ man gyu Asose donↄↄ man, na de kaa mo Pↄↄl kpu na da wose. Nawolo nyi ↄ yako daa nyi waa kyaŋ gbɛɛ na ↄ naawↄ, na de kaa mo e botↄↄ.
44020014	Ↄ ke kↄŋ kaa tuŋ daa Asose donↄↄ man keŋ nɛ, da moo e kpu na da wose gyu Mitilene donↄↄ keŋ man.
44020015	Tɛɛ kena keŋ nɛ te da moo degbele dinaa keŋ bela kelii Kiyose tɛɛlebii keŋ loŋ be kilisi ke nɛ yenaŋ. Weeya alate keŋ na te de gbaawↄ gyu Samose tɛɛlebii keŋ loŋ be kilisi ke nɛ man, te ka weeya atoorote na, te da gyoo Miletuse donↄↄ man.
44020016	Pↄↄl yɛɛ wa agyueŋ nyi, ↄ be gyae waa seŋ Efeso donↄↄ man ya, na ↄ be nyiŋ wↄlɛɛ debaŋ Esia tɛɛle man ya. Nawolo nyi ↄ ne gyae bileŋ nyi akpaa ↄ tale na, waa gyu Gyerusalɛm donↄↄ man ke tuŋ Gyudatena wee dinaa keŋ bɛɛ baake ke nyi Pentekosite nɛ.
44020017	Ↄ ke kyaa Miletuse na, te ↄ kpilawↄ ka mo Efeso Kristotena ↄsom kegyiise baŋ.
44020018	Ba ke kↄŋ kaa gyoo nɛ, ↄ yako wↄ nyi "Ɛmɛɛ gbagba ɛ gyeŋ nyi, leenaŋ wee gyaŋgbate keŋ mↄↄ kↄŋ ɛ gyaŋ Esia tɛɛle man nɛ, daa na ŋon kyaawↄ nideli weeya ŋenaŋ pou man.
44020019	Ɛ gyeŋ mena keŋ mↄↄ yↄkↄse ma wose te mↄↄ mo siasaraŋ yɛɛ tom keŋ nideli ŋgba de Gbeŋgyoo Wurubuarɛ tobaale nɛ. Te ɛ naa mena keŋ Gyudatena ba koro seŋ me dↄↄ te bↄↄ do maŋ sibiiyam nɛ.
44020020	Ɛ gyeŋ nyi debaŋ keŋ mee kolosi Wurubuarɛ nombia ŋan fa ŋon balaŋ nsana na ya akpaŋalaŋse man nɛ, me ta mo kolo weese ŋon ya. Ma lese abↄↄ ŋan gyae ke kyↄ ŋon nɛ pou wola ŋon.
44020021	Gyudatena na Girikitena pou te me fareewↄ nyi, baa kyɛɛkee lee be nombiakumɛɛ man na baa kↄŋ Wurubuarɛ gyaŋ na baa lɛɛ de Gbeŋgyoo Yesu di.
44020022	Te nɛnɛɛ, mɛɛ gyae maa yɛɛ kpene keŋ Wurubuarɛ feliŋ ŋon ne gyae dↄↄ mee gyu Gyerusalɛm, mↄna mↄↄ gyeŋ kpene keŋ gyae ke kↄŋ me dↄↄ botↄↄ ya.
44020023	Nombii dokoloŋ keŋ ma gyeŋ yɛna nyi, Wurubuarɛ feliŋ ŋon ne faree maŋ donↄↄ kamasɛ man nyi, baa naase maŋ diyem na baa kyaŋ maŋ tↄ deni.
44020024	Mↄna mↄↄ ne kɛɛ ma nyeedoŋ nyi ke yɛɛ kolo ke fa maŋ ya. Mɛɛ gyae maa yɛɛ tom keŋ de Gbeŋgyoo Yesu be fa maŋ nyi maa yɛɛ nɛ ke si kↄ ↄto. Tom kenaŋ yɛna nyi, maa yako ↄ nombia kpaakpaa ŋan fa balaŋ nyi Wurubuarɛ waa mo ↄ bɛrɛɛ boele wↄ."
44020025	Nɛnɛɛ ma gyeŋ nyi ɛmɛɛ baŋ pou mↄↄ kili ɛ dↄↄ yako ŋon Wurubuarɛ gyoori keŋ wose man nombia ŋan nɛ, ɛ man ŋolo be gyae waa tekaa naa maŋ bela ya.
44020026	Mena dↄↄ gyɛŋ wee kei mɛɛ yako ŋon baa nyi, akpaa ɛ man ŋolo da yoo lee Wurubuarɛ gbɛɛ man na, me nↄↄ be doo ya.
44020027	Nawolo nyi ma te yako ŋon Wurubuarɛ nyeeman nombia ŋan pou.
44020028	Ɛ kɛɛ ɛ wose dↄↄ nideli, na ɛ ke kɛɛ balaŋ baŋ Wurubuarɛ feliŋ ŋon ba mo wↄ do ɛ nyiŋmaa man nɛ mↄ dↄↄ nideli. Ɛ kɛɛ Kristotena dikpii keŋ dↄↄ nideli ŋgba mena keŋ wonembu kɛɛlere ne kɛɛ ↄ wonembia dↄↄ nɛ. Baŋ yɛna baŋ Wurubuarɛ be yela ↄ bu ba yem lɛɛ ba nyeeya nɛ.
44020029	Ma gyeŋ nyi ma ke laŋ wↄle na, balaŋ kumɛɛ baa kaa gyoo ɛ man ŋgba mena keŋ gbougbouse na gyoo wonembia man nɛ, te bↄↄ gyae baa tina ŋon yela ya.
44020030	Te debaŋ daale gyae kelii nɛ, baale baa lee ɛmɛɛ gbagba ɛ dikpii keŋ man na baa beo ɛ tebia Kristotena baŋ baale sila ba wose.
44020031	Mena dↄↄ ɛ doo ɛ wose dↄↄ, na ɛ ke tↄↄse nyi kulutooneŋ atooro sↄↄŋ te me faree ŋon na siasaraŋ nelim na ka weese pou.
44020032	Te nɛnɛɛ mɛɛ mo ŋon mɛɛ do Wurubuarɛ nyiŋmaa man. Nombia ŋan na wola Wurubuarɛ bɛrɛɛ keŋ ↄ dana fa deniwalaŋ nɛ, ne gyae la ke kyↄ ŋon na ɛ ke tale seŋ nombia ŋan ɛ be lɛɛ di nɛ man nideli. Wurubuarɛ waa mo ↄ nyiŋmaa gyakaa ɛmɛɛ na ↄ balaŋ akaŋ baŋ ↄ ba lese nɛ pou dↄↄ.
44020033	Me sia te yɛɛ ŋolo kↄba yayam yaa ↄ kↄba, yaa wa abↄↄ dↄↄ ya.
44020034	Ɛmɛɛ gbagba ɛ gyeŋ nyi ma nyiŋmaase kɛŋa te ma moowↄ yɛɛ tom te me nyiŋa abↄↄ ŋan pou gyae ke hia daa na me tebia nɛ.
44020035	Ma wola ŋon kpene kamasɛ man nyi, kaboena nyi walaŋ kamasɛ waa yɛɛ tom nideli mena, na waa nyiŋ kolo kyↄ baŋ bↄↄ dana doŋ ya nɛ. Na ɛ ke tↄↄse de Gbeŋgyoo Yesu kawola keŋ nyi, "Kolo kefa dana gyoŋ na wosefɛɛreŋ kela kolo kenyiŋ lee ŋolo gyaŋ."
44020036	Ↄ kekolosi kɛŋa taŋ nɛ, be popou tisiwↄ buŋ ba doona dↄↄ te be fanewↄ.
44020037	Keŋte be man walaŋ kamasɛ moo kewii pukaa e te be kalaa e.
44020038	Keŋ ↄ be yako wↄ nyi bↄↄ gyae baa tekaa naa e bela ya nɛ, keŋ yɛna kpene keŋ be takaa wↄ nideli. Ba moo e ka tee, te ↄ gyoo degbele dinaa keŋ man laŋ.
44021001	Da ke kalaa dↄŋa taŋ keŋ nɛ, da moowↄ loŋ keŋ dↄↄ teeŋ te da toŋawↄ gyu Kosi donↄↄ man. Tɛɛ naawↄ na te de ka gyoo Rodesi donↄↄ man, te da leewↄ botↄↄ gyu Patara donↄↄ man.
44021002	Botↄↄ te de naa degbele dinaa daale na kee gyu Fonisia tɛɛle man te da gyoo ke man laŋ.
44021003	De sia ke gyↄ Saiporↄse tɛɛlebii keŋ loŋ be kilisi ke nɛ, te de tinaa ke yela te de kpasewↄ mo ka ata yenaŋ gyu ka seŋ Tae boo nↄↄman Siria tɛɛle keŋ dↄↄ. Botↄↄ te ba lese kasolↄse ŋan doo degbele dinaa keŋ man nɛ see.
44021004	Botↄↄ te de naa Kristotena baale te de kyaawↄ be gyaŋ weeya nyetooro. Te Wurubuarɛ feliŋ ŋon tɛɛwↄ be dↄↄ yako Pↄↄl nyi, ↄ na fa waa gyu Gyerusalɛm ya.
44021005	Mↄna debaŋ keŋ kelii nyi dɛɛ koro lee be gyaŋ nɛ, te da korowↄ mo de gbɛɛ bela. Keŋte baŋ na be wɛɛla na be bia pou gyuuwↄ ka tee daa donↄↄ keŋ nↄↄman. Te de popou buŋawↄ da doona dↄↄ ɛpo keŋ nↄↄman te de fanewↄ.
44021006	De kalaa dↄŋa te de ka gyoo degbele dinaa keŋ man te baŋ mↄↄ besewↄ laŋ be dɛɛ.
44021007	Da besewↄ mo de gbɛɛ keŋ dↄↄ lee Tae menɛɛ kelii Pitolemase te da doo Kristotena baŋ be kya botↄↄ nɛ nↄↄ te de kyaawↄ be gyaŋ wee dokoloŋ.
44021008	Tɛɛ kena na te da korowↄ ka gyoo Kaesaria donↄↄ man, te de ka soo Filipo ŋon ↄ ne tɛɛ kolosi Kristo nombia nɛ. Ŋon Filipo mↄ kpuɛ balaŋ nyetooro baŋ bↄↄ kyaa lese Gyerusalɛm nyi baa kɛɛ weenɛɛ kekpɛlɛɛ dↄↄ nɛ man.
44021009	Na ↄ dana bia alebia banaara baŋ ba te yala ta ya, na Wurubuarɛ ne tɛɛ be dↄↄ kolosi.
44021010	De ke di weeya akalansɛɛ ŋaale botↄↄ nɛ, te Wurubuarɛ dekpeŋkpeŋgyↄↄre ŋolo ŋon bɛɛ baake e nyi Agabuse nɛ, lee Gyudia tɛɛle man kↄŋ.
44021011	Ↄ kↄŋa de gyaŋ na, te ↄ moo Pↄↄl abↄsↄↄ mo baake ŋon gbagba ↄ nawↄↄ na ↄ nyiŋmaase te ↄ yakowↄ nyiaa, "Nnɛ yaa Wurubuarɛ feliŋ ŋon ne yako. Nnɛ te Gyudatena baŋ be kyaa Gyerusalɛm donↄↄ man nɛ, baa bake ŋon ↄ tee abↄsↄↄ kei nɛ, na baa lese e fa balaŋ baŋ ba te yɛɛ Gyudatenawↄ ya nɛ."
44021012	Debaŋ keŋ dↄↄ nyii mena nombia kɛŋa nɛ, te daa na balaŋ akaŋ baŋ be kyaa botↄↄ nɛ waase Pↄↄl nyi ↄ na gyu Gyerusalɛm ya.
44021013	Keŋte Pↄↄl tiranↄↄ fa wↄ nyi, "Weera ɛ ne wii te ɛ ne yeli dekↄkↄrↄkↄↄ ne kyaŋ maŋ mena? Na me desina ma wose bo fa kebake kaageŋ Gyerusalɛm ya, mↄna ma te desina ma wose fa yeŋ mↄ lee de Gbeŋgyoo Yesu yele man."
44021014	Da te tale kyɛɛkee wa agyueŋ ya, mena dↄↄ de tina e yela te de yakowↄ nyi, "Wurubuarɛ gbagba waa yɛɛ ↄ kegyaebii."
44021015	Da ke kyaa botↄↄ kyomii nɛ, da moo da wose te de laŋa Gyerusalɛm.
44021016	Kristotena baŋ bↄↄ lee Kaesaria nɛ man baale sila daa, te ba moo daa gyu Masↄne ŋon ↄ ba lee Saiporↄse donↄↄ man nɛ dɛɛ. Masↄne kei yɛɛ walaŋ ŋon ↄ be wulaa lɛɛ Kristo di leenaŋ kewalaŋ keŋ.
44021017	De ka gyoo Gyerusalɛm donↄↄ man nɛ, Kristotena baŋ be kyaa botↄↄ nɛ lɛɛ daa nideli.
44021018	Ke tɛɛ naa keŋ nɛ, daa na Pↄↄl gyuuwↄ ka do Gyemisi nↄↄ. De ke gyu keŋ na ↄsom kegyiise baŋ pou kyaa botↄↄ.
44021019	Pↄↄl doo wↄ nↄↄ te ↄ yako wↄ kpene kamasɛ keŋ Wurubuarɛ be tɛɛ ↄ dↄↄ yɛɛ balaŋ baŋ ba te yɛɛ Gyudatenawↄ ya man nɛ.
44021020	Be ke nyii nombia ŋan taŋ nɛ, be popou lese Wurubuarɛ yele. Te be yako e nyi, "Kegyia Pↄↄl, ŋgba n naa mena keŋ Gyudatena burum be lɛɛ Kristo nombia ŋan di, mↄna be sɛɛ be dana Wurubuarɛ mmaraase ŋan ↄ be yeli Mosesi be ŋmarase see nɛ man nideli.
44021021	Be te nyii n nombia nyi, n na wola Gyudatena baŋ pou be kyaa balaŋ baŋ ba te yɛɛ Gyudatenawↄ ya nɛ tɛɛle dↄↄ nyi, baa tina Wurubuarɛ mmaraase ŋan ↄ be yeli Mosesi be ŋmarase see nɛ dↄↄ kedi yela. Be na kara ba bia baala wose ya, te be na sila de naanaↄ beneŋ nombia ŋan bela ya.
44021022	Kei na sena yaa dɛɛ yɛɛ baa, de yɛɛ senaa baa nyii nyi n te kↄŋ kɛbo.
44021023	Mena dↄↄ yɛɛ kpene keŋ dɛɛ yako neŋ nɛ. Balaŋ banaara baale kyaa de gyaŋ kɛbo keŋ bↄↄ kaŋ ntam.
44021024	Gyu ke kpu na balaŋ banaara kɛwↄ na ɛ ka gberaa ɛ wose, na n ke tↄ kom keŋ baa gyoo nɛ, na baa nyiŋ tale tisi ba nyeeya. N yɛɛ mena na, walaŋ kamasɛ waa naa nyi nombia ŋan pou bↄↄ yako lee n wose man nɛ te yɛɛ ampaŋ ya. Mↄna baa naa nyi nyaŋ gbagba mↄ n ne di Wurubuarɛ mmaraase ŋan ↄ be yeli Mosesi be ŋmarase see nɛ dↄↄ nideli.
44021025	Balaŋ baŋ ba te yɛɛ Gyudatenawↄ ya te bↄↄ lɛɛ Yesu di nɛ dↄↄ, da te ŋmarase tↄne yelee wↄ te de yako wↄ kpene keŋ dↄↄ bake see nɛ nyi be na di bane dɛɛ weenɛɛ ya. Be na di fatabo ya te be na di wonembu ŋon ba te kara ↄ nyee pɛte ↄ ba yem nɛ ya. Nɛnɛɛ baa lese ba wose lee kafoŋ nombia man."
44021026	Mena dↄↄ tɛɛ kena keŋ na, te Pↄↄl moo balaŋ banaara baŋ, te be gyuuwↄ kegberaa ba wose. Te ↄ gyuu Wurubuarɛ ↄsom deni dinaa keŋ man ka see wee keŋ ba wose kegberaa keŋ gyae ke taŋ, na wee keŋ be man walaŋ kamasɛ waa fa Wurubuarɛ kedi.
44021027	Weeya nyetooro ŋan kɛɛ benaa keŋ nɛ, Gyudatena baale baŋ bↄↄ lee Esia tɛɛle man nɛ naa Pↄↄl Wurubuarɛ ↄsom deni dinaa keŋ man. Te be feefuwↄ do balaŋ dikpii keŋ bↄↄ gyaŋee botↄↄ nɛ te be kyaŋa e,
44021028	te be fae yeesa nyi, "Iseraetena ɛ kaa kyↄ daa, balee kei yɛna walaŋ ŋon ↄ dↄŋ yenaŋ kamasɛ ↄ na wola balaŋ pou nombia tia de balaŋ na Wurubuarɛ mmaraase ŋan ↄ be yeli Mosesi be ŋmarase see fa daa nɛ, na Wurubuarɛ ↄsom deni dinaa keŋ. Lee kenaŋ wↄle koraŋ na, ↄ ta mo balaŋ baŋ ba te yɛɛ Gyudatenawↄ ya nɛ kↄŋ Wurubuarɛ ↄsom deni dinaa keŋ man mo ayimɛɛ kaa buraa ke."
44021029	Keŋ dↄↄ bↄↄ yako mena yɛna nyi, na be wulaa naa Efeso baale ŋon bɛɛ baake e nyi Tirofimuse nɛ, na Pↄↄl dↄŋɛɛ donↄↄ keŋ man, mena dↄↄ na baŋ gyeŋ nyi Pↄↄl ta mo e gyu Wurubuarɛ ↄsom deni dinaa keŋ man.
44021030	Botↄↄ te donↄↄ keŋ pou siŋiiwↄ te balaŋ yeuwↄ lee yenaŋ kamasɛ kↄŋ kaa kyaŋ Pↄↄl te be wↄŋee e lee Wurubuarɛ ↄsom deni dinaa keŋ man. Karatetee dokoloŋ te be kyaŋa ka asima ŋan pou tↄ.
44021031	Be kɛɛ gyae baa ko e nɛ, te tiila ke tuŋa Romantena yoonↄↄtena siamante ŋon nyi, Gyerusalɛm donↄↄ keŋ pou te siŋii.
44021032	Debokenaŋ man te ↄ moo yoonↄↄtena kegyiise na yoonↄↄtena baale, te be yeuwↄ gyu balaŋ dikpii keŋ gyaŋ. Balaŋ baŋ kena siamante ŋon na yoonↄↄtena baŋ nɛ, te be tinaa Pↄↄl ketuku yela.
44021033	Be siamante ŋon gyuu Pↄↄl gyaŋ te ↄ ke kyaŋa e te ↄ yakowↄ nyi baa mo agbaraagbaraase ala bake e. Keŋte ↄ bↄↄse wↄ nyi, "Amↄte yɛna balee kei, te woŋ yaa ↄ yɛɛwↄ?"
44021034	Balaŋ baŋ baale ne yako nombii dokoloŋ na baale mↄ ne yako ŋaale kpoo. Botↄↄ kee wosi dↄↄ, yoonↄↄtena siamante ŋon ta gyeŋ nombia ŋan nyee na ŋe nawↄↄ ya, mena dↄↄ ↄ yako ↄ tewulɛɛ baŋ nyi baa mo e gyu ba dekyae man.
44021035	Be ka mo e kelii botↄↄ keŋ bɛɛ mo gyeŋ gyoo deni keŋ man nɛ, balaŋ baŋ sia keyɛɛ dↄↄ yoonↄↄtena baŋ gate Pↄↄl seele adido.
44021036	Na balaŋ baŋ be silana wↄ nɛ, ne fae yeesa nyii, "Ɛ ko e."
44021037	Be kɛɛ gyae baa mo Pↄↄl gyoo yoonↄↄtena baŋ dekyae keŋ man nɛ, ↄ yako yoonↄↄtena siamante ŋon nyi, "Mɛɛ gyae maa yako neŋ nombii daale." Te ↄ bↄↄse Pↄↄl nyi, "N ne nyii Giriki dei?"
44021038	"Na nyaŋ yɛna Igyipite baale ŋon n be kyaa koro seŋ tia kegyiise te n ba mo awudiina kakpoŋse banaara (4,000) sila n wose gyu kefula man nɛ yee?"
44021039	Te Pↄↄl tiranↄↄ fa e nyi, "Koa, me yɛɛ Gyuda baale e te ba lola maŋ bo Silisia tɛɛle man. Ma lee Tasuse donↄↄ keŋ ke dana yele nɛ man. Waaseda, fa maŋ gbɛɛ na maa kolosi fa balaŋ baŋ."
44021040	Te yoonↄↄtena siamante ŋon faa e gbɛɛ nyi waa kolosi. Mena dↄↄ Pↄↄl seŋawↄ botↄↄ keŋ bɛɛ mo gyeŋ gyoo deni keŋ man nɛ, te ↄ gyinaa ↄ nyiŋmaa adido nyi baa wu be nↄↄ na baa tei e. Balaŋ baŋ ke wu be nↄↄse nɛ, te Pↄↄl kolosiwↄ Hiburu dei man fa wↄ.
44022001	Keŋte Pↄↄl kolosiwↄ lese ↄ nↄↄse nyiaa, "Me tebia na me kyaↄ, ɛ tei maŋ."
44022002	Be kenyii ↄ kekolosi na wↄ Hiburu dei man nɛ, be wuu be nↄↄse te botↄↄ yɛɛwↄ diiŋ. Te Pↄↄl yakowↄ nyi,
44022003	"Me yɛɛ Gyuda baale e te ba lola maŋ bo Tasuse Silisia tɛɛle dↄↄ mↄna be kɛɛle maŋ bo Gyerusalɛm donↄↄ man kɛbo, Na me yɛɛ Gamaleli tobaale e. Ↄ kɛɛle maŋ nideli de naanaↄ ↄsom amanberɛ gbɛɛ man te me yase me sia mo ma wose lↄ Wurubuarɛ dↄↄ ŋgba mena keŋ ɛ man walaŋ kamasɛ ne yɛɛ gyɛŋ nɛ.
44022004	Me naase baŋ be dↄŋ de Gbeŋgyoo Yesu nyeedoŋ gbɛɛ kei dↄↄ nɛ diyem nideli keŋ nyi be baale koraŋ yekeewↄ, te me kyaŋa be man ala na baala pou ketↄ deni.
44022005	Sae kegyia na nombiadiira kegyiise baa di adansɛɛ nyi kpene keŋ mɛɛ yako nɛ yɛɛ anokoare. Nawolo nyi me lɛɛ tↄna koraŋ lee be gyaŋ, ŋan bↄↄ ŋmarase fa be tebia Gyudatena baŋ be kyaa Damasekuse nɛ, te me gyuuwↄ me kaa kyaŋ Kristotena baŋ be kyaa botↄↄ nɛ, na maa do wↄ akyakaase kↄŋ Gyerusalɛm na baa wↄŋ ba deŋela.
44022006	Keŋte Pↄↄl yakowↄ nyi, ma keta gyu ka benaa Damasekuse donↄↄ keŋ na weese ta seŋ dɛɛ. Karatetee dokoloŋ te keŋmaŋee dinaa daale lee adido kaa ŋmaale polɛ kilisi maŋ.
44022007	Kara maŋ lↄ tɛɛle man te me nyii nↄↄwoya ŋaale ne bↄↄse maŋ nyi, 'Sↄↄl! Sↄↄl! Weera te n ne naase man diyem?'
44022008	Te me bↄↄse e nyi, 'Nyaŋ amↄte ŋonaŋ me Gbeŋgyoo?' Te ↄ tiranↄↄ nyi 'Maŋ Yesu Nasarɛte baale ŋon n ne naase diyem nɛ.'
44022009	Balaŋ baŋ daa na wↄ dↄŋɛɛ nɛ naa keŋmaŋee keŋ, mↄna be te nyii nↄↄwoya ŋan be kolosi na maŋ nɛ man ya.
44022010	Me bↄↄsewↄ nyi, 'Woŋ te maa yɛɛ me Gbeŋgyoo?' Te de Gbeŋgyoo yako maŋ nyi, 'Koro gyu Damasekuse. Botↄↄ te baa yako neŋ kpene kamasɛ keŋ Wurubuarɛ ne gyae nyi n ke yɛɛ.'
44022011	Keŋmaŋee dinaa keŋ yela me sia yɛlɛɛwↄ, mena dↄↄ balaŋ baŋ daa na wↄ dↄŋ nɛ, kyaŋa na maŋ me nyiŋmaa man gyu ka gyoo Damasekuse donↄↄ man.
44022012	Balee ŋolo ŋon bɛɛ baake e nyi Ananiase nɛ kↄŋawↄ kaa kɛɛ maŋ. Ↄ yɛɛ walaŋ ŋon ↄ ne yee Wurubuarɛ, te ↄ ne di Wurubuarɛ mmaraase ŋan dↄↄ nideli, te Gyudatena baŋ pou be kyaa Damasekuse nɛ ne bu e nideli.
44022013	Ↄ kↄŋawↄ kaa seŋ me gyaŋ te ↄ yakowↄ nyi, 'Me dↄↄ Sↄↄl, gyuusu n sia na n kena.' Debokenaŋ man te me sia gyuusuwↄ te me naa e.
44022014	Te Ananiase yako maŋ nyi, 'De naanaↄ Wurubuarɛ lese na neŋ nyi nya gyeŋ kpene keŋ ↄ ne gyae nyi nya yɛɛ, na n kena ↄ walaŋ ŋon ↄ gbɛɛneŋ tenɛɛ Wurubuarɛ siaman nɛ, na n ke nyii ↄ nↄↄwoya.
44022015	Nawolo nyi nyaŋ ne gyae la n ke di ↄ wose man adansɛɛ fa balaŋ pou lee kpene keŋ n be naa, na kpene keŋ n be nyii lee ↄ wose man nɛ.
44022016	Nɛnɛɛ woŋ yaa n ne daa? Koro seŋ na n ke yela baa sↄ neŋ Wurubuarɛ loŋ na n ke fane de Gbeŋgyoo Yesu yele man, na Wurubuarɛ ke gberaa nya ayimɛɛ lee n wose man.'
44022017	Keŋte Pↄↄl besewↄ gyina ↄ kekolosi dↄↄ nyi, debaŋ keŋ mↄↄ bese gyu Gyerusalɛm te mↄↄ gyu Wurubuarɛ ↄsom deni dinaa keŋ man me kaa fane nɛ, me naa kolo na me sia ŋgba dosɛɛ man nɛ.
44022018	Keman te me naa de Gbeŋgyoo Yesu te ↄ yako maŋ nyi, 'Yɛɛ bileŋ na n ka lee Gyerusalɛm debokeiman! Nawolo nyi, balaŋ kɛwↄ be gyae baa lɛɛ nya adansɛɛ keŋ n ne dii lee ma wose maŋ nɛ di ya.'
44022019	Keŋte me tiranↄↄ nyi, 'Me Gbeŋgyoo, balaŋ kɛwↄ gyeŋ nyi me gyuu Gyudatena ↄsom denɛɛ man donↄↄ kamasɛ man, ke kyaŋee balaŋ baŋ bɛɛ lɛɛ neŋ di nɛ, te me tuku wↄ.
44022020	Te debaŋ keŋ bɛɛ ko Sitifin ŋon ↄ be di n wose man adansɛɛ nideli nɛ, na ma seŋɛɛ botↄↄ mɛɛ do wↄ kakyeŋ, te maŋ koraŋ kɛɛ na ba kegbase dↄↄ.'
44022021	Te de Gbeŋgyoo yako maŋ nyi, 'Ta! Maa kpila neŋ lemlem, balaŋ baŋ ba te yɛɛ Gyudatenawↄ ya nɛ gyaŋ.' "
44022022	Balaŋ baŋ tei e kelii debaŋ keŋ ↄ be kolosi nombia kɛŋa pou taŋ nɛ. Botↄↄ te be fae yeesa nyi, "Ɛ ko e! Ɛ ko e! Ↄ tekaboena nyi waa kyaa tɛɛle kei dↄↄ ya."
44022023	Na bɛɛ fae yeesa, te ba kpee ba kegbase na bee fiili ŋa adido na be fuŋii aŋasa gyu adido.
44022024	Mena dↄↄ yoonↄↄtena siamante ŋon faree ↄ tewulɛɛ baŋ nyi, baa mo Pↄↄl gyu yoonↄↄtena dekyae keŋ man na baa kebii e dambiise na baa bↄↄse e kpene keŋ dↄↄ balaŋ ne fae yeesa ↄ dↄↄ mena.
44022025	Ba ke bake e baa tuku e nɛ te Pↄↄl bↄↄse yoonↄↄtena kegyia ŋon ↄ seŋɛɛ botↄↄ nɛ nyi, "Gbɛɛ doo nyi ya tuku Roman bu dalolasa ŋon ɛ te di ↄ nombia na ɛ ke bu e fↄↄ yee?"
44022026	Yoonↄↄtena kegyia ŋon ke nyii nombia kɛŋa nɛ, ↄ korowↄ gyu yoonↄↄtena siamante ŋon gyaŋ ke yako e nyi, "Woŋ yaa ɛ ne gyae ɛ ke yɛɛ nɛ? Balee kei yɛɛ Roman bu dalolasa e o!"
44022027	Yoonↄↄtena siamante ŋon gyuu Pↄↄl gyaŋ ke bↄↄse e nyi, "Yako maŋ, n yɛɛ Roman bu dalolasa e?" Keŋte Pↄↄl tiranↄↄ nyi, "Ayi me yɛɛ Roman bu dalolasa e."
44022028	Botↄↄ te yoonↄↄtena siamante ŋon yakowↄ nyi, "Maŋ tↄↄ kom dinaa pɛte ma bese Roman baale." Te Pↄↄl mↄ yako e nyi, "Maŋ dↄↄ me yɛɛ Roman bu dalolasa e."
44022029	Mena dↄↄ baŋ nafↄ bↄↄ yeli baa bↄↄse e nombia nɛ, tuuwↄ lee ↄ gyaŋ bileŋ. Debaŋ keŋ yoonↄↄtena siamante ŋon gbagba be naa nyi Pↄↄl yɛɛ Roman bu dalolasa e te bↄↄ do e akyakaase nɛ, gyakoloŋ gyoo e.
44022030	Yoonↄↄtena siamante ŋon gyaewↄ waa gyeŋ kpene keŋ kitii dↄↄ Gyudatena ne kara Pↄↄl nↄↄse nɛ nideli, mena dↄↄ tɛɛ kena nɛ ↄ yela ba lese Pↄↄl akyakaase ŋan, te ↄ yela Wurubuarɛ saese kegyiise na donↄↄ kegyiise pou gyaŋeewↄ, te ↄ moo Pↄↄl kaa seŋ be siaman.
44023001	Pↄↄl kɛɛ kegyiise baŋ bↄↄ gyaŋee nɛ sia gbɛɛ te ↄ yakowↄ nyi, "Me tebia Iseraetena, me konↄↄ bee bu maŋ fↄↄ gbɛɛ kamasɛ man ya, nawolo nyi me kyaawↄ nideli Wurubuarɛ siaman kaa lii naŋ gyɛŋ."
44023002	Botↄↄ te Wurubuarɛ sae kegyia Ananiase faewↄ do baŋ ba seŋɛɛ benaa na Pↄↄl nɛ nyi, baa gyↄ e ↄ nↄↄ gbɛɛ.
44023003	Keŋte Pↄↄl mↄ yako e nyi, "Wurubuarɛ waa gyↄ nyaŋ mↄ. Kɛɛ ↄ ke kyaa botↄↄ ŋgba deni dekyaŋ keŋ bↄↄ gyilaa ke wↄle wolom nɛ. N kyaa botↄↄ n na mo mmaraa di me nombia, mↄna nyaŋ gbagba mↄ n ta fom Wurubuarɛ mmaraa, ŋgba n be fae do wↄ nyi baa gyↄ maŋ nɛ."
44023004	Botↄↄ te balaŋ baŋ ba seŋɛɛ benaa na Pↄↄl nɛ yakowↄ nyi, "Wurubuarɛ sae kegyia yaa n na tee nɛ!"
44023005	Keŋte Pↄↄl tiranↄↄ nyi, "O me tebia, me ta gyem nyi ŋon yɛna Wurubuarɛ sae kegyia ŋon ya. Nawolo nyi Wurubuarɛ nombia aŋmaraseŋ see ne yako nyi, 'Ɛ na kolosi walaŋ ŋon ↄ ne di balaŋ dↄↄ nɛ wose man nombiikum ya.' "
44023006	Te Pↄↄl kena nyi balaŋ baŋ baale yɛɛ Sadukiitenawↄ te baale mↄ yɛɛ Farasiitenawↄ nɛ ↄ fae yeesa nyi, "Me tebia, me yɛɛ Farasii baale e, te me kya mↄ yɛɛ Farasii baale e. Keŋ dↄↄ bee di me nombia yɛna nyi, me sia gyakaa nyi baŋ bↄↄ yem nɛ baa foŋ lee yeŋ man."
44023007	Ↄ ke yako mena nɛ, kale gyoo Sadukiitena na Farasiitena baŋ man te dikpii keŋ kpasewↄ akpeŋ ala.
44023008	Nawolo nyi Sadukiitena ne yako nyi yeŋ wↄle kefoŋ be kyaa bela ya, yaa Wurubuarɛ kpilala na feliŋkumɛɛ be kyaa ya, mↄna Farasiitena ne lɛɛ kɛŋa pou di nyi ŋe kyaa.
44023009	Kale dinaa daale gyoo wↄ, keŋte Gyudatena mmaraa wolala baŋ be yɛɛ Farasiitenawↄ nɛ, man baale korowↄ seŋ keŋkeŋ nyi, "Da te naa dukum keŋ balee kei be yɛɛ ya! Mberem Wurubuarɛ feliŋ yaa Wurubuarɛ kpilale ŋolo kolosila na e."
44023010	Kale keŋ nↄↄ ke yɛɛ doŋ nɛ, yoonↄↄtena siamante ŋon yeewↄ nyi mberem baa tirii Pↄↄl kpetekpetekpete. Mena dↄↄ ↄ faewↄ do ↄ yoonↄↄtena baŋ nyi baa lɛo Pↄↄl doŋ man lee balaŋ baŋ gyaŋ, na baa mo e gyu ba dekyae man.
44023011	Wee kenaŋ nelim nɛ, de Gbeŋgyoo Yesu kↄŋawↄ kaa seŋ Pↄↄl gyaŋ yako e nyi, "Nyiŋ konↄↄ! Na yee ya! Mena keŋ n be di ma wose man adansɛɛ Gyerusalɛm kɛbo nɛ, mena mↄ te kaboena nyi nya di ma wose man adansɛɛ Roman donↄↄ man."
44023012	Tɛɛ kena nebo nɛ, Gyudatena baale gyaŋeewↄ mo agyueŋ. Be kaŋa ntam nyi be nↄↄ be gyae ke daa weenɛɛ yaa loŋ ya kelii debaŋ keŋ baa ko Pↄↄl.
44023013	Balaŋ baŋ bↄↄ mo Pↄↄl wose man agyueŋ kum kei kela balaŋ sↄŋola (40).
44023014	Te be gyuu Wurubuarɛ saese kegyiise na donↄↄ kegyiise baŋ gyaŋ ke yako wↄ nyi, "Da te kaŋ ntam nyi, de nↄↄ be gyae ke daa kolo ya, kelii debaŋ keŋ dɛɛ ko Pↄↄl.
44023015	Mena dↄↄ ɛmɛɛ na nombiadiira baŋ ɛ kpila gyu Romantena yoonↄↄtena siamante ŋon gyaŋ ka sola e na waa mo Pↄↄl kↄŋ ɛ gyaŋ. Ɛ gyu ka beo e nyi ɛ ne gyae ɛ ka gyoo Pↄↄl nombia ŋan man nideli, mↄna nyi ↄ fa gbɛɛ nyi baa mo e kↄŋ na, da te desina da wose nyi dɛɛ koe e gbɛɛnaa man."
44023016	Pↄↄl wa agbelebii nyii nombii kei na, te ↄ korowↄ gyu yoonↄↄtena baŋ dekyae man ke bↄ Pↄↄl amandɛɛ.
44023017	Keŋte Pↄↄl baake yoonↄↄtena baŋ man kegyia ŋolo te ↄ yako e nyi, "Mo tobaalebii kei gyu yoonↄↄtena siamante ŋon gyaŋ, nawolo nyi ↄ dana nombii daale waa yako e."
44023018	Te ↄ moo tobaalebii ŋon gyu yoonↄↄtena siamante ŋon gyaŋ te yoonↄↄtena kegyia ŋon yako e nyi, "Pↄↄl ŋon ↄ doo deni man nɛ kpila la baake maŋ te ↄ yako maŋ nyi maa mo tobaalebii kei kↄŋ n gyaŋ, nawolo nyi ↄ dana nombii daale waa yako neŋ."
44023019	Yoonↄↄtena siamante ŋon kyaŋa bu ŋon nyiŋmaa man te ↄ mo e lee yenaŋ bↄↄse e nyi, "Woŋ te n dana n ke yako maŋ?"
44023020	Keŋte bu ŋon tiranↄↄ nyiaa, "Gyudatena kegyiise te yɛɛ nↄↄdokoloŋ nyi baa sola neŋ na n ke yela Pↄↄl ke gyu kena wↄ kyoo. Baa beo neŋ nyi bɛɛ gyae baa gyoo ↄ nombia ŋan man nideli.
44023021	Na sɛɛ ya nawolo nyi balaŋ kela sↄŋola keŋ ba yoɛ gbɛɛnaa man bɛɛ daa Pↄↄl. Ba te kaŋ ntam nyi be nↄↄse be gyae ke daa kolo ya kelii debaŋ keŋ baa ko Pↄↄl. Baŋ taŋ desina ba wose taŋ, nyaŋ yaa bee gyeki."
44023022	Te yoonↄↄtena siamante ŋon lↄↄ tobaalebii ŋon gbɛɛ te ↄ faree e nyi, "Na yeli ŋolo ke nyii nyi, n te kaa yako maŋ mena nombia kɛŋa ya."
44023023	Mena dↄↄ yoonↄↄtena siamante ŋon baake ↄ yoonↄↄtena kegyiise baŋ man balaŋ bala te ↄ yako wↄ nyi, "Ɛ gyae yoonↄↄtena sↄŋonoŋ akpeŋ ala (200) na yoonↄↄtena baŋ bɛɛ kyaa dɛɛkyↄŋse nɛ sↄŋotooro na kufu (70), na yoonↄↄtena baŋ bɛɛ mo apiase yokii nɛ sↄŋonoŋ akpeŋ ala (200). Baa desina ba wose na baa koro nelim debaŋ kadaalete man gyu Kaesaria.
44023024	Ɛ gyae dɛɛkyↄŋ fa Pↄↄl na ɛ ka mo e ka do gyoo Felisi ŋon ↄ ne kɛɛ botↄↄ tɛɛle dↄↄ nɛ nyiŋmaa man wosefɛɛreŋ man."
44023025	Te yoonↄↄtena siamante ŋon ŋmarase tↄne fa wↄ nyi.
44023026	"Maŋ Klaudiuse Lisiase ne ŋmarasena tↄne kei mee yelee nyaŋ gyoo kpaakpaa Felisi. Mɛɛ do neŋ nↄↄ.
44023027	Gyudatena kyaŋana balee kei nyi baa ko e, te ma moo me yoonↄↄtena te de gyuuwↄ ke lɛɛ e, nawolo nyi me naawↄ nyi ↄ yɛɛ Roman bu dalolasa e.
44023028	Me gyaewↄ maa gyeŋ kpene keŋ dↄↄ bↄↄ mo nombiakumɛɛ gyakaa ↄ dↄↄ, mena dↄↄ ma moo e gyu baŋ gbagba be kegyiise siaman.
44023029	Botↄↄ te me naawↄ nyi, nombia ŋan bↄↄ mo gyakaa ↄ dↄↄ nɛ, yɛɛ ba mmaraase nombia ŋa, mↄna ma te naa kpene keŋ ↄ be yɛɛ keŋ kaboena nyi baa ko e yaa baa kyaŋ e tↄ deni ya.
44023030	Te ba ke yako man nyi Gyudatena baale te bake ↄ nyee man nyi baa ko e nɛ, debokenaŋ man te me yɛɛ ma agyueŋ nyi maa mo e kↄŋ n gyaŋ. Te me yako baŋ baŋ na e dana nombia nɛ nyi baa mo be nombia kↄŋ n gyaŋ na be kaa gyoo ŋe man. Me nↄↄ te si."
44023031	Mena dↄↄ yoonↄↄtena baŋ yɛɛwↄ ŋgba mena keŋ be kegyia ŋon be faree wↄ nyi baa yɛɛ nɛ. Ba moo Pↄↄl nelim kenaŋ menɛɛ te be keliiwↄ Antipatirise donↄↄ man.
44023032	Tɛɛ kena nɛ, yoonↄↄtena baŋ be dↄŋ na be nawↄↄ nɛ, besewↄ gyu be dalee man, te baŋ bɛɛ kyaa dɛɛkyↄŋse nɛ moo e laŋ.
44023033	Be ka gyoo Kaesaria donↄↄ man nɛ, ba moo tↄne keŋ fa gyoo Felisi te ba moo Pↄↄl do ↄ nyiŋmaa man.
44023034	Gyoo ŋon kala tↄne keŋ te ↄ bↄↄse Pↄↄl nyi, tɛɛle kei yenaŋ woŋti man yaa n leewↄ. Gyoo ŋon ke nyii nyi ↄ lee Silisia tɛɛle man nɛ,
44023035	ↄ yakowↄ nyi, "Debaŋ keŋ balaŋ baŋ ɛmɛɛ na wↄ be nyiŋ nombia de kↄŋ nɛ, na maa nyii n nↄↄwoya." Te ↄ yakowↄ nyi baa mo Pↄↄl gyu gyoo Herode dekpaŋalaŋ dinaa keŋ man na baa gyee e.
44024001	Weeya anoŋ wↄle nɛ, Wurubuarɛ sae kegyia Ananiase na donↄↄ kegyiise baale na Lↄya ŋon bɛɛ baake e Tɛtulↄse nɛ gyuu Kaesaria ke tↄlɛɛ be nↄↄwoya fa gyoo Felisi lee Pↄↄl wose man.
44024002	Botↄↄ te be baake Pↄↄl kↄŋ. Keŋte Tɛtulↄse tↄlɛɛ ↄ nↄↄwoya lee Pↄↄl wose man nyi, Gyoo kpaakpaa, de te nyiŋ wosefɛɛreŋ kyare n gyoori kedi kei man. Nawolo nyi nyansa keŋ n ba mo di gyoori nɛ, te desina abↄↄ burum de tɛɛle kei dↄↄ.
44024003	Gyoo kpaakpaa Felisi, yenaŋ kamasɛ na gbɛɛ kamasɛ man na, de sia ta gye abↄↄ nya ayɛɛŋ fa daa kɛŋa dↄↄ, mena dↄↄ dɛɛ do neŋ nↄↄ nideli.
44024004	Mↄna me bɛɛ gyae maa wↄlɛɛ n debaŋ bela ya, mena dↄↄ mɛɛ sola neŋ bo, nyiŋ konↄↄ na n ke tei daa kyomii.
44024005	"Da gyeŋ nyi balee kei yɛɛ tɛɛle yɛlɛɛre e. Ↄ te loo nombia do Gyudatena baŋ be kyaa tɛɛle kei dↄↄ pou nɛ, te ↄ yɛɛ Nasarɛtena ↄsom siamante mↄ e.
44024006	Nafↄ ↄ gyaewↄ waa mo ayimɛɛ tina Wurubuarɛ ↄsom deni dinaa keŋ mↄ, te de kyaŋa e. Daa gyaewↄ nyi nafↄ dee di ↄ nombia daa gbagba da mmaraa gbɛɛ, mↄna yoonↄↄtena kegyia Lisia kaa lɛo e doŋ man lee de nyiŋmaa man, te ↄ yako daa nyi daa baŋ daa na Pↄↄl dana nombia nɛ, dɛɛ mo kↄŋ n gyaŋ.
44024008	Akpaa n bↄↄse e ↄ nↄↄwoya na, nyaŋ gbagba n kena nyi ŋan pou dↄↄ yako lee ↄ wose man nɛ, doo na ke gbɛɛ."
44024009	Te Gyudatena mↄ moo be nↄↄ do nyi mena nombia ŋan dↄↄ yako lee ↄ wose man nɛ, doo na ŋe gbɛɛ.
44024010	Gyoo Felisi ke fa Pↄↄl gbɛɛ nyi waa kolosi nɛ, Pↄↄl tↄlɛɛ ↄ nↄↄwoya nyi, "Ma gyeŋ nyi n ne di nombia tɛɛle kei dↄↄ te yɛɛ gyɛŋ ya. Mena dↄↄ dana maŋ gyoŋ ŋgba mɛɛ kolosi maa lese me nↄↄse fa neŋ nɛ.
44024011	Nyaŋ gbagba n gyoo ke man na, n kena nyi weeya kufu ala yaa ŋgba mↄↄ gyu Gyerusalɛm me kaa som nɛ.
44024012	Te balaŋ baŋ daa na wↄ be nyim nɛ, te naa daa na ŋolo ke lɛɛ aŋmaareŋ Wurubuarɛ ↄsom deni dinaa keŋ man ya. Ba te naa maŋ nyi maa loo nombia do balaŋ Gyudatena ↄsom deni man, yaa yenaŋ daale ya.
44024013	Te bↄↄ gyae baa tale gyↄ be konↄↄ na baa seŋ kolo dↄↄ wola nyi nombia ŋan bɛɛ mo gyakaa me dↄↄ nɛ yɛɛ ampaŋ ya.
44024014	Mↄna ma te sɛɛ nyi, mɛɛ som de naanaↄ Wurubuarɛ lee de Gbeŋgyoo Yesu gbɛɛ keŋ baŋ ne yako nyi ke yɛɛ ↄsom kum ke nɛ man. Te mɛɛ lɛɛ kpene kamasɛ keŋ bↄↄ ŋmarase do Wurubuarɛ mmaraase ŋan ↄ be yeli Mosesi be ŋmarase see nɛ, na Wurubuarɛ akpeŋkpeŋgyↄↄra tↄna man nɛ di.
44024015	Me loo gyakaa Wurubuarɛ nombii dokoloŋ kei dↄↄ nyi, yeŋ wↄle na, balaŋ kpaakpaa na balaŋ kumɛɛ pou baa foŋ lee yeŋ man ŋgba mena keŋ baŋ mↄ loo gyakaa nɛ.
44024016	Mena dↄↄ mɛɛ yɛɛ kakyeŋ wee kamasɛ na maa yɛɛ kpene keŋ me konↄↄ be gyae ke bu maŋ fↄↄ Wurubuarɛ na balaŋ siaman ya.
44024017	Me ka lee Gyerusalɛm donↄↄ man kulutooneŋ burum wↄle nɛ, ma besewↄ kↄŋ botↄↄ te ma moo kↄba na abↄↄ kↄna me tebia Gyudatena baŋ na baa mo fa ayematena, te me faa Wurubuarɛ mↄ kedi.
44024018	Debaŋ kei man te be naa maŋ Wurubuarɛ ↄsom deni dinaa keŋ man na ma te gberaa ma wose taŋ, na balaŋ dikpii mↄ be kpuɛ na maŋ ya, te gidigidi mↄ te kↄŋ botↄↄ ya.
44024019	Mↄna Gyudatena baale baŋ bↄↄ lee Esia tɛɛle dↄↄ nɛ kↄŋawↄ botↄↄ. Baŋ te nafↄ kaboena nyi baa kↄŋ n siaman kɛbo, na nombii keŋ doo na dɛɛ gyoo ke man.
44024020	Te n gyae mↄ na, yela baŋ ba seŋɛɛ kɛbo nɛ ke yako dukum keŋ bↄↄ naa lee ma wose man debaŋ keŋ bↄↄ kyaŋ maŋ gyu donↄↄ kegyiise baŋ gyaŋ nɛ.
44024021	Nombii dokoloŋ keŋ mↄↄ gyↄ me konↄↄ yako be siaman yɛna nyi, baŋ bↄↄ yem nɛ baa bese foŋ lee yeŋ man bela. Mena nombii kei dↄↄ te bee di me nombia gyɛŋ nɛ."
44024022	Botↄↄ te Felisi ŋon ↄ wulaa ↄ gyeŋ de Gbeŋgyoo Yesu nyeedoŋ gbɛɛ keŋ wose man nombia nideli nɛ, tuu nombia kedi wee keŋ see wee wↄle. Keŋte ↄ yakowↄ nyi, "Wee keŋ yoonↄↄtena kegyia Lisiase ŋon de kↄŋ na, maa di n nombia kɛŋa."
44024023	Keŋte ↄ yako yoonↄↄtena kegyia ŋon bↄↄ mo Pↄↄl do ↄ nyiŋmaa man nɛ nyi waa kɛɛ ↄ dↄↄ nideli, be naa seŋ ↄ dↄↄ beiŋ ya. Mↄna waa fa ↄ tebia gbɛɛ baa fa e kpene kamasɛ keŋ ne hia e.
44024024	Ke di weeya ala ŋaale nɛ, Felisi na ↄ wɛɛle Durusila ŋon ↄ yɛɛ Gyuda alo e nɛ kↄŋawↄ botↄↄ. Keŋte Felisi yela Pↄↄl kↄŋawↄ kaa kolosi fa wↄ, te Pↄↄl kolosiwↄ lee Kristo Yesu kelɛɛdi wose man.
44024025	Pↄↄl ke gyakaa ↄ ne kolosi lee abↄↄ ŋan tenɛɛ na deeli keyɛɛ, na wose dↄↄ kedi na mena keŋ Yesu waa di balaŋ pou nombia wee daale nɛ, gyakoloŋ gyoo Felisi te ↄ yakowↄ nyi, "Tekaboe mena ta pɛ, me nyiŋ ma wose na maa baake neŋ bela."
44024026	Na ↄ sia gyakaa nyi Pↄↄl waa fa e kↄba na waa tina e yela mena dↄↄ ↄ kyaa ↄ kyaa na, ↄ te baake Pↄↄl kolosi na e.
44024027	Kulutooneŋse ala wↄle nɛ, Pokiuse Fesituse kaa dii gyoori gyoo Felisi nawↄↄ man. Mↄna keŋ Felisi ne gyae waa yɛɛ Gyudatena deeli dↄↄ, ↄ ta lese Pↄↄl lee deni man ya.
44025001	Fesituse ke kↄŋ tɛɛle keŋ dↄↄ ↄ ne di gyoori nɛ, ka weeya atooro wↄle na ↄ leewↄ Kaesaria gyu Gyerusalɛm.
44025002	Botↄↄ te Wurubuarɛ saese kegyiise na Gyudatena ↄsom kegyiise moo Pↄↄl nombia ŋan baŋ kpa ↄ be yɛɛ nɛ kaa see ↄ siaman.
44025003	Ba sola Fesituse nyi waa wii wↄ na waa yela baa lese Pↄↄl kↄŋ Gyerusalɛm nawolo nyi, na ba te bake ba nyeeman nyi de kↄŋ mena na baa yo gbɛɛnaa man na baa deke e ko.
44025004	Keŋte Fesituse tiranↄↄ nyi, "Pↄↄl waa doo deni man Kaesaria botↄↄ, nawolo nyi maŋ gbagba maa gyu botↄↄ weeya ala kɛŋa man.
44025005	Akpaa nyi ↄ te yɛɛ nombiikum daale na ɛ yela ɛ kegyiise baale ke sila maŋ gyu Kaesaria na be kaa wola dukum keŋ ↄ be yɛɛ."
44025006	Ↄ ke kyaa be gyaŋ weeya gyanaara yaa kufu nɛ, ↄ korowↄ gyu Kaesaria. Ke tɛɛ kena nɛ, ↄ baake nombia ŋan te ↄ yela ba moo Pↄↄl kↄŋ be siaman.
44025007	Pↄↄl ka betaa bɛɛ lee pɛ, te Gyudatena baŋ bↄↄ lee Gyerusalɛm nɛ kaa seŋawↄ kilisi e te be fiasɛɛ bɛɛ mo nombiakumɛɛ dinaana gyakaa ↄ dↄↄ, mↄna be te nyiŋ nombii keŋ baa seŋ ke dↄↄ wola nyi ŋe yɛɛ ampaŋ ya.
44025008	Pↄↄl kolosiwↄ lese ↄ nↄↄse nyi, "Ma te yɛɛ nombiikum kamasɛ tia Gyudatena mmaraase yaa Wurubuarɛ ↄsom deni dinaa keŋ ya. Ma te yɛɛ nombiikum tia Romantena gyoo dinaa mↄ ya."
44025009	Fesituse gyaewↄ waa yɛɛ Gyudatena deeli mena dↄↄ, ↄ bↄↄse Pↄↄl nyi, "N ne gyae n ke sila maŋ gyu Gyerusalɛm na me kaa di n nombia ŋan botↄↄ?"
44025010	Keŋte Pↄↄl tiranↄↄ nyi, "Gyoo dinaa Kaesa nombia dedii dekpaŋalaŋ man yaa ma seŋɛɛ nɛ. Mena dↄↄ kɛbo te kaboena nyi baa di me nombia. Nyaŋ gbagba n gyeŋ nideli nyi ma te yɛɛ Gyudatena dukum kamasɛ ya.
44025011	Akpaa ma te yɛɛ dukum keŋ kaboena nyi baa ko man na, baa tale ko maŋ, mↄↄ ne bɛɛ ya. Mↄna akpaa nyi nombia ŋan bɛɛ mo gyakaa me dↄↄ yɛɛ akɛrɛɛ ŋa na, ŋolo be gyae waa tale mo maŋ do be nyiŋmaa man nyi baa ko man ya. Akpaa nnɛ te doo na mɛɛ sola neŋ bo, mo maŋ gyu Roman gyoo dinaa ŋon gyaŋ."
44025012	Gyoo Fesituse na ↄ kegyiise baŋ ka lee yenaŋ kolosi na dↄŋa taŋ nɛ ↄ kaa tiranↄↄ nyiaa, "Gyoo dinaa Kaesaria gyaŋ te n ne gyae baa di n nombia, mena dↄↄ ↄ gyaŋ te n ke gyu."
44025013	Ke di weeya ala nɛ, gyoo Agiripa na ↄ deesi Bɛɛnise kↄŋawↄ Kaesaria kaa do Fesituse nↄↄ.
44025014	Be ke di weeya ala ŋaale botↄↄ nɛ, te Fesituse moo Pↄↄl nombia ŋan see gyoo Agiripa siaman e nyiaa, "Tobaale ŋolo kyaa kɛbo kei ŋon gyoo Felisi be yeli ↄ be dↄↄ deni man,
44025015	te debaŋ keŋ mↄↄ gyu Gyerusalɛm nɛ, Wurubuarɛ saese kegyiise na Gyudatena ↄsom kegyiise moo nombia gyakaa ↄ dↄↄ te be yako maŋ nyi maa bu e fↄↄ.
44025016	Mↄna me yako wↄ nyi, daa Romantena kɛɛ yɛɛ yɛna nyi, akpaa balaŋ bala de nyiŋ nombia te da te gyaŋee ta wↄ na baa lese be nↄↄse ya na, de bee bu fↄↄ ya.
44025017	Te daa na wↄ ke kↄŋ kɛbo nɛ, ma te kyaa nombia ŋan dↄↄ kyare ya, mↄna tɛɛ kena nɛ, me baake nombia ŋan te me yela ba lese balee ŋon kↄŋ.
44025018	Te balaŋ baŋ ŋon na wↄ be nyim nɛ korowↄ tↄlɛɛ be nↄↄwoya. Nombiakumɛɛ ŋan maŋ ba gyueŋ nyi nafↄ baa yako lee ↄ wose man nɛ, na ŋan gba te be yakowↄ ya.
44025019	Mↄna baŋ na Pↄↄl lɛɛ dↄŋa aŋmaareŋ bo lee be Wurubuarɛ ↄsom wose man, na balee ŋon bɛɛ baake e nyi Yesu ŋon ↄ ba yem te Pↄↄl ne gyↄ ↄ konↄↄ yako nyi ↄ delena nɛ wose man.
44025020	Na mↄↄ gyeŋ mena keŋ maa gyoo nombia kɛŋa dinↄↄ man ya, mena dↄↄ me bↄↄse Pↄↄl nyi waa sɛɛ gyu Gyerusalɛm na be kaa di ↄ nombia botↄↄ?
44025021	Mↄna Pↄↄl solawↄ nyi baa yela waa doo be nyiŋmaa man na gyoo dinaa Kaesa kedi ↄ nombia. Mena dↄↄ me yela be gyee e kelii debaŋ keŋ maa kaa mo e gyina gyoo dinaa ŋon."
44025022	Keŋte gyoo Agiripa yako Fesituse nyi, "Maŋ gbagba ne gyae nyi maa nyii balee kei nↄↄwoya." Te Fesituse tiranↄↄ fa e nyi, "Nyaŋ ke nyii ↄ nↄↄwoya kyoo."
44025023	Ke tɛɛ kena nɛ, gyoo Agiripa na Bɛɛnise desinaa ba wose te yoonↄↄtena kegyiise na donↄↄ kegyiise sila wↄ kaa gyoo deni keŋ man bɛɛ gyaŋee nɛ. Be kee gyu na nↄↄneŋ na suya silana wↄ. Te Fesituse yela ba moo Pↄↄl kↄŋ.
44025024	Te Fesituse yakowↄ nyi, "Gyoo Agiripa na baŋ pou e be yilaa kɛbo, ɛ ne naa balee kei. Gyudatena baŋ be kyaa Gyerusalɛm na Kaesaria kɛbo kaa wiiwↄ fa maŋ nyi kaboena nyi baa ko e.
44025025	Maŋ te naa dukum keŋ ↄ be yɛɛ keŋ kaboena nyi baa koe ya. Mↄna ↄ ka sola nyi Roman gyoo dinaa waa di ↄ nombia nɛ, mena dↄↄ te me yɛɛ ma gyueŋ nyi maa mo e yelee e.
44025026	Mↄna mↄↄ taŋ kolo kitii maa ŋmarase yelee gyoo dinaa lee ↄ wose man ya. Mena dↄↄ te ma moo e kↄŋ ɛ popou siaman tuturu na, nyaŋ gyoo Agiripa gyaŋ nyi n gyoo ↄ nombia ŋan man na, maa nyiŋ kolo ŋmarase lee ↄ wose man yelee gyoo dinaa ŋon.
44025027	Nawolo nyi me naawↄ ma agyueŋ man nyi, tekaboena nyi maa mo walaŋ ŋon ↄ doo deni man nɛ yelee gyoo dinaa keŋ nyi, mↄↄ tale wola nombiikum keŋ ↄ be yɛɛ ya."
44026001	Gyoo Agiripa yako Pↄↄl nyi, "Nɛnɛɛ gbɛɛ doo, nyaŋ gbagba tↄlɛɛ n nↄↄwoya." Te Pↄↄl gyinaa ↄ nyiŋmaa adido te ↄ kolosiwↄ lese ↄ nↄↄse nyi,
44026002	"Gyoo Agiripa, ma te yɛɛ nyeebam ŋgba gyɛŋ wee kei ma seŋɛɛ n siaman mɛɛ lese me nↄↄse lee nombia ŋan pou Gyudatena ba moo gyakaa me dↄↄ nɛ.
44026003	Gbagbaagba na te yɛɛ maŋ gyoŋ nideli nawolo nyi n gyeŋ Gyudatena mmaraase na kewↄŋee keŋ doo ŋe man nɛ pou. Mena dↄↄ mɛɛ sola neŋ nyi, nya nyiŋ konↄↄ na n ke tei man.
44026004	Gyudatena pou gyeŋ mena keŋ mↄↄ kyaa lee me biatɛɛ. Ba gyeŋ mena keŋ mↄↄ kyaa maŋ gbagba me balaŋ man na Gyerusalɛm donↄↄ man.
44026005	Ba gyeŋ maŋ te yɛɛ gyɛŋ ya, te akpaa nyi baa sɛɛ yako nombii na ke gbɛɛ na, baa tale di adansɛɛ nyi me kyaŋa dↄ ↄsom mmaraase ŋan nyiŋmaase ala ŋgba Farasii baale nɛ.
44026006	Keŋ dↄↄ gyɛŋ ma seŋɛɛ kɛbo bee di me nombia yɛna nyi, me sia gyakaa kpene keŋ de Gbeŋgyoo Wurubuarɛ be yako see nyi waa yɛɛ fa de naanaↄ nɛ dↄↄ.
44026007	Mena nombii kei dↄↄ te daa Gyudatena akpaŋalaŋ kufu ala ŋan pou sia gyakaa nyi Wurubuarɛ waa yɛɛ fa daa. Mena dↄↄ te dɛɛ som Wurubuarɛ na sibiiyam debaŋ kamasɛ. Gyoo kpaakpaa, me sia gyakaa mena nombii kei dↄↄ nyi Wurubuarɛ waa yɛɛ fa daa, keŋ dↄↄ te Gyudatena moo nombia gyakaa me dↄↄ.
44026008	Weera te dana doŋ fa ŋon nyi ya lɛɛ di nyi Wurubuarɛ waa gyuusu baŋ bↄↄ yem nɛ?
44026009	Maŋ gbagba me lɛɛwↄ di me konↄↄ man nyi, kaboena nyi maa mo gbɛɛ kamasɛ man na maa wↄlɛɛ Yesu ŋon ↄ ba lee Nasarɛte nɛ yele.
44026010	Mena mↄ te me yɛɛwↄ Gyerusalɛm donↄↄ man. Saese kegyiise faa maŋ gbɛɛ te me kyaŋa Kristotena burum tↄ deni, te akpaa bɛɛ gyae baa ko wↄ mↄ na, mɛɛ seŋ be wↄle nyi ke gbɛɛ kenaŋ, baa ko wↄ.
44026011	Debaŋ kamasɛ na me dↄŋɛɛ Gyudatena ↄsom denɛɛ man mɛɛ naase Kristotena diyem, na baa nyiŋ tina ba kelɛɛdi keŋ yela. Me baŋ ka koro be dↄↄ nideli nɛ, me sila wↄ gyu tɛɛlese wↄlɛɛ dↄↄ ke naase wↄ diyem nideli.
44026012	Lee kei dↄↄ te Wurubuarɛ saese kegyiise faa maŋ be nyiŋmaa man tↄne keŋ ne fa maŋ doŋ, te ma moo ma nyee baŋ Damasekuse gbɛɛ.
44026013	Gyoo kpaakpaa, weeseteŋteŋ me ka koro mee gyu keŋ nɛ, karatetee dokoloŋ te keŋmaŋee daale keŋ ne naa kela weese nɛ, leewↄ adido kaa ŋmaale kilisi daa na me tebia baŋ de dↄŋɛɛ nɛ.
44026014	De popou leewↄ yala tɛɛle man te me nyii nↄↄwoya ŋaale yako maŋ Hiburu dei man nyi, 'Sↄↄl, Sↄↄl, weera te n ne naase man diyem? N ne naase n wose diyem bo ŋgba mena keŋ bɛɛ wↄŋee wonembu te ŋon mↄ ne wↄŋee ↄ wose lee wↄle naase ↄ wose diyem nɛ.'
44026015	Te me bↄↄsewↄ nyi, 'Nyaŋ amↄte ŋonaŋ me Gbeŋgyoo?' Te de Gbeŋgyoo tiranↄↄ nyi, 'Maŋ yɛna Yesu ŋon n ne naase diyem nɛ.
44026016	Mↄna koro seŋ ma lese ma wose baa wola neŋ, na maa mo neŋ yɛɛ me tobaale na n ke di adansɛɛ lee kpene keŋ n be naa lee ma wose man na ŋan maa kaa wola neŋ nɛ.
44026017	Maa lɛɛ neŋ lee nyaŋ gbagba n balaŋ, na baŋ ba te yɛɛ Gyudatenawↄ ya te mee kpila neŋ be gyaŋ nɛ nyiŋmaa man.
44026018	Mee kpila neŋ baa na n kaa gyuusu be sia, na baa tale lee ditiŋtɛɛ man kↄŋ keŋmaŋee man, na baa tale lee ↄbↄnsam nyiŋmaa man kↄŋ Wurubuarɛ gyaŋ. Na baa lɛɛ maŋ di na Wurubuarɛ ka mo be nombiakumɛɛ kyɛɛ wↄ na baa nyiŋ dekyae kpu na baŋ Wurubuarɛ ba lese see fa ↄ wose nɛ.'
44026019	Mena dↄↄ gyoo Agiripa, ma te yɛɛ deŋele doŋ lee kpene keŋ Wurubuarɛ ba lese wola maŋ lee adido, te mↄↄ naa ke na me sia ŋgba dosɛɛ man nɛ ya.
44026020	Me taŋgbɛɛwↄ yako Wurubuarɛ nombia Damasekuse te me gyuu Gyerusalɛm na Gyudia tɛɛle dↄↄ pou. Kenaŋ wↄle te me kaa kolosi ŋa fa baŋ ba te yɛɛ Gyudatenawↄ ya nɛ. Me yako wↄ nyi baa kyɛɛkee lee be gbɛɛneŋ kumɛɛ man na baa kↄŋ Wurubuarɛ gyaŋ, na baa yɛɛ abↄↄ ŋan gyae kawola nyi ba te kyɛɛkee lee be gbɛɛneŋ kumɛɛ man kↄŋ Wurubuarɛ gyaŋ nɛ.
44026021	Kei dↄↄ te Gyudatena kyaŋa maŋ Wurubuarɛ ↄsom deni dinaa keŋ man te bɛɛ gyae gbɛɛ baa ko maŋ nɛ.
44026022	Mↄna Wurubuarɛ ta seŋ me wↄle kaa lii gyɛŋ, mena dↄↄ te me talewↄ seŋ kɛbo keŋkeŋ mɛɛ di nombia kɛŋa adansɛɛ fa bia na kegyiise pou nyi, kpene keŋ mɛɛ yako nɛ na keŋ Wurubuarɛ akpeŋkpeŋgyↄↄra na Mosesi be yako see nyi gyae ke kↄŋ nɛ, yɛɛ dokoloŋ.
44026023	Nombii keŋ bↄↄ yako see yɛna nyi, nyeelɛɛre ŋon Wurubuarɛ be yako see nyi waa kↄŋ nɛ, waa naa diyem te ŋon ne gyaela waa taŋgbɛɛ foŋ lee yeŋ man, na waa wola ↄ balaŋ Gyudatena na baŋ ba te yɛɛ Gyudatenawↄ ya nɛ pou nyi, keŋmaŋee keŋ man baa ta na baa nyiŋ nyeedoŋ nɛ te kↄŋ."
44026024	Botↄↄ te gyoo Fesituse gyↄↄ Pↄↄl nↄↄ dↄↄ fae e nyi, "Pↄↄl, n nyee ne wↄlɛɛ do? N tↄne kagyeŋ beiŋ na doo na neŋ diteŋ nɛ."
44026025	Keŋte Pↄↄl tiranↄↄ nyi, "Gyoo kpaakpaa! Ma nyee bɛɛ wↄlɛɛ ya, me sia ala kaeŋ. Nombia ŋan mee kolosi nɛ yɛɛ nombia kpaakpaa ŋa, te ŋe doo na ŋe gbɛɛ mↄ.
44026026	Gyoo Agiripa, n gyeŋ nombia kɛŋa pou man mena dↄↄ maa tale gyↄ me konↄↄ kolosi na neŋ lee me konↄↄ man. Mɛɛ lɛɛ di nyi n gyeŋ nombia kɛŋa man keŋ dokoloŋ koraŋ te lam n dↄↄ ya, nawolo nyi ba te yɛɛ ŋa weese ya.
44026027	Gyoo Agiripa, n ne lɛɛ Wurubuarɛ akpeŋkpeŋgyↄↄra baŋ nↄↄwoya di? Ma gyeŋ nyi n ne lɛɛ ŋa di."
44026028	Keŋte gyoo Agiripa mↄ bↄↄse Pↄↄl nyi, "N gyeŋ nyi nyaŋ ke tale yela maa bese Kristobaale debokeiman?"
44026029	Te Pↄↄl tiranↄↄ nyi, "Gyɛŋ bo o kyoo bo o, maŋ ne fane bo nyi Wurubuarɛ waa yela ɛmɛɛ na balaŋ akaŋ baŋ pou ɛ be tei maŋ gyɛŋ wee kei nɛ, ɛ ka bese Kristotena ŋgba maŋ Pↄↄl nɛ. Mↄna be na do ŋon akyakaase bo ya!"
44026030	Keŋte gyoo Agiripa na Fesituse ŋon ↄ seŋɛɛ Romantena gyoo dinaa nawↄↄ man nɛ, na Bɛɛnise na balaŋ akaŋ baŋ korowↄ lee deni keŋ man.
44026031	Be ka koro nɛ be kolosiwↄ na dↄŋa nyiaa, "Balee kei te yɛɛ dukum keŋ kaboena nyi baa ko e yaa baa do e deni ya."
44026032	Keŋte gyoo Agiripa yako Fesituse nyi, "Nyi balee kei deŋ te yako nyi dɛɛ mo ↄ nombia gyina gyoo dinaa Kaesa ya na, nafↄ dɛɛ tale tina e yela."
44027001	Keŋte be bakewↄ see nyi dɛɛ mo degbele dinaa na dee gyu Romantena gyoo dinaa ŋon gyaŋ Itali tɛɛle man. Te ba moo Pↄↄl na balaŋ baŋ bↄↄ kyam tↄ deni nɛ baale do yoonↄↄtena kegyia ŋon bɛɛ baake e Gyuliↄse nɛ nyiŋmaa man. Gyuliↄse yɛɛ Roman gyoo dinaa ŋon yoonↄↄtena kegyia ŋolo e.
44027002	Te da gyoo degbele dinaa keŋ kↄↄ lee Adaramitium donↄↄ man kee gyu Esia yenaŋ donↄↄse ŋan ŋe kya boo nↄↄman nɛ, te de kuluwↄ laŋ. Na Arisitakuse ŋon ↄ ba lee Tesalonika donↄↄ keŋ ke kyaa Masedonia tɛɛle man nɛ doo de man.
44027003	Tɛɛ kena keŋ nɛ, de gyuuwↄ ka gyoo Sidↄn donↄↄ man, botↄↄ te Gyuliↄse naa Pↄↄl waraŋase te ↄ faa e gbɛɛ te ↄ gyuu ↄ tebia gyaŋ na baa fa e kpene keŋ ne hia e.
44027004	De ka koro lee botↄↄ dee gyu keŋ nɛ, na feliŋ ne gyↄↄ kↄŋ de gyaŋ mena dↄↄ da moowↄ na Saiporↄse tɛɛlebii keŋ loŋ be kilisi ke nɛ yenaŋ, nawolo nyi na feliŋ bɛɛ gyↄↄ kↄŋ botↄↄ ya.
44027005	Da moowↄ ɛpo dↄↄ ke laŋ Silisia na Pamfilia tɛɛlese yenaŋ te de ka gyoo Mira donↄↄ keŋ ke kyaa Lisiase tɛɛle dↄↄ nɛ.
44027006	Botↄↄ te yoonↄↄtena kegyia ŋon naa degbele dinaa daale na ke ta lee Alɛkesanda kee gyu Itali te ↄ lese daa do ke maŋ.
44027007	Degbele keŋ moo daa dɛɛdɛɛ te de naa diyem mↄ nideli weeya burum pɛte de ka benaa donↄↄ keŋ bɛɛ baake ke Kiniduse nɛ. Feliŋ keŋ te fa daa gbɛɛ dɛɛ mo da nyee baŋ botↄↄ keŋ nafↄ dee gyu nɛ ya, mena dↄↄ de gyuuwↄ ka mo na Kreti tɛɛle keŋ loŋ be kilisi ke nɛ, ata ata kelii Salimone donↄↄ yenaŋ dↄↄ, nawolo nyi na feliŋ keŋ bɛɛ gyↄↄ kↄŋ botↄↄ yenaŋ ya.
44027008	Da moowↄ na ɛpo nↄↄ nↄↄ, te de kaawↄ mↄ nideli pɛte de kaa lii botↄↄ keŋ bɛɛ baake nyi Agbelese daseŋae kpaakpaa, keŋ benaa na donↄↄ keŋ bɛɛ baake nyi Lasea nɛ.
44027009	De wↄlɛɛ debaŋ boo keŋ dↄↄ ampaŋ ampaŋ, te wee keŋ Gyudatena ne fa Wurubuarɛ kedi na waa mo ba dukum kyɛɛ wↄ nɛ kaa laŋawↄ. Mena debaŋ kenaŋ na feliŋ ne yeli loŋ dↄↄ keta ne yɛɛ gyakoloŋ nideli. Mena dↄↄ Pↄↄl kolosiwↄ fa wↄ nyi,
44027010	"Me tebia, ma te naa nyi dɛɛ naa diyem nideli na dee di gyerebi de gbɛɛ kei man. Na degbele dinaa kei na kasolↄse ŋan ŋaageŋ ne gyae la ke wↄlɛɛ ya, mↄna balaŋ mↄ baa yekee. Mena dↄↄ ɛ yela dɛɛ kyaa kɛbo."
44027011	Mↄna yoonↄↄtena kegyia ŋon bɛɛ Pↄↄl nↄↄwoya bo, te ↄ moo degbele dinaa keŋ gbeŋgyoo na saare ŋon wui.
44027012	Keŋte be kpa agbelese dɛɛseŋae kenaŋ be dei na kekyaa kyeŋgbelelee debaŋ kenaŋ man ya. Mena dↄↄ be man dekpeŋ dinaa gyaewↄ nyi baa kyaŋ ba wose na be kaa lii donↄↄ keŋ bɛɛ baake ke nyi Fonisi nɛ, na baa kyaa botↄↄ kyeŋgbelelee debaŋ kenaŋ man. Fonisi yɛɛ agbelese dɛɛseŋae keŋ ke kyaa Kreti tɛɛle man te ke sia tee bo weese dɛɛlee na weese dɛɛyalae nsana.
44027013	Feliŋbii daale kɛɛ gyↄↄ lee ata yenaŋ nɛ, balaŋ baŋ gyueŋwↄ nyi baa nyiŋ gbɛɛ ta ba kegyaebii, mena dↄↄ be wↄŋee nyeele keŋ ne kyaŋ degbele dinaa seŋ debodokoloŋ dekeŋkeŋ dↄↄ nɛ, kaa do degbele dinaa keŋ man te be kuluwↄ ta na Kreti ɛpo nↄↄ nↄↄ.
44027014	Te kyare ya te feliŋ dinaa daale gyↄↄwↄ lee weese dɛɛlee man demena dↄↄ, lee Kreti tɛɛlebii keŋ loŋ be kilisi ke nɛ yenaŋ kↄŋ.
44027015	Feliŋ keŋ gyↄↄwↄ gyaŋee na degbele dinaa keŋ mena dↄↄ ka te tale gyu ke siaman bela ya. Mena dↄↄ de yela feliŋ keŋ wↄŋee daa gyu botↄↄ keŋ kɛɛ gyae.
44027016	Te de gyuuwↄ ka mo na Kauda tɛɛlebii keŋ loŋ be kilisi ke nɛ yenaŋ, na feliŋ bɛɛ gyↄↄ botↄↄ nideli ya, mↄna de kaawↄ pɛte de talewↄ lese degbele bii keŋ bɛɛ mo lɛɛ balaŋ nyeeya nɛ lee degbele dinaa keŋ man.
44027017	Balaŋ baŋ wↄŋee degbelebii keŋ do degbele dinaa keŋ man te ba moo ŋmeeseŋ bake degbele dinaa keŋ na feliŋ be nyiŋ gyↄ ke tekerii ya. Be yeewↄ nyi degbele dinaa keŋ kaa ta dↄↄ Libia boo nↄↄ aŋasa man ya, mena dↄↄ be tisinaa degbele dinaa keŋ kanyaŋse te be tinaa degbele keŋ yela, te feliŋ moo ke ke dↄŋ dɛɛ dɛɛ.
44027018	Feliŋkum keŋ moo daa kyeŋgbeŋ kyeŋgbeŋ boo keŋ dↄↄ, mena dↄↄ tɛɛ kena nɛ te be fiasɛɛ bɛɛ lese kasolↄse lee degbele dinaa keŋ man do loŋ man.
44027019	Ke tɛɛ kena nɛ, ba lese degbele keŋ gbagba abↄↄ ŋan ŋaale fuŋii leki do ɛpo man.
44027020	Dii weeya burum na de bɛɛ tekaa naa weese yaa kyolobiise ya, na feliŋ keŋ mↄ gyakaa ne gyↄↄ akpanyaŋnyaŋ man, mena dↄↄ de ta teka gyakaa loo nyi dee nyiŋ nyeedoŋ bela ya.
44027021	Balaŋ baŋ kyaawↄ weeya burum keŋ be bee di weenɛɛ ya, keŋte Pↄↄl korowↄ seŋ be siaman yako wↄ nyi, "Me tebia, nyi yeŋ nyii kpene keŋ mↄↄ yako ŋon nyi ɛ na kulu degbele dinaa keŋ lee Kreti ya nɛ, nafↄ deŋ te naa diyem kei na dee di gyerebi kei mↄ ya.
44027022	Nɛnɛɛ mɛɛ sola ŋon bo nyi ɛ nyiŋ konↄↄ, ɛ man ŋolo be gyae waa yeŋ ya mↄna degbele dinaa keŋ kaageŋ ne gyae la ke wↄlɛɛ.
44027023	Nawolo nyi dana nelim me Wurubuarɛ ŋon me yɛɛ ↄ wui te mɛɛ som e nɛ, kpila ↄ kpilale kↄŋ me gyaŋ,
44027024	kaa yako maŋ nyi, 'Pↄↄl na yee ya, kaboena nyi nya gyu ka seŋ gyoo dinaa Kaesa siaman, na baa di n nombia ŋan. Lee nyaŋ dↄↄ, Wurubuarɛ waa gyee baŋ pou be doo degbele dinaa keŋ man nɛ.'
44027025	Mena dↄↄ me tebia, ɛ nyiŋ konↄↄ, nawolo nyi mɛɛ lɛɛ di nyi ŋan pou Wurubuarɛ be yako nɛ gyae ke kↄŋ ŋgba mena keŋ ↄ be yako maŋ nɛ.
44027026	Mↄna dɛɛ kaa lee tɛɛlebii daale keŋ loŋ be kilisi nɛ dↄↄ."
44027027	Weeya kufu anaarate keŋ man nelim nɛ, na feliŋkum keŋ sɛɛ kɛɛ wↄŋee daa Aderia ɛpo dↄↄ. Tɛɛ nsana nɛ, baŋ bɛɛ saa degbele dinaa keŋ nɛ naawↄ nyi be ta benaa tɛɛlebii daale.
44027028	Te ba moo kpene keŋ bɛɛ mo maa loŋ siiliŋ nɛ mo do loŋ keŋ man te be naawↄ nyi ke siiliŋ man yɛɛ nawↄↄ tↄↄse sↄŋonoŋ na sao(120). Be ke gyu be siaman kyomii nɛ, ba besewↄ maa loŋ keŋ te be naawↄ nyi yɛɛ nawↄↄ tↄↄse sↄŋonaara na kufu (90).
44027029	Be yeewↄ nyi degbele dinaa keŋ gyae ka too na boe, mena dↄↄ ba lese nyeela anaara ŋan ne kyaŋ agbelese seŋ debodokoloŋ nɛ do loŋ man degbele keŋ wↄle. Te be fanewↄ nyi tɛɛ dɛɛ naa bileŋ.
44027030	Baŋ bɛɛ saa degbele dinaa keŋ nɛ yela baa yeu tina daa yela, mena dↄↄ ba lese degbelebii keŋ ke gyakaa degbele dinaa keŋ dↄↄ nɛ gyakaa loŋ dↄↄ. Te ba beowↄ yɛɛ ŋgba bee gyu be kaa fuŋ nyeela ŋan ne kyaŋ degbele dinaa seŋ debodokoloŋ nɛ do loŋ man degbele keŋ siaman.
44027031	Te Pↄↄl yako yoonↄↄtena kegyia ŋon na yoonↄↄtena baŋ nyi, "Akpaa balaŋ kɛwↄ te kyaa degbele dinaa kei man ya na, ɛ be gyae ɛ ke nyiŋ nyeedoŋ ya."
44027032	Mena dↄↄ yoonↄↄtena baŋ tirii ŋmeeseŋ ŋan bↄↄ mo kpaŋ na degbelebii keŋ nɛ te loŋ wↄŋee ke laŋ.
44027033	Tɛɛ kɛɛ ŋmaŋee maa keŋ nɛ, Pↄↄl doo wↄ kakyeŋ nyi baa di weenɛɛ. Te ↄ yako wↄ nyi, "Gyɛŋ weeya kpaakpaa kufu anaara yaa ŋgba ɛ wↄe ne lↄ ŋon, te ɛ nↄↄ mↄ te daa ta kolo ya.
44027034	Mena dↄↄ mɛɛ waase ŋon bo nyi yaa di na ɛ ke nyiŋ nyiŋ nyeedoŋ, nawolo nyi kolo na kolo be kyaa keŋ gyae ke yɛɛ ɛ man ŋolo ya."
44027035	Ↄ kekolosi nↄↄwoya kɛŋa taŋ nɛ, ↄ moo bodobodo te ↄ fanewↄ fa Wurubuarɛ karaŋ be popou siaman, te ↄ kara ke te ↄ diiwↄ.
44027036	Botↄↄ te be popou wↄe fɛɛ wↄ te ba moo weenɛɛ do be nↄↄman.
44027037	Daa baŋ pou de doo degbele dinaa keŋ man nɛ, yɛɛ balaŋ sↄŋonoŋ akpeŋ ala na sↄŋotooro na kufu looro (276).
44027038	Be popou kedi baa nɛ, ba lese weenɛɛ ŋan doo degbele keŋ man nɛ fuŋ do ɛpo man, na debgele dinaa keŋ ke nyiŋ koro yuŋ.
44027039	Tɛɛ kɛɛ naa keŋ nɛ, be naawↄ ŋgba ɛpo keŋ yenaŋ daale te sↄↄ gyoo tɛɛle daale man, na aŋasa doo botↄↄ mↄna be ta gyeŋ tɛɛle dokoloŋ kenaŋ ya. Mena dↄↄ be yɛɛ ba gyueŋ nyi akpaa baa tale na, baa besena degbele dinaa keŋ gyu ka seŋ botↄↄ.
44027040	Te be kɛrɛɛ ŋmeeseŋ ŋan bↄↄ mo kpaŋ na nyeela ŋan ne kyaŋ degbele dinaa seŋ debodokoloŋ nɛ do loŋ man, te be booli ŋmeeseŋ ŋan bↄↄ mo bake na woni keŋ ne kii degbele dinaa nɛ. Te be gyinaa degbele dinaa keŋ kanyaŋ adido degbele keŋ siaman te feliŋ gyↄↄwↄ, te tuu degbele dinaa keŋ sia tee dekeŋkeŋ dↄↄ gbɛɛ.
44027041	Mↄna degbele dinaa keŋ siagbɛɛ gyuuwↄ ka gyoo aŋasa man te ke dↄↄwↄ debodokoloŋ, te ka ateta keŋ ŋerewↄ gyoo aŋasa ŋan man te ke dↄↄwↄ keŋ ke bee wosi gba ya. Te feliŋ dinaa keŋ ne gyↄↄ nɛ yela ɛpo loŋ keŋ gyↄↄ degbele dinaa keŋ wↄle gbɛɛ aguŋ kpetekpetekpete.
44027042	Yoonↄↄtena baŋ yɛɛ ba agyueŋ nyi baa ko balaŋ baŋ bↄↄ kyam do deni nɛ pou, na be man ŋolo be nyiŋ yɛlɛɛ toŋ yeu ya.
44027043	Mↄna yoonↄↄtena kegyia ŋon gyaewↄ waa lɛɛ Pↄↄl nyee mena dↄↄ ↄ tↄↄ wↄ nyi be na yɛɛ ŋgba mena keŋ bↄↄ bake see nɛ ya. Mena dↄↄ ↄ yako balaŋ baŋ pou nyi baŋ baa tale yɛlɛɛ na, baa taŋgbɛɛ toŋ gyoo loŋ man na baa yɛlɛɛ toŋ gyu dekeŋkeŋ dↄↄ.
44027044	Te baŋ bↄↄ kaa nɛ baa gↄtaa degbele dinaa keŋ be yɛlɛɛ nɛ daase pampasaŋse ŋan be kyakaree nɛ, na baa toŋ gyu dekeŋkeŋ dↄↄ. Nnɛ te de popou yɛɛwↄ toŋ gyu dekeŋkeŋ dↄↄ keŋ ŋolo te dↄↄ ya.
44028001	De ka lee ɛpo man kaa seŋ dekeŋkeŋ dↄↄ nɛ te balaŋ baŋ be kyaa botↄↄ tɛɛlebii kei keŋ loŋ be kilisi ke nɛ dↄↄ yako daa nyi, bɛɛ baake botↄↄ nyi Maleta.
44028002	Donↄↄsetena benaŋ kɛɛ de dↄↄ nideli. Na ↄga te fiasɛɛ ↄ ne ŋɛɛ, mena dↄↄ ba doo boalaŋ fa daa nyi dee woli nawolo nyi, na waare kyaa.
44028003	Pↄↄl ke kuu daase ŋaale waa do boalaŋ keŋ man nɛ, te boalaŋ ogyefeliŋ keŋ yela dom keŋkeŋteŋte ŋolo leewↄ daase ŋan man kaa milii ↄ nyiŋmaa.
44028004	Donↄↄsetena baŋ kena mena nɛ be yako dↄŋa nyi, "Balee kei waa yɛɛ awudiini e. Nawolo nyi, nyi ↄ yɛɛ nyeebam ŋgba ↄ te dↄↄ ɛpo man koraŋ ya nɛ, ↄ nombiakumɛɛ be gyae ke yela waa nyiŋ nyeedoŋ ya."
44028005	Mↄna Pↄↄl ŋmanyaŋ dom ŋon do boalaŋ man, keŋ kolo te yɛɛ e ya.
44028006	Balaŋ baŋ gyueŋwↄ nyi waa bokee, yaa gyae ke kara e lↄ karatetee dokoloŋ na waa yeŋ. Mↄna ba ke daa gyu siaman te ba kena nyi kolo te yɛɛ e ya nɛ, be kyɛɛkee ba agyueŋ nyi balee kei waa yɛɛ bane ŋolo e.
44028007	Botↄↄ gyoo yele yɛna Pubiliyuse. Na ↄ tɛɛle benaa na botↄↄ keŋ de kyaa nɛ. Ↄ kɛɛ de dↄↄ nideli te de kyaawↄ ↄ dɛɛ weeya kpaakpaa atooro.
44028008	Gyoo Pubiliyuse ŋonaŋ ↄ kya kaa wee kpaŋalaŋ, na ↄ na kyeree. Keŋte Pↄↄl gyuuwↄ ka mo ↄ nyiŋmaa gyakaa ↄ dↄↄ fane fa Wurubuarɛ fa e, te ↄ kyↄↄ e kawee.
44028009	Ke kↄŋ mena nɛ, kaweesetena akaŋ baŋ pou be kyaa Maleta tɛɛle keŋ dↄↄ nɛ kↄŋawↄ, te Pↄↄl kyↄↄ wↄ be kaweese pou.
44028010	Balaŋ benaŋ moo obuo dinaa fa daa, te be fa daa abↄↄ burum, te de ka koro lee botↄↄ dee gyuu nɛ, be fa daa abↄↄ ŋan gyae ke hia daa gbɛɛnaa man nɛ.
44028011	De dii gyaalaŋna batooro tɛɛlebii keŋ dↄↄ pɛte da leewↄ botↄↄ. Keŋte da moo degbele dinaa keŋ kↄↄ lee Alɛkesanda donↄↄ man kaa seŋ botↄↄ dugbutu tɛɛ nɛ. Ba te yɛɛ banɛɛ atawaase gyakaa degbele dinaa keŋ dↄↄ, te da gyoo ke laŋ.
44028012	De gyuuwↄ ka gyoo Sirakuse donↄↄ man, te de kyaawↄ botↄↄ weeya atooro.
44028013	Da leewↄ botↄↄ ka gyoo Regium donↄↄ man. Tɛɛ kena keŋ nɛ, feliŋ daale lee ata yenaŋ kaa gyↄ, mena dↄↄ ka weeya alate man te de gyuuwↄ ka gyoo Puteyoli donↄↄ man.
44028014	Botↄↄ te de naa Kristotena baale te ba sola daa nyi dee di weeya gyanaara be gyaŋ. Nnɛ te de tɛɛwↄ menɛɛ ka gyoo Roman donↄↄ man.
44028015	Kristotena baŋ be kyaa Roman kenyii da nkaŋ nɛ, be man baale kↄŋawↄ kaa gyaŋee na daa naŋ Apiuse donↄↄ man, te baale mↄ kaa gyaŋee na daa ŋↄↄla dɛɛsoe denɛɛ atooro ŋan man. Pↄↄl kena wↄ nɛ, doo e kakyeŋ te ↄ faa Wurubuarɛ karaŋ.
44028016	De ka gyoo Roman donↄↄ man nɛ, yoonↄↄtena kegyia ŋon faa Pↄↄl gbɛɛ nyi waa gyu ke kyaa botↄↄ keŋ dei fa e nɛ, te ba lese yoonↄↄte ŋolo nyi waa gyee e.
44028017	Weeya atooro wↄle nɛ, Pↄↄl baake Gyudatena kegyiise baŋ be kyaa donↄↄ kenaŋ man nɛ gyaŋee. Ba ke gyaŋee keŋ nɛ te ↄ yako wↄ nyi, "Me tebia Iseraetena, ma te yɛɛ kolo kum tia de tebia yaa tia amanberɛse ŋan de naanaↄ ba wola daa koraŋ ya, mↄna be kyaŋa maŋ Gyerusalɛm donↄↄ man te ba moo maŋ do Romantena nyiŋmaa man.
44028018	Ba korowↄ gyoo me nombia man na, be yela baa tina maŋ yela, nawolo nyi ba te naa nombiikum keŋ mↄↄ yɛɛ keŋ kaboena nyi baa ko man ya.
44028019	Mↄna keŋ Gyudatena be bɛɛ dↄↄ, yela ma solawↄ nyi maa mo me nombia kↄŋ gyoo dinaa gyaŋ, mↄna maŋ dↄↄ ma gyeŋ nyi daa na me tebia betaŋ daale ya.
44028020	Kei dↄↄ te me baake ŋon na maa nyiŋ lese nombia ŋan man wola ŋon. Walaŋ ŋon Iseraetena sia gyakaa ↄ dↄↄ nyi waa kↄŋ nɛ dↄↄ te me doo akyakaase kɛŋa man nɛ."
44028021	Keŋte kegyiise baŋ tiranↄↄ fa e nyi, "Da te lɛɛ n wose man tↄne lee Gyudia tɛɛle man ya. Te de walaŋ ŋolo mↄ ta lee botↄↄ kↄŋ kaa yako daa kolo kum lee n wose man ya.
44028022	Mↄna dɛɛ gyae dɛɛ gyeŋ nya agyueŋ nawolo nyi da gyeŋ nyi yenaŋ kamasɛ na balaŋ ne kolosi tia dikpii keŋ man n doo nɛ."
44028023	Te balaŋ baŋ na Pↄↄl see wee keŋ baa gyaŋee. Wee kenaŋ kelii nɛ, be man balaŋ burum kↄŋawↄ botↄↄ keŋ Pↄↄl kyaa nɛ. Lee nebo kelii balinↄↄ nɛ, ↄ kolosi Wurubuarɛ gyoori keŋ wose man nombia. Ↄ moo Wurubuarɛ mmaraase ŋan ↄ be yeli Mosesi be ŋmarase see nɛ, na Wurubuarɛ akpeŋkpeŋgyↄↄra nↄↄwoya aŋmaraseŋ see kolosi de Gbeŋgyoo Yesu wose man nombia fa wↄ na baa nyiŋ lɛɛ e di.
44028024	Be man baale lɛɛ ↄ nombia ŋan di mↄna baale dↄↄ ba te lɛɛ ŋa di ya.
44028025	Mↄna, pɛna Pↄↄl nↄↄ ke si na, nombii dokoloŋ te ↄ yakowↄ te aŋmaareŋ gyoo wↄ, te be popou korowↄ yaasee. Nombii keŋ ↄ be yako wↄ yɛna nyi, "Nombii keŋ Wurubuarɛ feliŋ be tɛɛ Wurubuarɛ dekpeŋkpeŋgyↄↄre Yesaya dↄↄ yako fa ɛ naanaↄ nɛ, doo na ke gbɛɛ. Ↄ yako wↄ nyi,
44028026	'Gyu ke yako balaŋ kɛwↄ nyi, Ɛ ke tei, na ɛ ke tei, mↄna ɛ be gyae ɛ ke nyii nombia ŋenaŋ man ya. Ɛ ke kɛo, na ɛ ke kɛo, mↄna ɛ be gyae ɛ kena kolo ya.
44028027	Nawolo nyi balaŋ kɛwↄ agyueŋ ta yem. Ba te tↄ ba deŋela te be wuu be sia, na mena ya na nafↄ be sia gyae kena, na ba deŋela ke nyii, na baa nyii nombia ŋan man, na baa bese kↄŋ me gyaŋ, na maa kyↄ wↄ be kaweese.' "
44028028	Te Pↄↄl kolosiwↄ tↄ nↄↄ nyi, "Lee mena dↄↄ mɛɛ gyae ɛ ka gyeŋ nyi, Wurubuarɛ te yeli be ta mo nyeedoŋ nombia ŋan gyina baŋ ba te yɛɛ Gyudatenawↄ ya nɛ. Baŋ dↄↄ baa tei ŋa."
44028029	Pↄↄl ke yako nombia kɛŋa nɛ, te baageŋ baageŋ moo aŋmaareŋ koro yaasee.
44028030	Kulutooneŋ ala sↄↄŋ na Pↄↄl kyaa botↄↄ keŋ ↄ be hare deni ↄ kyaa nɛ, na ↄ ne lɛɛ baŋ pou bɛɛ kↄŋ ↄ gyaŋ nɛ nideli.
44028031	Ↄ gyↄↄ ↄ konↄↄ kolosi Wurubuarɛ gyoori keŋ na de Gbeŋgyoo Yesu wose man nombia ŋan fa balaŋ keŋ ŋolo te tↄ e gbɛɛ ya.
45001001	Tↄne kei lee maŋ Pↄↄl ŋon me yɛɛ Yesu Kristo tobaale e nɛ gyaŋ. Wurubuarɛ baake na maŋ nyi me kaa yɛɛ ↄ kpilale, te ↄ lese maŋ see nyi maa yako ↄ nombia kpaakpaa ŋan.
45001002	Gyaŋgba gyaŋgba keŋ nɛ, Wurubuarɛ tɛɛwↄ wa akpeŋkpeŋgyↄↄra dↄↄ yako ↄ nombia kɛŋa see ↄ nombia aŋmaraseŋ see ŋan man.
45001003	Nombia kpaakpaa kɛŋa yɛɛ ↄ bu Yesu Kristo ŋon ↄ yɛɛ de Gbeŋgyoo e nɛ nombia ŋa. Lee lolo gbɛɛ man na, Yesu kei lee gyoo Defidi duuluŋ man.
45001004	Wurubuarɛ feliŋ ŋon doŋ keŋ ↄ ba mo gyuusu Yesu lee yeŋ man nɛ, keŋ lese la wola nideli nyi ↄ yɛɛ Wurubuarɛ bu e keŋ ayimɛɛ be doo ↄ man ya.
45001005	Wurubuarɛ tɛe ŋon Kristo ŋonaŋ dↄↄ mo ↄ bɛrɛɛ boele daa nyi de kaa bese ↄ kpilala. Na ke yela tɛɛle kei dↄↄ balaŋ pou ke lɛɛ ŋon Wurubuarɛ di, na baa nyii ↄ dei na baa lese ↄ yele.
45001006	Ɛmɛɛ Romantena baŋ Wurubuarɛ be baake ŋon te ɛ be kaa bese Yesu Kristo balaŋ nɛ, ɛmɛɛ mↄ kpuɛ mena balaŋ kɛwↄ man.
45001007	Lee mena dↄↄ te mɛɛ ŋmarase tↄne kei mee yelee ɛmɛɛ Romantena baŋ pou Wurubuarɛ ne gyae ŋon te ↄ be baake ŋon nyi ɛ kaa bese ↄ balaŋ nɛ. De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon, na baa fa ŋon wosefɛɛreŋ.
45001008	Pɛ maa kolosi nombii daale nɛ, me dↄŋ Yesu Kristo dↄↄ mɛɛ fa Wurubuarɛ karaŋ lee ɛ popou dↄↄ. Nawolo nyi balaŋ ne nyii mena keŋ ɛ be lɛɛ Wurubuarɛ nombia ŋan di tɛɛle kei dↄↄ pou.
45001009	Wurubuarɛ ŋon mɛɛ mo me konↄↄ pou som e te mɛɛ yako ↄ bu nyeekelɛɛ nombia ŋan nɛ, ŋon yɛna ma adansɛɛ nyi mɛɛ tↄↄse ŋon nideli debaŋ kamasɛ ma kefane man.
45001010	Debaŋ kamasɛ keŋ mɛɛ fane na, mɛɛ sola Wurubuarɛ nyi waa toro gbɛɛ fa maŋ lee ŋon gbagba kegyaebii man na maa nyiŋ kↄŋ ɛ gyaŋ.
45001011	Ɛ nombia ne gyↄ maŋ loo, mena dↄↄ mɛɛ gyae nyi maa kↄŋ ɛ gyaŋ na maa yela ɛ ke nyiŋ Wurubuarɛ feliŋ abↄↄ anefaŋ ŋan, na ŋe ka do ŋon doŋ ɛ kelɛɛdi man.
45001012	Kei nawolo baa nyi akpaa me kↄŋ ɛ gyaŋ na, daa na ŋon pou kelɛɛdi gyae ka do dↄŋa kakyeŋ.
45001013	Me tebia mɛɛ gyae ɛ ka gyeŋ nyi nafↄ me gyaewↄ agbaatee agbaatee nyi maa kↄŋ ɛ gyaŋ, na Wurubuarɛ ke ta me dↄↄ yela balaŋ ke lɛɛ Yesu di nideli ɛ man, ŋgba mena keŋ ɛ tebia baŋ ba te yɛɛ Gyudatenawↄ ya nɛ be lɛɛ e di debiise akaŋ ŋan man nɛ, mↄna gbɛɛ ta toro fa maŋ debaŋ kenaŋ man ya.
45001014	Ke yɛɛ kpene keŋ doo me dↄↄ nyi maa kolosi Wurubuarɛ nombia fa walaŋ kamasɛ. Siakaralatena na ayiŋtena pou, balaŋ baŋ ba gyeŋ nombia na baŋ bↄↄ gyeŋ nombia ya nɛ pou.
45001015	Lee kei dↄↄ te me sia yɛɛwↄ nyi maa kolosi Kristo nombia ŋan fa ɛmɛɛ baŋ ɛ kyaa Roman donↄↄ man mↄ nɛ.
45001016	Kristo nombia kpaakpaa ŋan kekolosi be dana maŋ desɛŋ ya. Nawolo nyi ŋan yɛna Wurubuarɛ doŋ keŋ ↄ na mo lɛɛ walaŋ kamasɛ ŋon ↄ ne lɛɛ ŋa di nɛ nyee. Gyudatena taŋgbɛɛ la nyii nombia kɛŋa, pɛte balaŋ akaŋ baŋ mↄ kaa nyii ŋa.
45001017	Kristo nombia kpaakpaa ŋan na wola na mena keŋ Wurubuarɛ ne yɛɛ pɛte balaŋ gbɛɛneŋ na tenee ↄ siaman. Nombia ŋenaŋ nawolo nyi akpaa walaŋ ŋon ↄ ne lɛɛ Yesu di nɛ de tale seŋ ↄ kelɛɛdi man lee kewalaŋ kelii ↄto na, ↄtenate gbɛɛneŋ gyae ka tenee Wurubuarɛ siaman. Be ŋmarase mena nombii kei Wurubuarɛ nombia aŋmaraseŋ see ŋan man nyiaa, "Walaŋ ŋon lee ↄ kelɛɛdi dↄↄ te ↄ gbɛɛneŋ da tenɛɛ Wurubuarɛ siaman na, waa nyiŋ nyeedoŋ kekpaa."
45001018	Wurubuarɛ ŋon ↄ kyaa adido nɛ ta lese wola nyi ↄ ta gyeŋ baŋ balaŋ kumɛɛ na balaŋ baŋ bↄↄ ne nyii ↄ dei ya nɛ dↄↄ. Nawolo nyi be nombiakumɛɛ bee yeli Wurubuarɛ nombia ŋan ŋe doo na ŋe gbɛɛ nɛ ka lee debↄↄ ya.
45001019	Wurubuarɛ ta gyeŋ baŋ nawolo nyi gbɛɛ keŋ man balaŋ baa mo gyeŋ e nɛ te yɛɛ nombia aweesesa ya. Ŋon Wurubuarɛ gbagba lese na ŋa wola wↄ.
45001020	Wurubuarɛ wose man nombia ŋaale kyaa keŋ nyi walaŋ be tale naa ŋa na ↄ sia fonɛɛ ya. Ŋan yɛna ↄ doŋ kekpaakekpaa na ↄ dinↄↄ keŋ ↄ dana keŋ nawolo nyi ↄ yɛɛ Wurubuarɛ e nɛ. Mↄna n kɛɛ na leenaŋ tɛɛle keyɛɛ kewalaŋ keŋ na, Wurubuarɛ dinↄↄ kenaŋ ba weesɛɛ ya. Nawolo nyi abↄↄ ŋan pou ↄ be yɛɛ nɛ na lese ↄ dinↄↄ wola nideli keŋ balaŋ baa tale naa na baa lɛɛ di. Mena dↄↄ walaŋ ŋon ↄ te lɛɛ di ya na, ↄ taŋ nombii daale waa yako mo lɛɛ ↄ wose ya.
45001021	Mena balaŋ kɛwↄ gyeŋ nyi Wurubuarɛ kyaa mↄna bↄↄ na mo obuo keŋ kaboena e nɛ fa e ya, te bↄↄ na lese ↄ yele mↄ ya. Nyansa nombii kamasɛ be doo ba agyueŋ man ya, te ditiŋtɛɛ wolowolo doo la be konↄↄse man.
45001022	Bɛɛ yɛɛ ŋgba be sia te kare nɛ, mↄna be yɛɛ ayiŋtenawↄ.
45001023	Be te tina Wurubuarɛ ŋon ↄ kyaa kekpaakekpaa nɛ yela, gyu bɛɛ som banɛɛ ŋan bↄↄ maa yaa bↄↄ yae ŋa ŋgba balaŋ yaa gyebuse yaa wonembia nɛ.
45001024	Mena dↄↄ Wurubuarɛ mↄ ta besena ↄ wↄle tee wↄ, te bɛɛ yɛɛ nombia nkaraŋkaraŋ ŋan ba lee baŋ gbagba be konↄↄse man nɛ. Be dana kewↄlɛɛ nombia bee fulu ba wose.
45001025	Be te tina Wurubuarɛ nombia ŋan ŋe doo na ŋe gbɛɛ nɛ kelɛɛdi yela gyu bɛɛ lɛɛ akɛrɛɛ nombia di. Mena dↄↄ bɛɛ som abↄↄ ŋan Wurubuarɛ be yɛɛ nɛ bo tina Wurubuarɛ ŋon ↄ be yɛɛ ŋa nɛ yela. Ŋon Wurubuarɛ te kaboena nyi dɛɛ lese ↄ yele kekpaakekpaa Amɛn.
45001026	Keŋ bɛɛ yɛɛ mena dↄↄ Wurubuarɛ ta besena ↄ wↄle tee wↄ te ba gyoo desɛŋ nombia keyɛɛ. Be man ala baŋ gba koraŋ te tina baala gyaŋ kedoo ŋgba mena keŋ Wurubuarɛ ba wolo nɛ yela gyu bee doo na dↄŋa.
45001027	Mena mↄ te baala mↄ bɛɛ ala gyaŋ kedoo ŋgba mena keŋ Wurubuarɛ ba wolo nɛ yela gyu bɛɛ yeŋ dↄŋa yeŋ, te ba gyoo desɛŋ nombia nkaraŋkaraŋ keyɛɛ na dↄŋa. Mena dↄↄ Wurubuarɛ waa wↄŋ ba deŋela ŋgba mena keŋ kaboena nɛ.
45001028	Keŋ bↄↄ bɛɛ Wurubuarɛ nombia ŋan kagyeŋ dↄↄ, ŋon mↄ ta besena ↄ wↄle tee wↄ. Mena dↄↄ nombia nkaraŋkaraŋ te bɛɛ gyueŋ te bɛɛ yɛɛ nombia ŋan tekaboena nyi nafↄ balaŋ baa yɛɛ ya nɛ.
45001029	Nombiakumɛɛ te wulu be man. Akpanyaŋnyaŋ na nombiakumɛɛ na sibii na balaŋ kekↄla na sia keyɛɛ balaŋ abↄↄ dↄↄ, na balaŋ kako na kale nombia na akɛrɛɛ kedi na nombia ka mo gyakaa balaŋ dↄↄ te wulu be man. Mena mↄ te bɛɛ yako balaŋ wose man nombia.
45001030	Bɛɛ mo nombiakumɛɛ gyakaa dↄŋa dↄↄ, te bɛɛ kↄla Wurubuarɛ. Be dana deboŋ te bↄↄ ne bu balaŋ ya, te bɛɛ wola ba wose mↄ. Bɛɛ gyae gbɛɛneŋ wↄlɛɛ ŋan baa mo yɛɛ nombiakumɛɛ debaŋ kamasɛ, te bↄↄ ne bu ba lolala mↄ ya.
45001031	Bↄↄ dana nyansa ya te bↄↄ ne di nombia ŋan bɛɛ yako nɛ dↄↄ ya. Bↄↄ ne gyae balaŋ ya, te bↄↄ ne wii balaŋ waraŋase mↄ ya.
45001032	Keŋ na keŋ ba gyeŋ nyi Wurubuarɛ mmaraa nawolo nyi walaŋ ŋon ↄ doo mena dinↄↄ kei man na ↄtenate be gyae waa nyiŋ nyeedoŋ kekpaa ya koraŋ nɛ, be gyakaa bɛɛ yɛɛ mena nombiakumɛɛ kɛŋa kpu. Kenaŋ wↄle koraŋ nɛ, bɛɛ bese do balaŋ baŋ bɛɛ yɛɛ mena nombiakumɛɛ kɛŋa mↄ nɛ kakyeŋ.
45002001	Nyaŋ walaŋ ŋon n ne bu n dↄↄ fↄↄ nɛ, n be dana daale n ke yako ya nawolo nyi nyaŋ mↄ n ne yɛɛ nombiakumɛɛ ŋan ↄtenate ne yɛɛ nɛ. Mena dↄↄ nyi akpaa n bu ŋolo fↄↄ na, nyaŋ gbagba n wose yaa n buu fↄↄ nɛ.
45002002	Da gyeŋ nyi Wurubuarɛ de di mena balaŋ kɛwↄ nombia te ↄ bu wↄ fↄↄ na, na ke doo na ke gbɛɛ.
45002003	Mena dↄↄ akpaa nyaŋ deniwalaŋ n bu ŋolo fↄↄ lee nombiakumɛɛ ŋan nyaŋ gbagba mↄ ne yɛɛ nɛ dↄↄ nɛ, wulaa gyeŋ nyi Wurubuarɛ mↄ waa bu neŋ fↄↄ. N be gyae n ke tale lee Wurubuarɛ nyiŋmaa man ya.
45002004	Wurubuarɛ ta lese ↄ wↄe na ↄ konↄↄ keŋ ↄ dana nɛ wola neŋ kekpaa, mↄna n ta mo ŋa yɛɛ kolo ya. Yaa n ba gyeŋ nyi Wurubuarɛ lese ↄ wↄe baa wola neŋ na ke yela n ke kyɛɛkee nya agyueŋ lee n gbɛɛneŋ kumɛɛ man, na n ke kↄŋ ↄ gyaŋ yee?
45002005	Mↄna n dana konↄↄyuŋ na deŋele doŋ. Mena dↄↄ n deŋele kewↄŋ keŋ ne wuku kpu, te ke doo kɛɛ daa neŋ kelii wee keŋ Wurubuarɛ waa mo baŋ di balaŋ nombia nɛ. Mena wee kenaŋ te waa wↄŋ n deŋele. Wee kenaŋ te balaŋ baa naa mena keŋ Wurubuarɛ ne di ↄ nombia na ke gbɛɛ nɛ.
45002006	Nawolo nyi Wurubuarɛ waa tↄ walaŋ kamasɛ kom ŋgba mena keŋ ↄtenate be yɛɛ nɛ.
45002007	Baale ta mo be loo gyakaa nyi baa nyiŋ gyoorobiiri na yele na nyeedoŋ keŋ ka dokoso be kyaa ya nɛ. Mena dↄↄ bee nyiŋ konↄↄ te bɛɛ yɛɛ nombia kpaakpaa weeya pou man. Baŋ te Wurubuarɛ waa fa nyeedoŋ kekpaakekpaa keŋ.
45002008	Mↄna balaŋ baŋ lee sibii dↄↄ te bↄↄ bɛɛ anokoare keŋ gyu ke sila nombiakumɛɛ nɛ, Wurubuarɛ baŋ kum na ↄ deŋele kewↄŋ keŋ gyae ke kↄŋ be dↄↄ na baa naa diyem nideli.
45002009	Wurubuarɛ waa yela kaale na kayeyɛɛ ke kↄŋ balaŋ baŋ pou bɛɛ yɛɛ nombiakumɛɛ nɛ dↄↄ. Ke gyae ke fiasɛɛ bo lee Gyudatena dↄↄ, pɛna ke kↄŋ balaŋ baŋ ba te yɛɛ Gyudatenawↄ ya nɛ mↄ dↄↄ.
45002010	Mↄna Wurubuarɛ waa yela balaŋ baŋ bɛɛ yɛɛ nombia kpaakpaa nɛ ke nyiŋ gyoorobiiri na yele na wosefɛɛreŋ. Keŋ mↄ gyae ke fiasɛɛ bo lee Gyudatena dↄↄ, pɛna ke kↄŋ balaŋ baŋ ba te yɛɛ Gyudatenawↄ ya nɛ mↄ dↄↄ.
45002011	Nawolo nyi Wurubuarɛ ne di ↄ nombia na ke gbɛɛ keŋ ↄ bɛɛ kɛɛ walaŋ siaman ya.
45002012	Balaŋ baŋ ba te yɛɛ Gyudatenawↄ ya nɛ, bↄↄ gyeŋ Mosesi mmaraase ŋan ya. Mena dↄↄ akpaa be yɛɛ nombiakumɛɛ na, na Mosesi mmaraase ŋenaŋ te Wurubuarɛ waa mo di be nombia ya. Mↄna deŋele kewↄŋ keŋ baa nyiŋ lee be nombiakumɛɛ keyɛɛ dↄↄ nɛ yɛna yeŋ kekpaa keŋ. Te Gyudatena dↄↄ akpaa be yɛɛ nombiakumɛɛ na, Mosesi mmaraase ŋan te Wurubuarɛ waa mo di be nombia. Nawolo nyi baŋ dↄↄ ba gyeŋ mmaraase ŋenaŋ.
45002013	Nawolo nyi na balaŋ baŋ ba gyeŋ Mosesi mmaraase ŋan nɛ gbɛɛneŋ tenɛɛ la Wurubuarɛ siaman ya. Mↄna balaŋ baŋ bee di mmaraase ŋenaŋ dↄↄ nɛ, baŋ gbɛɛneŋ tenɛɛ la Wurubuarɛ siaman.
45002014	Balaŋ baŋ ba te yɛɛ Gyudatenawↄ ya nɛ, bↄↄ gyeŋ Mosesi mmaraase ŋan ya. Mↄna akpaa nyi baŋ gbagba konↄↄ man nombia na wola wↄ nyi baa yɛɛ kpene keŋ mmaraase ŋan na wolo nɛ, kenaŋ nawolo baa nyi mmaraase ŋan doo be konↄↄse man.
45002015	Be nombia ŋan bɛɛ yɛɛ nɛ nawolo baa nyi ba gyeŋ nombia ŋan Mosesi mmaraase ŋan na wolo nyi baa yɛɛ nɛ be konↄↄse man. Mena keŋ be yɛɛ kolo kum yaa kolo kpaakpaate te be konↄↄ man nombia ne yɛɛ wↄ nɛ mↄ ne di adansɛɛ kpu. Nawolo nyi ŋaale man na ne yɛɛ wↄ nyi mena nombia ayɛɛsa kɛŋa be dei ya, mena dↄↄ be wↄe bɛɛ fɛɛ wↄ ya. Debaŋ ŋaale man mↄ na be konↄↄ man nombia na wola wↄ nyi be nombia ayɛɛsa kɛŋa doo na ke gbɛɛ. Kenaŋ na be wↄe ne fɛɛ wↄ.
45002016	Mena yaa Kristo nombia kpaakpaa ŋan me dↄŋɛɛ mee kolosi nɛ na wolo. Nombia ŋenaŋ na wolo baa nyiaa, wee daale Wurubuarɛ waa ta Yesu Kristo dↄↄ di balaŋ nombia ŋan bɛɛ yɛɛ weese nɛ na waa bu wↄ fↄↄ.
45002017	Nɛnɛɛ nyaŋ kpa n yɛɛ Gyuda baale e te n na mo n wose lↄ Mosesi mmaraase ŋan dↄↄ, mena dↄↄ n ne gyina n wose adido nyi n gyeŋ Wurubuarɛ nideli.
45002018	Nyaŋ kpa n gyeŋ Wurubuarɛ kegyaebii nawolo nyi Mosesi mmaraase ŋan na wola na neŋ nombia ŋan ŋe doo na ŋe gbɛɛ nɛ.
45002019	Nyaŋ kpa nyaŋ dↄŋɛɛ la siayɛlɛɛsatena siaman, te n kpa nyaŋ yɛna kanea fa balaŋ baŋ be doo ditiŋtɛɛ man nɛ.
45002020	Nyaŋ kpa nyaŋ yɛna walaŋ ŋon n na wola ayiŋtena na balaŋ baŋ bↄↄ gyeŋ daale ya nɛ nombia. N ne gyↄ n konↄↄ nyi lee Mosesi mmaraase ŋan dↄↄ n gyeŋ kpene kamasɛ na nombia ŋan pou ŋe doo na ŋe gbɛɛ nɛ.
45002021	Nyaŋ ŋon n kpa n na wola balaŋ nombia nɛ, weera dↄↄ te n be tale wola n wose ya? N ne yako balaŋ nyi be na ŋmɛɛle ya mↄna nyaŋ gbagba ne ŋmɛɛle.
45002022	N ne yako balaŋ nyi be na lee be wɛɛla yaa be baala wↄle ya, mↄna nyaŋ gbagba ne yɛɛ mena. Nyaŋ kpa balaŋ na som bɛɛneŋ ya, mↄna nyaŋ dↄŋ bɛɛneŋ denɛɛ man n ne ŋmɛɛle.
45002023	N na wola n wose lee Mosesi mmaraase ŋan dↄↄ, mↄna n bee di ŋe dↄↄ ya. Lee mena dↄↄ n na do Wurubuarɛ desɛŋ.
45002024	Wurubuarɛ nombia aŋmaraseŋ see ŋan ne yako nyiaa, lee ɛmɛɛ Gyudatena nombia ayɛɛsa dↄↄ balaŋ baŋ ba te yɛɛ Gyudatenawↄ ya nɛ ne kolosi mmusuo nombia tia Wurubuarɛ.
45002025	Akpaa n ne di Mosesi mmaraase ŋan dↄↄ nɛ, kenaŋ na n baala wose kekara keŋ dana tↄnↄↄ. Mↄna akpaa n bee di Mosesi mmaraase ŋan dↄↄ ya nɛ, kenaŋ na n baala wose kekara keŋ yɛɛ yakaa. Kenaŋ na yɛɛ yaa ŋgba n te kara n baala wose gba ya nɛ.
45002026	Nyi akpaa ŋolo te kara ↄ baala wose ya te ↄ ne di Mosesi mmaraase ŋan dↄↄ nɛ, Wurubuarɛ siaman na yɛɛ yaa ŋgba ↄtenate kara ↄ baala wose baa nɛ.
45002027	Nyaŋ Gyuda baale, n gyeŋ mmaraase ŋan nawolo nyi be ŋmarase ŋa bo see neŋ te be kara n baala wose mↄ, mↄna n bee di ŋe dↄↄ ya. Mena dↄↄ walaŋ ŋon ↄ te kara ↄ baala wose ya te ↄ ne di mmaraase ŋan dↄↄ nɛ, waa bu neŋ fↄↄ.
45002028	Nawolo nyi te yɛɛ nyi keŋ ŋolo ne yɛɛ Gyudatena abↄↄ ayɛɛsa dↄↄ te ↄtenate yɛɛ Gyuda baale e ya. Te na baala wose mↄ kekara kaageŋ na wola la nyi ŋolo yɛɛ Gyuda baale gbagba e ya.
45002029	Akpaa nyi ŋolo yɛɛ Gyuda baale gbagba e na, ↄ konↄↄ man na wola la. Te baala wose kekara gbagba mↄ yɛɛ konↄↄ man nombia ŋa. Wurubuarɛ feliŋ ŋon ne kyɛɛkee na ↄtenate konↄↄ. Ka te yɛɛ nyi mmaraase ŋan bↄↄ ŋmarase see nɛ dↄↄ kedi ya. Mena walaŋ ŋonaŋ nɛ, Wurubuarɛ na lese na ↄ yele. Te yɛɛ denibalaŋ ya.
45003001	Akpaa ŋolo de yako nyi ↄ yɛɛ Gyuda baale e na, gbɛɛ woŋti man yaa ↄ kela ŋon ↄ te yɛɛ Gyuda baale e ya nɛ? Tↄnↄↄ woŋti doo la Gyuda baale keyɛɛ man? Yaa woŋ tↄnↄↄ doo la baala wose kekara man?
45003002	Ke yɛɛ ampaŋ nyi n yɛɛ Gyuda baale e na, ke dana tↄnↄↄ lee gbɛɛ kamasɛ man. Gyaŋgbate yɛna nyi, Wurubuarɛ moo ↄ nombia ŋan bo do Gyudatena nyiŋmaa man.
45003003	Ke yɛɛ ampaŋ nyi Gyudatena baŋ man baale te lɛɛ Wurubuarɛ nombia ŋan di ya. Mↄna ba deŋele doŋ keŋ bↄↄ yɛɛ nɛ, gyae ke tale tↄ Wurubuarɛ gbɛɛ nyi ↄ na yɛɛ kpene keŋ ↄ be wulaa yako see nyi waa yɛɛ nɛ yee?
45003004	Be doo mena korakora ya. Keŋ na keŋ balaŋ yɛɛ akɛrɛɛtenawↄ koraŋ nɛ, Wurubuarɛ dↄↄ ↄ nombia doo na ke gbɛɛ ŋgba mena keŋ Wurubuarɛ nombia aŋmaraseŋ see ŋan ne yako lee Wurubuarɛ wose man nɛ nyiaa, "Akpaa n ne kolosi na, n ne kolosi nombia na anokoare bo te walaŋ kamasɛ ne naa nyi n nombia doo na ke gbɛɛ. Te n di walaŋ kamasɛ nombia na, bɛɛ naa nyi n nombia kedi mↄ dei"
45003005	Deniwalaŋ waa tale bↄↄse nyiaa, nyi de nombiakumɛɛ de yeli balaŋ de naa nyi Wurubuarɛ nombia doo na ke gbɛɛ na, kenaŋ na akpaa de yɛɛ nombiakumɛɛ te ↄ wↄŋ da deŋele na, dɛɛ tale yako nyi ↄ ta ŋere daa do?
45003006	Ka te yɛɛ mena korakora ya. Akpaa nyi Wurubuarɛ nombia ŋan be doo na ke gbɛɛ ya na, sena te waa yɛɛ na waa di balaŋ pou nombia?
45003007	Nyi akpaa ma dekara keŋ mee dii nɛ da lese Wurubuarɛ nombia ŋan ŋe doo na ke gbɛɛ nɛ wola nideli te da lese ↄ yele na, woŋ dↄↄ te Wurubuarɛ sɛɛ ↄ ne bu maŋ fↄↄ nyi me yɛɛ nombiakumɛɛyɛɛre e?
45003008	Mena na woŋ dↄↄ te dↄↄ ne yako nyi, "Ɛ yela de kaa yɛɛ nombiakumɛɛ na Wurubuarɛ nombia kpaakpaa ke nyiŋ lee debↄↄ ya." Balaŋ baale taŋ kara me nↄↄ nyi ma te yako mena nombii kei see. Balaŋ baŋ bɛɛ kara me nↄↄ nɛ, Wurubuarɛ waa wↄŋ ba deŋele ŋgba mena keŋ kaboena nɛ.
45003009	Nɛnɛɛ sena yaa dɛɛ gyueŋ baa lee nombia kɛŋa man? Daa Gyudatena na gyueŋ baa nyi de dei kela balaŋ akaŋ baŋ yaa? Koa be doo mena ya. Nawolo nyi de wulaa yako ŋon nyi Gyudatena na baŋ ba te yɛɛ Gyudatenawↄ ya nɛ pou daseŋae yɛɛ dokoloŋ. Nombiakumɛɛ te wulu be popou man.
45003010	Wurubuarɛ nombia aŋmaraseŋ see ŋan ne di nombii kei wose man adansɛɛ nyiaa, "Ŋolo na ŋolo be kyaa keŋ ↄ gbɛɛneŋ tenɛɛ Wurubuarɛ siaman ya.
45003011	Ŋolo na ŋolo be kyaa keŋ ↄ dana nyansa na waa nyii Wurubuarɛ nombia ŋan man ya, te ŋolo mↄ be kyaa keŋ ↄ ne kɛo Wurubuarɛ gbɛɛneŋ ya.
45003012	Balaŋ pou te wↄŋ ba wose lee Wurubuarɛ gbɛɛneŋ man. Be popou te wↄlɛɛ. Ŋolo na ŋolo be kyaa keŋ ↄ ne yɛɛ nombia kpaakpaa ya"
45003013	"Bɛɛ gyae nombia nkaraŋkaraŋ keyako. Bɛɛ mo be nↄↄ beo balaŋ." "Be nↄↄwoya na koo ŋgba yeŋ nɛ."
45003014	"Bɛɛ mo nↄↄwoya ŋaŋ nyiŋan falaa balaŋ."
45003015	"Balaŋ kako be dana wↄ baŋ ya.
45003016	Yenaŋ kamasɛ keŋ bee gyu na bɛɛ wↄlɛɛ abↄↄ botↄↄ, te bɛɛ mo kayeyɛɛ mↄ lↄ balaŋ dↄↄ.
45003017	Mena balaŋ kɛwↄ bɛɛ yɛɛ kpene keŋ gyae ka mo wosefɛɛreŋ kↄŋ ya."
45003018	"Te Wurubuarɛ keyee be doo be man mↄ ya."
45003019	Da gyeŋ nyi kpene kamasɛ keŋ Wurubuarɛ mmaraase ŋan na wolo nɛ, doo bo fa balaŋ baŋ be doo mmaraase ŋan tɛɛ nɛ. Mena dↄↄ ŋolo be kyaa nyi waa nyiŋ gbɛɛ tira nombii daale nↄↄ yako nyi ↄ te yɛɛ ta dukum keŋ kaboena na nyi Wurubuarɛ waa wↄŋ ↄ deŋele ya. Kei nawolo baa nyi Wurubuarɛ waa di walaŋ kamasɛ nombia wee daale.
45003020	Nawolo nyi mmaraase ŋan dↄↄ kedi be gyae ke tale yela ŋolo gbɛɛneŋ ka tenee Wurubuarɛ siaman ya. Mↄna mmaraase ŋenaŋ ne yele la te dɛɛ gyem nyi de yɛɛ nombiakumɛɛyɛɛrawↄ.
45003021	Te nɛnɛɛ dↄↄ Wurubuarɛ ta wola daa gbɛɛ keŋ dɛɛ mo na de nombia ka tenee ↄ siaman, keŋ te yɛɛ nyi mmaraase ŋan dↄↄ kedi ya. Mosesi mmaraase ŋan na Wurubuarɛ akpeŋkpeŋgyↄↄra nombia aŋmaraseŋ see ŋan wulaa yako mena gbɛɛnaa kenaŋ nombia.
45003022	Mena gbɛɛnaa kenaŋ yɛna Yesu Kristo kelɛɛdi. Nawolo nyi walaŋ kamasɛ ŋon ↄ lɛɛ Yesu di na, Wurubuarɛ waa lɛɛ ↄtenate do nyi ↄ gbɛɛneŋ tenɛɛ ŋon Wurubuarɛ siaman. Gbɛɛ kei man te Wurubuarɛ waa mo na waa lɛɛ walaŋ kamasɛ ŋon waa lɛɛ Yesu Kristo di nɛ nyee. Wurubuarɛ be famenɛ na botↄↄ keŋ ↄtenate ba lee ya.
45003023	Nawolo nyi walaŋ kamasɛ te yɛɛ dukum, mena dↄↄ Wurubuarɛ gyoorobiiri keŋ nafↄ kaboena nyi ke dee doo de man nɛ, de te nyiŋ ke mena ya.
45003024	Mↄna lee Wurubuarɛ bɛrɛɛ keŋ ↄ ba mo boele daa nɛ dↄↄ te balaŋ gbɛɛneŋ na tenee ↄ siaman. Yesu Kristo dↄↄ te ↄ tɛɛwↄ mo mena bɛrɛɛ kei boele daa. Ŋon Yesu tↄↄ na balaŋ pou nombiakumɛɛ kom, te ↄ lese wↄ lee be nombiakumɛɛ keyɛɛ man te be nyiŋa ba wose.
45003025	Wurubuarɛ gbagba moona Yesu Kristo fa ŋgba kedeesa nɛ, nyi ↄ kaa yeŋ ŋgba mpataa nɛ lee de nombiakumɛɛ dↄↄ na Wurubuarɛ ke ta ↄ yeŋ kei dↄↄ mo de nombiakumɛɛ pou kyɛɛ daa. Mena dↄↄ walaŋ kamasɛ ŋon waa lɛɛ Yesu nombia di nɛ, Wurubuarɛ waa mo ↄ nombiakumɛɛ pou kyɛɛ e. Wurubuarɛ yɛɛ nombii kei bo na ka wola nyi ↄ nombia doo na ke gbɛɛ, te ↄ bɛɛ ŋere ŋolo mↄ do ya. Gyaŋgba gyaŋgba keŋ nɛ, Wurubuarɛ nyiŋa konↄↄ te ↄ lese ↄ sia lee balaŋ nombiakumɛɛ ŋan bɛɛ yɛɛ nɛ dↄↄ.
45003026	Mↄna nɛnɛɛ dↄↄ Wurubuarɛ bɛɛ lese ↄ sia lee deniwalaŋ dukum keyɛɛ dↄↄ ya. Kei na wola la nyi Wurubuarɛ nombia ayɛɛsa doo na ke gbɛɛ, te walaŋ kamasɛ ŋon ↄ lɛɛ Yesu di na waa yela ↄtenate mↄ nombia ka tenee ŋon Wurubuarɛ siaman.
45003027	Nɛnɛɛ woŋ dↄↄ te dɛɛ gyↄ de konↄↄ? Kolo be kyaa ya. Nawolo nyi na mmaraase ŋan kesila ne yele la te walaŋ gbɛɛneŋ na tenee Wurubuarɛ siaman ya, mↄna lee Yesu Kristo kelɛɛdi dↄↄ te walaŋ gbɛɛneŋ na tenee Wurubuarɛ siaman.
45003028	Mena dↄↄ de nombii keŋ dↄↄ da seŋɛɛ yɛna nyi, na mmaraase ŋan dↄↄ kedi dↄↄ te walaŋ gbɛɛneŋ na tenee Wurubuarɛ siaman ya. Mↄna lee Yesu Kristo kelɛɛdi dↄↄ, te walaŋ gbɛɛneŋ na tenee Wurubuarɛ siaman.
45003029	Ɛ yela maa bↄↄse ŋon nyiaa, Wurubuarɛ yɛɛ Gyudatena baageŋ Wurubuarɛ e? Koa, ↄ yɛɛ balaŋ baŋ ba te yɛɛ Gyudatenawↄ ya nɛ mↄ Wurubuarɛ e.
45003030	Wurubuarɛ dokoloŋ kooŋ kyaa la. Mena dↄↄ lee kelɛɛdi keŋ Gyudatena be lɛɛ e di dↄↄ te waa lɛɛ wↄ do nyi be gbɛɛneŋ tenɛɛ ↄ siaman. Mena kelɛɛdi kenaŋ ke mↄ dↄↄ te waa lɛɛ balaŋ baŋ ba te yɛɛ Gyudatenawↄ ya nɛ mↄ do nyi be gbɛɛneŋ tenɛɛ ↄ siaman.
45003031	Mena dↄↄ dee sila kelɛɛdi keŋ gbɛɛ, na dee tina mmaraase ŋan dↄↄ kedi yela yaa? Koa, da kelɛɛdi ne gyae la ke yela na dɛɛ tale di mmaraase ŋan dↄↄ nideli.
45004001	Nɛnɛɛ woŋ yaa daa Gyudatena dana dɛɛ yako lee de naana Aberaham wose man? Woŋ te Aberaham naawↄ lee kelɛɛdi da anekoloseŋ kei wose man?
45004002	Akpaa nyi Wurubuarɛ lɛɛ Aberaham bo do nyi ↄ gbɛɛneŋ tenɛɛ ŋon Wurubuarɛ siaman lee tom keŋ ↄ be yɛɛ nɛ dↄↄ na, kenaŋ na ŋon Aberaham waa tale gyↄ ↄ konↄↄ, mↄna na Wurubuarɛ siaman ya.
45004003	Sena te Wurubuarɛ nombia aŋmaraseŋ see ŋan ne yako? Nombia ŋenaŋ ne yako nyiaa, "Aberaham lɛɛ Wurubuarɛ di, mena dↄↄ te Wurubuarɛ lɛɛ e do nyi ↄ gbɛɛneŋ tenɛɛ ŋon Wurubuarɛ siaman."
45004004	Akpaa walaŋ de yɛɛ tom te n tↄ e kom na, kom keŋ n be tↄ e nɛ te yɛɛ nyi n moo ke bo kyɛɛ e ya. Mↄna ke yɛɛ kpene keŋ kaboena nyi waa nyiŋ lee tom keŋ ↄ be yɛɛ nɛ dↄↄ.
45004005	Nyi akpaa te yɛɛ nyi ŋolo tom keŋ ↄ be yɛɛ nɛ dↄↄ ya, mↄna akpaa ↄ lɛɛ di nyi Wurubuarɛ ne tale yela nombiakumɛɛyɛɛra baŋ bↄↄ lɛɛ Yesu di nɛ gbɛɛneŋ ne tale tenee ŋon Wurubuarɛ siaman nɛ, kenaŋ na ↄtenate kelɛɛdi gyae ke yela Wurubuarɛ ke lɛɛ e do nyi ↄ gbɛɛneŋ tenee ↄ siaman.
45004006	Gyoo Defidi wulaa yako nombia kɛŋa Wurubuarɛ nombia aŋmaraseŋ see man wola nyiaa, akpaa Wurubuarɛ te kɛɛ ŋolo nombia ayɛɛsa ya te ↄ lɛɛ e do nyi ↄ gbɛɛneŋ tenɛɛ ŋon Wurubuarɛ siaman na, kenaŋ na walaŋ ŋonaŋ ŋon na nyeebam. Gyoo Defidi nombia ŋenaŋ yɛna nyiaa,
45004007	"Balaŋ baŋ Wurubuarɛ ba mo be nombiakumɛɛ kyɛɛ wↄ te ↄ be gyae waa tↄↄse ŋa bela ya nɛ, baŋ na nyeebam.
45004008	Walaŋ ŋon Wurubuarɛ bɛɛ mo ↄ nombiakumɛɛ do ↄ konↄↄ man ya nɛ, ŋon na nyeebam."
45004009	Mena nyeebam kei nɛ, na ke yɛɛ fa balaŋ baŋ bↄↄ kara be baala wose nɛ baageŋ yaa baŋ ba te kare ya nɛ mↄ kpuɛ? Koa, ke yɛɛ be popou wui. De wulaa dɛɛ yako nyiaa, lee Aberaham kelɛɛdi dↄↄ te Wurubuarɛ lɛɛ e do nyi ↄ gbɛɛneŋ tenɛɛ ŋon Wurubuarɛ siaman.
45004010	Mↄna debaŋ woŋti te Wurubuarɛ lɛɛ Aberaham do nyi ↄ nombia tenɛɛ ↄ siaman? Debaŋ kenaŋ na, Aberaham te kara ↄ baala wose yaa ↄ te kara ta ya? Na ↄ ke kara ↄ baala wose wↄle ya, mↄna Wurubuarɛ lɛɛ e do pɛte ↄ kara ↄ baala wose.
45004011	Aberaham baala wose kekara yɛɛ kpene keŋ ne di adansɛɛ nyi lee ↄ kelɛɛdi dↄↄ te debaŋ keŋ ↄ te kara ta ↄ baala wose ya nɛ, Wurubuarɛ lɛɛ e do nyi ↄ gbɛɛneŋ tenɛɛ ŋon Wurubuarɛ siaman. Mena dↄↄ balaŋ baŋ pou ba te kara ta be baala wose ya te bↄↄ lɛɛ Wurubuarɛ di nɛ, ↄ te yeli be gbɛɛneŋ ta tenɛɛ ŋon Wurubuarɛ siaman. Kei te yeli Aberaham te kaa bese baŋ mↄ be naana.
45004012	Ŋon Aberaham ŋonaŋ bese yaa ↄ yɛɛ balaŋ baŋ bↄↄ kara be baala wose nɛ mↄ be naana. Na keŋ bↄↄ kara be baala wose nɛ kaageŋ dↄↄ te ↄ bese be naana ya, mↄna keŋ bↄↄ lɛɛ Wurubuarɛ di kpu ŋgba mena keŋ ŋon Aberaham be lɛɛ Wurubuarɛ di pɛte bↄↄ kara ↄ baala wose nɛ dↄↄ te ↄ bese be naana.
45004013	Wurubuarɛ yakowↄ see nyiaa, Aberaham na ↄ duuluŋ man balaŋ ne gyae la baa di tɛɛle kei dↄↄ. Te yɛɛ nyi keŋ Aberaham be di Mosesi mmaraase ŋan dↄↄ, dↄkaa te Wurubuarɛ yako nombia kɛŋa ya, mↄna keŋ Aberaham be lɛɛ Wurubuarɛ di te Wurubuarɛ be lɛɛ e do nyi ↄ gbɛɛneŋ tenɛɛ ŋon Wurubuarɛ siaman nɛ dↄↄ te ↄ yako nombia ŋenaŋ.
45004014	Nyi akpaa balaŋ baŋ bee di mmaraase ŋan dↄↄ nɛ dↄↄ te Wurubuarɛ yako keyako see kei nɛ, kenaŋ na Wurubuarɛ kelɛɛdi keŋ yɛɛ yakaa te ↄ keyako see keŋ mↄ be dana tↄnↄↄ ya.
45004015	Nawolo nyi mmaraase na moona Wurubuarɛ baŋ kↄŋ. Te botↄↄ keŋ mↄ mmaraase be kyaa ya na, dukum mↄ keyɛɛ be kyaa ya.
45004016	Mena dↄↄ lee kelɛɛdi dↄↄ te balaŋ baa tale nyiŋ Wurubuarɛ abↄↄ ŋan ↄ be yako see nɛ. Na abↄↄ kɛŋa ka bese kpene keŋ Wurubuarɛ na mo boele balaŋ yakaa. Kei na wolo baa nyi Aberaham duuluŋ man balaŋ pou baa nyiŋ mena abↄↄ ŋenaŋ. Te yɛɛ nyi baŋ bee di mmaraase ŋan dↄↄ nɛ baageŋ ne gyae la baa nyiŋ ŋa ya, mↄna baŋ pou bↄↄ lɛɛ di ŋgba mena keŋ Aberaham be lɛɛ di nɛ mↄ baa nyiŋ mena abↄↄ ŋenaŋ. Nawolo nyi Wurubuarɛ siaman na, Aberaham yɛna de popou de naana.
45004017	Ŋgba mena keŋ Wurubuarɛ nombia aŋmaraseŋ see ne yako nyiaa, "Ma te yeli n ta bese tɛɛle kei dↄↄ balaŋ pou be naana." Aberaham ŋon ↄ be lɛɛ Wurubuarɛ di nɛ, ↄ yɛɛ de naana e Wurubuarɛ siaman. Ŋon Wurubuarɛ kei ne gyuusu na woya lee yeŋ man, te ŋon ne tale la yela abↄↄ ŋan nafↄ ŋↄↄ kyaa ya nɛ ne kↄŋ ŋgba ŋe wulaa ŋe kyaa nɛ.
45004018	Na kolo na kolo be kyaa keŋ gyae ke yela Aberaham ka mo ↄ loo gyakaa nyi, Wurubuarɛ waa yɛɛ kpene keŋ ↄ be yako see nyi waa yɛɛ nɛ ya. Mↄna Aberaham lɛɛ Wurubuarɛ di te ↄ moo ↄ loo pou gyakaa ↄ dↄↄ. Lee mena dↄↄ ↄ kaa bese tɛɛle kei dↄↄ balaŋ pou be naana, ŋgba mena keŋ Wurubuarɛ be yako see nyi, "Ↄ duuluŋ man balaŋ baa bo ŋgba kyolobiise nɛ."
45004019	Debaŋ keŋ Wurubuarɛ be yako Aberaham mena nombii kei nɛ, na ↄ te di kulutooneŋ sↄŋonoŋ (100) mena dↄↄ ↄ te ŋmɛɛ keŋ nyi ŋolo loo be gyakaa nyi waa tale lola bela ya. Mena mↄ te ↄ wɛɛle Saara mↄ te ŋmɛɛ gbaa lolo. Kɛŋa pou wↄle nɛ, Aberaham ta lee wↄle Wurubuarɛ kelɛɛdi man ya.
45004020	Mena mↄ te ↄ te lɛɛ aŋmaareŋ nyi nombia ŋan Wurubuarɛ be yako see nɛ be gyae ke kↄŋ mena ya, mↄna ↄ yɛɛ kakyeŋ seŋ ↄ kelɛɛdi keŋ man keŋkeŋ te ↄ lese Wurubuarɛ yele.
45004021	Nawolo nyi na ↄ gyeŋ lee ↄ konↄↄ man nideli nyi, Wurubuarɛ dana doŋ keŋ waa tale yɛɛ kpene keŋ ↄ be yako see nyi waa yɛɛ nɛ.
45004022	Lee Aberaham kelɛɛdi kei dↄↄ te "Wurubuarɛ lɛɛ e do nyi ↄ gbɛɛneŋ tenɛɛ ↄ siaman."
45004023	Ba ke ŋmarase nyi "Ↄ lɛɛ Wurubuarɛ di dↄↄ te ↄ gbɛɛneŋ teneewↄ Wurubuarɛ siaman" nɛ, na Aberaham waageŋ dↄↄ te be ŋmarase mena nombii kenaŋ ya.
45004024	Mↄna daa baŋ mↄ dɛɛ lɛɛ Wurubuarɛ ŋon ↄ be gyuusu de Gbeŋgyoo Yesu Kristo lee yeŋ man nɛ di, na waa yela de gbɛɛneŋ ka tenee ↄ siaman nɛ mↄ dↄↄ te be ŋmarase mena nombii kenaŋ.
45004025	Lee de nombiakumɛɛ dↄↄ te Wurubuarɛ lese Yesu Kristo nyi ↄ kaa yeŋ fa daa. Mena mↄ te ↄ gyuusu e lee yeŋ man, na ke yela de gbɛɛneŋ ka tenee ŋon Wurubuarɛ siaman.
45005001	Nɛnɛɛ lee keŋ dↄↄ lɛɛ de Gbeŋgyoo Yesu di dↄↄ, Wurubuarɛ te lɛɛ daa do nyi de gbɛɛneŋ tenɛɛ ↄ siaman. Te lee de Gbeŋgyoo Yesu Kristo ŋonaŋ dↄↄ, gyoŋ te kaa doo daa na Wurubuarɛ nsana.
45005002	Lee de Kristo kelɛɛdi dↄↄ te de nyiŋa Wurubuarɛ bɛrɛɛ keŋ ↄ ba mo boele daa te de dↄŋ ke man nɛ. Mena dↄↄ dana daa gyoŋ, nawolo nyi de loo gyakaa nyi dɛɛ kaa di gyoori kpu na e.
45005003	Na keŋ kaageŋ ya. Kenaŋ wↄle na dana daa gyoŋ bela lee da diyem kena man, nawolo nyi diyem kena ne yele la walaŋ ne tale kyaŋ ↄ wose seŋ keŋkeŋ.
45005004	Walaŋ de kyaŋ ↄ wose seŋ keŋkeŋ na, ne yeli Wurubuarɛ ne lɛɛ ↄtenate do. Mena mↄ te nyi walaŋ da gyem nyi Wurubuarɛ te lɛɛ e do na, ne yeli ↄ ne nyiŋ kpene keŋ dↄↄ waa mo ↄ loo gyakaa.
45005005	Mena loo kegyakaa kei mↄ be gyae ka do daa desɛŋ ya, nawolo nyi Wurubuarɛ te tɛɛ ↄ feliŋ ŋon ↄ ba mo do de man nɛ dↄↄ mo ↄ balaŋ kegyae do de man.
45005006	Nawolo nyi debaŋ keŋ de sɛɛ de yɛɛ nombiakumɛɛyɛɛrawↄ te dↄↄ dana doŋ keŋ dɛɛ tale mo kyɛɛkee da kekyaabii ya nɛ, Kristo kↄŋawↄ kaa yeŋ fa daa debaŋ keŋ Wurubuarɛ ba see nɛ man.
45005007	Gyae ke yɛɛ doŋ nideli pɛte ŋolo ke tale lɛɛ walaŋ ŋon ↄ gbɛɛneŋ tenɛɛ Wurubuarɛ siaman nɛ yeŋ yeŋ. Mↄna nyi akpaa ŋolo ne yɛɛ deeli fa balaŋ na, mberem na ŋolo waa sɛɛ lɛɛ ↄ yeŋ yeŋ.
45005008	Mↄna Wurubuarɛ ta lese wola nyi ↄ ne gyae daa nideli, nawolo nyi debaŋ keŋ de sɛɛ de yɛɛ nombiakumɛɛyɛɛrawↄ nɛ, ↄ yela Kristo kaa yeŋawↄ fa daa.
45005009	Lee Kristo fatabo keŋ ↄ ba mo feefo de nombiakumɛɛ dↄↄ, te Wurubuarɛ lɛɛ daa do nyi de gbɛɛneŋ tenɛɛ ↄ siaman. Mena mↄ te lee Kristo fatabo kenaŋ dↄↄ, Wurubuarɛ waa lɛɛ da nyee wee keŋ waa mo baŋ di tɛɛle kei dↄↄ balaŋ pou nombia nɛ.
45005010	Nafↄ na de yɛɛ balaŋ baŋ dɛɛ kↄla Wurubuarɛ, mↄna lee ↄ bu yeŋ keŋ dↄↄ ↄ ta mo daa yɛɛ ↄ gyoona baŋ ↄ ne gyae. Nyi ↄ bu Yesu yeŋ keŋ te yeli de ta bese ↄ gyoona na, kenaŋ na Yesu nyeedoŋ keŋ ↄ be nyim nɛ be gyae ke yela waa lɛɛ da nyee kekpaa yee?
45005011	Te yɛɛ nyi ↄ lɛɛ da nyee bo kaageŋ ya, mↄna lee Yesu Kristo dↄↄ dee di gyoŋ Wurubuarɛ ↄsom keŋ man. Nawolo nyi lee ŋon Yesu Kristo dↄↄ gyoŋ te kaa doo daa na Wurubuarɛ nsana.
45005012	Lee walaŋ dokoloŋ dↄↄ te nombiakumɛɛ kↄŋawↄ tɛɛle kei dↄↄ. Ŋon yɛna de naana Adam. Nombiakumɛɛ keyɛɛ mↄ moona yeŋ kↄŋ. Mena dↄↄ te yeŋ nyiŋa doŋ balaŋ dↄↄ, nawolo nyi walaŋ kamasɛ te yɛɛ dukum.
45005013	Pɛte Wurubuarɛ ka mo mmaraase ŋan fa Mosesi na, nombiakumɛɛ wulaa kyaa tɛɛle kei dↄↄ. Mↄna botↄↄ keŋ mmaraa be kyaa ya nɛ, bↄↄ ne kala dukum keyɛɛ do kolo man ya.
45005014	Leenaŋ de naana Adam debaŋ kaa lii de naana Mosesi debaŋ man nɛ, yeŋ ne dii na doŋ balaŋ pou dↄↄ. Balaŋ baŋ ba te yɛɛ deŋele doŋ Wurubuarɛ nombia ayakoŋ see ŋan dↄↄ ŋgba Adam koraŋ ya nɛ, yeŋ dii doŋ be dↄↄ. Adam seŋɛɛ fa walaŋ ŋon waa kↄŋ nɛ. Walaŋ ŋonaŋ yɛna Yesu Kristo.
45005015	Ke yɛɛ anokoare ke nyi mena balaŋ bala kɛwↄ yɛɛ kpookpoo. Nawolo nyi kpene keŋ be tɛɛ Adam dↄↄ kↄŋ, na kpene keŋ be tɛɛ Kristo dↄↄ kↄŋ nɛ te yɛɛ dokoloŋ ya. Lee Adam dukum keŋ ↄ be yɛɛ nɛ dↄↄ te balaŋ burum nyiŋa yeŋ. Te lee Yesu Kristo bɛrɛɛ dↄↄ te Wurubuarɛ lese ↄ bɛrɛɛ wola balaŋ burum, kela balaŋ baŋ bↄↄ yem lee Adam dukum dↄↄ nɛ.
45005016	Wurubuarɛ bɛrɛɛ keŋ ↄ ba mo boele daa nɛ, na kpene keŋ Adam dukum keŋ ba mo kↄŋ nɛ te yɛɛ dokoloŋ ya. Adam dukum keŋ ↄ be yɛɛ nɛ yele la te balaŋ pou dii fↄↄ Wurubuarɛ siaman. Mↄna balaŋ nombiakumɛɛ burum kɛŋa wↄle na, Wurubuarɛ ta mo ↄ bɛrɛɛ boele daa te ↄ moo da akumɛɛ kyɛɛ daa te ↄ yela de kaa bese balaŋ baŋ be gbɛɛneŋ tenee ↄ siaman.
45005017	Lee walaŋ dokoloŋ dukum keyɛɛ dↄↄ te yeŋ dii gyoori balaŋ pou dↄↄ. Mↄna keŋ Yesu Kristo be yɛɛ fa daa nɛ, ke tↄnↄↄ kela kpene keŋ Adam dukum keŋ ba mo kↄŋ nɛ. Wurubuarɛ te tɛɛ Yesu Kristo dↄↄ wii de waraŋase nideli te ↄ moo ↄ bɛrɛɛ boele daa te ↄ yela da bese balaŋ baŋ de gbɛɛneŋ tenee ↄ siaman. Walaŋ kamasɛ ŋon Wurubuarɛ be wii ↄ waraŋase, te ↄ ba mo ↄ bɛrɛɛ boele e te ↄ be yeli ↄ gbɛɛneŋ ba tenee ↄ siaman nɛ, waa nyiŋ nyeedoŋ kekpaa na waa yela ŋon na Yesu Kristo ke di gyoori.
45005018	Mena dↄↄ ŋgba mena keŋ lee walaŋ dokoloŋ nombiakumɛɛ keyɛɛ dↄↄ te balaŋ pou be di fↄↄ Wurubuarɛ siaman nɛ, mena ke mↄ te lee walaŋ dokoloŋ nombia kpaakpaa keyɛɛ dↄↄ te Wurubuarɛ waa lɛɛ balaŋ burum do nyi be gbɛɛneŋ tenɛɛ ↄ siaman na waa fa wↄ nyeedoŋ.
45005019	Mena keŋ lee walaŋ dokoloŋ deŋele doŋ dↄↄ te balaŋ pou ba bese nombiakumɛɛyɛɛra nɛ, mena ke mↄ te lee walaŋ dokoloŋ obuo dↄↄ Wurubuarɛ waa lɛɛ balaŋ burum do nyi be gbɛɛneŋ tenee ↄ siaman.
45005020	Mosesi mmaraase ŋan kↄŋae na ke yela balaŋ kena be nombiakumɛɛ ŋan bɛɛ yɛɛ nɛ nideli. Mↄna debaŋ keŋ nombiakumɛɛ na boo na, Wurubuarɛ bɛrɛɛ keŋ mↄ na boo kpu.
45005021	Nafↄ na nombiakumɛɛ ne diina doŋ balaŋ dↄↄ, te ne kpase baŋ na Wurubuarɛ nsana. Mↄna nɛnɛɛ dↄↄ Wurubuarɛ ta mo ↄ bɛrɛɛ boele daa yela de ta bese balaŋ baŋ be gbɛɛneŋ tenee ŋon Wurubuarɛ siaman, na ke yela dɛɛ ta de Gbeŋgyoo Yesu dↄↄ nyiŋ nyeedoŋ kekpaa.
45006001	Akpaa nnɛ te nombia kɛŋa doo na, na sena yaa dɛɛ yako baa? Kaboena nyi dɛɛ dↄↄ da dukum keyɛɛ man na Wurubuarɛ bɛrɛɛ keŋ ka bo yaa?
45006002	Korakora, be kↄŋ mena ya. Nawolo nyi da te wↄŋ da wose lee dukum keyɛɛ man. Mena dↄↄ tekaboena nyi dɛɛ bese gyu ke kyaa da dukum keyɛɛ man bela ya.
45006003	Debaŋ keŋ bↄↄ sↄ daa Wurubuarɛ loŋ te daa na Yesu Kristo be yɛɛ dokoloŋ nɛ, na ɛ ba gyeŋ nyi da te yɛɛ dokoloŋ baa lee ↄ yeŋ keŋ man yee?
45006004	Ba ke sↄ daa Wurubuarɛ loŋ keŋ nɛ, na yɛɛ yaa ŋgba daa na Yesu Kristo yeŋa la te be wuu daa na e nɛ, nawolo nyi daa na e te yɛɛ dokoloŋ. Mena dↄↄ ŋgba mena keŋ de kya Wurubuarɛ ba mo ↄ gyoorobiiri doŋ keŋ gyuusu Yesu Kristo lee woya man fa e nyeedoŋ nɛ, mena te kaboena nyi daa mↄ dɛɛ kyaa dinↄↄ wↄle man.
45006005	Nawolo nyi akpaa daa na Yesu te yɛɛ dokoloŋ lee ↄ yeŋ man na, kenaŋ na Wurubuarɛ waa gyuusu daa mↄ lee yeŋ man ŋgba mena keŋ ↄ be gyuusu Yesu lee yeŋ man nɛ.
45006006	Da gyeŋ nyi debaŋ keŋ bↄↄ gyↄ e mataa ↄpaŋdaŋ keŋ dↄↄ te ↄ ba yem nɛ, na ŋon Yesu na de dinↄↄ bene keŋ yaa be gyↄↄwↄ ko nɛ. Kei te yeli doŋ keŋ nombiakumɛɛ dana de dↄↄ nɛ nↄↄ ta yem, keŋ de ta tekaa yɛɛ nombiakumɛɛ gbeŋawↄ bela ya.
45006007	Nawolo nyi akpaa ŋolo da yem na, ↄ te tira ↄ wose lee nombiakumɛɛ keyɛɛ man.
45006008	Nyi akpaa daa na Kristo ta yem na, kenaŋ na dɛɛ lɛɛ di nyi daa na e mↄ dɛɛ kyaa nyeedoŋ man.
45006009	Da gyeŋ nyi Wurubuarɛ gyuusuna Yesu Kristo lee yeŋ man, te ↄ be gyae waa yeŋ bela ya. Nawolo nyi yeŋ ba tekaa dana doŋ ↄ dↄↄ bela ya.
45006010	Yeŋ keŋ ↄ ba yem nɛ, ↄ yeŋae karatetee dokoloŋ na waa ko nombiakumɛɛ nↄↄ. Mena dↄↄ nɛnɛɛ keŋ ↄ kyaa nyeedoŋ man nɛ, ↄ kyae fa Wurubuarɛ.
45006011	Mena ke mↄ te kaboena nyi yaa kɛɛ ɛ wose nyi ɛmɛɛ mↄ yeŋae na ɛ ka ko nombiakumɛɛ nↄↄ, te nɛnɛɛ ɛ kyae fa Wurubuarɛ. Nawolo nyi ɛmɛɛ na Kristo Yesu te yɛɛ dokoloŋ.
45006012	Mena dↄↄ ɛ na tekaa yela nombiakumɛɛ kedi doŋ ɛ wosenaane keŋ gyae ka yeŋ nɛ dↄↄ, na ɛ ke sila abↄↄ kumɛɛ ŋan ɛmɛɛ gbagba ne gyae tɛɛle kei dↄↄ nɛ ya.
45006013	Ɛ na mo ɛ wosenaane yenaŋ daale fa nombiakumɛɛ keyɛɛ ya. Mↄna ɛ mo ɛ wose fa Wurubuarɛ ŋgba balaŋ baŋ bↄↄ lese wↄ lee yeŋ man kↄŋ nyeedoŋ man nɛ. Ɛ mo ɛ wose pou fa Wurubuarɛ na waa mo ŋon yɛɛ kpene keŋ dei te ke doo na ke gbɛɛ nɛ.
45006014	Tekaboena nyi nombiakumɛɛ dee di doŋ ɛ dↄↄ bela ya, nawolo nyi ɛ ba tekaa ɛ doo Mosesi mmaraase ŋan tɛɛ ya, mↄna nɛnɛɛ dↄↄ ɛ dↄŋ bo Wurubuarɛ bɛrɛɛ keŋ man.
45006015	Mena dↄↄ nɛnɛɛ keŋ de dↄŋ Wurubuarɛ bɛrɛɛ keŋ man, te dↄↄ tekaa doo mmaraase ŋan tɛɛ ya nɛ, na kaboena nyi dɛɛ gyakaa nombiakumɛɛ keyɛɛ dↄↄ bela yaa? Korakora, be doo mena ya.
45006016	Ɛ ba gyeŋ nyi akpaa n mo n wose fa ŋolo te n na som e te n ne yɛɛ ↄ kegyaebii na, na n ta bese ↄ gbeŋi yee? Kei na wolo baa nyi akpaa n yeli dukum da mo neŋ yɛɛ ↄ gbeŋi na, yeŋ ne sila la. Mↄna nyi n mo n wose fa Wurubuarɛ te n ne tei ↄ dei ŋgba ↄ gbeŋi nɛ, waa yela n nombia ka tenee ↄ siaman.
45006017	Mↄna dɛɛ do Wurubuarɛ nↄↄ nawolo nyi debaŋ daale na, nafↄ ɛ yɛɛ nombiakumɛɛ gbeŋawↄ. Te nɛnɛɛ dↄↄ ɛ ta mo ɛ konↄↄ pou ɛ silana Wurubuarɛ gbɛɛneŋ ŋan bↄↄ wola ŋon nɛ.
45006018	Wurubuarɛ te yeli ɛ ta lese ɛ wose lee nombiakumɛɛ keyɛɛ man, te ɛ kaa bese Wurubuarɛ gbeŋa na ɛ ke tale yɛɛ nombia ŋan tenɛɛ ↄ siaman.
45006019	Ɛ nombia man kenyii dana doŋ kyomii, mena dↄↄ te ma moo nombii kei mɛɛ maa na deniwalaŋ kekyaabii man nɛ. Gyaŋgba keŋ na ɛ moo ɛ wose pou besena gbeŋa fa nombia nkaraŋkaraŋ na nombiakumɛɛ keyɛɛ. Mena mↄ te kaboena nyi nɛnɛɛ yaa mo ɛ wose bese Wurubuarɛ gbeŋa, na ɛ ke tale yɛɛ nombia ŋan ŋe doo na ŋe gbɛɛ na ɛ ka bese balaŋ baŋ ayimɛɛ be doo ba wose man ya kelii ↄto.
45006020	Debaŋ keŋ ɛ yɛɛ nombiakumɛɛ gbeŋawↄ nɛ, na ɛ be famenɛ na abↄↄ ŋan ŋa tenɛɛ Wurubuarɛ siaman nɛ keyɛɛ ya.
45006021	Debaŋ keŋ ɛ be yɛɛ nombiakumɛɛ ŋan gyɛŋ kei ŋe dana ŋon desɛŋ nɛ, woŋ tↄnↄↄ te ɛ nyiŋawↄ lee ŋe man? Mena nombia ŋenaŋ tↄnↄↄ yɛna yeŋ.
45006022	Mↄna nɛnɛɛ Wurubuarɛ te yeli ɛ ta lese ɛ wose lee nombiakumɛɛ keyɛɛ man te ɛ bese ↄ gbeŋa. Kpene keŋ ɛ ke nyiŋ lee ke man yɛna nyi, ɛ ke kyaa dinↄↄ kpaakpaate keŋ ayimɛɛ be doo ke man ya nɛ man na ɛ ke nyiŋ nyeedoŋ kekpaa.
45006023	Nawolo nyi kpene keŋ n ke nyiŋ lee nombiakumɛɛ keyɛɛ man yɛna yeŋ, mↄna walaŋ ŋon ↄ lɛɛ de Gbeŋgyoo Yesu Kristo di na, kpene keŋ Wurubuarɛ waa fa yɛna nyeedoŋ kekpaakekpaa keŋ.
45007001	Me tebia, ɛ popou ɛ gyeŋ Mosesi mmaraase ŋan. Te ɛ gyeŋ mↄ nideli nyi, akpaa walaŋ kyaa na ↄ sia na te mmaraase ŋan ne di doŋ ↄ dↄↄ.
45007002	Ɛ yela dɛɛ mo mena nombii kei maa na alo yalale. Akpaa ↄ baale nyiŋa ↄ kyaa keŋ ↄ ta yeŋa ta ya nɛ, na alo ŋon doe ↄ baale ŋonaŋ tɛɛ. Mↄna akpaa ↄ baale ŋonaŋ da yem na alo ŋon te nyiŋ ↄ wose lee mmaraase ŋan tɛɛ, nawolo nyi yale mmaraa bɛɛ tekaa bake e bela ya.
45007003	Mena dↄↄ nyi akpaa ↄ baale ŋon ta yeŋa ta ya te alo ŋon de bɛɛ e gyu ke yala baale wↄle nɛ, na ↄ ta lee ↄ baale wↄle baa. Te akpaa ↄ baale ŋon da yem te alo ŋon de gyu ke yala baale wↄle nɛ, kenaŋ na ↄ te lee ↄ baale wↄle ya nawolo nyi yale mmaraa keŋ bɛɛ tekaa bake e bela ya.
45007004	Me tebia, mena yaa doo fa ɛmɛɛ mↄ nɛ. Debaŋ keŋ ɛ be lɛɛ Kristo di nɛ, na yɛɛ yaa ŋgba ɛmɛɛ na e yeŋa la nɛ. Keŋ ɛmɛɛ na Kristo be yɛɛ dokoloŋ ↄ yeŋ man dↄↄ, mmaraase ŋan ba tekaa dana doŋ ɛ dↄↄ bela ya. Mena dↄↄ ɛ yɛɛ walaŋ wↄle ŋon Wurubuarɛ be gyuusu e lee yeŋ man nɛ wui, na ɛ ke nyiŋ yɛɛ nombia kpaakpaa fa Wurubuarɛ.
45007005	Nawolo nyi debaŋ keŋ de doo de dinↄↄ bene keŋ man nɛ, na mmaraase ŋan yela da moo da wose do abↄↄ kumɛɛ ŋan daa gbagba ne gyae nyi dɛɛ yɛɛ nɛ man nideli. Nafↄ mena abↄↄ kumɛɛ kɛŋa deŋ moo yeŋ bo kↄna daa, na daa na Wurubuarɛ nsana ke tira kekpaakekpaa.
45007006	Mↄna nɛnɛɛ dↄↄ Wurubuarɛ te yeli mmaraase ŋan nafↄ ŋɛɛ bake daa nɛ, ba tekaa dana doŋ de dↄↄ bela ya. Te keŋ daa na Yesu Kristo be yɛɛ dokoloŋ ↄ yeŋ man dↄↄ, de ta tekaa yɛɛ mmaraase ŋan nafↄ ŋɛɛ bake daa nɛ gbeŋawↄ bela ya. Mena dↄↄ de te nyiŋ da wose dɛɛ som Wurubuarɛ lee gbɛɛ wↄle keŋ ↄ feliŋ ŋon ba wola daa nɛ man. Ka te yɛɛ gbɛɛ bene keŋ Mosesi mmaraase ŋan ba wola daa nɛ ya.
45007007	Nɛnɛɛ sena yaa dɛɛ yako baa? Dɛɛ yako baa nyi mmaraase ŋan yɛɛ kolo kum ke? Korakora na mena ya. Mmaraase ŋan yele la te ma gyeŋa dukum. Nafↄ akpaa mmaraase ŋenaŋ deŋ te yako nyi, "Na yeli n sia keyɛɛ ŋolo kolo ya nɛ," nafↄ mↄↄ gyeŋ nyi sia keyɛɛ ŋolo kolo dↄↄ yɛɛ dukum ke ya.
45007008	Mↄna mena mmaraa kei yele la te sibii keyɛɛ kum kamasɛ nyiŋa gbɛɛ kaa gyoo me maŋ. Nyi mmaraase deŋ be kyaa ya nɛ, nafↄ dukum be dana yele ya.
45007009	Debaŋ keŋ nafↄ mↄↄ gyeŋ mmaraase ŋan ya nɛ, na yɛɛ maŋ ŋgba dukum kamasɛ be doo me maŋ ya nɛ. Mↄna nɛnɛɛ keŋ mↄↄ kaa gyeŋ mmaraase ŋenaŋ nɛ te me naawↄ nyi me yɛɛ dukumyɛɛre e, te ma dukum dↄↄ daa na Wurubuarɛ nsana gyae ke tira kekpaa. Kei nawolo baa nyi Wurubuarɛ siaman na, me yɛɛ ŋgba walaŋ ŋon ↄ ba yem nɛ.
45007010	Mena dↄↄ me naawↄ nyi mmaraase ŋan nafↄ ŋe gyae ke fa maŋ nyeedoŋ nɛ, ŋa moo yeŋ bo kↄna maŋ.
45007011	Nawolo nyi lee mmaraase ŋenaŋ dↄↄ, te dukum nyiŋa gbɛɛ beo maŋ yela me nyiŋa yeŋ.
45007012	Mmaraase ŋan gbagba dↄↄ, ŋe popou lee Wurubuarɛ gyaŋ. Ŋe doo na ŋe gbɛɛ te ŋe dei mↄ. Dukum kamasɛ be doo ŋe man ya.
45007013	Na kei nawolo baa nyi mmaraase ŋan ŋe dei nɛ, yele la te me nyiŋa yeŋ? Korakora, be doo mena ya. Dukum yele la te me nyiŋa yeŋ. Dukum tɛe mmaraase ŋan ŋe dei nɛ dↄↄ te ŋe yela me nyiŋa yeŋ, na ke yela balaŋ kena mena keŋ dukum doo. Mena dↄↄ lee mmaraase ŋan dↄↄ, te dukum lese ka wose wola nyi kↄ dei korakora ya.
45007014	Da gyeŋ nyi mmaraase ŋan dei nawolo nyi ŋe tɛe Wurubuarɛ feliŋ ŋon dↄↄ kↄŋ, mↄna maŋ dↄↄ me yɛɛ deniwalaŋ yakaate e, te nombiakumɛɛ te wulu ma nyee. Mena dↄↄ me ta bese gbeŋi fa dukum.
45007015	Maŋ gbagba bee nyii nombia ŋan mɛɛ yɛɛ nɛ man ya. Nawolo nyi nombia ŋan mɛɛ gyae nyi maa yɛɛ nɛ mↄↄ ne yɛɛ ŋa ya, te ŋan mↄↄ ne gyae nyi maa yɛɛ ya nɛ ŋan te mɛɛ yɛɛ.
45007016	Te akpaa nyi abↄↄ ŋan mↄↄ ne gyae nyi maa yɛɛ ya nɛ te mɛɛ yɛɛ na, kenaŋ na mɛɛ lɛɛ ke do nyi mmaraase ŋan dei.
45007017	Kedoo kei nɛ, te yɛɛ maŋ gbagba ne yɛɛ na nombia kɛŋa ya. Dukum doŋ keŋ ne di me dↄↄ nɛ, keŋ ne yele la te mɛɛ yɛɛ mena nombia ŋenaŋ.
45007018	Ma gyeŋ nyi debaŋ keŋ me doo me dukum dinↄↄ kei man nɛ, kolo kpaakpaa kamasɛ be doo me man ya. Nawolo nyi mɛɛ gyae nyi maa yɛɛ nombia kpaakpaa, mↄna mↄↄ ne tale yɛɛ ŋa ya.
45007019	Nombia kpaakpaa ŋan mɛɛ gyae nyi maa yɛɛ nɛ mↄↄ ne tale maa yɛɛ ŋa ya, mↄna nombiakumɛɛ ŋan mↄↄ ne gyae nyi maa yɛɛ ya nɛ, ŋan te me gyakaa mɛɛ yɛɛ.
45007020	Akpaa nyi nombia ŋan mↄↄ ne gyae nyi maa yɛɛ ya nɛ te me gyakaa mɛɛ yɛɛ na, kenaŋ na te yɛɛ nyi maŋ gbagba ne yɛɛ na ŋa ya. Mↄna dukum doŋ keŋ ne di me dↄↄ nɛ, ne yele la te mɛɛ yɛɛ mena nombia ŋenaŋ.
45007021	Mena dↄↄ ma te naa nyi dukum doŋ keŋ ne diina me dↄↄ. Nawolo nyi akpaa mɛɛ gyae nyi maa yɛɛ kolo kpaakpaa na, ka te ka lee kolo kum dↄↄ.
45007022	Maŋ gbagba me konↄↄ man na, nafↄ mɛɛ gyae nideli nyi maa di Wurubuarɛ mmaraase ŋan dↄↄ.
45007023	Mↄna mɛɛ naa nyi mmaraa wↄle daale keŋ kↄↄ ne kyaa na Wurubuarɛ mmaraase ŋan ya nɛ ne yoo na dↄŋa me man. Mena mmaraa kum kei te yeli nombiakumɛɛ ta gyoo me man di ma nyee pou.
45007024	Me nombia dana waraŋase nideli. Amↄte ne gyae la waa lese maŋ lee mena dinↄↄ kum keŋ doo me man, te ke dana maŋ kee gyu yeŋ man nɛ man?
45007025	Mɛɛ fa Wurubuarɛ karaŋ, nawolo nyi ŋon ne gyae la waa ta de Gbeŋgyoo Yesu Kristo dↄↄ na waa lɛɛ maŋ lee mena dinↄↄ kei man. Nombia atuŋaŋ maŋ yaa. Maŋ gbagba me konↄↄ man na mɛɛ gyae nyi maa di Wurubuarɛ mmaraase ŋan dↄↄ, mↄna dinↄↄ kum keŋ doo me man nɛ dↄↄ me ta bese dukum gbeŋi.
45008001	Me tebia, nɛnɛɛ dↄↄ balaŋ baŋ pou baŋ na Yesu Kristo be yɛɛ dokoloŋ nɛ, Wurubuarɛ be gyae waa bu wↄ fↄↄ bela ya.
45008002	Nawolo nyi lee Yesu Kristo dↄↄ Wurubuarɛ feliŋ ŋon ta lese daa lee dukum na yeŋ man te ↄ faa daa nyeedoŋ wↄle.
45008003	Mosesi mmaraase ŋan te tale lese daa lee dukum man ya, nawolo nyi de dinↄↄ kum keŋ doo de man nɛ te yeli dɛɛ tale di mmaraase ŋan dↄↄ ya. Mↄna Wurubuarɛ tɛɛwↄ gbɛɛ wↄle daale dↄↄ lɛɛ da nyee. Gbɛɛ kenaŋ yɛna nyi ↄ kpila ŋon gbagba ↄ bu kↄŋ de gyaŋ ŋgba deniwalaŋ nɛ, te ↄ wosenaane mↄ yɛɛ ŋgba walaŋ kamasɛ wui keŋ dukum doo ke man nɛ. Nombiakumɛɛ dↄↄ te Wurubuarɛ kpila ↄ bu ŋon nyi waa kↄŋ, te ŋon kaa moona balaŋ pou nombiakumɛɛ seele. Keŋ Wurubuarɛ be yeli ↄ bu ŋon be kaa yem dↄↄ, ↄ ta lese wola nyi dukum be dana doŋ denibalaŋ dↄↄ bela ya.
45008004	Wurubuarɛ yɛɛ ke mena na ke yela daa baŋ dↄↄ tekaa doo dinↄↄ kum keŋ man ya te dee sila Wurubuarɛ feliŋ ŋon nɛ, ke nyiŋ tale yɛɛ nombia ŋan ŋa tenɛɛ Wurubuarɛ siaman ŋgba mena keŋ mmaraase ŋan na wolo nɛ.
45008005	Nawolo nyi balaŋ baŋ be sɛɛ be doo be dinↄↄ kum keŋ man nɛ, be loo gyakaa bo abↄↄ kumɛɛ ŋan baŋ gbagba ne gyae nyi baa yɛɛ tɛɛle kei dↄↄ nɛ dↄↄ. Mↄna balaŋ baŋ be silana Wurubuarɛ feliŋ ŋon nɛ, be loo gyakaa bo kpene keŋ Wurubuarɛ feliŋ ŋon ne gyae nyi baa yɛɛ nɛ dↄↄ.
45008006	Walaŋ ŋon ↄ mo ↄ loo gyakaa abↄↄ kumɛɛ ŋan ŋon gbagba ne gyae nɛ dↄↄ nɛ, na mo yeŋ bo kↄna e. Te walaŋ ŋon ↄ mo ↄ loo gyakaa Wurubuarɛ feliŋ ŋon dↄↄ nɛ, na mo nyeedoŋ na wosefɛɛreŋ bo kↄna e.
45008007	Mena dↄↄ akpaa ŋolo da mo ↄ loo gyakaa abↄↄ kumɛɛ ŋan ŋon gbagba ne gyae nɛ dↄↄ nɛ, na mena walaŋ ŋonaŋ ne kↄla Wurubuarɛ. Nawolo nyi ↄ bee di Wurubuarɛ mmaraase ŋan dↄↄ ya, te ↄ be gyae waa tale di ŋe dↄↄ mↄ ya.
45008008	Balaŋ baŋ bɛɛ yɛɛ abↄↄ kumɛɛ ŋan baŋ gbagba ne gyae nɛ, be nombia be gyae ke tale gyoo Wurubuarɛ sia ya.
45008009	Mↄna ɛmɛɛ dↄↄ nyi akpaa Wurubuarɛ feliŋ ŋon doo ɛ man nɛ, na ɛ ba tekaa doo ɛ dinↄↄ bene keŋ man ya. Ɛ silana kpene keŋ Wurubuarɛ feliŋ ŋon ne gyae nyi yaa yɛɛ nɛ bo. Akpaa Wurubuarɛ feliŋ ŋon be doo ŋolo man ya nɛ, na ↄtenate te yɛɛ Kristo walaŋ e ya.
45008010	Te akpaa Kristo doo ɛ man na, keŋ na keŋ ɛ ka yeŋ lee nombiakumɛɛ keyɛɛ dↄↄ koraŋ nɛ, Wurubuarɛ feliŋ ŋon waa yela ɛ ke nyiŋ nyeedoŋ bela. Nawolo nyi lee Kristo dↄↄ ɛ gbɛɛneŋ ta tenɛɛ Wurubuarɛ siaman.
45008011	Nyi akpaa Wurubuarɛ ŋon ↄ be gyuusu Yesu lee yeŋ man nɛ feliŋ doo ɛ man na, kenaŋ na waa ta ↄ feliŋ ŋonaŋ dↄↄ yela ɛ wosenaane kei keŋ gyae ka yeŋ nɛ ke nyiŋ nyeedoŋ wↄle bela.
45008012	Mena dↄↄ me tebia, kpene keŋ doo fa daa yɛna nyi kaboena nyi dɛɛ yɛɛ kpene keŋ Wurubuarɛ feliŋ ŋon ne gyae. Ɛ na tekaa yela dɛɛ yɛɛ kpene keŋ de dinↄↄ kum keŋ ne gyae nɛ ya.
45008013	Nawolo nyi akpaa ɛ yɛɛ kpene keŋ ɛ dinↄↄ kum keŋ ne gyae tɛɛle kei dↄↄ na ɛ ka yeŋ. Mↄna akpaa ɛ tɛɛ Wurubuarɛ feliŋ ŋon doŋ dↄↄ bɛɛ abↄↄ ŋan ɛmɛɛ gbagba ne gyae tɛɛle kei dↄↄ na, kenaŋ na ɛ ke nyiŋ nyeedoŋ kekpaakekpaa.
45008014	Balaŋ baŋ bee yeli Wurubuarɛ feliŋ ŋon na wola wↄ gbɛɛ nɛ, baŋ yɛna Wurubuarɛ bia gbagba.
45008015	Nawolo nyi na feliŋ ŋon waa yela dɛɛ bese gbeŋa na dee yee gyakoloŋ nɛ te Wurubuarɛ faa daa ya, mↄna ↄ feliŋ ŋon waa yela dɛɛ bese Wurubuarɛ bia gbagba nɛ te ↄ faa daa. Feliŋ ŋonaŋ doŋ man dↄↄ te dɛɛ tale baake Wurubuarɛ nyi "De kya Wurubuarɛ."
45008016	Wurubuarɛ feliŋ ŋonaŋ gbagba ne diina adansɛɛ fa daa, yela dɛɛ gyem de konↄↄse man nyi de yɛɛ Wurubuarɛ bia gbagbawↄ.
45008017	Nɛnɛɛ akpaa de yɛɛ Wurubuarɛ bia gbagbawↄ na, kenaŋ na dee kpu na Kristo nyiŋ abↄↄ ŋan Wurubuarɛ be desina see fa ↄ balaŋ nɛ. Te akpaa daa mↄ de naa diyem ŋgba mena keŋ Kristo be naa diyem nɛ na, kenaŋ na Wurubuarɛ waa yela dee kpu na Kristo di gyoori ↄ gyoorobiiri keŋ man.
45008018	Akpaa ma to me sia kɛɛ gyoorobiiri keŋ ke doo ke daa na daa nɛ, na kaale keŋ dɛɛ kaa debaŋ kei nɛ te yɛɛ kolo ke ya.
45008019	Tɛɛle kei na ka abↄↄ ŋan pou Wurubuarɛ be yɛɛ nɛ, sia te yɛɛ ŋɛɛ daa wee keŋ Wurubuarɛ waa lese ↄ bia gbagba baŋ wola nɛ.
45008020	Nawolo nyi tɛɛle kei na abↄↄ ŋan pou Wurubuarɛ be yɛɛ nɛ ta koro yuŋ, mena dↄↄ ŋↄↄ gyae ke tale yɛɛ kpene keŋ Wurubuarɛ be yɛɛ ŋa nyi ŋe dɛɛ yɛɛ nɛ ya. Te yɛɛ abↄↄ ŋenaŋ gbagba kegyaebii man yaa ŋe yɛɛwↄ mena ya, mↄna Wurubuarɛ yele la te ŋe kↄŋawↄ mena.
45008021	Mↄna kɛŋa pou wↄle na, Wurubuarɛ te fa daa loo kegyakaa nyi waa lɛɛ abↄↄ ŋenaŋ pou nyee na ŋe ke nyiŋ ŋa wose keŋ ŋↄↄ wↄlɛɛ leki ya. Na ŋan mↄ ke kpu na Wurubuarɛ bia ↄ gyoorobiiri keŋ man.
45008022	Da gyeŋ nyi kaa lii na gyeŋ wee kei nɛ, tɛɛle kei na abↄↄ ŋan pou doo ke man nɛ na keketee ŋgba alo ŋon ↄ na doŋee nɛ.
45008023	Na ŋan ŋaageŋ na keketee la ya. Mↄna daa baŋ dↄↄ nyiŋ Wurubuarɛ feliŋ ŋon ↄ yɛɛ kpene gyaŋgbate keŋ Wurubuarɛ ba mo fa daa nɛ, daa mↄ na keketee de konↄↄse man dɛɛ daa Wurubuarɛ ke lɛɛ da nyee lee de dinↄↄ kum kei man na waa yela dɛɛ bese ↄ bia.
45008024	Lee mena loo kegyakaa kei dↄↄ te Wurubuarɛ lɛɛ da nyee. Nyi n loo gyakaa kpene keŋ n wulaa n dana ke nɛ dↄↄ na, kenaŋ na ka te yɛɛ loo kegyakaa ya. Nawolo nyi ŋolo be tale mo ↄ loo gyakaa kpene keŋ ↄ wulaa ↄ dana ke nɛ dↄↄ ya.
45008025	Mↄna akpaa da mo de loo gyakaa kpene keŋ dↄↄ dana ke ya nɛ dↄↄ na, kenaŋ na dee nyiŋ konↄↄ kyaa daa ke.
45008026	Mena mↄ te Wurubuarɛ feliŋ ŋon ne kyↄ daa de kaale man wee na wee lee da kefane man. Nawolo nyi dↄↄ gyeŋ mena keŋ dɛɛ fane na ke kaboena Wurubuarɛ kegyaebii ya. Mↄna ŋon Wurubuarɛ feliŋ ŋon ↄ doo de man nɛ, na seŋala de nawↄↄ man mo kakeketee dinaa keŋ ke taŋ keyako ya nɛ kolosi seŋ de wↄle.
45008027	Wurubuarɛ gyeŋ kpene keŋ doo walaŋ kamasɛ konↄↄ man, te ↄ gyeŋ kpene kamasɛ keŋ mↄ doo ↄ feliŋ ŋon agyueŋ man. Nawolo nyi ↄ feliŋ ŋonaŋ seŋɛɛ la de nawↄↄ man ↄ ne fane fa daa Kristotena lee Wurubuarɛ kegyaebii man.
45008028	Da gyeŋ nyi balaŋ baŋ bɛɛ gyae Wurubuarɛ nɛ, nyi diyem man o, yaa gyoŋ man o, Wurubuarɛ ne yeli kpene kamasɛ ne gyu nideli fa wↄ. Baŋ yɛna balaŋ baŋ ŋon Wurubuarɛ be baake wↄ, te ↄ ba mo wↄ yɛɛ ↄ bia gbagba ŋgba mena keŋ ↄ be wulaa yako see nɛ.
45008029	Nawolo nyi balaŋ baŋ Wurubuarɛ wulaa ↄ gyeŋ nɛ, ↄ wulaa lese wↄ see na waa yela be dinↄↄ ke yɛɛ ŋgba ↄ bu ŋon wui nɛ. Na ↄ bu ŋon ke yɛɛ Wurubuarɛ bia man pou bu kegyia.
45008030	Baŋ Wurubuarɛ be wulaa lese wↄ see nɛ, baŋ te ↄ baakewↄ. Te baŋ mↄ ↄ be baake wↄ nɛ, ↄ lɛɛ wↄ do nyi be gbɛɛneŋ tenɛɛ ↄ siaman. Te baŋ ↄ be lɛɛ wↄ do nyi be gbɛɛneŋ tenɛɛ ↄ siaman nɛ, baŋ te ↄ yela ba bese gyoorobia.
45008031	Kɛŋa pou wↄle na, sena te dɛɛ yako bela? Nyi akpaa Wurubuarɛ seŋɛɛ de wↄle na, amↄte ne gyae la waa tale koro seŋ tia daa?
45008032	Ŋolo be kyaa ya. Nawolo nyi akpaa Wurubuarɛ te bɛɛse daa ŋon gbagba ↄ bu ya, mↄna ↄ sɛɛwↄ mo e fa nyi ↄ kaa yeŋ lɛɛ da nyee na, woŋ dↄↄ te ↄ ba mo abↄↄ ŋan pou ↄ be yako see nyi waa fa daa nɛ mↄ kpu daa ya?
45008033	Akpaa mena te doo na, amↄte ne gyae la waa tale bu balaŋ baŋ Wurubuarɛ ba lese wↄ besena ↄ balaŋ nɛ fↄↄ, keŋ nyi ŋon lɛɛ na wↄ do nyi be gbɛɛneŋ tenɛɛ ↄ siaman?
45008034	Amↄte ne gyae la waa tale bu wↄ fↄↄ? Kristo Yesu gba be gyae waa bu wↄ fↄↄ ya, nawolo nyi ŋon yɛna walaŋ ŋon ↄ ba yem fa daa. Na yeŋ kaageŋ gba te ↄ yeŋawↄ fa daa ya, mↄna Wurubuarɛ gyuusu e lee yeŋ man te ↄ kyaa Wurubuarɛ dunoluŋ dↄↄ ↄ na sola e fa daa.
45008035	Woŋ ne gyae la ke tale tira daa lee kegyae keŋ Kristo ne gyae daa nɛ man? Diyem kena yaa kayeyɛɛ yaa kekↄla yaa diyem kenaase yaa tanam yaa diyem yaa gyakoloŋ nombia yaa yeŋ? Kolo be kyaa keŋ gyae ke tale tira daa na Kristo nsana ya.
45008036	Wurubuarɛ nombia aŋmaraseŋ see yakowↄ yenaŋ daale nyiaa, "Lee nyaŋ dↄↄ wee kamasɛ na bɛɛ gyae daa baa ko. Bɛɛ yɛɛ daa ŋgba namense baŋ bɛɛ wↄŋee wↄ be kaa ko nɛ."
45008037	Abↄↄ kɛŋa pou man na dee yoo lee, lee Yesu Kristo ŋon ↄ ne gyae daa nɛ dↄↄ.
45008038	Nawolo nyi, ma gyeŋ nideli nyi kolo na kolo be kyaa keŋ ke gyae ke tale tira daa lee kegyae keŋ Kristo ne gyae daa nɛ man ya. Yeŋ yaa nyeedoŋ yaa Wurubuarɛ kpilala yaa feliŋkumɛɛ yaa abↄↄ ŋan ŋe kyaa debaŋ kei yaa ŋan ŋe gyae ke kↄŋ wↄle wↄle nɛ yaa doŋ wↄle daale koraŋ be gyae ke tale tira daa lee Kristo kegyae keŋ man ya.
45008039	Mena mↄ te doŋse ŋan pou ŋe kyaa adido adido, na ŋan pou ŋe doo tɛɛle ateta ateta yaa kpene kamasɛ keŋ Wurubuarɛ be yɛɛ tɛɛle kei dↄↄ nɛ, be gyae ke tale tira daa lee kegyae keŋ Wurubuarɛ be tɛɛ de Gbeŋgyoo Yesu Kristo dↄↄ gyae daa nɛ man ya.
45009001	Nombii na anokoare yaa mee kolosi fa ŋon nɛ. Ka te yɛɛ dekara ya nawolo nyi me yɛɛ Kristo kpilale e. Wurubuarɛ feliŋ ŋon ↄ doo me man nɛ ne di maŋ adansɛɛ nyi me konↄↄ man nombii kei yɛɛ anokoare.
45009002	Dana maŋ waraŋase te na wee maŋ nideli, lee me tebia Gyudatena baŋ daa na wↄ yɛɛ fatabo dokoloŋ te bↄↄ bɛɛ nyi bↄↄ lɛɛ Kristo di ya nɛ dↄↄ.
45009003	Nyi ke yɛɛ kpene keŋ ke gyae ke de nyi Wurubuarɛ waa falaa maŋ na daa na Kristo nsana ke tira, na me tebia Iseraetena kenyiŋ nyiŋ nyeedoŋ na nafↄ me gyae.
45009004	Iseraetena yɛna balaŋ baŋ Wurubuarɛ ba lese wↄ te ↄ ba mo wↄ yɛɛ ↄ bia. Wurubuarɛ lese ↄ gyoorobiiri wola wↄ te ↄ yakowↄ see nyi waa hiraa wↄ. Ↄ moo ↄ mmaraase ŋan fa wↄ, te ↄ wola wↄ gbɛɛ kpaakpaate keŋ baa mo som e. Kɛŋa wↄle na Wurubuarɛ besewↄ yako see nyi, waa mo abↄↄ kpaakpaa burum ŋaale mↄ kpu wↄ.
45009005	Iseraetena kɛwↄ man te Wurubuarɛ balaŋ tuturu baŋ bↄↄ kyaa kaalaŋ nɛ leewↄ. Kalola man na, Yesu Kristo mↄ lee Iseraetena duuluŋ man te ŋon yɛna kpene kamasɛ nyee. Wurubuarɛ te kaboena nyi baa lese ↄ yele kekpaakekpaa Amɛn.
45009006	Kei bɛɛ wolo nyi abↄↄ ŋan Wurubuarɛ be yako see nyi waa yɛɛ fa Iseraetena nɛ, ↄ te yɛɛ kina ya. Nawolo nyi na balaŋ baŋ pou bↄↄ lee Iserae nɛ yɛna Wurubuarɛ balaŋ gbagba ya.
45009007	Mena mↄ te na balaŋ baŋ pou bↄↄ lee Aberaham duuluŋ man nɛ yɛna Aberaham bia gbagba Wurubuarɛ siaman ya. Nawolo nyi Wurubuarɛ yako Aberaham nyiaa, "Asiki man te n duuluŋ man balaŋ gbagba baŋ baa lee."
45009008	Kei nawolo baa nyiaa, na bia baŋ pou Aberaham ba lolo nɛ yɛna Wurubuarɛ bia gbagba ya. Mↄna baŋ Wurubuarɛ be yako see pɛte Aberaham ba lola wↄ nɛ, baŋ yɛna Aberaham duuluŋ man balaŋ gbagba.
45009009	Nawolo nyi nombia ŋan Wurubuarɛ be yako see fa Aberaham yɛna nyiaa, "Ŋaale kala debaŋ kei me kaa bese kↄŋ na, n wɛɛle Saara ta lola bu baale."
45009010	Na nombii kei kaageŋ ya. Mↄna Rebeka lola bia baala bala, te be popou be kya yɛna de naana Asiki.
45009011	Pɛte Rebeka ka lola bia kɛwↄ na be kaa bee gyeŋ kolo kpaakpaa na kolo kum nɛ, na Wurubuarɛ wulaa yako ba wose man nombia see nyiaa, "Kegyia ŋon waa kaa som kemaasa ŋon." Kpene keŋ dↄↄ Wurubuarɛ be yɛɛ mena yɛna nyi, ↄ ne gyae balaŋ ka gyeŋ nyi te yɛɛ nyi ŋolo tom keŋ ↄ ne yɛɛ nɛ dↄↄ te ŋon Wurubuarɛ na lese ↄtenate mo e yɛɛ ↄ wui ya. Mↄna Wurubuarɛ na lese walaŋ bo lee ŋon gbagba kegyaebii man.
45009013	Mena ke te be yakowↄ Wurubuarɛ nombia aŋmaraseŋ see ŋan man nyiaa, "Gyekↄpo te ma lesewↄ, te me tinaa Esawu yela."
45009014	Nɛnɛɛ sena yaa dɛɛ yako lee nombia kɛŋa man? Kei nawolo baa nyi Wurubuarɛ nombia be doo na ke gbɛɛ yee? Korakora, be doo mena ya.
45009015	Nawolo nyi Wurubuarɛ wulaa yako Mosesi leenaŋ gyaŋgba gyaŋgba keŋ nyiaa, "Balaŋ baŋ mɛɛ gyae nyi maa wii be waraŋase na, baŋ te maa wii be waraŋase. Te balaŋ baŋ mɛɛ gyae nyi maa nyiŋ konↄↄ fa wↄ na, baŋ te maa nyiŋ konↄↄ fa."
45009016	Mena dↄↄ nyi Wurubuarɛ da lese ŋolo na, te yɛɛ nyi ↄtenate kegyaebii yaa ↄ tom keŋ ↄ ne yɛɛ nɛ dↄↄ ya, mↄna keŋ Wurubuarɛ gbagba be wii ↄtenate waraŋase dↄↄ te ↄ lese e.
45009017	Nawolo nyi Wurubuarɛ yakowↄ ↄ nombia aŋmaraseŋ see ŋan man lee Igyipite gyoo Faaro wose man nyiaa, "Kpene keŋ dↄↄ te mↄↄ see neŋ gyoori yɛna nyi, mɛɛ gyae nyi maa ta n dↄↄ lese me doŋ wola na tɛɛle kei dↄↄ balaŋ pou kenyiŋ nyii ma yele."
45009018	Mena dↄↄ da te naa nyi akpaa Wurubuarɛ ne gyae nyi waa wii balaŋ waraŋase na ↄ ne wii be waraŋase, te akpaa ↄ ne gyae nyi balaŋ ke yɛɛ konↄↄyuŋ na ↄ ne yeli bɛɛ yɛɛ konↄↄyuŋ.
45009019	Ɛ man ŋolo waa tale bↄↄse nyiaa, "Nyi akpaa mena te doo na, weera dↄↄ te Wurubuarɛ ne bu balaŋ fↄↄ lee be nombiakumɛɛ keyɛɛ dↄↄ? Te amↄte ne gyae la waa tale kyɛɛkee Wurubuarɛ kegyaebii?"
45009020	Mɛɛ bↄↄse ŋon baa nyiaa, deniwalaŋ yɛna amↄte keŋ waa tale ŋon na Wurubuarɛ ke wↄŋee nombia? Osuŋ gyae ke tale bↄↄse walaŋ ŋon ↄ be ma ke nɛ nyi, "Weera dↄↄ te n maa maŋ nnɛ?"
45009021	Kei be tale kↄŋ mena ya, nawolo nyi walaŋ ŋon ↄ ne ma osuŋse nɛ waa tale mo tɛɛle degbaŋ dokoloŋ ma osuŋ kpaakpaate. Mena mↄ te waa tale mo tɛɛle degbaŋ dokoloŋ kenaŋ ma osuŋ yakaate.
45009022	Mena ke te Wurubuarɛ mↄ doo. Nafↄ ↄ ne gyae nyi waa lese ↄ baŋ wola na balaŋ kena nyi ↄ dana doŋ. Mↄna ↄ ne nyiŋ konↄↄ nideli fa baŋ ↄ ba gyeŋ baŋ be dↄↄ nɛ. Nafↄ kaboena nyi waa wↄlɛɛ mena balaŋ benaŋ kekpaakekpaa.
45009023	Wurubuarɛ nyiŋa konↄↄ fa daa baŋ ↄ ne gyae nyi waa nyiŋ konↄↄ fa nɛ, nawolo nyi ↄ ne gyae nyi waa lese ↄ gyoorobiiri dinaa keŋ wola balaŋ baŋ ↄ be wulaa lese wↄ see nyi baa kaa di gyoori kpu na e nɛ.
45009024	Mena balaŋ benaŋ yɛna daa baŋ ↄ be baake nɛ. Te na de popou mↄ yɛna Gyudatena ya, mↄna baale mↄ lee yenaase.
45009025	Wurubuarɛ yako mena nombia kɛŋa ↄ dekpeŋkpeŋgyↄↄre Hosea tↄne man nyiaa, "Balaŋ baŋ nafↄ ba te yɛɛ me balaŋwↄ ya nɛ, maa baake wↄ nyi me balaŋ. Te balaŋ baŋ nafↄ mↄↄ ne gyae wↄ ya nɛ, baa kaa yɛɛ me balaŋ baŋ mɛɛ gyae."
45009026	Mena mↄ te, "Botↄↄ keŋ nafↄ bɛɛ yako wↄ nyi ba te yɛɛ me balaŋwↄ ya nɛ, botↄↄtena te baa kaa baake nyi Wurubuarɛ ŋon ↄ kyaa kekpaakekpaa nɛ bia."
45009027	Wurubuarɛ dekpeŋkpeŋgyↄↄre Yesaya mↄ gyↄↄ dekpeŋkpeŋ yako lee Iseraetena wose man nyiaa, "Doo nyi Iseraetena boe ŋgba ɛpo nↄↄman aŋasa nɛ, mↄna be man balaŋ kyomii baale te Wurubuarɛ waa lɛɛ ba nyee.
45009028	Nawolo nyi be gyae ke kyare ya, de Gbeŋgyoo Wurubuarɛ waa di tɛɛle kei dↄↄ balaŋ pou nombia karatetee dokoloŋ."
45009029	Wurubuarɛ dekpeŋkpeŋgyↄↄre Yesaya mↄ yako mena nombii kei kaalaŋ nyiaa, "Nafↄ Wurubuarɛ doŋte ŋon deŋ te kaase de duuluŋ man balaŋ kyomii baale see ya nɛ, nafↄ de popou deŋ munuwↄ ŋgba mena keŋ Sodom na Gomora donↄↄse na ŋe man balaŋ pou be munu nɛ."
45009030	Lee mena dↄↄ kpene keŋ mɛɛ gyae maa yako yɛna nyi balaŋ baŋ ba te yɛɛ Gyudatenawↄ ya nɛ, nafↄ ba te yase be sia nyi baa yela be gbɛɛneŋ ka tenee Wurubuarɛ siaman ya. Mↄna lee ba kelɛɛdi dↄↄ te Wurubuarɛ lɛɛ wↄ do yela be gbɛɛneŋ teneewↄ ↄ siaman.
45009031	Te Iseraetena dↄↄ baŋ yase be sia be silana Mosesi mmaraase ŋan, na ŋa ke yela be gbɛɛneŋ ka tenee Wurubuarɛ siaman. Mↄna be yɛe kina keŋ be gbɛɛneŋ ta tenee Wurubuarɛ siaman ya.
45009032	Weera dↄↄ te be yɛɛwↄ kina? Nawolo nyi ba te kɛɛ ke nyi Wurubuarɛ kelɛɛdi ne gyae la ke yela be gbɛɛneŋ ka tenee Wurubuarɛ siaman ya. Baŋ gyeŋ nyi be nombia ayɛɛsa ne gyae la ke yela be gbɛɛneŋ ka tenee Wurubuarɛ siaman. Lee kei dↄↄ ba te yɛɛ ŋgba balaŋ baŋ bↄↄ gyoo na boe dinaa nɛ.
45009033	Wurubuarɛ nombia aŋmaraseŋ see yako boe kei nombia nyiaa, "Kɛɛ, me ta mo boe dinaa daale see Siyↄn donↄↄ man. Balaŋ baa gyoo na boe kei kpaŋte, na baa gyoo na ke yala. Mↄna walaŋ ŋon ↄ mo ↄ wose lↄ walaŋ ŋon boe kei seŋɛɛ fa e nɛ dↄↄ na, desɛŋ be gyae ke di e ya."
45010001	Me tebia, kpene keŋ mɛɛ gyae me konↄↄ man te mɛɛ fane ke dↄↄ yɛna nyi, Wurubuarɛ waa lɛɛ me tebia Iseraetena pou nyee.
45010002	Maa tale di ba wose man adansɛɛ nyi bɛɛ yase be sia lee Wurubuarɛ nombia ŋan dↄↄ nideli. Mↄna be sia keyase keŋ bɛɛ kyaa na Wurubuarɛ gbɛɛneŋ ya.
45010003	Nawolo nyi bↄↄ gyeŋ gbɛɛ keŋ Wurubuarɛ na mo yela balaŋ gbɛɛneŋ na tenee ↄ siaman ya, te baŋ gbagba yase be sia be silana gbɛɛneŋ ŋan baŋ gyeŋ nyi ŋe gyae ke yela be gbɛɛneŋ ka tenee Wurubuarɛ siaman nɛ. Lee mena dↄↄ ba te yↄkↄse ba wose na baa sila Wurubuarɛ gbɛɛ keŋ ne yeli balaŋ gbɛɛneŋ na tenɛɛ ↄ siaman nɛ ya.
45010004	Kristo yɛna mmaraase ŋan pou nyee, te ↄ kekↄŋ dↄↄ mmaraase ŋan kesila be dana tↄnↄↄ bela ya. Lee kei dↄↄ walaŋ kamasɛ ŋon ↄ lɛɛ e di na, ↄtenate gbɛɛneŋ gyae ka tenee Wurubuarɛ siaman.
45010005	De naana Mosesi ŋmarasewↄ lee mena keŋ deniwalaŋ waa sila mmaraase ŋan na ↄ gbɛɛneŋ ka tenee Wurubuarɛ siaman nɛ nyiaa, "Walaŋ kamasɛ ŋon ↄ ne di mmaraase ŋan dↄↄ na ↄ gbɛɛneŋ ka tenee Wurubuarɛ siaman nɛ, akpaa ↄ kyaŋ ↄ wose di ŋe dↄↄ nideli keŋ ↄ te yale ŋe man dokoloŋ dↄↄ ya nɛ, kenaŋ na waa nyiŋ nyeedoŋ."
45010006	Mↄna walaŋ ŋon ↄ lɛɛ Yesu di te lee ↄ kelɛɛdi dↄↄ ↄ gbɛɛneŋ da tenee Wurubuarɛ siaman nɛ, na ↄ na wolo baa nyi ta tekaa yɛɛ nyi ŋolo ke bↄↄse nyi, "Amↄte ne gyae la waa gyeŋ gyu adido" na ↄ kaa mo Kristo kↄŋ ya.
45010007	Yaa ŋolo mↄ ke bↄↄse nyi, "Amↄte ne gyae la waa tisi gyu tɛɛle ateta" na ↄ kaa gyuusu Kristo lee woya man kↄŋ ya.
45010008	Mↄna Wurubuarɛ nombia ne yako lee balaŋ baŋ bↄↄ lɛɛ Yesu di, te lee ba kelɛɛdi dↄↄ Wurubuarɛ be lɛɛ wↄ do nyi be gbɛɛneŋ tenee ŋon Wurubuarɛ siaman nɛ wose man nyiaa, "Wurubuarɛ nombia ŋan benaa na ŋon. Ŋe doo ɛ nↄↄse man, te ŋe doo ɛ konↄↄse man mↄ." Nombia ŋenaŋ yɛna kelɛɛdi nombia ŋan dɛɛ yako nɛ.
45010009	Mena dↄↄ nyi akpaa n gyuusu n nↄↄ yako balaŋ man nyi, "Yesu yɛna de Gbeŋgyoo" te n lɛɛ di n konↄↄ man nyi Wurubuarɛ gyuusu e lee yeŋ man na, Wurubuarɛ waa lɛɛ n nyee.
45010010	Nawolo nyi walaŋ konↄↄ man te ↄ ne lɛɛ di te Wurubuarɛ ne lɛɛ ↄtenate do nyi ↄ gbɛɛneŋ tenɛɛ ŋon Wurubuarɛ siaman. Walaŋ nↄↄ mↄ te ↄ na mo yako nyi Yesu yɛna ↄ Gbeŋgyoo te Wurubuarɛ ne lɛɛ ↄtenate nyee.
45010011	Mena mↄ te Wurubuarɛ nombia aŋmaraseŋ see ŋan ne yako nyi, "Walaŋ kamasɛ ŋon ↄ lɛɛ Kristo di na, desɛŋ be gyae ke kyaŋ e korakora ya."
45010012	N yɛɛ Gyuda baale e o, n te yɛɛ Gyuda baale e ya o, de popou yɛɛ dokoloŋ Wurubuarɛ siaman. Nawolo nyi Kristo ŋonaŋ yɛna de popou de Gbeŋgyoo. Walaŋ kamasɛ ŋon ↄ wii baake e na, waa mo wa abↄↄ kpaakpaa ŋan boele e.
45010013	Nawolo nyi be yakowↄ Wurubuarɛ nombia aŋmaraseŋ see ŋan man nyiaa, "Walaŋ kamasɛ ŋon ↄ wii baake de Gbeŋgyoo Wurubuarɛ na waa lɛɛ ↄ nyee."
45010014	Te sena yaa balaŋ baa tale wii baake de Gbeŋgyoo ŋon bↄↄ ne lɛɛ e di ya nɛ yele na waa lɛɛ ba nyee? Yaa akpaa be te nyii ta ↄ wose man nombia ya na, sena te baa tale lɛɛ e di? Te akpaa ŋolo mↄ te kolosi ↄ wose man nombia fa wↄ ya na, sena te baa yɛɛ na baa nyii ŋa?
45010015	Te akpaa Wurubuarɛ te kpila balaŋ nyi baa gyu ke yako ↄ wose man nombia ŋenaŋ ya na, sena te baa yɛɛ na baa tale gyu ke yako ŋa? Wurubuarɛ nombia aŋmaraseŋ see ŋan ne yako nyiaa, "Akpaa balaŋ ne kↄŋ be kaa kolosi nyeedoŋ nombia ŋan na, ba keta na mo nombia kpaakpaa bo kↄŋ."
45010016	Mↄna na baŋ pou bↄↄ nyii nombia kpaakpaa ŋan nɛ lɛɛ na ŋa di ya. Nawolo nyi Wurubuarɛ dekpeŋkpeŋgyↄↄre Yesaya yakowↄ nyiaa, "De Gbeŋgyoo, amↄte lɛɛ na de nombia ŋan dↄↄ yako nɛ di?"
45010017	Mena dↄↄ lee Kristo nyeedoŋ nombia ŋan keyako man te balaŋ ne nyii ŋa. Mena mↄ te lee Kristo nombia ŋenaŋ kenyii man te balaŋ ne lɛɛ ŋa di.
45010018	"Mↄna ɛ yela maa bↄↄse ŋon nyiaa, mena balaŋ kɛwↄ te nyii Kristo nombia ŋan baa yee?" Kenyii dↄↄ be te nyii, nawolo nyi Wurubuarɛ nombia aŋmaraseŋ see ŋan ne yako nyiaa, "Nombia ŋan te kili gyu tɛɛle kei dↄↄ pou. Te deniwalaŋ kamasɛ mↄ te nyii nombia ŋenaŋ."
45010019	Ɛ yela maa bↄↄse ŋon bela nyiaa, mena dↄↄ ɛ ne yako baa nyi Iseraetena baŋ bↄↄ nyii nombia kɛŋa nɛ, be te nyii ŋe man yee? Kenyii dↄↄ be nyiiwↄ. Mosesi yɛna walaŋ gyaŋgbate ŋon ↄ be tira mena nombia kɛŋa nↄↄ nyiaa, Wurubuarɛ kpa, "Maa mo balaŋ baŋ ba te yɛɛ Gyudatenawↄ ya nɛ do ɛmɛɛ Gyudatena sibiiyam. Maa mo balaŋ baŋ bↄↄ gyeŋ daale lee ma wose man ya nɛ do ŋon baŋ."
45010020	Wurubuarɛ dekpeŋkpeŋgyↄↄre Yesaya mↄ gyↄↄ ↄ konↄↄ yako nyiaa, Wurubuarɛ kpa, "Balaŋ baŋ ba te yase be sia kɛo maŋ ya nɛ, baŋ naa na maŋ. Te balaŋ baŋ mↄ bↄↄ ne bↄↄse me dↄↄ ya nɛ, baŋ te maa lese ma wose wola."
45010021	Mↄna Iseraetena baŋ dↄↄ Yesaya yakowↄ nyi Wurubuarɛ kpa, "Wee na wee na mɛɛ kɛɛ gbɛɛ nyi baa kaa lɛɛ maŋ di na maa lɛɛ ba nyee, mↄna ba te yɛɛ deŋele doŋ koro seŋ tia maŋ."
45011001	Nyi akpaa nnɛ te nombia kɛŋa doo na, ɛ yela maa bↄↄse ŋon bela nyiaa, "Wurubuarɛ bɛɛ ŋon gbagba ↄ balaŋ baŋ baa yaa?" Korakora, ↄ te bɛɛ wↄ ya. Nawolo nyi maŋ Pↄↄl gbagba yɛɛ Iserae baale e. Ma lee Aberaham duuluŋ man, te ma lee Bɛngyamɛn dekpaŋalaŋ man.
45011002	Te yɛɛ nyi Wurubuarɛ bɛɛ ↄ balaŋ baŋ ↄ wulaa ↄ gyeŋ wↄ, te ↄ be wulaa lese wↄ see lee tɛɛle kei kewalaŋ nɛ bo ya. Ɛ tↄↄse mena keŋ Wurubuarɛ nombia aŋmaraseŋ see ŋan be yako lee Wurubuarɛ dekpeŋkpeŋgyↄↄre Elia wose man.
45011003	Elia moo Iseraetena nombiakumɛɛ kaa see Wurubuarɛ siaman te ↄ yako e nyiaa, "Me Gbeŋgyoo, Iseraetena ta koe nya akpeŋkpeŋgyↄↄra baŋ pou te be yɛlɛɛ n kedeesa boya ŋan pou. Maŋ maageŋ kooŋ kaa la, te bɛɛ kɛo maŋ gba koraŋ baa ko."
45011004	Keŋte Wurubuarɛ tiranↄↄ fa Elia nyiaa, "Koa, na nyaŋ nyaageŋ kaa la ya. Nawolo nyi me ta lese balaŋ kakpoŋse nyetooro (7,000) see fa ma wose, keŋ be te buŋa ta som bane ŋon bɛɛ baake nyi Baal nɛ korakora ya."
45011005	Mena mↄ te gyɛŋ wee kei nɛ, Wurubuarɛ te tɛɛ ↄ bɛrɛɛ keŋ dↄↄ lese balaŋ akalansɛɛ baale see fa ↄ wose.
45011006	Akpaa Wurubuarɛ tɛe ↄ bɛrɛɛ keŋ dↄↄ lese balaŋ na, kenaŋ na te yɛɛ nyi ↄ tɛe ba tom keŋ bↄↄ yɛɛ nɛ dↄↄ lese wↄ ya. Nyi ŋon tɛe ba tom keŋ bↄↄ yɛɛ nɛ dↄↄ lese wↄ nɛ, kenaŋ na ↄ bɛrɛɛ keŋ ta tekaa yɛɛ bɛrɛɛ gbagba ya.
45011007	Nɛnɛɛ sena yaa dɛɛ yako bela? Kpene keŋ Iseraetena be yase be sia kɛo nɛ, be te nyiŋ ke ya. Mↄna balaŋ akalansɛɛ baŋ Wurubuarɛ ba lese wↄ see nɛ, baŋ nyiŋa na ke. Balaŋ akaŋ baŋ dↄↄ, baŋ yɛɛ deŋele doŋ bo.
45011008	Wurubuarɛ nombia aŋmaraseŋ see yako mena nombii kei nyiaa, "Wurubuarɛ te yeli ba nyeeya ta yem, mena dↄↄ bↄↄ ne nyii nombia ŋan man ya. Te kaa lii na gyɛŋ wee kei nɛ, be dana sia mↄna bↄↄ ne naa ya. Be dana deŋela, mↄna bↄↄ ne nyii Wurubuarɛ nombia ŋan man ya."
45011009	Gyoo Defidi mↄ sola Wurubuarɛ nyiaa, "Wurubuarɛ yela be dedii ka bese ba deyalae. Yela baa naa diyem tↄ ba dukum kom.
45011010	Yela be sia ke yɛlɛɛ na baa ta kpaŋte, na baa kyaa kaale man debaŋ kamasɛ."
45011011	Ɛ yela maa bↄↄse ŋon bela nyiaa, ke yɛɛ ampaŋ nyi Iseraetena baŋ kpaŋtewↄ yala keŋ be ta bese tale koro yee? Koa, na mena ya. Mↄna kelɛɛdi keŋ ba te lɛɛ Wurubuarɛ di ya nɛ, keŋ toro na gbɛɛ fa balaŋ baŋ ba te yɛɛ Iseraetenawↄ ya nɛ, na Wurubuarɛ ke lɛɛ ba nyee na ke nyiŋ do Iseraetena benaŋ sibiiyam.
45011012	Nombiakumɛɛ ŋan Iseraetena be yɛɛ nɛ, keŋ torona gbɛɛ fa balaŋ baŋ ba te yɛɛ Iseraetenawↄ ya nɛ te Wurubuarɛ hiraa wↄ. Iseraetena benaŋ keyala be Wurubuarɛ ↄsom man nɛ, ka moo tↄnↄↄ burum kↄna balaŋ baŋ ba te yɛɛ Iseraetenawↄ ya nɛ. Mena dↄↄ akpaa Iseraetena baŋ de kaa nyiŋ Wurubuarɛ nyeekelɛɛ na, kenaŋ na tↄnↄↄ keŋ balaŋ baŋ ba te yɛɛ Iseraetenawↄ ya nɛ baa nyiŋ na, ka te yɛɛ nsendee ya.
45011013	Nɛnɛɛ ɛmɛɛ baŋ ɛ te yɛɛ Gyudatenawↄ ya nɛ ɛ tei nombii kei. Me yɛɛ Kristo kpilale e te ŋon kpila na maŋ ɛ gyaŋ nyi me kaa kolosi ↄ nombia ŋan fa ŋon. Mena dↄↄ mↄↄ na mo ma tom kei do nsendee ya.
45011014	Nawolo nyi me loo gyakaa nyi me kyↄ ŋon na, gyae ka do me tebia Gyudatena baŋ sibiiyam na ke yela Wurubuarɛ ke lɛɛ ba nyee.
45011015	Debaŋ keŋ Wurubuarɛ ba besena ↄ wↄle tee Iseraetena nɛ, ke yela balaŋ baŋ ba te yɛɛ Iseraetenawↄ ya nɛ kaa bese Wurubuarɛ ↄ gyoona. Nyi akpaa mena te doo nɛ, kenaŋ na debaŋ keŋ Wurubuarɛ waa kaa lɛɛ Iseraetena baŋ do na, gyae ke yɛɛ balaŋ baŋ ba te yɛɛ Iseraetenawↄ ya nɛ gyoŋ ŋgba be foŋae lee yeŋ man nɛ.
45011016	Akpaa n dana kolo te n lese ke man ŋaale deesi fa Wurubuarɛ na, kenaŋ na nawolo baa nyi kpene kenaŋ pou yɛɛ Wurubuarɛ wui. Mena mↄ te akpaa daŋ lila yɛɛ Wurubuarɛ wui na, kenaŋ na nawolo baa nyi daŋ kenaŋ pou yɛɛ ↄ wui.
45011017	Gyudatena yɛɛ ŋgba oliifi daŋ keŋ Wurubuarɛ gbagba be duu nɛ. Te balaŋ baŋ ba te yɛɛ Gyudatenawↄ ya nɛ, baŋ yɛɛ yaa ŋgba ŋale man oliifi daŋ nɛ. Mena dↄↄ yɛɛ yaa ŋgba Wurubuarɛ te kara oliifi daŋ keŋ ↄ be duu nɛ tombia ŋaale leki, te ↄ ke kara ŋale man oliifi daŋ keŋ tombia ka towaa na ke nɛ. Kei nawolo baa nyi ɛmɛɛ baŋ ɛ te yɛɛ Gyudatenawↄ ya nɛ, ɛmɛɛ mↄ ɛ ke nyiŋ doŋ nawolo nyi ɛ ke nyiŋ loŋ lee oliifi daŋ keŋ Wurubuarɛ gbagba be duu nɛ man.
45011018	Mena dↄↄ ɛ na gyↄ ɛ konↄↄ nyi ɛ kela tombia ŋan bↄↄ kare leki te bↄↄ mo ŋon towaa nɛ ya. Nawolo nyi na daŋ tombia danaana ke ka seŋɛɛ ya, mↄna ke lila danaana ke ka seŋɛɛ.
45011019	Mberem na ɛ ke yako nyi, "Be keretii tombia ŋan bo leki na daa baŋ da te yɛɛ Gyudatenawↄ ya nɛ, ke nyiŋ gbɛɛ kaa towaa botↄↄ ne dee nyiŋ nyeedoŋ"
45011020	Kei yɛɛ ampaŋ. Keŋ ba te lɛɛ di dↄↄ ya te Wurubuarɛ keretii wↄ leki, te keŋ ɛmɛɛ be kaa lɛɛ di dↄↄ te ɛ kaa seŋawↄ be nawↄↄ man. Mena dↄↄ ɛ na wola ɛ wose ya, mↄna ɛ kɛɛ ɛ wose dↄↄ nideli.
45011021	Nawolo nyi Iseraetena baŋ be yɛɛ tombia gbagbawↄ koraŋ nɛ, be yɛɛ dukum na Wurubuarɛ te tina wↄ yela ya, mↄna ↄ wↄŋa ba deŋele. Mena dↄↄ akpaa ɛmɛɛ mↄ ɛ yɛɛ dukum na, ↄ be gyae waa tina ŋon yela ya.
45011022	N kɛɛ nombii kei na, dɛɛ tale naa nyi Wurubuarɛ dana wↄe nideli te ↄ nombia mↄ dana doŋ nideli. Ↄ nombia dana doŋ fa baŋ bↄↄ ne yɛɛ ↄ kegyaebii ya nɛ, mↄna ɛmɛɛ balaŋ baŋ ɛ yɛɛ kakyeŋ te ɛ dↄŋ ↄ gbɛɛneŋ man keŋ ɛ te tina yela ya na, waa lese ↄ wↄe wola ŋon. Na mena ya na waa keretii ɛmɛɛ mↄ leki.
45011023	Te akpaa Iseraetena baŋ bↄↄ tina ba kelɛɛdi yela nɛ da bese kↄŋ kaa lɛɛ Wurubuarɛ di na, kenaŋ na waa besena wↄ kaa see be daseŋae bene keŋ man. Nawolo nyi Wurubuarɛ waa tale mo wↄ kaa towaa na oliifi daŋ keŋ bela.
45011024	Ɛmɛɛ baŋ ɛ te yɛɛ Iseraetenawↄ ya nɛ, ɛ yɛɛ ŋgba ŋale man oliifi daŋ tombia ŋan bↄↄ kare mo kaa towaa na oliifi daŋ gbagba keŋ nɛ. N kɛɛ na nafↄ bↄↄ ne kara daŋ daale tombii kaa towaa na daale ya. Mↄna Iseraetena baŋ dↄↄ, baŋ yɛna oliifi daŋ gbagba keŋ bↄↄ kara ke tombia leki nɛ. Mena dↄↄ be gyae ke yɛɛ Wurubuarɛ doŋ nyi waa bese mo tombia ŋenaŋ kaa towaa na ke naa keŋ ya.
45011025	Me tebia, nombii daale weesɛɛ keŋ mɛɛ gyae ɛ ke nyii ke man. Akpaa ɛ nyii ke man na, be gyae ke yela ɛ ke yɛɛ ya agyueŋ nyi ɛ gyeŋ nombia gbaa ya. Nombii kenaŋ yɛna nyi Iseraetena dana deŋele doŋ, mↄna te yɛɛ nyi baa yɛɛ deŋele doŋ kenaŋ kekpaakekpaa ya. Baa yɛɛ deŋele doŋ kenaŋ bo kelii debaŋ keŋ Wurubuarɛ waa kaa lɛɛ balaŋ baŋ ba te yɛɛ Iseraetenawↄ ya nɛ yaanↄↄle keŋ ↄ ne gyae nɛ nyee pɛ.
45011026	Dekↄŋ mena na Wurubuarɛ waa lɛɛ Iseraetena pou nyee ŋgba mena keŋ Wurubuarɛ nombia aŋmaraseŋ see ne yako nɛ nyiaa, "Siyↄn donↄↄ man te nyeelɛɛre ŋon waa lee kↄŋ, na ↄ kaa lese nombia nkaraŋkaraŋ pou lee Iseraetena man.
45011027	Akpaa nyi ma lese nombiakumɛɛ pou lee be dↄↄ taŋ na, keŋ ne gyae la ka wola nyi nↄↄkebakesee keŋ doo daa na wↄ nsana nɛ te kↄŋ mena."
45011028	Keŋ Iseraetena te lɛɛ nyeedoŋ nombia ŋan di dↄↄ ya, te be kaa bese balaŋ baŋ bɛɛ kↄla Wurubuarɛ. Mↄna kei kaa yɛɛ tↄnↄↄ fa ɛmɛɛ baŋ ɛ te yɛɛ Iseraetenawↄ ya nɛ. Te keŋ be yɛɛ balaŋ baŋ Wurubuarɛ be wulaa lese wↄ see dↄↄ, mena dↄↄ ↄ ne gyae be nombia lee be naanaↄ dↄↄ.
45011029	Nawolo nyi akpaa Wurubuarɛ da lese ŋolo te ↄ mo kolo boele e na, ↄ bɛɛ kyɛɛkee wa agyueŋ bela ya.
45011030	Debaŋ daale kaa laŋawↄ na ɛmɛɛ baŋ ɛ te yɛɛ Iseraetenawↄ ya nɛ ɛ yɛɛ deŋele doŋ Wurubuarɛ dↄↄ, mↄna nɛnɛɛ dↄↄ lee Iseraetena deŋele doŋ dↄↄ Wurubuarɛ te kaa wii ɛ waraŋase.
45011031	Mena ke te nɛnɛɛ baŋ mↄ dana deŋele doŋ, na ke yela Wurubuarɛ ke wii be waraŋase ŋgba mena keŋ ↄ be wii ɛ waraŋase nɛ.
45011032	Nawolo nyi Wurubuarɛ te yeli balaŋ pou te yɛɛ deŋele doŋ, na waa nyiŋ wii be popou waraŋase.
45011033	Wurubuarɛ wↄe keŋ ↄ dana nɛ, be dana ke maa ya. Ↄ siakekara na ↄ nombia kagyeŋ dokoso be kyaa ya. Amↄte ne gyae la waa tale nyii Wurubuarɛ abↄↄ ŋan ↄ ne yɛɛ, na mena keŋ ↄ ne yɛɛ ŋa nɛ man?
45011034	Amↄte gyeŋa na de Gbeŋgyoo Wurubuarɛ nyeeman nombia, te amↄte ne gyae la waa tale kolosi fa e?
45011035	Amↄte faa na Wurubuarɛ kolo see, keŋ kaboena nyi ŋon mↄ waa tↄ ↄtenate kom?
45011036	Nawolo nyi kpene kamasɛ yɛɛ ↄ wui. Lee ↄ doŋ man dↄↄ te kpene kamasɛ kyaa, te ŋe popou mↄ kyae fa e. Ŋon kaboela nyi dɛɛ lese ↄ yele kekpaakekpaa. Amɛn.
45012001	Lee mena dↄↄ me tebia, keŋ Wurubuarɛ be wii de waraŋase dↄↄ mɛɛ waase ŋon bo nyiaa, ɛ mo ɛ wose pou fa e ŋgba kedeesa kolo nɛ lee ɛ kekyaabii man. Na ɛ ke kyaa fa e ŋgba balaŋ baŋ ayimɛɛ be doo ba wose man ya, te be nombia na gyoo ↄ sia nɛ. Nawolo nyi kei yɛna ↄsom kpaakpaate keŋ ke kaboena.
45012002	Ɛ na tekaa mo ɛ wose do tɛɛle kei dↄↄ balaŋ abↄↄ ayɛɛsa man bela ya. Mↄna ɛ yela Wurubuarɛ ke kyɛɛkee ɛ konↄↄ man nombia na ɛ dinↄↄ pou, na ɛ ka bese balaŋ wↄlɛɛ ɛ kekyaabii man. Kei gyae ke yela ɛ ka gyeŋ kpene keŋ Wurubuarɛ ne gyae, te ke dei te kɛɛ gyoo ↄ sia nɛ nideli nɛ.
45012003	Lee Wurubuarɛ bɛrɛɛ keŋ ↄ ba mo boele maŋ te ↄ be fa maŋ tom kei nyi maa yɛɛ nɛ dↄↄ, mɛɛ sola ɛ man walaŋ kamasɛ nyi ↄ na kɛɛ ↄ wose nyi ŋolo be kyaa ↄ wↄle ya. Mↄna ɛ man walaŋ kamasɛ waa yↄkↄse ↄ wose na waa gyoo ↄ wose man kɛɛ nyi, mena keŋ ↄ ne kɛɛ ↄ wose na bɛrɛɛ keŋ Wurubuarɛ ba mo boele e lee ↄ kelɛɛdi dↄↄ nɛ doo na ke gbɛɛ.
45012004	Nawolo nyi de man walaŋ kamasɛ yɛɛ deniwalaŋ na ↄ nyee e te ↄ dana yenaase kpookpoo, mↄna yenaŋ kamasɛ dana ka tom keŋ kɛɛ yɛɛ.
45012005	Mena ke mↄ te daa Kristotena mↄ boe, mↄna lee Kristo kelɛɛdi dↄↄ de ta bese walaŋ dokoloŋ. De yɛɛ kpookpoo, mↄna Kristo dↄↄ da towaa na dↄŋa ŋgba walaŋ dokoloŋ nɛ.
45012006	Wurubuarɛ abↄↄ anefaŋ ŋan ↄ ba mo boele daa nɛ yɛɛ kpookpoo, mena dↄↄ kaboena nyi dɛɛ mo ŋa yɛɛ tom ŋgba mena keŋ ↄ ba mo ŋa boele daa nɛ. Nyi ŋolo wui kpene keŋ Wurubuarɛ ba mo fa e yɛna nyi Wurubuarɛ waa ta ↄ dↄↄ kolosi na, kaboena nyi waa yɛɛ ke ŋgba mena keŋ ↄ kelɛɛdi doo nɛ.
45012007	Akpaa ŋolo wui yɛna balaŋ kasom na waa yɛɛ kakyeŋ som. Te akpaa ŋolo mↄ wui yɛna Wurubuarɛ nombia ŋan kawola na, kaboena nyi waa yɛɛ kakyeŋ wola.
45012008	Akpaa ŋolo wui yɛna balaŋ kakyeŋ kado na, waa do balaŋ kakyeŋ. Te akpaa ŋolo mↄ wui yɛna wↄe keyɛɛ na, kaboena nyi waa lese ↄ tↄↄman yɛɛ wↄe. Akpaa ŋolo wui yɛna nyi waa yɛɛ siamante ↄ tebia man na, waa lese ↄ konↄↄ man yɛɛ ke nideli. Akpaa ŋolo wui yɛna balaŋ waraŋase kewii na, waa yɛɛ ke gyoŋ man keŋ ↄ na toroŋ ya.
45012009	Ɛ gyae dↄŋa lee ɛ konↄↄse man. Ɛ kↄla abↄↄ ŋan pou ŋe yɛɛ abↄↄ kumɛɛ ŋa nɛ, na ɛ ke kyaŋ abↄↄ kpaakpaa ŋan man keŋkeŋ.
45012010	Ɛ yase ɛ sia gyae ɛ tebia Kristotena nideli ŋgba naalolobia nɛ, na ɛ ka mo obuo fa dↄŋa nideli. Ɛ na kɛɛ nyi ɛmɛɛ kela na ŋolo ya.
45012011	Ɛ na yeli kegyae keŋ doo ɛ man fa Wurubuarɛ nombia ŋan nɛ nↄↄ ke yↄkↄse ya. Ɛ yela Wurubuarɛ feliŋ ŋon ka do ŋon doŋ, na ɛ ka som de Gbeŋgyoo Wurubuarɛ nideli.
45012012	Ɛ yela ɛ lookegyakaa keŋ ɛ dana nɛ ke yela ɛ ke di gyoŋ, na ɛ ke nyiŋ konↄↄ lee ɛ kayeyɛɛ man, na ɛ ke fane debaŋ kamasɛ.
45012013	Ɛ kyↄ ɛ tebia Kristotena baŋ be yɛɛ ayematenawↄ nɛ, na ɛ ke lɛɛ ŋↄↄla mↄ nideli.
45012014	Ɛ sola wosefɛɛreŋ fa balaŋ baŋ bɛɛ naase ŋon diyem nɛ. Ɛ sola Wurubuarɛ wosefɛɛreŋ fa wↄ. Ɛ na falaa wↄ ya.
45012015	Kolo de kↄŋ ŋolo dↄↄ te ↄ ne di gyoŋ na, ɛ kpu na e di gyoŋ. Mena mↄ te akpaa kolo de kↄŋ ŋolo dↄↄ te ↄ ne di walaŋsa na, ɛ kpu na ɛ na ɛ ke di walaŋsa.
45012016	Ɛ kyaa na dↄŋa nideli. Ɛ na gyina ɛ wose adido ya, mↄna ɛ mo ɛ wose do na balaŋ baŋ bↄↄ doo daale man ya nɛ. Ɛ na kɛɛ ɛ wose nyi ɛ dei kela wↄ ya.
45012017	Nyi akpaa ŋolo de yɛɛ ŋon nombiikum na, ɛ na mo dukum tↄ e kom ya. Ɛ yɛɛ kakyeŋ na ɛ ke yɛɛ kpene keŋ balaŋ pou ne kɛɛ ke nyi ke dei nɛ.
45012018	Gbɛɛ kamasɛ man na, ɛ yɛɛ kakyeŋ na ɛ ke kyaa na walaŋ kamasɛ wosefɛɛreŋ man.
45012019	Me tebia, ɛ na mo nombiakumɛɛ tↄ dↄŋa kom ya. Ɛ mo kpene kamasɛ fa Wurubuarɛ. Nawolo nyi Wurubuarɛ nombia aŋmaraseŋ see ŋan ne yako nyiaa, "Wurubuarɛ kpa, maŋ ɛ Gbeŋgyoo ne gyae la maa tↄ balaŋ kom lee be nombiakumɛɛ ŋan bↄↄ yɛɛ nɛ dↄↄ."
45012020	Lee mena dↄↄ, "Akpaa tanam na ko walaŋ ŋon ↄ ne kↄla neŋ na, fa e weenɛɛ waa di. Akpaa loŋboaneŋ na ko e na, fa e loŋ waa nyↄↄ. N yɛɛ mena na, desɛŋ gyae ke kyaŋ e nideli."
45012021	Na yeli nombiakumɛɛ ke di n dↄↄ ya, mↄna mo nombia kpaakpaa keyɛɛ di nombiakumɛɛ dↄↄ.
45013001	Kaboena nyi walaŋ kamasɛ waa yↄkↄse ↄ wose fa tɛɛle kei dↄↄ kegyiise baŋ bee di de dↄↄ nɛ, nawolo nyi kegyia ŋolo be kyaa keŋ na Wurubuarɛ see na e ya. Kegyiise baŋ be kyaa nɛ pou, Wurubuarɛ see na wↄ.
45013002	Mena dↄↄ akpaa ŋolo da koro seŋ tia kegyiise benaŋ na, ↄ ta seŋ tia Wurubuarɛ baa. Te walaŋ ŋon waa yɛɛ mena na, Wurubuarɛ waa wↄŋ ↄ deŋele.
45013003	Balaŋ baŋ bɛɛ yɛɛ nombia kpaakpaa nɛ, bↄↄ ne yee kegyiise ya. Nombiakumɛɛyɛɛra ne yee na kegyiise benaŋ. Akpaa n bɛɛ gyae nyi n ke yee tɛɛle kei dↄↄ kegyiise ya na, kenaŋ na yɛɛ kpene keŋ dei na baa nyiŋ kɛlɛɛ neŋ.
45013004	Nawolo nyi kegyia ŋon bↄↄ lese e see kolo nↄↄman nɛ, ↄ yɛɛ Wurubuarɛ tobaale e keŋ ↄ ne yɛɛ ↄ tom lee nyaŋ gbagba n deeli dↄↄ. Mↄna akpaa n yɛɛ kolo kum na yela gyakoloŋ ke kyaŋ neŋ, nawolo nyi ↄ doŋ keŋ ↄ dana nɛ te yɛɛ yakaa ya. Ↄ yɛɛ Wurubuarɛ tobaale e ŋon Wurubuarɛ ne tɛɛ ↄ dↄↄ wↄŋ nombiakumɛɛyɛɛra deŋele.
45013005	Mena dↄↄ kaboena nyi walaŋ kamasɛ waa yↄkↄse ↄ wose fa kegyiise baŋ. Te yɛɛ keŋ nyi ↄ ne yee nyi keŋ baa wↄŋ ↄ deŋele kaageŋ dↄↄ ya, mↄna keŋ ↄ gyeŋ lee ↄ konↄↄ man nyi kaboena nyi waa yɛɛ mena dↄↄ.
45013006	Mena mↄ dↄↄ te kaboena nyi yaa tↄ lempoo nɛ. Nawolo nyi kegyiise baŋ yɛɛ Wurubuarɛ tewulɛɛwↄ te bɛɛ mo ba debaŋ pou yɛɛ tom.
45013007	Ɛ tↄ walaŋ kamasɛ kom keŋ ɛ dana e nɛ. Akpaa ke yɛɛ lempoo ke na tↄ ke, te akpaa ke yɛɛ toto ke na tↄ ke. Akpaa ke yɛɛ obuo ke na bu wↄ, te akpaa ke yɛɛ yele kalese ke na lese ba yele.
45013008	Ɛ na yeli kom kamasɛ ke doo ɛmɛɛ na ŋolo nsana ya. Kom keŋ kaboena nyi ke dɛɛ doo ya nsana yɛna balaŋ kegyae keŋ kaboena nyi yaa gyae dↄŋa nɛ. Nawolo nyi akpaa ŋolo ne gyae ↄ dↄↄ na, ↄ te yɛɛ kpene keŋ mmaraa keŋ ne gyae nɛ kelii ↄto.
45013009	Nnɛ te Mosesi mmaraase ŋan ŋaale ne yako nyiaa, "Na lee n wɛɛle yaa n baale wↄle ya, na ko walaŋ ya, na ŋmɛɛle ya, na yeli n sia keyɛɛ n dↄↄ kolo ya." Kɛŋa na mmaraase akaŋ ŋan pou nyee yɛna mmaraa keŋ ne yako nyiaa, "Gyae n dↄↄ ŋgba nyaŋ gbagba n wose nɛ."
45013010	Nyi akpaa ŋolo ne gyae ↄ dↄↄ nɛ, ↄ be gyae waa yɛɛ e nombiikum ya. Mena dↄↄ nyi n gyae n dↄↄ na, n dii mmaraase ŋan pou dↄↄ baa kelii ↄto. Nawolo nyi mmaraase ŋan pou nyee yɛna kegyae.
45013011	Kɛŋa pou wↄle nɛ, ɛ kɛɛ debaŋ keŋ man de kyaa nɛ na ɛ kena nyi te lii debaŋ keŋ dee foŋ lee da dosoroŋ man. Nawolo nyi nɛnɛɛ da nyeekelɛɛweeya ŋan ta benaa kela debaŋ keŋ dↄↄ taŋgbɛɛ lɛɛ Kristo di nɛ.
45013012	Teka kyomii na nelim te lam, na tɛɛ kena mↄ te lii. Mena dↄↄ ɛ yela dee tina ditiŋtɛɛ man abↄↄ keyɛɛ yela, na dɛɛ mo keŋmaŋee kegba keŋ dɛɛ mo yoo na ditiŋtɛɛ abↄↄ nɛ do.
45013013	Ɛ yela da kekyaabii man ke yɛɛ ŋgba balaŋ baŋ be kyaa keŋmaŋee man nɛ. Ɛ na yeli dɛɛ wↄlɛɛ debaŋ gyu ke kyaa nↄↄdedii man di de nↄↄ na dɛɛ dɛɛse ya. Ɛ na yeli dɛɛ yɛɛ kafoŋ nombia na nombia nkaraŋkaraŋ ya. Ɛ na gyae kale ya, te ɛ na yɛɛ sibiikum mↄ ya.
45013014	Mↄna ɛ yela de Gbeŋgyoo Yesu Kristo kedi ɛ nyee, na ba tekaa yela ɛ ka gyueŋ nombiakumɛɛ ŋan ɛ dinↄↄ kum keŋ ne yeli ɛ ne yɛɛ nɛ ya.
45014001	Ɛ lɛɛ walaŋ ŋon ↄ be dana doŋ ↄ Kristo kelɛɛdi man ya nɛ do ɛ man. Mↄna ɛ na yeli ɛ konↄↄ man nombia ŋan dↄↄ walaŋ kamasɛ seŋɛɛ nɛ, ka mo kewↄŋee kↄŋ ya nsana ya.
45014002	Ŋolo kyaa na lee ↄ Kristo kelɛɛdi dↄↄ ↄ ne lɛɛ di nyi waa tale di kpene kamasɛ. Ŋolo mↄ kelɛɛdi be dana doŋ ya mena dↄↄ ŋon ne di faareŋ weenɛɛ kaageŋ bo.
45014003	Gbɛɛ be doo nyi walaŋ ŋon ↄ ne di kpene kamasɛ nɛ, waa kɛɛ ↄ wose nyi ↄ dei kela walaŋ ŋon ↄ ne di faareŋ weenɛɛ nɛ ya. Mena mↄ te walaŋ ŋon ↄ ne di faareŋ weenɛɛ nɛ, na bu walaŋ ŋon ↄ ne di kpene kamasɛ nɛ fↄↄ ya. Nawolo nyi Wurubuarɛ ne lɛɛ be popou do.
45014004	Nyaŋ yɛna amↄte keŋ n ke tale bu ŋolo tobaale yaa wa alebu fↄↄ? Walaŋ ŋonaŋ ↄ gbeŋgyoo waageŋ ne gyae la waa tale naa nyi ↄ seŋɛɛ nideli yaa ↄ ba seŋɛɛ nideli ya. Te waa tale seŋ nideli nawolo nyi de Gbeŋgyoo Wurubuarɛ dana doŋ keŋ waa tale yela waa seŋ nideli.
45014005	Ŋolo waa tale yako nyi wee daale kela weeya akaŋ ŋan, te ŋolo mↄ gyaŋ na weeya ŋan pou yɛɛ kyɛɛkyɛɛ. Nombia kɛŋa man na, kaboena nyi walaŋ kamasɛ waa lɛɛ ↄ wui keŋ dↄↄ ↄ seŋɛɛ nɛ do nideli.
45014006	Nyi akpaa ŋolo da lese wee daale see nyi keŋ kela na weeya akaŋ ŋan na, ↄ ne yɛɛ mena bo na waa mo lese Wurubuarɛ yele. Te akpaa ŋolo mↄ ne di kpene kamasɛ na, ↄ ne di ke bo na waa mo lese Wurubuarɛ yele. Nawolo nyi ↄ ne fane fa Wurubuarɛ karaŋ lee weenɛɛ ŋenaŋ dↄↄ pɛte ↄ ne dii. Walaŋ ŋon mↄ ↄ ne di faareŋ kaageŋ bo nɛ, ŋon mↄ ne di ŋa bo na waa mo lese Wurubuarɛ yele. Nawolo nyi ŋon mↄ ne fane fa Wurubuarɛ karaŋ pɛte ↄ ne dii.
45014007	Da ke kyaa kei, yeŋ man o nyeedoŋ man o, ŋolo be kyaa fa ↄ wose ya.
45014008	Nyi akpaa de kyaa na, de kyae fa de Gbeŋgyoo Yesu Kristo. Mena mↄ te akpaa da yem na, da yeŋae fa de Gbeŋgyoo Yesu Kristo. Mena dↄↄ nyi de kyae na de sia o, da yeŋae o, de yɛɛ de Gbeŋgyoo Yesu Kristo wui.
45014009	Kei dↄↄ te Kristo yeŋawↄ te ↄ foŋawↄ lee yeŋ man. Na ke yela waa nyiŋ bese balaŋ baŋ be kyaa na be sia, na baŋ bↄↄ yekee nɛ pou Gbeŋgyoo.
45014010	Mena dↄↄ tekaboena nyi ŋolo waa bu ↄ dↄↄ fↄↄ yaa waa kɛɛ ↄ wose nyi ↄ dei kela ↄ dↄↄ ya. Nawolo nyi de popou dɛɛ kaa seŋ Wurubuarɛ siaman na waa di de nombia.
45014011	Nawolo nyi Wurubuarɛ nombia aŋmaraseŋ see ŋan ne yako nyiaa, "De Gbeŋgyoo kpa, 'Maŋ nyiŋa me kyaa nɛ, walaŋ kamasɛ waa kaa buŋ me siaman na waa toro yako nyi maŋ yɛna Wurubuarɛ.' "
45014012	Lee mena dↄↄ de man walaŋ kamasɛ waa kaa tↄlɛɛ ↄ nↄↄwoya fa Wurubuarɛ.
45014013	Mena dↄↄ ɛ yela dee tina dↄŋa fↄↄ kebu yela. Mↄna kaboena bo nyi dɛɛ kɛɛ nyi dↄↄ yɛɛ kolo na ke yela ŋolo ke yɛɛ dukum ya.
45014014	Me ka bese Kristo baale kei dↄↄ nɛ, ma te naa nyi weenɛɛ kamasɛ be kyaa keŋ ke yɛɛ kolo kum ke ya. Mↄna akpaa Kristo baale ŋolo de lɛɛ weenɛɛ ŋaale do nyi ke yɛɛ kolo anekↄlaŋ ke na, na ↄtenate gyaŋ te ke yɛɛ kolo anekↄlaŋ.
45014015	Nyi akpaa n weenɛɛ ŋaale kedi de yeli n dↄↄ ŋolo wose te fɛɛ e ya nɛ, kenaŋ na n nombia ayɛɛsa bɛɛ wola balaŋ kegyae ya. Na yeli n weenɛɛ ŋaale kedi ke yela n dↄↄ ŋolo ke yala ↄ kelɛɛdi man ya. Nawolo nyi ŋon mↄ dↄↄ te Kristo yeŋawↄ.
45014016	Mena dↄↄ na yeli kpene keŋ nyaŋ ne kɛɛ ke nyi ke dei nɛ, ka bese kolo kum balaŋ siaman ya.
45014017	Nawolo nyi Wurubuarɛ gyoori keŋ nɛ, ka te yɛɛ kedi na kenyↄↄ nombia ŋaageŋ ya. Mↄna ke yɛɛ keŋ nyi walaŋ waa yɛɛ kpene keŋ tenɛɛ Wurubuarɛ siaman, na waa yɛɛ kpene keŋ gyae ka mo wosefɛɛreŋ kↄŋ ŋon na ↄ dↄↄ nsana, na dee di gyoŋ keŋ Wurubuarɛ feliŋ ŋon ne fa daa nɛ.
45014018	Walaŋ kamasɛ ŋon ↄ som Kristo lee mena gbɛɛ kei man nɛ, ↄ nombia na gyoo Wurubuarɛ sia. Mena walaŋ ŋonaŋ mↄ te balaŋ na lese ↄ yele.
45014019	Mena dↄↄ debaŋ kamasɛ na ɛ yela dɛɛ mo de loo gyakaa abↄↄ ŋan gyae ka mo wosefɛɛreŋ kↄŋ, te ŋɛɛ do daa doŋ da kelɛɛdi man nɛ dↄↄ.
45014020	Na yeli weenɛɛ ŋan nyaŋ ke di nɛ, ke wↄlɛɛ Wurubuarɛ tom ya. Gbɛɛ doo nyi dɛɛ tale di weenɛɛ kamasɛ, mↄna akpaa weenɛɛ ŋan nyaŋ kedi nɛ ne gyae la ke yela ŋolo ke yala ↄ kelɛɛdi man na, kenaŋ na na di ŋa korakora ya.
45014021	Nawolo nyi akpaa ŋolo de bɛɛ naane ketao, yaa ↄ bɛɛ soloŋ kenyↄↄ yaa ↄ bɛɛ kpene kamasɛ keŋ gyae ke yela ↄ dↄↄ ŋolo ke yala ↄ kelɛɛdi man na, keŋ gba dei la kela.
45014022	Mena dↄↄ kpene kamasɛ keŋ n ne lɛɛ di lee mena nombia kɛŋa man na, yela ke doo ɛmɛɛ na n Wurubuarɛ nsana. Walaŋ ŋon ↄ konↄↄ man nombia bee bu e fↄↄ lee abↄↄ ŋan ŋon gbagba be lɛɛ ŋa do nɛ man ya na, ŋon na nyeebam.
45014023	Mↄna akpaa ŋolo de di kolo keŋ ↄ konↄↄ man nombia ta tenee e ya nɛ, kenaŋ na Wurubuarɛ waa bu e fↄↄ. Nawolo nyi ↄtenate te lɛɛ Wurubuarɛ di lee kpene kenaŋ keyɛɛ man ya. Te kpene kamasɛ keŋ ŋolo te lɛɛ Wurubuarɛ di lee ka keyɛɛ man ya nɛ, na ke yɛɛ dukum ke.
45015001	Daa baŋ da seŋɛɛ da kelɛɛdi man keŋkeŋ nɛ, kaboena nyi dee nyiŋ konↄↄ fa baŋ bↄↄ seŋɛɛ ba kelɛɛdi man keŋkeŋ ya nɛ, na dee nyiŋ kyↄ wↄ. Ɛ na yeli dɛɛ kɛɛ daa daageŋ wui ya.
45015002	Ɛ yela de man walaŋ kamasɛ ke yɛɛ kpene keŋ dei fa ↄ dↄↄ, na ke kyↄ e na ŋon mↄ ka seŋ keŋkeŋ ↄ kelɛɛdi man.
45015003	Nawolo nyi Kristo gba koraŋ te kɛɛ ŋon waageŋ wui ya. Be ŋmarasewↄ Wurubuarɛ nombia aŋmaraseŋ see man nyi ↄ yako Wurubuarɛ nyiaa, "Tuubia ŋan balaŋ ba tee neŋ nɛ, maŋ te ŋe kaa wuraawↄ."
45015004	Nombia ŋan pou bↄↄ ŋmarase see Wurubuarɛ nombia aŋmaraseŋ see ŋan man nɛ, be ŋmarase ŋa bo see na ŋe ka wola daa nombia. Kei gyae ke yela dɛɛ yɛɛ kakyeŋ na dee nyiŋ konↄↄ seŋ keŋkeŋ, lee lookegyakaa keŋ de dana nɛ dↄↄ.
45015005	Mɛɛ sola Wurubuarɛ ŋon ↄ ne yeli balaŋ ne nyiŋ konↄↄ seŋ keŋkeŋ te ↄ na do wↄ kakyeŋ nɛ nyiaa, debaŋ kei keŋ ɛ silana Kristo Yesu nɛ, waa yela ɛ ke yɛɛ nↄↄdokoloŋ.
45015006	Dekↄŋ mena na gyae ke yela ɛ popou ka mo konↄↄ dokoloŋ, na nↄↄdokoloŋ lese Wurubuarɛ ŋon ↄ yɛɛ de Gbeŋgyoo Yesu Kristo ↄ kya e nɛ yele.
45015007	Lee mena dↄↄ ɛ lɛɛ dↄŋa do ŋgba mena keŋ Kristo be lɛɛ ŋon do nɛ, na balaŋ ke nyiŋ lese Wurubuarɛ yele.
45015008	Ampaŋ yaa mɛɛ yako ŋon nyiaa, Kristo kaa bese Gyudatena somre na ka wola nyi Wurubuarɛ ne di ↄ nombia dↄↄ. Te ↄ nombia ŋan ↄ be yako see fa Gyudatena be naanaↄ baŋ nɛ, gyae ke kↄŋ mena.
45015009	Kei gyae ke yela balaŋ baŋ ba te yɛɛ Gyudatenawↄ ya nɛ, ka lese Wurubuarɛ yele lee mena keŋ ↄ be wii be waraŋase ŋgba mena keŋ Wurubuarɛ nombia aŋmaraseŋ see ŋan be yako nɛ nyiaa, "Lee kei dↄↄ maa lese n yele balaŋ baŋ ba te yɛɛ Gyudatenawↄ ya nɛ siaman, na maa kpee nↄↄneŋ kɛlɛɛ neŋ."
45015010	Wurubuarɛ nombia aŋmaraseŋ see ŋan besewↄ yako nyiaa, "Ɛmɛɛ balaŋ baŋ ɛ te yɛɛ Gyudatenawↄ ya nɛ, ɛ kpu na balaŋ baŋ Wurubuarɛ ba lese nɛ na ɛ ke nyaŋee."
45015011	Wurubuarɛ nombia aŋmaraseŋ see ŋan besewↄ yako nyiaa, "Ɛmɛɛ baŋ pou ɛ te yɛɛ Gyudatenawↄ ya nɛ, ɛ lese de Gbeŋgyoo Wurubuarɛ yele. Ɛmɛɛ tɛɛle kei dↄↄ balaŋ pou, ɛ lese Wurubuarɛ yele."
45015012	Wurubuarɛ dekpeŋkpeŋgyↄↄre Yesaya mↄ yakowↄ nyiaa, "Walaŋ ŋolo waa kaa lee de naana Gyese duuluŋ man kↄŋ. Ŋon ne gyae la ↄ kaa di gyoori balaŋ baŋ ba te yɛɛ Gyudatenawↄ ya nɛ dↄↄ, te ↄ dↄↄ te baa mo be loo gyakaa."
45015013	Mɛɛ sola Wurubuarɛ ŋon ↄ ne fa balaŋ lookegyakaa nɛ nyi waa yela ɛ ke kyaa gyoŋ na wosefɛɛreŋ man lee kelɛɛdi keŋ ɛ be lɛɛ e di nɛ dↄↄ. Na ↄ feliŋ ŋon ke yela ɛ ka mo ɛ loo gyakaa ↄ dↄↄ nideli.
45015014	Me tebia Kristotena, maŋ gbagba gyeŋ nideli nyi ɛ yɛɛ balaŋ kpaakpaawↄ, te ɛ gyeŋ nombia mↄ nideli keŋ ɛ ke tale wola ɛ tebia.
45015015	Mↄna ma te gyↄ me konↄↄ yako ŋon nombia ŋaale me tↄne kei man, na ɛ be nyiŋ wolee ŋa ya. Wurubuarɛ bɛrɛɛ keŋ ↄ ba mo boele maŋ nɛ dↄↄ, te me talewↄ yako ŋon nombia ŋenaŋ.
45015016	Nawolo nyi Wurubuarɛ lese na maŋ nyi maa yɛɛ Yesu Kristo kpilale balaŋ baŋ ba te yɛɛ Gyudatenawↄ ya nɛ man. Mɛɛ yɛɛ tom ŋgba Wurubuarɛ sae nɛ lee ŋon Wurubuarɛ nyeedoŋ nombia ŋan keyako man. Kei gyae ke yela balaŋ baŋ ba te yɛɛ Gyudatenawↄ ya nɛ, kaa yɛɛ ŋgba kpene keŋ bɛɛ mo deesi fa Wurubuarɛ te na gyoo ↄ sia nɛ. Nawolo nyi Wurubuarɛ feliŋ ŋon te desina wↄ keŋ kolo kum kamasɛ be doo be man bela ya.
45015017	Mena dↄↄ me dana gbɛɛ keŋ maa tale wola ma wose, lee tom keŋ Kristo doŋ keŋ ne yeli mɛɛ yɛɛ fa Wurubuarɛ nɛ dↄↄ.
45015018	Mↄↄ gyae maa yako nombii daale kpu na keŋ Yesu Kristo be tɛɛ me dↄↄ yɛɛ nɛ ya. Maa gyↄ me konↄↄ bo yako mena keŋ ↄ be tɛɛ me dↄↄ yela balaŋ baŋ ba te yɛɛ Gyudatenawↄ ya nɛ be kaa lɛɛ Wurubuarɛ di nɛ dↄↄ. Me nↄↄwoya na me nombia ayɛɛsa na gyakoloŋ nombia na nombia dinaana ŋan Wurubuarɛ feliŋ ŋon be yeli mↄↄ tale yɛɛ nɛ, yele la te balaŋ baŋ ba te yɛɛ Gyudatenawↄ ya nɛ kaa lɛɛ Wurubuarɛ di. Mena dↄↄ me tɛɛwↄ kolosi Kristo nombia kpaakpaa ŋan pou lee Gyerusalɛm donↄↄ man menɛɛ kelii Ilirikum tɛɛle dↄↄ.
45015020	Kpene keŋ doo me konↄↄ man debaŋ kamasɛ keŋ mɛɛ gyae nyi maa yɛɛ yɛna nyiaa, mɛɛ gyae nyi maa ta kolosi Kristo nombia kpaakpaa ŋan botↄↄse ŋan be te nyii ta ŋa see ya nɛ. Mↄↄ ne gyae nyi me kaa kolosi ŋa botↄↄse ŋan baale be wulaa kolosi ŋa nɛ ya.
45015021	Mena te Wurubuarɛ nombia aŋmaraseŋ see ŋan ne yako nyiaa, "Balaŋ baŋ ba te yako ta wↄ Kristo nombia ŋan ya nɛ baa naa e, te balaŋ baŋ be te nyii ta ↄ nombia ŋan ya nɛ baa nyii ŋe man."
45015022	Kei dↄↄ te kaa lii naŋ gyɛŋ me te nyiŋa ta gbɛɛ maa kↄŋ ɛ gyaŋ ya nɛ.
45015023	Mↄna nɛnɛɛ dↄↄ ma te taŋ ma tom keyɛɛ kɛbo, te leenaŋ bene bene me wulaa mɛɛ gyae gbɛɛ nyi maa kↄŋ ɛ gyaŋ,
45015024	mena dↄↄ ma te yɛɛ ma agyueŋ nyi akpaa mɛɛ lam mee gyu Sepeni na maa ta ɛ gyaŋ. Mɛɛ kↄŋ me kaa talaa me sia ɛ gyaŋ weeya ala, na ɛ ke nyiŋ lↄ maŋ gbɛɛ.
45015025	Mↄna nɛnɛɛ dↄↄ ma seŋɛɛ Gyerusalɛm gbɛɛ dↄↄ baa. Me dana kolo mee gyu me kaa kyↄ Kristotena baŋ be kyaa botↄↄ nɛ.
45015026	Nawolo nyi Kristotena baŋ be kyaa Masedonia na Akaya tɛɛlese man nɛ, ta mo gyoŋ yilaa abↄↄ na baa mo yelee Kristotena ayematena baŋ be kyaa Gyerusalɛm donↄↄ man nɛ.
45015027	Baŋ gbagba kegyaebii man te ba moowↄ yilaa abↄↄ kɛŋa, te kaboena nyi baa taŋ yɛɛ mena. Nawolo nyi nyeedoŋ nombia kpaakpaa ŋan bↄↄ nyii lee Wurubuarɛ gyaŋ nɛ, Gyudatena yele la te be nyii ŋa. Mena dↄↄ nyi baŋ mↄ da mo ba wose man abↄↄ gyu ke kyↄ Gyudatena benaŋ na, ke doo na ke gbɛɛ.
45015028	Akpaa me taŋ mo abↄↄ ŋan pou bↄↄ yilaa nɛ do wↄ be nyiŋmaa man na, maa kaa laŋ gyu Sepeni tɛɛle man. Akpaa mɛɛ lam mee gyu botↄↄ na, te maa kↄŋ ɛ gyaŋ.
45015029	Te ma gyeŋ nyi me kɛɛ kↄŋ ɛ gyaŋ kei nɛ, gyae ke yela Kristo ke hiraa daa nideli.
45015030	Me tebia kpaakpaa, me ta mo de Gbeŋgyoo Yesu Kristo na balaŋ kegyae keŋ Wurubuarɛ feliŋ ŋon be yeli ɛ dana nɛ mɛɛ sola ŋon nyiaa, ɛ yase ɛ sia fane fa Wurubuarɛ kyↄ maŋ.
45015031	Ɛ fane fa Wurubuarɛ fa maŋ nyi waa lese maŋ lee balaŋ baŋ ba te yɛɛ Kristotenawↄ ya te be kyaa Gyudia tɛɛle man nɛ nyiŋmaa man. Ɛ fane nyi Wurubuarɛ waa yela Kristotena baŋ be kyaa Gyerusalɛm donↄↄ man nɛ, sia kagye tom keŋ mee gyu me kaa yɛɛ be gyaŋ nɛ man.
45015032	Te akpaa Wurubuarɛ de sɛɛ na maa kↄŋ ɛ gyaŋ na gyoŋ, na daa na ŋon pou ke kyaa na dee di gyoŋ na dↄŋa.
45015033	Wurubuarɛ ŋon ↄ yɛɛ wosefɛɛreŋ Gbeŋgyoo e nɛ, waa kyaa na ɛ popou. Amɛn.
45016001	Mɛɛ lese de deesi Kristo alo Foobe maa wola ŋon nyi ↄ yɛɛ walaŋ ŋon ↄ ne yee Wurubuarɛ nideli. Foobe kei yɛɛ kegyia e Kristotena baŋ be kyaa Kenkiria donↄↄ man nɛ man.
45016002	Nyi ↄ kↄŋ ɛ gyaŋ na ɛ lɛɛ e lee de Gbeŋgyoo Yesu yele man na ɛ ke kyↄ e lee gbɛɛ kamasɛ man, ŋgba mena keŋ kaboena nyi Kristotena baa kyↄ dↄŋa nɛ. Nawolo nyi ŋon gbagba mↄ te kyↄ balaŋ burum, te ↄ te kyↄ maŋ gbagba mↄ.
45016003	Ɛ do Pirisila na Akuila nↄↄ fa maŋ, nawolo nyi be yɛɛ me tebiawↄ te daa na wↄ pou ne yɛɛ na Kristo Yesu tom keŋ.
45016004	Ba moo ba wose fa yeŋ lee me dↄↄ. Mena dↄↄ mɛɛ do wↄ nↄↄ nideli. Na maŋ maageŋ na do na wↄ nↄↄ ya, mↄna Kristotena baŋ ba te yɛɛ Gyudatenawↄ ya nɛ mↄ na do wↄ nↄↄ.
45016005	Ɛ do Kristotena baŋ bɛɛ gyaŋee ba dekpaŋalaŋ man nɛ nↄↄ fa maŋ. Ɛ do me gyoo gyaagyi Epanetuse nↄↄ fa maŋ. Ŋon yɛna walaŋ ŋon ↄ be taŋgbɛɛ lɛɛ Kristo di Esia tɛɛle man.
45016006	Ɛ do Mɛɛre ŋon ↄ be naa diyem nideli ɛ dↄↄ nɛ nↄↄ fa maŋ.
45016007	Ɛ do Andoronikuse na Gyuniase nↄↄ fa maŋ. Be yɛɛ Gyudatenawↄ ŋgba maŋ nɛ, te daa na wↄ pou te be kyaŋawↄ tↄ deni see. Be yɛɛ balaŋ baŋ Kristo kpilala baŋ pou ne bu wↄ nideli, te be taŋgbɛɛ maŋ lɛɛ Kristo di gba.
45016008	Ɛ do Ampeliatuse nↄↄ fa maŋ. Ↄ yɛɛ me gyoo gyaagyi e lee Kristo dↄↄ.
45016009	Ɛ do de gyoo Ubanuse ŋon daa na e pou ne yɛɛ tom Kristo man nɛ, na de dↄↄ kpaakpaa Setakise nↄↄ fa maŋ.
45016010	Ɛ do Apelese nↄↄ fa maŋ. Ↄ ta lese wola nideli nyi ↄ seŋɛɛ Kristo nombia ŋan man nideli. Ɛ do balaŋ baŋ pou bↄↄ lee Aristobuluse dekpaŋalaŋ man nɛ nↄↄ fa maŋ.
45016011	Ɛ do Herodiↄn nↄↄ fa maŋ. Ŋon mↄ yɛɛ Gyuda baale e ŋgba maŋ nɛ. Ɛ do Kristotena baŋ be kyaa Nasisuse dekpaŋalaŋ man nɛ nↄↄ fa maŋ.
45016012	Ɛ do Tirifena na Tirifosa nↄↄ fa maŋ. Be yɛɛ ala baŋ bↄↄ kyaŋ ba wose yɛɛ de Gbeŋgyoo Kristo tom keŋ. Ɛ do me gyoo gyaagyi Pɛɛsi nↄↄ fa maŋ. Ŋon mↄ yɛɛ alo ŋon ↄ be yɛɛ tom dinaa fa de Gbeŋgyoo.
45016013	Ɛ do Rufuse na ↄ naa ŋon ↄ ba mo maŋ yɛɛ ↄ bu nɛ nↄↄ fa maŋ. Rufuse yɛɛ de Gbeŋgyoo Kristo tobaale ŋon ↄ yele ba lee nideli.
45016014	Ɛ do Asinkirituse na Felegↄn na Hemise na Patorobase na Hɛmase na Kristotena baŋ pou be kyaa kpu na wↄ nɛ nↄↄ fa maŋ.
45016015	Ɛ do Filologuse na Gyulia na Neruse na ↄ deesi na Olimpase na Kristotena baŋ pou be kyaa kpu na wↄ nɛ nↄↄ fa maŋ.
45016016	Ɛ pukaa dↄŋa, na ɛ ka do dↄŋa nↄↄ na gyoŋ. Kristotena akpii akpii ŋan pou na do ŋon nↄↄ.
45016017	Me tebia, mɛɛ waase ŋon nyi ɛ kɛɛ nideli na ɛ ka gyene balaŋ baŋ be kpuɛ na ŋon te bɛɛ wↄlɛɛ ya nsana nɛ. Mena balaŋ benaŋ ne yeli baale ne yale ba kelɛɛdi man, te be nombia ŋan bɛɛ wolo nɛ mↄ yɛɛ kpoo lee ŋan mↄↄ wola ŋon nɛ man. Ɛ lese ɛ wose lee mena balaŋ benaŋ man.
45016018	Nawolo nyi mena balaŋ kɛwↄ bɛɛ som de Gbeŋgyoo Kristo ya, mↄna bɛɛ gyae baŋ gbagba deeli bo. Be dↄŋɛɛ bɛɛ mo nↄↄman yeliŋ na nↄↄwoya gyoŋ nyiŋan mo beo balaŋ baŋ bↄↄ gyeŋ daale ya nɛ.
45016019	Ɛmɛɛ dↄↄ balaŋ pou te nyii mena keŋ ɛ ba mo ɛ wose fa Kristo nɛ, mena dↄↄ dana maŋ gyoŋ nideli. Mↄna mɛɛ gyae ɛ ka gyeŋ nyansa na ɛ ka gyeŋ nombia ŋan ŋe dei, na ɛ ka lese ɛ wose lee dukum keyɛɛ man.
45016020	Be gyae ke kyare ya Wurubuarɛ ŋon ↄ yɛɛ wosefɛɛreŋ pou Gbeŋgyoo e nɛ, waa yela ɛ ke sakatee ↄbↄnsam ɛ nawↄↄ tɛɛ. De Gbeŋgyoo Yesu waa mo ↄ bɛrɛɛ boele ŋon.
45016021	Me dↄↄ Timoti ŋon daa na e ne yɛɛ tom dokoloŋ nɛ na do ŋon nↄↄ. Mena ke mↄ te Lusiuse na Gyasↄn na Sosipata baŋ be yɛɛ me tebia Gyudatenawↄ nɛ mↄ na do ŋon nↄↄ.
45016022	Maŋ Tɛtiyuse ŋon mↄↄ ŋmarase tↄne kei fa Pↄↄl nɛ, mↄ na do ŋon nↄↄ lee de Gbeŋgyoo Kristo yele man.
45016023	Me denite Gayose mↄ na do ŋon nↄↄ. Ↄ dekpaŋalaŋ man te daa Kristotena baŋ pou de kyaa kɛbo nɛ ne gyaŋee. Erasituse ŋon ↄ ne kɛɛ donↄↄ kei kↄba dↄↄ nɛ, na de dↄↄ Kuatuse mↄ na do ŋon nↄↄ.
45016024	De Gbeŋgyoo Yesu Kristo waa mo ↄ bɛrɛɛ boele ɛ popou na waa seŋ ɛ wↄle. Amɛn.
45016025	Ɛ yela dɛɛ lese Wurubuarɛ yele. Ŋon ne tale la yela ɛ ne tale seŋ keŋkeŋ ɛ kelɛɛdi man, lee Yesu Kristo nyeedoŋ nombia ŋan mↄↄ kolosi fa ŋon nɛ dↄↄ. Nafↄ anokoare nombii kei yɛɛ nombii aweeseŋ ke, mↄna nɛnɛɛ dↄↄ Wurubuarɛ te yeli de ta gyeŋ ke.
45016026	Nɛnɛɛ dↄↄ nombii kei ta tekaa yɛɛ nombii aweeseŋ ya. Wurubuarɛ te yeli wa akpeŋkpeŋgyↄↄra te ŋmarase anokoare nombii kei see. Te Wurubuarɛ ŋon mↄ ↄ kyaa kekpaakekpaa nɛ te yeli ba te kolosi nombii kei fa tɛɛle kei dↄↄ balaŋ pou, na baa lɛɛ e di na baa ta ↄ gbɛɛneŋ dↄↄ.
45016027	Ɛ yela dɛɛ ta de Gbeŋgyoo Yesu Kristo dↄↄ na dɛɛ lese Wurubuarɛ yele kekpaakekpaa. Nawolo nyi ŋon waageŋ kooŋ yɛna nyansa pou nyee. Amɛn.
46001001	Tↄne kei lee maŋ Pↄↄl ŋon Wurubuarɛ be baake lee ↄ kegyaebii man nyi me kaa yɛɛ ↄ kpilale nɛ, na de dↄↄ Sositene gyaŋ.
46001002	Dɛɛ ŋmarase ke dee yelee ɛmɛɛ Kristotena dikpii keŋ ɛ kyaa Korinto donↄↄ man, na baŋ pou be kyaa yenaŋ kamasɛ te bɛɛ som de Gbeŋgyoo Yesu Kristo ŋon ↄ yɛɛ daa na wↄ pou Gbeŋgyoo e nɛ. Wurubuarɛ te tɛɛ Kristo Yesu dↄↄ baake ŋon te ↄ gberaa ayimɛɛ lee ɛ wose man te ↄ desina ŋon see fa ↄ wose.
46001003	De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon, na baa fa ŋon wosefɛɛreŋ.
46001004	Debaŋ kamasɛ keŋ mɛɛ fane na, mɛɛ fa Wurubuarɛ karaŋ lee mena keŋ ↄ be tɛɛ de Gbeŋgyoo Kristo Yesu dↄↄ mo ↄ bɛrɛɛ boele ŋon nɛ dↄↄ.
46001005	Lee mena keŋ ɛmɛɛ na Kristo be yɛɛ nↄↄdokoloŋ dↄↄ, Wurubuarɛ te hiraa ŋon gbɛɛ kamasɛ man. Ↄ te yeli ɛ ta gyeŋ kekolosi te ɛ nyiŋa nyansa mↄ kpu.
46001006	Nawolo nyi Kristo nombia ŋan dee kolosi te ɛ be nyii nɛ, ta gyoo ɛ man nideli.
46001007	Mena dↄↄ debaŋ kei keŋ ɛ kyaa ɛ ne daa de Gbeŋgyoo Yesu kabese kↄŋ na sibiiyam nɛ, Wurubuarɛ feliŋ kolo anefaŋ daale be kyaa keŋ ɛ te nyiŋa ta ya.
46001008	Ŋon gbagba waa yela ɛ ka seŋ keŋkeŋ kelii ↄto, keŋ nyi nombiikum kamasɛ be gyae ke doo ɛ man ya kelii wee keŋ de Gbeŋgyoo Yesu Kristo waa bese kↄŋ.
46001009	Wurubuarɛ ŋon ↄ bɛɛ lee ↄ nombia wↄle ya nɛ baake na ŋon nyi ɛ kaa yɛɛ nↄↄdokoloŋ na ↄ bu Yesu Kristo ŋon ↄ yɛɛ de Gbeŋgyoo e nɛ.
46001010	Me tebia Kristotena, me ta mo de Gbeŋgyoo Yesu Kristo yele mee doo ŋon teree nyiaa, ɛ popou ɛ yako nombii sɛɛ dↄŋa na kekpase be kↄŋ ɛ man ya. Ɛ yɛɛ nↄↄdokoloŋ lee ɛ nyeeman nombia na ɛ kekolosi pou man.
46001011	Me tebia, balaŋ baale ta lee Koloe dekpaŋalaŋ man kaa yako maŋ nyi kale doo ya nsana.
46001012	Nombii keŋ doo yɛna nyi ɛ be dana nↄↄdokoloŋ ya. Nawolo nyi ɛ man baale kpa, "Be silana Pↄↄl bo," te baale mↄ kpa, "Be silana Apolo bo," te baale mↄ kpa, "Be silana Pita bo." Mena mↄ te baale mↄ kpa, "Kristo te be silana."
46001013	Mɛɛ bↄↄse ŋon baa nyiaa, dɛɛ tale kpase Kristo? Pↄↄl te be gyↄↄwↄ sakaa ↄpaŋdaŋ dↄↄ fa ŋon? Yaa maŋ Pↄↄl yele maŋ te be sↄↄ ŋon Wurubuarɛ loŋ?
46001014	Mɛɛ do Wurubuarɛ nↄↄ nyi lee Krispuse na Gayose wↄle na, ma te sↄ ŋolo Wurubuarɛ loŋ ya.
46001015	Lee mena dↄↄ ŋolo be tale yako nyi, be sↄↄ e Wurubuarɛ loŋ bo lee ma yele man ya.
46001016	Mɛɛ tↄↄse mↄ nyi me sↄↄ Setefanase na ↄ dekpaŋalaŋmantena Wurubuarɛ loŋ. Lee kɛwↄ wↄle na, mↄↄ ne tↄↄse nyi me sↄↄ ŋolo Wurubuarɛ loŋ bela ya.
46001017	Nawolo nyi Kristo te kpila maŋ nyi me kaa sↄ balaŋ Wurubuarɛ loŋ ya. Mↄna ↄ kpila maŋ bo nyi me kaa kolosi ↄ nombia kpaakpaa ŋan. Me ta mo denibalaŋ nyansa kolosi nombia kpaakpaa ŋenaŋ ya. Nyi meŋ moo denibalaŋ nyansa kolosi nombia kpaakpaa ŋenaŋ nɛ, nafↄ Kristo yeŋ keŋ ↄ ba yem ↄpaŋdaŋ dↄↄ nɛ wose man nombia be gyae ke yɛɛ nↄↄdoŋ ya.
46001018	Kristo ↄpaŋdaŋ dↄↄ yeŋ keŋ nombia yɛɛ diyiŋ nombia ŋa fa balaŋ baŋ bɛɛ yoo Wurubuarɛ gbɛɛ man nɛ, mↄna daa baŋ Wurubuarɛ ne lɛɛ da nyee nɛ dↄↄ ŋe yɛɛ Wurubuarɛ doŋ ke fa daa.
46001019	Nawolo nyi Wurubuarɛ nombia aŋmaraseŋ see ŋan ne yako nyiaa, "Maa yela nyansatena baŋ nyansa ke yɛɛ yakaa, na maa yela baŋ be sia be kare nɛ, mↄ sia kekara keŋ ke yɛɛ yakaa."
46001020	Nyi akpaa nnɛ te doo na, kenaŋ na tɛɛle kei dↄↄ nyansatena na tↄne gyeŋara na nombia gyeŋara baŋ daseŋae yɛna aleŋ Wurubuarɛ siaman? Wurubuarɛ ta lese wola nyi tɛɛle kei dↄↄ nyansa yɛɛ diyiŋ nombia ŋa ↄ siaman.
46001021	Nawolo nyi Wurubuarɛ nyansa man na, ↄ yɛɛ ke nyi balaŋ be gyae baa tale mo baŋ gbagba be nyansa gyeŋ e ya. Mena dↄↄ ke yɛɛ Wurubuarɛ kegyaebii nyi waa ta na nombia kpaakpaa ŋan dee kolosi te balaŋ kpa ŋe yɛɛ diyiŋ nombia ŋa nɛ dↄↄ lɛɛ balaŋ baŋ baa lɛɛ ŋa di nɛ nyee.
46001022	Gyudatena ne gyae gyakoloŋ nombia bo baa naa, te Girikitena mↄ ne gyae nyansa nombia bo baa nyii.
46001023	Mↄna daa ne kolosi Kristo ŋon bↄↄ gyↄ e sakaa ↄpaŋdaŋ dↄↄ nɛ wose man nombia bo. Mena nombia ŋenaŋ yɛɛ baŋ nombia ŋa fa Gyudatena, te ŋe yɛɛ diyiŋ nombia ŋa fa balaŋ baŋ ba te yɛɛ Gyudatenawↄ ya nɛ.
46001024	Te balaŋ baŋ pou Wurubuarɛ be baake nɛ dↄↄ, be yɛɛ Gyudatenawↄ o, yaa ba te yɛɛ Gyudatenawↄ ya nɛ, Kristo yɛna Wurubuarɛ doŋ na ↄ nyansa fa wↄ.
46001025	Nawolo nyi Wurubuarɛ nyansa keŋ deniwalaŋ bee bu ke ya nɛ, keŋ kela na deniwalaŋ nyansa, te ↄ doŋ keŋ deniwalaŋ bee bu ke ya nɛ, keŋ kela na deniwalaŋ doŋ.
46001026	Me tebia, ɛ tↄↄse mena keŋ ɛ doo pɛte Wurubuarɛ be baake ŋon nɛ. Nawolo nyi debaŋ kenaŋ na, na ɛ popou yɛna siakaralatena balaŋ siaman ya, te na ɛ popou mↄ yɛna balaŋ dinaana balaŋ siaman ya, te na ɛ popou mↄ yɛna gyoorobia ya.
46001027	Mↄna balaŋ baŋ tɛɛle kei dↄↄ balaŋ ne kɛɛ wↄ nyi be yɛɛ ayiŋtenawↄ nɛ, baŋ te Wurubuarɛ lesewↄ te ↄ moo wↄ do siakaralatena desɛŋ. Mena mↄ te balaŋ baŋ tɛɛle kei dↄↄ balaŋ ne kɛɛ wↄ nyi bↄↄ dana doŋ ya nɛ, baŋ te Wurubuarɛ lesewↄ te ↄ moo wↄ do baŋ be dana doŋ nɛ desɛŋ.
46001028	Balaŋ baŋ tɛɛle kei dↄↄ balaŋ ne kɛɛ wↄ nyi ba tekaboena ya, yaa bↄↄ taŋ tↄnↄↄ ya, te bↄↄ ne kala wↄ mↄ do kolo man ya nɛ, baŋ te Wurubuarɛ lesewↄ. Ↄ te yɛɛ mena yela balaŋ baŋ tɛɛle kei dↄↄ balaŋ ne bu wↄ nyi baŋ yɛna balaŋ nɛ, te yɛɛ yakaa.
46001029	Ↄ yɛɛwↄ mena na ka wola nyi, ŋolo be tale gyina ↄ wose adido Wurubuarɛ siaman ya.
46001030	Nawolo nyi ŋon Wurubuarɛ yele la te daa na Kristo Yesu yɛɛ dokoloŋ. Te de nyansa pou lee ŋon Kristo gyaŋ. Ŋon yele la te de gbɛɛneŋ teneewↄ Wurubuarɛ siaman, te da bese balaŋ baŋ ↄ be tↄ da nyeeman kom te ↄ gberaa da ayimɛɛ pou lee da wose man.
46001031	Mena dↄↄ ŋgba mena keŋ Wurubuarɛ nombia aŋmaraseŋ see ne yako nɛ nyiaa, "Nyaŋ walaŋ ŋon nyaŋ ke gyↄ n konↄↄ lee kolo dↄↄ na, kaboena nyi nya gyↄ n konↄↄ lee kpene keŋ Wurubuarɛ be yɛɛ fa neŋ nɛ dↄↄ."
46002001	Me tebia, debaŋ keŋ mↄↄ kↄŋ ɛ gyaŋ kaa di Wurubuarɛ nombia ŋan wose man adansɛɛ fa ŋon nɛ, ma te kↄŋ kaa wola nyi ma gyeŋ kekolosi yaa ma gyeŋ nyansa kela ɛ man ŋolo ya.
46002002	Debaŋ keŋ me kyaa ɛ gyaŋ nɛ, ma te gyae nyi maa gyeŋ kolo kpu na Yesu Kristo na ↄ yeŋ keŋ ↄ ba yem ↄpaŋdaŋ dↄↄ nɛ ya.
46002003	Mena dↄↄ ma moo wose keyↄkↄse na gyakoloŋ na wose keseree kyaa ɛ gyaŋ.
46002004	Ma kekolosi na me kawola ta lee deniwalaŋ agyueŋ na adao gbɛɛneŋ man ya, mↄna kɛɛ lese doŋ keŋ doo Wurubuarɛ feliŋ ŋon man nɛ debↄↄ bo.
46002005	Na ɛ be nyiŋ mo ɛ kelɛɛdi gyakaa deniwalaŋ nyansa dↄↄ ya, mↄna ɛ ka mo gyakaa Wurubuarɛ doŋ keŋ dↄↄ.
46002006	Dɛɛ mo nyansa bo kolosi fa Kristotena baŋ bↄↄ bee Kristo ↄsom keŋ man nɛ. Na tɛɛle kei dↄↄ nyansa na gyooneŋ baŋ be doŋ pou ne gyu kↄ ↄto nɛ nyansa yaa de dana dee kolosi ya.
46002007	Wurubuarɛ nyansa keŋ ka weesɛɛ, te ↄ ba mo ke weese nyi waa mo lese de gyoorobiiri wola pɛte ↄ be yɛɛ kpene kamasɛ nɛ, keŋ te dɛɛ mo kolosi.
46002008	Tɛɛle kei dↄↄ gyooneŋ baŋ man ŋolo na ŋolo te nyii nyansa kei man ya. Nyi beŋ nyii ke man na, nafↄ beŋ te gyↄ gyoorobiiri Gbeŋgyoo ŋon sakaa ↄpaŋdaŋ dↄↄ ya.
46002009	Mↄna ke yɛɛ kpene keŋ bↄↄ ŋmarase do Wurubuarɛ nombia aŋmaraseŋ see ŋan man. Be ŋmarasewↄ nyiaa, "Kpene keŋ sibii te naa ta see ya, na keŋ deŋele te nyii ta see ya, na kpene keŋ deniwalaŋ agyueŋ te gyakaa ta ke dↄↄ see ya nɛ, keŋ te Wurubuarɛ desinawↄ see fa baŋ bɛɛ gyae e nɛ."
46002010	Nawolo nyi Wurubuarɛ te tɛɛ ↄ feliŋ ŋon dↄↄ lese ↄ nombia aweeseŋ ŋan wola daa. Wurubuarɛ feliŋ ŋonaŋ ne kɛola kpene kamasɛ man, te ↄ gyeŋ Wurubuarɛ nombia dinaana ŋan mↄ man.
46002011	Amↄte gyeŋa na deniwalaŋ nyeeman nombia kpu na feliŋ ŋon doo ↄtenate man nɛ? Mena mↄ te walaŋ be kyaa keŋ ↄ gyeŋ Wurubuarɛ nyeeman nombia kpu na Wurubuarɛ feliŋ ŋon ya.
46002012	Daa dↄↄ, na tɛɛle kei dↄↄ nyansa te Wurubuarɛ faa daa ya, mↄna ↄ feliŋ ŋon te ↄ faa daa na dee nyiŋ nyii Wurubuarɛ nombia dinaana ŋan ↄ ba mo fa daa nɛ man.
46002013	Mena dↄↄ na mena keŋ deniwalaŋ nyansa na wolo nɛ te dɛɛ mo kolosi ya, mↄna nyansa keŋ Wurubuarɛ feliŋ na wolo nɛ, te dɛɛ mo kolosi nombia ŋan fa balaŋ baŋ Wurubuarɛ feliŋ doo be man nɛ.
46002014	Walaŋ ŋon Wurubuarɛ feliŋ be doo ↄ man ya na, ↄ bɛɛ tale lɛɛ nombia ŋan Wurubuarɛ feliŋ ne yako nɛ do ya. Nawolo nyi nombia ŋenaŋ yɛɛ diyiŋ nombia ŋa fa e, te ↄ be gyae waa tale nyii ŋe man ya. Nawolo nyi Wurubuarɛ feliŋ ŋon waageŋ kooŋ ne tale la yela balaŋ ne nyii Wurubuarɛ nombia ŋan man.
46002015	Walaŋ ŋon Wurubuarɛ feliŋ doo ↄ man nɛ, ↄ ne tale gyeŋ abↄↄ pou man, mↄna walaŋ kamasɛ bɛɛ tale gyeŋ ↄtenate nombia man ya.
46002016	Wurubuarɛ nombia aŋmaraseŋ see ne yako nyiaa, "Amↄte gyeŋa na de Gbeŋgyoo Wurubuarɛ nyeeman, na waa wola e nombia?" Mↄna daa gyeŋ nombia kɛŋa pou man, nawolo nyi de dana Kristo agyueŋ.
46003001	Me tebia, debaŋ keŋ me kyaa ɛ gyaŋ nɛ, ma te tale kolosi fa ŋon ŋgba balaŋ baŋ Wurubuarɛ feliŋ doo be man nideli nɛ ya, mↄna me kolosiwↄ fa ŋon bo ŋgba balaŋ baŋ be sia gyakaa tɛɛle kei dↄↄ abↄↄ dↄↄ nɛ, yaa balaŋ baŋ be sɛɛ be yɛɛ kyokyoosewↄ Kristo man nɛ.
46003002	Yɛɛ yaa ŋgba dide loŋ te ma moowↄ fa ŋon nɛ. Ŋa te yɛɛ weenɛɛ doŋ nyiŋan ya, nawolo nyi na ɛ ta bee ta na weenɛɛ doŋ nyiŋan ke di ya. Kaa lii na gyɛŋ wee kei koraŋ nɛ, ɛ ta bee ta na ŋe ke di ya.
46003003	Ɛ sɛɛ ɛ yɛɛ ŋgba balaŋ baŋ be loo gyakaa tɛɛle kei dↄↄ abↄↄ dↄↄ nɛ. Nawolo nyi daaworo na aŋmaareŋ na kale nombia doo ɛ man. Kenaŋ na ŋgba ɛ sɛɛ ɛ yɛɛ ŋgba balaŋ baŋ be loo gyakaa tɛɛle kei dↄↄ abↄↄ dↄↄ nɛ baa?
46003004	Akpaa ŋolo de yako nyi, "Me silana Pↄↄl bo" te ŋolo mↄ kpa "Me silana Apolo bo" na, ŋgba ɛ sɛɛ ɛ yɛɛ baa ŋgba tɛɛle kei dↄↄ balaŋ nɛ?
46003005	Ke gbagba na, amↄte yɛna Apolo te amↄte yɛna maŋ Pↄↄl mↄ. De popou yɛɛ de kya Wurubuarɛ tewulɛɛ baŋ ɛ be tɛɛ de dↄↄ lɛɛ nyeedoŋ nombia ŋan di nɛ wↄ. Te de man walaŋ kamasɛ dana tom keŋ de Gbeŋgyoo Yesu be fa e nyi waa yɛɛ.
46003006	Wurubuarɛ nombia ŋan dee kolosi nɛ, yɛɛ yaa ŋgba kolo keŋ bↄↄ duu nɛ. Maŋ Pↄↄl duu la, te Apolo mↄ doo ke loŋ, mↄna Wurubuarɛ yele la te ka beewↄ.
46003007	Mena dↄↄ na walaŋ ŋon ↄ be duu, yaa ŋon ↄ ba do ke loŋ nɛ danaana yele ya, mↄna Wurubuarɛ ŋon ↄ be yeli kↄↄ bee nɛ danaana yele.
46003008	Walaŋ ŋon ↄ be duu na ŋon ↄ ba do ke loŋ nɛ, be popou loo gyakaa bo kolo dokoloŋ dↄↄ. Te Wurubuarɛ waa tↄ walaŋ kamasɛ kom lee ↄ tom keŋ ↄ be yɛɛ nɛ dↄↄ.
46003009	Nawolo nyi daa na Wurubuarɛ bom la dɛɛ yɛɛ ↄ tom keŋ. Ɛ yɛɛ ŋgba Wurubuarɛ wↄↄ keŋ ↄ ne fare yaa ↄ deni keŋ ↄ ne maa nɛ.
46003010	Lee Wurubuarɛ bɛrɛɛ keŋ ↄ ba mo boele maŋ dↄↄ nɛ, me ta see deni keŋ mokↄↄ ŋgba deni maare kpaakpaate ŋon ↄ gyeŋ ↄ tom nɛ. Keŋte baale mↄ kaŋawↄ bɛɛ maa gyakaa ke dↄↄ. Mↄna kaboena nyi walaŋ kamasɛ waa kɛɛ mena keŋ ↄ ne maa gyakaa nɛ nideli.
46003011	Yesu Kristo te Wurubuarɛ moowↄ see deni kei mokↄↄ. Mena dↄↄ ŋolo be gyae waa tale see mokↄↄ wↄle kpu na keŋ bↄↄ wulaa see nɛ ya.
46003012	Nyi akpaa ŋolo da mo kↄba yayam yaa kↄba wolom yaa boya ŋan ŋe dana koya doŋ yaa daase yaa kaase ma gyakaa mokↄↄ kasee gyaŋgbate keŋ dↄↄ nɛ,
46003013	wee dinaa keŋ Kristo waa bese kↄŋ na, baa lese kpene kamasɛ debↄↄ na walaŋ kamasɛ tom keŋ ↄ be yɛɛ nɛ ka lee debↄↄ. Nawolo nyi boalaŋ te baa mo lese kpene kamasɛ debↄↄ. Boalaŋ kenaŋ ne gyaela ka lese tom keŋ walaŋ kamasɛ be yɛɛ nɛ dinↄↄ wola.
46003014	Akpaa nyi ŋolo wui abↄↄ ŋan ↄ ba mo ma nɛ te kpaa boalaŋ kenaŋ man ya na, Wurubuarɛ waa tↄ e kom nideli.
46003015	Mↄna akpaa ŋolo wui de kpaa na, ↄ te yɛɛ tom leki. Walaŋ ŋonaŋ gbagba dↄↄ Wurubuarɛ waa lɛɛ e, mↄna gyae ke yɛɛ bo ŋgba ↄ kↄlee e bo lee boalaŋ man nɛ.
46003016	Ɛ ba gyeŋ nyi ɛmɛɛ gbagba yɛna Wurubuarɛ ↄsom deni dinaa keŋ, te ↄ feliŋ ŋon doo ɛ man yee?
46003017	Mena dↄↄ akpaa ŋolo de wↄlɛɛ Wurubuarɛ ↄsom deni dinaa keŋ nɛ, Wurubuarɛ waa wↄlɛɛ ↄtenate mↄ. Nawolo nyi Wurubuarɛ desinaa ↄ deni dinaa keŋ bo see fa ↄ wose, te ɛmɛɛ yɛna ↄ deni dinaa kenaŋ.
46003018	Ɛ na beo ɛ wose ya. Akpaa ŋolo doo ɛ man te ↄ ne kɛɛ ↄ wose nyi ↄ yɛɛ siakaralate e tɛɛle kei dↄↄ na, kaboena nyi waa besena ↄ wose yɛɛ diyiŋte na waa nyiŋ bese siakaralate gbagba.
46003019	Nawolo nyi tɛɛle kei dↄↄ nyansa yɛɛ diyiŋ nombia ŋa Wurubuarɛ siaman. Wurubuarɛ nombia aŋmaraseŋ see ne yako nyiaa, "Siakaralatena adao man te Wurubuarɛ na mo kyaŋ wↄ."
46003020	Te ba besewↄ ŋmarase see nyiaa, "De Gbeŋgyoo Wurubuarɛ gyeŋ nyi siakaralatena konↄↄ man nombia be dana tↄnↄↄ ya."
46003021	Mena dↄↄ ŋolo na mo ↄ sia gyakaa deniwalaŋ dↄↄ, na waa gyina ↄ wose adido ya, nawolo nyi kpene kamasɛ yɛɛ ɛ wui.
46003022	Pↄↄl o Apolo o Pita o tɛɛle kei o nyeedoŋ o yeŋ o debaŋ kei o wee daale o, ŋe popou yɛɛ ɛ wui.
46003023	Ɛmɛɛ mↄ yɛɛ Kristo wui, te Kristo mↄ yɛɛ Wurubuarɛ wui.
46004001	Mena dↄↄ kaboena nyi walaŋ kamasɛ waa lɛɛ daa do nyi de yɛɛ Kristo kpilalawↄ, te de yɛɛ balaŋ baŋ Wurubuarɛ ba mo ↄ nombia dinaana aweeseŋ ŋan do de nyiŋmaa man.
46004002	Walaŋ ŋon ↄ ne kɛɛ ŋolo kolo dↄↄ nɛ, kpene keŋ kaboena nyi waa yɛɛ yɛna nyi, waa di anokoare fa ↄ gbeŋgyoo ŋon.
46004003	Te maŋ dↄↄ akpaa nyi ɛ man baale yaa balaŋ wↄlɛɛ baale de bu maŋ fↄↄ na, bɛɛ takaa maŋ ya. Maŋ gbagba koraŋ bee bu ma wose fↄↄ ya.
46004004	Me konↄↄ man nombia bee bu maŋ fↄↄ ya, mↄna kei bɛɛ wolo nyi nombiikum daale be doo me man ya. De Gbeŋgyoo Yesu yɛna ŋon ↄ ne di me nombia.
46004005	Mena dↄↄ ɛ na barase bu ŋolo fↄↄ pɛte de Gbeŋgyoo Yesu kekↄŋ keŋ kelii ya. Ŋon ne gyae la ↄ kaa lese kpene kamasɛ keŋ weesɛɛ nɛ debↄↄ, na waa lese walaŋ konↄↄ man nombia pou debↄↄ. Debaŋ kenaŋ te Wurubuarɛ waa kɛlɛɛ walaŋ kamasɛ lee ↄ tom wa ayɛɛŋ dↄↄ.
46004006	Me tebia, ɛmɛɛ dↄↄ te mɛɛ yako nombia kɛŋa te ma moo ma wose mɛɛ maa na Apolo wola ŋon, na ke yela ɛ ka gyeŋ Wurubuarɛ nombia aŋmaraseŋ see ŋan man. Nombia ŋenaŋ yɛna nyiaa, ɛ na gbaa nombia ŋan bↄↄ ŋmarase see nɛ dↄↄ ke yɛɛ kolo wↄle ya. Nyi akpaa ɛ yɛɛ mena na, ɛ be gyae ɛ ke kɛɛ ŋolo nyi ↄ dei kela ↄ dↄↄ ya.
46004007	Amↄte yako na ŋon nyi ɛ kela ɛ tebia? Woŋ te ɛ dana keŋ nyi na Wurubuarɛ faa na ŋon ya? Te akpaa Wurubuarɛ faa na ŋon na, weera te ɛ ne gyina ɛ wose adido ŋgba na ŋon faa na ŋon ya nɛ?
46004008	Ɛ gyeŋ nyi ɛ taŋ ke wulaa nyiŋ kpene kamasɛ keŋ ne hia ŋon? Te ɛ gyeŋ nyi ɛ taŋ wulaa nyiŋ ɛ wose? Ɛ gyeŋ nyi ɛ taŋ lee de wↄle di gyoori keŋ daa sɛɛ de yɛɛ balaŋ yakaa nyibaŋwↄ? Nafↄ me gyaewↄ nyi yaa bese gyooneŋ, na daa mↄ ke di gyoori kpu na ŋon.
46004009	Nawolo nyi ne yɛɛ maŋ ŋgba Wurubuarɛ ta mo daa Kristo kpilala baŋ see wↄle wↄle, ŋgba balaŋ baŋ bↄↄ doo daale man ya, te bↄↄ lese wↄ see nyi baa ko balaŋ man nɛ. De ta bese kpene keŋ tɛɛle kei dↄↄ balaŋ na Wurubuarɛ kpilala baŋ be kyaa adido nɛ pou ne kɛɛ.
46004010	Lee Kristo dↄↄ daa yɛɛ ayiŋtenawↄ, mↄna ɛmɛɛ te tɛɛ Kristo dↄↄ bese siakaralatena. Daa be dana doŋ ya, mↄna ɛmɛɛ dana doŋ. Balaŋ ne bu ŋon, mↄna daa dↄↄ bↄↄ ne bu daa ya.
46004011	Mo kaa lii naŋ gyɛŋ kei nɛ, de dↄŋ na de tanam na da loŋboaneŋ! De doo abↄↄ akyekpɛɛ man, te bee tuku daa yeŋ yeŋ te daa gbagba mↄ be dana dekyae ya.
46004012	Dɛɛ mo daa gbagba nyiŋmaase yɛɛ tom nideli. Akpaa balaŋ de falaa daa na, daa na sola Wurubuarɛ bɛrɛɛ bo fa wↄ. Akpaa be naase daa diyem na, dɛɛ yɛɛ kakyeŋ seŋ kelii ↄto.
46004013	Akpaa be wↄlɛɛ da yele na, dɛɛ mo nↄↄwoya kpaakpaa nyiŋan tiranↄↄ fa wↄ. Kaa lii naŋ gyɛŋ wee kei nɛ, de ta bese tɛɛle kei dↄↄ abↄↄ ayimɛɛ nyiŋan, na walaŋ kamasɛ dufuŋ.
46004014	Mↄↄ ne ŋmarase nombia kɛŋa na maa mo do ŋon desɛŋ ya, mↄna mɛɛ faree ŋon bo ŋgba me bia kpaakpaa nɛ.
46004015	Akpaa de kↄŋ nyi ɛ dana balaŋ baŋ baa kɛɛ ɛ dↄↄ Kristo man ŋgba balaŋ kakpoŋse kufu (10,000) koraŋ na, ɛ be dana kyaↄ burum mena ya. Nawolo nyi Kristo man dↄↄ me ta bese ɛ kya lee debaŋ keŋ mↄↄ yako ŋon nombia kpaakpaa ŋan nɛ.
46004016	Mena dↄↄ mɛɛ sola ŋon nideli nyi yaa kasee me dinↄↄ.
46004017	Kei dↄↄ te mee kpila me bu Timoti ŋon mɛɛ gyae e, te ↄ ne di anokoare Kristo man nɛ ɛ gyaŋ. Ŋon ne gyae la ↄ kaa tↄↄse ŋon me gbɛɛneŋ ŋan mɛɛ mo sila Kristo Yesu te mɛɛ mo wola Kristotena akpiise ŋan man yenaŋ kamasɛ nɛ.
46004018	Ɛ man baale ne yɛɛ konↄↄyuŋ ŋgba mↄↄ gyae maa tekaa bese kↄŋ ɛ gyaŋ bo ya nɛ.
46004019	Mↄna akpaa de Gbeŋgyoo de sɛɛ na, be gyae ke kyare ya maa bese kↄŋ ɛ gyaŋ. Balaŋ baŋ bɛɛ yɛɛ konↄↄyuŋ nɛ, na be nombia ŋan bee kolosi nɛ ŋaageŋ te mɛɛ gyae me kaa nyii ya, mↄna mɛɛ gyae me kaa naa doŋ keŋ be dana bɛɛ yɛɛ mena nombia kɛŋa nɛ.
46004020	Nawolo nyi Wurubuarɛ gyoorobiiri keŋ nombia ba seŋɛɛ kekolosi yaa nↄↄwoya ŋaageŋ dↄↄ ya, mↄna ka seŋae Wurubuarɛ doŋ keŋ dↄↄ.
46004021	Woŋti te ɛ ne gyae? Ɛ ne gyae nyi maa mo dambila kↄŋ ɛ gyaŋ yaa, maa mo balaŋ kegyae na konↄↄ kefɛɛ bo kↄŋ.
46005001	Balaŋ te yeli me te nyii nyi kafoŋ kum daale dinↄↄ ta gyoo ɛ man, keŋ ɛ man baale gba ne doo na be kyaↄ wɛɛla. Mena dinↄↄ kum kei be doo banɛɛ somra man gba koraŋ ya.
46005002	Mↄna ke dana ŋon gyoŋ te ɛ ne gyina ɛ wose adido. Nafↄ kaboena bo nyi nombia ŋenaŋ dɛɛ takaa ŋon na ke yɛɛ ŋon desɛŋ, na ɛ ka lese walaŋ ŋon ↄ be yɛɛ mena nombia ŋenaŋ dinↄↄ nɛ lee ɛ dikpii keŋ man.
46005003	Doo nyi maŋ gbagba be kyaa ɛ gyaŋ koraŋ ya nɛ, me konↄↄ man na me kyaa ɛ gyaŋ. Mena dↄↄ me taŋ ke wulaa bu walaŋ ŋon ↄ be yɛɛ mena nombia nkaraŋkaraŋ ŋenaŋ nɛ fↄↄ lee de Gbeŋgyoo Yesu yele man, ŋgba maŋ gbagba kyaa ɛ gyaŋ bo nɛ.
46005004	Debaŋ keŋ ɛmɛɛ Kristotena ɛ gyaŋee de Gbeŋgyoo Yesu yele man, te me konↄↄ man na me kyaa ɛ gyaŋ, te de Gbeŋgyoo Yesu doŋ keŋ doo ɛ man nɛ,
46005005	ɛ mo mena walaŋ ŋonaŋ do ↄbↄnsam nyiŋmaa man, na waa naase ↄ wosenaane diyem, na Wurubuarɛ kenyiŋ lɛɛ ↄ nyee de Gbeŋgyoo wee ↄtomante keŋ man.
46005006	Mena keŋ ɛ na wola ɛ wose nɛ be dei ya. Ɛ ba gyeŋ nyi bodobodo tee kyomii ne yele la te bodobodo na koro yee?
46005007	Mena dↄↄ ɛ lese bodobodo tee keŋ seŋɛɛ fa dukum nɛ lee ɛ wose man, na ɛ ka bese bodobodo biliŋ keŋ tee be doo ke man ya nɛ. Dinↄↄ kei kaboela na ŋon. Nawolo nyi be ta mo Kristo ŋon ↄ yɛɛ da nyeekelɛɛ nambu e nɛ deesi.
46005008	Mena dↄↄ tekaboena nyi dɛɛ mo bodobodo keŋ tee doo ke man nɛ, di da nyeekelɛɛwee dinaa keŋ ya. Tee keŋ ne yeli bodobodo na koro nɛ, seŋɛɛ fa nombiakumɛɛ na akpanyaŋnyaŋ keyɛɛ. Mↄna ɛ yela dɛɛ mo bodobodo keŋ tee be doo ke man ya nɛ, di da nyeekelɛɛwee dinaa keŋ. Bodobodo kei mↄ seŋɛɛ fa nombia kpaakpaa na anokoare keŋ.
46005009	Me te wulaa ŋmarase tↄne yelee ŋon nyi, ɛ na mo ɛ wose do na balaŋ kafoŋtena ya.
46005010	Mↄna na tɛɛle kei dↄↄ balaŋ baŋ bɛɛ yɛɛ kafoŋ, na baŋ be dana sibii, na ŋmɛɛlatena na banɛɛ somra yaa me dana ya. Nyi akpaa mena balaŋ kɛwↄ yaa me dana na, kenaŋ na nafↄ kaboena nyi yaa lese ɛ wose lee tɛɛle kei dↄↄ pou.
46005011	Mↄna kpene keŋ mↄↄ ŋmarase yelee ŋon yɛna nyi, akpaa ŋolo ne baake ↄ wose nyi Kristo walaŋ, te ↄ sɛɛ ↄ ne yɛɛ kewↄlɛɛ nombia, yaa ↄ dana sibii yaa ↄ na som bane yaa ↄ ne wↄlɛɛ balaŋ yele, yaa ↄ yɛɛ soloŋnyↄↄre e, yaa ↄ yɛɛ ŋmɛɛlate e na, ɛ wↄŋ ɛ wose lee mena walaŋ ŋonaŋ man. Ɛ na dii bom na mena walaŋ ŋonaŋ koraŋ gba ya.
46005012	Me woŋ faa la keŋ nyi maa di balaŋ baŋ ba te yɛɛ Kristotenawↄ ya nɛ nombia? Mↄna ɛmɛɛ Kristotena dↄↄ, kaboena nyi yaa di dↄŋa nombia.
46005013	Baŋ ba te yɛɛ Kristotenawↄ ya nɛ dↄↄ, Wurubuarɛ ne gyae la waa di be nombia. Mↄna kaboena nyi yaa yɛɛ ŋgba mena keŋ Wurubuarɛ nombia ŋan ne yako nɛ. Nombia ŋenaŋ yɛna nyiaa, ɛ lese walaŋkum ŋon lee ɛ dikpii keŋ man.
46006001	Nyi akpaa ɛmɛɛ Kristotena wolɛɛwolɛɛ de nyiŋ nombia na, weera dↄↄ te ɛ na mo gyu balaŋ yakaa nyibaŋ gyaŋ, te ɛ bɛɛ mo gyu ɛ tebia Kristotena gyaŋ ya?
46006002	Ɛ ba gyeŋ nyi ɛmɛɛ Wurubuarɛ balaŋ ne gyae la ɛ ke di tɛɛle kei dↄↄ balaŋ nombia yee? Akpaa nyi ɛmɛɛ ne gyae la ɛ ke di tɛɛle kei dↄↄ balaŋ nombia na, weera dↄↄ te ɛ be tale di ɛmɛɛ gbagba nsana nombia buruburu kɛŋa ya?
46006003	Ɛ ba gyeŋ nyi daa Kristotena ne gyae la dee di Wurubuarɛ kpilala nombia yee? Akpaa nyi daa ne gyae la dee di Wurubuarɛ kpilala nombia na, kenaŋ na dↄↄ tale di da kekyaabii kei man nombia yee?
46006004	Akpaa nyi mena nombia kɛŋa doo ya nsana na, woŋ dↄↄ te ɛ na lese balaŋ baŋ bↄↄ dana daseŋae Kristotena siaman ya nɛ nyi baa di ɛ nombia?
46006005	Nombii kei dana desɛŋ! Mena dↄↄ ɛ be dana siakaralate ŋolo ɛ man keŋ waa tale di ɛ nombia fa ŋon yee?
46006006	Mↄna ɛmɛɛ dↄↄ, ɛ ne tale ke samenaa dↄŋa fa walaŋ ŋon ↄ te yɛɛ Kristo baale e ya nɛ nyi waa di ɛ nombia.
46006007	Ɛ kɛɛ samenaa dↄŋa kei nawolo baa nyi ɛ te yale ɛ kelɛɛdi keŋ man. Akpaa ŋolo de yɛɛ nombiikum tia neŋ na, woŋ dↄↄ te n bee nyiŋ konↄↄ fa e ya? Yaa akpaa ŋolo da ŋere neŋ do na, woŋ dↄↄ te n bee nyiŋ konↄↄ fa e ya?
46006008	Ɛmɛɛ gbagba koraŋ ne yɛɛ nombiakumɛɛ tia ɛ tebia Kristotena, te ɛ na ŋere dↄŋa do.
46006009	Mena dↄↄ ɛ ba gyeŋ nyi nombiakumɛɛyɛɛra be gyae baa nyiŋ gbɛɛ gyoo Wurubuarɛ gyoori keŋ man yee? Ɛ na yeli baa beo ŋon ya, nawolo nyi balaŋ baŋ bɛɛ yɛɛ kafoŋ, na baŋ bɛɛ som banɛɛ na baŋ bɛɛ lee be baala yaa be wɛɛla wↄle, na baala baŋ bee doo na dↄŋa,
46006010	na ŋmɛɛlatena na baŋ be dana sibii na soloŋ nyↄↄra na balaŋ baŋ bɛɛ wↄlɛɛ balaŋ na balaŋ baŋ bɛɛ mo doŋ lɛo balaŋ abↄↄ nɛ, be gyae baa nyiŋ gbɛɛ gyoo Wurubuarɛ gyoori keŋ man ya.
46006011	Nafↄ na mena te ɛ man baale mↄ doo. Mↄna Wurubuarɛ baake na ŋon, te ↄ faafo ŋon te ↄ desina ŋon see fa ↄ wose. Nɛnɛɛ Wurubuarɛ te lɛɛ ŋon do nyi ɛ gbɛɛneŋ tenɛɛ ↄ siaman lee de Gbeŋgyoo Yesu Kristo na Wurubuarɛ feliŋ ŋon yele man.
46006012	"Me dana gbɛɛ nyi maa tale yɛɛ kpene kamasɛ, mↄna na ŋe popou deila fa maŋ ya. Me dana gbɛɛ nyi maa tale yɛɛ kpene kamasɛ, mↄna mↄↄ gyae maa fa kpene kamasɛ gbɛɛ na ke kedi gyoori me dↄↄ ya."
46006013	Weenɛɛ doo bo fa dubulu, te dubulu mↄ doo bo fa weenɛɛ. Mↄna Wurubuarɛ waa kↄŋ kaa wↄlɛɛ kɛŋa pou. Ba te yɛɛ wosenaane bo fa kafoŋ nombia ya, mↄna be yɛɛ ke bo nyi dɛɛ mo som de Gbeŋgyoo Wurubuarɛ. De Gbeŋgyoo Wurubuarɛ tee wosenaane keŋ.
46006014	Wurubuarɛ tɛɛwↄ ↄ doŋ keŋ dↄↄ gyuusu de Gbeŋgyoo Yesu lee yeŋ man, mena ke te waa ta ↄ doŋ kenaŋ dↄↄ gyuusu daa mↄ lee yeŋ man.
46006015	Ɛ ba gyeŋ nyi ɛ wosenaane yɛɛ Kristo gbagba wosenaane yenaŋ daale ke yee? Kaboena nyi maa mo Kristo wosenaane yenaŋ daale ke tina kafoŋte? Korakora, be kↄŋ mena ya.
46006016	Ɛ ba gyeŋ nyi walaŋ ŋon ↄ mo ↄ wose tina kafoŋte na, ŋon na e ta bese wosenaane dokoloŋ yee? Nawolo nyi Wurubuarɛ nombia aŋmaraseŋ see ne yako nyiaa, "Alo na ↄ baale baa bese walaŋ dokoloŋ."
46006017	Mↄna walaŋ ŋon ↄ mo ↄ wose fa de Gbeŋgyoo Yesu na, ŋon na e ta bese walaŋ dokoloŋ.
46006018	Ɛ lese ɛ wose lee kafoŋ nombia man. Nombii kamasɛ be kyaa keŋ ne yɛɛ walaŋ wosenaane ayimɛɛ ŋgba kafoŋ nombia nɛ ya. Nawolo nyi walaŋ kamasɛ ŋon ↄ ne yɛɛ kafoŋ nombia na, ↄ ne yɛɛ dukum bo tia ŋon gbagba wosenaane.
46006019	Wurubuarɛ feliŋ ŋon ↄ ba mo fa ŋon te ↄ doo ɛ man nɛ, ɛ ba gyeŋ nyi ɛ wosenaane yɛna ↄ deni dinaa yee? Ɛ be kyaa fa ɛ wose ya.
46006020	Nawolo nyi Wurubuarɛ lɛɛ ŋon bo na koya doŋ, mena dↄↄ ɛ mo wosenaane lese ŋon Wurubuarɛ yele.
46007001	Nɛnɛɛ lee nombia ŋan ɛ be ŋmarase kaa bↄↄse maŋ nɛ, keŋ me dana maa yako ŋon yɛna nyi, nafↄ dei nyi ŋolo na yale ya.
46007002	Mↄna lee kafoŋ kum dↄↄ nɛ, kaboena nyi baale kamasɛ waa nyiŋ ↄ wose dↄↄ alo, na alo kamasɛ mↄ ke nyiŋ ŋon gbagba ↄ wose dↄↄ baale.
46007003	Kaboena nyi baale kamasɛ waa yɛɛ kpene keŋ kaboena nyi waa yɛɛ yale keŋ tɛɛ nɛ fa ↄ wɛɛle, na alo kamasɛ mↄ ke yɛɛ mena fa ↄ baale.
46007004	Alo yalale be kyaa ↄ wose dↄↄ ya, mↄna ↄ kyaa bo fa ↄ baale. Mena mↄ te baale yalale kamasɛ be kyaa ŋon gbagba ↄ wose dↄↄ ya, mↄna ↄ kyaa bo fa ↄ wɛɛle.
46007005	Alo na ↄ baale na bɛɛse dↄŋa dedoi ya, gyisɛ be bala pou be sɛɛ yɛɛ nↄↄdokoloŋ nyi baa kyaa weeya akalansɛɛ ŋaale na baa nyiŋ debaŋ fane. Mↄna kenaŋ wↄle na kaboena nyi baa bese kↄŋ dↄŋa gyaŋ bileŋ, na ↄbↄnsam be nyiŋ gbɛɛ kaa kɛɛse wↄ, nyi keŋ bↄↄ tale kyaŋ ba wose dↄↄ ya.
46007006	Mɛɛ yako ŋon nombia kɛŋa baa ŋgba kpene keŋ doo na ke gbɛɛ nɛ, mↄna ka te yɛɛ mmaraa te mɛɛ fa ŋon ya.
46007007	Nyi balaŋ pou deŋ doo ŋgba maŋ nɛ nafↄ me gyae, mↄna walaŋ kamasɛ dana kpene keŋ Wurubuarɛ be fa e. Ŋolo dana kei, te ŋolo mↄ wui yɛɛ kpoo.
46007008	Dayarase na liala dↄↄ nɛ, nyi beŋ kyaa ŋgba maŋ nɛ keŋ nyi bↄↄ yale ya na nafↄ me gyae.
46007009	Mↄna akpaa nyi bↄↄ gyae baa tale kyaŋ ba wose ya na, dei nyi baa yala. Nawolo nyi be yale na dei kela keŋ baa kyaa na ba wose ke kyaŋ wↄ.
46007010	Ala na baala yalala baŋ dↄↄ mɛɛ yako ŋon nyi, alo na bɛɛ ↄ baale ya. Na maŋ ne yako na nombii kei ya, mↄna ka lee de Gbeŋgyoo Wurubuarɛ gyaŋ.
46007011	Akpaa alo de bɛɛ ↄ baale na, kaboena nyi waa kyaa mena. Te akpaa ↄ be gyae waa tale kyaa ya na, kaboena nyi waa bese gyu ↄ baale ŋon gyaŋ na ŋon na e kabese bom. Mena mↄ te tekaboena nyi baale waa bɛɛ ↄ wɛɛle ya.
46007012	Te balaŋ akaŋ baŋ mↄ nɛ mɛɛ yako wↄ nyiaa, kei ta lee de Gbeŋgyoo Yesu gyaŋ ya mↄna ka lee me gyaŋ, akpaa Kristo baale ŋolo yala na alo ŋon ↄ te yɛɛ Kristo alo e ya, te alo ŋon de sɛɛ nyi waa kyaa ↄ gyaŋ na ↄ na bɛɛ e ya.
46007013	Mena mↄ te akpaa Kristo alo ŋolo yala na baale ŋon ↄ te yɛɛ Kristo baale e ya, te baale ŋon de sɛɛ nyi ŋon na alo ŋon baa kyaa na, alo ŋon na bɛɛ e ya.
46007014	Nawolo nyi lee Kristo alo ŋon dↄↄ nɛ, Wurubuarɛ te lɛɛ baale ŋon do. Mena mↄ te lee Kristo baale ŋon dↄↄ nɛ, Wurubuarɛ te lɛɛ alo ŋon do. Na mena ya na, nafↄ ɛ bia baŋ baa yɛɛ balaŋ baŋ ba wose dana ayimɛɛ Wurubuarɛ siaman. Te nɛnɛɛ dↄↄ Wurubuarɛ te lɛɛ wↄ do.
46007015	Mↄna akpaa ŋon ↄ bɛɛ lɛɛ Kristo di ya nɛ de bɛɛ nyi ↄ be kyaa yale keŋ tɛɛ ya na, yela e waa ta. Kolo be kyaa keŋ ne tↄ Kristo alo yaa Kristo baale gbɛɛ lee mena nombia kɛŋa man ya. Nawolo nyi Wurubuarɛ baake daa bo nyi de kaa kyaa wosefɛɛreŋ man.
46007016	Alo yalale, sena te nyaŋ ke tale gyeŋ nyi mberem lee nyaŋ dↄↄ na, n baale ŋon waa kaa lɛɛ Kristo di na waa nyiŋ nyeedoŋ kekpaa? Yaa baale yalale sena te nyaŋ ke tale gyeŋ nyi mberem lee nyaŋ dↄↄ na, n wɛɛle waa kaa lɛɛ Kristo di na waa nyiŋ nyeedoŋ kekpaa?
46007017	Mena dↄↄ kaboena nyi walaŋ kamasɛ waa kyaŋ kpene keŋ de Gbeŋgyoo Yesu ba mo boele e nɛ man, na waa kyaa ŋgba mena keŋ nafↄ ↄ kyaa pɛte Wurubuarɛ be baake e nɛ. Kei yɛna mmaraa keŋ mɛɛ mo fa Kristotena pou yenaŋ kamasɛ keŋ mee gyu nɛ.
46007018	Nyi akpaa ŋolo kara ↄ baala wose pɛte Wurubuarɛ baake e te ↄ kaa lɛɛ Kristo di na, kaboena nyi waa kyaa mena. Mena mↄ te akpaa ŋolo te kara ↄ baala wose ya te Wurubuarɛ baake te ↄ kaa lɛɛ Kristo di na, ŋon mↄ waa kyaa mena.
46007019	Nawolo nyi n kara n baala wose o, n te kare ya o, keŋ bee hia ya. Kpene keŋ ne hia yɛna nyi walaŋ kamasɛ waa di Wurubuarɛ mmaraase ŋan dↄↄ.
46007020	Kaboena nyi walaŋ kamasɛ waa kyaa ↄ kekyaabii keŋ man ↄ kyaa pɛte Wurubuarɛ be baake e nɛ.
46007021	Nyi akpaa n yɛɛ gbeŋi e pɛte Wurubuarɛ baake neŋ na, na yeli ke takaa neŋ ya. Mↄna akpaa nyi n ke tale nyiŋ gbɛɛ, keŋ n ka mo lese n wose lee gbeŋiri keŋ man na, yela n sia keyɛɛ.
46007022	Nawolo nyi walaŋ ŋon ↄ yɛɛ gbeŋi e pɛte Wurubuarɛ be baake e nɛ, ↄ ta bese gyooro bu Kristo man. Mena mↄ te walaŋ ŋon ↄ ba lee gbeŋiri man pɛte Kristo be baake e na, ↄ ta bese Kristo gbeŋi.
46007023	Wurubuarɛ lɛɛ ŋon bo na koya doŋ, mena dↄↄ ɛ na mo ɛ wose bese balaŋ gbeŋa ya.
46007024	Me tebia, mena keŋ walaŋ kamasɛ doo pɛte Wurubuarɛ be baake e nɛ, kaboena nyi waa kyaa mena fa Wurubuarɛ.
46007025	Dayarase dↄↄ, ma te lɛɛ ta mmaraa daale lee de Gbeŋgyoo Yesu gyaŋ fa wↄ ya. Mↄna mee kolosi bo fa wↄ lee maŋ gbagba me nyansa man, ŋgba walaŋ ŋon de Gbeŋgyoo Wurubuarɛ be wii me waraŋase, te ↄ be yeli ɛ ne lɛɛ maŋ di nɛ.
46007026	Mo lee gyɛŋ wee kei tɛɛle nombia kedoo dↄↄ nɛ, kpene keŋ mɛɛ gyueŋ yɛna nyi walaŋ kamasɛ waa kyaa ↄ kekyaabii.
46007027	Akpaa n te yale na, na bɛɛ yale keŋ ya. Te akpaa n te yala ta ya na, na gyae yale gbɛɛ ya.
46007028	Mↄna akpaa nyi n yale na, ka te yɛɛ dukum ke ya. Te akpaa alebu mↄ de yale na, ka te yɛɛ dukum ke ya. Mↄna baŋ bↄↄ yale nɛ, baa naa diyem ba kekyaa man. Mena dↄↄ te mɛɛ gyae maa lese ŋon lee ke man.
46007029	Me tebia, kpene keŋ mɛɛ gyae maa yako ŋon yɛna nyiaa, dↄↄ gyae dɛɛ kyaa tɛɛle kei dↄↄ kyare ya, mena dↄↄ lee gyɛŋ ne gyu nɛ, ɛmɛɛ baŋ ɛ be yale na, ɛ kyaa ŋgba ɛ te yala ta ya nɛ.
46007030	Balaŋ baŋ bee di walaŋsa nɛ, baa kyaa ŋgba balaŋ baŋ bↄↄ ne di walaŋsa ya nɛ. Balaŋ baŋ bee di gyoŋ nɛ, baa kyaa ŋgba balaŋ baŋ bↄↄ ne di gyoŋ ya nɛ. Te balaŋ baŋ bɛɛ lɛɛ abↄↄ nɛ, baa kyaa ŋgba abↄↄ ŋan bɛɛ lɛɛ nɛ te yɛɛ be wui ya nɛ.
46007031	Balaŋ baŋ bↄↄ mo be sia gyakaa tɛɛle kei dↄↄ abↄↄ keyɛɛ dↄↄ nɛ, baa kyaa ŋgba balaŋ baŋ ba agyueŋ be gyakaa tɛɛle kei dↄↄ abↄↄ kɛŋa dↄↄ ya nɛ. Nawolo nyi tɛɛle kei, na ka abↄↄ pou ne gyu ↄto baa.
46007032	Mɛɛ gyae nyi nafↄ yaa lee ɛ kayeyɛɛ pou man. Baale ŋon ↄ be dana alo ya na, wa agyueŋ pou gyakaa bo de Gbeŋgyoo Yesu Kristo tom keyɛɛ dↄↄ, lee mena keŋ waa yɛɛ na ↄ nombia ka gyoo de Gbeŋgyoo sia.
46007033	Mↄna baale ŋon ↄ be yale dↄↄ, wa agyueŋ gyakaa bo tɛɛle kei abↄↄ dↄↄ, lee mena keŋ waa yɛɛ na ↄ nombia ka gyoo ↄ wɛɛle sia.
46007034	Lee mena dↄↄ wa agyueŋ te kpase ala. Mena mↄ te alo yaa alebu keteŋ ŋon ↄ te yala ta ya na, wa agyueŋ gyakaa bo de Gbeŋgyoo Yesu tom keyɛɛ dↄↄ. Lee mena keŋ waa mo ↄ wose pou fa de Gbeŋgyoo, na ayimɛɛ be doo ↄ man ya. Mↄna alo yalale dↄↄ, wa agyueŋ pou gyakaa bo tɛɛle kei abↄↄ dↄↄ, lee mena keŋ waa yɛɛ na ↄ nombia ka gyoo ↄ baale sia.
46007035	Ɛmɛɛ gbagba ɛ deeli dↄↄ te mɛɛ yako nombia kɛŋa, te yɛɛ nyi mɛɛ tↄ ŋon kolo gbɛɛ bo ya. Mↄna mɛɛ gyae ɛ ke kyaa na ɛ ke yɛɛ kpene keŋ kaboena, na ɛ ka mo ɛ konↄↄ pou fa de Gbeŋgyoo Yesu kekpaa.
46007036	Nyi akpaa baale ŋolo de kɛɛ nyi, ↄ be gyae waa tale kyaŋ ↄ wose kyaa daa alebu ŋon ŋon na e be bake see nyi baa yala dↄŋa ya, te ↄ kɛɛ nyi alebu ŋon ne ŋmɛɛ na, ɛ yela waa kpeo alo ŋon bileŋ. Kei te yɛɛ nombiikum ya.
46007037	Mↄna walaŋ ŋon ŋon gbagba de yako ↄ konↄↄ man nyi waa tale kyaŋ ↄ wose keŋ ŋolo ta ŋere e ya, te ŋon gbagba ne tale di ↄ wose dↄↄ, te ↄ yɛɛ wa agyueŋ nyi ↄ be gyae waa yala alebu keteŋ ŋon ya na, ŋon mↄ te yɛɛ ke nideli.
46007038	Mena dↄↄ walaŋ ŋon ↄ yala alebu keteŋ ŋon na, ↄ te yɛɛ ke nideli. Te ŋon mↄ ↄ bɛɛ ↄ te yala alebu keteŋ ŋon ya na, ŋon mↄ ta bese yɛɛ gbaa.
46007039	Akpaa alo yalale baale kyaa na ↄ sia keŋ ↄ ta yeŋa ta ya na, yale mmaraa keŋ ne bake alo ŋon. Mↄna akpaa ↄ baale ŋon da yem na, gbɛɛ doo nyi waa tale yala baale ŋon ŋon gbagba ne gyae. Mↄna waa kɛɛ nyi baale ŋonaŋ yɛɛ Kristo walaŋ e.
46007040	Maŋ ma agyueŋ man na, akpaa ↄ kyaa mena ↄ te yale bela ya na, waa di gyoŋ nideli kela, te ma gyeŋ mↄ nyi Wurubuarɛ feliŋ ŋon doo maŋ mↄ man.
46008001	Nɛnɛɛ mɛɛ gyae maa kolosi fa ŋon lee bane weenɛɛ wose man. Ke yɛɛ ampaŋ ke nyi walaŋ kamasɛ gyeŋ nombia, mↄna mena nombia kagyeŋ kei ne yeli walaŋ ne gyↄ ↄ konↄↄ wola ↄ wose bo, te balaŋ kegyae ne yele la Kristotena ne tale kyↄ dↄŋa na baa seŋ nideli ba kelɛɛdi man.
46008002	Akpaa walaŋ na gyueŋ nyi ↄ gyeŋ nombia nɛ, ↄtenate ba gyeŋ kolo ya. Nawolo nyi ↄ ba gyeŋ ŋgba mena keŋ kaboena nyi waa gyeŋ nɛ ya.
46008003	Mↄna walaŋ ŋon ↄ ne gyae Wurubuarɛ na, ŋon mↄ te Wurubuarɛ gyeŋ.
46008004	Mena dↄↄ lee bane weenɛɛ kedi wose man nɛ, da gyeŋ nyi bane te yɛɛ kolo ke tɛɛle kei dↄↄ ya, te da gyeŋ mↄ nyi Wurubuarɛ dokoloŋ kyaa la.
46008005	Doo nyi bɛɛneŋ na gbeŋgyoona burum kyaa. Nyi akpaa bɛɛneŋ baŋ balaŋ ne baake wↄ nyi be gbeŋgyoona nɛ kyaa adido bo o, yaa be kyaa tɛɛle kei dↄↄ bo o nɛ,
46008006	daa dↄↄ Wurubuarɛ dokoloŋ kooŋ te de dana. Ŋon yɛna de kya ŋon kpene kamasɛ ba lee ↄ gyaŋ, te ŋon mↄ dↄↄ te de dana nyeedoŋ. Gbeŋgyoo dokoloŋ kooŋ mↄ te de dana, ŋon yɛna Yesu Kristo. Ↄ dↄↄ te Wurubuarɛ tɛɛwↄ yɛɛ kpene kamasɛ, te ŋon mↄ dↄↄ te de dana nyeedoŋ.
46008007	Mↄna na balaŋ pou gyeŋa na mena nombii kei ya. Nawolo nyi bane nombia ta gyoo be man nideli keŋ nyi akpaa be di mena weenɛɛ kɛŋa na, ne yɛɛ wↄ nyi be te di bane weenɛɛ. Te keŋ ba kelɛɛdi taŋ doŋ dↄↄ ya nɛ, na ne yɛɛ wↄ nyi be ta mo ayimɛɛ tina ba wose.
46008008	Mↄna weenɛɛ be gyae ke tale mo daa benaa na Wurubuarɛ ya. Akpaa de di ŋa o, yaa de te di ŋa ya nɛ, ŋe bɛɛ wↄlɛɛ daa na Wurubuarɛ nsana ya.
46008009	Mↄna ɛ kɛɛ ke nideli nyi gbɛɛ keŋ ɛ dana nyi ɛ ke tale di mena weenɛɛ ŋenaŋ nɛ, na bese kateesa fa walaŋ ŋon ↄ kelɛɛdi taŋ doŋ nɛ ya.
46008010	Akpaa walaŋ ŋon ↄ kelɛɛdi taŋ doŋ ya nɛ de naa nyi nyaŋ ŋon n gyeŋ nombia kɛŋa kyaa bane deni man n ne dii na, ŋgba n na wola e gbɛɛ baa nyi waa ta di bane dɛɛ weenɛɛ?
46008011	Mena dↄↄ n nombia kagyeŋ beiŋ gyae ke yela n dↄↄ ŋon ↄ kelɛɛdi taŋ doŋ ya, te Kristo ba yem lɛɛ ↄ nyee nɛ, waa yo Wurubuarɛ gbɛɛ man.
46008012	Nyi akpaa n yɛɛ dukum kei dinↄↄ tia n dↄↄ ŋon ↄ kelɛɛdi taŋ doŋ ya, te n yeli ↄ konↄↄ man nombia de yↄkↄse lee ↄ kelɛɛdi man nɛ, na n te yɛɛ dukum tia Kristo.
46008013	Mena dↄↄ akpaa nyi bane weenɛɛ ŋan maa di, ne gyae la ke yela me dↄↄ ke yala gyoo dukum man yeyɛɛ na, kenaŋ na mↄↄ gyae maa di ŋa korakora bela ya. Nawolo nyi mↄↄ ne gyae nyi me dↄↄ ke yala gyoo dukum man yeyɛɛ ya.
46009001	Ɛ ne kɛɛ maŋ nɛ ma te yɛɛ Kristo kpilale e yee? Me doo ŋolo tɛɛ? Ma te yɛɛ walaŋ ŋon mↄↄ naa de Gbeŋgyoo Yesu Kristo na me sia yee? Na ma tom keŋ mↄↄ yɛɛ ɛ man nɛ, yele la te ɛ lɛɛ de Gbeŋgyoo Yesu di yee?
46009002	Akpaa nyi baale bɛɛ lɛɛ maŋ do nyi me yɛɛ Kristo kpilale e ya na, ɛmɛɛ dↄↄ ɛ te lɛɛ maŋ do. Nawolo nyi mena keŋ ɛ be lɛɛ Kristo di te ɛ ɛmɛɛ na e be yɛɛ dokoloŋ nɛ, na lese la wola nyi me yɛɛ Kristo kpilale e.
46009003	Nombia kɛŋa te mɛɛ mo tiranↄↄ fa baŋ bɛɛ yako nyi ma te yɛɛ Kristo kpilale e ya nɛ.
46009004	Mena dↄↄ tekaboena nyi baa fa daa weenɛɛ na loŋ yee?
46009005	Mena dↄↄ tekaboena nyi daa mↄ dɛɛ yala ala baŋ be yɛɛ Kristotenawↄ, na baa ta sila daa ŋgba mena keŋ bee sila Pita na Kristo kpilala akaŋ baŋ, na de Gbeŋgyoo Yesu ↄ naabia baŋ nɛ yee?
46009006	Yaa daa na Banabase daageŋ te kaboena nyi dɛɛ yɛɛ tom, na dɛɛ mo kɛɛ da wose dↄↄ?
46009007	Yoonↄↄte woŋti ne gyuu na yoo, te ŋon gbagba ne tↄ ↄ wose kom? Yaa wↄↄfarale woŋti kyaa la keŋ ↄ ne fara wↄↄ, te ↄ bee dii lee wↄↄ kenaŋ man ya? Wonembia kɛɛlere woŋti kyaa la, keŋ ↄ ne kɛɛle wonembia te ↄ bee di be naane ya?
46009008	Denibalaŋ agyueŋ yaa me dana mee kolosi nombia kɛŋa yaa? Koa, Wurubuarɛ mmaraase ŋan mↄ na wolo mena.
46009009	Nawolo nyi be ŋmarasewↄ do mmaraase ŋan Wurubuarɛ ba mo fa Mosesi nɛ man nyiaa, "Na bake nunkyue ŋon ↄ ne yɛɛ tom wↄↄman nɛ nↄↄ, na ↄ be nyiŋ di weenɛɛ ŋan ŋaale ya." Mena dↄↄ ɛ gyeŋ nyi nunkyue waraŋase yaa Wurubuarɛ ne wii nɛ?
46009010	Na daa te Wurubuarɛ ne yako mena nombia kɛŋa fa yee? Ayi, daa te be ŋmarase ŋa fa. Nawolo nyi walaŋ ŋon ↄ na boolaa wↄↄ na ŋon ↄ ne gbee weenɛɛ nɛ, be popou loo gyakaa nyi baa nyiŋ kolo lee wↄↄ keŋ man.
46009011	Wurubuarɛ nombia ŋan dↄↄ kolosi fa ŋon nɛ, ŋe yɛɛ yaa ŋgba abↄↄ ŋan dↄↄ duu ɛ man nɛ. Mena dↄↄ akpaa ɛmɛɛ mↄ ɛ fa daa tɛɛle kei dↄↄ abↄↄ na, ta kela ŋon?
46009012	Akpaa nyi ɛ ne kyↄ baale lee gbɛɛ kei man na, tekaboena nyi yaa kyↄ daa kela wↄ yee? Mↄna daa ta mo mena gbɛɛ kei dↄↄ ŋere ŋon ya. De kyaŋa da wose te da seŋawↄ keŋkeŋ nombia kɛŋa pou man, na dↄↄ nyiŋ tↄ Kristo nombia kpaakpaa ŋan gbɛɛ ya.
46009013	Mena dↄↄ ɛ ba gyeŋ nyi balaŋ baŋ bɛɛ yɛɛ tom Wurubuarɛ ↄsom deni dinaa keŋ man nɛ, bee nyiŋ be weenɛɛ bo lee botↄↄ yee? Te na botↄↄ keŋ bee deesi fa Wurubuarɛ nɛ, te somra baŋ mↄ na nyiŋ be weenɛɛ lee yee?
46009014	Mena ke te de Gbeŋgyoo mↄ yakowↄ nyiaa, balaŋ baŋ bee kolosi nombia kpaakpaa ŋan nɛ, kaboena nyi baa nyiŋ be weenɛɛ lee nombia kpaakpaa ŋan kekolosi man.
46009015	Mↄna me ta mo mena gbɛɛ keŋ me dana nɛ, yɛɛ kolo ya. Te mↄↄ ne ŋmarase nombia kɛŋa fa ŋon, na ke yela ɛ ke yɛɛ mena abↄↄ kɛŋa fa maŋ ya. Nyi ma yem gba na dei kela nyi ŋolo ke fa maŋ kolo, keŋ gyae ketↄ maŋ gbɛɛ na mↄↄ nyiŋ gyↄ me konↄↄ wola ma wose lee tom keŋ mɛɛ yɛɛ nɛ man ya.
46009016	Mↄna gbɛɛ be doo nyi maa wola ma wose lee nombia kpaakpaa kɛŋa kekolosi dↄↄ ya, nawolo nyi me gyae o, ma te gyae ya o, ke yɛɛ kpene keŋ ke taŋ doo nyi maa kolosi nombia kpaakpaa ŋenaŋ. Akpaa ma te yako nombia ŋenaŋ ya na, maa laako.
46009017	Nyi akpaa maŋ gbagba kegyaebii man te mee kolosi nombia kpaakpaa kɛŋa na, maa nyiŋ kom ketↄ. Mↄna akpaa te yɛɛ maŋ gbagba kegyaebii man ya na, kenaŋ na mɛɛ yɛɛ tom keŋ de Gbeŋgyoo Yesu ba mo fa maŋ nyi kaboena nyi maa yɛɛ nɛ bo.
46009018	Woŋ yɛna kom keŋ baa tↄ maŋ? Keŋ yɛna nyi maa yako nombia kpaakpaa ŋan fa balaŋ keŋ nyi me na lɛɛ kolo ya. Te mↄↄ gyae maa mo gbɛɛ keŋ me dana nombia kpaakpaa kɛŋa keyako man nɛ, mo gyae kolo fa ma wose ya.
46009019	Doo nyi me kyae ma wose dↄↄ keŋ ma te yɛɛ ŋolo gbeŋi e koraŋ ya nɛ, me ta mo ma wose besena gbeŋi fa balaŋ pou, na maa nyiŋ yela be man balaŋ burum kekↄŋ Kristo gyaŋ.
46009020	Akpaa me gyu Gyudatena gyaŋ na, mɛɛ yɛɛ ma wose ŋgba Gyuda baale nɛ, na maa nyiŋ yela be man balaŋ burum kekↄŋ Kristo gyaŋ. Te akpaa me gyu balaŋ baŋ be doo Mosesi mmaraa keŋ tɛɛ na, mɛɛ yɛɛ ma wose ŋgba walaŋ ŋon ↄ doo mmaraa keŋ tɛɛ nɛ, mↄna mↄↄ doo ke tɛɛ ya. Mɛɛ yɛɛ mena na maa nyiŋ yela be man balaŋ burum kekↄŋ Kristo gyaŋ.
46009021	Mena mↄ te akpaa me gyu balaŋ baŋ bↄↄ doo Gyudatena mmaraa keŋ tɛɛ ya nɛ gyaŋ na, mɛɛ yɛɛ ma wose ŋgba walaŋ ŋon ↄ be doo mmaraa kenaŋ tɛɛ ya nɛ. Mↄna ma te yɛɛ walaŋ ŋon mↄↄ doo Wurubuarɛ mmaraa tɛɛ ya. Me doo Kristo mmaraa tɛɛ. Mɛɛ yɛɛ mena na maa nyiŋ yela be man balaŋ burum baŋ bↄↄ doo mmaraa kenaŋ tɛɛ ya nɛ kekↄŋ Kristo gyaŋ.
46009022	Akpaa me lii balaŋ baŋ ba kelɛɛdi taŋ doŋ ya nɛ gyaŋ na, mɛɛ yɛɛ ma wose ŋgba baŋ nɛ, na maa nyiŋ yela be man balaŋ burum kekↄŋ Kristo gyaŋ. Me ta mo ma wose yɛɛ kpene kamasɛ fa balaŋ pou, na maa yɛɛ mena keŋ maa tale nɛ, na maa nyiŋ yela be man balaŋ burum kekↄŋ Kristo gyaŋ.
46009023	Wurubuarɛ nombia kpaakpaa ŋan dↄↄ te mɛɛ yɛɛ kɛŋa pou, na maŋ mↄ kenyiŋ abↄↄ kpaakpaa ŋan gyae ka lee ŋe man kↄŋ nɛ.
46009024	Ɛ ba gyeŋ nyi balaŋ burum ne yeu baa lɛɛ yele na, be popou ne yeu mↄna walaŋ dokoloŋ ne lɛɛ na yele yee? Mena dↄↄ ɛmɛɛ mↄ ɛ kyaŋ ɛ wose na ɛ ke yeu nideli, na ɛ ke nyiŋ yele keyeu keŋ man.
46009025	Walaŋ kamasɛ ŋon ↄ ne desina ↄ wose fa keyeu na, ↄ ne di keyeu mmaraase ŋan pou dↄↄ. Ↄ ne yɛɛ kɛŋa pou bo fa yele keŋ be gyae ke kyare ya nɛ. Mↄna daa ne yɛɛ Kristo tom keŋ dɛɛ mo nyiŋ yele keŋ gyae ke doo kekpaakekpaa nɛ bo.
46009026	Mena dↄↄ mↄↄ ne yeu ŋgba walaŋ ŋon ↄ ba gyeŋ keŋ dↄↄ te ↄ ne yeu nɛ ya, te mↄↄ ne yoo mↄ ŋgba walaŋ ŋon ↄ ne fuŋii wa akↄta do feliŋ man yakaa yakaa nɛ ya.
46009027	Mↄna maŋ dↄↄ mɛɛ naase ma wose diyem, te mɛɛ yɛɛ ke ŋgba me gbeŋi nɛ. Na wee daale dekↄŋ nyi ma kekolosi Kristo nombia ŋan fa balaŋ taŋ wↄle nɛ, na bↄↄ lese maŋ see yenaŋ keŋ mↄↄ nyiŋ yele ya.
46010001	Me tebia, mɛɛ gyae ɛ ke tↄↄse kpene keŋ be tuŋ de naanaↄ baŋ bↄↄ sila Mosesi nɛ. Wurubuarɛ moo ↄ debuŋta wuu wↄ, te ↄ yela ba gyoowↄ ɛpo yayam keŋ man lee.
46010002	Wurubuarɛ ka mo ↄ debuŋta keŋ wuu wↄ, na ↄ ke yela be ka gyoo ɛpo yayam keŋ man lee nɛ, nawolo baa nyi be sↄↄ wↄ Wurubuarɛ loŋ baa te ba bese Mosesi silala.
46010003	Be popou dii weenɛɛ ŋan ba lee Wurubuarɛ gyaŋ kaa yala nɛ,
46010004	te be popou nyↄↄ loŋ keŋ Wurubuarɛ be yeli kↄↄ lee boe keŋ man nɛ. Mena boe kenaŋ yɛna Kristo gbagba, ŋon na ↄ kpuɛ na wↄ ba keta man nɛ.
46010005	Mↄna be man balaŋ burum nombia ta gyoo Wurubuarɛ sia ya, mena dↄↄ ba yekeewↄ leki depampaa dinaa keŋ man.
46010006	Be nombia kɛŋa pou yɛɛ kpene keŋ dɛɛ kɛɛ na dɛɛ kasee, na dↄↄ yɛɛ nombiakumɛɛ ŋgba baŋ nɛ ya.
46010007	Ɛ na som bɛɛneŋ ŋgba mena keŋ be man baale be yɛɛ nɛ ya. Wurubuarɛ nombia aŋmaraseŋ see yakowↄ nyiaa, "Balaŋ baŋ tisiwↄ kyakee na bee dii na bɛɛ nyↄↄ, te ba korowↄ bɛɛ yɛɛ nombia nkaraŋkaraŋ."
46010008	Mena dↄↄ ɛ na yɛɛ kafoŋ ŋgba mena keŋ bↄↄ yɛɛ kafoŋ nombia, te be man balaŋ kakpoŋse saobatooro (23,000) ba yem wee dokoloŋ nɛ ya.
46010009	Tekaboena nyi dɛɛ teese Wurubuarɛ nↄↄman, ŋgba mena keŋ be man baale be yɛɛ te ↄ be yeli doma be kaa koe wↄ nɛ ya.
46010010	Tekaboena nyi dɛɛ toroŋ ŋgba mena keŋ be man baale ba toroŋ, te Wurubuarɛ be yeli ↄ kpilale ŋon ↄ na koe balaŋ nɛ be kaa koe wↄ nɛ ya.
46010011	Mena nombia kɛŋa pou kↄŋae be dↄↄ na balaŋ ka mo kasee kolo. Te be ŋmarase ŋa bo see na baa mo faree daa, nawolo nyi de kyaa debaŋ keŋ tɛɛle kei ne gyu kↄ ↄto nɛ man.
46010012	Mena dↄↄ nyaŋ walaŋ ŋon ne yɛɛ neŋ nyi n seŋɛɛ keŋkeŋ nɛ, kɛɛ n wose nideli keŋ nyi n ba lee yala ya.
46010013	Kekɛɛsekɛɛ daale te kↄŋa ta ɛ dↄↄ, keŋ nyi ke dinↄↄ te kↄŋa ta ŋolo dↄↄ see ya. Mↄna Wurubuarɛ ne di ↄ nombia dↄↄ, mena dↄↄ ↄ be gyae waa yela kekɛɛsekɛɛ keŋ kela ŋon nɛ kekↄŋ ɛ dↄↄ ya. Te akpaa nyi kekɛɛsekɛɛ de kↄŋ ɛ dↄↄ na, waa wola ŋon gbɛɛ keŋ ɛ ka mo seŋ keŋkeŋ na ɛ ke tale di ke dↄↄ.
46010014	Mena dↄↄ me gyoona kpaakpaa, ɛ lese ɛ wose lee bɛɛneŋ ↄsom man.
46010015	Mee kolosi baa fa ɛmɛɛ nyansatena. Ɛmɛɛ gbagba ɛ gyoo me nombia ŋan man na ɛ ke kɛɛ kpene keŋ mɛɛ yako nɛ.
46010016	Debaŋ keŋ dee di de Gbeŋgyoo weenɛɛ ŋan ↄ kpa dee di na dɛɛ mo tↄↄse e nɛ, leenↄↄ keŋ dɛɛ sola Wurubuarɛ wosefɛɛreŋ gyakaa ke dↄↄ pɛte dɛɛ nyↄↄ lee ke man nɛ, nawolo baa nyi daa na Kristo te yɛɛ dokoloŋ lee ↄ fatabo keŋ dↄↄ. Mena mↄ te bodobodo keŋ dɛɛ kpɛlɛɛ fa dↄŋa nɛ, nawolo baa nyi daa na Kristo te yɛɛ dokoloŋ lee ↄ wosenaane man.
46010017	Bodobodo dokoloŋ te dɛɛ mo kpala fa dↄŋa, mena dↄↄ daa balaŋ burum baŋ pou ta bese walaŋ dokoloŋ. Nawolo nyi bodobodo dokoloŋ kenaŋ te de popou diiwↄ.
46010018	Ɛ mo kɛɛ Iseraetena. Balaŋ baŋ bee di weenɛɛ ŋan bↄↄ mo deesi fa Wurubuarɛ nɛ, baŋ na Wurubuarɛ na bese na walaŋ dokoloŋ.
46010019	Mena dↄↄ sena yaa me nombia kɛŋa na wolo baa? Bane yɛɛ kolo ke, yaa weenɛɛ ŋan bɛɛ mo deesi fa bane nɛ yɛna kolo?
46010020	Koa, kpene keŋ mɛɛ wolo yɛna nyiaa, weenɛɛ ŋan bane somra na mo deesi fa banɛɛ nɛ, te yɛɛ nyi Wurubuarɛ te bɛɛ mo deesi fa ya. Feliŋkumɛɛ te bee deesi fa, mena dↄↄ mↄↄ ne gyae nyi ɛmɛɛ na feliŋkumɛɛ ke yɛɛ dokoloŋ ya.
46010021	Ɛ be gyae ɛ ke tale mo de Gbeŋgyoo Kristo leenↄↄ nyↄↄ, na ɛ ka bese mo feliŋkumɛɛ mↄ leenↄↄ nyↄↄ ya. Te be gyae ke de nyi ɛ ke di de Gbeŋgyoo Kristo nyefale man, na ɛ ka bese ke di feliŋkumɛɛ mↄ nyefale man ya.
46010022	Dɛɛ gyae baa nyi de Gbeŋgyoo Wurubuarɛ ka gyeŋ baŋ? Yaa dɛɛ kɛɛ da wose baa nyi de dana doŋ kela e?
46010023	"Gbɛɛ doo nyi dɛɛ yɛɛ kpene kamasɛ" mↄna na ŋe popou danaana tↄnↄↄ ya. "Gbɛɛ doo nyi dɛɛ yɛɛ kpene kamasɛ" mↄna na ŋe popou ne gyae la ke yela dɛɛ bee ya.
46010024	Ŋolo na gyae ŋon gbagba wui deeli ya, mↄna waa gyae ↄ tebia wui deeli bo.
46010025	Naane kamasɛ keŋ bɛɛ yↄↄ kebu man nɛ ɛ ke tale lɛɛ di, mↄna na bↄↄse naane keŋ dalee na ke yela ŋolo konↄↄ man nombia ke yↄkↄse e ya.
46010026	Nawolo nyi Wurubuarɛ nombia aŋmaraseŋ see ne yako nyiaa "Tɛɛle kei na kpene kamasɛ keŋ doo ke man nɛ pou, yɛɛ de Gbeŋgyoo Wurubuarɛ wui."
46010027	Akpaa walaŋ ŋon ↄ te yɛɛ Kristo baale e ya de baake ŋon nyi ɛ kaa di, te ke yɛɛ keŋ ɛ ke di na, ɛ gyu ke di mↄna ɛ na bↄↄse weenɛɛ ŋan dalee na ŋolo konↄↄ man nombia ke yↄkↄse e ya.
46010028	Mↄna akpaa ŋolo de yako ŋon nyi, "Weenɛɛ kɛŋa yɛɛ bane dɛɛ weenɛɛ ŋa na," lee walaŋ ŋon ↄ be yako ŋon nɛ, na balaŋ akaŋ baŋ konↄↄ man nombia dↄↄ ɛ na di ŋa ya.
46010029	Na ɛmɛɛ gbagba konↄↄ man nombia dↄↄ ya, mↄna walaŋ ŋon ↄ be yako ŋon nɛ konↄↄ man nombia dↄↄ. Nawolo nyi ŋolo konↄↄ man nombia be gyae ke tale tↄ maŋ gbɛɛ, nyi me na yɛɛ kpene keŋ me dana gbɛɛ nyi maa yɛɛ nɛ ya.
46010030	Mↄna akpaa me fane fa Wurubuarɛ karaŋ te me di weenɛɛ kɛŋa na, woŋ dↄↄ te ŋolo waa bu maŋ fↄↄ lee weenɛɛ kɛŋa kedi dↄↄ?
46010031	Mena dↄↄ kpene kamasɛ keŋ ɛ ne dii yaa ɛ ne nyↄↄ, yaa kpene kamasɛ keŋ ɛ ne yɛɛ na, ɛ yɛɛ ŋe popou mo lese Wurubuarɛ yele.
46010032	Ɛ na yeli ɛ nombia ayɛɛsa ke tↄ Gyuda baale, yaa Giriki baale yaa Kristo walaŋ kamasɛ gbɛɛ ya.
46010033	Mena mↄ te mɛɛ yɛɛ kakyeŋ maa yɛɛ kpene kamasɛ, na ka gyoo walaŋ kamasɛ sia lee gbɛɛ kamasɛ man. Nawolo nyi mↄↄ ne gyae maŋ gbagba me deeli ya, mↄna balaŋ pou deeli te mɛɛ gyae, na de Gbeŋgyoo Yesu Kristo ke nyiŋ lɛɛ ba nyee.
46011001	Ɛ kasee me dinↄↄ ŋgba mena keŋ maŋ mↄ ne kasee Kristo dinↄↄ nɛ.
46011002	Mɛɛ kɛlɛɛ ŋon ŋgba mena keŋ ɛ ne tↄↄse maŋ ɛ nombia pou man, te ɛ dana me nombia ŋan mↄↄ wola ŋon man nideli nɛ.
46011003	Mↄna mɛɛ gyae ɛ ka gyeŋ nyi baale kamasɛ nyee yɛna Kristo, te alo mↄ nyee yɛna ↄ baale te Kristo mↄ nyee yɛna Wurubuarɛ.
46011004	Mena dↄↄ baale kamasɛ ŋon ↄ ne fane yaa ↄ ne kolosi Wurubuarɛ nombia balaŋ man, te ↄ mo kolo wu ↄ nyee na ↄ ta do ↄ nyee desɛŋ.
46011005	Mena mↄ te alo kamasɛ ŋon ↄ ne fane yaa ↄ ne kolosi Wurubuarɛ nombia balaŋ man, te ↄ ta mo kolo wu ↄ nyee ya na ↄ ta do ↄ nyee desɛŋ. Na yɛɛ yaa ŋgba ↄ gbee ↄ nyee baa nɛ.
46011006	Nyi akpaa alo bɛɛ gyae nyi waa mo kolo wu ↄ nyee ya na, kenaŋ na kaboena nyi waa tisi ↄ nyee. Te akpaa desɛŋ dana alo ŋon nyi waa tisi ↄ nyee yaa ↄ be tale gbee ↄ nyee ya nɛ, kenaŋ na kaboena nyi waa mo kolo wu ↄ nyee.
46011007	Tekaboena nyi baale waa mo kolo wu ↄ nyee ya, nawolo nyi Wurubuarɛ yɛɛ baale bo ŋon gbagba dinↄↄ man na waa mo lese ŋon Wurubuarɛ gyoorobiiri wola. Mↄna alo dↄↄ ↄ na lese baale gyoorobiiri bo wola.
46011008	Nawolo nyi na baale te Wurubuarɛ lesewↄ lee alo man ya, mↄna alo te ↄ lesewↄ lee baale man.
46011009	Na alo dↄↄ te Wurubuarɛ yɛɛ baale ya, mↄna baale dↄↄ te Wurubuarɛ yɛɛ alo.
46011010	Nombia kɛŋa na Wurubuarɛ kpilala baŋ mↄ dↄↄ nɛ, kaboena nyi alo waa mo kolo wu ↄ nyee na ka wola nyi ↄ doe ↄ baale tɛɛ.
46011011	De Gbeŋgyoo Yesu siaman na alo be kyaa ↄ wose dↄↄ ya, te baale mↄ be kyaa ↄ wose dↄↄ ya. Be popou kyaa bo fa dↄŋa.
46011012	Nawolo nyi ŋgba mena keŋ alo ba lee baale man nɛ, mena mↄ te alo na lolana baale. Te kpene kamasɛ mↄ na lee bo Wurubuarɛ gyaŋ.
46011013	Ɛmɛɛ gbagba ɛ gyoo nombia kɛŋa man kɛɛ. Dei nyi alo waa fane fa Wurubuarɛ keŋ nyi ↄ na mo kolo wu ↄ nyee yee?
46011014	Daa gbagba de nombia ayɛɛsa bɛɛ wola daa nyi akpaa baale de tina ↄ nyeenyↄↄse yela te da gyoo kusuu na, ke yɛɛ desɛŋ ke yee?
46011015	Mↄna akpaa alo dana nyeenyↄↄse burum na, ne yeli ↄ ne yɛɛ kyeo. Nawolo nyi Wurubuarɛ faa e nyeenyↄↄse dↄↄloŋ bo nyi ŋe dee wu ↄ nyee.
46011016	Akpaa ŋolo ne gyae waa lɛɛ nombia kɛŋa aŋmaareŋ na, daa na Kristotena akaŋ baŋ pou nombia ayɛɛsa bɛɛ wolo nyi dɛɛ lɛɛ nombia kɛŋa aŋmaareŋ ya.
46011017	Nɛnɛɛ lee nombia ŋan mɛɛ gyae maa kolosi fa ŋon debokeiman nɛ dↄↄ, mↄↄ ne kɛlɛɛ ŋon ya. Nawolo nyi ɛ gyaŋee ɛ ka som na, bɛɛ mo kolo kpaakpaa kↄŋ ya. Na bese wↄlɛɛ abↄↄ bo kpu.
46011018	Nombii gyaŋgbate yɛna nyi, mee nyii nyi ɛmɛɛ Kristotena dikpii keŋ de gyaŋee na ɛ ne kpase kpookpoo, te mɛɛ lɛɛ nombia kɛŋa ŋaale di.
46011019	Nawolo nyi kaboena nyi kekpase kpookpoo kei dɛɛ kↄŋ ɛ man, na ke nyiŋ lese baŋ be gbɛɛneŋ tenɛɛ Wurubuarɛ siaman nɛ wola.
46011020	Ɛ kyaa gyaŋee ɛ ke di na, te yɛɛ de Gbeŋgyoo weenɛɛ te ɛ ne dii ya.
46011021	Nawolo nyi ɛ gyaŋee ɛ ke di nɛ, walaŋ kamasɛ ne di ↄ wui weenɛɛ bo keŋ ɛ bɛɛ kyaa daa dↄŋa ya. Tanam na ko baale, te baale mↄ ne dii baa dɛɛse.
46011022	Ɛ ne yako baa nyi ɛmɛɛ gbagba be dana akpaŋalaŋse ŋan man ɛ ke di na ɛ ke nyↄↄ yee? Yaa ɛ ne gyae ɛ ke fulu Kristotena dikpii keŋ, na ɛ ka do balaŋ baŋ bↄↄ dana kolo ya nɛ desɛŋ? Woŋ nombia yaa ɛ ne gyae maa yako ŋon baa? Ɛ ne gyae nyi maa kɛlɛɛ ŋon? Koa, kɛŋa man dↄↄ mↄↄ gyae maa kɛlɛɛ ŋon ya.
46011023	Nawolo nyi kpene keŋ mↄↄ kasee lee de Gbeŋgyoo Yesu gyaŋ nɛ, keŋ yaa maŋ mↄ moowↄ mɛɛ wola ŋon nɛ. Nelim keŋ baa lese de Gbeŋgyoo Yesu fa nɛ ↄ moo bodobodo,
46011024	te ↄ kefane fa Wurubuarɛ karaŋ taŋ nɛ ↄ kɛrɛɛ ke te ↄ yakowↄ nyiaa, "Kei yɛna ma wosenaane keŋ Wurubuarɛ ba mo fa ŋon nɛ. Ɛ kyaa yɛɛ kei na ɛ ka mo tↄↄse maŋ."
46011025	Mena mↄ te be ke di weenɛɛ ŋan taŋ nɛ, ↄ moo leenↄↄ na soloŋ keŋ te ↄ yakowↄ nyiaa, "Kei yɛna me fatabo keŋ Wurubuarɛ ba mo yɛɛ nↄↄkebakesee wↄle. Ɛ kyaa yɛɛ kei debaŋ kamasɛ keŋ ɛ ke nyↄↄ ke nɛ, na ɛ ka mo tↄↄse maŋ."
46011026	Kei nawolo nyi debaŋ kamasɛ keŋ ɛ ke di bodobodo kei na ɛ ke nyↄↄ lee leenↄↄ kei man na, ɛ ne di de Gbeŋgyoo yeŋ keŋ adansɛɛ baa kelii wee keŋ waa bese kↄŋ.
46011027	Mena dↄↄ walaŋ kamasɛ ŋon ↄ ta mo gbɛɛ kpaakpaa di bodobodo kei, na waa nyↄↄ lee de Gbeŋgyoo leenↄↄ kei man ya nɛ, na ↄtenate te yɛɛ dukum baa. Nawolo nyi ↄ te bu de Gbeŋgyoo wosenaane na ↄ fatabo keŋ ya.
46011028	Mena dↄↄ kaboena nyi walaŋ kamasɛ waa gyoo ↄ wose man nideli, pɛna waa di bodobodo kei na waa nyↄↄ lee de Gbeŋgyoo leenↄↄ kei man.
46011029	Nawolo nyi walaŋ kamasɛ ŋon ↄ dii te ↄ nyↄↄ, te ↄ te lɛɛ do nyi de Gbeŋgyoo Yesu wosenaane na ↄ fatabo kenaŋ ya nɛ, na ↄtenate falaa ↄ wose baa.
46011030	Lee mena dↄↄ te ɛ man balaŋ burum baale wose yↄkↄsewↄ, te baale mↄ gyoo kaweese te baale mↄ yekeewↄ nɛ.
46011031	Mↄna nyi akpaa da gyoo da wose man nideli pɛte de di de Gbeŋgyoo weenɛɛ ŋan na, Wurubuarɛ be gyae waa bu daa fↄↄ ya.
46011032	Akpaa de Gbeŋgyoo de bu daa fↄↄ na ↄ ne wↄŋ da deŋele bo, na bↄↄ nyiŋ wↄlɛɛ daa kpu na tɛɛle kei dↄↄ balaŋ akaŋ baŋ ya.
46011033	Mena dↄↄ me tebia, akpaa ɛ kↄŋ kaa gyaŋee ɛ ke di na ɛ kyaa daa dↄŋa.
46011034	Mↄna akpaa nyi tanam na ko ŋolo na waa di lee ↄ dɛɛ pɛna waa kↄŋ, na ɛ kↄŋ kaa gyaŋee na bↄↄ nyiŋ bu ŋolo fↄↄ ya. Nyi akpaa me kↄŋ na, maa kaa wola ŋon nombia akaŋ ŋan man kpu.
46012001	Me tebia, mↄↄ ne gyae ɛ ke kyaa keŋ nyi ɛ ba gyeŋ kolo lee Wurubuarɛ feliŋ abↄↄ anefaŋ ŋan wose man ya.
46012002	Ɛ gyeŋ nyi debaŋ keŋ ɛ doo wiase man keŋ ɛ te lɛɛ ta Wurubuarɛ di ya nɛ, ɛ yela ba beo ŋon gyu bɛɛneŋ gyaŋ. Bɛɛneŋ kɛwↄ mↄ bɛɛ fa nyeedoŋ ya.
46012003	Mena dↄↄ mɛɛ gyae ɛ ka gyeŋ nyi walaŋ ŋon Wurubuarɛ feliŋ doo ↄ man nɛ, ↄ be gyae waa tale yako mmusuo nombia gyakaa Yesu dↄↄ ya. Te ŋolo mↄ be kyaa waa tale yako nyi Yesu yɛna ↄ Gbeŋgyoo, keŋ nyi Wurubuarɛ feliŋ be doo ↄtenate man ya.
46012004	Wurubuarɛ feliŋ ŋon abↄↄ anefaŋ kyaa kpookpoo, mↄna ŋe popou lee Wurubuarɛ feliŋ dokoloŋ ŋonaŋ gyaŋ.
46012005	Wurubuarɛ ↄsom tomse kpookpoo kyaa, mↄna de Gbeŋgyoo dokoloŋ ŋonaŋ yaa dɛɛ yɛɛ fa.
46012006	Tomse kpookpoo mↄ kyaa, mↄna Wurubuarɛ dokoloŋ ŋonaŋ ne faa na ↄ balaŋ doŋ te bɛɛ mo yɛɛ ŋe popou.
46012007	Wurubuarɛ feliŋ ŋon ne faa na Kristo walaŋ kamasɛ doŋ daale dinↄↄ, na waa mo yɛɛ tom Kristotena dikpii keŋ man na ke de fa be popou.
46012008	Wurubuarɛ feliŋ ŋonaŋ ne fa ŋolo nyansa keŋ waa mo kolosi nombia, te ↄ ne fa ŋolo mↄ nombia kagyeŋ.
46012009	Mena Wurubuarɛ feliŋ dokoloŋ ŋonaŋ ne yele la ŋolo Wurubuarɛ kelɛɛdi ne yɛɛ doŋ, te ↄ ne fa ŋolo mↄ doŋ keŋ waa mo kyↄ kaweese.
46012010	Wurubuarɛ feliŋ ŋonaŋ ne faa na ŋolo doŋ keŋ waa mo yɛɛ gyakoloŋ nombia, te ↄ ne fa ŋolo mↄ doŋ keŋ waa mo kolosi Wurubuarɛ nombia. Ŋon ne yele la ŋolo ne tale gyeŋ nyi nombii daale lee Wurubuarɛ gyaŋ yaa ke ta lee Wurubuarɛ gyaŋ ya. Ŋon ne faa na ŋolo deise kpookpoo kekolosi, te ŋon ke ne faa na ŋolo mↄ deise kpookpoo man kalese.
46012011	Mena abↄↄ kɛŋa pou yɛɛ Wurubuarɛ feliŋ dokoloŋ ŋonaŋ tom ke, te ↄ ne fa walaŋ kamasɛ lee ŋon feliŋ ŋonaŋ gbagba kegyaebii man.
46012012	Deniwalaŋ wose yɛɛ dokoloŋ, mↄna ke dana yenaase kpookpoo burum. Doo nyi ke dana yenaase kpookpoo burum koraŋ nɛ, ŋe popou ne bom la yɛɛ deniwalaŋ wosenaane dokoloŋ. Mena ke te Kristo mↄ doo.
46012013	Daa Kristotena pou na Gyudatena na Girikitena na gbeŋa na baŋ be kyaa ba wose dↄↄ nɛ pou, Wurubuarɛ feliŋ dokoloŋ ŋonaŋ te ba moowↄ sↄ de popou Wurubuarɛ loŋ. Ŋon moona daa bom te de popou bese Kristo wosenaane dokoloŋ keŋ. Keŋte de nyiŋa feliŋ dokoloŋ ŋonaŋ, te ↄ ne yɛɛ tom de popou man.
46012014	Na yenaŋ dokoloŋ ne yɛɛ na deniwalaŋ wose keŋ pou ya, mↄna yenaase kpookpoo ŋan pou bom la yɛɛ wosenaane dokoloŋ.
46012015	Akpaa nae de yako nyi, "Ma te yɛɛ nyiŋmaa ya mena dↄↄ mↄↄ kpuɛ wosenaane keŋ man ya na," kei gyae ke tale lese nae keŋ lee wosenaane kenaŋ man?
46012016	Te akpaa deŋele de yako nyi, "Na maŋ yɛna sibii ya mena dↄↄ mↄↄ kpuɛ wosenaane keŋ man ya na," keŋ nawolo baa nyi kↄↄ kpuɛ wosenaane keŋ man yee? Kei gyae ke tale lese deŋele kenaŋ lee wosenaane man?
46012017	Nyi akpaa wosenaane keŋ pou deŋ yɛɛ sibii ke na, sena te wosenaane keŋ gyae ke yɛɛ na ke nyii kolo? Te akpaa wosenaane keŋ pou deŋ yɛɛ deŋele ke na, sena te wosenaane keŋ gyae ke yɛɛ na ke wↄŋ nyii?
46012018	Mↄ n kɛɛ na, Wurubuarɛ moo wosenaane kpookpoo ŋan pou bo bom yɛɛ wosenaane dokoloŋ, lee ŋon gbagba kegyaebii man.
46012019	Nyi wosenaane yenaase kpookpoo ŋan pou deŋ yɛɛ wosenaane yenaŋ dokoloŋ na, nafↄ ke gyae ke yɛɛ gyakoloŋ.
46012020	Mↄna ŋgba mena keŋ ke doo nɛ, wosenaane yenaase ŋan pou boe mↄna wosenaane keŋ pou yɛɛ dokoloŋ.
46012021	Sibii be gyae ke tale yako nyiŋmaa nyi, "N be dana tↄnↄↄ fa maŋ ya," te nyee mↄ be gyae ke tale yako nae nyi, "N be dana tↄnↄↄ fa maŋ ya."
46012022	Mↄna wosenaane yenaase ŋan dɛɛ kɛɛ nyi ŋe taŋ doŋ ya nɛ, nyi ŋↄↄ doo wosenaane man ya nɛ nafↄ wosenaane be gyae ke tale yɛɛ kolo ya.
46012023	Te wosenaane yenaŋ keŋ de bee bu ke ya nɛ, keŋ gba te dɛɛ ko da wose na ke. Wosenaane yenaŋ keŋ daa ne kɛɛ nyi ke bee hia nideli ya nɛ, keŋ gba te dɛɛ kɛɛ ke dↄↄ nideli.
46012024	Da wosenaane yenaase ŋan dɛɛ kɛɛ nyi ŋe dana kyeo nɛ, be doo nyi dɛɛ kɛɛ ŋe dↄↄ mena ya. Mↄna Wurubuarɛ ta mo wosenaane yenaase ŋan pou towaa, te ↄ moo obuo fa ŋan nafↄ ŋↄↄ taŋ obuo ya nɛ.
46012025	Ↄ yɛɛ ke mena na kekpase be nyiŋ doo wosenaane yenaase kpookpoo ŋan man ya, mↄna wosenaane yenaŋ kamasɛ dɛɛ kɛɛ ke dↄↄ dↄↄ nideli.
46012026	Akpaa de kↄŋ nyi wosenaane yenaŋ daale ne naa diyem na, akaŋ ŋan pou mↄ ne naa diyem kpu na ke. Mↄna akpaa de kↄŋ nyi wosenaane yenaŋ daale de nyiŋ yele na, ne yɛɛ yenaase akaŋ ŋan mↄ pou gyoŋ.
46012027	Nɛnɛɛ ɛ popou bom la yɛɛ Kristo wosenaane keŋ, te ɛ man walaŋ kamasɛ yɛɛ ↄ yenaŋ daale ke.
46012028	Kristotena dikpii keŋ man nɛ, Wurubuarɛ ta see dibiase ŋaale. Gyaŋgba nyibaŋ yɛna Kristo kpilala baŋ. Baŋ be gyakaa balate yɛna Wurubuarɛ akpeŋkpeŋgyↄↄra, te baŋ be gyakaa batoorote yɛna baŋ bɛɛ wola Wurubuarɛ nombia ŋan nɛ. Baale mↄ yɛna baŋ bɛɛ yɛɛ gyakoloŋ nombia, te baale mↄ yɛna baŋ bɛɛ kyↄ kaweese, te baale mↄ yɛna baŋ bɛɛ kyↄ be tebia. Baale mↄ yɛna siamantena baŋ bɛɛ kɛɛ nyi nombia ŋan pou bɛɛ yɛɛ nɛ ne gyu nideli. Te akaŋ baŋ yɛna baŋ bee kolosi deise kpookpoo nɛ.
46012029	N kɛɛ na, na be popou yɛna Kristo kpilala ya. Na be popou yɛna Wurubuarɛ akpeŋkpeŋgyↄↄra ya. Na be popou yɛna wolala ya. Na be popou ne yɛɛ na gyakoloŋ nombia ya.
46012030	Na be popou ne kyↄↄna kaweese ya. Na be popou ne kolosina deise kpookpoo ya. Na be popou mↄ na lesena deise kpookpoo man ya.
46012031	Mↄna ɛ yela ɛ sia keyase Wurubuarɛ abↄↄ anefaŋ dinaana ŋan ŋa kela kɛŋa nɛ dↄↄ. Nɛnɛɛ maa wola ŋon nombia kpaakpaa ŋan ŋa kela kɛŋa nɛ pou.
46013001	Nyi akpaa mɛɛ tale kolosi deise wↄlɛɛ kpookpoo yaa Wurubuarɛ kpilala dei, te balaŋ kegyae be doo me man ya na, kenaŋ na ma kekolosi pou yɛɛ ŋgba dowuro yaa akpaakpaase ŋan ŋɛɛ yɛɛ yeesa yakaa bo nɛ.
46013002	Akpaa me yɛɛ Wurubuarɛ dekpeŋkpeŋgyↄↄre e, te maa tale naa Wurubuarɛ nombia aweeseŋ ŋan na maa yako, te ma gyeŋ nombia pou te me dana kelɛɛdi kpaakpaate keŋ maa tale mo kulii bulase, te balaŋ kegyae be doo me man ya na me yɛɛ yakaa.
46013003	Mena mↄ te akpaa ma mo abↄↄ ŋan pou me dana nɛ fa ayematena, te ma mo ma wosenaane fa nyi baa too, te balaŋ kegyae be doo me man ya na ŋan pou mↄↄ yɛɛ nɛ yɛɛ yakaa.
46013004	Nyi n ne gyae walaŋ na n ne nyiŋ konↄↄ fa e, te n ne wii ↄ waraŋase mↄ. Ↄ kolo bɛɛ bere n sia ya te n bɛɛ wola n wose ya, te n bɛɛ kɛɛ n wose nyi n kela e ya.
46013005	Nyi akpaa n ne gyae walaŋ na, n bɛɛ yɛɛ e abↄↄ ŋan tekaboena nɛ ya, te n bɛɛ gyae nyi nyaŋ nyaageŋ wui ke de na ŋon wui ke wↄlɛɛ ya. N bɛɛ gyeŋ baŋ bileŋbileŋ na e ya, te n bɛɛ mo ↄ nombia do n tↄↄman ya.
46013006	Nyi n ne gyae walaŋ nɛ ↄ yɛɛ nombiikum na bɛɛ yɛɛ neŋ gyoŋ ya, mↄna akpaa ↄ yɛɛ nombii kpaakpaa na ne yɛɛ neŋ gyoŋ.
46013007	Nyi akpaa balaŋ kegyae doo n man nɛ, debaŋ kamasɛ na n ne tale seŋ keŋkeŋ abↄↄ pou man, te ne yeli n kelɛɛdi na sem nideli. N ne nyiŋ konↄↄ abↄↄ pou man, te ne yeli n ne tale seŋ keŋkeŋ abↄↄ ŋan n loo gyakaa ŋe dↄↄ nɛ man, te n ne yɛɛ kakyeŋ seŋ keŋkeŋ abↄↄ pou man.
46013008	Nombia ŋan Wurubuarɛ akpeŋkpeŋgyↄↄra ne kolosi see, na deise kpookpoo kekolosi na nombia kagyeŋ pou gyae ke gyu ↄto. Mↄna balaŋ kegyae dↄↄ kↄↄ taŋ ↄto ya.
46013009	De nombia kagyeŋ na doŋ keŋ Wurubuarɛ ba mo fa daa te dɛɛ tale kolosi ↄ nombia nɛ yɛɛ yaale yaale.
46013010	Mↄna akpaa nyi kpene keŋ ke yɛɛ debiliŋ nɛ de kↄŋ na, ŋan ŋe yɛɛ yaale yaale nɛ gyae ke ŋaalaa.
46013011	Debaŋ keŋ me yɛɛ bu e na mee kolosi bo ŋgba biikyaabii nɛ, te mɛɛ gyueŋ mↄ ŋgba biikyaabii nɛ, te me yɛɛ ma kpene kamasɛ mↄ bo ŋgba biikyaabii nɛ. Mↄna me ka bee kei nɛ, me te tina biatɛɛ nombia ŋan pou yela.
46013012	Wurubuarɛ nombia ŋan dɛɛ naa debokeiman nɛ, dↄↄ ne naa ŋa nideli ya. Ŋe yɛɛ fulaa de siaman ŋgba mena keŋ n ne kɛɛ kolo diiku bene man te n bɛɛ naa ke nideli ya. Mↄna debaŋ daale gyae kelii keŋ dɛɛ naa de Gbeŋgyoo Wurubuarɛ na de sia fonɛɛ, na waa yela dɛɛ gyeŋ ↄ nombia ŋan man nideli. Debaŋ kei mↄ nɛ me nombia kagyeŋ yɛɛ kyomii nɛ, mↄna debaŋ daale gyae kelii na, maa gyeŋ nombia nideli ŋgba mena keŋ Wurubuarɛ gyeŋ maŋ nideli nɛ.
46013013	Abↄↄ kɛŋa pou man nɛ nombia atooro kyaa la keŋ ŋↄↄ taŋ ↄto ya. Ŋan yɛna kelɛɛdi na lookegyakaa na kegyae. Mↄna ŋe popou man na, kegyae yɛna ŋa nyee.
46014001	Ɛ yɛɛ kakyeŋ na ɛ ke gyae dↄŋa, na ɛ ke yase ɛ sia gyae Wurubuarɛ feliŋ abↄↄ anefaŋ ŋan gbɛɛ. Tuturu na, ɛ yase ɛ sia gyae keŋ Wurubuarɛ waa ta ɛ dↄↄ kolosi nɛ gbɛɛ.
46014002	Nawolo nyi walaŋ ŋon ↄ ne kolosi deise wↄlɛɛ kpookpoo nɛ, ↄ bɛɛ kolosi fa denibalaŋ ya mↄna ↄ ne kolosi bo fa Wurubuarɛ. N kɛɛ na ŋolo bee nyii ↄ nombia ŋan man ya, nawolo nyi Wurubuarɛ feliŋ ŋon ne tɛɛ la ↄ dↄↄ kolosi nombia aweeseŋ ŋenaŋ.
46014003	Mↄna walaŋ ŋon Wurubuarɛ ne tɛɛ ↄ dↄↄ kolosi nɛ, ↄ nombia ŋan na do balaŋ doŋ na kakyeŋ te ne yeli bɛɛ tale kyaŋ ba wose.
46014004	Walaŋ ŋon ↄ ne kolosi deise wↄlɛɛ kpookpoo nɛ, ŋon waageŋ te nombia ŋan ↄ ne kolosi nɛ dana tↄnↄↄ fa. Mↄna ŋon Wurubuarɛ ne tɛɛ ↄ dↄↄ kolosi nɛ, ↄ nombia ŋan ↄ ne kolosi nɛ dana tↄnↄↄ fa Kristotena dikpii keŋ pou.
46014005	Nafↄ ma kegyae yɛna nyi ɛ popou yaa kolosi deise wↄlɛɛ kpookpoo, mↄna keŋ mɛɛ gyae kela yɛna nyi, Wurubuarɛ ke ta ɛ dↄↄ kolosi. Nawolo nyi walaŋ ŋon Wurubuarɛ ne tɛɛ ↄ dↄↄ kolosi na, ↄ kela walaŋ ŋon ↄ ne kolosi deise kpookpoo. Gyisɛ ŋolo kyaa botↄↄ keŋ ↄ ne tale lese deise wↄlɛɛ kpookpoo ŋan man, na kekyↄ Kristotena dikpii keŋ pou, na baa bee bↄ ↄsom keŋ man.
46014006	Me tebia, nyi akpaa me kↄŋ ɛ gyaŋ te me kolosi deise wↄlɛɛ kpookpoo na, woŋ tↄnↄↄ yaa ɛ ke nyiŋ lee ŋe man? Mↄna akpaa me kaa yako ŋon nombia ŋan Wurubuarɛ ba lese wola man, yaa nombia kagyeŋ wose man nombia, yaa nombia ŋan Wurubuarɛ ba mo fa maŋ nyi me kaa yako ŋon, yaa me kaa wola ŋon nombia na, na kɛŋa be dana tↄnↄↄ fa ŋon yee?
46014007	Mena mↄ te abↄↄ ŋan nyeedoŋ be doo ŋe man ya ŋgba kefereese na kaberɛse nɛ, akpaa be ta wola ŋa nideli ya na amↄte ne gyae la waa nyii ŋe man?
46014008	Te akpaa yoonↄↄte ŋon ta wola ↄ kaberɛ nideli ya na, sena te ŋolo waa nyii ke man na waa koro desina ↄ wose fa yoo?
46014009	Mena te doo fa ɛmɛɛ mↄ. Akpaa ŋolo de kolosi dei wↄle kpoo daale, te ŋolo te nyii ke man ya na sena te ŋolo waa yɛɛ na waa tale nyii nombia ŋan ↄ ne yako nɛ man? Dekↄŋ mena na, ↄ ne kolosi bo do feliŋ man yakaa.
46014010	Deise kpookpoo burum kyaa tɛɛle kei dↄↄ, mↄna dei daale be kyaa keŋ ŋolo bee nyii ke man ya.
46014011	Akpaa nyi mↄↄ ne nyii dei keŋ ŋolo ne kolosi ya na me yɛɛ ŋↄↄle e ↄ siaman, te mena mↄ te ŋon mↄ yɛɛ ŋↄↄle e me siaman.
46014012	Mena te doo fa ɛmɛɛ mↄ. Debaŋ keŋ ɛ sia be yɛɛ ɛ ne kɛo Wurubuarɛ feliŋ abↄↄ anefaŋ ŋan nɛ, ɛ yɛɛ kakyeŋ kɛo keŋ gyae ke yela Kristotena dikpii keŋ ka bee bↄ ↄsom keŋ man nɛ.
46014013	Mena dↄↄ akpaa nyi ŋolo ne kolosi dei wↄle kpoo daale na, kaboena nyi waa fane na waa nyiŋ tale lese ke man.
46014014	Nawolo nyi akpaa me fane dei kpoo man na, feliŋ ŋon ↄ doo me man nɛ ne fane la, mↄna ma agyueŋ be doo botↄↄ ya.
46014015	Mena dↄↄ sena yaa maa yɛɛ? Maa mo feliŋ ŋon ↄ doo me man nɛ fane, na maa mo ma agyueŋ mↄ fane. Maa mo feliŋ ŋon ↄ doo me man nɛ kpee nↄↄneŋ, na maa mo ma agyueŋ mↄ kpee nↄↄneŋ.
46014016	Nyi ɛ gyaŋee ɛ ne fane te n mo dei daale kpoo n na lese Wurubuarɛ yele, te walaŋ yakaa ŋolo kyaa ɛ man keŋ ↄ bee nyii n dei keŋ man ya na, sena te waa tale sɛɛ neŋ nyi, "Dɛɛkↄŋ Mena," keŋ nyi ↄ te nyii kpene keŋ n be yako nɛ man ya?
46014017	Mberem na n fanewↄ nideli lese Wurubuarɛ yele, mↄna ke taŋ tↄnↄↄ fa n balate ŋon ya.
46014018	Mɛɛ fa Wurubuarɛ karaŋ ŋgba mɛɛ tale kolosi deise kpookpoo kela ɛ man walaŋ kamasɛ nɛ.
46014019	Mↄna akpaa me kpuɛ Kristotena dikpii keŋ man na, mɛɛ gyae nyi maa kolosi nyansa nombia kyomii bo mo wola balaŋ nombia, kela keŋ nyi maa kolosi nombia burum deise kpookpoo man keŋ bↄↄ gyae baa nyii ŋe man ya.
46014020	Me tebia, ɛ na gyueŋ ŋgba bia nɛ ya. Lee dukum keyɛɛ man na, ɛ yɛɛ ɛ wose ŋgba kyokyoosebia baŋ bↄↄ gyeŋ dukum ya nɛ. Mↄna lee ɛ kɛɛ gyueŋ man na, ɛ gyueŋ ŋgba balaŋ baŋ bↄↄ bee Wurubuarɛ nombia man nɛ.
46014021	Wurubuarɛ nombia aŋmaraseŋ see ne yako nyiaa, Wurubuarɛ kpa, "Maa ta balaŋ baŋ bee kolosi deise kpookpoo nɛ dↄↄ kolosi fa me balaŋ. Maa ta ŋↄↄla dↄↄ kolosi fa me balaŋ. Mↄna kɛŋa wↄle koraŋ na, bↄↄ gyae baa nyii me dei ya."
46014022	Deise kpookpoo kekolosi te yɛɛ kpene keŋ Kristotena na mo gyeŋ Wurubuarɛ doŋ ya, mↄna baŋ ba te lɛɛ ta Kristo di ya nɛ, bɛɛ mo ke gyene Wurubuarɛ doŋ. Wurubuarɛ nombia keyako see yɛɛ kpene keŋ ke dana tↄnↄↄ fa baŋ bↄↄ lɛɛ Kristo di nɛ. Te baŋ ba te lɛɛ ta Kristo di ya nɛ dↄↄ, ka be dana tↄnↄↄ fa wↄ ya.
46014023	Mena dↄↄ akpaa Kristotena dikpii keŋ de gyaŋee te walaŋ kamasɛ ne kolosi deise wↄlɛɛ kpookpoo, te akpaa balaŋ wↄlɛɛ yaa baŋ ba te yɛɛ Kristotenawↄ ya nɛ de kↄŋ botↄↄ na, bↄↄ gyae baa yako nyi ba nyeeya ne wↄlɛɛ baa yee?
46014024	Mↄna nyi akpaa Wurubuarɛ de tɛɛ ɛ popou dↄↄ ↄ ne kolosi, te walaŋ yakaate yaa ŋon ↄ te yɛɛ Kristo walaŋ e ya nɛ de kaa gyoo ɛ man na, nombia ŋan ↄ ne nyii nɛ gyae ka lese ↄ dukum keyɛɛ debↄↄ, na ke yela waa gyeŋ nyi ↄ yɛɛ dukumyɛɛre e.
46014025	Nombia ŋenaŋ gyae ka lese ↄ konↄↄ man nombia ŋan pou weesɛɛ nɛ debↄↄ, na waa buŋ som Wurubuarɛ na waa yako nyiaa, "Ampaŋ Wurubuarɛ kpuɛ ɛ man."
46014026	Me tebia, nombia ŋan mɛɛ yako nɛ mɛɛ wolo baa nyi akpaa ɛ kↄŋ kaa gyaŋee nɛ, mberem na ŋolo dana nↄↄneŋ keŋ waa kpee na ŋolo mↄ dana kolo waa wola, yaa ŋolo mↄ dana nombii keŋ Wurubuarɛ ba lese wola e. Mberem na ŋolo mↄ ne gyae waa mo deise wↄlɛɛ kpookpoo kolosi, yaa ŋolo mↄ kyaa keŋ waa lese dei wↄle kei man nɛ, kaboena nyi yaa yɛɛ kɛŋa pou na ɛ ka mo do Kristotena baŋ kakyeŋ.
46014027	Akpaa ɛ man baale baa kolosi deise wↄlɛɛ kpookpoo na, baa yɛɛ balaŋ bala te ba boo paa na baa yɛɛ balaŋ batooro. Mↄna kaboena nyi baa kolosi dokoloŋ dokoloŋ, na ŋolo mↄ ka lese ŋe man.
46014028	Nyi akpaa ŋolo be kyaa keŋ waa lese nombia ŋan man ya nɛ, kenaŋ na ŋon ↄ ne kolosi ŋa nɛ waa kyaŋ ↄ nↄↄ wu Kristotena dikpii keŋ man, na waa kolosi fa Wurubuarɛ na ŋon gbagba.
46014029	Ɛ yela Wurubuarɛ akpeŋkpeŋgyↄↄra bala yaa batooro kekolosi, na balaŋ akaŋ baŋ ka gyoo be nombia ŋan bee kolosi nɛ man nideli.
46014030	Te akpaa ŋolo kyaa te Wurubuarɛ da lese nombia ŋaale wola e nɛ, ɛ yela walaŋ ŋon ↄ be taŋgbɛɛ ↄ ne kolosi nɛ ke tina kekolosi yela.
46014031	Nawolo nyi ɛ yɛɛ mena na Wurubuarɛ waa tale ta ɛ dↄↄ dokoloŋ dokoloŋ kolosi, na ke yela ɛ popou ke kasee kolo lee ke man na ka do ŋon kakyeŋ.
46014032	Walaŋ kamasɛ ŋon Wurubuarɛ ne tɛɛ ↄ dↄↄ kolosi nɛ, kaboena nyi waa tale kyaŋ ↄ wose lee ↄ kekolosi keŋ man.
46014033	Nawolo nyi Wurubuarɛ te yɛɛ walaŋ ŋon ↄ ne yɛɛ abↄↄ basabasa ya, mↄna ↄ yɛɛ Wurubuarɛ ŋon ↄ ne yɛɛ wa abↄↄ na ŋe gbɛɛ.
46014034	Ŋgba mena keŋ doo Kristotena akpiise ŋan pou man nɛ, kaboena nyi ala baa wu be nↄↄ. Be gyaŋee ↄsom man na gbɛɛ be doo nyi baa kolosi ya, mↄna kaboena nyi baa yↄkↄse ba wose ŋgba mena keŋ Mosesi mmaraa keŋ na wolo nɛ.
46014035	Nyi akpaa bɛɛ gyae baa nyii nombii daale man nideli na, kaboena nyi baa bↄↄse be baala deni man. Nawolo nyi ke yɛɛ desɛŋ ke nyi alo ke yɛɛ nↄↄdoŋ Kristotena dɛɛgyaŋee man.
46014036	Mena dↄↄ ɛ na wolo baa nyi ɛ gyaŋ te Wurubuarɛ nombia ŋan leewↄ kↄŋ, yaa ɛmɛɛ yaageŋ nyii na ŋa?
46014037	Akpaa ŋolo ne baake ↄ wose nyi ↄ yɛɛ Wurubuarɛ dekpeŋkpeŋgyↄↄre e, yaa ↄ ne kɛɛ ↄ wose nyi ↄ dana Wurubuarɛ feliŋ abↄↄ anefaŋ ŋan na, kaboena waa gyeŋ nyi me nombia ŋan mee kolosi nɛ pou lee Wurubuarɛ gyaŋ.
46014038	Te akpaa nyi ŋolo te lɛɛ me nombia kɛŋa di ya nɛ, ɛmɛɛ mↄ ɛ na mo e yɛɛ kolo ya.
46014039	Mena dↄↄ me tebia, ɛ yase ɛ sia na Wurubuarɛ ke ta ɛ dↄↄ kolosi, mↄ ɛ na tↄ baŋ bee kolosi deise wↄlɛɛ kpookpoo nɛ gbɛɛ ya.
46014040	Mↄna kaboena nyi yaa yɛɛ nombia pou na ŋe gbɛɛ, ŋgba mena keŋ kaboena nɛ.
46015001	Me tebia, nɛnɛɛ mɛɛ gyae maa tↄↄse ŋon nyeedoŋ nombia ŋan mↄↄ yako ŋon te ɛ be lɛɛ di te ɛ seŋɛɛ ŋe man keŋkeŋ nɛ.
46015002	Akpaa ɛ kyaŋ nombia ŋan mↄↄ yako ŋon nɛ man keŋkeŋ na, Wurubuarɛ waa ta ŋe dↄↄ lɛɛ ɛ nyee. Mↄna akpaa ɛ te kyaŋ ŋa keŋkeŋ ya na ɛ kelɛɛdi keŋ yɛɛ yakaa.
46015003	Nawolo nyi kpene keŋ de Gbeŋgyoo Yesu ba wola maŋ te ke dana tↄnↄↄ kela kpene kamasɛ nɛ, keŋ yaa ma moowↄ mɛɛ wola ŋon nɛ. Nombia ŋenaŋ yɛna nyi, De nombiakumɛɛ dↄↄ te Kristo kaa yeŋawↄ, ŋgba mena keŋ Wurubuarɛ nombia aŋmaraseŋ see ŋan ne yako nɛ.
46015004	Be wuu e te weeya atoorote keŋ na Wurubuarɛ gyuusu e lee yeŋ man, ŋgba mena keŋ Wurubuarɛ nombia aŋmaraseŋ see ŋan ne yako nɛ.
46015005	Ↄ lese ↄ wose wola Pita. Kenaŋ wↄle na te ↄ lese ↄ wose wola ↄ kpilala kufu bala baŋ mↄ.
46015006	Kenaŋ wↄle nɛ ↄ besewↄ lese ↄ wose wola ↄ kaseela baŋ be yaanↄↄle kela balaŋ sↄŋonoŋ akpeŋ anoŋ (500) nɛ debaŋ dokoloŋ man. Be man balaŋ burum sɛɛ be kyaa na be sia te baale mↄ ta yekee.
46015007	Keŋte ↄ lese ↄ wose wola Gyemisi, te ↄ besewↄ lese ↄ wose wola kpilala baŋ pou.
46015008	Wↄle wↄle nɛ, ↄ kaa lese ↄ wose wola maŋ Pↄↄl ŋon nafↄ ŋolo te gyakaa loo nyi maa kaa bese Kristo walaŋ ya nɛ.
46015009	Maŋ yɛna Kristo kpilala baŋ pou man kemaasa, te ma tekaboena gba nyi nafↄ baa baake maŋ nyi Kristo kpilale ya. Nawolo nyi me naase Kristotena baŋ diyem nideli.
46015010	Mↄna lee Wurubuarɛ bɛrɛɛ dↄↄ te gyɛŋ me kaa bese walaŋ nɛ. Ↄ bɛrɛɛ keŋ ↄ ba mo boele maŋ nɛ te yɛɛ yakaa ya, nawolo nyi me yɛɛ tom kela Kristo kpilala akaŋ baŋ pou. Mↄna na maŋ gbagba doŋ te ma moowↄ yɛɛ ya, Wurubuarɛ bɛrɛɛ keŋ ↄ ba mo boele maŋ nɛ yɛɛ la.
46015011	Mena dↄↄ Kristo nombia kɛŋa lee me gyaŋ o ŋa lee be gyaŋ bo o, ŋan te de popou ne kolosi te ŋan mↄ te ɛ lɛɛwↄ di.
46015012	Mↄna akpaa dee kolosi nyeekelɛɛ nombia ŋan nyi Kristo yeŋawↄ te Wurubuarɛ gyuusu e lee yeŋ man na, woŋ dↄↄ te ɛmɛɛ baale ne yako nyi kefoŋ lee yeŋ man be kyaa ya?
46015013	Nyi akpaa kefoŋ lee yeŋ man be kyaa ya na, kenaŋ na nawolo baa nyi Wurubuarɛ te gyuusu Kristo lee yeŋ man ya.
46015014	Te akpaa Wurubuarɛ te gyuusu Kristo lee yeŋ man ya na, kenaŋ na Wurubuarɛ nombia ŋan dee kolosi na ɛ kelɛɛdi keŋ mↄ yɛɛ yakaa.
46015015	Nyi akpaa be doo mena ya na kenaŋ na daa Kristo kpilala baŋ te di dekara gyakaa Wurubuarɛ dↄↄ, nawolo nyi dɛɛ yako nyi Wurubuarɛ gyuusu Kristo lee yeŋ man. Nyi akpaa woya be gyae baa foŋ lee yeŋ man ya na, kenaŋ na Wurubuarɛ te gyuusu Kristo lee yeŋ man ya.
46015016	Mↄ akpaa kefoŋ lee yeŋ man be kyaa ya na, kenaŋ na Wurubuarɛ te gyuusu Kristo lee yeŋ man ya.
46015017	Te akpaa nyi Wurubuarɛ te gyuusu Kristo lee yeŋ man ya nɛ, kenaŋ na ɛ kelɛɛdi keŋ yɛɛ yakaa te ɛ sɛɛ ɛ doo ɛ nombiakumɛɛ man.
46015018	Kenaŋ na Kristotena baŋ mↄ bↄↄ yekee nɛ ta yekee leki.
46015019	Akpaa nyi tɛɛle kei dↄↄ kaageŋ kekyaa dↄↄ te de loo gyakaa Kristo dↄↄ na, kenaŋ na de nombia dana waraŋase kela walaŋ kamasɛ.
46015020	Mↄna anokoare keŋ doo ke man yɛna nyiaa, Wurubuarɛ gyuusu Kristo lee yeŋ man. Ŋon Kristo yɛna woya baŋ pou Wurubuarɛ waa kaa gyuusu wↄ nɛ be gyaŋgbate.
46015021	Nawolo nyi mena keŋ yeŋ be tɛɛ walaŋ dokoloŋ dↄↄ kↄŋ tɛɛle kei dↄↄ nɛ, mena mↄ te kefoŋ lee yeŋ man mↄ tɛɛwↄ walaŋ dokoloŋ dↄↄ kↄŋ tɛɛle kei dↄↄ.
46015022	Ŋgba mena keŋ balaŋ pou ba lee Adam man te ↄ nombiakumɛɛ dↄↄ bɛɛ yekee nɛ, mena mↄ te balaŋ baŋ pou be yɛɛ Kristo wui nɛ baa nyiŋ nyeedoŋ kekpaa lee Kristo yeŋ keŋ man.
46015023	Mↄna walaŋ kamasɛ dana ↄ debaŋ keŋ Wurubuarɛ waa gyuusu e lee yeŋ man. Kristo taŋgbɛɛ la foŋ lee yeŋ man, te wee keŋ waa bese kↄŋ na balaŋ baŋ be yɛɛ ↄ wui nɛ mↄ baa foŋ lee yeŋ man.
46015024	Kei wↄle na kpene kamasɛ gyae ke kↄŋ kↄ ↄto. Debaŋ kenaŋ te Kristo waa di doŋse pou na gyooneŋ na ŋe gyoorobiiri pou dↄↄ, na waa mo gyoori keŋ do ↄ kya Wurubuarɛ nyiŋmaa man.
46015025	Nawolo nyi kaboena nyi Kristo waa di gyoori, kelii debaŋ keŋ Wurubuarɛ waa mo ↄ kↄlala pou do ↄ nawↄↄ tɛɛ.
46015026	Te kↄlare ↄtomante ŋon Wurubuarɛ waa wↄlɛɛ e nɛ yɛna yeŋ.
46015027	Nawolo nyi Wurubuarɛ nombia aŋmaraseŋ see ne yako lee Kristo wose man nyiaa, "Wurubuarɛ ta mo kpene kamasɛ do Kristo tɛɛ." Mↄna keŋ Wurubuarɛ be yako nyi ↄ ta mo kpene kamasɛ do ↄ tɛɛ nɛ, keŋ bɛɛ wolo nyi ŋon Wurubuarɛ gbagba mↄ doo ↄ tɛɛ ya. Nawolo nyi ŋon Wurubuarɛ moona kpene kamasɛ do Kristo tɛɛ.
46015028	Debaŋ keŋ Wurubuarɛ da mo abↄↄ kɛŋa pou do ↄ bu ŋon tɛɛ taŋ nɛ, ↄ bu ŋon mↄ waa mo ↄ wose do ↄ kya Wurubuarɛ ŋon ↄ ba mo kpene kamasɛ do ↄ tɛɛ nɛ tɛɛ. Na balaŋ pou kena nyi Wurubuarɛ yɛna kpene kamasɛ nyee.
46015029	Te akpaa kefoŋ lee yeŋ man be kyaa ya na, woŋ dↄↄ yaa balaŋ baŋ bɛɛ lɛɛ ba woya nↄↄ seŋ nyi baa sↄ wↄ Wurubuarɛ loŋ nɛ loo gyakaa? Yaa akpaa nyi bↄↄ gyae baa gyuusu balaŋ lee yeŋ man korakora ya na, weera te baale ne lɛɛ ba loŋtona baŋ bↄↄ yekee nɛ nↄↄ seŋ nyi baa sↄ wↄ Wurubuarɛ loŋ fa wↄ?
46015030	Te daa gbagba mↄ de? Nyi akpaa kefoŋ lee yeŋ man be kyaa ya na, woŋ dↄↄ te wee kamasɛ dɛɛ mo da wose fa yeŋ?
46015031	Me tebia, mɛɛ yako ŋon nyi yeŋ nombia ne tuŋ maŋ wee kamasɛ. Lee mena keŋ daa na ŋon na Kristo yɛɛ dokoloŋ dↄↄ, mɛɛ tale mo ŋon kyↄ poaa. Mena dↄↄ te mee kolosi nombii kei.
46015032	Nyi tɛɛle kei dↄↄ nombia dↄↄ te daa na balaŋ baŋ be yɛɛ ŋgba wonembia baŋ bɛɛ kyaŋ balaŋ nɛ yoo yoo dinaa kei Efeso donↄↄ man na, woŋ tↄnↄↄ yaa maa nyiŋ lee ke man? Akpaa nyi kefoŋ lee yeŋ man be kyaa ya na, ɛ yela dɛɛ yɛɛ ŋgba mena keŋ dudu daale ne yako nɛ nyiaa, "Ɛ yela dee di na dɛɛ nyↄↄ, nawolo nyi kyoo kaageŋ na de ta yem."
46015033	Ɛ na yeli ŋolo ka beo ŋon ya, "Nawolo nyi dↄↄre kum ne wↄlɛɛ dinↄↄ kpaakpaate."
46015034	Ɛ bese gyoo ɛ wose man nideli na ɛ ke tina nombiakumɛɛ keyɛɛ yela. Nawolo nyi dana desɛŋ ŋgba ɛ man baale sɛɛ ɛ ba gyeŋ Wurubuarɛ nombia korakora ya nɛ.
46015035	Mberem na ŋolo waa bↄↄse nyiaa, "Sena te woya baa tale foŋ lee yeŋ man bela, te wosenaane woŋti yaa baa nyiŋ?"
46015036	Diyiŋ nombia kebↄↄse yaa kei. Nawolo nyi kpene kamasɛ keŋ n duu tɛɛle man nɛ, kɛɛ daale pɛte kolo wↄle ne tuu lee ke man.
46015037	Akpaa n duu kolo bii nɛ, keŋ n ba mo duu na keŋ nyaŋ ke kↄ nɛ te yɛɛ kyɛɛkyɛɛ ya.
46015038	Mↄna Wurubuarɛ ne faa na ke ke dinↄↄ, ŋgba mena keŋ ŋon gbagba ne gyae nɛ. Kpene kamasɛ keŋ n duu na, Wurubuarɛ ne yeli kɛɛ bee nyiŋ ke dinↄↄ.
46015039	Wosenaane pou te yɛɛ dokoloŋ ya. Denibalaŋ wui kpoo te wonembia wui kpoo te gyebuse wui kpoo te kpebia mↄ wui kpoo.
46015040	Mena mↄ te abↄↄ ŋan pou Wurubuarɛ be yɛɛ nɛ, ŋan ŋe kyaa adido nɛ ŋa kyeo kpoo te ŋan ŋe kyaa tɛɛle kei dↄↄ mↄ nɛ kyeo kpoo.
46015041	Weese kɛɛ ŋalakee kpoo te gyaalaŋ mↄ wui keŋalakee kpoo te kyolobiise mↄ kɛɛ ŋalakee kpoo. Kyolobii kamasɛ mↄ dana mena keŋ ↄ ne ŋalakee.
46015042	Mena ke te gyae ke yɛɛ debaŋ keŋ balaŋ baa foŋ lee yeŋ man nɛ. Akpaa be wuu walaŋ na waa dala, mↄna Wurubuarɛ de gyuusu e na waa fa e wosenaane wↄle keŋ be gyae ke dala ya.
46015043	Nyi akpaa be wuu ke na kↄↄ dana tↄnↄↄ bela ya, mↄna akpaa be gyuusu ke lee yeŋ man na ke dana obuo. Nyi be wuu ke na kↄↄ dana doŋ ya, mↄna akpaa be gyuusu ke na ke dana doŋ.
46015044	Deniwalaŋ wosenaane keŋ bɛɛ mo wuu nɛ, ke yɛɛ tɛɛle kei dↄↄ wosenaane ke. Mↄna akpaa Wurubuarɛ de gyuusu ke na ke ta bese Wurubuarɛ man wosenaane. Tɛɛle kei dↄↄ wosenaane kyaa, mena dↄↄ kaboena nyi Wurubuarɛ man wosenaane mↄ dɛɛ kyaa.
46015045	Wurubuarɛ nombia aŋmaraseŋ see yakowↄ nyiaa, "Wurubuarɛ moo ↄ feliŋ do Adam gyaŋgbate ŋon man te ↄ nyiŋa nyeedoŋ. Mↄna Yesu Kristo ŋon bɛɛ baake e nyi Adam balate ŋon nɛ, ŋon yɛna Wurubuarɛ feliŋ ŋon ↄ ne fa nyeedoŋ kekpaa."
46015046	Na ŋon ↄ yɛɛ Wurubuarɛ feliŋ e nɛ taŋgbɛɛ la kↄŋ ya, mↄna ŋon ↄ yɛɛ deniwalaŋ e nɛ taŋgbɛɛ la kↄŋ. Kenaŋ wↄle na pɛte ŋon ↄ yɛɛ Wurubuarɛ feliŋ e nɛ kↄŋawↄ.
46015047	Adam gyaŋgbate ŋon lee tɛɛle kei dↄↄ nawolo nyi tɛɛle te Wurubuarɛ moowↄ yɛɛ e, mↄna Adam balate ŋon dↄↄ ŋon lee Wurubuarɛ man adido.
46015048	Mena keŋ Adam ŋon ↄ ba lee tɛɛle kei dↄↄ doo nɛ, mena mↄ te tɛɛle kei dↄↄ balaŋ doo. Te mena keŋ Adam ŋon ↄ ba lee Wurubuarɛ man doo nɛ, mena mↄ te Wurubuarɛ man balaŋ doo.
46015049	Mena keŋ walaŋ ŋon bↄↄ mo tɛɛle ma e dinↄↄ doo de man nɛ, mena mↄ te walaŋ ŋon ↄ ba lee adido nɛ dinↄↄ gyae ke doo de man.
46015050	Me tebia, mɛɛ gyae ɛ ka gyeŋ nyi kpene keŋ ke yɛɛ wosenaane na fatabo ke nɛ, be gyae ke tale gyoo Wurubuarɛ gyoori keŋ man ya. Mena mↄ te wosenaane kei keŋ gyae ke dala nɛ, be gyae ke kyaa kekpaakekpaa ya.
46015051	Ɛ see deŋele na ɛ ke tei nombia aweeseŋ kɛŋa. Nombia ŋenaŋ yɛna nyiaa, na de popou ne gyae la dɛɛ yeŋ ya. Mↄna debaŋ keŋ ba wola kaberɛ ↄtomante keŋ na, Wurubuarɛ waa kyɛɛkee de popou karatetee dokoloŋ ŋgba mena keŋ ↄga ne ŋmaale nɛ.
46015052	Ba wola kaberɛ ↄtomante keŋ na Wurubuarɛ waa kyɛɛkee de popou, te baŋ bↄↄ yekee nɛ baa foŋ lee yeŋ man keŋ bↄↄ gyae baa yeŋ bela ya.
46015053	Nawolo nyi Wurubuarɛ waa besena wosenaane keŋ kɛɛ dale nɛ yɛɛ wosenaane keŋ ke bɛɛ dale ya. Na waa besena wosenaane keŋ kɛɛ yem nɛ yɛɛ wosenaane keŋ ke bɛɛ yem ya.
46015054	Akpaa wosenaane keŋ kɛɛ dale nɛ da bese wosenaane keŋ ke bɛɛ dale ya, te wosenaane keŋ kɛɛ yem nɛ da bese wosenaane keŋ ke bɛɛ yem ya nɛ, kenaŋ na Wurubuarɛ nombia ŋan bↄↄ ŋmarase see nɛ te kↄŋ mena. Nombia ŋenaŋ yɛna nyiaa, "Da te yoo di yeŋ dↄↄ. Yeŋ be taŋ doŋ de dↄↄ bela ya."
46015055	"Yeŋ, n doŋ keŋ n dana n ne di balaŋ dↄↄ nɛ doo aleŋ? Yeŋ, n doŋ keŋ n dana n na mo do balaŋ kayeyɛɛ nɛ doo aleŋ?"
46015056	Yeŋ doŋ keŋ ↄ dana ↄ na do balaŋ kayeyɛɛ nɛ yɛna dukum, te mmaraa mↄ ne yele la dukum ne nyiŋ doŋ.
46015057	Mↄna dɛɛ do Wurubuarɛ nↄↄ, nawolo nyi ŋon yele la te de tɛɛwↄ de Gbeŋgyoo Yesu Kristo dↄↄ di kpene kamasɛ dↄↄ.
46015058	Mena dↄↄ me tebia kpaakpaa ɛ seŋ keŋkeŋ, ɛ na yeli kolo ke wosi ŋon ya. Te debaŋ kamasɛ na, ɛ mo ɛ wose pou do de Gbeŋgyoo Yesu tom keŋ man. Nawolo nyi ɛ gyeŋ nyi tom keŋ ɛ ne yɛɛ lee de Gbeŋgyoo Yesu doŋ dↄↄ nɛ be gyae ke yɛɛ yakaa ya.
46016001	Nɛnɛɛ toto keŋ ɛ ka do na baa mo kyↄ Wurubuarɛ balaŋ baŋ be kyaa Gyudia tɛɛle man nɛ, ɛ yɛɛ ŋgba mena keŋ mↄↄ wola Kristotena akpiise ŋan kya Galatia tɛɛle man nɛ.
46016002	Kosida kamasɛ keŋ ɛ gyaŋee nɛ, kↄba keŋ walaŋ kamasɛ be yɛɛ tom Kosida kenaŋ man te ↄ be nyim nɛ, waa lese ke man ↄ doŋ ketalebii see yenaŋ. Na kↄbase ŋan pou kegyaŋee pɛna maa kↄŋ.
46016003	Na akpaa me kaa gyoo ɛ gyaŋ na, ɛ ka mo ya abↄↄ ŋan do balaŋ baŋ ɛmɛɛ gbagba ba lese wↄ nɛ nyiŋmaa man, na maa ŋmarase me nyiŋmaa man tↄne kpu na ya abↄↄ ŋan fa wↄ, na baa mo gyina Kristotena baŋ be kyaa Gyerusalɛm donↄↄ man nɛ.
46016004	Te akpaa de kↄŋ nyi maŋ gbagba maa gyu na, maa kpu na wↄ na de popou ke gyu.
46016005	Nyi akpaa ma lee Masedonia tɛɛle man na maa kↄŋ ɛ gyaŋ, nawolo nyi ma te yɛɛ ma agyueŋ nyi maa mo na Masedonia tɛɛle man pɛ maa kↄŋ ɛ gyaŋ.
46016006	Me kↄŋ na, mberem maa di weeya ala ŋaale ɛ gyaŋ, yaa maa kyaa kelii waare tɛɛ na ɛ ke nyiŋ kyↄ maŋ me gbɛɛneŋ ŋan maa gyu nɛ man.
46016007	Me gbɛɛ kei man dↄↄ, mↄↄ ne gyae nyi maa kpase kↄŋ kaa do ŋon nↄↄ yakaa na maa bese ya, mↄna akpaa Wurubuarɛ de sɛɛ na, maa kaa di weeya akalansɛɛ ŋaale ɛ gyaŋ.
46016008	Mↄna maa kyaa Efeso donↄↄ man kɛbo kelii Pentekosite wee keŋ.
46016009	Doo nyi balaŋ burum ta koro seŋ tia maŋ, mↄna ma te naa nyi Wurubuarɛ ta toro gbɛɛ dinaa daale fa maŋ, nyi maa yɛɛ tom keŋ ke gyae ke yɛɛ tↄnↄↄ nɛ kɛbo.
46016010	Akpaa Timoti de kↄŋ ɛ gyaŋ na ɛ lɛɛ e nideli na ↄ wↄe ke fɛɛ e, nawolo nyi ŋon mↄ ne yɛɛ de Gbeŋgyoo Yesu tom bo ŋgba maŋ nɛ.
46016011	Ɛ man ŋolo na ŋolo na bɛɛ nyi ↄ be lɛɛ e ya, mↄna ɛ lↄ e gbɛɛ wosefɛɛreŋ man na waa nyiŋ bese kↄŋ me gyaŋ. Mɛɛ kɛɛ ↄ gbɛɛ nyi de tebia Kristotena baale baa kpu na e na baa kↄŋ.
46016012	De gyoo Apolo dↄↄ ma doo e kakyeŋ nideli nyi waa kpu na de tebia Kristotena akaŋ baŋ na baa kↄŋ ɛ gyaŋ, mↄna ↄ te sɛɛ nyi waa kↄŋ ɛ gyaŋ debokeiman ya. Akpaa Wurubuarɛ de fa e gbɛɛ na, waa kↄŋ ɛ gyaŋ.
46016013	Ɛ na wolee ɛ wose ya. Ɛ kyaŋ ɛ kelɛɛdi keŋ man keŋkeŋ. Ɛ seŋ ŋgba baala nɛ, na ɛ ke yɛɛ doŋ.
46016014	Ɛ yɛɛ kpene kamasɛ dↄŋa kegyae man.
46016015	Setefanase dↄↄ ɛmɛɛ gbagba gyeŋ nyi ŋon na ↄ dekpaŋalaŋmantena yɛna balaŋ baŋ bↄↄ taŋgbɛɛ lɛɛ Kristo di Akaya tɛɛle man. Be ta mo ba wose fa ↄsom keŋ, te bɛɛ kyↄ Kristotena baŋ nideli. Me tebia, mɛɛ waase ŋon bo nyi ɛ yↄkↄse ɛ wose fa mena balaŋ kɛwↄ dinↄↄ, na baŋ mↄ bɛɛ yɛɛ mena tom kei nɛ.
46016017	Setefanase na Fↄtunatuse na Akayakuse ke kↄŋ me gyaŋ nɛ yɛɛ maŋ gyoŋ nideli. Nawolo nyi baŋ kↄŋala kaa seŋ ɛ nawↄↄ man.
46016018	Nawolo nyi ba te yeli ma nyee man nombia te yɛɛ maŋ dokoloŋ, ŋgba mena keŋ ɛmɛɛ mↄ wui be yɛɛ ŋon dokoloŋ nɛ. Kaboena nyi dɛɛ lese mena balaŋ kɛwↄ dinↄↄ yele.
46016019	Kristotena akpiise ŋan kyaa Esia tɛɛle man nɛ na do ŋon nↄↄ. Akuila na Pirisila na Kristotena dikpii keŋ ne gyaŋee be dɛɛ nɛ, na do ŋon nↄↄ nideli lee de Gbeŋgyoo Yesu yele man.
46016020	De tebia Kristotena baŋ pou be kyaa kɛbo nɛ na do ŋon nↄↄ. Ɛ do dↄŋa nↄↄ gyoŋ man.
46016021	Maŋ Pↄↄl gbagba moona me nyiŋmaa ŋmarase nↄↄkado tↄne kei.
46016022	Akpaa nyi ŋolo bɛɛ gyae de Gbeŋgyoo Yesu nombia ya na, Wurubuarɛ waa falaa e. Maranata (ka asɛɛ yɛna nyi, de Gbeŋgyoo Yesu kↄŋ).
46016023	De Gbeŋgyoo Yesu waa mo ↄ bɛrɛɛ boele ŋon, na waa seŋ ɛ wↄle.
46016024	Mɛɛ gyae ɛ popou, te mɛɛ do ŋon nↄↄ de Gbeŋgyoo Yesu Kristo yele man. Amɛn.
47001001	Tↄne kei lee maŋ Pↄↄl ŋon me yɛɛ Yesu Kristo kpilale e lee Wurubuarɛ kegyaebii man nɛ, na de dↄↄ Timoti gyaŋ. Dɛɛ ŋmarase ke dee yelee ɛmɛɛ Kristotena dikpii keŋ ɛ kyaa Korinto donↄↄ man, na Wurubuarɛ balaŋ baŋ ↄ be baake te ↄ be desina wↄ see fa ↄ wose te be kyaa Akaya tɛɛle dↄↄ pou nɛ.
47001002	De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon, na baa fa ŋon wosefɛɛreŋ.
47001003	Ɛ yela dɛɛ do Wurubuarɛ ŋon ↄ yɛɛ de Gbeŋgyoo Yesu Kristo ↄ kya e nɛ nↄↄ. Ŋon yɛna Wurubuarɛ ŋon ↄ ne wii balaŋ waraŋase te ↄ ne yako do wↄ.
47001004	Ŋon ne yakola do daa de kayeyɛɛ man, na ke yela daa mↄ ke tale mo keyakodo keŋ ↄ be yako do daa nɛ yako do de tebia baŋ bɛɛ yeyɛɛ nɛ.
47001005	De kɛɛ yeyɛɛ ŋgba mena keŋ Kristo mↄ ba yeyɛɛ nɛ, mena mↄ te Wurubuarɛ waa ta Kristo dↄↄ yako do daa ŋgba mena keŋ ↄ be yako do Kristo nɛ.
47001006	Nyi daa Kristo kpilala ne naa diyem na, ɛ nyeekelɛɛ na ɛ keyakodo dↄↄ te dɛɛ naa diyem. Mena keŋ dee nyiŋ keyakodo nɛ, ne yeli ɛmɛɛ mↄ ne nyiŋ keyakodo. Kei ne yeli ɛ ne tale nyiŋ konↄↄ naa diyem ŋgba mena keŋ daa mↄ ne naa nɛ.
47001007	Mena dↄↄ de loo gyakaa Wurubuarɛ dↄↄ nideli nyi waa yela ɛ ke tale seŋ keŋkeŋ, nawolo nyi da gyeŋ nyi mena keŋ ɛ ne naa diyem ŋgba mena keŋ daa mↄ ne naa ŋaale nɛ, mena te ɛ ke nyiŋ keyakodo ŋgba mena keŋ daa mↄ be nyiŋ keyakodo nɛ.
47001008	Me tebia, dↄↄ ne gyae ɛ ke kyaa ditiŋtɛɛ man lee diyem keŋ dↄↄ naa Esia tɛɛle man nɛ ya. Balaŋ yela da wose kyaŋa daa nideli, keŋ nyi da te gyakaa loo gba nyi dee nyiŋ nyeedoŋ ya.
47001009	De konↄↄse man na, yɛɛ daa ŋgba ba te yako daa nyi baa ko daa nɛ. Kei yela de ta mo da wose lↄ daa gbagba de doŋ dↄↄ ya, mↄna da moo da wose bo lↄ Wurubuarɛ ŋon ↄ ne gyuusu balaŋ lee yeŋ man nɛ dↄↄ.
47001010	Ŋon lesena daa lee yeŋ nombia kɛŋa man, te ↄ gyakaa ↄ na lese daa kaa lii gyɛŋ. De loo gyakaa ↄ dↄↄ nyi waa lese daa debaŋ kamasɛ.
47001011	Nawolo nyi ɛ ne fane fa daa dↄↄ. Dekↄŋ mena na, Wurubuarɛ bɛrɛɛ keŋ gyae ke kↄŋ de dↄↄ lee balaŋ burum kefane dↄↄ nɛ, gyae ke yela balaŋ burum ke fane fa Wurubuarɛ karaŋ.
47001012	Nombii dokoloŋ keŋ dↄↄ te dɛɛ wola da wose nɛ yɛna nyiaa, de konↄↄ man nombia ne di daa adansɛɛ nyi, dɛɛ mo de konↄↄ pou yɛɛ nombia ŋan ayimɛɛ be doo ŋe man ya nɛ tɛɛle kei dↄↄ, te dee di anokoare ŋgba mena keŋ Wurubuarɛ ne gyae nɛ. Tuturu na, lee daa na ŋon kekyaa man. Na tɛɛle kei dↄↄ nyansa te dɛɛ mo yɛɛ nombia kɛŋa ya, mↄna Wurubuarɛ bɛrɛɛ keŋ ↄ ba mo boele daa nɛ te dɛɛ mo yɛɛ.
47001013	Nombia ŋan pou dɛɛ ŋmarase yelee ŋon nɛ, yɛɛ nombia ŋan ɛmɛɛ gbagba ɛ ke tale kala na ɛ ke nyii ŋe man.
47001014	Ŋgba mena keŋ ɛ be nyii de nombia ŋan man kyomii debaŋ kei nɛ, de loo gyakaa nyi ɛ ke kↄŋ kaa nyii ŋe man nideli wee daale. Daa dↄↄ te ɛ ke tale wola ɛ wose, ŋgba mena keŋ lee ɛmɛɛ mↄ dↄↄ, daa mↄ dɛɛ wola da wose wee keŋ de Gbeŋgyoo Yesu waa bese kↄŋ nɛ.
47001015	Me loo gyakaa nyi ɛ ke nyii nombia kɛŋa man nideli, mena dↄↄ te nafↄ me yɛɛ ma agyueŋ nyi maa taŋgbɛɛ kↄŋ ɛ gyaŋ, na ɛ ke nyiŋ di gyoŋ bola bola.
47001016	Nawolo nyi me yɛɛ ma agyueŋ nyi mee gyu Masedonia tɛɛle man na maa mo ɛ gyaŋ, te ma bese lee botↄↄ mɛɛ kↄŋ na maa mo ɛ gyaŋ bela, na ɛ ke nyiŋ lↄ maŋ gbɛɛ na maa gyu Gyudia tɛɛle man. Mↄna ta tekaa de ya.
47001017	Ma ke kyɛɛkee ma agyueŋ kei na, ke yɛɛ biatɛɛ agyueŋ ke? Yaa mɛɛ yɛɛ me nombia baa ŋgba tɛɛle kei dↄↄ balaŋ nɛ? Yaa nawolo baa nyi me dana nↄↄse ala ala?
47001018	Mena keŋ Wurubuarɛ yɛɛ anokoarete e keŋ ↄ bɛɛ lee ↄ nombii wↄle ya nɛ, mena mↄ yaa daa mↄ de nombia ŋan dɛɛ yako nɛ be yɛɛ nↄↄse ala ala ya.
47001019	Nawolo nyi Wurubuarɛ bu Yesu Kristo ŋon daa na Silase na Timoti be kolosi ↄ nombia fa ŋon nɛ, ↄ te yɛɛ nↄↄse ala ala walaŋ e ya, keŋ waa "Sɛɛ" na waa bese "Bɛɛ" ya. Mↄna ŋon dↄↄ, ↄ sɛɛ na ↄ te sɛɛ.
47001020	Lee Kristo dↄↄ te Wurubuarɛ nombia ŋan ↄ be yako see nɛ pou kↄŋawↄ mena. Lee ŋon mↄ dↄↄ te de fane taŋ na, dɛɛ yako nyi "Amɛn" (Dɛɛ kↄŋ mena) mo lese Wurubuarɛ yele.
47001021	Wurubuarɛ gbagba ne yɛɛ la te daa na ŋon pou na sem keŋkeŋ Kristo kelɛɛdi keŋ man. Ŋon lesena daa te ↄ kpila daa nyi dee gyu ke yɛɛ ↄ kegyaebii.
47001022	Ŋon moona ↄ nyiŋmaa gyakaa de dↄↄ, te ↄ moo ↄ feliŋ ŋon do de konↄↄse man mo kyaŋ nae, na ke di adansɛɛ nyi de yɛɛ ↄ wui, te dee nyiŋ abↄↄ ŋan pou ↄ be desina see fa daa nɛ.
47001023	Wurubuarɛ yɛna ma adansɛɛ nyi ma te gyae nyi maa do ŋon kaale ya, mena dↄↄ te me kyɛɛkee ma agyueŋ nyi mↄↄ bese kↄŋ ɛmɛɛ Korintotena gyaŋ ya.
47001024	Dↄↄ ne gyae dɛɛ ŋere ŋon nyi yaa lɛɛ Kristo nombia ŋan dɛɛ yako ŋon nɛ di ya. Nawolo nyi ɛ wulaa ɛ seŋɛɛ ɛ kelɛɛdi keŋ man keŋkeŋ. Mↄna keŋ dɛɛ gyae nyi ke yɛɛ ŋon gyoŋ dↄↄ te daa na ŋon ne yɛɛ tom bom nɛ.
47002001	Mena dↄↄ ma te yɛɛ ma agyueŋ nyi, mↄↄ gyae maa bese kↄŋ ɛ gyaŋ na maa yela nombia ke takaa ŋon ya.
47002002	Nawolo nyi akpaa me kↄŋ te me yeli nombia de takaa ŋon na, amↄte ne gyae la waa yela me sia kagye. Na ɛmɛɛ baŋ mↄↄ yeli nombia be takaa ŋon nɛ yee?
47002003	Keŋ dↄↄ te mↄↄ ŋmarase ŋon tↄne kenaŋ yɛna nyiaa, mↄↄ ne gyae nyi me kↄŋ na kolo ke takaa ɛmɛɛ baŋ ɛ ke yela me sia kagye nɛ ya. Nawolo nyi mɛɛ lɛɛ ɛ popou di nideli nyi akpaa me sia da gye na, ɛmɛɛ mↄ sia gyae ka gye.
47002004	Debaŋ keŋ mɛɛ ŋmarase tↄne kei nɛ, na me tↄↄ ne kyoŋii maŋ. Nombia atakaasa na siasaraŋ te ma moowↄ ŋmarase ŋon tↄne kenaŋ. Na me ŋmarase ŋon tↄne kenaŋ bo na ɛ wose ka yeŋ ŋon ya, mↄna mɛɛ gyae nyi ɛ ka gyeŋ mena keŋ mɛɛ gyae ŋon nɛ nideli.
47002005	Walaŋ ŋon ↄ be yɛɛ nombiikum te ↄ be yeli nombia be takaa ŋon nɛ, na maŋ maageŋ te ↄ yɛɛ ke tia ya, mↄna gbɛɛ daale man na ɛ popou yaa ↄ yɛɛ ke tia. Kei te yɛɛ nyi mɛɛ wↄŋee nombia ŋan man bo ya.
47002006	Mena keŋ ɛ man balaŋ burum be wↄŋ ↄ deŋele nɛ, keŋ kaageŋ tekaboe.
47002007	Mena dↄↄ kaboena nyi yaa mo ↄ nombiakumɛɛ kyɛɛ e na ɛ kekolosi do e, na mena ya na gyae ke yela waa mutii yeŋ.
47002008	Mena dↄↄ mɛɛ waase ŋon nyiaa, ɛ lese ɛ kegyae keŋ wola e nideli.
47002009	Kpene keŋ dↄↄ te mↄↄ ŋmarase ŋon tↄne keŋ yɛna nyiaa, mɛɛ gyae maa kɛɛ nyi ɛ ka seŋ keŋkeŋ kekɛɛsekɛɛ man, te ɛ ne nyii me dei debaŋ kamasɛ?
47002010	Nyi akpaa ɛ mo ŋolo nombiakumɛɛ kyɛɛ e na, maŋ mↄ maa mo kyɛɛ e. Mↄna nyi akpaa nombii daale doo keŋ kaboena nyi maa mo kyɛɛ e koraŋ gba na, lee ɛmɛɛ dↄↄ te maa mo kyɛɛ e lee Kristo yele man.
47002011	Kei gyae ke yela na ↄbↄnsam be nyiŋ tale di de dↄↄ ya. Nawolo nyi da gyeŋ wa adaose ŋan pou.
47002012	Debaŋ keŋ mↄↄ gyu ka gyoo Torase donↄↄ man me kaa kolosi de Gbeŋgyoo Yesu Kristo nombia kpaakpaa ŋan nɛ, me naawↄ nyi de Gbeŋgyoo ta toro gbɛɛ fa maŋ nyi maa kolosi ↄ nombia ŋan botↄↄ.
47002013	Mↄna me wↄe te fɛɛ maŋ ya, nawolo nyi ma te naa me dↄↄ Tituse botↄↄ ya. Mena dↄↄ me kalaa Torasetena baŋ te me laŋa Masedonia tɛɛle man.
47002014	Mↄna mɛɛ do Wurubuarɛ nↄↄ nawolo nyi Kristo te di ↄ kↄlala pou dↄↄ. Mena mↄ te lee Kristo dↄↄ, daa mↄ ne di de kↄlala baŋ dↄↄ debaŋ kamasɛ. Kristo te tɛɛ de dↄↄ yela ↄ nombia ŋan man kagyeŋ te yaasee gyu yenaŋ kamasɛ ŋgba kolo ofoŋte nɛ.
47002015	Nawolo nyi Wurubuarɛ siaman na, daa Kristotena yɛɛ ŋgba kolo ofoŋte nɛ balaŋ baŋ Wurubuarɛ ne lɛɛ ba nyee na balaŋ baŋ baa yeŋ leki nɛ siaman.
47002016	Balaŋ baŋ baa yeŋ leki nɛ gyaŋ na, ofoŋ kei yɛɛ ŋgba kolo wↄŋte keŋ gyae kako wↄ nɛ. Mↄna balaŋ baŋ Wurubuarɛ ne lɛɛ ba nyee nɛ dↄↄ, ofoŋ kei yɛɛ ŋgba kpene keŋ ne fa wↄ nyeedoŋ nɛ. Te amↄte kaboela na Kristo tom kei keyɛɛ?
47002017	Daa be doo ŋgba balaŋ baŋ bɛɛ mo Wurubuarɛ nombia ŋan di kebu nɛ ya. Mↄna daa dↄↄ Wurubuarɛ siaman na, de yɛɛ balaŋ baŋ ŋon Wurubuarɛ ba lese te ↄ be kpila daa, te dɛɛ tɛɛ Kristo dↄↄ mo de konↄↄ pou yako ↄ nombia ŋan anokoare man nɛ.
47003001	Nombia da ayakoŋ kɛŋa nɛ, nawolo nyi da bese yaa dɛɛ kɛlɛɛ da wose baa yaa? Yaa kaboena nyi dɛɛ tela tↄne keŋ gyae ka lese daa wola nɛ kↄna ŋon? Yaa dɛɛ lɛɛ tↄne keŋ gyae ka lese daa wola nɛ lee ɛ gyaŋ, ŋgba mena keŋ baale ne yɛɛ nɛ?
47003002	Tekaboena nyi dɛɛ yɛɛ mena ya, nawolo nyi ɛmɛɛ gbagba yɛna tↄne keŋ na lese de dinↄↄ wola, keŋ Kristo be ŋmarase do de konↄↄse man nɛ. Mena dↄↄ ɛmɛɛ yɛna tↄne keŋ walaŋ kamasɛ waa kala na waa naa de dinↄↄ.
47003003	Mena dↄↄ ɛmɛɛ na wola la nyi, ɛmɛɛ yɛna Kristo tↄne keŋ be tɛɛ de dↄↄ kↄŋ nɛ. Kei te yɛɛ tↄne keŋ bↄↄ mo nyiŋmaa yakaa ŋmarase ya. Mↄna Wurubuarɛ feliŋ te ba moowↄ ŋmarase ke. Ka te yɛɛ ŋgba mena keŋ gyaŋgbatena ne ŋmarase gyakaa boya paŋsapaŋsa dↄↄ nɛ ya, mↄna be ŋmarase ŋa bo do deniwalaŋ konↄↄ man.
47003004	Dɛɛ yako mena nombia kɛŋa pou nawolo nyi, dɛɛ lɛɛ Wurubuarɛ di lee Kristo yele man.
47003005	Daa gbagba de doŋ man na, nafↄ da tekaboena tom kei keyɛɛ ya. Nawolo nyi daa gbagba bɛɛ tale yɛɛ kolo de baam dↄↄ ya. De doŋ pou lee Wurubuarɛ gyaŋ.
47003006	Ŋon faa na daa doŋ te de kaa bese Wurubuarɛ nↄↄkebakesee wↄle keŋ somra. Nↄↄkebakesee wↄle kei doŋ ta lee mmaraase ŋan bↄↄ ŋmarase see nɛ man ya, mↄna doŋ kenaŋ lee Wurubuarɛ feliŋ ŋon gyaŋ. Nawolo nyi mmaraase ŋan bↄↄ ŋmarase see nɛ ne kↄna yeŋ. Mↄna Wurubuarɛ feliŋ ŋon dↄↄ, ŋon ne fa nyeedoŋ bo.
47003007	Mosesi mmaraase ŋan dↄↄ, be ŋmarase ŋa bo gyakaa boya patalapatala dↄↄ. Te debaŋ keŋ Wurubuarɛ ba mo mmaraase ŋan fa ŋon Mosesi nɛ, ŋe kↄŋae Wurubuarɛ gyoorobiiri man te ke yela Mosesi siagbɛɛ ŋalakeewↄ keŋ Iseraetena te tale kɛɛ ↄ siagbɛɛ ya. Mↄna mena keŋalakee kenaŋ dↄↄ, na ke nↄↄ na yem. Mena dↄↄ akpaa nyi Mosesi mmaraase ŋan na mo yeŋ kↄŋ nɛ, kↄŋae na Wurubuarɛ gyoorobiiri keŋ na,
47003008	kenaŋ na Wurubuarɛ feliŋ ŋon ↄ ne fa nyeedoŋ nɛ, wui gyoorobiiri be gyae ka kela kei yee?
47003009	Nyi akpaa ↄsom keŋ ne bu balaŋ fↄↄ nɛ dana gyoorobiiri mena na, kenaŋ na ↄ som keŋ ne yele balaŋ gbɛɛneŋ na tenee Wurubuarɛ siaman nɛ, wui gyoorobiiri be gyae ka kela kenaŋ yee?
47003010	Gyoorobiiri keŋ ke kyaa debaŋ kei nɛ dↄↄ, te yeli gyoorobiiri keŋ nafↄ ke kyaa gyaŋgba keŋ nɛ te ŋaalaa.
47003011	Akpaa nyi keŋ ka te kyaa kekpaa ya nɛ kↄŋawↄ na gyoorobiiri na, kenaŋ na keŋ gyae ke kyaa kekpaakekpaa nɛ wui gyoorobiiri gyae ka bo kela ke.
47003012	Keŋ de dana mena loo kegyakaa kei dↄↄ, te dɛɛ tale gyↄ de konↄↄ kolosi.
47003013	Daa be doo ŋgba Mosesi ŋon ↄ ba mo kolo wu ↄ siagbɛɛ, na Iseraetena be nyiŋ naa ↄ siagbɛɛ debaŋ keŋ keŋalakee keŋ nↄↄ na yem nɛ ya.
47003014	Ke yɛɛ anokoare ke nyi, na ba agyueŋse ta toro ta na baa nyii Wurubuarɛ nombia ŋan man ya. Te kaa lii na gyɛŋ kei nɛ, akpaa bɛɛ kala Wurubuarɛ nombia ŋan doo nↄↄkebakesee bene keŋ man nɛ, bↄↄ ne nyii ŋe man ya. Na yɛɛ yaa ŋgba kolo sɛɛ wuɛ ba agyueŋse dↄↄ nɛ. Nawolo nyi de Gbeŋgyoo Kristo kelɛɛdi kaageŋ ne gyae la ke tale gyuusu walaŋ agyueŋ, na ↄ kala Wurubuarɛ nombia ŋan na, waa tale nyii ŋe man.
47003015	Kaa lii na gyɛŋ kei koraŋ nɛ, akpaa Iseraetena de kala Mosesi mmaraase ŋan na, bↄↄ ne nyii ŋe man ya. Yɛɛ yaa ŋgba kolo sɛɛ wuɛ ba agyueŋse dↄↄ nɛ.
47003016	Mↄna akpaa nyi ŋolo da mo ↄ wose fa de Gbeŋgyoo Kristo na, waa gyuusu kpene keŋ wuɛ walaŋ ŋonaŋ agyueŋ dↄↄ nɛ, na waa nyii ↄ nombia ŋan man.
47003017	Nawolo nyi de Gbeŋgyoo Kristo na Wurubuarɛ feliŋ ŋon yɛɛ dokoloŋ. Te botↄↄ keŋ de Gbeŋgyoo feliŋ ŋon kyaa na, walaŋ ne nyiŋ ↄ wose lee mmaraase ŋan tɛɛ.
47003018	Te daa baŋ kolo be wuɛ de siagbɛɛ ya nɛ, dɛɛ lese de Gbeŋgyoo gyoorobiiri keŋ wola. Wurubuarɛ feliŋ ŋon ne kyɛɛkee de dinↄↄ na ke yɛɛ ŋgba Kristo dinↄↄ nɛ, te debaŋ kamasɛ mↄ na dee nyiŋ ↄ gyoorobiiri keŋ kpu. Mena nombia kɛŋa lee de Gbeŋgyoo Kristo gyaŋ. Ŋon mↄ yɛna Wurubuarɛ feliŋ ŋon.
47004001	Lee mena keŋ Wurubuarɛ be wii de waraŋase, te ↄ ba mo tom kei do daa de nyiŋmaa man dↄↄ nɛ, dↄↄ ne yee ya.
47004002	Mena dↄↄ te da lese da wose lee desɛŋ nombia man, te dↄↄ ne yɛɛ kolo mↄ weese ya. Dↄↄ na mo adao gbɛɛneŋ man mo kolo kyakale na Wurubuarɛ nombia ŋan ya. Mↄna dɛɛ lese Wurubuarɛ nombia ŋan ŋe yɛɛ anokoare nɛ man nideli, na walaŋ kamasɛ kagyeŋ nyi kpene keŋ dɛɛ yɛɛ nɛ, te yɛɛ dekara Wurubuarɛ siaman ya.
47004003	Te akpaa Kristo nombia kpaakpaa ŋan yɛɛ nombia aweeseŋ ŋa na, kenaŋ na ŋe yɛɛ nombia aweeseŋ ŋa bo fa balaŋ baŋ baa yo nɛ baageŋ.
47004004	Mena balaŋ kɛwↄ bɛɛ lɛɛ nombia kpaakpaa ŋan di ya, nawolo nyi ↄbↄnsam ŋon ↄ yɛɛ tɛɛle kei dↄↄ gyoo e nɛ, ta mo wↄ do ditiŋtɛɛ man. Mena dↄↄ bↄↄ ne naa keŋmaŋee keŋ doo nombia kpaakpaa ŋan na lese ↄ gyoorobiiri wola nɛ ya. Te bↄↄ ne naa, na baa gyeŋ nyi Kristo yɛna Wurubuarɛ dinↄↄ gbagba ŋon ya.
47004005	Nombia ŋan dee kolosi fa ŋon nɛ, te yɛɛ daa gbagba da wose man nombia yaa dee kolosi fa ŋon ya. Mↄna Yesu Kristo nombia kpaakpaa ŋan yaa dee kolosi fa ŋon, nyi ŋon yɛna de Gbeŋgyoo te ŋon mↄ dↄↄ te dɛɛ som ŋon.
47004006	Nawolo nyi Wurubuarɛ ŋon ↄ be yako nyi, "Keŋmaŋee dɛɛ lee ditiŋtɛɛ man ŋmaŋee nɛ," ŋon ke yela la te keŋmaŋee ŋmaŋeewↄ de konↄↄse man, na ke yela dɛɛ gyeŋ Wurubuarɛ gyoorobiiri keŋ doo Kristo man nɛ.
47004007	Mↄna daa baŋ Wurubuarɛ gyooro abↄↄ kɛŋa doo de man nɛ, de yɛɛ ŋgba kpene keŋ bↄↄ mo tɛɛle ma ke nɛ. Na ka wola nyi doŋ dinaa keŋ doo de man nɛ, lee Wurubuarɛ gyaŋ. Ke ta lee daa gbagba gyaŋ ya.
47004008	Dɛɛ naa diyem lee gbɛɛ kamasɛ man, mↄna da seŋɛɛ keŋkeŋ. Debaŋ ŋaale man na da agyueŋ bee doo debodokoloŋ ya, mↄna da wose bee gbirisi daa ya.
47004009	Bɛɛ naase daa diyem, mↄna Wurubuarɛ bɛɛ lese ↄ sia yela daa ya. Bɛɛ gyↄ daa lↄ yeŋ yeŋ, mↄna dↄↄ na yem ya.
47004010	Wee na wee na dɛɛ naa diyem yeŋ yeŋ da wose man, ŋgba mena keŋ Yesu mↄ be naa nɛ. Na kawola nyi nyeedoŋ keŋ Yesu dana nɛ, keŋ ke te daa mↄ dana.
47004011	Daa baŋ de kyaa na de sia nɛ, wee na wee na lee Yesu dↄↄ bɛɛ lese daa fa yeŋ. Na ke yela walaŋ kamasɛ kena nyi, Yesu nyeedoŋ keŋ doo daa baŋ da wosenaane kei gyae ka yeŋ nɛ mↄ man.
47004012	Lee mena dↄↄ daa ne gyaŋee na yeŋ nombia wee kamasɛ, na ɛmɛɛ kenyiŋ nyiŋ nyeedoŋ kekpaa.
47004013	Wurubuarɛ nombia aŋmaraseŋ see yenaŋ daale ne yako nyiaa, "Me lɛɛ Wurubuarɛ nombia di dↄↄ, te me kolosi ↄ nombia." Kelɛɛdi dokoloŋ kenaŋ te daa mↄ lɛɛwↄ di, mena dↄↄ te dee kolosi ↄ nombia nɛ.
47004014	Da gyeŋ nyi Wurubuarɛ ŋon ↄ be gyuusu de Gbeŋgyoo Yesu lee yeŋ man nɛ, waa ta Yesu dↄↄ gyuusu daa na waa mo ŋon kpu na daa kaa seŋ ŋon Wurubuarɛ siaman.
47004015	Ɛ deeli dↄↄ te nombia kɛŋa pou kↄŋawↄ mena, na ŋgba mena keŋ Wurubuarɛ ba mo ↄ bɛrɛɛ boele balaŋ burum te ↄ ne lɛɛ ba nyee nɛ, ke yela baa fane fa Wurubuarɛ karaŋ nideli na baa lese ↄ yele.
47004016	Lee mena dↄↄ da wose bɛɛ yↄkↄse daa ya. Nawolo nyi keŋ na da wosenaane kɛɛ yↄkↄse kei koraŋ nɛ, de dinↄↄ wↄle keŋ dↄↄ kee nyiŋ doŋ wee kamasɛ.
47004017	Diyem keŋ dɛɛ naa debaŋ kei nɛ, ka be gyae ke kyare ya na ka te lam. Ke gyae ke yela dee nyiŋ gyoorobiiri keŋ gyae ke kyaa kekpaakekpaa, keŋ ka dokoso be kyaa ya te ka kela diyem keŋ dɛɛ naa nɛ.
47004018	Mena dↄↄ, dↄↄ na mo de loo gyakaa abↄↄ ŋan dɛɛ naa na de sia fonɛɛ nɛ dↄↄ ya, mↄna dɛɛ mo de loo bo gyakaa abↄↄ ŋan dↄↄ ne naa na de sia ya nɛ dↄↄ. Nawolo nyi abↄↄ ŋan dɛɛ mo de sia naa ŋa nɛ, ŋe bɛɛ kyare ya na ŋa te lam. Mↄna abↄↄ ŋan dↄↄ na mo de sia naa ŋa ya nɛ, ŋe gyae ke doo kekpaakekpaa.
47005001	Da gyeŋ nyi tɛɛle kei dↄↄ de kyaa nɛ, dↄↄ gyae dɛɛ kyare ya na de ta yem. Mↄna akpaa da yem na, Wurubuarɛ waa fa daa wosenaane wↄle adido, keŋ ka te yɛɛ tɛɛle kei dↄↄ wosenaane ke ya. Wurubuarɛ gbagba yɛɛ na ke, te ke gyae ke kyaa kekpaakekpaa.
47005002	Debaŋ kei na dɛɛ keketee da wose man, nawolo nyi dɛɛ gyae nideli nyi Wurubuarɛ waa faa daa mena wosenaane wↄle kei.
47005003	Nyi akpaa Wurubuarɛ da mo ke do daa na, dↄↄ gyae dɛɛ ta diteŋteli ya.
47005004	Debaŋ keŋ de sɛɛ de doo wosenaane kei man nɛ, dɛɛ yeyɛɛ ŋgba kasolↄ daale na ŋere na daa nɛ. Na dɛɛ yako baa nyi yeŋ yaa dɛɛ gyae debokeiman ya. Mↄna nafↄ da kegyaebii yɛna nyi Wurubuarɛ waa mo wosenaane wↄle keŋ kyaa adido nɛ do daa. Na wosenaane wↄle keŋ kaa kyaa wosenaane bene keŋ na yem nɛ nawↄↄ man.
47005005	Wurubuarɛ gbagba desina na daa fa mena kekyɛɛkee kenaŋ, te ↄ moo ↄ feliŋ ŋon do de man. Ŋon te ↄ moowↄ see ateta, mo kyaŋ abↄↄ ŋan pou waa kaa yɛɛ fa daa nɛ nae.
47005006	Mena dↄↄ debaŋ kamasɛ na da wose bɛɛ yↄkↄse daa ya. Da gyeŋ nyi debaŋ keŋ de sɛɛ de kyaa wosenaane kei man kɛbo nɛ, de ta gyoo ta botↄↄ keŋ de Gbeŋgyoo Yesu kyaa nɛ ya.
47005007	Da ke kyaa tɛɛle kei dↄↄ nɛ, nombia ŋan dↄↄ lɛɛ di nɛ ŋan te de silana. Na abↄↄ ŋan dɛɛ naa na de sia nɛ, te de silana ya.
47005008	Lee mena dↄↄ de dana lookegyakaa nideli. Nafↄ da kegyaebii yɛna nyi, dɛɛ lee wosenaane kei man na de kaa kyaa de Gbeŋgyoo Yesu gyaŋ.
47005009	Mena dↄↄ nyi de kyaa tɛɛle kei dↄↄ bo o, yaa da yeŋae o, kpene keŋ dↄↄ dɛɛ yase de sia yɛna nyi, dɛɛ yɛɛ kpene keŋ gyae ka gyoo de Gbeŋgyoo Yesu sia.
47005010	Nawolo nyi kaboena nyi walaŋ kamasɛ waa kↄŋ kaa seŋ Kristo siaman na waa di ↄ nombia, na waa tↄ walaŋ kamasɛ kom ŋgba mena keŋ ↄtenate be yɛɛ ↄ tom tɛɛle kei dↄↄ nɛ. Dukum dana ka kom ketↄ, te debam mↄ dana ka kom ketↄ.
47005011	Da gyeŋ Wurubuarɛ keyee kedoobii man dↄↄ, te dɛɛ do balaŋ kakyeŋ Wurubuarɛ ↄsom man. Wurubuarɛ gyeŋ de dinↄↄ, te dɛɛ lɛɛdi nyi ɛmɛɛ mↄ ɛ gyeŋ de dinↄↄ lee ɛ konↄↄse man.
47005012	Te yɛɛ nyi da bese yaa dɛɛ kɛlɛɛ da wose bo fa ŋon ya. Mↄna dɛɛ tↄↄse ŋon nombia ŋan gyae ke yela ɛ ke tale gyina ɛ wose adido lee daa dↄↄ nɛ bo. Dekↄŋ mena na, ɛ ke tale nyiŋ nombii yako balaŋ baŋ bee gyina ba wose adido lee abↄↄ ŋan bɛɛ mo be sia naa ŋa nɛ dↄↄ, kela ŋan ŋe doo deniwalaŋ konↄↄ man nɛ.
47005013	Akpaa nombia kɛŋa dↄↄ te ɛ yako nyi da nyeeya ne wↄlɛɛ na, ŋe wↄlɛe fa Wurubuarɛ. Te akpaa da nyeeya doo mↄ na, kenaŋ na ɛmɛɛ dↄↄ te da nyeeya doo.
47005014	Kristo kegyae keŋ te di da nyee, nawolo nyi da gyeŋ nyi ŋon lɛɛ na balaŋ pou yeŋ yeŋ. Mena dↄↄ yɛɛ yaa ŋgba balaŋ pou yeŋa la nɛ.
47005015	Kristo yeŋa la fa balaŋ pou, na ke yela baŋ be kyaa na be sia nɛ be nyiŋ kyaa fa ba wose ya. Mↄna baa kyaa fa Yesu Kristo ŋon ↄ ba yem fa wↄ, te Wurubuarɛ be gyuusu e nɛ.
47005016	Mena dↄↄ lee nɛnɛɛ ne gyu na, dↄↄ ne kɛɛ balaŋ ŋgba mena keŋ tɛɛle kei dↄↄ balaŋ ne kɛɛ wↄ nɛ ya. Gyaŋgba keŋ na, nafↄ de kɛɛ Kristo mↄ mena. Mↄna nɛnɛɛ dↄↄ, dↄↄ na tekaa kɛɛ e mena bela ya.
47005017	Lee mena dↄↄ akpaa nyi ŋolo de lɛɛ Kristo di na, ↄ ta bese walaŋ wↄle. Ↄ dinↄↄ bene keŋ te lam, te nɛnɛɛ ↄ te nyiŋ dinↄↄ wↄle.
47005018	Nombia kɛŋa pou lee Wurubuarɛ gyaŋ. Ŋon tɛɛ la Yesu Kristo dↄↄ desina daa na ŋon Wurubuarɛ nsana, te ↄ faa daa tom nyi dɛɛ yako ↄ nombia kɛŋa, na dɛɛ mo desina ŋon na balaŋ nsana.
47005019	Nombii keŋ dɛɛ yako ŋon yɛna nyiaa, Wurubuarɛ tɛɛ la Kristo dↄↄ desina ŋon na balaŋ pou nsana, te ↄ moo be nombiakumɛɛ pou kyɛɛ wↄ. Te ↄ moo ŋon na balaŋ nsana kedesina tom kei do daa de nyiŋmaa man.
47005020	Mena dↄↄ daa yɛna Kristo kpilala baŋ da seŋɛɛ ↄ nawↄↄ man, keŋ Wurubuarɛ ne tɛɛ de dↄↄ kolosi sola ŋon. Da seŋɛɛ Kristo nawↄↄ man dɛɛ sola ŋon nyi, ɛ yela ɛmɛɛ na Wurubuarɛ nsana keyɛɛ gyoŋ.
47005021	Kristo te yɛɛ nombiikum kamasɛ ya. Mↄna Wurubuarɛ yela ↄ kaa moo de nombiakumɛɛ pou seele. Te ↄ yeŋawↄ ŋgba nombiakumɛɛyɛɛre nɛ, na ke yela de nombia ka tenee Wurubuarɛ siaman lee ŋon Kristo dↄↄ.
47006001	De yɛɛ balaŋ baŋ daa na Wurubuarɛ ne yɛɛ na tom. Lee mena dↄↄ dɛɛ waase ŋon bo nyiaa, ɛ na yeli Wurubuarɛ bɛrɛɛ keŋ ↄ ba mo boele ŋon nɛ ke yɛɛ yakaa ya.
47006002	Nawolo nyi Wurubuarɛ nombia aŋmaraseŋ see yakowↄ yenaŋ daale nyiaa, "Wurubuarɛ kpa debaŋ keŋ kaboena nyi maa wii ŋon nɛ, me nyii ɛ ke fane. Debaŋ keŋ mↄ kaboena nyi maa lɛɛ ɛ nyee nɛ, me lɛɛ ŋon." Te maŋ Pↄↄl ne yako ŋon baa ɛ ke nyii nyiaa, nɛnɛɛ yɛna debaŋ keŋ kaboena nyi Wurubuarɛ waa wii ŋon. Gyɛŋ wee kei yɛna nyeekelɛɛwee keŋ.
47006003	De bɛɛ gyae nyi ŋolo ke wↄlɛɛ da yele lee tom keŋ dɛɛ yɛɛ nɛ man ya. Mena dↄↄ dɛɛ yɛɛ kakyeŋ nyi dↄↄ yɛɛ kolo, na ŋolo kenyiŋ gbɛɛ mo ayimɛɛ wuu daa ya.
47006004	Lee mena dↄↄ de nombia ayɛɛsa pou man na, dɛɛ lese wola ŋon nyi de yɛɛ Wurubuarɛ tewulɛɛwↄ. Nawolo nyi de nyiŋa konↄↄ seŋ keŋkeŋ de kayeyɛɛ, na debaŋ keŋ da wose be kyaŋ daa nɛ, na de kaale burum man.
47006005	Be tuku daa nideli wↄŋee daa balaŋ man, te be kyaŋa daa tↄ deni. De kyaŋa da wose yɛɛ tom nideli keŋ nyi dↄↄ ne nyiŋ dosoroŋ gba dee doo ya, te de tɛɛwↄ mↄ na tanam.
47006006	Dɛɛ lese wola nyi de yɛɛ Wurubuarɛ tewulɛɛwↄ, mo lee da kekyaabii keŋ ayimɛɛ be doo ke man ya nɛ man. Da gyeŋ Wurubuarɛ nombia ŋan, te dee nyiŋ konↄↄ te dɛɛ yɛɛ deeli. Wurubuarɛ feliŋ ŋon doo de man, te dɛɛ gyae balaŋ anokoare man.
47006007	Nombii na anokoare te dee kolosi, te dɛɛ yɛɛ kpene kamasɛ mↄ bo lee Wurubuarɛ doŋ man. De nombia ŋan tenɛɛ Wurubuarɛ siaman nɛ, te de dana demena na dunoluŋ ŋgba yoo abↄↄ nɛ. Ŋan te dɛɛ mo yoo lɛɛ da wose.
47006008	Baale na lese da yele, te baale mↄ na do daa desɛŋ. Baale na tee daa, mↄna baale mↄ ne kɛlɛɛ daa. Baale ne kɛɛ daa nyi de yɛɛ akɛrɛɛtenawↄ, mↄna de nombia doo na ke gbɛɛ.
47006009	Baale gyaŋ na, da te yɛɛ balaŋwↄ ya, mↄna da yele ta lee nideli. Kayeyɛɛ dↄↄ akpaa n naa daa na n kpa dɛɛ yem baa, mↄna de dana nyeedoŋ. Bɛɛ naase daa diyem nideli, mↄna de bɛɛ yem ya.
47006010	De dↄŋ waraŋase man, mↄna Kristo dↄↄ dee di gyoŋ debaŋ kamasɛ. De dↄŋ na diyem, mↄna dee yeli balaŋ burum ne nyiŋ abↄↄ kpaakpaa lee Wurubuarɛ gyaŋ. De dↄŋ ŋgba balaŋ baŋ bↄↄ dana kolo ya nɛ, mↄna Kristo dↄↄ kolo na kolo bee hia daa ya.
47006011	Me tebia Korintotena, da te kolosi nombii na anokoare keŋ fa ŋon, keŋ de ta mo kolo weese ŋon ya. Te dɛɛ gyae ŋon nideli lee de konↄↄ man.
47006012	De bɛɛ wↄŋ da wose lee ɛ man ya, mↄna ɛmɛɛ ne wↄŋ ɛ wose lee de man.
47006013	Mee kolosi baa fa ŋon ŋgba mena keŋ maa kolosi fa me bia nɛ. Mena dↄↄ ɛ na wↄŋ ɛ wose lee de man na daa mↄ ke wↄŋ da wose lee ɛ man ya.
47006014	Ɛmɛɛ na balaŋ baŋ ba te yɛɛ Kristotenawↄ ya nɛ na yɛɛ nↄↄdokoloŋ ya. Ɛmɛɛ gbagba ɛ kɛɛ nyi, walaŋ ŋon ↄ nombia tenɛɛ Wurubuarɛ siaman na walaŋkum baa tale yɛɛ nↄↄdokoloŋ? Yaa ditiŋtɛɛ na keŋmaŋee gyae ke tale kyaa bom?
47006015	Loŋtoro woŋti doola Kristo na ↄbↄnsam nsana? Yaa Kristo walaŋ na walaŋ ŋon ↄ te yɛɛ Kristo walaŋ e ya nɛ baa tale yɛɛ nↄↄdokoloŋ.
47006016	Loŋtoro woŋti doola Wurubuarɛ ↄsom deni na bane nsana? Daa yɛna Wurubuarɛ ŋon ↄ kyaa kekpaakekpaa nɛ ↄsom deni keŋ. Wurubuarɛ gbagba yakowↄ ↄ nombia aŋmaraseŋ see ŋan man nyiaa, "Maa kyaa be man, na maa kpu na wↄ, na maa yɛɛ be Wurubuarɛ, na baŋ mↄ ke yɛɛ me balaŋ.
47006017	Ɛ lese ɛ wose lee be man, na ɛ ke tira ɛ wose na wↄ. Ɛ na tina kpene keŋ ka wose dana ayimɛɛ nɛ ya. Ɛ yɛɛ mena na, maa lɛɛ ŋon do.
47006018	Maa yɛɛ ɛ kya, na ɛmɛɛ mↄ ke yɛɛ me bia. Nnɛ yaa de Gbeŋgyoo Wurubuarɛ doŋte ŋon ne yako."
47007001	Me gyoona kpaakpaa, Wurubuarɛ te wulaa yako see nyi waa yɛɛ mena abↄↄ kɛŋa pou fa daa. Mena dↄↄ ɛ yela dɛɛ lese ayimɛɛ kamasɛ ŋan ne wↄlɛɛ da wosenaane na da woo nɛ leki. Ɛ yela Wurubuarɛ keyee ke doo de man, na dee desina da wose nideli see fa e, na dɛɛ mo obuo fa e lee da kekyaabii man.
47007002	Ɛ booli ɛ wose na daa, na ɛ ka mo ɛ konↄↄ pou fa daa. Da te yɛɛ ŋolo nombiikum daale ya. Da te wↄlɛɛ ŋolo nyee ya, te de ta ŋere ŋolo mↄ do ya.
47007003	Mↄↄ ne yako mena nombia kɛŋa na maa mo bu ŋon fↄↄ ya. Me wulaa yako ŋon kaa laŋ nyiaa, dɛɛ gyae ɛ nombia nideli lee de konↄↄ man. Mena dↄↄ nyi nyeedoŋ man o, yeŋ man o, daa na ŋon yaa.
47007004	Mɛɛ lɛɛ ŋon di nideli te lee ɛmɛɛ dↄↄ mee gyina ma wose adido tɛɛle kei dↄↄ. Keŋ na da diyem keŋ dɛɛ naa kei koraŋ nɛ, mena dinↄↄ kei na do maŋ kakyeŋ nideli te gyoŋ keŋ doo me man mↄ nɛ be taŋ ↄto ya.
47007005	Debaŋ keŋ dↄↄ kↄŋ Masedonia tɛɛle man nɛ, de te nyiŋ da wose gba koraŋ dɛɛ kyaa fɛɛfo ya. Balaŋ naase daa diyem lee gbɛɛ kamasɛ man. Baale korowↄ seŋ tia daa, yela gyakoloŋ gyoo daa.
47007006	Mↄna Wurubuarɛ ŋon ↄ ne yako do balaŋ baŋ dekↄkↄrↄkↄↄ be kyaŋ wↄ nɛ, ŋon tɛɛ la Tituse ŋon ↄ ba lee ɛ gyaŋ nɛ dↄↄ kↄŋ kaa yako do daa mↄ.
47007007	Na Tituse kekↄŋ kaageŋ keŋ doo na daa kakyeŋ ya, mↄna kakyeŋ keŋ ɛ ba do e nɛ mↄ kpuɛ. Nawolo nyi ↄ yako daa mena keŋ me nombia ne gyↄ ŋon loo, na mena keŋ ɛ ne wii maŋ, na mena keŋ ɛ be desina ɛ wose nyi ɛ ke yoo seŋ me wↄle nɛ. Mena dↄↄ te yeli me sia ta gye nideli.
47007008	Me nyiiwↄ nyi tↄne keŋ mↄↄ ŋmarase yelee ŋon nɛ te fɛɛ ɛ wↄe ya. Mↄna te takaa maŋ ŋgba mↄↄ ŋmarase ke nɛ ya. Me naawↄ nyi tↄne kenaŋ man nombia takaa ŋon berɛ, mena dↄↄ takaa maŋ mↄ. Mↄna ma gyeŋ nyi ka be gyae ke takaa ŋon kekpaakekpaa ya.
47007009	Lee mena dↄↄ nɛnɛɛ dana maŋ gyoŋ. Te yɛɛ nyi keŋ tↄne keŋ man nombia be takaa ŋon dↄↄ ya, mↄna keŋ ka be yele ɛ be kyɛɛkee lee ɛ gbɛɛneŋ kumɛɛ man dↄↄ. Nawolo nyi ka ke takaa ŋon keŋ yɛɛ Wurubuarɛ kegyaebii man ke. Mena dↄↄ da gyeŋ nyi da te yɛɛ ŋon kolo kum ya.
47007010	Kolo de takaa ŋolo lee Wurubuarɛ kegyaebii man na, ne yele ↄ ne kyɛɛkee lee ↄ gbɛɛneŋ kumɛɛ man na ↄ kaa nyiŋ nyeekelɛɛ. Ke bɛɛ takaa ↄtenate wↄle wↄle bela ya. Mↄna nyi kolo de takaa ŋolo keŋ ka te yɛɛ Wurubuarɛ kegyaebii man ke ya na, kɛɛ mo ↄtenate gyu yeŋ man.
47007011	Ketakaa keŋ be yɛɛ Wurubuarɛ kegyaebii maŋ dↄↄ, ɛ kɛɛ nombia kpaakpaa ŋan ba lee ke man kↄŋ. Te yeli ɛ te yase ɛ sia ɛ kaa lese wola walaŋ kamasɛ nyi, ɛ ba gyeŋ kolo lee nombiikum keŋ man ya. Ɛ gyeŋa baŋ nideli lee nombii kenaŋ dↄↄ, te gyakoloŋ mↄ gyoo ŋon. Te yeli ɛ ne gyae me nombia, te ɛ loo gyakaa nyi ɛ kena maŋ. Te yeli ɛ te yase ɛ sia ɛ ke desina nombia ŋenaŋ man, na ɛ ke wↄŋ dukumyɛɛre ŋon deŋele. Lee gbɛɛ kamasɛ man na, ɛ ta lese wola nyi ɛ ba gyeŋ kolo lee nombiikum kei man ya.
47007012	Mena tↄne keŋ mↄↄ ŋmarase yelee ŋon nɛ, na walaŋ ŋon ↄ be yɛɛ dukum, yaa ŋon bↄↄ yɛɛ dukum tia e nɛ baageŋ dↄↄ te me ŋmarase ke ya. Mↄna me ŋmarase ke bo na Wurubuarɛ ke yela ɛ ka gyeŋ lee ɛmɛɛ gbagba ɛ konↄↄ man nyi, de nombia yɛɛ ɛ nombia ŋa Wurubuarɛ siaman.
47007013	Mena abↄↄ kɛŋa pou na do daa kakyeŋ. Kei wↄle na, debaŋ keŋ dↄↄ naa nyi Tituse sia ta gye lee mena keŋ ɛ popou be kyↄ e, te wa agyueŋ be yɛɛ e dokoloŋ nɛ, yɛɛ daa mↄ gyoŋ nideli.
47007014	Me kɛlɛɛ ŋon fa Tituse, te ɛ te yeli desɛŋ ke kyaŋ maŋ ya. Mena keŋ kpene kamasɛ keŋ dↄↄ yako ŋon yɛɛ ampaŋ nɛ, mena mↄ te da ke kɛlɛɛ ŋon fa Tituse keŋ te kaa yɛɛ ampaŋ.
47007015	Akpaa ↄ kɛɛ mena keŋ ɛ be bu e, na mena keŋ ɛ ba mo obuo lɛɛ e nɛ, ne yeli ↄ ne gyae ŋon nideli kpu.
47007016	Dana maŋ gyoŋ nideli, nawolo nyi ma gyeŋ nyi maa tale mo ma wose lↄ ɛ dↄↄ nideli.
47008001	De tebia, dɛɛ gyae ɛ ka gyeŋ Wurubuarɛ bɛrɛɛ keŋ ↄ ba mo boele Kristotena baŋ be kyaa Masedonia tɛɛle dↄↄ nɛ.
47008002	Be naa diyem nideli. Mↄna gyoŋ dinaa keŋ doo be man dↄↄ nɛ, keŋ na ba diyem koraŋ na bɛɛ yɛɛ wↄe nideli lee balaŋ abↄↄ kefa man.
47008003	Mee di adansɛɛ lee ba wose man nyiaa, be faawↄ lee baŋ gbagba be konↄↄ man ba ketalebii man keŋ ŋolo ta ŋere wↄ ya. Maa tale yako nyi, be faawↄ kela be doŋ ↄto gba.
47008004	Keŋ na ba diyem koraŋ na, ba sola daa nideli nyi dɛɛ fa wↄ gbɛɛ na baa kyↄ Kristotena baŋ be kyaa Gyudia tɛɛle man nɛ.
47008005	Be yɛɛ kpene keŋ da te gyakaa loo gba nyi baa yɛɛ ya nɛ. Be taŋgbɛɛwↄ mo ba wose fa de Gbeŋgyoo Yesu, kenaŋ wↄle na te ba moo ba wose fa daa mↄ Wurubuarɛ kegyaebii man.
47008006	Mena dↄↄ da sola Tituse nyi, mena keŋ ↄ be taŋ fi kↄba kelɛɛ asɛɛ ↄ na mo kyↄ ayematena nɛ, waa yɛɛ kakyeŋ na waa kyↄ ŋon na ɛ ke yɛɛ ke kelii ↄto.
47008007	Ma gyeŋ nyi ɛ ne tale yɛɛ kpene kamasɛ nideli, lee ɛ kelɛɛdi na ɛ kekolosi na ɛ nombia kagyeŋ, na ɛ kakyeŋ kado, na ɛ balaŋ kegyae pou man. Mena dↄↄ ɛ yɛɛ kakyeŋ na ɛ ke yɛɛ ɛ kↄba kefa tom keŋ mↄ nideli.
47008008	Te yɛɛ nyi mɛɛ ŋere ŋon bo ya. Mↄna mɛɛ gyae maa mo Masedoniatena kakyeŋ keŋ bɛɛ yɛɛ lee balaŋ abↄↄ kefa man nɛ, mo maa na ŋon na maa naa mena keŋ ɛmɛɛ mↄ ɛ balaŋ kegyae doo.
47008009	Ɛ gyeŋ mena keŋ de Gbeŋgyoo Yesu Kristo bɛrɛɛ keŋ doo. Ɛ gyeŋ nyi ↄ yɛɛ gyoorobu e, mↄna lee ɛmɛɛ dↄↄ te ↄ kaa bese diyemte, na ↄ diyem keŋ ke yela ɛmɛɛ ka bese gyoorobia.
47008010	Nombia ŋan me dana maa kolosi fa ŋon lee nombia kɛŋa man yɛna nyiaa, kaboena nyi yaa tↄↄle kpene keŋ ɛ be baŋ nae ɛ ne yɛɛ lee dewii keŋ nɛ. Dewii na ɛmɛɛ kyaŋa na gbɛɛ keŋ ɛ ne gyae nyi ɛ ke fa abↄↄ, te ɛmɛɛ mↄ taŋgbɛɛ la fa abↄↄ ŋenaŋ.
47008011	Mena dↄↄ tom keŋ ɛ be fiasɛɛ ɛ ne yɛɛ nɛ, ɛ gyeŋ yɛɛ ke kelii ↄto. Kegyae keŋ ɛ ne gyae nyi ɛ ke fa nɛ, ɛ mo mena kegyae kenaŋ fa kelii ↄto lee ɛ ketalebii man.
47008012	Nyi akpaa ŋolo ne gyae nyi waa fa kolo lee ↄ konↄↄ man na, kpene keŋ ↄ dana te ↄ na lese fa lee ↄ konↄↄ man nɛ, keŋ na gyoo na Wurubuarɛ sia. Na kpene keŋ ↄ be dana waa fa nɛ ya.
47008013	Na da kegyaebii yɛna nyi baale wose dɛɛ fɛɛ wↄ, na ɛmɛɛ wose kekyaŋ ŋon ya. Mↄna kpene keŋ dɛɛ gyae yɛna nyi, ɛ popou wose dɛɛ fɛɛ ŋon kyɛɛkyɛɛ.
47008014	Debaŋ kei dↄↄ ɛmɛɛ dana, mena dↄↄ kaboena nyi yaa kyↄ baŋ ba wose be kyaŋ wↄ nɛ. Na wee daale ɛmɛɛ mↄ wose de kyaŋ ŋon na, baŋ mↄ ke nyiŋ kyↄ ŋon. Dekↄŋ mena na, ɛ popou wose gyae ke fɛɛ ŋon kyɛɛkyɛɛ.
47008015	Wurubuarɛ nombia aŋmaraseŋ see yakowↄ lee weenɛɛ ŋan Wurubuarɛ be fa Iseraetena lee adido nɛ wose man nyiaa, "Walaŋ ŋon ↄ be yilaa ŋa burum na, ↄ nↄↄnↄↄle te ↄ nyiŋawↄ. Te ŋon mↄ ↄ be yilaa kyomii nɛ, ŋon mↄ nyiŋa ↄ nↄↄnↄↄle bo."
47008016	Mɛɛ fa Wurubuarɛ karaŋ ŋgba mena keŋ ↄ be yeli Tituse ne gyae ɛ nombia, ŋgba mena keŋ maŋ mↄ ne gyae ɛ nombia nɛ.
47008017	Na keŋ dↄↄ waase Tituse dↄↄ te ↄ sɛɛwↄ nyi waa kↄŋ ɛ gyaŋ ya. Mↄna ɛ nombia wulaa gyↄↄ e loo, te ↄ wulaa yɛɛ wa agyueŋ nyi waa kↄŋ ɛ gyaŋ.
47008018	Dee kpila de gyoo Kristobaale ŋolo nyi waa kpu na Tituse na baa kↄŋ ɛ gyaŋ. De gyoo ŋonaŋ kɛɛ tɛɛ kolosi Kristo nombia kpaakpaa ŋan dↄↄ, te yeli ↄ te nyiŋ yele Kristotena pou man.
47008019	Agyakaŋ yɛna nyi, Kristotena baŋ pou lese na e nyi waa kpu na daa na dɛɛ ta lɛɛ kↄbase ŋan dɛɛ lɛɛ nɛ. Mena tom kei de dↄŋɛɛ dɛɛ yɛɛ nɛ, na lese Wurubuarɛ yele te kɛɛ lese de kakyeŋ keŋ daa mↄ na doo na dɛɛ mo kyↄ ŋon nɛ wola.
47008020	Dɛɛ kɛɛ da wose dↄↄ nideli keŋ nyi, ŋolo be nyiŋ nombiikum daale kolosi lee da wose man, lee mena keŋ dɛɛ mo tela mena kↄbase ŋan ɛ ne faa nɛ ya.
47008021	Nawolo nyi da kegyaebii yɛna nyi, dɛɛ yɛɛ kpene kamasɛ ke gbɛɛ dↄↄ. Na dɛɛ yɛɛ ke bo nyi ka gyoo Wurubuarɛ waageŋ sia ya, mↄna ka gyoo denibalaŋ mↄ sia.
47008022	Dee kpila de gyoo Kristobaale ŋolo ŋon daa na e ne yɛɛ tom nɛ, nyi waa kpu na wↄ na baa kↄŋ ɛ gyaŋ. De ta gyoo ↄ man naa nyi, gbɛɛ kamasɛ man na ↄ dana kakyeŋ. Ↄ sia te yɛɛ nyi waa kↄŋ ɛ gyaŋ na ↄ kaa kyↄ ŋon, nawolo nyi ↄ te lɛɛ ŋon di nideli.
47008023	Tewulɛɛ kɛwↄ man na, Tituse yɛna walaŋ ŋon daa na e ne yɛɛ tom dokoloŋ som ŋon. Tewulɛɛ akaŋ baŋ dↄↄ, Kristotena baŋ lese na wↄ nyi be kaa seŋ be nawↄↄ man, na baa lese Kristo yele.
47008024	Mena dↄↄ ɛ lese ɛ balaŋ kegyae keŋ wola wↄ, na ke yela baa gyeŋ kpene keŋ dↄↄ dee gyina da wose adido lee ɛ dↄↄ nɛ, na Kristotena baŋ man balaŋ pou ke nyiŋ naa.
47009001	Lee toto keŋ ɛ na doo nyi baa mo kyↄ ɛ tebia Kristotena nɛ dↄↄ, nafↄ tekaboena nyi maa ŋmarase ŋon kolo lee ka wose man bela ya.
47009002	Nawolo nyi ma gyeŋ mena keŋ ɛ ne yɛɛ kakyeŋ nyi ɛ ke kyↄ ɛ tebia lee ɛ konↄↄ man. Mena dↄↄ ne yeli mɛɛ kɛlɛɛ ŋon fa Masedoniatena. Mɛɛ yako wↄ nyi leenaŋ dewii te ɛmɛɛ baŋ ɛ kyaa Akaya tɛɛle man nɛ, desina ɛ wose fa mena toto kei kado. Kakyeŋ keŋ ɛ dana ɛ na do mena toto kei nɛ ta do balaŋ burum mↄ kakyeŋ.
47009003	Mee kpila tewulɛɛ kɛwↄ ɛ gyaŋ na de kɛɛ kɛlɛɛ ŋon keŋ nɛ be yɛɛ yakaa ya. Nawolo nyi debaŋ kamasɛ na, mɛɛ kɛlɛɛ ŋon fa Kristotena baŋ be kyaa Masedonia nɛ nyi ɛmɛɛ dↄↄ ɛ taŋ desina ɛ wose see.
47009004	Akpaa nyi ɛ te desina ɛ wose ya te Masedoniatena baale de sila maŋ kↄŋ na, baa kaa naa nyi me kɛɛ kɛlɛɛ ŋon keŋ nɛ yɛɛ yakaa. Dekↄŋ mena nɛ na daa daageŋ ne gyae la dee di desɛŋ ya, mↄna ɛmɛɛ mↄ ɛ sia gyae ka yeŋ.
47009005	Mena dↄↄ me kɛɛ ke nyi, kaboena nyi maa kpila tewulɛɛ kɛwↄ na baa kyaŋ gbɛɛ kↄŋ ɛ gyaŋ na ɛ ke nyiŋ yilaa abↄↄ ŋan ɛ be yako see nyi ɛ ke fa nɛ see. Kenaŋ na akpaa me kↄŋ na be gyae ke yɛɛ nyi mɛɛ ŋere ŋon bo ya, mↄna ɛmɛɛ gbagba faa la lee ɛ konↄↄ man.
47009006	Ɛ tↄↄse nyiaa, nyi akpaa ŋolo te sɛɛ ŋmatee abↄↄ bia ka bo ya na, mena mↄ te ↄ be gyae waa kara ka bo ya. Mↄna akpaa ŋolo de ŋmatee abↄↄ bia burum na, mena mↄ te waa kara burum.
47009007	Mena keŋ walaŋ kamasɛ be yako see nyi waa fa lee ↄ konↄↄ man nɛ, waa fa mena. Te yɛɛ nyi bɛɛ ŋere e bo ya. Nawolo nyi walaŋ ŋon ↄ ne booli ↄ sia fa kolo lee ↄ konↄↄ man na, ŋon te Wurubuarɛ ne gyae.
47009008	Wurubuarɛ waa tale mo ↄ bɛrɛɛ keŋ boele ŋon, na waa yela ɛ ke nyiŋ kpene kamasɛ keŋ ɛ ne gyae debaŋ kamasɛ. Waa yela ɛ ke nyiŋ gbaa, na ɛ ka mo ŋaale yɛɛ deeli.
47009009	Wurubuarɛ nombia aŋmaraseŋ see yakowↄ yenaŋ daale nyiaa, "Wurubuarɛ te gyuusu ↄ nyiŋmaa ↄ ne fa ayematena abↄↄ. Ↄ bɛrɛɛ keŋ ↄ dana nɛ be gyae ke taŋ ya."
47009010	Wurubuarɛ ne faa na wↄↄfarale abↄↄ duuluŋ, te ŋon ke ne faa na daa weenɛɛ. Mena dↄↄ waa fa ŋon abↄↄ ŋan ɛ ne gyae nɛ pou na waa yela ŋe ke wuku. Na ɛ kenyiŋ yɛɛ wↄe nideli fa ayematena.
47009011	Wurubuarɛ waa yela ɛ ke nyiŋ ɛ wose nideli kpene kamasɛ man, na ɛ ke tale yɛɛ wↄe debaŋ kamasɛ. Te mena keŋ ɛ ne tɛɛ de dↄↄ fa balaŋ abↄↄ nɛ, gyae ke yela balaŋ ke fa Wurubuarɛ karaŋ.
47009012	Nawolo nyi mena wↄe ya aneyɛɛŋ kei nɛ, te yeli Kristotena burum te nyiŋ kpene keŋ bɛɛ gyae, te bɛɛ lese Wurubuarɛ yele nideli.
47009013	Ɛ ta lese ɛ dinↄↄ wola lee ɛ deeli keyɛɛ keŋ man. Ɛ deeli keyɛɛ keŋ gyae kawola nyi na Kristo nombia kpaakpaa ŋan ŋaageŋ te ɛ lɛɛwↄ di ya, mↄna balaŋ baa naa nyi ɛ ne di Wurubuarɛ nombia ŋan dↄↄ. Lee mena dↄↄ balaŋ baa lese Wurubuarɛ yele.
47009014	Baa fane fa ŋon nideli lee be konↄↄ man. Nawolo nyi bɛɛ naa Wurubuarɛ bɛrɛɛ dinaa keŋ doo ɛ man nɛ.
47009015	Ɛ yela dɛɛ do Wurubuarɛ nↄↄ, nawolo nyi ↄ bɛrɛɛ keŋ ↄ ba mo boele denibalaŋ nɛ ka dokoso be kyaa ya.
47010001	Maŋ Pↄↄl gbagba ne waase na ŋon nombii kei dↄↄ. Ɛ man baale ne yako nyi akpaa me kyaa ɛ gyaŋ na mↄↄ dana nↄↄdoŋ ya. Mↄna akpaa ma lee ɛ gyaŋ na, me nↄↄdoŋ kela kpene kamasɛ. Mɛɛ mo de Gbeŋgyoo Kristo konↄↄ kenyiŋ na ↄ wose keyↄkↄse mɛɛ sola ŋon nyiaa,
47010002	akpaa me kↄŋ ɛ gyaŋ na ɛ na yeli maa mo sibiiyam kolosi na ŋon, ŋgba mena keŋ maa kolosi na baŋ bɛɛ yako nyi dɛɛ yɛɛ da abↄↄ bo ŋgba tɛɛle kei dↄↄ balaŋ nɛ ya.
47010003	Doo nyi de yɛɛ denibalaŋwↄ, mↄna na tɛɛle kei dↄↄ balaŋ adao gbɛɛneŋ te dɛɛ mo yoo ya.
47010004	De yoo abↄↄ ŋan dɛɛ mo yoo nɛ, te yɛɛ tɛɛle kei dↄↄ yoo abↄↄ ya. Mↄna ŋe yɛɛ yoo abↄↄ ŋan ŋe doŋ ba lee Wurubuarɛ gyaŋ. Mena yoo abↄↄ ŋenaŋ, ne tale yↄkↄse ↄbↄnsam kpene kamasɛ keŋ kyaa tɛɛle kei dↄↄ nɛ.
47010005	Dɛɛ mo de yoo abↄↄ kɛŋa di aŋmaareŋ kamasɛ dↄↄ, te dɛɛ bese mo ŋa di kpene kamasɛ keŋ na koro seŋ tia Wurubuarɛ nombia ŋan nɛ dↄↄ. Dɛɛ mo ŋa di agyueŋse kamasɛ dↄↄ, na ŋe ke nyii Kristo dei.
47010006	Da te desina da wose nyiaa, akpaa ɛ mo ɛ konↄↄ pou fa Kristo na daa mↄ dɛɛ wↄŋ walaŋ kamasɛ ŋon waa yɛɛ deŋele doŋ tia Kristo nɛ deŋele.
47010007	Ɛmɛɛ dↄↄ ɛ ne kɛɛ abↄↄ bo adido adido. Akpaa ŋolo de gyↄ ↄ konↄↄ nyi ↄ yɛɛ Kristo walaŋ e na, kaboena nyi mena walaŋ ŋonaŋ waa tↄↄse nyi daa mↄ de yɛɛ Kristo balaŋwↄ ŋgba ŋon nɛ.
47010008	Nyi akpaa ma mo doŋ keŋ de Gbeŋgyoo Wurubuarɛ be fa maŋ nɛ gyina ma wose adido na, be gyae ke yɛɛ maŋ desɛŋ ya. Nawolo nyi ↄ moo ↄ doŋ kenaŋ bo fa daa, na ke yela ɛ kelɛɛdi keŋ ka bee. Mↄna te yɛɛ nyi ka ke wↄlɛɛ ŋon bo ya.
47010009	Mↄↄ ne gyae ke yɛɛ ŋon ŋgba, mɛɛ mo me tↄna keŋmarase ŋan bo ŋmaase ŋon nɛ ya.
47010010	Nawolo nyi balaŋ baale ne yako nyiaa, me tↄna ŋan mɛɛ ŋmarase nɛ dana doŋ, te ŋe man nombia mↄ dana yuŋ. Mↄna akpaa maŋ gbagba kyaa ɛ gyaŋ na, me nↄↄ bɛɛ yɛɛ doŋ ya te ma kekolosi mↄ yɛɛ yakaa.
47010011	Kaboena nyi mena balaŋ benaŋ baa gyeŋ nyiaa, mena keŋ de kyaa lem te dɛɛ ŋmarase tↄna yelee ŋon nɛ, akpaa de kyaa ɛ gyaŋ koraŋ na mena ke te dɛɛ yɛɛ.
47010012	Kegbagba na, dↄↄ gyae dɛɛ taŋ mo da wose maa na balaŋ baŋ bɛɛ kɛlɛɛ ba wose nɛ ya. Ɛ kɛɛ be diyiŋ nombia. Bɛɛ mo ba wose maa na dↄŋa, te bɛɛ mo ba wose kɛɛse na dↄŋa.
47010013	Daa dↄↄ, dↄↄ gyae dɛɛ gyina da wose adido gbaa mena keŋ kaboena nɛ ya. Kpene keŋ dↄↄ dee gyina da wose yɛna tom keŋ Wurubuarɛ ba mo fa daa nyi dɛɛ yɛɛ, te dↄↄ yɛɛ ke kaa lii ɛmɛɛ mↄ gyaŋ nɛ.
47010014	Akpaa deŋ te kↄŋ ɛ gyaŋ ya te dee gyina da wose adido na, nafↄ da wose kegyina keŋ gyae ka bese gbaa mena keŋ kaboena nɛ. Mↄna daa yɛna balaŋ baŋ dↄↄ taŋgbɛɛ mo Kristo nombia kpaakpaa ŋan kↄna ŋon.
47010015	Ka te yɛɛ keŋ nyi dɛɛ mo tom keŋ baale be yɛɛ nɛ, gyina da wose adido gbaa mena keŋ kaboena nɛ ya. Mↄna de loo gyakaa bo nyi ɛ ka bee ɛ kelɛɛdi man, na tomse ŋan dɛɛ yɛɛ ɛ man nɛ ke gyu siaman nideli.
47010016	Na dee nyiŋ tale gbaa ŋon gyu yenaase wↄlɛɛ mↄ ke yako Kristo nombia kpaakpaa ŋan. Nawolo nyi dↄↄ ne gyae dɛɛ mo tom keŋ ŋolo be yɛɛ nɛ lɛɛ yele ya.
47010017	Mↄna kaboena nyi dɛɛ yɛɛ ŋgba mena keŋ Wurubuarɛ nombia aŋmaraseŋ see ŋan ne yako nɛ. Be ŋmarasewↄ nyiaa, "Akpaa ŋolo ne gyina ↄ wose adido na, kaboena nyi waa gyina ↄ wose adido lee kpene keŋ de Gbeŋgyoo Wurubuarɛ be yɛɛ fa e nɛ dↄↄ."
47010018	Nawolo nyi na walaŋ ŋon ↄ ne kɛlɛɛ ↄ wose nɛ te Wurubuarɛ ne lɛɛ e do ya, mↄna walaŋ ŋon Wurubuarɛ ne kɛlɛɛ e nɛ, te ↄ ne lɛɛ e do.
47011001	Mɛɛ waase ŋon nyiaa, akpaa nyi me nombia ŋan mee kolosi fa ŋon nɛ yɛɛ diyiŋ nombia ŋa koraŋ na, ɛ nyiŋ konↄↄ fa maŋ ŋgba mena keŋ ɛ ne taŋ nyiŋ konↄↄ fa maŋ nɛ.
47011002	Mɛɛ gyae ŋon lee me konↄↄ man, ŋgba mena keŋ Wurubuarɛ ne gyae ŋon nɛ. Nawolo nyi ɛ yɛɛ ŋgba alebu keteŋ ŋon ayimɛɛ be doo ↄ man ya, te mↄↄ yako see nyi Kristo waageŋ te maa mo e fa waa yala nɛ.
47011003	Mↄna me wↄe ne lↄ maŋ nyi, ŋolo waa beo ŋon na ɛ ka lese ya agyueŋ lee Kristo ↄsom keŋ dↄↄ, ŋgba mena keŋ dom ŋon ba mo adao gbɛɛneŋ man beo Efa gyaŋgba gyaŋgba keŋ nɛ.
47011004	Nawolo nyi akpaa ŋolo de kↄŋ kaa kolosi Yesu wↄle ŋolo wose man nombia fa ŋon, lee Yesu ŋon daa be kolosi ↄ wose man nombia fa ŋon nɛ wↄle na, ɛ ne nyiŋ konↄↄ lɛɛ ↄtenate nombia do. Te ɛ bɛɛ gataa na feliŋ wↄlɛɛ mↄ kelɛɛdi kpu na Wurubuarɛ feliŋ ŋon ɛ be wulaa nyiŋ, na kawola wↄlɛɛ na nyeedoŋ nombia ŋan ɛ be wulaa nyii nɛ ya.
47011005	Mↄↄ ne lɛɛ di mↄ nyi mena balaŋ baŋ be kpa baŋ yɛna Kristo kpilala gbagba nɛ, be man ŋolo kela maŋ ya.
47011006	Nyi akpaa mↄↄ gyeŋ kekolosi ya nɛ, keŋ bɛɛ wolo nyi mↄↄ gyeŋ nombia bo ya. De ta lese mena nombia kɛŋa pou man wola ŋon lee gbɛɛ kamasɛ man.
47011007	Mena keŋ mↄↄ yↄkↄse ma wose kolosi Wurubuarɛ nombia ŋan fa ŋon lese ŋon yele, te ma te lɛɛ ŋon kolo ya nɛ, me yɛɛ dukum baa?
47011008	Debaŋ keŋ mɛɛ yɛɛ tom ɛ gyaŋ nɛ, ɛ tebia Kristotena baŋ be kyaa yenaase nɛ faa na maŋ abↄↄ te me talewↄ som ŋon. Mena dↄↄ maa tale yako nyi, ma moo kaale bo lↄ be dↄↄ na maa tale som ŋon.
47011009	Nawolo nyi debaŋ keŋ me kyaa ɛ gyaŋ nɛ, ma wose kyaŋa maŋ na, me ta mo kaale kenaŋ lↄ ɛ dↄↄ ya. Mↄna de tebia Kristotena baŋ bↄↄ lee Masedonia nɛ, kaa faa maŋ abↄↄ ŋan pou mɛɛ gyae nɛ. Mena dↄↄ me kyaŋa ma wose, te me gyakaa mɛɛ kyaŋ ma wose nyi, mↄↄ bese kasolↄ ɛ dↄↄ lee gbɛɛ kamasɛ maŋ ya.
47011010	Nombii na anokoare yaa mɛɛ yako ŋon lee Kristo man nyiaa, ŋolo be kyaa Akaya tɛɛle kei dↄↄ na waa tale tↄ maŋ gbɛɛ nyi me na gyina ma wose adido lee nombii kei dↄↄ ya.
47011011	Woŋ dↄↄ te mɛɛ yako mena nombia kɛŋa? Nawolo baa nyi mↄↄ ne gyae ŋon yee? Wurubuarɛ gyeŋ nyi mɛɛ gyae ŋon.
47011012	Mena keŋ mↄↄ wulaa bɛɛ nyi mↄↄ lɛɛ kolo lee ɛ gyaŋ ya nɛ, mena yaa me sɛɛ ma seŋɛɛ. Maa yɛɛ mena na maa nyiŋ mo tↄ baŋ bee gyina ba wose adido nɛ gbɛɛ. Na bↄↄ nyiŋ gbɛɛ wola ba wose nyi daa na wↄ ne yɛɛ na tom dokoloŋ ya.
47011013	Nawolo nyi mena balaŋ benaŋ te yɛɛ Kristo kpilalawↄ ya. Bɛɛ beo balaŋ nyi bɛɛ yɛɛ tom bo fa Wurubuarɛ. Mena balaŋ benaŋ na mo be dinↄↄ gbagba weese, na bɛɛ yɛɛ ba wose ŋgba be yɛɛ Kristo kpilalawↄ nɛ.
47011014	Be yɛɛ mena na be dana gyakoloŋ ya, nawolo nyi ↄbↄnsam gbagba koraŋ moo ↄ dinↄↄ gbagba weese, te ↄ moo ↄ wose yɛɛ ŋgba Wurubuarɛ kpilale kpaakpaate ŋolo nɛ.
47011015	Mena dↄↄ nyi akpaa ↄbↄnsam ŋonaŋ tewulɛɛ mↄ da mo be dinↄↄ weese, te be yɛɛ ba wose ŋgba kpilala baŋ be gbɛɛneŋ tenɛɛ Wurubuarɛ siaman na, be dana gyakoloŋ ya. Be dinↄↄ keŋ be dana nɛ, keŋ te Wurubuarɛ waa kɛɛ na waa mo tↄ wↄ kom wee ↄtomante keŋ man.
47011016	Mɛɛ yako ŋon baa bela nyiaa, ŋolo na yɛɛ wa agyueŋ nyi me yɛɛ diyiŋte e ya. Mↄna akpaa ɛ yɛɛ ya agyueŋ mena na, kenaŋ na ɛ lɛɛ maŋ ŋgba diyiŋte nɛ, na maa nyiŋ tale wola ma wose kyomii.
47011017	Nombii na anokoare na, mena wose kawola kei te yɛɛ de Gbeŋgyoo kegyaebii man yaa mee kolosi ya. Mↄna mee kolosi baa ŋgba diyiŋte nɛ.
47011018	Mena keŋ balaŋ burum na wola ba wose ŋgba mena keŋ tɛɛle kei dↄↄ balaŋ ne yɛɛ nɛ dↄↄ, maŋ mↄ maa wola ma wose mena.
47011019	Ɛ kpa ɛ yɛɛ siakaralabiawↄ, mↄna ɛ ne nyiŋ konↄↄ kyaa tei ayiŋtena.
47011020	Nyi akpaa ŋolo da besena ŋon yɛɛ ↄ kegbetibii, yaa ↄ na ŋere ŋon do, yaa ↄ ne kↄ ɛ nyeeya man di, yaa ↄ ne di gyoori ɛ dↄↄ, yaa ↄ bɛɛ kala ŋon do balaŋ man koraŋ ya na, ɛ ne nyiŋ konↄↄ lɛɛ ↄtenate do.
47011021	Ɛ wui dei ŋgba de ta gyem na dɛɛ gyↄ de konↄↄ mo mena nombia kɛŋa yɛɛ ŋon ya nɛ. Mↄna kpene kamasɛ keŋ man ŋolo de gyↄ ↄ konↄↄ ↄ na wola ↄ wose na, maŋ mↄ maa tale gyↄ me konↄↄ wola ma wose kpene kenaŋ dↄↄ mena. Mee kolosi baa ŋgba diyiŋte nɛ.
47011022	Nyi akpaa mena balaŋ benaŋ kpa be yɛɛ Hiburutenawↄ na, maŋ mↄ me yɛɛ Hiburu baale e. Nyi akpaa be kpa be yɛɛ Iseraetenawↄ na, maŋ mↄ me yɛɛ Iserae baale e. Nyi akpaa be kpa ba lee Aberaham duuluŋ man na, maŋ mↄ ma lee Aberaham duuluŋ man.
47011023	Nyi akpaa be kpa be yɛɛ Kristo tewulɛɛwↄ na, maŋ yɛɛ Kristo tobaale kpaakpaate e kela wↄ. Nawolo nyi me yɛɛ tom na doŋ kela wↄ, te me naa diyem nideli mↄ kela wↄ. Be kyaŋa maŋ tↄ deni agbaatee agbaatee, te ba ŋmeree maŋ dambiise nideli, te be naase maŋ diyem yeŋ yeŋ wee na wee. Ɛ ke yako nyi mee kolosi baa ŋgba walaŋ ŋon ↄ nyee be doo ya nɛ, mↄna nombii na anokoare yaa mɛɛ yako.
47011024	Gyudatena ŋmeree maŋ dambiise saonakufukadaale (39) betabonoŋ.
47011025	Ba moo nyeela dambiise tuku maŋ betabotooro. Wee daale na, be fuŋii maŋ boya yeŋ yeŋ. Me kyaawↄ agbele dinaana man betabotooro keŋ ŋɛɛ buŋ maŋ, te ɛpo yela kedi maŋ. Te me kyaawↄ loŋ dↄↄ wee dibiliŋ nelim na ka weese.
47011026	Me tɛɛ gbɛɛneŋ burum, te me naa diyem yeŋ yeŋ lee booneŋ katoŋ, na balaŋ baŋ bɛɛ ŋere balaŋ lɛo ba abↄↄ dekpaŋkpasare man nɛ nyiŋmaa man. Me dɛɛ Gyudatena, na baŋ ba te yɛɛ Gyudatenawↄ ya nɛ, naase maŋ diyem yeŋ yeŋ. Me naa diyem yeŋ yeŋ donↄↄ dinaana man, na ŋalese man na ɛpo dↄↄ, te me naa diyem balaŋ baŋ bee dii akɛrɛɛ nyi be yɛɛ Kristotenawↄ nɛ nyiŋmaa man.
47011027	Me yɛɛ tom nideli keŋ te yɛɛ nsendee ya, te me naa diyem mↄ nideli. Me tɛɛwↄ weeya burum keŋ mↄↄ ne nyiŋ dosoroŋ gba maa doo ya, te me tɛɛwↄ na tanam na loŋboaneŋ. Me tɛɛwↄ weeya ŋaale man keŋ mↄↄ ne nyiŋ kolo na kolo gba tina me nↄↄ korakora ya. Me tɛɛwↄ na waare keŋ me te nyiŋ kolo kpaakpaate wuu ma wose ya.
47011028	Nombia kɛŋa pou wↄle na, Kristotena akpiise ŋan pou nombia ne takaa na maŋ wee kamasɛ.
47011029	Nawolo nyi, nyi ŋolo kelɛɛdi de yↄkↄse na, maŋ mↄ wose te yↄkↄse maŋ. Nyi ŋolo mↄ de yɛɛ dukum na, me tↄↄ loobia te kyoŋii maŋ fa ↄtenate.
47011030	Nyi akpaa kaboena nyi maa wola ma wose na, maa wola ma wose bo lee abↄↄ ŋan na lese ma keyↄkↄse wola nɛ bo dↄↄ.
47011031	Wurubuarɛ ŋon ↄ yɛɛ de Gbeŋgyoo Yesu Wurubuarɛ na ↄ kya e, te ↄ kaboena nyi dɛɛ lese ↄ yele kekpaakekpaa nɛ, ↄ gyeŋ nyi na dekara yaa mee dii ya.
47011032	Debaŋ keŋ me kyaa Damasekuse donↄↄ man nɛ, walaŋ ŋon ↄ seŋɛɛ gyoo Aretase nawↄↄ man ↄ ne kɛɛ tɛɛle daale dↄↄ nɛ lese balaŋ nyiaa, baa deke Damasekuse donↄↄ keŋ anaanↄↄse ŋan pou na baa nyiŋ kyaŋ maŋ.
47011033	Mↄna ba moo maŋ do dokyoŋoloŋ man, te be tisinaa maŋ ta na nfansere te me nyiŋa gbɛɛ yeu lee tɛɛle dↄↄ kɛɛre ŋon nyiŋmaa man.
47012001	Kaboena nyi maa wola ma wose, mↄna ma gyeŋ nyi ma wose kawola kei be dana tↄnↄↄ ya. Ɛ yela maa yako ŋon nombia ŋan de Gbeŋgyoo Yesu Kristo ba lese wola maŋ, na ŋan mↄↄ naa ŋa na me sia fonɛɛ ŋgba dosɛɛ man nɛ.
47012002	Ma gyeŋ Kristobaale ŋolo keŋ kulutooneŋ kufu anaara yaa ŋgba Wurubuarɛ be gate e gyu adido adido nɛ. Nyi ↄ naa ke na ↄ sia fonɛɛ bo o, yaa ke yɛɛ dosɛɛ man ke bo na, maŋ ba gyeŋ ya. Wurubuarɛ waageŋ gyeŋa la.
47012003	Ma gyeŋ nyi Wurubuarɛ moona mena walaŋ ŋonaŋ gyu adido adido botↄↄ keŋ bɛɛ baake nyi Paradiso nɛ. Nyi mena nombia kɛŋa yɛɛ sia fonɛɛ nombia bo o, ŋe yɛɛ dosɛɛ nombia bo o na, maŋ ba gyeŋ ya. Wurubuarɛ waageŋ gyeŋa la.
47012004	Nombia ŋan walaŋ ŋonaŋ be nyii botↄↄ nɛ ŋe taŋ keyako ya, te walaŋ mↄ be tale mo ↄ nↄↄ yako ŋa gba ya.
47012005	Mena dↄↄ maa wola ma wose bo mena walaŋ kei dinↄↄ dↄↄ. Mↄna mↄↄ gyae maa wola ma wose lee maŋ gbagba dↄↄ ya. Nyi akpaa maa wola ma wose koraŋ na, maa wola ma wose bo lee abↄↄ ŋan na wola ma wose keyↄkↄse nɛ dↄↄ bo.
47012006	Nyi akpaa ma wola ma wose na te yɛɛ diyiŋ nombia ŋa ya, nawolo nyi nombia ŋan mↄↄ yako ŋon nɛ yɛɛ ampaŋ. Mↄna mↄↄ gyae maa wola ma wose ya. Nawolo nyi mↄↄ ne gyae nyi ŋolo ka mo maŋ maa kela mena keŋ kaboena nɛ, lee abↄↄ ŋan mɛɛ yɛɛ yaa nombia ŋan mee kolosi fa ŋon nɛ dↄↄ ya.
47012007	Gyakoloŋ nombia dinaana ŋan Wurubuarɛ ba lese wola maŋ nɛ, nafↄ ŋe gyae ke tale yela ma nyee ka koro maŋ na maa wola ma wose. Mↄna Wurubuarɛ bɛɛ gyae nyi maa wola ma wose ya, mena dↄↄ te ↄ yela woseyooreŋ daale kaa gyoo maŋ. Woseyooreŋ kei yɛɛ ŋgba ↄbↄnsam kpila na ↄ tobaale ŋolo nyi waa kↄŋ kaa naase maŋ diyem nɛ, na be yele ma nyee ka koro maŋ gbaa na maa wola ma wose ya.
47012008	Me waase de Gbeŋgyoo Yesu betabotooro nyi, waa lese mena woseyooreŋ kenaŋ lee ma wose man.
47012009	Mↄna de Gbeŋgyoo Yesu bɛe te ↄ yako maŋ nyiaa, "Yela me bɛrɛɛ keŋ mↄↄ mo boele neŋ nɛ ke kaboena neŋ. Nawolo nyi n wose keyↄkↄse man te nyaŋ kena me doŋ." Mena dↄↄ dana maŋ gyoŋ nyi mɛɛ wola ma wose bo lee ma wose keyↄkↄse man, na Kristo doŋ keŋ kenyiŋ doo me man.
47012010	Mena dↄↄ lee Kristo dↄↄ nɛ, wose keyↄkↄse man bo o tuubia man bo o, diyem kena man yaa diyem kenaase man yaa kaale man bo koraŋ na, ma wose ne fɛɛ maŋ. Nawolo nyi ma wose keyↄkↄse man te mɛɛ naa Kristo doŋ.
47012011	Me ta bese diyiŋte, mↄna ɛmɛɛ yele la te ma bese diyiŋte. Ɛmɛɛ te kaboena nyi nafↄ yaa kɛlɛɛ maŋ. Nawolo nyi ma te yɛɛ kolo e ma wose dↄↄ koraŋ ya na, mↄↄ doo balaŋ baŋ bɛɛ baake ba wose nyi be yɛɛ Kristo kpilalawↄ nɛ tɛɛ lee gbɛɛ kamasɛ man ya.
47012012	Abↄↄ ŋan pou kaboena nyi walaŋ waa yɛɛ na kawola nyi ↄ yɛɛ Kristo kpilale e nɛ, Wurubuarɛ tɛɛwↄ me dↄↄ yɛɛ ŋa ɛ man. Ŋan yɛna gyakoloŋ nombia na wↄↄle kalese wola. Te ɛ naa mena keŋ mↄↄ nyiŋ konↄↄ seŋ keŋkeŋ, yɛɛ mena abↄↄ kɛŋa pou.
47012013	Na kↄba te ma te lɛɛ lee ɛ gyaŋ ya na, nafↄ woŋ te me yɛɛwↄ fa Kristotena akaŋ baŋ te ma te yɛɛ fa ŋon ya? Yaa keŋ ma te lɛɛ kↄba lee ɛ gyaŋ dↄↄ ya, te ɛ ne kolosi mena nombia kɛŋa? Akpaa mena te doo na, ɛ wui dei.
47012014	Ma te desina ma wose nyi maa bese kaa ta ɛ dↄↄ betabotoorote. Mↄↄ ne gyae nyi me kaa mo ma wose lↄ ɛ dↄↄ ya, nawolo nyi na ya abↄↄ ŋan ɛ dana nɛ te mɛɛ gyae ya, mↄna ɛmɛɛ gbagba te mɛɛ gyae. Kegbagba na, na bia ne gyae na abↄↄ see ba lolala ya, mↄna lolala ne gyae na abↄↄ see be bia.
47012015	Mena dↄↄ dana maŋ gyoŋ nyi maa mo kpene kamasɛ keŋ me dana nɛ, kpu na me dibiliŋ wↄlɛɛ ɛ dↄↄ. Nyi akpaa mɛɛ gyae ɛ nombia nideli na, ɛmɛɛ be gyae maŋ mena yee?
47012016	Ma gyeŋ nyi ɛ ke sɛɛ nyiaa, ayi me ta mo kasolↄ kaa ŋere ŋon ya. Mↄna ɛ man baale ne yako nyiaa me dana nyansa, mena dↄↄ te ma moo adao gbɛɛneŋ nyiŋ ŋon.
47012017	Ma moo balaŋ baŋ mↄↄ kpili ɛ gyaŋ nɛ dↄↄ di ɛ nyeeya man?
47012018	Me waase Tituse nyi waa kↄŋ ɛ gyaŋ te me kpila Kristobaale ŋolo mↄ kpu na e. Tituse kaa lɛɛ ɛ nyeeman kolo bo di yaa? Na agyueŋ dokoloŋ te daa na e dana yee? Yaa na gbɛɛ dokoloŋ dↄↄ te daa na e dↄŋ yee?
47012019	Ɛmɛɛ gyeŋ nyi da seŋɛɛ baa dee tira de nombia kɛŋa nↄↄ na dee di deŋele? Koa te yɛɛ mena ya. Wurubuarɛ ne naa daa nyi Kristo kegyaebii man yaa dee kolosi nɛ. Me tebia kpaakpaa, lee ɛ deeli dↄↄ te de kolosi nombia kɛŋa pou mena nɛ.
47012020	Me wↄe ne lↄ maŋ nyi akpaa me kↄŋ ɛ gyaŋ na, mↄↄ gyae maa naa ŋon nyi ɛ kyaa ŋgba mena keŋ mɛɛ gyae nɛ ya, te ɛmɛɛ mↄ be gyae ɛ kena me dinↄↄ ŋgba mena keŋ ɛ ne gyae nyi ɛ kena ke nɛ ya. Me wↄe ne lↄ maŋ nyi mberem na kale nombia, na sibii na baŋ na yoo nombia na balaŋ kewↄlɛɛ, na wose kawola na nombia nkaraŋkaraŋ keyɛɛ gyae ke doo ɛ man.
47012021	Me wↄe ne lↄ maŋ nyi akpaa me kↄŋ bela na, Wurubuarɛ waa yↄkↄse maŋ ɛ siaman na me tↄↄ ke kyoŋii maŋ lee ɛ man baale nombiakumɛɛ ŋan bɛɛ yɛɛ, te bↄↄ ne gyae baa kyɛɛkee lee ŋe man ya nɛ dↄↄ. Me wↄe ne lↄ maŋ nyi be sɛɛ bɛɛ yɛɛ kafoŋ na nombia nkaraŋkaraŋ, te bↄↄ ne gyae baa kyɛɛkee lee be nombiakumɛɛ ŋenaŋ man kↄŋ Wurubuarɛ gyaŋ ya.
47013001	Kei yɛna betabotoorote ŋgba mɛɛ kↄŋ ɛ gyaŋ nɛ. Mɛɛ gyae ɛ ke tↄↄse nombii keŋ doo Wurubuarɛ nombia aŋmaraseŋ see yenaŋ daale nɛ nyiaa, "Pɛna ɛ ke bu ŋolo fↄↄ na, kaboena nyi yaa nyii lee balaŋ bala, yaa balaŋ batooro nↄↄman nyi nombii keŋ yɛɛ ampaŋ."
47013002	Ma kekↄŋ ɛ gyaŋ bolate keŋ nɛ, me wulaa faree balaŋ baŋ pou bↄↄ yɛɛ nombiakumɛɛ kaalaŋ nɛ, na balaŋ akaŋ baŋ pou. Debaŋ kei keŋ mↄↄ kyaa ɛ gyaŋ ya nɛ, mena yaa me gyakaa mɛɛ faree ŋon nyiaa, akpaa ma bese kↄŋ na, mↄↄ gyae maa mo baŋ be sɛɛ bɛɛ yɛɛ nombiakumɛɛ nɛ wose kyɛɛ wↄ ya.
47013003	Ɛmɛɛ kpa ɛ ne gyae ɛ kena nyi Kristo ne tɛɛ la me dↄↄ kolosi nɛ, ɛ kena ke. Ɛ kena nyi Kristo ba woɛ keŋ ↄ be gyae waa wↄŋ ɛ deŋele ya. Ↄ dana doŋ ɛ dↄↄ.
47013004	Ke yɛɛ ampaŋ nyi be gyↄↄ e mataa ↄpaŋdaŋ dↄↄ, ŋgba walaŋ ŋon ↄ be taŋ doŋ ya nɛ. Mↄna debokeiman dↄↄ, ↄ te fom lee yeŋ man te ↄ kyaa Wurubuarɛ doŋ man. Mena mↄ te daa mↄ be taŋ doŋ ya. Mↄna keŋ de doo Kristo man dↄↄ, Wurubuarɛ doŋ doo de man te de dana dɛɛ som ŋon.
47013005	Ɛ gyoo ɛ wose man nideli na ɛ ke kɛɛ nyi ɛ ne lɛɛ Yesu di nideli? Yaa ɛ ba gyeŋ nyi ɛmɛɛ na Yesu Kristo yɛɛ dokoloŋ yee? Akpaa ɛ ba gyeŋ mena ya na, kenaŋ na ɛ te yale ɛ kelɛɛdi man.
47013006	Mɛɛ lɛɛ di nyi ɛ ka gyeŋ nyi, daa dↄↄ da te yala ta da kelɛɛdi man ya.
47013007	Dɛɛ fane fa Wurubuarɛ nyiaa, ↄ na yeli ɛ ke yɛɛ kolo kum ya. Te yɛɛ keŋ nyi balaŋ ke kɛlɛɛ daa nyi da te yɛɛ daale dↄↄ ya, mↄna akpaa dekↄŋ nyi da te yale da kelɛɛdi man koraŋ na, dɛɛ gyae bo nyi ɛ ke yɛɛ nombia ŋan tenɛɛ Wurubuarɛ siaman nɛ.
47013008	Nawolo nyi dↄↄ gyae dɛɛ tale lee nombii na anokoare keŋ wↄle ya. Ke man te da seŋɛɛ debaŋ kamasɛ.
47013009	Nyi akpaa daa de yↄkↄse te ɛmɛɛ seŋɛɛ keŋkeŋ ɛ kelɛɛdi man na, dana daa gyoŋ. Nawolo nyi dɛɛ fane bo nyi yaa tale seŋ keŋkeŋ ɛ kelɛɛdi man Wurubuarɛ kegyaebii man.
47013010	Mena dↄↄ te de kyaa lem na lem te mɛɛ ŋmarase tↄne kei mee yelee ŋon nɛ. Kenaŋ na akpaa me kↄŋ ɛ gyaŋ na, mↄↄ gyae maa mo doŋ keŋ de Gbeŋgyoo Yesu be fa maŋ nɛ kolosi na ŋon akpanyaŋnyaŋ man ya. Nawolo nyi de Gbeŋgyoo Wurubuarɛ faa maŋ doŋ kei bo, nyi maa mo kyↄ ŋon na ɛ ka bee ɛ kelɛɛdi man. Ↄ te fa maŋ ke bo nyi maa mo wↄlɛɛ ŋon ya.
47013011	Me tebia, me nↄↄwoya ↄto yɛna nyiaa, ɛ kyaa nideli. Ɛ yase ɛ sia na ɛ ke kyaa nideli kelii ↄto, na ɛ ke tei nombia ŋan mↄↄ yako ŋon nɛ. Ɛ yɛɛ nↄↄdokoloŋ na ɛ ke kyaa wosefɛɛreŋ man. Na Wurubuarɛ ŋon ↄ ne gyae balaŋ te ↄ yɛɛ wosefɛɛreŋ Gbeŋgyoo e nɛ ke kyaa na ŋon.
47013012	Ɛ mo Kristo balaŋ kegyae keŋ do dↄŋa nↄↄ lee ɛ konↄↄ man.
47013013	Wurubuarɛ balaŋ baŋ pou be kyaa kɛbo nɛ na do ŋon nↄↄ.
47013014	De Gbeŋgyoo Yesu Kristo waa mo ↄ bɛrɛɛ boele ŋon, na Wurubuarɛ kegyae keŋ ke doo ɛ man, na Wurubuarɛ feliŋ ŋon ke yela ɛ ke yɛɛ nↄↄdokoloŋ.
48001001	Tↄne kei lee maŋ Pↄↄl gyaŋ. Me yɛɛ Yesu Kristo kpilale e keŋ na deniwalaŋ ŋolo lese na maŋ ya, te na deniwalaŋ ŋolo mↄ kpila na maŋ ya. Mↄna Yesu Kristo gbagba, na de kya Wurubuarɛ ŋon ↄ be gyuusu Yesu lee yeŋ man nɛ lese na maŋ te ↄ kpila maŋ.
48001002	Mɛɛ ŋmarase ke mee yelee ɛmɛɛ Kristotena akpii akpii ŋan pou ɛ kyaa Galatia tɛɛle man nɛ. Daa na me tebia Kristotena baŋ pou be kyaa me gyaŋ kɛbo nɛ na do ŋon nↄↄ.
48001003	De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon, na baa fa ŋon wosefɛɛreŋ.
48001004	De nombiakumɛɛ dↄↄ te Yesu Kristo moo ↄ wose fa yeŋ, na waa lese daa lee gyɛŋ duuluŋ kei nombiakumɛɛ man. Wurubuarɛ ŋon ↄ yɛɛ de kya e nɛ, kegyaebii man te nombia kɛŋa pou kↄŋawↄ mena.
48001005	Ŋon Wurubuarɛ te kaboena nyi dɛɛ lese ↄ yele kekpaakekpaa. Amɛn.
48001006	Ɛmɛɛ Galatiatena, ɛ nombia dana maŋ gyakoloŋ gbaa. Ɛmɛɛ baŋ Wurubuarɛ be tɛɛ Kristo bɛrɛɛ dↄↄ baake ŋon nɛ, ɛ kɛɛ mena keŋ ɛ be barase lee ↄ nombia ŋan wↄle. Nɛnɛɛ ɛ te gyu ɛ silana kawola wↄle keŋ balaŋ ne dii akɛrɛɛ de man nyi ŋe yɛɛ Kristo nombia ŋa nɛ.
48001007	N kɛɛ gbagba na, mena kawola kenaŋ ta lee Kristo gyaŋ korakora ya. Mↄna balaŋ baale ne wↄlɛɛ na ya agyueŋ. Bɛɛ gyae bo nyi baa tulii Kristo nombia kpaakpaa ŋan.
48001008	Mↄna akpaa nyi daa gbagba, yaa Wurubuarɛ kpilale ŋolo koraŋ da lee adido kↄŋ kaa kolosi nombia wↄlɛɛ ŋaale kpoo fa ŋon lee Kristo nombia kpaakpaa ŋan daa be wulaa kolosi fa ŋon nɛ wↄle na, ↄtenate dɛɛ laako. Nawolo nyi Wurubuarɛ waa wↄlɛɛ e kekpaakekpaa.
48001009	De te wulaa yako ŋon mena nombia kɛŋa. Mↄna ma bese yaa mɛɛ yako ŋon bela nyiaa, akpaa ŋolo de kↄŋ kaa yako ŋon nombia wↄlɛɛ ŋaale bela lee Kristo nombia kpaakpaa ŋan daa be yako ŋon nɛ wↄle na, Wurubuarɛ waa wↄlɛɛ ↄtenate kekpaakekpaa.
48001010	Me kɛɛ yako ŋon nombia kɛŋa na, nawolo baa nyi mɛɛ gyae nyi denibalaŋ ke kɛlɛɛ maŋ yaa? Koa, na mena ya. Yaa mɛɛ gyae baa nyi maa yɛɛ denibalaŋ kegyaebii? Nyi akpaa me sɛɛ mɛɛ gyae bo nyi denibalaŋ ke kɛlɛɛ maŋ na, kenaŋ na nafↄ ma te yɛɛ Kristo tobaale e ya.
48001011	Me tebia mɛɛ gyae ɛ ka gyeŋ nyiaa, Kristo nombia kpaakpaa ŋan mↄↄ kolosi fa ŋon nɛ te yɛɛ nombia ŋan denibalaŋ be kyaa bake see ya.
48001012	Na deniwalaŋ ŋolo moona mena nombia kɛŋa do maŋ me nyiŋmaa man ya, te na deniwalaŋ ŋolo mↄ wola na maŋ mena nombia kɛŋa ya. Mↄna Yesu Kristo lese na mena nombia kɛŋa wola maŋ.
48001013	Ɛmɛɛ gbagba ɛ gyeŋ me dinↄↄ debaŋ keŋ me doo Gyudatena ↄsom keŋ man nɛ. Me dii ba mmaraase ŋan dↄↄ nideli, te me naase Kristotena baŋ Wurubuarɛ ba lese wↄ nɛ diyem akpanyaŋnyaŋ man, te me gyae gbɛɛ nyi nafↄ maa wↄlɛɛ nombia ŋan be silana nɛ.
48001014	Me yase me sia kasee Gyudatena ↄsom mmaraase ŋan nideli gyu siaman, kela me tebia Gyudatena baŋ daa na wↄ yɛɛ akoso nɛ pou. Ma moo ma nyee pou do de naanaↄ beneŋ nombia ŋan keyɛɛ man.
48001015	Mↄna Wurubuarɛ tɛɛwↄ ↄ bɛrɛɛ keŋ dↄↄ wii me waraŋase, te ↄ baake maŋ nyi me kaa yɛɛ ↄ tom. Ↄ wulaa lese maŋ see nyi me kaa bese ↄ tobaale pɛte ba lola maŋ.
48001016	Lee ŋon Wurubuarɛ gbagba kegyae man dↄↄ te ↄ baake maŋ te ↄ lese ↄ bu Yesu wola maŋ. Na maa nyiŋ kolosi ↄ bu Yesu nombia kpaakpaa ŋan fa balaŋ baŋ ba te yɛɛ Gyudatenawↄ ya nɛ. Wurubuarɛ ke baake maŋ keŋ nɛ, me te gyu ŋolo gyaŋ nyi waa fa maŋ agyueŋ lee nombia kɛŋa man ya.
48001017	Mena ke mↄ te me te gyu Gyerusalɛm donↄↄ man nyi me kaa naa Kristo kpilala gyaŋgba nyibaŋ baŋ nyi baa fa maŋ agyueŋ lee nombia kɛŋa man ya. Mↄna ma korowↄ karatetee dokoloŋ gyu Arebia tɛɛle man, pɛte ma besewↄ kↄŋ Damasekuse donↄↄ man.
48001018	Kulutooneŋse atooro wↄle nɛ, me gyuu Pita gyaŋ Gyerusalɛm donↄↄ man, te me kyaawↄ ↄ gyaŋ weeya kufu anoŋ.
48001019	Me ke gyu botↄↄ nɛ, ma te naa Kristo kpilala baŋ man ŋolo ya gyisɛ de Gbeŋgyoo Yesu ↄ naabu Gyemisi waageŋ.
48001020	Wurubuarɛ gbagba gyeŋ nyi nombia ŋan mɛɛ ŋmarase nɛ yɛɛ ampaŋ.
48001021	Kenaŋ wↄle na te me gyuu Siria na Silisia tɛɛlese dↄↄ.
48001022	Mena debaŋ kenaŋ na, Kristotena akpii akpii ŋan pou be kyaa Gyudia tɛɛle dↄↄ nɛ ba gyeŋ maŋ gbagba ya.
48001023	Kpene keŋ bee nyii yɛna nyiaa, "Balee ŋon gyaŋgba ↄ ne naase daa diyem nɛ, nɛnɛɛ ŋon dↄŋɛɛ la ↄ ne kolosi Kristo kelɛɛdi keŋ nafↄ ↄ be gyae gbɛɛ nyi waa wↄlɛɛ ke nɛ wose man nombia nɛ."
48001024	Mena dↄↄ ba lese Wurubuarɛ yele lee mena keŋ ↄ be kyɛɛkee maŋ nɛ dↄↄ.
48002001	Kulutooneŋ kufu anaara wↄle nɛ, ma besewↄ gyu Gyerusalɛm donↄↄ man. Me ke gyu kei na, daa na Banabase na Tituse gyuu la.
48002002	Wurubuarɛ lese la wola maŋ nyi maa gyu Gyerusalɛm donↄↄ man botↄↄ mena dↄↄ te me gyuuwↄ. De ke gyu botↄↄ na, dɛɛ kyaa gyaŋee na Kristotena kegyiise baŋ baageŋ bo. De gyaŋee na, mɛɛ lese Kristo nombia kpaakpaa ŋan me dↄŋ mee kolosi fa balaŋ baŋ ba te yɛɛ Gyudatenawↄ ya nɛ man wola wↄ, na daa na wↄ ke yɛɛ nↄↄdokoloŋ. Nawolo nyi ma te gyae nyi tom keŋ mↄↄ yɛɛ kaalaŋ, na keŋ me gyakaa mɛɛ yɛɛ nɛ ke yɛɛ yakaa ya.
48002003	Me dↄↄ Tituse ŋon ↄ silana maŋ nɛ, na ↄ yɛɛ Giriki baale e. Mↄna ŋolo na ŋolo ta ŋere e nyi waa kara ↄ baala wose pɛna baa lɛɛ e do nyi ↄ yɛɛ Kristo tobaale e ya.
48002004	Balaŋ baale beo la mo ba wose nyi be yɛɛ Kristotenawↄ te be kaa kpuuwↄ de man. Baŋ gyae la nyi nafↄ baa kara e ↄ baala wose. Mena balaŋ benaŋ wɛɛlee la kaa gyoo de man, te bɛɛ gyae nyi baa wↄlɛɛ da wosekenyiŋ keŋ dↄↄ nyim lee de Gbeŋgyoo Kristo man nɛ. Bɛɛ gyae nyi dɛɛ bese gyu ke doo Gyudatena mmaraase ŋan tɛɛ na dee di ŋe dↄↄ, na baa mo daa besena ba mmaraase ŋan gbeŋa.
48002005	Mↄna da te fa wↄ gbɛɛ korakora ya. Nawolo nyi dɛɛ gyae nyi ɛ ke kyaŋ Kristo anokoare nombia ŋan dↄↄ wola ŋon nɛ man nideli.
48002006	Balaŋ baŋ balaŋ ne kɛɛ wↄ nyi baŋ yɛna siamantena yaa kegyiise Kristo ↄsom keŋ man nɛ koraŋ ta mo kolo kpu na Kristo nombia ŋan mↄↄ kolosi fa balaŋ baŋ ba te yɛɛ Gyudatenawↄ nɛ ya. Mena balaŋ benaŋ kegyiiri kedi keŋ te yɛɛ kolo ke me gyaŋ ya. Nawolo nyi Wurubuarɛ bɛɛ kɛɛ ŋolo siaman pɛna waa yɛɛ ↄ kolo ŋgba mena keŋ balaŋ ne yɛɛ nɛ ya.
48002007	Mↄna mena balaŋ kɛwↄ naawↄ nyi Wurubuarɛ lese na maŋ nyi maa kolosi ↄ nombia kpaakpaa ŋan fa balaŋ baŋ ba te yɛɛ Gyudatenawↄ ya nɛ, ŋgba mena keŋ ↄ ba lese Pita nyi waa kolosi nombia kpaakpaa ŋenaŋ fa Gyudatena nɛ.
48002008	Nawolo nyi Wurubuarɛ ŋon ↄ be baake Pita te ↄ be fa e doŋ nyi waa kolosi ↄ nombia kpaakpaa ŋan fa Gyudatena nɛ, ŋon ke baake na maŋ te ↄ faa maŋ mↄ doŋ nyi maa kolosi ↄ nombia kpaakpaa ŋenaŋ fa balaŋ baŋ ba te yɛɛ Gyudatenawↄ ya nɛ.
48002009	Gyemisi na Pita na Gyↄn baŋ balaŋ ne kɛɛ wↄ nyi be yɛɛ kegyiisewↄ Kristo ↄsom keŋ man kena nyi Wurubuarɛ ta mo ↄ bɛrɛɛ keŋ boele daa nɛ, be gbaa daa do daa nↄↄ na ke yela walaŋ kamasɛ kena nyi daa na wↄ pou yɛɛ dokoloŋ tom keŋ dɛɛ yɛɛ nɛ man. Mena dↄↄ daa na wↄ yakowↄ sɛɛ dↄŋa nyiaa, daa na Banabase dee kolosi Kristo nombia kpaakpaa ŋan fa balaŋ baŋ ba te Gyudatenawↄ ya nɛ, na baŋ mↄ kekolosi ŋa fa Gyudatena.
48002010	Nombii dokoloŋ keŋ bↄↄ yako daa nyi dɛɛ kyaŋ ke keŋkeŋ yɛna nyi, de na wolee ayematena dↄↄ ya. Na mena nombii kei taŋ doo la me konↄↄ man.
48002011	Pita ke kↄŋ de gyaŋ Antiↄke donↄↄ man nɛ, ma korowↄ seŋ tia e de tebia Kristotena baŋ siaman. Nawolo nyi kpene keŋ ↄ be yɛɛ nɛ be dei ya.
48002012	Ↄ ke kↄŋ botↄↄ kewalaŋ keŋ nɛ, ↄ sia gyeewↄ na ↄ ne dii bom na balaŋ baŋ ba te yɛɛ Gyudatenawↄ ya nɛ. Mↄna Gyemisi ke kpila balaŋ baale lee Gyerusalɛm donↄↄ man kↄŋ na, te Pita tira ↄ wose lee ↄ tebia baŋ man keŋ ↄ bɛɛ tekaa di bom na wↄ bela ya. Nawolo nyi ↄ ne yee Gyudatena baŋ ba seŋɛɛ nyi kaboena nyi baa kara Kristotena baŋ ba te yɛɛ Gyudatenawↄ ya baala wose nɛ.
48002013	Kpene keŋ Pita be yɛɛ nɛ, yela Gyudatena baŋ be yɛɛ Kristotenawↄ Antiↄke donↄↄ man nɛ mↄ tira ba wose keŋ be silana Pita nombiakumɛɛ ŋan ↄ be yɛɛ nɛ. Ba ke yɛɛ kenaŋ dↄↄ yela Banabase gba mↄ sila be nombiakumɛɛ ŋan bↄↄ yɛɛ nɛ.
48002014	Ma kena nyi be nombia ayɛɛsa bɛɛ kyaa na Kristo nombia kpaakpaa ŋan ya nɛ, ma korowↄ seŋ tia Pita balaŋ baŋ pou siaman nyiaa, "Pita, n yɛɛ Gyuda baale e, mↄna n nombia ayɛɛsa bɛɛ wolo nyi n yɛɛ Gyuda baale e ya. Woŋ dↄↄ te nɛnɛɛ n na ŋere balaŋ baŋ ba te yɛɛ Gyudatenawↄ ya nɛ nyi baa di Gyudatena mmaraase dↄↄ?"
48002015	Lolo man na daa na neŋ pou yɛɛ Gyudatenawↄ. Da te yɛɛ balaŋ baŋ ba te yɛɛ Gyudatenawↄ, te balaŋ ne baake wↄ nyi be yɛɛ nombiakumɛɛyɛɛrawↄ nɛ ya.
48002016	Daa Gyudatena baŋ de yɛɛ Kristotenawↄ nɛ dↄↄ, da gyeŋ nyi Wurubuarɛ bɛɛ lɛɛ walaŋ do nyi ↄ gbɛɛneŋ tenɛɛ ŋon Wurubuarɛ siaman nyi keŋ ↄ ne di mmaraase ŋan dↄↄ nɛ dↄↄ ya, mↄna walaŋ ŋon ↄ ne lɛɛ de Gbeŋgyoo Yesu di na te Wurubuarɛ ne lɛɛ e do. Mena dↄↄ daa mↄ te lɛɛ Yesu di na Wurubuarɛ ke nyiŋ lɛɛ daa do nyi de gbɛɛneŋ tenɛɛ ↄ siaman. Na te yɛɛ nyi da mmaraase ŋan dↄↄ kedi dↄↄ te Wurubuarɛ lɛɛ daa do ya. Nawolo nyi da gyeŋ nyi Wurubuarɛ be gyae waa lɛɛ ŋolo do nyi ↄ gbɛɛneŋ tenɛɛ ↄ siaman, nyi keŋ ↄ be di mmaraase ŋan dↄↄ nɛ dↄↄ ya.
48002017	Akpaa dɛɛ gyae nyi Wurubuarɛ ke lɛɛ daa do nyi de gbɛɛneŋ tenɛɛ ↄ siaman na, kenaŋ na kaboena nyi dɛɛ lɛɛ Kristo di. Kenaŋ na daa mↄ dɛɛ naa nyi daa Gyudatena mↄ yɛɛ nombiakumɛɛyɛɛrawↄ ŋgba balaŋ baŋ ba te yɛɛ Gyudatenawↄ ya nɛ. Akpaa mena te doo na, kenaŋ na nawolo baa nyi Kristo na wola na balaŋ nyi baa yɛɛ nombiakumɛɛ baa yaa? Korakora, be doo mena ya.
48002018	Nyi akpaa ma bese lee me wↄle gyu ke di mmaraase ŋan mↄↄ wulaa bɛɛ ŋa nɛ dↄↄ na, kenaŋ na nawolo baa nyi me yɛɛ dukumyɛɛre e.
48002019	Gyaŋgba keŋ na nafↄ me doo Mosesi mmaraa keŋ tɛɛ, mↄna nɛnɛɛ dↄↄ Yesu ta lese maŋ lee ke tɛɛ na maa nyiŋ kyaa fa Wurubuarɛ.
48002020	Ba ke gyↄ Kristo mataa ↄpaŋdaŋ keŋ dↄↄ te ↄ ba yem nɛ, na yɛɛ yaa ŋgba daa na e yeŋa la nɛ. Mena dↄↄ mↄↄ tekaa kyaa ŋgba gyaŋgba ma kekyaabii keŋ nɛ ya, mↄna nɛnɛɛ dↄↄ Kristo kyaa la me maŋ. Lee mena dↄↄ kpene kamasɛ keŋ maa yɛɛ ma kekyaa tɛɛle kei dↄↄ na, maa mo ma wose lↄ Yesu Kristo dↄↄ bo. Nawolo nyi ↄ ne gyae maŋ, te lee maŋ dↄↄ te ↄ moo ↄ wose fa yeŋ.
48002021	Mↄↄ ne bɛɛ Wurubuarɛ bɛrɛɛ keŋ ↄ ba mo boele maŋ nɛ ya. Nawolo nyi nafↄ akpaa Wurubuarɛ ne lɛɛ balaŋ bo do nyi be gbɛɛneŋ tenɛɛ ↄ siaman mo lee mmaraase ŋan dↄↄ kedi dↄↄ na, kenaŋ na Kristo yeŋ keŋ ↄ ba yem nɛ be dana tↄnↄↄ ya.
48003001	Ɛmɛɛ Kristotena baŋ ɛ kyaa Galatia donↄↄ man nɛ, weera te ɛ ne yɛɛ abↄↄ ŋgba ayiŋtena nɛ? Amↄ tulii na ɛ nyeeya te ɛ bɛɛ naa anokoare keŋ ya nɛ? Na ɛ popou siaman te me kolosi Yesu Kristo wose man nombia fa ŋon nideli nyi, ɛmɛɛ dↄↄ te be gyↄↄ e ↄpaŋdaŋ dↄↄ te ↄ yeŋawↄ yee?
48003002	Ɛ tira nombii kei nↄↄ fa maŋ. Mmaraase ŋan kedi yele la te ɛ nyiŋa Wurubuarɛ feliŋ ŋon yaa, nyeekelɛɛ nombia ŋan dↄↄ kolosi fa ŋon te ɛ be lɛɛ ŋa di nɛ dↄↄ?
48003003	Sena yaa ɛ gyimwↄ mena? Ɛ fiasɛɛ nideli ɛ ne sila Wurubuarɛ feliŋ ŋon gbɛɛneŋ. Nɛnɛɛ weera dↄↄ te ɛ ne gyae ɛ ka mo denibalaŋ gbɛɛneŋ tↄↄle ke?
48003004	Kenaŋ na nawolo baa nyi ɛ diyem keŋ ɛ be naa lee ɛ Wurubuarɛ ↄsom man nɛ yɛɛ yakaa baa? Koa, mↄↄ ne lɛɛ di nyi ke yɛɛ yakaa ya.
48003005	Mosesi mmaraase ŋan ɛ be di ŋe dↄↄ nɛ dↄↄ te Wurubuarɛ moo ↄ feliŋ ŋon do ɛ man te ↄ yɛɛ gyakoloŋ nombia ɛ man? Yaa keŋ ɛ be nyii nyeekelɛɛ nombia ŋan te ɛ be lɛɛ ŋa di nɛ dↄↄ?
48003006	Ɛ tↄↄse balee ŋon bɛɛ baake nyi Aberaham nɛ wose man nombia. Wurubuarɛ nombia aŋmaraseŋ see ne yako yenaŋ daale lee Aberaham wose man nyiaa, "Aberaham lɛɛ Wurubuarɛ bo di, mena dↄↄ te Wurubuarɛ lɛɛ e do nyi ↄ gbɛɛneŋ tenɛɛ ŋon Wurubuarɛ siaman."
48003007	Mena dↄↄ kaboena nyi yaa gyeŋ nyiaa, balaŋ baŋ bↄↄ lɛɛ Wurubuarɛ di ŋgba mena keŋ Aberaham be lɛɛ Wurubuarɛ di nɛ, baŋ yɛna Aberaham duuluŋ man balaŋ gbagba.
48003008	Wurubuarɛ nombia aŋmaraseŋ see ŋan wulaa yakowↄ see lee gyaŋgba gyaŋgba keŋ pɛte nombia ŋenaŋ kↄŋawↄ mena nyiaa, akpaa balaŋ baŋ ba te yɛɛ Gyudatenawↄ ya nɛ de lɛɛ ŋon Wurubuarɛ di na, ŋon mↄ waa lɛɛ wↄ do nyi be gbɛɛneŋ tenɛɛ ↄ siaman. Wurubuarɛ wulaa yakowↄ see fa Aberaham nyiaa, "Lee nyaŋ dↄↄ te maa hiraa tɛɛle kei dↄↄ balaŋ pou."
48003009	Lee mena dↄↄ balaŋ baŋ pou baa lɛɛ Wurubuarɛ di ŋgba mena keŋ Aberaham be lɛɛ e di nɛ, Wurubuarɛ waa hiraa wↄ ŋgba mena keŋ ↄ be hiraa Aberaham nɛ.
48003010	Walaŋ kamasɛ ŋon ↄ yako nyi ↄ ne di Mosesi mmaraase ŋan dↄↄ na ↄ gbɛɛneŋ ke nyiŋ tenee Wurubuarɛ siaman na, Wurubuarɛ waa falaa ↄtenate. Nawolo nyi Wurubuarɛ nombia aŋmaraseŋ see ŋan ne yako nyiaa, "Walaŋ kamasɛ ŋon ↄ te di kpene kamasɛ keŋ bↄↄ ŋmarase do Mosesi mmaraa tↄne keŋ man nɛ dↄↄ kelii ↄto ya na, Wurubuarɛ waa falaa e"
48003011	Nombii na anokoare yɛna nyiaa, Wurubuarɛ bɛɛ lɛɛ ŋolo do nyi ↄ gbɛɛneŋ tenɛɛ ŋon Wurubuarɛ siaman nyi keŋ ↄtenate ne di Mosesi mmaraase ŋan dↄↄ nɛ dↄↄ ya. Nawolo nyi Wurubuarɛ nombia aŋmaraseŋ see ne yako nyiaa, "Walaŋ kamasɛ ŋon lee ↄ kelɛɛdi dↄↄ te ↄ gbɛɛneŋ da tenee Wurubuarɛ siaman na, Wurubuarɛ waa lɛɛ ↄtenate nyee."
48003012	Nyi akpaa ŋolo da mo ↄ wose lↄ Mosesi mmaraase ŋan dↄↄ te ↄ yase ↄ sia ↄ ne di ŋe dↄↄ na, kenaŋ na bɛɛ tekaa hia nyi ↄtenate dɛɛ lɛɛ Wurubuarɛ di pɛna waa nyiŋ nyeekelɛɛ ya. Nawolo nyi Wurubuarɛ nombia aŋmaraseŋ see ne yako nyiaa, "Walaŋ ŋon ↄ ne di Mosesi mmaraase ŋan dↄↄ nideli na, waa nyiŋ nyeedoŋ kekpaa bo lee mmaraase ŋan kedi dↄↄ"
48003013	Mosesi mmaraase ŋan te yeli Wurubuarɛ te falaa daa, nawolo nyi de bɛɛ tale di ŋe dↄↄ kelii ↄto ya. Mↄna Kristo ta lese daa lee mmaraa kenaŋ kefaala tɛɛ. Ŋon moona kefaala kenaŋ gyakaa ↄ wose dↄↄ debaŋ keŋ ↄ be lɛɛ da yeŋ yeŋ ↄpaŋdaŋ dↄↄ nɛ. Nawolo nyi Wurubuarɛ nombia aŋmaraseŋ see ŋan ne yako yenaŋ daale nyiaa, "Ba te falaa walaŋ kamasɛ ŋon waa yeŋ ↄpaŋdaŋ dↄↄ nɛ"
48003014	Kristo yeŋa la tↄ de nombiakumɛɛ pou kom na Wurubuarɛ ke ta ↄ dↄↄ hiraa balaŋ baŋ ba te yɛɛ Gyudatenawↄ ya nɛ, ŋgba mena keŋ ↄ be hiraa Aberaham nɛ. Na lee da ke lɛɛ Yesu di dↄↄ Wurubuarɛ ke fa daa ↄ feliŋ ŋon ↄ be yako see nyi waa fa daa nɛ.
48003015	Me tebia, ɛ yela maa mo nombia ŋan ɛ wulaa ɛ gyeŋ nɛ mo lese nombia kɛŋa man wola ŋon. Nyi balaŋ bala de yako nombii see na, ŋolo be kyaa keŋ waa tale wↄlɛɛ ke yaa waa kyɛɛkee ke ya. Mena yaa Wurubuarɛ nombia ayakoŋ see kɛŋa mↄ doo.
48003016	De naana Aberaham na ↄ duuluŋ man walaŋ te Wurubuarɛ yako mena nombia kɛŋa see fa. Wurubuarɛ nombia aŋmaraseŋ see ŋan te yako nyi, "Aberaham na ↄ duuluŋ man balaŋ" na kawola nyi ba boe ya. Mↄna ↄ yako e nyi, "Aberaham na ↄ duuluŋ man walaŋ" na kawola nyi walaŋ dokoloŋ kooŋ nombia te Wurubuarɛ ne yako. Walaŋ ŋonaŋ yɛna Yesu Kristo.
48003017	Nombii keŋ mɛɛ yako nɛ ka asɛɛ yɛna nyiaa, Wurubuarɛ wulaa yakowↄ see fa Aberaham kulutooneŋ sↄŋonoŋse akpeŋ anaara na sao na kufu (430) wↄle pɛte ↄ kaa moo mmaraase ŋan fa Mosesi. Mena dↄↄ mmaraase ŋan ↄ ba mo fa Mosesi nɛ be gyae ke tale wↄlɛɛ keyako see keŋ ↄ be yako see fa Aberaham nɛ ya.
48003018	Mena dↄↄ Wurubuarɛ be gyae waa mo ↄ nhira keŋ fa ŋon nyi keŋ ɛ ne di Mosesi mmaraase ŋan dↄↄ nɛ dↄↄ ya, mↄna lee keŋ ↄ be wulaa kaŋ ntam yako see nyi waa mo fa ŋon dↄↄ. Mena ke mↄ te Wurubuarɛ moo ↄ nhira keŋ fa Aberaham yakaa, nawolo nyi ↄ wulaa yakowↄ see nyi waa mo ke fa e.
48003019	Nyi akpaa mena na, woŋ dↄↄ te Wurubuarɛ faa mmaraase ŋan? Kpene keŋ dↄↄ ↄ ba mo ŋa kpu na keyako see keŋ fa wↄ yɛna nyiaa, ↄ ne gyae nyi balaŋ ka gyeŋ kpene keŋ yɛɛ dukum ke. Wurubuarɛ faa mmaraase ŋan bo na ŋa ke doo kelii debaŋ keŋ Aberaham duuluŋ man walaŋ ŋon Wurubuarɛ be yako see nyi waa kↄŋ nɛ ke kↄŋ. Wurubuarɛ tɛe ↄ kpilala dↄↄ mo ↄ mmaraase ŋan fa Mosesi, te ŋon mↄ moowↄ fa balaŋ baŋ. Nawolo nyi ŋon doo la Wurubuarɛ na balaŋ baŋ nsana.
48003020	Walaŋ ŋon ↄ doo balaŋ bala nsana nɛ, ↄ ba seŋɛɛ fa dikpii dokoloŋ ya. Mↄna Wurubuarɛ ŋon dana doŋ nyi waa yɛɛ kpene kamasɛ ↄ baam dↄↄ. Mena dↄↄ ↄ bee hia nyi ŋolo waa doo ŋon na balaŋ nsana ya.
48003021	Na kei nawolo baa nyi Wurubuarɛ mmaraase ŋan, na keyako see keŋ ↄ be yako see nɛ bɛɛ kyaa na dↄŋa baa ya yaa? Korakora, be doo mena ya. Akpaa nyi mmaraase ŋaale kyaa keŋ gyae ke tale fa walaŋ nyeedoŋ na, kenaŋ na nafↄ walaŋ de di ŋe dↄↄ na, ↄtenate gbɛɛneŋ gyae ka tenee Wurubuarɛ siaman.
48003022	Mↄna Wurubuarɛ nombia aŋmaraseŋ see ne yako nyiaa, dukum te di tɛɛle kei balaŋ pou dↄↄ mena dↄↄ bↄↄ ne tale baa di mmaraase ŋan dↄↄ ya. Lee mena dↄↄ Wurubuarɛ yakowↄ see nyiaa, balaŋ baŋ pou baa lɛɛ Yesu Kristo di na, baa nyiŋ nyeedoŋ kekpaa keŋ ↄ be yako see nyi waa fa balaŋ nɛ.
48003023	Pɛte Yesu Kristo ke kↄŋ na, Mosesi mmaraase ŋan te tↄ daa do ŋgba mena keŋ bɛɛ tↄ walaŋ do deni man nɛ. Kenaŋ wↄle na te Wurubuarɛ kaa lesewↄ wola daa nyiaa, nyi walaŋ de lɛɛ Yesu Kristo di na waa tale nyiŋ ↄ wose lee mmaraase ŋan tɛɛ.
48003024	Kei nawolo baa nyi, na Mosesi mmaraase ŋan ne diina de dↄↄ pɛte Kristo kↄŋawↄ. Kristo ke kↄŋ wↄle na, lee ŋon Kristo kelɛɛdi man te walaŋ gbɛɛneŋ na tenee Wurubuarɛ siaman.
48003025	Nɛnɛɛ keŋ dↄↄ lɛɛ Kristo di dↄↄ, mmaraase ŋan ba tekaa dana doŋ de dↄↄ bela ya.
48003026	Lee mena keŋ ɛ be lɛɛ Yesu Kristo di dↄↄ, te ɛ popou bese Wurubuarɛ bia gbagba nɛ.
48003027	Nawolo nyi ɛmɛɛ baŋ pou bↄↄ sↄ ŋon Wurubuarɛ loŋ Kristo man nɛ, te yeli ɛmɛɛ na Kristo ta bese walaŋ dokoloŋ. Lee mena dↄↄ Kristo dinↄↄ keŋ te kaa doo ɛ man.
48003028	Lee mena dↄↄ n yɛɛ Gyuda baale o, n te yɛɛ Gyuda baale ya o, n yɛɛ gbeŋi o yaa n yɛɛ gyooro bu e, n yɛɛ alo e yaa n yɛɛ baale o nɛ, keŋ be famenɛ bela ya. Nawolo nyi ɛ popou te yɛɛ dokoloŋ Kristo man.
48003029	Nyi akpaa ɛ yɛɛ Kristo balaŋwↄ na, kenaŋ na ɛ yɛɛ Aberaham duuluŋ man balaŋwↄ. Mena ke mↄ te Wurubuarɛ waa hiraa ŋon, ŋgba mena keŋ ↄ be yako see nyi waa hiraa Aberaham nɛ.
48004001	Ɛ yela maa mo me nombii ma aneyakoŋ kei maa na nombia kɛŋa wola ŋon kpene keŋ mɛɛ gyae maa yako nɛ. Nyi abↄↄ diiri sɛɛ ↄ yɛɛ biikyaa e nɛ, na yɛɛ yaa ŋgba ↄ yɛɛ gbeŋi e nɛ. Be famenɛ nyi abↄↄ ŋan pou yɛɛ ↄ wui ya.
48004002	Nawolo nyi debaŋ keŋ ↄ sɛɛ ↄ yɛɛ biikyaa e nɛ, ↄ doe kegyiise baale nyiŋmaa man. Baŋ ne gyae la baa kɛɛ ŋon na abↄↄ ŋan pou dↄↄ, kelii debaŋ keŋ ↄ kya ba see nyi baa mo abↄↄ ŋan do e ↄ nyiŋmaa man nɛ.
48004003	Nafↄ mena ke te daa mↄ doo. Nawolo nyi debaŋ keŋ da te lɛɛ ta Yesu nombia ŋan di ya nɛ, na tɛɛle kei dↄↄ nombia ne diina de dↄↄ lee da kekyaabii man ŋgba gbeŋa nɛ.
48004004	Mↄna debaŋ keŋ Wurubuarɛ ba see nɛ kelii na, ↄ kpila ŋon gbagba bu kↄŋ tɛɛle kei dↄↄ te ↄ yela alo lola e. Mena debaŋ kenaŋ na, balaŋ doo bo Gyudatena mmaraase ŋan tɛɛ.
48004005	Wurubuarɛ kpila ↄ bu kei bo nyi waa kↄŋ kaa tↄ de nombiakumɛɛ pou kom, na waa lese daa lee mmaraa keŋ doŋ tɛɛ, na dee nyiŋ bese Wurubuarɛ bia gbagba.
48004006	Nɛnɛɛ keŋ dↄↄ bese Wurubuarɛ bia dↄↄ nɛ, ↄ te yeli ↄ bu ŋon feliŋ ŋon te kaa kyaa de konↄↄse man. Feliŋ ŋonaŋ ne yele la te dɛɛ tale baake Wurubuarɛ nyi "De kya" nɛ.
48004007	Lee mena dↄↄ ɛ te yɛɛ gbeŋawↄ bela ya, mↄna nɛnɛɛ dↄↄ ɛ ta bese Wurubuarɛ bia. Te lee mena keŋ ɛ ba bese Wurubuarɛ bia dↄↄ, ɛ ke nyiŋ abↄↄ ŋan pou waa mo fa ↄ bia nɛ.
48004008	Gyaŋgba keŋ ɛ ta gyeŋa ta Wurubuarɛ ya nɛ, na ɛ na som bɛɛneŋ ŋan nafↄ tekaboena nyi yaa som ŋa ya nɛ te ɛ bese ŋe gbeŋa. Bane mↄ te yɛɛ Wurubuarɛ e keŋ kaboena nyi yaa som e ya.
48004009	Mↄna nɛnɛɛ keŋ ɛ be kaa gyeŋ Wurubuarɛ, yaa maa yako nyi nɛnɛɛ keŋ ŋon Wurubuarɛ ba gyeŋ ŋon nɛ, woŋ dↄↄ te ɛ ne gyae ɛ ka bese ke sila tɛɛle kei dↄↄ waraŋase abↄↄ ŋan ŋↄↄ taŋ doŋ ya nɛ? Ɛ ne gyae baa nyi ɛ ka bese ke doo mena abↄↄ ŋenaŋ tɛɛ ŋgba gbeŋa nɛ bela?
48004010	Me te nyii nyi ɛ ne di Gyudatena ↄsom weeya na gyaalaŋna na debaŋse na kulutooneŋ kpaakpaa ŋaale ŋgba mena keŋ ba mmaraase na wolo nɛ. Ɛ ne yɛɛ kɛŋa pou nɛ, na ɛmɛɛ gyeŋ nyi Wurubuarɛ kegyaebii yaa ɛ ne yɛɛ nɛ.
48004011	Ɛ nombia ayɛɛsa dana maŋ gyakoloŋ. Ne yɛɛ maŋ nyi diyem keŋ mↄↄ naa yɛɛ tom ɛ gyaŋ nɛ pou te yɛɛ yakaa.
48004012	Me tebia, mɛɛ waase ŋon bo nyi ɛ kasee maŋ. Nawolo nyi keŋ na ma keyɛɛ Gyuda baale koraŋ nɛ, ma moo ma wose ŋgba ɛ man ŋolo nɛ keŋ nyi mↄↄ na tekaa di Gyudatena mmaraase ŋan dↄↄ ya. Ɛ te yɛɛ ta kolo kum mↄ tia maŋ ya.
48004013	Ɛ tↄↄse nyi ma kekↄŋ ɛ gyaŋ gyaŋgbate keŋ nɛ, kawee yele la te me nyiŋa gbɛɛ kolosi Kristo nombia kpaakpaa ŋan fa ŋon.
48004014	Doo nyi na me kawee kenaŋ yɛɛ kateesa ke fa ŋon, mↄna ɛ te ŋmanyaŋ maŋ ya te ɛ te bɛɛ maŋ mↄ ya. Ɛ lɛɛ maŋ ŋgba Wurubuarɛ kpilale ŋolo lee la adido kↄŋ nɛ, yaa ŋgba maŋ yɛna Yesu Kristo ŋon gbagba nɛ.
48004015	Mena debaŋ kenaŋ na me naawↄ nyi gyoŋ daale doo ɛ man keŋ nyi nafↄ yeŋ nyiŋa gbɛɛ koraŋ na, yeŋ kulii ɛmɛɛ gbagba ɛ siabia do maŋ. Nɛnɛɛ mena gyoŋ kenaŋ laŋa aleŋ?
48004016	Keŋ mↄↄ yako ŋon anokoare keŋ dↄↄ na, me ta bese ɛ kↄlare?
48004017	Balaŋ baŋ bɛɛ beo yɛɛ ba wose nyi be yɛɛ Kristotenawↄ nɛ, bɛɛ gyae bo nyi baa beo ŋon na ɛ kaa di Gyudatena mmaraase ŋan dↄↄ, mↄna ŋa be gyae ke yɛɛ tↄnↄↄ kamasɛ fa ŋon ya. Bɛɛ gyae bo nyi baa tira daa na ŋon nsana, na ɛ ke nyiŋ mo ɛ loo pou gyakaa be dↄↄ.
48004018	Akpaa ɛ yase ɛ sia te ɛ ne yɛɛ kolo kpaakpaate na ke dei. Mↄna kaboena nyi yaa yɛɛ ke debaŋ kamasɛ. Te yɛɛ nyi me kyaa ɛ gyaŋ kaageŋ te ɛ ke yɛɛ ke ya.
48004019	Me bia kpaakpaa, mena keŋ alo na doŋee te ↄ ne naa diyem nɛ, mena yaa mɛɛ naa diyem lee ɛmɛɛ dↄↄ. Te maa naa mena diyem kei kelii debaŋ keŋ ɛ ke nyiŋ Kristo dinↄↄ keŋ.
48004020	Ma kegyaebii yɛna nyi nafↄ na me kyaa ɛ gyaŋ, na maa kyɛɛkee ma kekolosi na ke kyaa na ɛ kegyaebii. Nawolo nyi ɛ nombia ayɛɛsa dana maŋ gyakoloŋ.
48004021	Ɛ yela maa bↄↄse ŋon nombii kei. Ɛmɛɛ baŋ ɛ ne gyae nyi ɛ ke doo Mosesi mmaraase ŋan tɛɛ nɛ, gbagbaagba na ɛ gyeŋ kpene keŋ mmaraase ŋan ne yako?
48004022	Wurubuarɛ nombia aŋmaraseŋ see ne yako nyiaa, Aberaham lola bia baala bala. Be man ŋolo ↄ naa yɛɛ gbeŋi e, te ŋolo mↄ ↄ naa yɛɛ gyoorobu e.
48004023	Aberaham bu ŋon gbeŋi ŋon ba lolo fa e nɛ, ba lola e bo ŋgba mena keŋ alo kamasɛ ne taŋ lolo nɛ. Mↄna ŋon gyooro bu ŋon ba lolo fa e nɛ dↄↄ, Wurubuarɛ wulaa yakowↄ see nyi baa lola e pɛte be kaa lola e.
48004024	Mena nombia kɛŋa yɛɛ dudu ke keŋ na lese nombia ŋaale wola. Ala bala kɛwↄ seŋɛɛ fa nↄↄkebakesee ala ŋan Wurubuarɛ be bake see fa ↄ balaŋ nɛ. Nↄↄkebakesee keŋ ba lee Sinai bula dↄↄ nɛ, keŋ seŋɛɛ la fa alo ŋon bɛɛ baake e nyi Haga nɛ. Ↄ bia yɛna balaŋ baŋ Mosesi mmaraase ŋan ba besena wↄ yɛɛ gbeŋa nɛ.
48004025	Haga seŋɛɛ fa Sinai bula keŋ ke kyaa Arebia tɛɛle man nɛ. Ↄ yɛɛ ŋgba gyɛŋ wee kei Gyerusalɛm nɛ. Mosesi mmaraase ŋan ta besena ke man balaŋ baŋ pou yɛɛ gbeŋa.
48004026	Mↄna Gyerusalɛm keŋ ke kyaa adido nɛ, keŋ yɛɛ ŋgba gyooro bu ŋon bɛɛ baake e nyi Saara nɛ. Ke man bia be doo mmaraase kamasɛ tɛɛ ŋgba gbeŋa nɛ ya. Saara ŋonaŋ yɛna daa baŋ dↄↄ doo Gyudatena mmaraase tɛɛ ya nɛ de naa.
48004027	Nawolo nyi Wurubuarɛ nombia aŋmaraseŋ see ne yako nyiaa, "Nyaŋ ↄlamanbo ŋon n ta lola ta see ya nɛ, yela ke yɛɛ neŋ gyoŋ. Nyaŋ ŋon n ta doŋee ta see ya nɛ, yela ke yɛɛ neŋ gyoŋ na n ke lↄ akelelee. Doo nyi n baale ta lese ↄ sia lee n dↄↄ, mↄna maa yela waa bese kↄŋ n gyaŋ na n bia ke wuku kela ŋon ↄ kyaa yale tɛɛ nɛ."
48004028	Me tebia Kristotena, ɛ yɛɛ ŋgba Asiki nɛ. Nawolo nyi mena keŋ Wurubuarɛ be wulaa yako ↄ nombia see pɛte bↄↄ kaa lola e nɛ, mena yaa ↄ yakowↄ see te daa mↄ kaa bese ↄ bia nɛ.
48004029	Debaŋ kenaŋ man na, bu ŋon bↄↄ lola e ŋgba mena keŋ bɛɛ lola walaŋ kamasɛ nɛ, naase bu ŋon bↄↄ tɛɛ Wurubuarɛ feliŋ ŋon doŋ man lola e nɛ diyem. Mena ke yaa sɛɛ doo kaa lii gyɛŋ wee kei nɛ.
48004030	Mↄna sena te Wurubuarɛ nombia aŋmaraseŋ see ŋan ne yako? Nombia ŋan yakowↄ nyiaa, "Gegi gbeŋi ŋon na ↄ bu, nawolo nyi tekaboena nyi gbeŋi bu ŋon waa di ↄ kya abↄↄ kpu na gyooro bu ŋon ya."
48004031	Mena dↄↄ me tebia, da te yɛɛ gbeŋi ŋon biawↄ ya. De yɛɛ gyooro bu ŋon biawↄ.
48005001	Kristo te lɛɛ da nyeeya yela de te nyiŋ da wose bese gyoorobia. Mena dↄↄ kaboena nyi yaa seŋ ɛ kelɛɛdi keŋ man keŋkeŋ. Ɛ na fa ŋolo gbɛɛ na waa besena ŋon yɛɛ ↄ gbeŋa bela ya.
48005002	Ɛ tei me nↄↄwoya nideli. Maŋ Pↄↄl ne yako na ŋon nombia kɛŋa nɛ nyiaa, akpaa ɛ fa gbɛɛ nyi baa kara ŋon ɛ baala wose ŋgba mena keŋ Mosesi mmaraase ŋan nawolo nɛ, na nawolo baa nyi kpene keŋ Kristo be yɛɛ nɛ be taŋ tↄnↄↄ fa ŋon korakora ya.
48005003	Mɛɛ yako ŋon ɛ ke nyii nideli bela nyiaa, akpaa ɛ man ŋolo de fa gbɛɛ nyi baa kara e ↄ baala wose nɛ, kenaŋ na kaboena nyi ↄtenate dee di Mosesi mmaraase ŋan pou dↄↄ.
48005004	Akpaa ɛ man ŋolo de yɛɛ kakyeŋ nyi ↄ ne di Mosesi mmaraase ŋan dↄↄ na Wurubuarɛ ke nyiŋ lɛɛ e do nɛ, kenaŋ na nawolo baa nyi ↄtenate te tira ↄ wose lee Kristo man. Mena ke mↄ yaa ↄtenate te tira ↄ wose lee Wurubuarɛ bɛrɛɛ keŋ ↄ na mo boele balaŋ nɛ man.
48005005	Daa dↄↄ, Wurubuarɛ feliŋ ŋon doŋ man dↄↄ de loo gyakaa nyi Wurubuarɛ waa lɛɛ daa do nyi de gbɛɛneŋ tenee ↄ siaman, nawolo nyi dɛɛ lɛɛ Kristo di.
48005006	Yesu Kristo kelɛɛdi be famenɛ nyi ŋolo kara ↄ baala wose yaa ↄ te kare ya. Mↄna kpene keŋ ne hia yɛna nyi dɛɛ lɛɛ Yesu Kristo di, na dɛɛ gyae Wurubuarɛ na de tebia.
48005007	Kewalaŋ keŋ na, nafↄ ɛ ne yɛɛ nombia kpaakpaa lee ɛ kelɛɛdi keŋ man. Nɛnɛɛ amↄte beo na ŋon te ɛ tinaa anokoare keŋ kesila yela?
48005008	Ma gyeŋ nyi mena kabeo kei ta lee Wurubuarɛ gyaŋ ya. Nawolo nyi ŋon baake na ŋon nyi ɛ kaa bese ↄ bia.
48005009	Mena keŋ bɛɛ mo bodobodo tee kyomii do bodobodo biliŋ man te ne yeli kɛɛ koro nɛ, mena ke mↄ te nombiikum bii gyae ke tale beo balaŋ burum.
48005010	Mↄna mɛɛ lɛɛ de Gbeŋgyoo Yesu di nyiaa, ɛ be gyae ɛ ka lee me wↄle ke lɛɛ nombii wↄle daale di bela ya. Walaŋ kamasɛ ŋon waa yela ɛ ka lee me wↄle ke lɛɛ nombii wↄle daale di na, ↄtenate yɛɛ woŋ e o, ↄ te yɛɛ woŋ e ya o nɛ, Wurubuarɛ waa wↄŋ ↄ deŋele.
48005011	Me tebia, nyi akpaa me gyakaa mee kolosi nyi yaa kara ɛ baala wose pɛte Wurubuarɛ ke lɛɛ ŋon do ŋgba mena keŋ Gyudatena mmaraase ŋan nawolo na, woŋ dↄↄ te bɛɛ naase maŋ diyem? Nyi meŋ ne kolosi baa nyi, kaboena nyi walaŋ waa kara ↄ baala wose pɛna Wurubuarɛ ke lɛɛ e do nɛ, nafↄ Gyudatena be gyae baa naase maŋ diyem nyi mee kolosi Kristo yeŋ keŋ ↄ ba yem ↄpaŋdaŋ dↄↄ nɛ nombia ya.
48005012	Balaŋ baŋ be dana baala wose kekara nombia bɛɛ naase ŋon diyem nɛ, nafↄ maŋ kegyaebii yɛna nyi baa gyeŋ gyu ka lese ba wose saayɛ gba.
48005013	Me tebia, ɛmɛɛ dↄↄ Wurubuarɛ baake ŋon bo nyi ɛ kaa bese gyooro bia. Mↄna ɛ na yeli ɛ gyoorobiiri keŋ ke fa ŋon gbɛɛ na ɛ ke yela ɛ lookum ke di ɛ dↄↄ ya. Ɛ mo balaŋ kegyae gyae dↄŋa na ɛ ke kyↄ dↄŋa.
48005014	Mosesi mmaraase ŋan pou seŋɛɛ bo nombii dokoloŋ dↄↄ. Keŋ yɛna nyiaa, "Gyae n dↄↄ ŋgba nyaŋ gbagba n wose nɛ."
48005015	Mↄna nyi akpaa ɛ sɛɛ ɛ ne yoo na dↄŋa ŋgba wonembia kumɛɛ na, kenaŋ na ɛ kɛɛ ɛ wose nideli. Na mena ya na, ɛ ka koe dↄŋa munu.
48005016	Mena dↄↄ mɛɛ yako ŋon baa nyiaa, ɛ yela Wurubuarɛ feliŋ ŋon ke ta ɛ siaman lee kpene kamasɛ keŋ ɛ ne yɛɛ nɛ man. Akpaa ɛ yɛɛ mena na, ɛ ba tekaa sila ɛmɛɛ gbagba nombiakumɛɛ ŋan ɛ ne gyae nɛ ya.
48005017	Nawolo nyiaa, abↄↄ ŋan deniwalaŋ kegyaebii keŋ ne gyae waa yɛɛ nɛ, na ŋan te Wurubuarɛ feliŋ ŋon ne gyae nyi waa yɛɛ ya. Wurubuarɛ feliŋ ŋon na deniwalaŋ kegyaebii keŋ bɛɛ gyoo ya. Lee mena dↄↄ ɛmɛɛ be gyae ɛ ke tale yɛɛ ɛ kegyaebii ya.
48005018	Mↄna akpaa ɛ yɛɛ kpene keŋ Wurubuarɛ feliŋ ŋon ne gyae nyi yaa yɛɛ na, kenaŋ na ɛ ba tekaa doo Gyudatena mmaraase ŋan tɛɛ bela ya.
48005019	Abↄↄ ŋan deniwalaŋ kegyaebii ne gyae nyi waa yɛɛ nɛ, ŋe bɛɛ weese ya. Ŋan yɛna nyi n ka lee n wɛɛle yaa n baale wↄle, yaa n ka mo ayimɛɛ wuu n wose, yaa desɛŋ nombia keyɛɛ.
48005020	Ŋaale mↄ yɛna bane ↄsom, na yolo nombia, na balaŋ kekↄla, na kale kegyae, na daaworo nombia, na baŋ kagyeŋ, na kedikum, na aŋmaareŋ nombia, na dↄŋa wↄle kalee.
48005021	Ŋaale mↄ yɛna sibii, na soloŋ kenyↄↄ dɛɛse, na nↄↄkedi keŋ ayoi kumɛɛ doo ke man, na nombia nkaraŋkaraŋ keyɛɛ, na nombiakumɛɛ ŋan pou ŋe yɛɛ ŋgba kɛŋa dinↄↄ nɛ. Mɛɛ faree ŋon baa bela ŋgba mena keŋ mↄↄ wulaa faree ŋon kaalaŋ nɛ nyiaa, walaŋ kamasɛ ŋon ↄ ne yɛɛ mena abↄↄ kɛŋa na, ↄ be gyae waa nyiŋ gbɛɛ gyu Wurubuarɛ gyoorobiiri keŋ man ya.
48005022	Mↄna nyi Wurubuarɛ feliŋ ŋon de kↄŋ kaa doo n man na, abↄↄ ŋan ↄ ne yeli n ne nyim yɛna, balaŋ kegyae, na kenyaŋee, na wosefɛɛreŋ, na konↄↄ kenyiŋ, na wↄe keyɛɛ, na deeli keyɛɛ, na anokoare kedi,
48005023	na wose keyↄkↄse, na wose dↄↄ kedi. Mmaraa kamasɛ be kyaa keŋ ne tↄ mena abↄↄ kↄŋa keyɛɛ ya.
48005024	Baŋ pou be yɛɛ Yesu Kristo balaŋwↄ nɛ, be te tina be nombiakumɛɛ na lookum keŋ pou doo be man nɛ yela.
48005025	Wurubuarɛ feliŋ ŋon te fa daa nyeedoŋ wↄle. Mena dↄↄ kaboena nyi dɛɛ yela feliŋ ŋonaŋ ka wola daa gbɛɛ keŋ man dɛɛ kyaa de dinↄↄ wↄle kenaŋ man.
48005026	Mena dↄↄ ɛ na yeli dɛɛ gate da wose adido, yaa dɛɛ do dↄŋa baŋ yaa de sia keyɛɛ dↄŋa abↄↄ ya.
48006001	Me tebia, akpaa ɛ naa nyi ɛ man ŋolo ne yɛɛ dukum nɛ ɛmɛɛ baŋ Wurubuarɛ feliŋ ŋon doo ɛ man nideli nɛ, ɛ gyu kekolosi fa e wose keyↄkↄse man na waa nyiŋ bese kↄŋ gbɛɛ kpaakpaate keŋ man. Mↄna ɛ kɛɛ ɛ wose nideli, keŋ nyi ɛmɛɛ mↄ be yɛɛ dukum kenaŋ ya.
48006002	Ɛ yela ɛ tebia nombia ke yɛɛ ɛ nombia. Akpaa ɛ yɛɛ mena na, na nawolo baa nyi Kristo kegyaebii yaa ɛ ne yɛɛ.
48006003	Akpaa ŋolo ne kɛɛ ↄ wose nyi ↄ yɛɛ walaŋ ŋolo e, mↄna kegbagba na ↄ te yɛɛ ŋolo e ya nɛ kenaŋ na ↄ na beo ↄ wose bo.
48006004	Kaboena nyi walaŋ kamasɛ waa gyoo ↄ wose man nideli kɛɛ nyi ↄ nombia ayɛɛsa dei. Akpaa ↄ naa nyi ↄ nombia ayɛɛsa dei na, kenaŋ na waa tale gyina ↄ wose adido lee ŋon gbagba ↄ nombia ayɛɛsa dↄↄ, keŋ nyi ↄ be gyae waa mo ↄ wose maa na ŋolo ya.
48006005	Nawolo nyi, kaboena nyi walaŋ kamasɛ waa seele ŋon gbagba ↄ kasolↄ.
48006006	Walaŋ kamasɛ ŋon bɛɛ wola e Wurubuarɛ nombia nɛ, abↄↄ kpaakpaa ŋan ↄ dana na kaboena nyi waa yela ŋaale ke tuŋ walaŋ ŋon ↄ na wola e nombia ŋan nɛ.
48006007	Ɛ na beo ɛ wose ya. Ŋolo be gyae waa tale kulu Wurubuarɛ ya, nawolo nyi kpene kamasɛ keŋ walaŋ de duu na, keŋ ke te waa kↄ.
48006008	Walaŋ kamasɛ ŋon ↄ ne yɛɛ kpene keŋ ↄ dinↄↄ kum keŋ ne gyae na, gyae ke yela waa wↄlɛɛ kekpaakekpaa lee ↄ dinↄↄ kum kenaŋ man. Mↄna walaŋ kamasɛ ŋon ↄ ne yɛɛ kpene keŋ Wurubuarɛ feliŋ ŋon ne gyae na, gyae ke yela Wurubuarɛ feliŋ ŋon ke fa e nyeedoŋ kekpaakekpaa.
48006009	Ɛ na yeli deeli keyɛɛ ke takaa daa ya. Nawolo nyi akpaa deeli keyɛɛ te takaa daa ya nɛ, Wurubuarɛ waa tↄ daa kom debaŋ kpaakpaate keŋ man.
48006010	Lee mena dↄↄ akpaa de nyiŋ gbɛɛ nyi dɛɛ yɛɛ deeli na, kaboena nyi dɛɛ yɛɛ ke fa walaŋ kamasɛ. Tuturu na ɛ yela dɛɛ yɛɛ deeli fa de tebia Kristotena.
48006011	Ɛ kɛɛ me nↄↄwoya ↄtoman nyiŋan kɛŋa na ɛ kena nyi maŋ gbagba moona me nyiŋmaa ŋmarase keŋmarasebia dinaana kɛŋa yelee ŋon nɛ.
48006012	Balaŋ baŋ bɛɛ gyae nyi be nombia ka gyoo Gyudatena sia nɛ, baŋ na ŋere na ŋon nyi yaa kara ɛ baala wose. Mena balaŋ benaŋ ne yee nyi akpaa be kolosi Kristo yeŋ keŋ ↄ ba yem ↄpaŋdaŋ dↄↄ nɛ wose man nombia na, balaŋ baa naase wↄ diyem.
48006013	N kɛɛ na, balaŋ baŋ bↄↄ kara be baala wose nɛ koraŋ bɛɛ tale di mmaraase ŋan dↄↄ ya. Mↄna bɛɛ gyae bo nyi ɛ ke kara ɛ baala wose, na baa nyiŋ gyina ba wose adido nyi baŋ yele la te ɛ kara ɛ baala wose te ɛ bese be balaŋ.
48006014	Te maŋ dↄↄ nyi maa gyina ma wose adido koraŋ na, kenaŋ na de Gbeŋgyoo Yesu Kristo yeŋ keŋ ↄ ba yem ↄpaŋdaŋ dↄↄ nɛ, ke nombia dↄↄ te maa gyina ma wose adido. Nawolo nyi lee Kristo yeŋ keŋ dↄↄ, tɛɛle kei dↄↄ abↄↄ pou ta tekaa yɛɛ kolo ke me siaman ya. Mena ke mↄ yaa lee Kristo yeŋ keŋ dↄↄ, tɛɛle kei dↄↄ abↄↄ kegyae loo ta lee me man.
48006015	Nyi ŋolo kara ↄ baala wose yaa ↄ te kare ya o nɛ, keŋ bee hia ya. Kpene keŋ ne hia yɛna nyi lee Kristo dↄↄ ↄtenate te nyiŋ dinↄↄ wↄle.
48006016	Balaŋ baŋ pou bee nyii nombia kɛŋa te bee di ŋe dↄↄ nɛ, Wurubuarɛ waa wii be waraŋase na waa fa wↄ wosefɛɛreŋ. Mena balaŋ kɛwↄ yɛna Wurubuarɛ bia gbagba baŋ ↄ ba lese nɛ.
48006017	Lee gyɛŋ ne gyu nɛ, mɛɛ fane nyi ŋolo na tekaa naase maŋ diyem bela ya. Nawolo nyi gyaŋtarɛɛ ŋan mↄↄ nyim lee ketuku na boya kefuŋii keŋ me yɛɛ Kristo kpilale e dↄↄ nɛ tekaboe maŋ.
48006018	Me tebia, de Gbeŋgyoo Yesu Kristo waa mo ↄ bɛrɛɛ boele ɛ popou na waa seŋ ɛ wↄle Amɛn.
49001001	Tↄne kei lee maŋ Pↄↄl ŋon Wurubuarɛ be gyae nyi maa bese Yesu Kristo kpilale nɛ gyaŋ. Mɛɛ ŋmarase ke mee yelee ɛmɛɛ Kristotena baŋ ɛ kyaa Efeso donↄↄ man, te Wurubuarɛ ba mo ↄ nyiŋmaa gyakaa ɛ dↄↄ te ɛ ne di anokoare ɛ gbɛɛneŋ man fa Yesu Kristo nɛ.
49001002	Wurubuarɛ ŋon ↄ yɛɛ de kya e, na de Gbeŋgyoo Yesu Kristo baa mo be bɛrɛɛ boele ŋon, na baa fa ŋon wosefɛɛreŋ.
49001003	Ɛ yela dɛɛ lese de kya Wurubuarɛ ŋon ↄ yɛɛ de Gbeŋgyoo Yesu Kristo Wurubuarɛ na ↄ kya e nɛ yele. Nawolo nyi keŋ daa na de Gbeŋgyoo Yesu Kristo yɛɛ dokoloŋ dↄↄ, ↄ ta mo abↄↄ ŋan pou kyaa adido nɛ boele daa.
49001004	Yesu Kristo dↄↄ te ↄ lese daa pɛte ↄ yɛɛ tɛɛle kei na abↄↄ pou, nyi dɛɛ yɛɛ balaŋ baŋ de yɛɛ ŋon gbagba wui ↄ siaman keŋ ayimɛɛ be doo de man ya, lee mena keŋ daa na Kristo yɛɛ dokoloŋ dↄↄ.
49001005	Lee kegyae keŋ ↄ ne gyae daa dↄↄ ↄ taŋgbɛɛwↄ yako see nyi waa ta Yesu Kristo dↄↄ mo daa yɛɛ ↄ bia lee ŋon gbagba kegyaebii man.
49001006	Ↄ lese daa mena na dee nyiŋ lese ↄ gyooro bɛrɛɛ yele keŋ ↄ ba moo fa daa, nawolo nyi de yɛɛ Wurubuarɛ bu ŋon ↄ ne gyae daa nɛ wui.
49001007	Keŋ Kristo ba yem kyɛɛkee ↄ fatabo leki dↄↄ, Wurubuarɛ lɛɛ da nyee te ↄ moo de dukum kyɛɛ daa. Kei ne yele la dɛɛ naa nyi Wurubuarɛ bɛrɛɛ keŋ ↄ ba mo boele daa nɛ boe nideli. Wurubuarɛ gbagba nyansa na ↄ nombia kagyeŋ man te ↄ moowↄ yɛɛ mena.
49001009	Te kpene keŋ ↄ be wulaa yako see nyi waa yɛɛ nɛ, ↄ tɛɛwↄ Kristo dↄↄ lese ↄ nombia ŋan weesɛɛ nɛ wola daa ŋgba mena keŋ ↄ ne gyae nɛ.
49001010	Kpene keŋ Wurubuarɛ be yako see nyi waa yɛɛ nɛ yɛna nyi, debaŋ keŋ de lii nɛ waa yilaa kpene kamasɛ keŋ kyaa adido na keŋ kyaa tɛɛle kei dↄↄ nɛ pou do Kristo tɛɛ.
49001011	Te keŋ de doo Kristo man dↄↄ, Wurubuarɛ ta mo daa yɛɛ ↄ balaŋ mↄ, ŋgba mena keŋ ŋon ↄ be yɛɛ abↄↄ pou be yako ↄ nyeeman see nyi waa yɛɛ daa nɛ.
49001012	Wurubuarɛ yɛɛ kɛŋa pou na daa baŋ dↄↄ taŋgbɛɛ lɛɛ Kristo nɛ, ka lese ↄ gyoorobiiri keŋ yele.
49001013	Mena te doo fa ɛmɛɛ mↄ. Ɛ ke nyii Wurubuarɛ nombia ŋan ŋe doo ŋe gbɛɛ dↄↄ te ŋɛɛ fa nyeedoŋ nɛ, ɛ lɛɛwↄ di. Lee mena dↄↄ Wurubuarɛ moo ŋon yɛɛ ↄ wui, te ↄ moo ↄ feliŋ ŋon ↄ be yako see nyi waa mo do ɛ man tↄ nↄↄ nɛ see ŋon. Kei nawola la nyi ↄ ta mo ↄ nyiŋmaa gyakaa ɛ dↄↄ nyi ɛ yɛɛ ↄ wui.
49001014	Wurubuarɛ feliŋ kei yɛna kpene keŋ doo ɛ man, ŋgba kpene keŋ ↄ ba mo see ateta nɛ. Kei nawolo nyi dee nyiŋ abↄↄ ŋan pou Wurubuarɛ be yako see nyi waa mo fa ↄ balaŋ nɛ. Kei ne yele la dɛɛ gyem nyi Wurubuarɛ waa lese balaŋ baŋ pou be yɛɛ ↄ wui nɛ lee be gbɛɛneŋ kumɛɛ man. Mena dↄↄ ɛ yela dɛɛ lese Wurubuarɛ gyoorobiiri keŋ yele.
49001015	Lee mena dↄↄ me ke nyii mena keŋ ɛ be lɛɛ Wurubuarɛ di, na mena keŋ ɛ ne gyae balaŋ baŋ pou bↄↄ lɛɛ Kristo nombia ŋan di nɛ,
49001016	me bee tina Wurubuarɛ nↄↄ ka do yela ya. Mɛɛ tↄↄse ɛ yela debaŋ kamasɛ keŋ mɛɛ fane fa Wurubuarɛ nɛ.
49001017	Mɛɛ fane mↄ nyi Wurubuarɛ ŋon ↄ yɛɛ de Gbeŋgyoo Yesu Kristo na gyoorobia pou be kya e nɛ, waa mo ↄ feliŋ ŋon do ɛ man na waa yela ɛ sia kekara, na ↄ feliŋ ŋon ka lese Wurubuarɛ ŋon wola ŋon na ɛ ka gyeŋ e nideli.
49001018	Mɛɛ solo nyi waa gyuusu ɛ konↄↄse, na ɛ ke nyiŋ gyeŋ kpene keŋ dↄↄ ↄ ba lese ŋon na kpene keŋ dↄↄ ɛ loo gyakaa nɛ, na ɛ ke nyiŋ gyeŋ abↄↄ ŋan Wurubuarɛ be yako see nyi waa mo fa baŋ bↄↄ mo ba wose fa Kristo nɛ. Ŋe yɛɛ abↄↄ ŋan ŋa koya dana doŋ nideli.
49001019	Dɛɛ fane nyi yaa gyeŋ ↄ doŋ dinaa keŋ ka dokoso be kyaa ya nɛ. Ↄ ta mo mena doŋ kei fa daa baŋ dɛɛ lɛɛ e di nɛ. Mena doŋ kei te ↄ moowↄ gyuusu Kristo lee yeŋ man, te ↄ moo e kyaase ↄ dunoluŋ dↄↄ Wurubuarɛ man.
49001021	Wurubuarɛ te yeli Kristo te di doŋ kela yela pou na gyoorise pou na bɛɛneŋ pou na yola pou na woya pou na ŋmeeseŋ pou na kpene kamasɛ keŋ ne di doŋ deniwalaŋ dↄↄ nɛ.
49001022	Wurubuarɛ ta mo kpene kamasɛ do Kristo tɛɛ, te ↄ moo e yɛɛ kpene kamasɛ nyee fa Kristo balaŋ baŋ pou.
49001023	Kristo balaŋ kɛwↄ yɛna Kristotena dikpii keŋ. Te wose kei man te Wurubuarɛ ŋon ↄ be yɛɛ kpene kamasɛ, te ↄ kyaa yenaŋ kamasɛ te ↄ ne yeli abↄↄ kamasɛ na sem nideli gbɛɛ kamasɛ man nɛ kyaa.
49002001	Gyaŋgba keŋ na nombiakumɛɛ keyɛɛ te tira ɛmɛɛ na Wurubuarɛ nsana,
49002002	gyaŋgba kenaŋ na, ɛ silana tɛɛle kei dↄↄ nombiakumɛɛ. Ɛ silana ↄbↄnsam ŋon ↄ yɛɛ dukum pou nyee e nɛ. Te ŋon mↄ ne diina baŋ pou bↄↄ ne tɛɛ Wurubuarɛ gbɛɛneŋ dↄↄ ya nɛ dↄↄ.
49002003	Nafↄ nnɛ te daa na wↄ mↄ pou kyaawↄ, na dɛɛ yɛɛ kpene keŋ dɛɛ gyae. Dee sila de dinↄↄ benɛɛ ŋan te dɛɛ yɛɛ kpene keŋ da wose na de konↄↄ man nombia na wola daa nyi dɛɛ yɛɛ nɛ. Nafↄ nnɛ yaa Wurubuarɛ baŋ keŋ ne fa deŋele kewↄŋ nɛ doo de dↄↄ, ŋgba balaŋ akaŋ baŋ nɛ.
49002004	Mↄna Wurubuarɛ wii de waraŋase te lee ↄ kegyae dinaa keŋ ↄ ne gyae de nombia nɛ dↄↄ,
49002005	ↄ tɛɛwↄ Kristo dↄↄ fa daa baŋ nafↄ debaŋ kenaŋ man dↄↄ yem de dukum man nɛ nyeedoŋ. Mena dↄↄ ɛ tↄↄse nyi Wurubuarɛ bɛrɛɛ keŋ ↄ ba mo boele daa dↄↄ te ɛ nyiŋa nyeedoŋ.
49002006	Te mena keŋ Wurubuarɛ be gyuusu Kristo lee yeŋ man nɛ, mena mↄ yaa ↄ gyuusu daa mↄ lee mena yeŋ kei man, te ↄ moo daa kekyaa Yesu Kristo gyaŋ adido na daa na e kaa di gyoori.
49002007	Ↄ yɛɛ nnɛ kei na debaŋ kamasɛ keŋ kɛŋa pou gyae kekↄŋ na, kenyiŋ lese ↄ bɛrɛɛ na ↄ wↄe keŋ doo Kristo man te ka kela kpene kamasɛ nɛ wola.
49002008	Nawolo nyi, bɛrɛɛ keŋ ↄ ba moo boele daa, na da kelɛɛdi keŋ dↄↄ lɛɛdi dↄↄ te ↄ fa daa nyeedoŋ. Kɛŋa pou ta lee daa gbagba gyaŋ ya, ke yɛɛ kpene keŋ Wurubuarɛ ba mo fa daa.
49002009	Ta lee tomse ŋan dↄↄ yɛɛ dↄↄ ya, mena dↄↄ ŋolo na wola ↄ wose ŋe dↄↄ ya.
49002010	Nawolo nyi Wurubuarɛ yɛɛ na daa mena keŋ gyɛŋ de doo nɛ. Keŋ daa na Kristo be yɛɛ dokoloŋ dↄↄ, te ↄ lese daa nyi dɛɛ yɛɛ tomse kpaakpaa ŋan ↄ be wulaa desina see nyi dɛɛ yɛɛ nɛ.
49002011	Mena dↄↄ ɛ tↄↄse mena keŋ nafↄ lolo man na, ɛ te yɛɛ Gyudatenawↄ ya nɛ. Ɛmɛɛ te Gyudatena ne baake nyi, baŋ ba te kara be baala wose ya nɛ. Be wui baala wose keŋ bↄↄ kare nɛ, nyiŋmaa te ba moowↄ kara.
49002012	Ɛ tↄↄse nyi debaŋ kenaŋ na, ɛmɛɛ na Kristo betaŋ loŋtoro ya. Na ɛ yɛɛ yenaasetenawↄ, ɛ te yɛɛ baŋ Wurubuarɛ ba lese nɛ ya. Na ɛ yɛɛ ŋↄↄla baŋ ɛ be kpuɛ kebakesee keŋ Wurubuarɛ na ↄ balaŋ be bake see nɛ man ya. Na ɛ sia be gyakaa kolo mↄ dↄↄ ya, te ɛ ba gyeŋ Wurubuarɛ tɛɛle kei dↄↄ ya.
49002013	Te nɛnɛɛ keŋ ɛ doo Kristo man dↄↄ, ɛmɛɛ baŋ nafↄ ɛ kyaa lemlem, te ɛ ba benaa na Kristo ya nɛ, lee ↄ yeŋ keŋ ↄ ba yem nɛ dↄↄ, ↄ te tuu ŋon benaa na ↄ wose.
49002014	Ŋon gbagba yɛna da wosefɛɛreŋ. Ↄ te yɛɛ Gyudatena na baŋ ba te yɛɛ Gyudatenawↄ ya nɛ walaŋ dokoloŋ. Lee ↄ yeŋ dↄↄ, ↄ tekerii dekyaŋ keŋ nafↄ ke yɛɛ kekↄla dekyaŋ te ne kpase mena balaŋ akpeŋ ala kɛwↄ nsana nɛ.
49002015	Nawolo nyi, ↄ wose te ↄ moowↄ lese Gyudatena mmaraase, na gbɛɛneŋ, na nombia burum ŋan. Kpene keŋ dↄↄ ↄ be yɛɛ kei yɛna nyi, na waa nyiŋ mo mena balaŋ akpeŋ ala kɛwↄ yɛɛ dokoloŋ kↄŋ ŋon gbagba man. Nnɛ te ↄ yela ↄ wosefɛɛreŋ kↄŋawↄ be man.
49002016	Ↄ tɛɛwↄ ↄpaŋdaŋ keŋ dↄↄ pataa akpiise ala kɛwↄ, kyaŋ wↄ mo do Wurubuarɛ man, yɛɛ wↄ walaŋ dokoloŋ. Nawolo nyi, ↄ ta mo ↄpaŋdaŋ keŋ dↄↄ lese kpene keŋ ne yele bɛɛ kↄla dↄŋa nɛ.
49002017	Ↄ kↄŋawↄ kaa yako wosefɛɛreŋ nombia ŋan fa ɛmɛɛ Gyudatena baŋ ɛ benaa na Wurubuarɛ, na baŋ ba te yɛɛ Gyudatenawↄ ya nɛ.
49002018	Ŋon dↄↄ te Gyudatena na baŋ ba te yɛɛ Gyudatenawↄ ya nɛ pou nyiŋa gbɛɛ Wurubuarɛ feliŋ dokoloŋ man, mo gyu kya ŋon gyaŋ.
49002019	Mena dↄↄ nɛnɛɛ nafↄ ɛmɛɛ baŋ ɛ ba benaa na e ya nɛ, ɛ ta tekaa yɛɛ ŋↄↄla na balaŋ yenaasetenawↄ bela ya. Ɛ yɛɛ baŋ Wurubuarɛ be hiraa wↄ nɛ be dↄↄna na be tebia na Wurubuarɛ dekpaŋalaŋmantenawↄ.
49002020	Ɛmɛɛ mↄ, be ta mo ŋon ŋgba deni nɛ, Wurubuarɛ akpeŋkpeŋgyↄↄra na Yesu kpilala baŋ yɛna dekyaŋ keŋ mokↄↄ kasee. Ɛmɛɛ te bɛɛ mo ma gyakaa ke dↄↄ. Yesu Kristo gbagba yɛna boe keŋ kɛɛ fa deni keŋ pou doŋ nɛ.
49002021	Ŋon dↄↄ te deni keŋ boe kamasɛ na sem nideli, te kɛɛ bee bese Wurubuarɛ kedeesa deni keŋ bↄↄ maa see fa Wurubuarɛ ↄsom, te ayimɛɛ be doo ke man ya nɛ.
49002022	Ɛmɛɛ na Yesu te yɛɛ dokoloŋ dↄↄ, te yela ɛmɛɛ na akaŋ baŋ pou bese dekyae keŋ Wurubuarɛ ne tɛɛ ↄ feliŋ ŋon dↄↄ kyaa.
49003001	Mena dↄↄ mɛɛ fane fa Wurubuarɛ. Maŋ Pↄↄl ŋon bↄↄ kyaŋ maŋ tↄ deni lee mena keŋ mɛɛ yako Yesu Kristo nombia ŋan mɛɛ fa ɛmɛɛ baŋ ɛ te yɛɛ Gyudatenawↄ ya nɛ dↄↄ.
49003002	Ma gyeŋ nyi ɛ te nyii nyi ɛmɛɛ dↄↄ te Wurubuarɛ moo ↄ bɛrɛɛ keŋ boele maŋ, na maa nyiŋ tale yako Yesu Kristo nombia ŋan fa ŋon lee ɛ deeli dↄↄ.
49003003	Wurubuarɛ ta lese nombia ŋan weesɛɛ nɛ wola maŋ, ŋgba mena keŋ mↄↄ taŋgbɛɛ ŋmarase fa ŋon nɛ.
49003004	Akpaa ɛ kala ke na, ɛ kena mena keŋ mↄↄ nyii Kristo nombia ŋan nafↄ ŋa weesɛɛ nɛ man.
49003005	Gyaŋgba keŋ na, ↄ ta lese mena nombia aweeseŋ kɛŋa wola deniwalaŋ ya, mↄna Wurubuarɛ te tɛɛ ↄ feliŋ ŋon dↄↄ lese ŋa wola Yesu Kristo kpilala na Wurubuarɛ akpeŋkpeŋgyↄↄra baŋ ayimɛɛ be doo be man ya nɛ.
49003006	Mena nombia aweeseŋ kɛŋa yɛna nyi; lee Wurubuarɛ nombia ŋan dↄↄ balaŋ baŋ ba te yɛɛ Gyudatenawↄ ya nɛ, ta bese Wurubuarɛ wui ŋgba Gyudatena nɛ. Be popou ta bese walaŋ dokoloŋ na baŋ baa di abↄↄ ŋan Wurubuarɛ be yako see nyi waa ta Yesu Kristo dↄↄ fa wↄ nɛ.
49003007	Keŋ dↄↄ te ↄ moo ↄ bɛrɛɛ boele maŋ, te ↄ moo maŋ yɛɛ Yesu Kristo nombia ŋan kegbetibii, lee ŋon gbagba ↄ doŋ keŋ dↄↄ.
49003008	N kɛɛ na, maŋ yɛna Wurubuarɛ balaŋ baŋ man pou kemaasa, mↄna maŋ mↄ te ↄ moo ↄ bɛrɛɛ keŋ boele, nyi maa yako Kristo wose man nombia ŋan ŋɛɛ lee koya te ŋa betaŋ ↄto ya nɛ fa baŋ ba te yɛɛ Gyudatenawↄ ya nɛ.
49003009	Na maa yela balaŋ pou kena Wurubuarɛ ŋon ↄ be yɛɛ kpene kamasɛ nɛ, gbɛɛ keŋ ↄ ba weese lee kewalaŋ keŋ nɛ.
49003010	Te ↄ kegyae yɛna nyi, debaŋ kei man nɛ waa ta Kristotena dikpii keŋ dↄↄ yela feliŋ man gyooneŋ na doŋse ŋan pou ŋe kyaa adido nɛ ka gyeŋ Wurubuarɛ sia kekara keŋ betaŋ ↄto ya nɛ kpene kamasɛ man.
49003011	Wurubuarɛ yɛɛ kei, lee kebake keŋ ↄ be bake see ↄ nyeeman, te betaŋ ↄto ya nɛ dↄↄ. Ↄ tɛe de Gbeŋgyoo Yesu Kristo dↄↄ te ↄ yɛɛ kei.
49003012	Keŋ dↄↄ lɛɛ e di te daa na e be yɛɛ dokoloŋ dↄↄ, te dɛɛ tale gyↄ de konↄↄ gyu ŋon Wurubuarɛ gyaŋ keŋ dↄↄ ne yee ya.
49003013	Mena dↄↄ mɛɛ waase ŋon nyi, ɛ na yela ɛ wose ke tekerii ŋon lee diyem keŋ mɛɛ naa fa ŋon nɛ dↄↄ ya. Kɛŋa pou yɛɛ fa ɛ deeli dↄↄ.
49003014	Kei dↄↄ te mee buŋ ma doona dↄↄ de kya Wurubuarɛ siaman.
49003015	Lee ŋon dↄↄ te loŋtoro kamasɛ keŋ kyaa adido na tɛɛle kei dↄↄ nɛ ne nyiŋ ka yele.
49003016	Mɛɛ sola Wurubuarɛ nyi, waa mo ↄ gyooro wose deeli keŋ na waa ta ↄ feliŋ ŋon dↄↄ, na waa fa ŋon doŋ, na waa do ŋon kakyeŋ.
49003017	Waa yela Kristo kekyaa ɛ konↄↄ man ɛ kelɛɛdi dↄↄ, na kegyae keŋ ɛ ne gyae Wurubuarɛ na balaŋ nɛ kefa ŋon doŋ na ɛ ka seŋ keŋkeŋ.
49003018	Na ɛmɛɛ na Kristotena akaŋ baŋ pou kenyiŋ gyeŋ nyi Wurubuarɛ kegyae keŋ ↄ ne gyae daa nɛ boe nideli te ka betaŋ ↄto ya.
49003019	Na ɛ ka gyeŋ nyi kegyae keŋ Wurubuarɛ ne gyae daa nɛ boe, keŋ dↄↄ dↄↄ gyae dɛɛ tale naa ke man taŋ ya. Na Wurubuarɛ ka mo ↄ dinↄↄ pou do ɛ man.
49003020	Ɛ yela dɛɛ ta Yesu Kristo na Kristotena dikpii keŋ dↄↄ lese de Wurubuarɛ gyoorobiiri keŋ yele debaŋ kamasɛ. Nawolo nyi ŋon ne tale la yɛɛ abↄↄ burum kela mena keŋ dɛɛ bↄↄse yaa dɛɛ gyueŋ lee ↄ doŋ keŋ ne yɛɛ tom de man nɛ dↄↄ. Daa balaŋ baŋ pou dↄↄ lɛɛ e di te daa na e yɛɛ dokoloŋ nɛ, ɛ yela dɛɛ lese ↄ yele kekpaakekpaa. Amɛn.
49004001	Mena dↄↄ nɛnɛɛ maŋ Pↄↄl ŋon me doo deni man keŋ mɛɛ yako Kristo nombia ŋan dↄↄ nɛ, mɛɛ waase ŋon nyi ɛ yela ɛ dinↄↄse ke kaboena kebaake kpaakpaa keŋ Wurubuarɛ be baake ŋon nɛ.
49004002	Ɛ yↄkↄse ɛ wose. Ɛ woo na ɛ kenyiŋ konↄↄ. Ɛ gyae dↄŋa nombia na ɛ kewii fa dↄŋa. Ɛ na mo ŋolo mↄ nombia do ɛ tↄↄ man ya.
49004003	Ɛ kyaŋ ɛ wose na nↄↄdokoloŋ keŋ Wurubuarɛ feliŋ ne tɛɛ wosefɛɛreŋ dↄↄ fa daa nɛ kekyaŋ ŋon bom.
49004004	De popou yɛɛ dokoloŋ. Wurubuarɛ feliŋ dokoloŋ kyaa la mena dↄↄ te Wurubuarɛ baake daa te de sia gyakaa kolo dokoloŋ kooŋ dↄↄ.
49004005	De Gbeŋgyoo yɛɛ dokoloŋ te Wurubuarɛ loŋkesↄ mↄ dokoloŋ kooŋ kyaa, la te gbɛɛ dokoloŋ mↄ dↄↄ te dɛɛ tɛɛ lɛɛ Wurubuarɛ di.
49004006	De popou dana Wurubuarɛ dokoloŋ na kya dokoloŋ. Ŋon yɛna de popou de Gbeŋgyoo ŋon ↄ kela kpene kamasɛ, te ↄ doo de popou man te ↄ ne yɛɛ tom de popou man nɛ.
49004007	Yesu gbagba kegyaebii te ↄ moo ↄ bɛrɛɛ boele daa dokoloŋ dokoloŋ, walaŋ kamasɛ na ↄ wui.
49004008	Mena dↄↄ te be ŋmarasewↄ Wurubuarɛ nombia ŋan man nyiaa, "Debaŋ keŋ ↄ ne gyu adido nɛ ↄ moo baŋ ↄ be yoo dii be dↄↄ nɛ kpu na ↄ wose laŋ, te ↄ moo abↄↄ fa balaŋ."
49004009	Te akpaa be yako nyi ↄ gyeŋawↄ gyu adido na nawolo nyi sena? Kei nawolo baa nyi, ↄ taŋgbɛɛwↄ tisi gyoo tɛɛle kei ateta pɛ.
49004010	Te ŋon ↄ ba gyoo tɛɛle man nɛ, ŋon ke yɛna walaŋ ŋon mↄ ↄ ba koro gbaa ŋↄma pou na waa nyiŋ kyaa yenaŋ kamasɛ.
49004011	Abↄↄ ŋan ↄ ba mo boele ↄ balaŋ yɛna nyi, baale baa bese Kristo kpilala, na baale ka bese Wurubuarɛ akpeŋkpeŋgyↄↄra, na baale mↄ ka bese baŋ bɛɛ tɛɛ kolosi nombia kpaakpaa ŋan nɛ, te baale mↄ baa yɛɛ ↄsↄfↄↄse na wolala.
49004012	Ↄ moo tomse kɛŋa boele ↄ balaŋ, na waa desina wↄ fa wↄ ↄsom keŋ, na kenyiŋ yela Kristotena dikpii keŋ ka bee nideli,
49004013	kelii debaŋ keŋ de popou dɛɛ bee yɛɛ dokoloŋ, na dɛɛ lɛɛ Wurubuarɛ bu ŋon di nideli na dɛɛ lee Kristo de dinↄↄ man, da kelɛɛdi na de kagyeŋ keŋ da gyeŋ e nideli nɛ man.
49004014	Na dↄↄ tekaa bese bia wↄlɛɛ keŋ balaŋ ka mo kawola kumɛɛ kamasɛ na ba adao gbɛɛneŋ kaa beo daa, na kegyↄ daa gyu sia na wↄle ŋgba mena keŋ feliŋ ne gyↄ degbele loŋ dↄↄ nɛ ya.
49004015	Mena dↄↄ ɛ di anokoare fa dↄŋa lee ɛ konↄↄse man, na ɛ kegyae dↄŋa nombia, na ɛ ka mo gbɛɛ kamasɛ man bee Kristo ŋon ↄ yɛɛ dikpii keŋ nyee nɛ man.
49004016	Yesu Kristo man te wose man yenaase kpookpoo ŋan pou ne gyaŋee nkyakaase man kyaŋ dↄŋa nideli. Te akpaa yenaase kpookpoo kamasɛ kɛŋa ne gyae dↄŋa, te ŋɛɛ yɛɛ tomse ŋan ne kaboena ŋa na, ne yeli Kristotena dikpii keŋ na bee nideli.
49004017	Mena dↄↄ mɛɛ faree ŋon de Gbeŋgyoo ŋon yele man nyi, ɛ na kyaa bela ŋgba balaŋ akaŋ baŋ bↄↄ gyeŋ Kristo ya, te be gbɛɛneŋ betaŋ tↄnↄↄ nɛ ya.
49004018	Ba nyeeya man dana ditiŋtɛɛ, te bↄↄ taŋ nyeedoŋ keŋ Wurubuarɛ be fa daa nɛ ya, nawolo nyi ba te tↄ be konↄↄse bɛɛ Wurubuarɛ nombia ŋan kenyii.
49004019	Te keŋ bↄↄ taŋ desɛŋ bela dↄↄ ya nɛ, be ta mo ba wose bɛɛ yɛɛ nombia akarankaraŋ ŋan tekaboena ya nɛ, te ŋolo bɛɛ tↄ wↄ gbɛɛ ya.
49004020	Mↄ ɛmɛɛ dↄↄ, ɛ te kasee kei lee Kristo wose man ya.
49004021	Ampaŋ te ɛ nyii Kristo wose man nombia ŋan. Te keŋ ɛ yɛɛ ↄ silalawↄ dↄↄ, be ta wola ŋon anokoare keŋ doo Yesu man nɛ.
49004022	Mena dↄↄ ɛ tina ɛ dinↄↄ benɛɛ ŋan na beo ŋon, te ne wↄlɛɛ ŋon nɛ yela.
49004023	Ɛ yela ɛ nyeeya na ɛ konↄↄse man nombia ke yɛɛ wↄlɛɛ.
49004024	Ɛ yela Wurubuarɛ dinↄↄ keŋ tenɛɛ, te ka betaŋ ayimɛɛ ya nɛ ke yɛɛ dinↄↄ wↄlɛɛ ɛ man.
49004025	Mena dↄↄ ɛ tina akɛrɛɛ kedi yela, na ɛ kedi anokoare fa dↄŋa. Nawolo nyi de man walaŋ kamasɛ yɛɛ Kristotena dikpii keŋ yenaŋ daale ke.
49004026	Te akpaa ɛ gyeŋ baŋ na, ɛ na yeli ɛ baŋ keŋ ka mo ŋon gyu dukum man ya. Ɛ na yeli weese ka gyoo na baŋ keŋ sɛɛ doo ɛ man ya. Na mena ya na ɛ ke fa ↄbↄnsam nae daseŋae na waa kɛɛse ŋon kɛɛ.
49004028	Walaŋ ŋon nafↄ ↄ yɛɛ ŋmɛɛlate e na, waa tina ŋmɛɛleŋ yela, na waa mo ↄ nyiŋmaase yɛɛ tom gbɛɛ kpaakpaa dↄↄ, na waa nyiŋ kolo na waa fa ayematena mↄ.
49004029	Ɛ na yeli nↄↄwoya ŋan tekaboena ya nɛ ka lee ɛ nↄↄse man ya, mↄna ɛ yela ɛ kekolosi ka do balaŋ kakyeŋ na baa bee.
49004030	Ɛ na yɛɛ kpene keŋ gyae ka wee Wurubuarɛ feliŋ ŋon ya, nawolo nyi ŋon te Wurubuarɛ moowↄ see ŋon nso, keŋ nawolo nyi ɛ yɛɛ ↄ wui. Kei nawola la nyi, wee daale waa kↄŋ kaa lese ŋon na ɛ kenyiŋ ɛ wose.
49004031	Ɛ tina nombia akarankaraŋ kɛŋa pou, ŋgba tↄↄman ŋaŋ na akpanyaŋnyaŋ na baŋ na nyeeman boalaŋ na balaŋ kewↄlɛɛ na kale na balaŋ katee na kelabereketao na dinↄↄ kumɛɛ ŋan pou keyɛɛ yela.
49004032	Mↄna ɛ yɛɛ wↄe, na ɛ ke wii fa dↄŋa. Ɛ mo walaŋ kamasɛ dukum kyɛɛ e, ŋgba mena keŋ Wurubuarɛ be tɛɛ Kristo dↄↄ mo ɛ nombiakumɛɛ kyɛɛ ŋon nɛ.
49005001	Ɛmɛɛ baŋ ɛ yɛɛ Wurubuarɛ bia baŋ ↄ ne gyae ɛ nombia nɛ, ɛ yɛɛ kakyeŋ na ɛ kekasee e.
49005002	Ɛ kyaa na dↄŋa gyoŋ man, ŋgba mena keŋ Kristo be gyae daa, te ↄ ba mo ↄ wose yɛɛ ŋgba kedeesa nam, te ba gyoo Wurubuarɛ sia nɛ.
49005003	Te kafoŋ na dinↄↄse kumɛɛ ŋan tekaboena ya, yaa sibii dↄↄ, ɛ na yeli baa baake ŋa yela ɛ man ya. Nawolo nyi ŋan tekaboena Kristotena ya.
49005004	Mena yaa desɛŋ nombia, na diyiŋ ayɛɛsa, na nsendeekum tekaboena ŋon ya, mↄna ɛ fa Wurubuarɛ karaŋ debaŋ kamasɛ.
49005005	Mɛɛ gyae ɛ ka gyeŋ nyi, kafoŋtena yaa baŋ bɛɛ yɛɛ ayimɛɛ nombia na baŋ be dana sibii nɛ betaŋ dekyae Kristo na Wurubuarɛ gyoori keŋ man ya. Nawolo nyi n dana sibii na, abↄↄ na bese bɛɛneŋ bo fa neŋ.
49005006	Ɛ na yeli ŋolo ka mo akɛrɛɛ nↄↄwoya ŋan betaŋ tↄnↄↄ ya nɛ beo ŋon ya, nawolo nyi nombia kɛŋa dↄↄ te Wurubuarɛ baŋ ne kↄŋ balaŋ baŋ ba deŋela dana doŋ nɛ dↄↄ.
49005007	Mena dↄↄ ɛ na mo ɛ wose do na balaŋ kɛwↄ dinↄↄ ya.
49005008	Nafↄ gyaŋgba keŋ na ɛmɛɛ mↄ kyaa ditiŋtɛɛ man, te nɛnɛɛ keŋ ɛ ba bese Kristotena dↄↄ ɛ kyaa keŋmaŋee keŋ man. Lee mena dↄↄ ɛ ta ŋgba balaŋ baŋ be kyaa keŋmaŋee keŋ man nɛ.
49005009	Keŋmaŋee kei tↄnↄↄ yɛna nyi, balaŋ ne yɛɛ abↄↄ kpaakpaa na abↄↄ ŋan tenɛɛ te bee di anokoare mↄ.
49005010	Ɛ yɛɛ kakyeŋ na ɛ ke yɛɛ kpene kamasɛ keŋ gyae ke yɛɛ de Gbeŋgyoo Wurubuarɛ gyoŋ.
49005011	Ɛ na mo ɛ wose do na balaŋ baŋ bɛɛ yɛɛ ditiŋtɛɛ man abↄↄ ŋan betaŋ tↄnↄↄ nɛ ya. Mↄna ɛ lese mena ditiŋtɛɛ man abↄↄ kumɛɛ ŋenaŋ debↄↄ.
49005012	Yɛɛ desɛŋ ke gba nyi ɛmɛɛ mↄ yaa yↄↄ nombiakumɛɛ ŋan balaŋ ne yɛɛ ditiŋtɛɛ man nɛ afa.
49005013	Te kpene kamasɛ keŋ keŋmaŋee keŋ da lee ke dↄↄ na, kɛɛ lese ke dinↄↄ gbagba wola.
49005014	Nawolo nyi keŋmaŋee keŋ ne yɛɛ la balaŋ ne naa kpene kamasɛ keŋ nafↄ weesɛɛ nɛ dinↄↄ. Mena dↄↄ te be Wurubuarɛ nombia aŋmaraseŋ see ne yako nyiaa, "Nyaŋ ŋon n be doo nɛ foŋ lee n dosoroŋ man, Foŋ lee n yeŋ man. Na Kristo keŋmaŋee keŋ ke kↄŋ n man."
49005015	Ɛ kɛɛ ɛ keta man nideli. Ɛ na tɛɛ ŋgba ayiŋtena ya, mↄna ɛ ta ŋgba siakaralatena nɛ.
49005016	Te debaŋ kamasɛ keŋ ɛ nyim na, ɛ mo yɛɛ kolo kpaakpaa. Ɛ na yeli debaŋ ke laŋ ŋon ya, nawolo nyi nɛnɛɛ nombiakumɛɛ keyɛɛ ta boo.
49005017	Mena dↄↄ ɛ na gyim ya, ɛ yɛɛ kakyeŋ na ɛ ka gyeŋ kpene keŋ Wurubuarɛ ne gyae ɛ ke yɛɛ nɛ.
49005018	Ɛ na dɛɛse ya, nawolo nyi soloŋ kedɛɛse ne wↄlɛɛ walaŋ bo. Mↄna ɛ yela Wurubuarɛ feliŋ ŋon ke doo ɛ man nideli.
49005019	Ɛ mo nombia ŋan doo Wurubuarɛ nↄↄneŋse man nɛ do dↄŋa kakyeŋ. Ɛ mo nↄↄneŋ kekpee na suya kegyↄ keŋ ba lee ɛ konↄↄse man nɛ lese de Gbeŋgyoo Wurubuarɛ yele.
49005020	Debaŋ kamasɛ na ɛ ta de Gbeŋgyoo Yesu Kristo dↄↄ fa de kya Wurubuarɛ karaŋ lee kpene kamasɛ man.
49005021	Keŋ Wurubuarɛ keyee doo ɛ man dↄↄ, ɛ yↄkↄse ɛ wose fa dↄŋa debaŋ kamasɛ.
49005022	Ala, ɛ yↄkↄse ɛ wose fa ɛ baala kpene kamasɛ man, ŋgba mena keŋ ɛ ne yↄkↄse ɛ wose fa de Gbeŋgyoo nɛ.
49005023	Nawolo nyi baale ŋon ne diina doŋ ↄ wɛɛle ŋon dↄↄ, ŋgba mena keŋ Kristo ne di doŋ Kristotena dikpii keŋ dↄↄ nɛ. Te Kristo kei gbagba lɛɛ na balaŋ baŋ be doo Kristotena dikpii keŋ yɛɛ ↄ wose ke nɛ nyee.
49005024	Mena dↄↄ alo kamasɛ waa yↄkↄse ↄ wose fa ↄ baale kpene kamasɛ man, ŋgba mena keŋ Kristotena dikpii keŋ ne yↄkↄse ka wose fa Kristo nɛ.
49005025	Baala, ɛ gyae ɛ wɛɛla nombia ŋgba mena keŋ Kristo ne gyae Kristotena dikpii keŋ nombia, te ↄ ba yem fa ke nɛ.
49005026	Kristo yeŋawↄ fa Kristotena dikpii keŋ, te ↄ moo ↄ nombia ŋan yɛɛ ŋgba loŋ nɛ, faafo balaŋ baŋ be doo Kristotena dikpii keŋ man lese ba ayimɛɛ te ↄ moo wↄ see fa Wurubuarɛ.
49005027	Ↄ yɛɛ kei na waa nyiŋ mo Kristotena dikpii kei kↄŋ ŋon gbagba ↄ siaman kaa yɛɛ ↄ wui, keŋ gyaŋtare yaa ayimɛɛ, yaa nombiikum kamasɛ be doo ka wose man ya.
49005028	Mena ke mↄ te kaboena nyi baala baa gyae be wɛɛla nombia, ŋgba mena keŋ bɛɛ gyae baŋ gbagba ba wose nɛ. Baale ŋon ↄ ne gyae ↄ wɛɛle nombia nɛ, ne gyae ŋon gbagba ↄ wose baa.
49005029	Ŋolo be kyaa keŋ ↄ ne kↄla ŋon gbagba ↄ wose ya, mↄna ↄ ne desina ke te ↄ ne kɛɛ ke dↄↄ mↄ. Nnɛ mↄ yaa Kristo mↄ ne desina, te ↄ ne kɛɛ Kristotena dikpii keŋ dↄↄ, nawolo nyi de yɛɛ ↄ wose man balaŋwↄ.
49005031	Keŋ dↄↄ te Wurubuarɛ nombia aŋmaraseŋ see ne yako nyiaa, "Lee mena dↄↄ baale waa lee ↄ kya na ↄ naa gyaŋ, na waa gyu ke kpu na ↄ wɛɛle na ŋon na e ka bese walaŋ dokoloŋ."
49005032	Mena nombii kei yɛɛ nombii keŋ ke dana yuŋ te ŋolo mↄ be tale nyii ka asɛɛ ya. Te maŋ dↄↄ ma gyeŋ nyi Kristo na balaŋ baŋ bↄↄ lɛɛ e di nɛ wose man nombia yaa bɛɛ yako.
49005033	Mena dↄↄ kaboena nyi baale kamasɛ mↄ waa gyae ↄ wɛɛle ŋgba ŋon gbagba ↄ wose nɛ, na alo kamasɛ mↄ ke yↄkↄse ↄ wose fa ↄ baale.
49006001	Bia, keŋ ɛ yɛɛ Kristotenawↄ dↄↄ kaboena nyi yaa tei ɛ kya na ɛ naa dei. Nawolo nyi ɛ ne yɛɛ kei na, ɛ ne yɛɛ kpene keŋ dei.
49006002	Tei n kya na n naa dei, nawolo nyi kei yɛna Wurubuarɛ mmaraa gyaŋgbate keŋ Wurubuarɛ be yako nyi n di ke dↄↄ na, nyaŋ kenyiŋ ke tↄnↄↄ.
49006003	Tↄnↄↄ kenaŋ yɛna nyi akpaa n di mmaraa kei dↄↄ na, kpene kamasɛ gyae ke de fa neŋ na n kenyiŋ kyaa tɛɛle kei dↄↄ kyare.
49006004	Kyaↄ, ɛ na do ɛ bia baŋ lee kpene keŋ ɛ ne yɛɛ wↄ nɛ dↄↄ ya. Mↄna kaboena nyi yaa kɛɛ be dↄↄ na ɛ ka wola wↄ Wurubuarɛ nombia na baa di ŋe dↄↄ.
49006005	Mee kolosi mɛɛ fa ɛmɛɛ gbeŋa mↄ nyi, ɛ tei ɛ gbeŋgyoona baŋ ɛ kyaa be gyaŋ nɛ dei lee ɛ konↄↄse man, ŋgba mena keŋ ɛ ne tei Kristo nɛ.
49006006	Ɛ na yako nyi, debaŋ keŋ be kyaa ɛ gyaŋ te bɛɛ kɛɛ ŋon dↄↄ te ɛ ke yɛɛ tom ka gyoo be sia na baa kɛlɛɛ ŋon ya.
49006007	Ɛ na yɛɛ ɛ tomse ŋgba denibalaŋ yaa ɛ ne yɛɛ fa nɛ ya, mↄna ɛ yɛɛ ŋa na gyoŋ ŋgba ɛ Gbeŋgyoo Yesu yaa ɛ ne yɛɛ fa nɛ.
49006008	Nyi n yɛɛ gbeŋi o, n yɛɛ gyooro bu e o, ampaŋ yaa mɛɛ yako ŋon nyi, Wurubuarɛ waa tↄ walaŋ kamasɛ kom, lee ↄ tom kpaakpaa keŋ ↄ ne yɛɛ nɛ dↄↄ.
49006009	Ɛmɛɛ gbeŋgyoona baŋ mↄ, ɛ tela ɛ gbeŋa ŋgba mena keŋ kaboena nɛ, ɛ naa ŋmaase wↄ ya. Ɛ tↄↄse nyi, ɛmɛɛ na ɛ gbeŋa baŋ pou yɛɛ ɛ Gbeŋgyoo ŋon ↄ kyaa adido nɛ wui. Ŋon ne diina nombia keŋ ↄ bɛɛ kɛɛ ŋolo siaman ya.
49006010	Pɛ me nↄↄwoya kesi na, me nↄↄwoya akaŋ yɛna nyi, ɛ seŋ de Gbeŋgyoo wↄↄle dinaa keŋ man keŋkeŋ.
49006011	Ɛ mo Wurubuarɛ yoo abↄↄ ŋan pou do ŋgba yoo kegbase nɛ, na ɛ ke tale di ↄbↄnsam ŋon adao gbɛɛneŋ kumɛɛ ŋan pou dↄↄ.
49006012	Nawolo nyi de yoo keŋ dee yoo nɛ, te yɛɛ denibalaŋ yaa dɛɛ yoo na ya. Mↄna dee yoo bo na feliŋkumɛɛ ŋan ŋee di doŋ ŋↄma man nɛ, na feliŋkumɛɛ ŋan ŋee di doŋ balaŋ dↄↄ, te bɛɛ som ŋa tɛɛle kei dↄↄ nɛ. Feliŋkumɛɛ kɛŋa ŋaale yɛna ŋgba woya, na bɛɛneŋ, na yola na ŋmeeseŋ, na gyabunise na gaose na doŋse ŋan pou ŋe yɛɛ feliŋkumɛɛ ŋa, te ŋe kyaa ditiŋtɛɛ man adido na tɛɛle kei dↄↄ keŋ de bɛɛ mo de sia fonɛɛ naa ŋa ya nɛ.
49006013	Mena dↄↄ ɛ do Wurubuarɛ yoo abↄↄ ŋan pou, na ɛ kenyiŋ tale seŋ keŋkeŋ ŋmanyaŋ ↄbↄnsam ŋon nombiakumɛɛ keyɛɛ debaŋ kei man. Te akpaa ɛ yoo keŋ de taŋ na, baa naa nyi ɛ sɛɛ ɛ seŋɛɛ ɛ da seŋae keŋ man.
49006014	Keŋ dↄↄ ɛ desina ɛ wose na ɛ ka seŋ keŋkeŋ. Ɛ yela anokoare keŋ ɛ ne dii fa Wurubuarɛ nɛ ke yɛɛ ŋgba abↄsↄↄ nɛ, na ɛ ka mo kpaŋ ɛ teŋase man, na ɛ gbɛɛneŋ katenee mↄ ke yɛɛ ŋgba nyeele pampasaŋ keŋ yoonↄↄtena na mo gyee be konↄↄ nɛ.
49006015	Te kegyae keŋ ɛ ne gyae nyi ɛ ke yako Wurubuarɛ nombia ŋan ne fa balaŋ wosefɛɛreŋ nɛ, ke yɛɛ ŋgba nkyokotase ŋan ɛ na doo nɛ.
49006016	Kɛŋa pou wↄle nɛ, ɛ yela ɛ kelɛɛdi ke yɛɛ ŋgba nyeele pampasaŋ keŋ nɛ. Kei te ɛ ke tale mo lɛɛ ↄbↄnsam ŋon apiase ŋan ŋe nↄↄse dana boalaŋ nɛ.
49006017	Ɛ yela nyeekelɛɛ keŋ Kristo be lɛɛ ŋon nɛ, ke yɛɛ ŋgba nyeele kotↄtↄↄ keŋ yoonↄↄtena na mo wuu lɛɛ ba nyeeya nɛ. Na ɛ ke yela Wurubuarɛ nombia ŋan, ke yɛɛ ŋgba yoosila keŋ Wurubuarɛ feliŋ ne fa ŋon nyi yaa mo tela gyu yoo nɛ.
49006018	Ɛ mo kefane yɛɛ abↄↄ kɛŋa pou. Ɛ sola Wurubuarɛ na waa fa ŋon doŋ. Ɛ fane debaŋ kamasɛ, ŋgba mena keŋ Wurubuarɛ feliŋ ŋon na wola ŋon nɛ. Lee nnɛ dↄↄ ɛ doo ɛ wose dↄↄ nideli, ɛ na yeli ɛ wose keyↄkↄse ŋon ya. Na ɛ ke fane debaŋ kamasɛ fa Wurubuarɛ balaŋ pou.
49006019	Ɛ fane fa maŋ mↄ, nyi me na yee ya. Te me gyu mɛɛ yako Wurubuarɛ nombia ŋan na, Wurubuarɛ gbagba ka mo ↄ nↄↄwoya ŋan do me nↄↄman, na maa tale lese nombia aweeseŋ ŋan doo Wurubuarɛ nombia man nɛ wola.
49006020	Lee mena keŋ ma seŋɛɛ fa nombia kɛŋa dↄↄ, te be kyaŋa maŋ do deni man. Ɛ fane fa maŋ, na maa gyↄ me konↄↄ yako nombia ŋan ŋgba mena keŋ kaboena nyi maa yako nɛ.
49006021	Mee kpila Tikikuse, de gyoo ŋon dɛɛ gyae ↄ nombia te ↄ ne yɛɛ de Gbeŋgyoo Kristo tom keŋ ke gbɛɛ dↄↄ nɛ ɛ gyaŋ. Ↄ kↄŋ na waa yako ŋon ma wose man nombia pou, na ɛ ka gyeŋ ma kekyaabii man.
49006022	Lee mena dↄↄ te mee kpila e ɛ gyaŋ, na waa yako ŋon da kekyaabii man, na waa do ŋon kakyeŋ mↄ.
49006023	De kya Wurubuarɛ na de Gbeŋgyoo Yesu Kristo baa fa ɛmɛɛ de tebia baŋ ɛ silana Kristo nɛ wosefɛɛreŋ. Na baa yela ɛ ke gyae dↄŋa na ɛ ke lɛɛ Kristo di nideli.
49006024	Wurubuarɛ waa mo ↄ bɛrɛɛ boele baŋ pou bɛɛ gyae de Gbeŋgyoo Yesu Kristo kegyae keŋ betaŋ ↄto ya nɛ.
50001001	Tↄne kei lee maŋ Pↄↄl na Timoti baŋ de yɛɛ Yesu Kristo tewulɛɛwↄ nɛ gyaŋ. Dɛɛ ŋmarase ke dee yelee ɛmɛɛ Wurubuarɛ balaŋ baŋ pou ɛmɛɛ na Yesu Kristo be yɛɛ dokoloŋ, te ɛ kyaa Filipi donↄↄ man nɛ na Kristotena kegyiise na baŋ pou bɛɛ kyↄ wↄ nɛ.
50001002	De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon na baa fa ŋon wosefɛɛreŋ.
50001003	Debaŋ kamasɛ keŋ me tↄↄse ŋon na, mɛɛ fane fa me Wurubuarɛ karaŋ lee ɛ dↄↄ.
50001004	Mena mↄ te debaŋ kamasɛ keŋ mɛɛ fane fa ŋon na mɛɛ mo gyoŋ fane.
50001005	Nawolo nyi lee debaŋ keŋ ɛ be lɛɛ Wurubuarɛ nombia ŋan di nɛ, te ɛ gyakaa ɛ ne kyↄ maŋ lee nombia ŋenaŋ kekolosi man kaa lii naŋ gyɛŋ.
50001006	Te mɛɛ lɛɛ di nideli nyi Wurubuarɛ ŋon ↄ be fi tom kpaakpaa kei asɛɛ ɛ man nɛ, waa yɛɛ ke tↄↄle kelii wee keŋ Yesu Kristo waa bese kↄŋ nɛ.
50001007	Mɛɛ gyae ŋon nideli lee me konↄↄ man. Mena dↄↄ ma gyeŋ nyi ke dei nyi maa gyueŋ ɛ wose man ŋgba mena keŋ mɛɛ gyueŋ nɛ. Nawolo nyi debaŋ keŋ bↄↄ kyaŋ maŋ tↄ deni, na debaŋ keŋ mee yoo lee Kristo nombia kpaakpaa ŋan dↄↄ, na debaŋ keŋ mɛɛ lese Kristo nombia kpaakpaa ŋenaŋ man wola balaŋ nyi ŋe yɛɛ ampaŋ nɛ, ɛ popou kyↄↄ maŋ lee tom keŋ Wurubuarɛ ba mo boele maŋ nɛ keyɛɛ man.
50001008	Wurubuarɛ gbagba gyeŋ nyi ɛ nombia doo me loo man, te mɛɛ gyae ŋon nideli ŋgba mena keŋ Yesu Kristo ne gyae daa nɛ.
50001009	Lee mena dↄↄ mɛɛ fane fa ŋon nyiaa, ɛ balaŋ kegyae keŋ dɛɛ bee kpu nideli na ɛ ke nyii Wurubuarɛ nombia ŋan man, na ɛ ka gyeŋ kpene keŋ kaboena nyi yaa yɛɛ lee ɛ kekyaabii man.
50001010	Kei gyae ke yela ɛ ke tale gyeŋ kpene keŋ dei nɛ nideli, na ɛ ke kyaa keŋ nombiikum kamasɛ yaa ayimɛɛ kamasɛ be doo ɛ wose man ya, kelii wee keŋ Kristo waa bese kↄŋ.
50001011	Mɛɛ fane mↄ nyi Yesu Kristo waa desina ŋon na ɛ ke tale yɛɛ abↄↄ ŋan ŋa tenɛɛ Wurubuarɛ siaman nɛ, na ke yela balaŋ ka mo obuo fa Wurubuarɛ na baa lese ↄ yele.
50001012	Me tebia, mɛɛ gyae ɛ ka gyeŋ nyi nombia ŋan be tuŋ maŋ nɛ gba te yeli Wurubuarɛ nombia ŋan te yaasee.
50001013	Lee mena dↄↄ yoonↄↄtena baŋ bɛɛ deke gyoo dɛɛ, na balaŋ akaŋ baŋ pou te nyii nyi keŋ mɛɛ som Kristo dↄↄ te be kyaŋa maŋ tↄ deni nɛ.
50001014	Ba ke kyaŋ maŋ tↄ deni keŋ ta do me tebia Kristotena burum kakyeŋ ba kelɛɛdi man. Ka te yeli bɛɛ gyↄ be konↄↄ kolosi nyeekelɛɛ nombia ŋan keŋ bↄↄ ne yee kolo bela ya.
50001015	Ma gyeŋ nyi sibii na daaworo dↄↄ te balaŋ baale dↄŋɛɛ bee kolosi Kristo nombia ŋan. Mↄna baale mↄ na, baŋ ne kolosi nombia ŋan bo lee be konↄↄ kpaakpaa man.
50001016	Mena balaŋ wↄle nyibaŋ kɛwↄ dↄↄ, keŋ bɛɛ gyae maŋ dↄↄ te bee kolosi nyeekelɛɛ nombia ŋan. Nawolo nyi ba gyeŋ nyi Wurubuarɛ lese na maŋ, na maa nyiŋ lese wola balaŋ nyi ↄ nyeedoŋ nombia ŋan yɛɛ ampaŋ.
50001017	Balaŋ gyaŋgba nyibaŋ baŋ dↄↄ, baŋ gbagba deeli dↄↄ te bee kolosi Kristo nombia ŋan. Bↄↄ na lese be konↄↄ man kolosi nyeekelɛɛ nombia ŋan ya, te ba gyeŋ nyi be yɛɛ mena na baa tale yela diyem keŋ mɛɛ naa nɛ, ka bo kpu debaŋ keŋ me doo deni man nɛ.
50001018	Mↄna maŋ dↄↄ kei bee hia maŋ ya. Kpene keŋ ne hia maŋ yɛna nyi bee kolosi Kristo nombia ŋan. Nyi ba moo konↄↄ kpaakpaa bo kolosi ŋa o, be ta mo konↄↄ kpaakpaa kolosi ŋa ya o nɛ, gbɛɛ kamasɛ man na bee kolosi Kristo nombia ŋan. Kei dↄↄ te dana maŋ gyoŋ nɛ, te gyae ke yɛɛ maŋ gyoŋ menɛɛ kelii ↄto.
50001019	Nawolo nyi ma gyeŋ nyi ɛ ne fane fa maŋ, te Yesu Kristo feliŋ ŋon mↄ ne kyↄ maŋ. Mena dↄↄ ma gyeŋ nyi kɛŋa pou gyae ke yela maa kaa nyiŋ ma wose.
50001020	Mɛɛ gyae me konↄↄ man nideli te me loo mↄ gyakaa nyiaa, Wurubuarɛ be gyae waa yela desɛŋ ke kyaŋ maŋ lee gbɛɛ kamasɛ man ya. Waa yela maa gyↄ me konↄↄ kolosi ŋgba mena keŋ mɛɛ taŋ yɛɛ nɛ, na nyi me kyaa na me sia bo o, yaa ma yeŋae o nɛ, na maa nyiŋ lese Kristo yele lee ma kekyaabii man.
50001021	Maŋ dↄↄ, akpaa me kyaa na me kyaa bo fa Kristo. Te akpaa ma yem mↄ na, ke yɛɛ tↄnↄↄ ke fa maŋ.
50001022	Akpaa me sɛɛ me kyaa nyeedoŋ man na, ke yɛɛ gbɛɛ daale ke fa maŋ na maa nyiŋ yɛɛ tom kpaakpaa fa Wurubuarɛ. Mena dↄↄ mↄↄ gyeŋ keŋ maa lese ya. Nyi maa lese nyeedoŋ bo o, yaa maa lese yeŋ bo o, mↄↄ gyeŋ ya.
50001023	Ma te dↄↄ abↄↄ ala kɛŋa nsana. Nafↄ ma kegyae yɛna nyi maa yeŋ lee tɛɛle kei dↄↄ na me kaa kyaa Kristo gyaŋ adido, nawolo nyi keŋ dei kela ma kekyaa tɛɛle kei dↄↄ.
50001024	Mↄna lee ɛmɛɛ dↄↄ, dei nyi maa kyaa tɛɛle kei dↄↄ na maa nyiŋ kyↄ ŋon.
50001025	Mɛɛ lɛɛ di nideli nyi daa na ŋon pou dɛɛ kyaa, na maa nyiŋ kyↄ ŋon na ɛ ka bee ɛ kelɛɛdi man na ɛ ke nyiŋ di gyoŋ lee ɛ Wurubuarɛ kelɛɛdi man.
50001026	Kei gyae ke yela nyi akpaa ma bese kaa kyaa na ŋon na, lee maŋ dↄↄ gyoŋ keŋ ɛ ne dii lee Yesu Kristo dↄↄ nɛ, gyae ka bese gbaa.
50001027	Nɛnɛɛ kpene keŋ be kaa ɛ ke yɛɛ yɛna nyiaa, ɛ yela ɛ kekyaabii ke kyaa na mena keŋ nyeekelɛɛ nombia ŋan nawolo nɛ. Akpaa ɛ yɛɛ mena nɛ, kenaŋ na nyi me kyaa ɛ gyaŋ yaa mↄↄ kyaa ɛ gyaŋ koraŋ ya na, maa nyii nyi ɛ dana Wurubuarɛ nombia ŋan keŋkeŋ, te ɛ seŋɛɛ na ɛ tebia nↄↄdokoloŋ na ɛ nombia ayɛɛsa pou man, te ɛ ta mo nↄↄdokoloŋ ɛ ne kyↄ balaŋ na baa lɛɛ Kristo nombia kpaakpaa ŋan di.
50001028	Te maa nyii mↄ nyi ɛ bee yee balaŋ baŋ bɛɛ koro seŋ tia ŋon nɛ lee gbɛɛ kamasɛ man ya. Ɛ yɛɛ mena na gyae ka lese wola wↄ nyi Wurubuarɛ waa wↄlɛɛ wↄ, mↄna ɛmɛɛ dↄↄ Wurubuarɛ waa lɛɛ ɛ nyee.
50001029	Nawolo nyi Wurubuarɛ te fa ŋon gbɛɛ nyi yaa lɛɛ Kristo di kaageŋ bo ya, mↄna ↄ faa ŋon gbɛɛ nyi lee ŋon Kristo dↄↄ yaa naa diyem mↄ.
50001030	Ɛ naa diyem keŋ mↄↄ naa debaŋ keŋ me kyaa ɛ gyaŋ nɛ, te ɛ ne nyii mena keŋ me gyakaa mɛɛ naa diyem nɛ. Mena diyem kenaŋ ŋaale yaa ɛmɛɛ mↄ ne naa nɛ.
50002001	Lee nↄↄdokoloŋ keŋ ɛmɛɛ na Kristo be yɛɛ ɛ kekyaabii man dↄↄ ↄ na do ŋon doŋ, te ↄ balaŋ kegyae keŋ mↄ na do ŋon kakyeŋ. Mena mↄ te lee nↄↄdokoloŋ keŋ doo ɛmɛɛ na Wurubuarɛ feliŋ ŋon man dↄↄ, ne yeli ɛmɛɛ na ɛ tebia ne yɛɛ nↄↄdokoloŋ te ɛ ne yɛɛ deeli fa dↄŋa te ɛ ne wii dↄŋa waraŋase.
50002002	Mena dↄↄ ɛ yela ya agyueŋ ke yɛɛ dokoloŋ, na ɛ ke gyae dↄŋa kyɛɛkyɛɛ. Ɛ yela ɛmɛɛ na ɛ tebia pou ke yɛɛ nↄↄdokoloŋ na ɛ ka seŋ nombii dokoloŋ dↄↄ. Akpaa ɛ yɛɛ mena na, ɛ ke yela gyoŋ keŋ doo me man nɛ ka bo kpu.
50002003	Ɛ na yɛɛ sibiikum ya, te ɛ na wola ɛ wose lee gbɛɛ kamasɛ man ya. Mↄna ɛ yↄkↄse ɛ wose fa dↄŋa, na ɛ ke bu ɛ tebia nyi ba kela ŋon.
50002004	Ɛ na yeli ɛ sia keyɛɛ ɛmɛɛ yaageŋ wui abↄↄ dↄↄ ya, mↄna ɛ gyae ɛ tebia mↄ deeli.
50002005	Ɛ yela ɛ dinↄↄ ke kyaa na Yesu Kristo wui.
50002006	Ɛ tↄↄse nyiaa, Yesu na Wurubuarɛ yɛɛ dokoloŋ lee gbɛɛ kamasɛ man. Mↄna ↄ te kɛɛ ↄ wose nyi ŋon na Wurubuarɛ yɛɛ kyɛɛkyɛɛ ya.
50002007	Ↄ te kɛɛ ↄ wose nyi ↄ yɛɛ ŋolo e ya. Mↄna ↄ moo ↄ wose yɛɛ ŋgba gbeŋi nɛ, te ↄ yela ba lola e ŋgba deniwalaŋ nɛ.
50002008	Be ka lola e ŋgba deniwalaŋ nɛ, ↄ yↄkↄse ↄ wose te ↄ nyii Wurubuarɛ dei kelii ↄ yeŋ man. Yeŋ keŋ ↄ ba yem gba nɛ, yɛɛ keŋ bↄↄ gyↄ e mataa ↄpaŋdaŋ dↄↄ ŋgba dukumyɛɛre nɛ.
50002009	Mena dↄↄ Wurubuarɛ gyina e adido adido te ↄ faa e gyooro dekyae, te ↄ fa e yele keŋ kela yele kamasɛ.
50002010	Lee mena yele kenaŋ dↄↄ, balaŋ na kpene kamasɛ keŋ kyaa adido na ŋan pou ŋe kyaa tɛɛle kei dↄↄ, na ŋan pou ŋe doo tɛɛle kei ateta nɛ gyae ke buŋ som Yesu.
50002011	Mena ke te walaŋ kamasɛ waa gyuusu ↄ nↄↄ yako nyi Yesu Kristo yɛna de Gbeŋgyoo. Kei gyae ke yela balaŋ ka lese de kya Wurubuarɛ yele.
50002012	Mena dↄↄ me tebia kpaakpaa, debaŋ keŋ me kyaa ɛ gyaŋ na ɛ ne di nyeekelɛɛ nombia ŋan dↄↄ. Mena mↄ yaa mɛɛ gyae nyi nɛnɛɛ keŋ mↄↄ kyaa ɛ gyaŋ ya nɛ, ɛ kyaŋ ɛ wose na ɛ ke di ŋe dↄↄ kela gyaŋgba keŋ. Ɛ mo Wurubuarɛ keyee deke ɛ wose, na ɛ ke sila nyeekelɛɛ nombia ŋan nideli.
50002013	Nawolo nyi Wurubuarɛ ne yɛɛ na tom ɛ man, mena dↄↄ te ↄ ne yeli ɛ ne gyae nyi ɛ ke yɛɛ ↄ kegyaebii te ŋon mↄ na doo na ŋon kakyeŋ te ɛ ne tale yɛɛ ↄ kegyaebii.
50002014	Kpene kamasɛ keŋ ɛ ne yɛɛ na ɛ na toroŋ ya, te ɛ na mo gyoo dↄŋa mↄ ya.
50002015	Ɛ yɛɛ mena na ayimɛɛ kamasɛ be gyae ke doo ɛ wose man ya, te ŋolo mↄ be gyae waa nyiŋ nombiikum daale yako lee ɛ wose man ya. Na ɛ ke nyiŋ bese Wurubuarɛ bia baŋ bɛɛ yɛɛ nombia kpaakpaa balaŋ kumɛɛ man. Ɛ yela ɛ nombia kpaakpaa keyɛɛ ka lee debↄↄ be man, ŋgba mena keŋ kyolobiise ne ŋalakee ditiŋtɛɛ man nɛ.
50002016	Ɛ kyaŋ nyeedoŋ nombia ŋan man nideli. Akpaa ɛ yɛɛ mena na, lee ɛmɛɛ dↄↄ maa tale gyↄ me konↄↄ wee keŋ Kristo waa kↄŋ nɛ, na ka wola nyi me kaale na ma tom keŋ mↄↄ yɛɛ nɛ pou te yɛɛ yakaa ya.
50002017	N te kɛɛ ya na baa ko maŋ. Nyi de kↄŋ mena na maa yɛɛ ŋgba wonembu ŋon ɛ ba mo deesi fa Wurubuarɛ lee mena keŋ ɛ be lɛɛ e di dↄↄ nɛ. Dekↄŋ mena na gyae ke yɛɛ maŋ gyoŋ, na ke yela de popou ke nyaŋee.
50002018	Mena ke te kaboena nyi dɛɛ yɛɛ ɛmɛɛ mↄ gyoŋ, na daa na ŋon pou ke kyaa gyoŋ man.
50002019	Me loo gyakaa de Gbeŋgyoo Yesu dↄↄ nyi ↄ fa maŋ gbɛɛ na, be gyae ke kyare ya maa kpila Timoti ɛ gyaŋ. Na ke yela maa nyii ɛ kekyaabii man, na ɛmɛɛ mↄ ke nyii ma kekyaabii man na ka do maŋ kakyeŋ.
50002020	Ma be dana ŋolo keŋ ↄ na gyueŋ ɛ deeli dↄↄ kpu na ŋon Timoti ya.
50002021	Nawolo nyi balaŋ akaŋ baŋ pou dↄↄ, be sia gyakaa baŋ gbagba abↄↄ dↄↄ bo. Bↄↄ na gyueŋ Yesu Kristo nombia ŋan dↄↄ ya.
50002022	Mↄna ɛ gyeŋ nyi Timoti ta lese wola nyi, ↄ yɛɛ walaŋ ŋon n ke tale mo n wose lↄ ↄ dↄↄ. Nawolo nyi debaŋ keŋ mee kolosi Kristo nombia kpaakpaa ŋan nɛ, ↄ seŋawↄ me gyaŋ ŋgba mena keŋ bu na sem ↄ kya gyaŋ nɛ.
50002023	Mena dↄↄ akpaa ma betaa naa mena keŋ ma kekyaabii man doo na, maa kpila e ɛ gyaŋ.
50002024	Mena mↄ te me loo gyakaa nyi de Gbeŋgyoo Yesu de sɛɛ na, be gyae ke kyare ya na maŋ gbagba maa kↄŋ ɛ gyaŋ.
50002025	Mↄna me naawↄ nyi kaboena nyi maa kpila me dↄↄ Kristo baale Epaferadituse ŋon daa na e ne yɛɛ tom dokoloŋ, te ɛ be kpila e nyi waa kↄŋ kaa kyↄ maŋ nɛ nyi waa bese kↄŋ ɛ gyaŋ. Daa na e ne yɛɛ na tom dokoloŋ, te dee yoo na nyeedoŋ nombia ŋan keyako ŋgba yoonↄↄtena nɛ.
50002026	Ↄ ne gyae lee ↄ konↄↄ man nyi waa naa ɛ popou. Nawolo nyi ɛ ke nyii nyi ↄ na wee nɛ ke takaa e nideli.
50002027	Kawee gbagba na ↄ weewↄ keŋ koraŋ ↄ yela waa yeŋ, mↄna Wurubuarɛ wii ↄ waraŋase. Na ŋon waageŋ waraŋase te Wurubuarɛ wiiwↄ ya, mↄna ↄ wii maŋ gbagba mↄ waraŋase. Na mena ya na nafↄ meŋ yeyɛɛwↄ nideli.
50002028	Mena dↄↄ mɛɛ gyae nyi waa kↄŋ ɛ gyaŋ bileŋ, na ɛ naa e na ke yɛɛ ŋon gyoŋ na maŋ mↄ wↄe ke fɛɛ maŋ.
50002029	Nyi akpaa ↄ kↄŋ na ɛ lɛɛ e gyoŋ man, nawolo nyi de popou yɛɛ de Gbeŋgyoo Kristo balaŋwↄ. Ɛ mo obuo fa mena balaŋ kɛwↄ dinↄↄ.
50002030	Nawolo nyi Kristo tom keŋ dↄↄ te ↄ yela waa yeŋ nɛ. Ŋon moona ↄ wose fa yeŋ kaa seŋ ɛ nawↄↄ man kyↄ maŋ tom keŋ keyɛɛ man.
50003001	Me tebia, nombii keŋ be kaa maa yako ŋon yɛna nyi ɛ yela ke yɛɛ ŋon gyoŋ lee kpene keŋ de Gbeŋgyoo Yesu ne yɛɛ fa ŋon nɛ dↄↄ. Maŋ dↄↄ bɛɛ takaa maŋ nyi me ta bese mɛɛ ŋmarase ŋon nombia ŋan mↄↄ wulaa ŋmarase ŋon kaalaŋ nɛ ya. Nawolo nyi ma gyeŋ nyi nombia ŋenaŋ gyae ke kyↄ ŋon, na ɛ ke tale seŋ keŋkeŋ ɛ kelɛɛdi man.
50003002	Ɛ kɛɛ ɛ wose man nideli na balaŋ baŋ be dana nombiakumɛɛ te bɛɛ gyae baa wↄlɛɛ ɛ kelɛɛdi, te bɛɛ ŋere balaŋ nyi baa kara be baala wose nɛ.
50003003	Daa yɛna balaŋ baŋ bↄↄ kara de baala wose gbagba. Nawolo nyi daa ne tɛɛ bo Wurubuarɛ feliŋ ŋon dↄↄ som Wurubuarɛ. Lee Yesu Kristo mↄ dↄↄ dɛɛ gyↄ de konↄↄ. Mena dↄↄ bɛɛ tekaa hia nyi dɛɛ mo de sia gyakaa baala wose kekara keŋ bɛɛ mo nyiŋmaa kara nɛ nombia dↄↄ ya.
50003004	Nafↄ maŋ yɛna walaŋ ŋon kaboena nyi maa wola ma wose lee mena abↄↄ kɛŋa dinↄↄ man. Akpaa nyi ŋolo dana kpene keŋ dↄↄ te waa tale mo ↄ wose lↄ mena abↄↄ kɛŋa dinↄↄ dↄↄ na, nafↄ ŋolo be kyaa me wↄle ya.
50003005	Kpene keŋ dↄↄ te mɛɛ yako mena yɛna nyiaa, be ka lola maŋ weeya gyanaarate na te be kara maŋ me baala wose. Me yɛɛ Iserae bu gbagba e ŋon mↄↄ lee Gyekↄpo bu Bɛngyamɛn dekpaŋalaŋ man. Me naanaↄ yɛɛ Hiburutenawↄ mena dↄↄ maŋ gbagba mↄ me yɛɛ Hiburutena fatabo man walaŋ e. Nyi akpaa de kɛɛ Gyudatena mmaraase ŋan dↄↄ kedi na maa tale yako nyi me yɛɛ Farasii baale e, nawolo nyi me dii ba mmaraase ŋan pou dↄↄ nideli.
50003006	Ma doo kakyeŋ Gyudatena ↄsom keŋ man nideli, te me naase Kristo silala baŋ diyem nideli. Akpaa nyi nafↄ kaboena bo nyi walaŋ waa di mmaraase ŋan dↄↄ pɛna Wurubuarɛ ke lɛɛ e do na, nafↄ maŋ dↄↄ nombiikum daale be doo ma wose man ya.
50003007	Abↄↄ ŋan pou nafↄ ŋe dana tↄnↄↄ fa maŋ nɛ, nɛnɛɛ lee Kristo dↄↄ ŋↄↄ taŋ tↄnↄↄ fa maŋ bela ya.
50003008	Na abↄↄ ŋenaŋ ŋaageŋ ya. Mↄna abↄↄ ŋan pou nafↄ gyaŋgba mɛɛ mo ma wose lↄ ŋe dↄↄ nɛ, nɛnɛɛ mo lee me Gbeŋgyoo Yesu Kristo kagyeŋ keŋ kela abↄↄ ŋenaŋ pou dↄↄ, me te fuŋ ŋe popou leki. Lee ŋon Kristo dↄↄ kpene kamasɛ te bↄ maŋ, te mɛɛ kɛɛ ŋa ŋgba dufuŋ dↄↄ abↄↄ nɛ, na maa nyiŋ bese Kristo wui kekpaa.
50003009	Na daa na e ke yɛɛ dokoloŋ kekpaa na me nombia ke nyiŋ tenee Wurubuarɛ siaman. Kei te yɛɛ nyi lee tom keŋ maŋ gbagba be yɛɛ nɛ dↄↄ yaa keŋ mↄↄ di Wurubuarɛ mmaraase ŋan dↄↄ nɛ dↄↄ ya. Mↄna keŋ mↄↄ lɛɛ Kristo di dↄↄ te me nombia teneewↄ Wurubuarɛ siaman ya.
50003010	Mɛɛ gyae nyi maa gyeŋ Kristo nideli, na maa naa doŋ keŋ Wurubuarɛ ba mo gyuusu e lee yeŋ man nɛ. Na maa kpu na e naa diyem keŋ ↄ be naa nɛ, na ke yɛɛ ŋgba daa na e yeŋa la nɛ.
50003011	Mena dↄↄ me loo gyakaa nyi de kↄŋ mena na, wee daale Wurubuarɛ waa gyuusu maŋ lee yeŋ man.
50003012	Na mɛɛ yako baa nyi me taŋ ke nyiŋ mena abↄↄ kɛŋa pou, yaa me gbɛɛneŋ tenɛɛ Wurubuarɛ siaman kekpaa ya. Mↄna mɛɛ yɛɛ kakyeŋ bo nyi maa nyiŋ kpene keŋ dↄↄ Yesu Kristo be baake maŋ nyi me kaa bese ↄ wui nɛ.
50003013	Me tebia, na mɛɛ yako baa nyi me taŋ ke nyiŋ kpene keŋ mee yoo nyi maa nyiŋ nɛ ya. Mↄna nombii dokoloŋ keŋ mɛɛ yɛɛ yɛna nyiaa, mee wolee abↄↄ ŋan pou be kaa lam nɛ. Mↄↄ na tekaa tↄↄse ŋa bela ya. Mↄna kpene keŋ doo me siaman nɛ, ke dↄↄ te me loo gyakaa.
50003014	Akpaa balaŋ na peree keyeu man na, bɛɛ yɛɛ kakyeŋ yeu kelii botↄↄ keŋ kaboena nyi baa lii nɛ pɛna baa nyiŋ kpene keŋ dↄↄ bɛɛ peree nɛ. Mena ke mↄ yaa me gyakaa mɛɛ yɛɛ kakyeŋ me kaa lii ↄto, na Wurubuarɛ ke nyiŋ fa maŋ kpene keŋ ↄ be yako see nyi waa mo tↄ maŋ kom nɛ. Kom keŋ Wurubuarɛ waa tↄ maŋ yɛna nyi, keŋ mↄↄ lɛɛ ↄ bu Yesu Kristo di dↄↄ waa yela maa nyiŋ gbɛɛ gyu ↄ gyoorobiiri keŋ man.
50003015	Daa baŋ pou dↄↄ bee Wurubuarɛ ↄsom keŋ man nɛ, mena dinↄↄ kei te kaboena nyi de popou dee nyiŋ. Mↄna akpaa ɛ man baale dana agyueŋ kpoo daale na, Wurubuarɛ waa kyↄ ŋon na ɛ ke nyii me nombia kɛŋa man nideli.
50003016	Kpene keŋ ne hia yɛna nyi, ɛ yela dɛɛ kyaa ŋgba mena keŋ Wurubuarɛ be wulaa yako nyi dɛɛ kyaa nɛ.
50003017	Me tebia, ɛ popou ɛ kasee ma kekyaabii ŋgba mena keŋ baale ne yɛɛ nɛ. Ɛ see ɛ sia tɛɛle man, na ɛ ke kasee balaŋ baŋ ba kekyaabii yɛɛ ŋgba mena keŋ dↄↄ wola ŋon nɛ.
50003018	Me te wulaa yako ŋon nombii kei. Te nɛnɛɛ mɛɛ mo siasaraŋ mɛɛ yako ŋon bela nyiaa, balaŋ baale ta besena ba wose Kristo kↄlala. Be nombia ŋan bɛɛ yɛɛ nɛ nawolo nyi baŋ gyaŋ na, Kristo yeŋ keŋ ↄ ba yem nɛ be dana tↄnↄↄ ya.
50003019	Wurubuarɛ waa wↄlɛɛ mena balaŋ benaŋ kekpaakekpaa. Nawolo nyi be ta mo abↄↄ ŋan baŋ gbagba ne gyae nɛ besena be Wurubuarɛ. Kpene keŋ yɛɛ desɛŋ nombia ŋa nɛ, ŋan man te baŋ ne gyↄ be konↄↄ. Tɛɛle kei dↄↄ abↄↄ kegyae kaageŋ te baŋ na gyueŋ.
50003020	Mↄna daa dↄↄ de dɛɛ yɛna Wurubuarɛ man adido. Botↄↄ te de loo gyakaa nideli nyi da nyeelɛɛre ŋon waa lee kↄŋ. Ŋon yɛna de Gbeŋgyoo Yesu Kristo.
50003021	Debaŋ keŋ waa kↄŋ nɛ, ŋon ne gyae la waa mo doŋ keŋ ↄ dana ↄ ne gyee kpene kamasɛ nɛ kyɛɛkee da wosenaane kei keŋ gyae ka yeŋ nɛ, na waa besena ke na ka ke yɛɛ ŋgba ŋon gbagba ↄ wui gyoorobiiri wosenaane keŋ nɛ.
50004001	Lee mena dↄↄ me tebia gyaagyi baŋ mɛɛ gyae ɛ nombia te ɛ nombia ne gyↄ maŋ loo, ɛ seŋ keŋkeŋ na ɛ ke di de Gbeŋgyoo Yesu nombia ŋan dↄↄ. Ɛmɛɛ dↄↄ te maa di gyoŋ na maa nyiŋ yele.
50004002	Ewodia na Sintike, mɛɛ waase ŋon bo nyi ɛ yɛɛ nↄↄdokoloŋ nawolo nyi ɛ popou yɛɛ de Gbeŋgyoo balaŋwↄ.
50004003	Nɛnɛɛ nyaŋ me dↄↄ kpaakpaa ŋon mɛɛ mo ma wose lↄ n dↄↄ, mɛɛ gyae nyi n ke desina ala bala kɛwↄ nsana. Nawolo nyi debaŋ keŋ mee kolosi Kristo nombia kpaakpaa ŋan nɛ, ba seŋawↄ na maŋ demena na dunoluŋ pou. Mena ala kɛwↄ na Kelemente na me dↄↄna akaŋ baŋ pou kyↄↄ maŋ nideli ma tom keŋ keyɛɛ man. Ba te ŋmarase mena balaŋ kɛwↄ pou yela do nyeedoŋ kekpaa tↄne keŋ man.
50004004	Debaŋ kamasɛ na, ɛ yela ke yɛɛ ŋon gyoŋ lee kpene keŋ de Gbeŋgyoo Yesu be yɛɛ fa ŋon nɛ dↄↄ. Mɛɛ yako ŋon baa bela nyiaa, ɛ yela ke yɛɛ ŋon gyoŋ.
50004005	Ɛ yela balaŋ pou kena ɛ wose keyↄkↄse na ɛ dinↄↄ kpaakpaate keŋ. Nawolo nyi be gyae ke kyare ya, de Gbeŋgyoo Yesu waa bese kↄŋ.
50004006	Ɛ na barase na kolo ke yɛɛ ya. Mↄna kpene kamasɛ man na, ɛ fane fa Wurubuarɛ na ɛ ke fa e karaŋ lee nombii kamasɛ man, na ɛ ka mo ɛ nombia ŋan pou doo ɛ konↄↄ man nɛ see ↄ siaman.
50004007	Akpaa ɛ yɛɛ mena na, keŋ ɛ ne lɛɛ Yesu Kristo di dↄↄ Wurubuarɛ wosefɛɛreŋ keŋ walaŋ bɛɛ tale nyii ke man ya nɛ, gyae ke yela ɛ wↄe ke fɛɛ ŋon na ɛ konↄↄ man nombia mↄ ke kyaa ŋon kyɛɛkyɛɛ.
50004008	Me tebia, kpene keŋ be kaa maa yako ŋon yɛna nyiaa, ɛ mo ya agyueŋ gyakaa nombia ŋan ŋe yɛɛ anokoare, na kpene keŋ ke dana obuo, na nombia ŋan ŋe doo na ŋe gbɛɛ, na kpene keŋ dukum be doo ke man ya, na kpene keŋ na wola balaŋ kegyae, na kpene keŋ ke dana yele kpaakpaa nɛ dↄↄ. Akpaa nyi kolo kyaa keŋ ke dei keŋ balaŋ ne kɛlɛɛ ke na, kaboena nyi yaa gyueŋ mena abↄↄ ŋenaŋ dↄↄ bo.
50004009	Abↄↄ ŋan mↄↄ wola ŋon te ɛ be lɛɛ ŋa do, na ŋan ɛ be naa me man na ŋan ɛ be nyii mↄↄ kolosi nɛ, ŋan te kaboena nyi yaa yɛɛ. Akpaa ɛ yɛɛ mena na, Wurubuarɛ ŋon ↄ yɛɛ wosefɛɛreŋ Gbeŋgyoo e nɛ waa kyaa na ŋon.
50004010	Dana maŋ gyoŋ te mɛɛ lese de Gbeŋgyoo Yesu yele, nawolo nyi nɛnɛɛ ɛ ta bese lese wola nyi me nombia ne hia ŋon. Ma gyeŋ nyi me nombia wulaa ne hia ŋon, mↄna gbɛɛ te ɛ te nyim na ɛ ka lese wola ya.
50004011	Na ma wose kyaŋa na maŋ dↄↄ te mɛɛ yako nombia kɛŋa ya. Nawolo nyi maŋ dↄↄ, me te wulaa kasee mena keŋ maa kyaa gyoŋ man lee gbɛɛ kamasɛ man.
50004012	Ma gyeŋ diyem man kekyaa, te ma gyeŋ wosekenyiŋ man mↄ kekyaa. Kpene kamasɛ man na, ma gyeŋ ma wose katela. Me dii baa bo o, yaa tanam na koo na maŋ bo o, me dana o mↄↄ dana ya o, ma gyeŋ ma wose katela.
50004013	Nawolo nyi Kristo doŋ keŋ doo me man dↄↄ, maa tale yɛɛ kpene kamasɛ.
50004014	Mↄna ɛ yɛɛ ke nideli ŋgba ma wose be kyaŋ maŋ te ɛ be kyↄ maŋ nɛ.
50004015	Ɛmɛɛ Filipitena gbagba ɛ gyeŋ nyiaa, debaŋ keŋ mↄↄ fiasɛɛ mee kolosi Kristo nombia kpaakpaa ŋan fa ŋon te mↄↄ lee Masedonia tɛɛle man nɛ, lee ɛmɛɛ wↄle na Kristotena baŋ ŋolo na ŋolo te kyↄ maŋ na kolo ya.
50004016	Nawolo nyi debaŋ keŋ gba me kyaa Tesalonika donↄↄ man te ma wose be kyaŋ maŋ nɛ, ɛ yelee maŋ abↄↄ agbaatee agbaatee.
50004017	Na me sia ne yɛɛ bo nyi yaa yelee maŋ abↄↄ ya. Mↄna kpene keŋ dↄↄ te mɛɛ lɛɛ ya abↄↄ yɛna nyi, mɛɛ gyae nyi Wurubuarɛ ke hiraa ŋon lee ɛ deeli keŋ ɛ ne yɛɛ nɛ man.
50004018	Mɛɛ gyae ɛ ka gyeŋ nyiaa, abↄↄ ŋan pou ɛ ba mo yelee maŋ nɛ kaa tuŋa maŋ te ŋan mↄ yɛna abↄↄ ŋan ne hia maŋ. Abↄↄ ŋan ɛ ba mo yelee Epaferadituse ba mo kↄna maŋ nɛ, te yeli me ta bese nyiŋ gbaa. Ya abↄↄ ŋenaŋ yɛɛ ŋgba abↄↄ ofoŋ nyiŋan ŋan ɛ ba mo kaa deesi fa Wurubuarɛ nɛ. Ŋe yɛɛ kedeesa abↄↄ ŋan ŋe kaboena, mena dↄↄ ŋa gyoo Wurubuarɛ sia.
50004019	Me Wurubuarɛ ŋon mɛɛ som e nɛ, waa fa ŋon abↄↄ ŋan pou kaboena nyi yaa nyiŋ ŋgba mena keŋ ↄ gyoorobiiri man abↄↄ boe nɛ. Nawolo nyi ɛ te kaa bese Yesu Kristo balaŋ.
50004020	Ɛ yela dɛɛ lese de kya Wurubuarɛ yele kekpaakekpaa. Amɛn.
50004021	Ɛ do Wurubuarɛ balaŋ baŋ pou be kyaa botↄↄ nɛ nↄↄ. Me tebia Kristotena baŋ be kyaa me gyaŋ kɛbo bɛɛ kyↄ maŋ nɛ na do ŋon nↄↄ.
50004022	Wurubuarɛ balaŋ baŋ pou be kyaa kɛbo nɛ na do ŋon nↄↄ. Tuturu na, baŋ be kyaa gyoo dinaa Kaesa dekpaŋalaŋ man nɛ na do ŋon nↄↄ.
50004023	De Gbeŋgyoo Yesu Kristo waa mo ↄ bɛrɛɛ boele ŋon na waa seŋ ɛ wↄle.
51001001	Tↄne kei lee maŋ Pↄↄl ŋon Wurubuarɛ ba lese maŋ lee ↄ kegyaebii man nyi maa yɛɛ Yesu Kristo kpilale nɛ, na de dↄↄ Kristobaale Timoti gyaŋ.
51001002	Dɛɛ ŋmarase ke dee yelee ɛmɛɛ de tebia Wurubuarɛ balaŋ baŋ ɛ be lɛɛ Yesu Kristo di, te ɛ silana anokoare keŋ te ɛ kyaa Kolose donↄↄ man nɛ. De kya Wurubuarɛ waa mo ↄ bɛrɛɛ boele ŋon na waa fa ŋon wosefɛɛreŋ.
51001003	Debaŋ kamasɛ keŋ dɛɛ fane na dɛɛ fa Wurubuarɛ de Gbeŋgyoo Yesu Kristo ↄ kya ŋon karaŋ lee ɛmɛɛ dↄↄ.
51001004	Nawolo nyi de te nyii mena keŋ ɛ be lɛɛ Yesu Kristo di, na mena keŋ ɛ ne gyae Wurubuarɛ balaŋ baŋ pou nɛ.
51001005	Ɛ ne yɛɛ kɛŋa pou nawolo nyi, ɛ sia gyakaa abↄↄ kpaakpaa ŋan Wurubuarɛ be desina see ŋon adido nɛ dↄↄ. Wurubuarɛ nombia ŋan ɛ be taŋgbɛɛ nyii nɛ, yele la te ɛ gyeŋawↄ nyi abↄↄ kpaakpaa ŋaale doo adido fa ŋon. Wurubuarɛ nombia kɛŋa yɛna anokoare nombia ŋan.
51001006	Nombia kpaakpaa ŋan bↄↄ yako ŋon nɛ te lɛɛ tɛɛle kei pou dↄↄ. Te ŋa te yeli balaŋ burum ne kyɛɛkee lee be gbɛɛneŋ kumɛɛ man kↄŋ Wurubuarɛ gyaŋ, ŋgba mena keŋ ŋa be kyɛɛkee ŋon lee wee gyaŋgbate keŋ ɛ be nyii nombia ŋenaŋ, te ɛ be nyii Wurubuarɛ bɛrɛɛ keŋ man nideli nɛ.
51001007	De dↄↄ gyaagyi Epafirase ŋon ↄ yɛɛ Yesu Kristo tobaale e te ↄ ne yɛɛ ↄ tom na anokoare, te daa na e pou ne yɛɛ tom dokoloŋ nɛ yako na ŋon bɛrɛɛ nombia kɛŋa. Ŋon kaa seŋala de nawↄↄ man te ↄ kyↄↄ ŋon.
51001008	Ŋon mↄ kaa yako na daa mena keŋ Wurubuarɛ feliŋ ŋon be yeli ɛ ne gyae Wurubuarɛ balaŋ nideli nɛ.
51001009	Mena dↄↄ lee wee keŋ dↄↄ nyii ɛ wose man nombia nɛ, dɛɛ fane fa ŋon wee kamasɛ nyi Wurubuarɛ waa fa ŋon nyansa na waa yela ɛ ka gyeŋ ↄ kegyaebii na ɛ ke nyii ↄ nombia ŋan pou man nideli.
51001010	Kei ne gyae la ke yela ɛ ke tale kyaa ŋgba mena keŋ de Gbeŋgyoo Wurubuarɛ ne gyae nɛ, na ɛ ke yɛɛ abↄↄ kpaakpaa ŋan kaboena nɛ gbɛɛ kamasɛ man, na ɛ ka gyeŋ ↄ nombia ŋan mↄ kpu.
51001011	Dɛɛ fane nyi Wurubuarɛ waa mo ↄ gyoorobiiri doŋ keŋ ka dokoso be kyaa ya nɛ do ɛ man, na waa yela ɛ kenyiŋ konↄↄ seŋ keŋkeŋ kpene kamasɛ keŋ gyae ke kↄŋ ɛ dↄↄ nɛ man.
51001012	Dɛɛ fane nyi gyoŋ dee doo ɛ man na ɛ ke fa Wurubuarɛ karaŋ debaŋ kamasɛ, nawolo nyi ŋon yele la te ɛ kaboewↄ nyi yaa nyiŋ abↄↄ kpaakpaa ŋan ↄ be desina see ↄ gyoorobiiri keŋ man fa ↄ balaŋ nɛ.
51001013	Nawolo nyi ŋon Wurubuarɛ lese na daa lee ↄbↄnsam ditiŋtɛɛ keŋ man, te ↄ moo daa kↄŋ ↄ bu Yesu ŋon ↄ ne gyae ↄ nombia nɛ gyoorobiiri man.
51001014	Ↄ bu Yesu Kristo kei te ↄ moowↄ tↄ de nombiakumɛɛ pou kom. Ŋon Yesu yele la te de nyiŋa da wose te Wurubuarɛ moo de nombiakumɛɛ pou kyɛɛ daa.
51001015	Wurubuarɛ bu Yesu Kristo ŋon ↄ kyaa pɛte Wurubuarɛ be yɛɛ kpene kamasɛ nɛ, ŋon yɛna Wurubuarɛ ŋon walaŋ bɛɛ mo ↄ sibii naa e ya nɛ dinↄↄ. Ŋon kela na abↄↄ ŋan pou Wurubuarɛ be yɛɛ nɛ.
51001016	Ŋon Yesu dↄↄ te Wurubuarɛ tɛɛwↄ yɛɛ abↄↄ pou. Abↄↄ ŋan ŋe kyaa adido na ŋan ŋe kyaa tɛɛle man, ŋan dɛɛ mo de sia fonɛɛ naa ŋa na ŋan de bɛɛ naa ŋa ya nɛ, mo kpu na kpene kamasɛ keŋ ne di doŋ yenaŋ kamasɛ ŋgba gbeŋgyoona na gyooneŋ pou. Ŋon Yesu dↄↄ te Wurubuarɛ tɛɛwↄ yɛɛ abↄↄ pou, te ŋe popou mↄ kyae fa e.
51001017	Ŋon Yesu Kristo kei wulaa ↄ kyaa pɛte Wurubuarɛ yɛɛ kpene kamasɛ, te ↄ doŋ man dↄↄ te kpene kamasɛ mↄ kyaa.
51001018	Ŋon yɛna ↄ balaŋ Kristotena dikpii keŋ pou nyee, te ↄ na wola wↄ gbɛɛ ŋgba mena keŋ deniwalaŋ nyee na wola na ↄ wose pou gbɛɛ nɛ. Ŋon ke yɛna be nyeedoŋ pou nyee, na walaŋ ŋon Wurubuarɛ be taŋgbɛɛ gyuusu lee yeŋ man, na ke yela waa bese abↄↄ pou man siamante.
51001019	Ke yɛɛ ŋon Wurubuarɛ gbagba kegyaebii ke nyi, ↄ dinↄↄ pou de kaa doo ↄ bu ŋon man.
51001020	Yesu yeŋ keŋ ↄ ba yem ↄpaŋdaŋ dↄↄ na ↄ fatabo keŋ be kyɛɛkee leki nɛ, keŋ kaa desina na kpene kamasɛ na Wurubuarɛ nsana. Keŋ moona wosefɛɛreŋ kↄŋ adido na ateta abↄↄ pou na ŋon Wurubuarɛ nsana.
51001021	Gyaŋgba keŋ na nafↄ ɛmɛɛ na Wurubuarɛ nsana be dana gyoŋ ya, te ɛ nombiakumɛɛ dↄↄ ɛ kↄla e lee ɛ konↄↄse man.
51001022	Mↄna nɛnɛɛ dↄↄ Wurubuarɛ te tɛɛ Kristo ŋon ↄ be kaa bese deniwalaŋ te ↄ ba yem ↄpaŋdaŋ dↄↄ nɛ dↄↄ desina ɛmɛɛ na ŋon Wurubuarɛ nsana. Wurubuarɛ yɛɛ kei na ɛ ke tale kaa seŋ ↄ siaman keŋ dukum kamasɛ be doo ɛ man na ke yela waa bu ŋon fↄↄ ya.
51001023	Mↄna kaboena nyi yaa seŋ ɛ kelɛɛdi keŋ man keŋkeŋ, keŋ nyi ɛ ba lese ɛ loo lee abↄↄ ŋan Wurubuarɛ be yako see ↄ nombia kpaakpaa ŋan man nyi waa yɛɛ fa ŋon nɛ dↄↄ ya. Wurubuarɛ nombia ŋan ɛ be wulaa nyii nɛ, ŋan ke te be dↄŋɛɛ bee kolosi fa balaŋ yenaŋ kamasɛ. Wurubuarɛ yele la te maŋ Pↄↄl mↄ kaa bese nombia ŋenaŋ tomyɛɛre te me dↄŋ mee kolosi ŋa fa balaŋ nɛ.
51001024	Dana maŋ gyoŋ ŋgba ɛmɛɛ dↄↄ mɛɛ naa diyem debaŋ kei nɛ. Kei nawolo nyi mena keŋ Yesu be naa diyem ↄ balaŋ dↄↄ nɛ, mena diyem kenaŋ ke yaa ma seŋɛɛ ↄ nawↄↄ man mɛɛ naa ŋgba mena keŋ kaboena nyi Kristo walaŋ waa naa diyem Kristotena dikpii keŋ dↄↄ nɛ.
51001025	Wurubuarɛ gbagba lese na maŋ nyi maa bese Kristotena pou tobaale. Tom keŋ ↄ ba mo do me nyiŋmaa man yɛna nyi maa lese ŋon Wurubuarɛ nombia ŋan man pou wola ŋon.
51001026	Gyaŋgba keŋ na Wurubuarɛ moo nombia kɛŋa weese beneŋtena baŋ, mↄna nɛnɛɛ dↄↄ ↄ ta lese ŋa debↄↄ wola ↄ balaŋ Kristotena baŋ.
51001027	Ke yɛɛ ŋon Wurubuarɛ gbagba kegyaebii ke nyi waa lese ↄ nombia aweeseŋ ŋan ŋe yɛɛ nombia dinaana ŋa, te ŋe dana tↄnↄↄ nɛ wola ↄ balaŋ pou. Nombia ŋenaŋ yɛna nyi, keŋ Kristo doo ɛ konↄↄse man dↄↄ ɛ loo gyakaa nyi wee daale ɛ ka bese gyoorobia.
51001028	Mena dↄↄ te dee kolosi Yesu Kristo kei wose man nombia fa walaŋ kamasɛ nɛ. Dɛɛ mo de nyansa keŋ pou de dana nɛ wola walaŋ kamasɛ Yesu Kristo nombia ŋan te dɛɛ mo faree wↄ, na ke yela baa lɛɛ nombia ŋan di na baa seŋ ŋe man keŋkeŋ, na wee daale baa tale seŋ Wurubuarɛ siaman keŋ dukum kamasɛ be doo be man ya.
51001029	Kei dↄↄ te me yase me sia mɛɛ mo Kristo doŋ keŋ ↄ ba mo do me man nɛ mo yɛɛ ↄ tom keŋ nɛ.
51002001	Mɛɛ gyae ɛ ka gyeŋ mena keŋ mɛɛ ko ma wose Kristotena baŋ be kyaa Laodisia donↄↄ man, na baŋ pou ba te naa ta maŋ see ya nɛ dↄↄ.
51002002	Kpene keŋ dↄↄ te mɛɛ yɛɛ mena yɛna nyi, mɛɛ gyae nyi maa do ŋon kakyeŋ na ɛ ka seŋ ɛ kelɛɛdi man nideli na ɛ ke gyae dↄŋa na ɛ ke yɛɛ nↄↄdokoloŋ. Kei gyae ke yela ɛ ke nyiŋ nyii Wurubuarɛ nombia ŋan nafↄ ŋa weesɛɛ nɛ man nideli, na ɛ ke nyiŋ abↄↄ kpaakpaa ŋan pou na lee Wurubuarɛ nombia ŋenaŋ man nɛ. Yesu Kristo gbagba yɛna nombii aweeseŋ kei, te mɛɛ gyae ɛ ka gyeŋ e nideli
51002003	Wurubuarɛ ta mo ↄ nyansa na ↄ nombia man kagyeŋ pou weese Yesu Kristo man, na dee nyiŋ ta ŋon Yesu dↄↄ gyeŋ Wurubuarɛ nombia kpaakpaa ŋan ŋe dana tↄnↄↄ nɛ man nideli.
51002004	Mee wulaa yako ŋon nombia kɛŋa pou baa, na ŋolo be nyiŋ mo nↄↄman yeliŋ mo nombia wↄlɛɛ ŋaale kaa beo ŋon ya.
51002005	Doo nyi maŋ gbagba be kyaa ɛ gyaŋ botↄↄ koraŋ ya nɛ, me konↄↄ man na ma gyeŋ nyi me kpuɛ na ŋon. Mena dↄↄ me ke nyii nyi ɛ ne yɛɛ kpene kamasɛ ke gbɛɛ dↄↄ, na mena keŋ ɛ be lɛɛ Kristo di te ɛ seŋɛɛ nombia ŋan man keŋkeŋ nɛ yɛɛ maŋ gyoŋ nideli.
51002006	Mena dↄↄ mena keŋ ɛ be lɛɛ Yesu Kristo di nyi ŋon yɛna ɛ gbeŋgyoo nɛ, ɛ betaa kyaa na e mena.
51002007	Ɛ mo ɛ wose teeli na e na ɛ ke kasee ↄ nombia kpu, na ɛ ka seŋ ɛ kelɛɛdi keŋ man keŋkeŋ ŋgba mena keŋ bↄↄ wulaa wola ŋon nɛ, na ɛ ka do Wurubuarɛ nↄↄ nideli debaŋ kamasɛ.
51002008	Ɛ kɛɛ ɛ wose dↄↄ nideli na ŋolo be nyiŋ mo tɛɛle kei dↄↄ nyansa nombia ŋan ŋↄↄ taŋ tↄnↄↄ ya nɛ kaa beo ŋon ya. Mena nombia ŋenaŋ yɛɛ denibalaŋ beneŋ nombia na tɛɛle kei dↄↄ nombia ayɛɛsa ŋa. Mena nombia ŋenaŋ bɛɛ wola kolo lee Kristo wose man ya.
51002009	Ɛ na yeli baa beo ŋon ya, nawolo nyi debaŋ keŋ Yesu Kristo be kↄŋ tɛɛle kei dↄↄ koraŋ na, Wurubuarɛ dinↄↄ na ↄ doŋ pou doo bo ↄ man.
51002010	Nɛnɛɛ keŋ ɛmɛɛ na Kristo be kaa yɛɛ dokoloŋ dↄↄ, ɛ te nyiŋ ↄ dinↄↄ keŋ pou. Ɛ tↄↄse nyi Kristo yɛna kpene kamasɛ keŋ ne di doŋ nɛ nyee.
51002011	Lee mena keŋ ɛmɛɛ na Kristo be yɛɛ dokoloŋ dↄↄ, yɛɛ yaa ŋgba ↄ kara ɛ baala wose baa te ɛ kaa bese ↄ balaŋ nɛ. Mena baala wose kekara kei, te yɛɛ denibalaŋ wui keŋ bɛɛ mo nyiŋmaase kara nɛ ya. Mↄna baala wose kekara kei yɛɛ kpene keŋ ↄ ba mo lese ŋon lee ɛ nombiakumɛɛ man.
51002012	Ba ke sↄ ŋon Wurubuarɛ loŋ keŋ nɛ, yɛɛ yaa ŋgba be wuu ŋon baa na Kristo te ba besewↄ gyuusu ɛmɛɛ na e nɛ. Nawolo nyi ɛ te lɛɛ Wurubuarɛ ŋon ↄ ba mo ↄ doŋ dinaa gyuusu Kristo lee yeŋ man nɛ di.
51002013	Gyaŋgba keŋ na nafↄ ɛ yɛɛ ŋgba balaŋ baŋ bↄↄ yem nɛ Wurubuarɛ siaman, lee ɛ nombiakumɛɛ na mena keŋ ɛ be bɛɛ nyi ɛ be di Wurubuarɛ mmaraase ŋan dↄↄ ya nɛ dↄↄ. Mↄna nɛnɛɛ ɛ ke lɛɛ Yesu Kristo di dↄↄ nɛ, Wurubuarɛ ta mo ɛ nombiakumɛɛ kyɛɛ ŋon te ↄ faa ŋon nyeedoŋ wↄle, ŋgba mena keŋ ↄ be gyuusu Yesu Kristo lee yeŋ man te ↄ be fa e nyeedoŋ nɛ.
51002014	Ɛ yela dɛɛ mo kpene keŋ Wurubuarɛ be yɛɛ fa daa nɛ maa na nombii kei. Yɛɛ yaa ŋgba Wurubuarɛ te ŋmarase de nombiakumɛɛ ŋan pou dↄↄ yɛɛ nɛ see, te ↄ buu daa fↄↄ nyi waa wↄŋ da deŋele nawolo nyi de bee di ↄ mmaraase ŋan dↄↄ ya nɛ. Mↄna ↄ ta feefo mena abↄↄ ŋan ↄ be ŋmarase see nɛ pou lee tↄne keŋ man. Mena dↄↄ Kristo ka yeŋ ↄpaŋdaŋ keŋ dↄↄ nɛ, yɛɛ yaa ŋgba Wurubuarɛ moo tↄne kenaŋ baa mataa ↄpaŋdaŋ kenaŋ dↄↄ gyↄ ke wↄlɛɛ nɛ.
51002015	Wurubuarɛ te tɛɛ Yesu Kristo yeŋ keŋ dↄↄ yↄkↄse feliŋkumɛɛ, na kpene kamasɛ keŋ ne di doŋ nɛ. Ↄ yɛɛ kɛŋa pou do wↄ desɛŋ na walaŋ kamasɛ ke nyiŋ naa nyi, Yesu Kristo te di doŋ feliŋkumɛɛ ŋan pou dↄↄ.
51002016	Mena dↄↄ ɛ na yeli ŋolo ke bu ŋon fↄↄ lee mmaraase ŋan ŋɛɛ tↄ ɛ kedi na ɛ kenyↄↄ gbɛɛ, yaa ɛ weeya dinaana kedi yaa gyaalaŋ wↄle weeya kedi yaa ɛ kefɛɛfoweeya kedi mmaraase dↄↄ ya.
51002017	Nawolo nyi mena nombia kɛŋa pou doe, na kawola nyi abↄↄ kpaakpaa ŋaale dↄŋ wↄle ne kↄŋ. Te nombia kɛŋa pou seŋɛɛ bo fa Kristo.
51002018	Mena dↄↄ ɛ na fa walaŋ kamasɛ gbɛɛ na waa beo ŋon, na waa lese ŋon lee ɛ gbɛɛ man kↄŋ ŋon wui gbɛɛ kum man nyi ɛ kaa sila e ya. Mena walaŋ ŋonaŋ na wola la nyi yaa som Wurubuarɛ kpilala baŋ be kyaa adido nɛ. Ↄ na beo yↄkↄse ↄ wose nideli ↄsom man, te ↄ ne yako nyi Wurubuarɛ ta lese nombia ŋaale wola e. Mena dↄↄ ↄ ne kɛɛ ↄ wose nyi ↄ yɛɛ walaŋ dibiliŋ ŋolo e, mↄna ↄ konↄↄ man nombia ŋan ŋↄↄ gyakaa Wurubuarɛ nombia dↄↄ ya nɛ, na beo na e te ↄ na wola ↄ wose mena nɛ. Ke gbagba mↄ na ↄ be dana kpene keŋ dↄↄ kaboena nyi waa seŋ na waa wola ↄ wose ya.
51002019	Mena walaŋ ŋonaŋ te tira ↄ wose lee Kristo ŋon ↄ yɛɛ ↄ balaŋ pou nyee e nɛ man. Kristo man kedoo ne yele la te baŋ be silana e nɛ ne nyiŋ doŋ te bɛɛ bee ba kelɛɛdi man ŋgba mena keŋ Wurubuarɛ ne gyae nɛ. Kristo yɛɛ ŋgba deniwalaŋ nyee nɛ te ↄ balaŋ mↄ yɛɛ ŋgba ↄ wose nɛ. Mena keŋ deniwalaŋ wose man abↄↄ ne kyaŋ wosenaane keŋ towaa te kɛɛ bee nɛ, mena ke te Kristo mↄ ne fa Kristotena pou doŋ te bɛɛ bee yɛɛ nↄↄdokoloŋ ŋgba mena keŋ Wurubuarɛ ne gyae nɛ.
51002020	Kristo ka yeŋ ↄpaŋdaŋ keŋ dↄↄ nɛ yɛɛ yaa ŋgba ɛmɛɛ na e yeŋala nɛ, mena dↄↄ tɛɛle kei dↄↄ abↄↄ ba tekaa taŋ doŋ ɛ dↄↄ bela ya. Lee mena dↄↄ tekaboena nyi yaa sila tɛɛle kei dↄↄ abↄↄ anekↄlaŋ ŋgba mena keŋ balaŋ baŋ ba te yɛɛ Kristotenawↄ ya nɛ ne yɛɛ nɛ ya.
51002021	Ba abↄↄ anekↄlaŋ ŋenaŋ ŋaale yɛna nyi, "Ɛ na mo ɛ nyiŋmaa kyaŋ kpene kei ya. Ɛ na daa kpene kei kɛɛ ya. Ɛ na tina kpene kei ya."
51002022	Mena abↄↄ anekↄlaŋ kɛŋa pou gyae kaa kyom, nawolo nyi ŋe yɛɛ ŋan denibalaŋ gbagba be bake see te bɛɛ wola balaŋ nyi baa di ŋe dↄↄ.
51002023	Balaŋ burum na gyueŋ nyi mena abↄↄ anekↄlaŋ kɛŋa kesila yɛɛ nyansa nombia ŋa, mↄna nyansa kamasɛ be doo ŋe man ya. Balaŋ baŋ bee sila mena abↄↄ anekↄlaŋ kɛŋa nɛ, ne naa na sia naase ba wose diyem yɛɛ abↄↄ ŋaale na kawola nyi bɛɛ som Wurubuarɛ nideli. Bɛɛ beo yↄkↄse ba wose te bɛɛ naase ba wose diyem, mↄna mena abↄↄ anekↄlaŋ kɛŋa dↄↄ kedi nɛ, bee yeli baa tale di ba wose dↄↄ nyi bↄↄ yɛɛ dukum bela ya.
51003001	Wurubuarɛ ke gyuusu Kristo lee yeŋ man nɛ, yɛɛ yaa ŋgba ɛmɛɛ na e yaa ↄ gyuusuwↄ lee yeŋ man nɛ, nawolo nyi ɛmɛɛ na Kristo te yɛɛ dokoloŋ. Mena dↄↄ debaŋ kamasɛ na ɛ mo ɛ loo gyakaa abↄↄ ŋan kyaa adido nɛ dↄↄ. Wurubuarɛ te gyina Kristo adido te ↄ moo e ka see ŋon Wurubuarɛ dunoluŋ dↄↄ adido botↄↄ nyi waa di gyoori kpu na e.
51003002	Mena dↄↄ ɛ mo ya agyueŋ pou gyakaa abↄↄ ŋan kyaa adido nɛ dↄↄ. Ɛ na mo ya agyueŋ gyakaa tɛɛle kei dↄↄ abↄↄ dↄↄ ya.
51003003	Nawolo nyi yɛɛ yaa ŋgba ɛ ta yem te ɛ nyeedoŋ weesɛɛ Kristo man Wurubuarɛ gyaŋ nɛ.
51003004	Akpaa Kristo ŋon ↄ yɛɛ ɛ nyeedoŋ gbagba e nɛ de bɛɛ lee adido kↄŋ na, ɛmɛɛ mↄ ɛ ke kpu na e ↄ gyoorobiiri dinaa keŋ man.
51003005	Mena dↄↄ ɛ wↄŋ ɛ wose lee tɛɛle kei dↄↄ nombiakumɛɛ pou keyɛɛ man. Ɛ tina nombiakumɛɛ ŋgba kafoŋ na ayimɛɛ ka mo wuu wose na lookum na agyueŋ kum yela. Ɛ na yɛɛ kedikum ya nawolo nyi walaŋ ŋon ↄ ne yɛɛ kedikum na, ŋon na bane somra yɛɛ kyɛɛkyɛɛ.
51003006	Ɛ tina nombiakumɛɛ kɛŋa pou keyɛɛ yela, nawolo nyi Wurubuarɛ waa wↄŋ balaŋ baŋ pou bɛɛ yɛɛ mena nombiakumɛɛ ŋenaŋ nɛ deŋele.
51003007	Ɛ tↄↄse nyi gyaŋgba ɛ kekyaabii man pɛte ɛ be kaa lɛɛ Kristo di na, ɛmɛɛ mↄ yɛɛ nombiakumɛɛ kɛŋa pou.
51003008	Mↄna nɛnɛɛ dↄↄ kaboena nyi yaa wↄŋ ɛ wose lee mena nombiakumɛɛ kɛŋa pou man. Ɛ tina baŋ kagyeŋ, na baŋ kum na balaŋ katee na balaŋ yela kewↄlɛɛ na nombia nkaraŋkaraŋ kekolosi yela.
51003009	Ɛ na dii akɛrɛɛ fa dↄŋa ya, nawolo nyi ɛ te tina ɛ dinↄↄ bene na ka abↄↄ kumɛɛ ŋan pou yela.
51003010	Nɛnɛɛ keŋ ɛ be lɛɛ Kristo di nɛ, te yɛɛ ŋgba ɛ ta bese balaŋ wↄlɛɛ nɛ. Wurubuarɛ yele la te ɛ nyiŋa dinↄↄ wↄlɛɛ kei, na ɛ ke nyiŋ kyɛɛkee yɛɛ nombia kpaakpaa ŋgba ŋon nɛ. Ↄ na wola ŋon nyi ya agyueŋ na ya abↄↄ ayɛɛsa pou dɛɛ yɛɛ ŋgba ŋon nɛ, na ɛ ke nyiŋ gyeŋ e nideli.
51003011	Nɛnɛɛ Wurubuarɛ te yɛɛ ŋon balaŋ wↄlɛɛ Kristo man. Mena dↄↄ be famenɛ nyi ŋolo yɛɛ Giriki baale e yaa Gyuda baale e ya. Be famenɛ nyi ŋolo kara ↄ baala wose yaa ↄ te kare ya. Be famenɛ nyi ŋolo yɛɛ siakaralate e yaa ↄ yɛɛ diyiŋte e ya. Be famenɛ nyi ŋolo yɛɛ donↄↄte bu e yaa ↄ yɛɛ ŋↄↄle e ya. Be famenɛ nyi ŋolo yɛɛ gbeŋi e yaa ↄ yɛɛ gyoorobu e ya. Mↄna kpene keŋ ne hia yɛna nyi Kristo yɛna de popou nyee, te ŋon doo la balaŋ baŋ pou bɛɛ lɛɛ e di nɛ konↄↄse man.
51003012	Wurubuarɛ ne gyae ŋon nideli mena dↄↄ te ↄ lese ŋon nyi yaa yɛɛ ↄ balaŋ baŋ nombiikum kamasɛ be doo be man ya. Mena dↄↄ ɛ yela ɛ nombia ayɛɛsa pou ke kaboena ŋon Wurubuarɛ kegyaebii. Ɛ wii dↄŋa waraŋase, na ɛ ke yɛɛ deeli na ɛ ke yↄkↄse ɛ wose, na ɛ ke nyiŋ konↄↄ fa dↄŋa, na ɛ ke yela ɛ sia kedoo tɛɛle man.
51003013	Ɛ na mo dↄŋa nombia do ɛ tↄↄse man ya. Akpaa ŋolo de yɛɛ ↄ dↄↄ nombiikum na, waa mo kyɛɛ e. Kaboena nyi yaa mo nombiakumɛɛ kyɛɛ dↄŋa, ŋgba mena keŋ de Gbeŋgyoo Kristo mↄ ba mo ɛ nombiakumɛɛ kyɛɛ ŋon nɛ.
51003014	Nombia kɛŋa pou wↄle na, ɛ mo balaŋ kegyae tↄ nↄↄ. Nawolo nyi balaŋ kegyae ne yele la te balaŋ ne tale yilaa kyaa debodokoloŋ te bɛɛ yɛɛ nↄↄdokoloŋ.
51003015	Kristo baake ŋon bo nyi yaa kyaa wosefɛɛreŋ man na dↄŋa, mena dↄↄ ɛ yɛɛ kpene kamasɛ keŋ ɛ ke tale nɛ, na ɛ ke kyaa na dↄŋa wosefɛɛreŋ man. Nawolo nyi ɛ popou yɛɛ walaŋ dokoloŋ. Wurubuarɛ lese na ŋon nyi yaa yɛɛ ↄ balaŋ, mena dↄↄ te ↄ ne gyae nyi ɛmɛɛ na ɛ tebia pou yaa kyaa na dↄŋa, na debaŋ kamasɛ na ɛ ne fane fa ŋon Wurubuarɛ karaŋ.
51003016	Ɛ yela Kristo nombia ŋan ke doo ɛ man nideli. Ɛ mo nyansa wola dↄŋa nombia ŋenaŋ na ɛ ke faree wↄ nyi be na yɛɛ nombiakumɛɛ ya. Ɛ kpee Wurubuarɛ ↄsom nↄↄneŋ kpookpoo do Wurubuarɛ nↄↄ gyoŋ man lee ɛ konↄↄse man.
51003017	Te kpene kamasɛ keŋ ɛ ne yɛɛ yaa keŋ ɛ keyako na, ɛ yɛɛ ŋe popou lee de Gbeŋgyoo Yesu yele man. Na ɛ ke ta ↄ dↄↄ do de kya Wurubuarɛ nↄↄ.
51003018	Ɛmɛɛ ala yalala, ɛ yↄkↄse ɛ wose fa ɛ baala ŋgba mena keŋ kaboena nyi Kristo walaŋ waa yɛɛ nɛ.
51003019	Ɛmɛɛ baala yalala mↄ, ɛ gyae ɛ wɛɛla nombia. Ɛ na ŋmanyaŋ wↄ ya.
51003020	Ɛmɛɛ bia mↄ, ɛ nyii ɛ lolala dei kpene kamasɛ man. Nawolo nyi mena te de Gbeŋgyoo Yesu ne gyae nyi yaa yɛɛ.
51003021	Ɛmɛɛ lolala, ɛ na yɛɛ ɛ bia akpanyaŋnyaŋ ya. Ɛ yɛɛ mena na, ba wose gyae ke yↄkↄse wↄ.
51003022	Ɛmɛɛ baŋ ɛ yɛɛ gbeŋawↄ nɛ, ɛ mo obuo fa ɛ gbeŋgyoona tɛɛle kei dↄↄ gbɛɛ kamasɛ man. Ɛ na bu wↄ be siaman kaageŋ keŋ ɛ ne gyae nyi baa kɛlɛɛ ŋon dↄↄ ya, mↄna ɛ bu wↄ lee ɛ konↄↄ man nawolo nyi ɛ ne yee Wurubuarɛ dↄↄ.
51003023	Kpene kamasɛ keŋ ɛ ne yɛɛ na, ɛ yɛɛ ke lee ɛ konↄↄ man ŋgba ɛ ne yɛɛ ke fa de Gbeŋgyoo Wurubuarɛ nɛ. Ɛ na kɛɛ nyi deniwalaŋ te ɛ ne yɛɛ ɛ ke fa ya.
51003024	Ɛ yɛɛ ɛ tom nideli nawolo nyi ɛ gyeŋ nyi de Gbeŋgyoo Yesu Kristo waa tↄ ŋon kom nideli. Waa tↄ ŋon kom keŋ ↄ be yako see nyi waa fa ↄ balaŋ nɛ. Ɛ tↄↄse nyi Kristo yɛna walaŋ ŋon ɛ ne yɛɛ tom fa.
51003025	Walaŋ kamasɛ ŋon ↄ yɛɛ nombiikum na, Wurubuarɛ waa wↄŋ ↄtenate deŋele ŋgba mena keŋ kaboena nombiikum keŋ ↄ be yɛɛ nɛ. Wurubuarɛ ne di ↄ nombia na, ↄ bɛɛ kɛɛ walaŋ siaman ya.
51004001	Ɛmɛɛ baŋ ɛ dana gbeŋa nɛ, ɛ tela wↄ nideli na ɛ ke fa wↄ kpene kamasɛ keŋ kaboena nyi yaa fa wↄ nɛ. Ɛ tↄↄse nyi ɛmɛɛ mↄ dana gbeŋgyoo ŋolo ŋon ↄ kyaa adido, te ↄ ne naa kpene kamasɛ keŋ ɛ ne yɛɛ nɛ.
51004002	Ɛ yase ɛ sia fane debaŋ kamasɛ. Akpaa ɛ ne fane na, ɛ mo ya agyueŋ pou gyakaa Wurubuarɛ dↄↄ na ɛ ke fa e karaŋ.
51004003	Ɛ fane fa daa mↄ nyi Wurubuarɛ waa toro gbɛɛ fa daa, na dee nyiŋ kolosi ↄ nombia ŋan nafↄ ŋa weesɛɛ nɛ fa balaŋ. Wurubuarɛ nombia kɛŋa keyako dↄↄ te be kyaŋa maŋ tↄ deni nɛ.
51004004	Ɛ fane nyi maa tale lese nombia ŋan man wola balaŋ nideli ŋgba mena keŋ kaboena nyi maa yɛɛ nɛ.
51004005	Akpaa ɛmɛɛ na balaŋ baŋ ba te yɛɛ Kristotenawↄ ya nɛ kyaa na, ɛ kyaa na wↄ nyansa man. Ɛ kɛɛ nideli nyi akpaa ɛ nyiŋ gbɛɛ kyomii keŋ ɛ ka mo kolosi Wurubuarɛ nombia fa wↄ na, ɛ na yeli ka ke laŋ ŋon ya.
51004006	Ɛ ne kolosi fa wↄ na, ɛ yela ɛ nↄↄwoya keyɛɛ gyoŋ na ka do wↄ kakyeŋ na baa nyiŋ tei ŋon. Akpaa ɛ yɛɛ mena te ŋolo de bↄↄse ŋon kolo lee ɛ Kristo kelɛɛdi keŋ man na, ɛ ka gyeŋ mena keŋ ɛ ke tiranↄↄ fa e.
51004007	De dↄↄ gyaagyi Tikikuse ŋon ↄ ne yɛɛ ↄ tom anokoare man te ↄ kpuɛ na maŋ te dɛɛ yɛɛ Kristo tom kei nɛ de kↄŋ na, waa kaa yako ŋon ma kekyaabii man nombia pou.
51004008	Mena dↄↄ te mee kpila e ɛ gyaŋ na ↄ kaa yako ŋon da kekyaabii man nombia na waa do ŋon kakyeŋ.
51004009	Ŋon na de dↄↄ Onesimuse ŋon dɛɛ gyae ↄ nombia nideli, te ↄ ne di anokoare fa Kristo te ↄ yɛɛ ɛ man ŋolo e nɛ ne kↄŋala. Baŋ ne gyae la be kaa yako ŋon de kɛbo nombia na da kekyaabii man pou.
51004010	Arisitakuse ŋon bↄↄ kyaŋ daa na e tↄ deni nɛ na do ŋon nↄↄ. Mena mↄ te Banabase ↄ naabu Maake mↄ na do ŋon nↄↄ. Me taŋ wulaa yako ŋon Maake kei wose man nombia, mena dↄↄ akpaa ↄ kↄŋ ɛ gyaŋ botↄↄ na ɛ lɛɛ e nideli.
51004011	Gyosua ŋon bɛɛ bese baake e Gyustuse nɛ mↄ na do ŋon nↄↄ. Mena balaŋ batooro kɛwↄ baageŋ yɛna Gyudatena baŋ be kpuɛ na maŋ te dee kolosi Wurubuarɛ gyoorobiiri keŋ nombia. Ba te yeli me wↄe te fɛɛ maŋ nideli.
51004012	Ɛ dɛɛ baale Epafirase ŋon ↄ na som Yesu Kristo nideli nɛ na do ŋon nↄↄ. Debaŋ kamasɛ na ↄ ne yase ↄ sia fane fa Wurubuarɛ nyi waa yela ɛ ka seŋ keŋkeŋ ɛ kelɛɛdi man, na ɛ ka bee nideli Wurubuarɛ nombia ŋan kagyeŋ man na ɛ ke yɛɛ Wurubuarɛ kegyaebii.
51004013	Maa tale gyↄ me konↄↄ yako nyi ↄ na yeŋ ɛ yeŋ. Mena ke te ↄ na yeŋ Kristotena baŋ be kyaa Laodisia na Hirapolise donↄↄse man mↄ nɛ yeŋ.
51004014	De dↄↄ gyaagyi Luka ŋon ↄ yɛɛ dↄketa e nɛ, na Demase mↄ na do ŋon nↄↄ.
51004015	Ɛ do de tebia Kristotena baŋ be kyaa Laodisia donↄↄ man nɛ, na de deesi Nimfa na baŋ bɛɛ gyaŋee ↄ dekpaŋalaŋ man nɛ nↄↄ fa maŋ.
51004016	Akpaa be kala tↄne kei fa ŋon na, ɛ mo ke yelee Kristotena baŋ be kyaa Laodisia donↄↄ man nɛ, na baŋ mↄ ke kala ke, na ɛmɛɛ mↄ ke lɛɛ keŋ mↄↄ ŋmarase yelee wↄ nɛ kala.
51004017	Ɛ yako Akipuse nyi waa yɛɛ kakyeŋ na waa kɛɛ nyi ↄ te tↄↄle tom keŋ de Gbeŋgyoo Yesu Kristo ba mo do ↄ nyiŋmaa man nɛ pou.
51004018	Maŋ Pↄↄl gbagba moona me nyiŋmaa ŋmarase nↄↄkado ↄtomante kei nɛ. Ɛ tↄↄse nyi me doo deni man, na ɛ ke fane fa maŋ. Wurubuarɛ waa mo ↄ bɛrɛɛ boele ɛ popou.
52001001	Tↄne kei lee maŋ Pↄↄl na Silase na Timoti gyaŋ. Dɛɛ ŋmarase ke dee yelee ɛmɛɛ Kristotena baŋ ɛ kyaa Tesalonika donↄↄ man, te ɛ ba mo ɛ wose fa de kya Wurubuarɛ na de Gbeŋgyoo Yesu nɛ. De kya Wurubuarɛ waa mo ↄ bɛrɛɛ boele ŋon na waa fa ŋon wosefɛɛreŋ.
52001002	Debaŋ kamasɛ keŋ dɛɛ fane na, dɛɛ fa Wurubuarɛ karaŋ lee ɛ dↄↄ.
52001003	Debaŋ kamasɛ keŋ dɛɛ fane na, de gyakaa dɛɛ tↄↄse mena keŋ ɛ na mo ɛ kelɛɛdi yɛɛ tom. Dɛɛ tↄↄse ɛ kakyeŋ keŋ ɛ na doo lee ɛ balaŋ kegyae, na mena keŋ ɛ ne kyaŋ ɛ wose seŋ keŋkeŋ lee ɛ kelɛɛdi keŋ ne yeli ɛ na mo ɛ loo gyakaa de Gbeŋgyoo Yesu Kristo dↄↄ nɛ.
52001004	De tebia, da gyeŋ nyi Wurubuarɛ ne gyae ŋon te ↄ lese ŋon nyi yaa bese ↄ balaŋ.
52001005	Nawolo nyi debaŋ keŋ dↄↄ kↄŋ kaa yako ŋon Wurubuarɛ nombia ŋan nɛ, na kekolosi kaageŋ te de kↄŋawↄ kaa kolosi fa ŋon ya. Mↄna de yela ɛ naa Wurubuarɛ feliŋ ŋon doŋ keŋ. Te de yela ɛ gyeŋawↄ nyi daa gbagba te lɛɛ di nyi nombia ŋan dee kolosi nɛ yɛɛ ampaŋ. Ɛ gyeŋ abↄↄ ŋan pou dↄↄ yɛɛ debaŋ keŋ de kyaa ɛ gyaŋ nɛ, nawolo nyi ɛmɛɛ gbagba ɛ deeli dↄↄ te de yɛɛ mena abↄↄ ŋenaŋ pou.
52001006	Ɛ kasee daa na de Gbeŋgyoo Yesu nombia ŋan dↄↄ yɛɛ nɛ. Mena dↄↄ ɛ kayeyɛɛ man koraŋ na, ɛ moo gyoŋ keŋ ba lee Wurubuarɛ feliŋ ŋon gyaŋ nɛ lɛɛ nyeedoŋ nombia ŋan.
52001007	Lee mena dↄↄ te yeli Kristotena baŋ pou be kyaa Masedonia na Akaya tɛɛle man nɛ, ne kɛɛ ya abↄↄ ayɛɛsa mo kasee ŋon.
52001008	Nawolo nyi lee ɛmɛɛ dↄↄ, de Gbeŋgyoo nyeekelɛɛ nombia ŋan te yaasee bo gyu Masedonia na Akaya tɛɛle man kaageŋ ya, mↄna ŋa te yaasee gyu yenaŋ kamasɛ. Mena dↄↄ kolo be doo keŋ dɛɛ yako lee ke man bela ya.
52001009	Nawolo nyi mena balaŋ benaŋ pou ne kolosi lee mena keŋ ɛ be lɛɛ daa gyoŋ man debaŋ keŋ dↄↄ kↄŋ ɛ gyaŋ nɛ. Bee kolosi lee mena keŋ ɛ be tina banɛɛ kasom yela, kↄŋ ɛ na som Wurubuarɛ dokoloŋ kooŋ ŋon ↄ kyaa kekpaakekpaa nɛ.
52001010	Bee kolosi mↄ nyi ɛ ne daa ↄ bu Yesu ŋon ↄ be gyuusu e lee yeŋ man nɛ ka bese lee adido kↄŋ. Ŋon Yesu ne gyae la waa lese daa wee keŋ Wurubuarɛ waa mo baŋ di balaŋ nombia nɛ.
52002001	Me tebia, ɛmɛɛ gbagba ɛ gyeŋ nyi da kekↄŋ keŋ dↄↄ kↄŋ ɛ gyaŋ nɛ te yɛɛ yakaa ya.
52002002	Ɛ gyeŋ mena keŋ bↄↄ naase daa diyem, te bↄↄ fulu daa Filipi donↄↄ man pɛte dↄↄ kↄŋ kaa lii ɛ gyaŋ. Mↄna keŋ na balaŋ ka koro seŋ tia daa koraŋ nɛ, Wurubuarɛ doo daa kakyeŋ te de gyↄↄ de konↄↄ kolosi ↄ nombia kpaakpaa ŋan fa ŋon.
52002003	Nawolo nyi de nombia ŋan dɛɛ yako nɛ, te yɛɛ dekara yaa adao nombia ya. Te na dɛɛ gyae bo nyi dɛɛ kↄ ɛ nyeeya man di dↄↄ te dɛɛ yako ŋon mena nombia ŋenaŋ ya.
52002004	Mↄna Wurubuarɛ lɛɛ na daa do, te ↄ mo nyeedoŋ nombia kɛŋa kekolosi do daa de nyiŋmaa man. Na denibalaŋ kegyaebii yaa dɛɛ yɛɛ ya, mↄna Wurubuarɛ ŋon ↄ gyeŋ de konↄↄse man nɛ kegyaebii yaa dɛɛ yɛɛ.
52002005	Ɛ gyeŋ nideli nyi de ta mo nↄↄwoya ŋan ŋe dana gyoŋ, yaa kabeo nombia kↄŋ ɛ gyaŋ na dɛɛ mo nyiŋ kolo lee ɛ gyaŋ ya. Wurubuarɛ gbagba yɛna da adansɛɛte lee mena nombia kɛŋa man.
52002006	Da te yɛɛ de nombia na ɛmɛɛ yaa ŋolo ke kɛlɛɛ daa ya. Lee mena keŋ de yɛɛ Kristo kpilalawↄ dↄↄ nɛ, nafↄ gbɛɛ doo nyi dɛɛ mo da wose lↄ ɛ dↄↄ.
52002007	Mↄna de yↄkↄse da wose kyaa na ŋon, ŋgba mena keŋ talabo ne kɛɛ ↄ bia dↄↄ nɛ.
52002008	Mena keŋ dɛɛ gyae ɛ nombia nideli dↄↄ, na Wurubuarɛ nombia ŋan ŋaageŋ te da moowↄ kↄna ŋon ya. Mↄna da moo daa gbagba da wose kpu fa ŋon gyoŋ man, nawolo nyi ɛ ta bese balaŋ baŋ ɛ nombia doo de konↄↄ man nideli.
52002009	Me tebia, ma gyeŋ nyi ɛ ne tↄↄse mena keŋ dↄↄ yɛɛ tom na kaale nɛ. Debaŋ keŋ dee kolosi Wurubuarɛ nyeedoŋ nombia ŋan fa ŋon nɛ, de yɛɛ tom nelim na ka weese, na dↄↄ nyiŋ mo de kasolↄ lↄ ŋolo dↄↄ ya.
52002010	Ɛmɛɛ Kristotena na Wurubuarɛ ne diina adansɛɛ fa daa nyi, debaŋ keŋ de kyaa ɛ gyaŋ na da wose be dana ayimɛɛ ya. De gbɛɛneŋ tenɛɛ te da wose mↄ be dana nombiikum daale ya.
52002011	Ɛ gyeŋ nyi da tela ŋon ŋgba mena keŋ kya na tela ↄ bia nɛ.
52002012	Da wola ŋon kpene keŋ dei, te da doo ŋon kakyeŋ te de kolosiwↄ fa ŋon na ɛ kekyaabii ke nyiŋ kaboena Wurubuarɛ ŋon ↄ be baake ŋon kↄŋ ↄ gyoori na ↄ gyoorobiiri keŋ man nɛ.
52002013	Dɛɛ do Wurubuarɛ nↄↄ debaŋ kamasɛ, nawolo nyi debaŋ keŋ ɛ be nyii Wurubuarɛ nombia ŋan lee de gyaŋ nɛ, ɛ te lɛɛ nombia ŋenaŋ ŋgba denibalaŋ nombia nɛ ya. Mↄna ɛ lɛɛ ŋa di nyi ŋe yɛɛ Wurubuarɛ nombia ŋa ampaŋ. Mena nombia kɛŋa ne yɛɛ na tom ɛmɛɛ baŋ ɛ be lɛɛ di nɛ man.
52002014	De tebia, da te naa nyi ɛmɛɛ mↄ ɛ yɛɛ ŋgba Wurubuarɛ balaŋ baŋ be yɛɛ Kristo Yesu wui, te be kyaa Gyudia tɛɛle man nɛ. Nawolo nyi ɛ naa diyem ɛ tebia nyiŋmaa man, ŋgba mena keŋ baŋ mↄ be naa diyem be tebia Gyudatena nyiŋmaa man nɛ.
52002015	Baŋ Gyudatena benaŋ koona de Gbeŋgyoo Yesu, na Wurubuarɛ akpeŋkpeŋgyↄↄra, te be naase daa mↄ diyem gegi daa lee be donↄↄse man. Be nombia bɛɛ gyoo Wurubuarɛ sia ya, te bↄↄ ne gyae balaŋ mↄ nombia ya.
52002016	Nawolo nyi be ta koro seŋ tↄ daa gbɛɛ, na dↄↄ nyiŋ kolosi nyeedoŋ nombia ŋan fa balaŋ baŋ ba te yɛɛ Gyudatenawↄ ya nɛ, na Wurubuarɛ ke nyiŋ lɛɛ ba nyee ya. Kei te yeli be nombiakumɛɛ ta boo kpu, mena dↄↄ Wurubuarɛ ta gyeŋ baŋ nyi waa wↄŋ ba deŋele.
52002017	De tebia, ba ke yela daa na ŋon nsana ketira te dii ta weeya ya. Keŋ na de kyaa lem na lem de bɛɛ naa dↄŋa koraŋ ya nɛ, ɛ nombia doo de konↄↄ man nideli. Mena dↄↄ dɛɛ gyae gbɛɛ nideli nyi dɛɛ bese kↄŋ kaa kɛɛ ŋon.
52002018	Nafↄ de gyae gbɛɛ nyi dɛɛ kↄŋ ɛ gyaŋ. Tuturu na, maŋ Pↄↄl gbagba yɛɛ kakyeŋ agbaatee agbaatee nyi maa kↄŋ ɛ gyaŋ, mↄna ↄbↄnsam te yeli dee nyiŋ gbɛɛ ya.
52002019	De gyaewↄ nyi dɛɛ bese kↄŋ kaa naa ŋon, nawolo nyi da gyeŋ nyi ɛ seŋɛɛ ɛ kelɛɛdi man nideli. Mena dↄↄ de loo gyakaa ɛ dↄↄ nideli nyi, wee keŋ de Gbeŋgyoo Yesu waa bese kↄŋ nɛ, ɛmɛɛ ne gyae la ɛ ke yela waa kɛlɛɛ daa na dee nyiŋ yele na de sia kagye ↄ siaman.
52002020	Kegbagba na, ɛmɛɛ ne gyae la ɛ ke yela dee nyiŋ yele na dee di gyoŋ.
52003001	Nɛnɛɛ da kena nyi nombia ta kela daa keŋ dↄↄ gyae dɛɛ tale kaa naa ŋon dↄↄ ya nɛ, de yɛɛ da agyueŋ nyi dɛɛ bese kyaa Atɛnse donↄↄ man.
52003002	Mena dↄↄ dee kpila de dↄↄ Timoti ŋon ↄ yɛɛ Wurubuarɛ tobaale e, te ↄ kpuɛ na daa Kristo nombia kpaakpaa ŋan kekolosi man nɛ ɛ gyaŋ. Dee kpila e nyi ↄ kaa do ŋon kakyeŋ na ɛ ka seŋ keŋkeŋ ɛ kelɛɛdi man,
52003003	na nyi akpaa kayeyɛɛ kei dinↄↄ de kↄŋ ɛ dↄↄ na, ɛ man ŋolo be nyiŋ bese ↄ wↄle ya. Nawolo nyi ɛmɛɛ gbagba ɛ gyeŋ nideli nyiaa, mena kayeyɛɛ kei yɛɛ kpene keŋ Wurubuarɛ be yako see nyi gyae ke kↄŋ de dↄↄ.
52003004	Debaŋ keŋ de kyaa ɛ gyaŋ nɛ, de wulaa yako ŋon agbaatee agbaatee nyiaa, baa naase daa diyem ŋgba mena keŋ be kↄŋ te ɛ ne naa nɛ.
52003005	Ɛ kayeyɛɛ keŋ ɛ na yeyɛɛ nɛ ne takaa maŋ nideli, te ma te gyae gbɛɛ keŋ maa mo kↄŋ botↄↄ kina. Mena dↄↄ te mee kpila Timoti ɛ gyaŋ. Me kpila e bo nyi waa kↄŋ kaa kɛɛ nyi ɛ seŋɛɛ ɛ kelɛɛdi keŋ man keŋkeŋ. Nawolo nyi me wↄe ne lↄ maŋ nyi, nnɛ ↄbↄnsam te kaa kɛɛse ŋon kɛɛ yela ɛ te tina ɛ kelɛɛdi keŋ yela. Nyi de kↄŋ mena na, na da tom keŋ pou te yɛɛ yakaa.
52003006	Mↄna Timoti ka lee ɛ gyaŋ kↄŋ yaa, te ↄ te kↄŋ kaa yako daa nombia kpaakpaa nyi ɛ seŋɛɛ keŋkeŋ ɛ kelɛɛdi man te ɛ ne gyae balaŋ mↄ. Ↄ te kaa yako daa nyi debaŋ kamasɛ na ɛ ne tↄↄse daa, te ɛ sia te yɛɛ nyi ɛ kena daa ŋgba mena keŋ daa mↄ ne gyae nyi dɛɛ naa ŋon nɛ.
52003007	De tebia, mena dↄↄ keŋ na de kayeyɛɛ na be kɛɛ naase daa diyem pou man na, ɛ kelɛɛdi keŋ na do daa kakyeŋ.
52003008	Nawolo nyi lee mena keŋ ɛ seŋɛɛ keŋkeŋ de Gbeŋgyoo Yesu nombia ŋan ɛ be lɛɛ di nɛ man dↄↄ, de wↄe te fɛɛ daa nideli.
52003009	Nↄↄkado woŋti kaboela keŋ dɛɛ tale mo do Wurubuarɛ, lee kpene keŋ ↄ be yɛɛ fa ŋon nɛ dↄↄ? Dɛɛ fa e karaŋ lee gyoŋ keŋ dↄↄ nyim ↄ siaman lee ɛmɛɛ dↄↄ nɛ dↄↄ.
52003010	Nelim na ka weese na dɛɛ fane fa Wurubuarɛ nyiaa, waa yela dɛɛ bese naa ŋon na de sia, na dɛɛ kyↄ ŋon na ɛ ka seŋ ɛ kelɛɛdi keŋ man keŋkeŋ kelii ↄto.
52003011	Dɛɛ fane nyi de kya Wurubuarɛ gbagba na de Gbeŋgyoo Yesu, baa toro gbɛɛ fa daa na dɛɛ kↄŋ ɛ gyaŋ.
52003012	Dɛɛ fane nyi de Gbeŋgyoo Yesu waa yela ɛ balaŋ kegyae keŋ ke doo ɛ man nideli, na ɛ ke nyiŋ gyae dↄŋa na balaŋ pou, ŋgba mena keŋ daa mↄ ne gyae ŋon nɛ.
52003013	De Gbeŋgyoo Yesu waa desina ɛ konↄↄse man, na wee keŋ ŋon na balaŋ baŋ pou Wurubuarɛ be desina wↄ see fa ↄ wose nɛ baa kↄŋ na, ɛ ke yɛɛ balaŋ baŋ ayimɛɛ na nombiikum kamasɛ be doo ɛ man ya de kya Wurubuarɛ ŋonaŋ siaman.
52004001	De tebia, nombia ŋan be kaa mɛɛ gyae maa yako ŋon yɛna nyi, da wola ŋon mena keŋ yaa kyaa na ɛ kekyaabii na ɛ nombia ayɛɛsa pou kenyiŋ gyoo Wurubuarɛ sia, ŋgba mena keŋ ɛ be taŋ wulaa ɛ ne yɛɛ nɛ. Dɛɛ waase ŋon lee de Gbeŋgyoo Yesu yele man nyi, ɛ kyaŋ ke keŋkeŋ na ɛ ke yɛɛ kela mena gba.
52004002	Nawolo nyi ɛ gyeŋ nombia ŋan dↄↄ tɛɛ de Gbeŋgyoo Yesu Kristo doŋ dↄↄ wola ŋon nɛ.
52004003	Wurubuarɛ kegyaebii yɛna nyi ɛ na mo ayimɛɛ wuu ɛ wose ya, na ɛ ka lese ɛ wose lee kafoŋ nombia man.
52004004	Ɛ man walaŋ kamasɛ waa gyeŋ mena keŋ waa tela ↄ wose nideli lee gbɛɛ kamasɛ man, ŋgba mena keŋ na gyoo Wurubuarɛ sia te ke dana obuo mↄ nɛ.
52004005	Ɛ na yɛɛ kewↄlɛɛ nombia ŋgba mena keŋ balaŋ baŋ bↄↄ gyeŋ Wurubuarɛ ya ne yɛɛ nɛ ya.
52004006	Mena ke mↄ te ŋolo na yɛɛ ↄ dↄↄ nombiikum yaa ↄ na ŋere e do ya. Walaŋ kamasɛ ŋon ↄ ne yɛɛ mena nombiakumɛɛ kɛŋa pou na, de Gbeŋgyoo Wurubuarɛ waa wↄŋ ↄtenate deŋele ŋgba mena keŋ dↄↄ wulaa yako ŋon te dↄↄ faree ŋon nɛ.
52004007	Nawolo nyi Wurubuarɛ te baake daa kↄŋ ↄ gyaŋ nyi de kaa yɛɛ ayimɛɛ nombia ya, mↄna ↄ baake daa bo nyi de kaa yɛɛ balaŋ baŋ ayimɛɛ be doo ba wose man ya.
52004008	Mena dↄↄ walaŋ kamasɛ ŋon ↄ bɛɛ mena kawola kei na, na deniwalaŋ nombia te ↄ bɛɛwↄ ya mↄna Wurubuarɛ ŋon ↄ ba mo ↄ feliŋ do ɛ man nɛ nombia yaa ↄ bɛɛwↄ.
52004009	Nɛnɛɛ lee ɛmɛɛ na ɛ tebia dↄŋa kegyae wose man nombia dↄↄ, tekaboena nyi dɛɛ bese ŋmarase ke man kolo yelee ŋon bela ya, nawolo nyi Wurubuarɛ te wulaa wola ŋon nyi yaa gyae dↄŋa.
52004010	Ke yɛɛ ampaŋ nyi ɛ wulaa ɛ ne gyae ɛ tebia Kristotena baŋ be kyaa Masedonia tɛɛle keŋ pou dↄↄ nɛ. Mↄna de tebia, dɛɛ waase ŋon bo nyi yaa yɛɛ kela mena.
52004011	Ɛ yɛɛ kakyeŋ na ɛ ke kyaa wosefɛɛreŋ man, na ɛ man walaŋ kamasɛ ke nyii na ↄ wui. Ɛmɛɛ gbagba ɛ kyaŋ ɛ wose yɛɛ tom, ŋgba mena keŋ dↄↄ wulaa wola ŋon nɛ.
52004012	Ɛ yɛɛ mena na, ɛ be gyae ɛ ka mo ɛ wose lↄ ŋolo dↄↄ ya. Kei gyae ke yela balaŋ baŋ bↄↄ kpuɛ na ŋon ya nɛ ke bu ŋon.
52004013	De tebia, lee balaŋ baŋ bↄↄ yekee nɛ wose man nombia dↄↄ, dↄↄ ne gyae ɛ ke kyaa ditiŋtɛɛ man na ɛ ka yeyɛɛ ŋgba balaŋ baŋ be loo be gyakaa kolo dↄↄ nɛ ya.
52004014	Dɛɛ lɛɛ di nyi Yesu yeŋawↄ te Wurubuarɛ gyuusu e lee yeŋ man. Mena ke mↄ te dɛɛ lɛɛ di nyi wee keŋ Yesu waa bese kↄŋ na, Wurubuarɛ waa gyuusu baŋ pou bↄↄ lɛɛ e di pɛte bↄↄ yem nɛ lee yeŋ man na baa kpu na e.
52004015	De Gbeŋgyoo Yesu nombia ŋan ↄ ba wolo te dɛɛ yako ŋon nɛ yɛna nyi wee keŋ waa bese kↄŋ nɛ, daa baŋ dↄↄ kaa te de sɛɛ de kyaa nyeedoŋ man nɛ, dↄↄ gyae dɛɛ taŋgbɛɛ baŋ bↄↄ yekee nɛ foŋ gyu ke gyaŋee na e ya.
52004016	Nawolo nyi de Gbeŋgyoo Yesu gbagba waa mo yeesa dinaa kolosi lee adido kↄŋ, te Wurubuarɛ kpilale kegyia ŋon mↄ waa mo yeesa kolosi, na baa wola Wurubuarɛ kaberɛ keŋ. Dekↄŋ mena na, balaŋ baŋ bↄↄ lɛɛ e di pɛte bↄↄ yem nɛ, baŋ ne gyae la baa taŋgbɛɛ foŋ lee yeŋ man.
52004017	Kenaŋ wↄle na, daa baŋ de sɛɛ de kyaa nyeedoŋ man debaŋ kenaŋ nɛ, baa mo daa na wↄ pou gyu adido ŋↄma man, na de kaa gyaŋee na de Gbeŋgyoo Yesu na daa na e ke kyaa kekpaakekpaa.
52004018	Mena dↄↄ ɛ mo mena nombia kɛŋa do dↄŋa kakyeŋ.
52005001	De tebia, bɛɛ tekaa hia nyi ŋolo waa bese ŋmarase kolo lee debaŋ yaa wee keŋ mena nombia kɛŋa gyae kekↄŋ nɛ wose man nombia fa ŋon bela ya.
52005002	Nawolo nyi ɛmɛɛ gbagba ɛ gyeŋ nyi wee keŋ de Gbeŋgyoo Yesu waa bese kↄŋ nɛ, gyae ke yɛɛ bo ŋgba mena keŋ ŋmɛɛlate ne kↄŋ nelim nɛ.
52005003	Debaŋ keŋ balaŋ baa yako nyi, "De kyaa wosefɛɛreŋ man, te de wↄe mↄ bɛɛ lↄ daa ya nɛ," mena debaŋ kenaŋ te kayeyɛɛ dinaa gyae kaa futaa wↄ, ŋgba mena keŋ kadoŋee ne futaa fulute nɛ. Dekↄŋ mena na, be man ŋolo na ŋolo be gyae waa tale lese ↄ wose lee mena kayeyɛɛ kenaŋ man ya.
52005004	Mↄna de tebia, ɛmɛɛ ba tekaa doo ditiŋtɛɛ man, na wee kenaŋ kaa futaa ŋon ŋgba ŋmɛɛlate nɛ ya.
52005005	Nawolo nyi ɛ popou yɛɛ keŋmaŋee man balaŋwↄ, te ɛ doo keŋmaŋee kenaŋ man. Dↄↄ tekaa yɛɛ ditiŋtɛɛ man balaŋ baŋ be dↄŋ ditiŋtɛɛ man nɛ ya.
52005006	Mena dↄↄ ɛ na yeli dee doo wolee da wose, ŋgba mena keŋ baale ne yɛɛ ne ya. Mↄna ɛ yela dee doo da wose dↄↄ na dɛɛ deke nideli.
52005007	Nawolo nyi baŋ bee doo nɛ ne doo bo nelim, te baŋ mↄ bɛɛ dɛɛse nɛ ne dɛɛse bo balinↄↄ.
52005008	Mↄna keŋ daa doo keŋmaŋee man dↄↄ, ɛ yela dɛɛ kɛɛ da wose dↄↄ nideli na dɛɛ mo da kelɛɛdi na de balaŋ kegyae mo yɛɛ nyeele pampasaŋ mo gyee da wose ŋgba yoonↄↄtena nɛ, na dɛɛ mo da nyeekelɛɛ keŋ dↄↄ de loo gyakaa nɛ wuu da nyeeya dↄↄ ŋgba nyeele kotↄtↄↄ nɛ.
52005009	Nawolo nyi Wurubuarɛ te baake daa nyi waa naase daa diyem ya, mↄna ↄ baake daa bo nyi dɛɛ ta de Gbeŋgyoo Yesu Kristo dↄↄ nyiŋ nyeekelɛɛ.
52005010	Ŋon de Gbeŋgyoo Yesu yeŋa la fa daa, mena dↄↄ nyi de kyae na de sia yaa da yeŋae koraŋ na, daa na e pou dɛɛ kyaa.
52005011	Mena dↄↄ ɛ kolosi fa dↄŋa na ɛ ka do dↄŋa kakyeŋ, ŋgba mena keŋ ɛ ne taŋ yɛɛ nɛ.
52005012	De tebia, nɛnɛɛ dɛɛ waase ŋon bo nyiaa, balaŋ baŋ de Gbeŋgyoo ba lese wↄ nyi baa yɛɛ ɛ siamantena, te bɛɛ yɛɛ ba tom na kakyeŋ kolosi fa ŋon nɛ, ɛ bu wↄ nideli.
52005013	Ɛ gyae wↄ na ɛ ke bu wↄ nideli lee ba tom keŋ bɛɛ yɛɛ nɛ dↄↄ, na ɛ ke kyaa wosefɛɛreŋ man na dↄŋa.
52005014	De tebia, dee kolosi fa ŋon nyiaa, ɛ kolosi fa kebↄŋaletena baŋ. Ɛ kolosi do baŋ gyakoloŋ dana wↄ nɛ. Ɛ kyↄ baŋ bↄↄ dana doŋ ya nɛ, na ɛ ke nyiŋ konↄↄ fa walaŋ kamasɛ.
52005015	Ɛ kɛɛ nyi ŋolo na ŋolo na mo dukum tↄ dukum kom ya, mↄna ɛ yɛɛ deeli fa dↄŋa na balaŋ pou debaŋ kamasɛ.
52005016	Ɛ kyaa gyoŋ man debaŋ kamasɛ.
52005017	Ɛ fane debaŋ kamasɛ.
52005018	Ɛ do Wurubuarɛ nↄↄ abↄↄ pou man debaŋ kamasɛ. Mena nombia kɛŋa te Wurubuarɛ ne gyae nyi yaa yɛɛ, nawolo nyi ɛmɛɛ na de Gbeŋgyoo Yesu Kristo yɛɛ dokoloŋ.
52005019	Ɛ na ko Wurubuarɛ feliŋ ŋon ↄ ba mo do ɛ man nɛ nↄↄ ya.
52005020	Ɛ na lɛɛ Wurubuarɛ nombia ŋan ↄ be tɛɛ wa akpeŋkpeŋgyↄↄra dↄↄ kolosi nɛ aŋmaareŋ ya.
52005021	Mↄna ɛ gyoo nombia pou man kɛɛ, na ɛ ke kyaŋ ŋan dei nɛ man nideli.
52005022	Ɛ wↄŋ ɛ wose lee nombiikum kamasɛ man.
52005023	Dɛɛ sola Wurubuarɛ ŋon ↄ yɛɛ wosefɛɛreŋ Wurubuarɛ e nɛ, nyi waa gberaa ɛ wose ayimɛɛ pou leki na waa yela ɛ gbɛɛneŋ ka tenee keŋ nombiikum daale na doo ɛ man ya, mo kelii wee keŋ de Gbeŋgyoo Yesu Kristo waa bese kↄŋ nɛ.
52005024	Wurubuarɛ ŋon ↄ be baake ŋon nɛ, waa yela kekↄŋ mena nawolo nyi ↄ ne di ↄ nombia dↄↄ.
52005025	De tebia, ɛ fane fa daa mↄ.
52005026	Ɛ do de tebia Kristotena baŋ pou nↄↄ nideli.
52005027	Mɛɛ waase ŋon de Gbeŋgyoo yele man nyiaa, ɛ kala tↄne kei fa ɛ tebia Kristotena baŋ pou.
52005028	De Gbeŋgyoo Yesu Kristo waa mo ↄ bɛrɛɛ boele ɛ popou na waa seŋ ɛ wↄle.
53001001	Tↄne kei lee maŋ Pↄↄl na Silase na Timoti gyaŋ. Dɛɛ ŋmarase ke dee yelee ɛmɛɛ Kristotena baŋ ɛ kyaa Tesalonika donↄↄ man, te ɛ yɛɛ de kya Wurubuarɛ na de Gbeŋgyoo Yesu Kristo balaŋwↄ nɛ.
53001002	De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon na baa fa ŋon wosefɛɛreŋ.
53001003	De tebia, kaboena nyi wee na wee na dɛɛ do Wurubuarɛ nↄↄ lee ɛmɛɛ dↄↄ ŋgba mena keŋ kaboena nɛ. Nawolo nyi ɛ kelɛɛdi keŋ na bee kpu, te walaŋ kamasɛ mↄ balaŋ kegyae keŋ ↄ dana fa ↄ dↄↄ nɛ na bee kpu.
53001004	Lee mena dↄↄ dɛɛ tale gyↄ de konↄↄ kolosi ɛ wose man nombia Wurubuarɛ balaŋ man yenaŋ kamasɛ. Nawolo nyi ɛ kayeyɛɛ na ɛ diyem kena pou man koraŋ na, ɛ ne yɛɛ kakyeŋ seŋ ɛ kelɛɛdi man.
53001005	Kɛŋa pou na lese la wola nyiaa, Wurubuarɛ ne di ↄ nombia na ke gbɛɛ bo. Kei gyae ke yela ɛ ke kaboena Wurubuarɛ gyoori keŋ dↄↄ ɛ ne naa diyem nɛ man kagyoo.
53001006	Wurubuarɛ ne di ↄ nombia na ke gbɛɛ, mena dↄↄ waa tↄ balaŋ baŋ bɛɛ naase ŋon diyem nɛ kom,
53001007	na waa yela daa baŋ de yɛɛ ↄ balaŋwↄ te dɛɛ naa diyem nɛ ke fɛɛfo wee keŋ de Gbeŋgyoo Yesu na ↄ kpilala baŋ be dana doŋ te boalaŋ gyae ke kilisiwↄ lee adido kↄŋ nɛ.
53001008	Wurubuarɛ waa wↄŋ balaŋ baŋ bↄↄ gyeŋ e ya, te be ta mo de Gbeŋgyoo Yesu nyeedoŋ nombia ŋan yɛɛ kolo ya nɛ deŋele.
53001009	Waa wↄŋ mena balaŋ benaŋ deŋele, na baa naa diyem kekpaakekpaa. Keŋ kpuɛ bela yɛna nyi, waa lese wↄ lee de Gbeŋgyoo Yesu na ↄ gyoori dinaa keŋ man.
53001010	Debaŋ kenaŋ man keŋ waa bese kↄŋ nɛ, ↄ balaŋ baŋ Wurubuarɛ be baake wↄ te ↄ be desina wↄ see fa ↄ wose nɛ baa lese ↄ yele adido, na baŋ pou bↄↄ lɛɛ e di nɛ ke kɛlɛɛ e. Ɛmɛɛ mↄ ɛ ke kpu na wↄ, nawolo nyi ɛ lɛɛ nombia ŋan dↄↄ yako ŋon nɛ di.
53001011	Lee mena nombia kɛŋa dↄↄ te dɛɛ fane fa ŋon debaŋ kamasɛ nɛ. Dɛɛ sola Wurubuarɛ nyi waa yela ɛ ke kaboena ↄ kebaake keŋ ↄ be baake ŋon nɛ, na waa fa ŋon doŋ na ɛ ka mo tↄↄle nombia kpaakpaa ŋan pou ɛ ne gyae ɛ ke yɛɛ nɛ. Na ɛ ke tale yɛɛ tom keŋ ɛ ne yɛɛ nɛ kelii ↄto lee mena keŋ ɛ ne lɛɛ e di nɛ dↄↄ.
53001012	De kↄŋ mena na, de Gbeŋgyoo Yesu yele gyae ka koro adido. Balaŋ baa naa ↄ gyoori keŋ, te Yesu dↄↄ ɛmɛɛ mↄ ɛ yele gyae ka lee. Lee de kya Wurubuarɛ, na de Gbeŋgyoo Yesu Kristo bɛrɛɛ keŋ bↄↄ mo boele ŋon dↄↄ, baa yela kekↄŋ mena.
53002001	Me tebia, lee de Gbeŋgyoo Yesu Kristo kabese kↄŋ na mena keŋ waa yilaa de popou mena wee kenaŋ nɛ man nombia yaa mɛɛ gyae maa lese wola ŋon nideli nɛ.
53002002	Balaŋ baale dↄŋ bɛɛ yako nyiaa, de Gbeŋgyoo Yesu taŋ ke kↄŋ. Mena dↄↄ dɛɛ sola ŋon bo nyi, ɛ na yele mena nombia kɛŋa ke yela ɛ wↄe kelↄ ŋon ya. Nnɛ balaŋ baale te di dekara nyi daa kpa Wurubuarɛ feliŋ ŋon yako na daa nombia kɛŋa te daa mↄ kaa yako ŋon yaa daa gbagba yako na ŋon nombia kɛŋa yaa daa gbagba ŋmarase na tↄne yelee ŋon nyi Yesu taŋ ke kↄŋ.
53002003	Ɛ na yeli ŋolo ka beo ŋon lee gbɛɛ kamasɛ man ya. Nawolo nyi pɛna wee dinaa kenaŋ kekↄŋ na, balaŋ baa koro seŋ tia Wurubuarɛ. Mena ke te baa lese walaŋ ŋon ↄ bee di mmaraase dↄↄ ya nɛ debↄↄ pɛna wee kenaŋ kelii. Ŋon yɛna walaŋkum ŋon boalaŋ man te waa doo kekpaakekpaa nɛ.
53002004	Waa gyina ↄ wose adido, na waa koro seŋ tia Wurubuarɛ na kpene kamasɛ keŋ balaŋ na som nɛ. Waa kaa kyaa Wurubuarɛ ↄsom deni dinaa keŋ man, na waa yako nyi ŋon yɛna Wurubuarɛ.
53002005	Ɛ bɛɛ tↄↄse nyi debaŋ keŋ me kyaa ɛ gyaŋ na, mɛɛ kyaa yako ŋon mena nombia kɛŋa yee?
53002006	Mↄna nɛnɛɛ ɛ gyeŋ kpene keŋ be kyaŋ e dↄↄse dↄↄ te ↄ te kↄŋa ta ya. Debaŋ keŋ Wurubuarɛ ba see e nyi waa kↄŋ nɛ de lii na, waa kↄŋ.
53002007	Balaŋ taŋ ke fiasɛɛ bɛɛ lee Wurubuarɛ wↄle yɛɛ nombiakumɛɛ weese. Mↄna pɛna nombii keŋ mↄↄ yako ŋon nyi gyae kekↄŋ nɛ ke kↄŋ na, kaboena nyi Wurubuarɛ waa lese walaŋ ŋon ↄ ne tↄ ke gbɛɛ nɛ.
53002008	Kenaŋ wↄle na te baa lese walaŋ ŋon ↄ bee di mmaraase dↄↄ ya nɛ debↄↄ. De Gbeŋgyoo Yesu nↄↄman weesɛɛ te waa mo feefu e ko, na waa mo ↄ gyoorobiiri keŋalakee keŋ wↄlɛɛ e kekpaakekpaa.
53002009	Walaŋ ŋon ↄ bee di mmaraase dↄↄ ya na, waa mo ↄbↄnsam doŋ bo kↄŋ. Waa kaa beo yɛɛ gyakoloŋ nombia na nombia dinaana burum.
53002010	Waa mo nombiakumɛɛ kamasɛ beo baŋ pou baa yeŋ leki nɛ. Baa yeŋ leki kekpaa nawolo nyi ba te bɛɛ nyi bↄↄ lɛɛ nombia ŋan ŋe doo na ŋe gbɛɛ, ŋan gyae ke yela Wurubuarɛ ke lɛɛ ba nyee nɛ do ya.
53002011	Lee mena dↄↄ Wurubuarɛ te yeli akɛrɛɛ nombia te kaa gyoo be man, te akɛrɛɛ nombia ŋaageŋ te bɛɛ lɛɛ di.
53002012	Mena dↄↄ Wurubuarɛ waa bu balaŋ baŋ pou ba te lɛɛ anokoare nombia ŋan di ya, te bɛɛ gyae akɛrɛɛ nombia bo nɛ fↄↄ.
53002013	Mↄna ɛmɛɛ de tebia baŋ de Gbeŋgyoo Yesu ne gyae ŋon nɛ dↄↄ, kaboena nyi debaŋ kamasɛ na dɛɛ fane fa Wurubuarɛ karaŋ lee ɛ dↄↄ. Nawolo nyi Wurubuarɛ wulaa lese ŋon see leenaŋ kewalaŋ keŋ nyi waa lɛɛ ɛ nyee. Wurubuarɛ tɛɛwↄ ↄ feliŋ ŋon doŋ man te ↄ desina ŋon see, nawolo nyi ɛ lɛɛ nombia ŋan ŋe doo na ŋe gbɛɛ nɛ di.
53002014	Ŋon Wurubuarɛ tɛɛ la nyeedoŋ nombia ŋan dɛɛ yako nɛ dↄↄ baake ŋon kↄŋ nyeedoŋ kei man, na ɛ ke nyiŋ gbɛɛ gyoo de Gbeŋgyoo Yesu Kristo gyoori keŋ man.
53002015	De tebia, lee mena dↄↄ ɛ seŋ keŋkeŋ na ɛ ke kyaŋ de nombia ŋan dɛɛ wola ŋon nɛ, na ŋan dee kolosi fa ŋon nɛ, na ŋan dↄↄ ŋmarase yelee ŋon nɛ man nideli.
53002016	De kya Wurubuarɛ ne gyae daa, te ↄ tɛɛwↄ ↄ bɛrɛɛ keŋ dↄↄ do daa kakyeŋ kekpaakekpaa, te ↄ faa daa loo kegyakaa kpaakpaate. Dɛɛ solo nyi de Gbeŋgyoo Yesu Kristo gbagba na de kya Wurubuarɛ,
53002017	baa do ŋon kakyeŋ na baa fa ŋon doŋ na ɛ ke tale yɛɛ abↄↄ kpaakpaa lee ɛ kekolosi na ya abↄↄ ayɛɛsa pou man.
53003001	De tebia, nombia ŋan be kaa mɛɛ gyae maa yako ŋon yɛna nyi ɛ fane fa daa, na de Gbeŋgyoo Yesu nombia ŋan ke nyiŋ gbɛɛ yaasee bileŋbileŋ na balaŋ ke lɛɛ ŋa di obuo man ŋgba mena keŋ ɛ be lɛɛ ŋa di obuo man nɛ.
53003002	Ɛ bese fane nyi Wurubuarɛ waa lese daa lee nombiakumɛɛ na balaŋ kumɛɛ nyiŋmaa man, nawolo nyi na balaŋ pou lɛɛ na Wurubuarɛ di ya.
53003003	Wurubuarɛ yɛɛ walaŋ ŋon ↄ ne di ↄ nombia dↄↄ, mena dↄↄ waa do ŋon doŋ na waa kɛɛ ɛ dↄↄ keŋ nyi ɛ ba gyoo walaŋkum ŋon nyiŋmaa man ya.
53003004	Dɛɛ lɛɛ di lee de Gbeŋgyoo Yesu yele man nyi ɛ ne yɛɛ nombia ŋan dↄↄ wola ŋon nɛ. Te dɛɛ lɛɛ di mↄ nyi ɛ ke yɛɛ mena kelii ↄto.
53003005	Dɛɛ sola de Gbeŋgyoo nyi waa desina ɛ konↄↄse na ɛ ka gyeŋ kegyae keŋ Wurubuarɛ ne gyae ŋon nɛ, na ɛ ke nyiŋ konↄↄ seŋ kayeyɛɛ man ŋgba mena keŋ Kristo mↄ be nyiŋ konↄↄ seŋ nɛ.
53003006	De tebia, dɛɛ faree ŋon lee Yesu Kristo yele man nyiaa, Kristobaale kamasɛ ŋon ↄ yɛɛ kebↄŋalete e te ↄ nombia ayɛɛsa mↄ bɛɛ kyaa na nombia ŋan dↄↄ wola ŋon ya nɛ, ɛ wↄŋ ɛ wose lee mena walaŋ ŋonaŋ man.
53003007	Ɛmɛɛ gbagba ɛ gyeŋ mena keŋ kaboena nyi yaa kasee daa, nawolo nyi debaŋ keŋ de kyaa ɛ gyaŋ nɛ da te yɛɛ kebↄŋale ya.
53003008	Mena mↄ te de te di ŋolo weenɛɛ yakaa keŋ nyi da te tↄ e kom ya. Mↄna de yase de sia kyaŋ da wose yɛɛ tom nideli nelim na ka weese, na dↄↄ nyiŋ bese kasolↄ ɛ man ŋolo dↄↄ ya.
53003009	Ka te yɛɛ nyi gbɛɛ be doo keŋ nyi dɛɛ lɛɛ kolo lee ɛ gyaŋ bo dↄↄ te de yɛɛ tom mena ya, mↄna de yɛe mena na kabese kolo kekasee fa ŋon na ɛ ke nyiŋ kasee daa.
53003010	Debaŋ keŋ de kyaa ɛ gyaŋ koraŋ na de faa ŋon mmaraa nyiaa, "Nyi akpaa ŋolo bɛɛ gyae nyi waa yɛɛ tom ya nɛ, tekaboena nyi waa di ya."
53003011	De te nyii nyi ɛ man balaŋ baale dↄŋɛɛ keŋ bↄↄ ne yɛɛ tom daale ya. Be dↄŋ bo bɛɛ do be nↄↄse balaŋ nombia man.
53003012	Mena dↄↄ dɛɛ faree mena balaŋ benaŋ te dɛɛ do wↄ kakyeŋ de Gbeŋgyoo Yesu Kristo yele man nyiaa, baa tisi kyaa ba mokↄↄ dↄↄ na baa yɛɛ tom na baa nyiŋ kolo do be nↄↄman.
53003013	De tebia, ɛmɛɛ dↄↄ ɛ na yela nombia kpaakpaa keyɛɛ ke takaa ŋon ya.
53003014	Akpaa ŋolo te di de nombia ŋan doo tↄne kei man dↄↄ ya nɛ, ɛ mo ɛ sia gyakaa ↄ dↄↄ na ɛ ke wↄŋ ɛ wose lee ↄ man, na desɛŋ kenyiŋ kyaŋ e.
53003015	Mↄna ɛ na kɛɛ e nyi ↄ yɛɛ ɛ kↄlare e ya, ɛ faree e ŋgba ɛ dↄↄ Kristobaale nɛ.
53003016	Nɛnɛɛ dɛɛ fane nyi Yesu Kristo ŋon ↄ yɛɛ wosefɛɛreŋ Gbeŋgyoo e nɛ, waa fa ŋon wosefɛɛreŋ abↄↄ pou man debaŋ kamasɛ na waa kpu na ɛ popou.
53003017	Maŋ Pↄↄl gbagba moona me nyiŋmaa ŋmarase nↄↄkado tↄne kei mee yelee ŋon nɛ. Mena keŋmarase kei te mɛɛ ŋmarase me tↄna pou man lese wola nyi maŋ ŋmarase la.
53003018	De Gbeŋgyoo Yesu Kristo waa mo ↄ bɛrɛɛ boele ɛ popou na waa seŋ ɛ wↄle.
54001001	Tↄne kei lee maŋ Pↄↄl gyaŋ. Da nyeelɛɛre Wurubuarɛ na de Gbeŋgyoo Yesu Kristo ŋon dↄↄ de loo gyakaa nɛ, lese na maŋ nyi maa yɛɛ Kristo kpilale.
54001002	Mɛɛ ŋmarase tↄne kei mee yelee nyaŋ Timoti ŋon lee Yesu Kristo kelɛɛdi man dↄↄ te n ba bese me bu gbagba nɛ. Mɛɛ fane nyi de kya Wurubuarɛ na de Gbeŋgyoo Yesu Kristo baa mo be bɛrɛɛ boele neŋ, na baa wii n waraŋase na baa fa neŋ wosefɛɛreŋ.
54001003	Ŋgba mena keŋ mee gyu Masedonia tɛɛle man te mↄↄ do neŋ kakyeŋ nyi nya kyaa Efeso donↄↄ man nɛ, mena yaa mɛɛ gyae nyi n ke kyaa botↄↄ. Na n ke tↄ balaŋ baŋ be kyaa Efeso botↄↄ bɛɛ wola akɛrɛɛ kawola Kristo ↄsom keŋ man nɛ nyi baa tina ŋa yela bileŋ.
54001004	Yako wↄ nyi be na wↄlɛɛ debaŋ na beneŋ beneŋ ŋↄla kegyↄ, na be naanaↄ kalola kegyakaare nombia kawola ya. Nawolo nyi kɛŋa pou na mo aŋmaareŋ bo kↄŋ, te ŋe bee yeli balaŋ ke yɛɛ Wurubuarɛ kegyaebii ya. N lɛɛ Wurubuarɛ di na te nyaŋ ke tale yɛɛ ↄ kegyaebii.
54001005	Keŋ dↄↄ te mɛɛ yako neŋ mena nombia kɛŋa yɛna nyiaa, mɛɛ gyae nyi kegyae keŋ ba lee konↄↄ kpaakpaa man nɛ, na konↄↄ man nombia kpaakpaa na Kristo kelɛɛdi kpaakpaate keŋ ke doo Kristo walaŋ kamasɛ man.
54001006	Balaŋ baale ta yoo gbɛɛ lee abↄↄ kpaakpaa kɛŋa man te ba gyoo afa kumɛɛ keyↄↄ.
54001007	Bɛɛ gyae nyi baa bese Wurubuarɛ mmaraa wolala, mↄna kpene keŋ baŋ gbagba ne kolosi na nombia ŋan dↄↄ ba seŋɛɛ keŋkeŋ bee kolosi nɛ bↄↄ gyeŋ ŋe man ya.
54001008	Da gyeŋ nyi mmaraa dei. Akpaa ŋolo de di ke dↄↄ nideli na ke dei fa e.
54001009	Da gyeŋ mↄ nyi ba te yɛɛ mmaraa bo fa balaŋ kpaakpaa ya. Mↄna be yɛɛ ke bo fa baŋ bↄↄ ne di mmaraase ŋan dↄↄ ya, na baŋ bↄↄ ne yↄkↄse ba wose ya, na baŋ bↄↄ gyeŋ Wurubuarɛ ya na nombiakumɛɛyɛɛra na baŋ ayimɛɛ doo ba wose man na baŋ bↄↄ ne sila Wurubuarɛ gbɛɛneŋ ya, na baŋ bɛɛ koe be kyaↄ yaa be naↄ nɛ na baŋ mↄ bɛɛ koe balaŋ nɛ,
54001010	na kafoŋtena na baala baŋ bee doo na dↄŋa, na baŋ bɛɛ mo balaŋ gyae kↄba, na akɛrɛɛtena na baŋ bɛɛ beo kaŋ ntamse, na kpene kamasɛ keŋ bɛɛ kyaa na kawola kpaakpaate keŋ ya nɛ.
54001011	Mena kawola kpaakpaa kei kyaawↄ na nyeedoŋ nombia kpaakpaa ŋan Wurubuarɛ ba mo do me nyiŋmaa man nyi maa kolosi fa balaŋ nɛ. Kawola kpaakpaa kei lee Wurubuarɛ doŋte ŋon balaŋ na lese ↄ yele nɛ gyaŋ.
54001012	Mɛɛ fa de Gbeŋgyoo Yesu Kristo ŋon ↄ be fa maŋ doŋ kei nyi maa yɛɛ ↄ tom nɛ karaŋ. Mɛɛ fa e karaŋ ŋgba ↄ be kɛɛ maŋ nyi me yɛɛ walaŋ kpaakpaa e, te ↄ ba lese maŋ nyi me kaboena nyi maa yɛɛ ↄ tom keŋ ↄ ba mo do maŋ me nyiŋmaa man nɛ.
54001013	Gyaŋgba keŋ na me kolosi mmusuo nombia tia Yesu, te me naase ↄ kaseela baŋ diyem te me kↄla wↄ mↄ. Mↄna kɛŋa pou wↄle na Wurubuarɛ wii me waraŋase, nawolo nyi na mↄↄ gyeŋ keŋ mɛɛ yɛɛ nɛ ya te ma te lɛɛ Kristo mↄ di ya.
54001014	De Gbeŋgyoo Yesu Kristo moo ↄ bɛrɛɛ keŋ boele maŋ nideli, te ↄ yela me lɛɛ e di te ↄ moo ↄ kegyae keŋ do me man.
54001015	Kei yɛna anokoare nombii keŋ kaboena nyi walaŋ kamasɛ waa lɛɛ di. Nombii kenaŋ yɛna nyi, Kristo Yesu kↄŋae tɛɛle kei dↄↄ ↄ kaa lɛɛ nombiakumɛɛyɛɛra nyee. Maŋ Pↄↄl gba yɛna nombiakumɛɛyɛɛra pou nyee.
54001016	Mↄna lee mena nombii kei dↄↄ te Wurubuarɛ wii me waraŋase, na Yesu Kristo ke nyiŋ ta maŋ nombiakumɛɛyɛɛra pou nyee kei dↄↄ lese ↄ konↄↄ keŋ ↄ dana nɛ wola. Na ka ke yɛɛ kekasee nombii fa balaŋ baŋ pou baa kaa lɛɛ e di na baa nyiŋ nyeedoŋ kekpaa keŋ nɛ.
54001017	Ɛ yela dɛɛ kɛlɛɛ e nyi, "Nyaŋ nyaageŋ yɛna Wurubuarɛ na gyoo ŋon n kyaa kekpaakekpaa. Nyaŋ yɛna Wurubuarɛ ŋon n bɛɛ yem ya, te ŋolo mↄ bɛɛ naa neŋ na ↄ sia fonɛɛ ya. Nyaŋ nyaageŋ yɛna Wurubuarɛ ŋon n kaboena nyi baa mo obuo na gyoorobiiri fa neŋ kekpaakekpaa. Amɛn."
54001018	Me bu Timoti, nombia ŋan mↄↄ mo do n nyiŋmaa man, na ŋan Wurubuarɛ akpeŋkpeŋgyↄↄra be wulaa yako see lee n wose man nɛ, mena nombia ŋenaŋ pou yɛɛ dokoloŋ. Mena dↄↄ mo nombia ŋenaŋ tela ŋgba yoo abↄↄ nɛ, na n ka mo yoo na akɛrɛɛ nombia wolala baŋ.
54001019	Na tina n kelɛɛdi na n konↄↄ man nombia kpaakpaa ŋan yela ya. Baale te bɛɛ nombia kpaakpaa kɛŋa te be yela ba Kristo kelɛɛdi keŋ mↄ wↄlɛɛwↄ.
54001020	Balaŋ benaŋ baale yɛna Hameneyose na Alɛkesanda. Me ta mo wↄ fa ↄbↄnsam nyi waa wↄŋ ba deŋela na bↄↄ tekaa kolosi mmusuo nombia tia Wurubuarɛ bela ya.
54002001	Mena dↄↄ kpene keŋ mɛɛ gyae ɛ ke taŋgbɛɛ yɛɛ yɛna nyi, mɛɛ waase ŋon nyi yaa fane fa walaŋ kamasɛ na ɛ ka sola Wurubuarɛ wosefɛɛreŋ fa wↄ. Ɛ sola Wurubuarɛ bɛrɛɛ fa wↄ, na ɛ ke fa e karaŋ lee kpene kamasɛ keŋ ↄ ne yɛɛ fa wↄ nɛ dↄↄ.
54002002	Mena mↄ te kaboena nyi yaa fane fa gyooneŋ na balaŋ baŋ pou bee di doŋ de dↄↄ nɛ, na de wↄe ke fɛɛ daa na dee nyiŋ kyaa wosefɛɛreŋ man na dee nyiŋ som Wurubuarɛ gbɛɛ kpaakpaate man lee da kekyaabii man.
54002003	Mena nombia kɛŋa deila, te ŋɛɛ gyoo da nyeelɛɛre Wurubuarɛ ŋon sia.
54002004	Nawolo nyi Wurubuarɛ ne gyae nyi waa lɛɛ walaŋ kamasɛ nyee na baa gyeŋ wa anokoare keŋ.
54002005	Wurubuarɛ dokoloŋ kooŋ kyaa la, te walaŋ dokoloŋ kooŋ mↄ doo la Wurubuarɛ na balaŋ nsana. Ŋon yɛna Yesu Kristo.
54002006	Yesu kei moona ↄ wose fa yeŋ tↄ balaŋ pou nyeeman kom lee ba dukum keŋ bↄↄ yɛɛ nɛ dↄↄ. Mena nombii kei te Wurubuarɛ yɛɛwↄ debaŋ keŋ ↄ ba see nɛ man, na kedi adansɛɛ fa balaŋ pou nyi ↄ ne gyae nyi baa nyiŋ nyeekelɛɛ.
54002007	Lee kei dↄↄ te Wurubuarɛ lese maŋ nyi maa bese ↄ kpilale, na maa yako ↄ nombia kpaakpaa ŋan fa balaŋ baŋ ba te yɛɛ Gyudatenawↄ ya nɛ. Nombia ŋan mɛɛ yako nɛ te yɛɛ dekara ya.
54002008	Mena dↄↄ mɛɛ gyae nyi baala baa gyina ba nyiŋmaase ŋan ayimɛɛ be doo ŋe man ya nɛ adido, na baa fane debaŋ kamasɛ. Be na mo baŋ na aŋmaareŋ do ba kefane man ya.
54002009	Mena mↄ te mɛɛ gyae nyi ala baa do abↄↄ ŋan kaboena nɛ, na baa desina ŋa nideli. Be na do ba nyeenyↄↄse adaose beiŋ ŋgba balaŋ yakaa nyibaŋ nɛ ya. Te be na mo kↄba abↄↄ na abↄↄ ŋan ŋa koya dana doŋ nɛ mia ba wose ŋgba mena keŋ tekaboena nɛ ya.
54002010	Mↄna baa yɛɛ nombia kpaakpaa ŋan kaboena na balaŋ baŋ bɛɛ som Wurubuarɛ nɛ.
54002011	Kaboena nyi ala baa yↄkↄse ba wose na baa kyaa yididi na baa kasee Wurubuarɛ nombia.
54002012	Mↄↄ ne fa ala gbɛɛ nyi baa wola yaa baa di doŋ baala dↄↄ ya. Kaboena nyi baa wuu be nↄↄ.
54002013	Nawolo nyi Adam te Wurubuarɛ taŋgbɛɛwↄ yɛɛ, pɛte ↄ yɛɛ Efa.
54002014	Na Adam te ↄbↄnsam beowↄ ya. Mↄna alo ŋon te ↄbↄnsam beowↄ te ↄ leewↄ Wurubuarɛ wↄle yɛɛ dukum.
54002015	Mↄna akpaa alo de kyaa ↄ kelɛɛdi man nideli na balaŋ kegyae te ayimɛɛ be doo ↄ konↄↄ man ya na, Wurubuarɛ waa lɛɛ e ↄ kalola man.
54003001	Ke yɛɛ ampaŋ nyi "Akpaa ŋolo ne gyae waa yɛɛ Kristotena kegyia na, tom kpaakpaate yaa ↄ ne gyae nɛ."
54003002	Kaboena nyi Kristotena kegyia waa yɛɛ walaŋ ŋon ↄ wose man be dana nombiikum keŋ balaŋ baa naa kolosi ya. Kaboena nyi ↄ wɛɛle dɛɛ yɛɛ dokoloŋ. Waa yɛɛ walaŋ ŋon ↄ sia doo tɛɛle man te ↄ ne tale di ↄ wose dↄↄ. Waa yɛɛ walaŋ ŋon ↄ wose man dana obuo te ↄ ne tale lɛɛ ŋↄↄla. Waa yɛɛ walaŋ ŋon ↄ ne tale wola nombia mↄ.
54003003	Ↄ na yɛɛ soloŋnyↄↄre e ya te ↄ na yɛɛ walaŋ ŋon ↄ wose ne gyae nombia mↄ ya, mↄna waa yɛɛ walaŋ ŋon ↄ woɛ. Ↄ na yɛɛ kale gyaere e ya, te ↄ na yɛɛ walaŋ ŋon ↄ sia ne yɛɛ kↄba beiŋ ya.
54003004	Waa yɛɛ walaŋ ŋon ↄ ne tale kɛɛ ↄ dekpaŋalaŋ dↄↄ nideli, te ↄ bia mↄ ne nyii ↄ dei nideli te bee bu e lee gbɛɛ kamasɛ man.
54003005	Nawolo nyi akpaa ŋolo bɛɛ tale kɛɛ ↄ dekpaŋalaŋ dↄↄ nideli ya na, sena te waa tale kɛɛ Kristotena dikpii keŋ dↄↄ nideli?
54003006	Walaŋ ŋonaŋ na yɛɛ walaŋ wↄle ↄsom keŋ man ya. Na mena ya na waa gyina ↄ wose adido na waa yala, na Wurubuarɛ ke bu e fↄↄ ŋgba mena keŋ ↄbↄnsam be yɛɛ te Wurubuarɛ be bu e fↄↄ nɛ.
54003007	Kaboena nyi balaŋ baŋ bↄↄ doo Kristo man koraŋ ya nɛ, baa baake Kristotena kegyia ŋonaŋ yele kpaakpaa, na ↄ be nyiŋ yala ↄbↄnsam kↄta man na desɛŋ kedi e ya.
54003008	Mena mↄ te kaboena nyi kegyiise baŋ bɛɛ kyↄ siamantena baŋ ↄsom keŋ man nɛ, baa yɛɛ balaŋ baŋ ba wose man dana obuo te balaŋ mↄ ne lɛɛ wↄ di nideli. Tekaboena nyi baa yɛɛ soloŋnyↄↄrawↄ ya, te be sia mↄ na yɛɛ kↄba dↄↄ beiŋ ya.
54003009	Baa mo konↄↄ kpaakpaa kyaŋ anokoare keŋ Wurubuarɛ ba lese wola wↄ lee ba kelɛɛdi keŋ man nɛ nideli.
54003010	Kaboena nyi Kristotena baa gyoo kegyiise baŋ man nideli, na baa kɛɛ nyi nombiikum kamasɛ be doo be man ya pɛna baa mo wↄ see kegyiise.
54003011	Mena mↄ te kaboena nyi be wɛɛla baa yɛɛ ala baŋ ba wose man dana obuo, te bↄↄ ne gyae balaŋ wose man nombia kekolosi ya. Kaboena nyi baa yↄkↄse ba wose lee gbɛɛ kamasɛ man, na balaŋ ke nyiŋ tale mo ba wose lↄ be dↄↄ.
54003012	Kaboena nyi kegyia wɛɛle dɛɛ yɛɛ dokoloŋ, te waa yɛɛ walaŋ ŋon ↄ ne tale kɛɛ ↄ bia na ↄ dekpaŋalaŋ dↄↄ nideli.
54003013	Kegyiise baŋ bɛɛ yɛɛ tom nideli nɛ, baa nyiŋ daseŋae kpaakpaa na baa nyiŋ doŋ mo di adansɛɛ lee ba kelɛɛdi keŋ doo Yesu Kristo man nɛ man.
54003014	Me loo gyakaa nyi be gyae ke kyare ya maa kↄŋ n gyaŋ. Te mɛɛ ŋmarase neŋ tↄne kei baa na,
54003015	nyi me dↄↄ wↄle koraŋ nɛ, tↄne kei gyae ke yela n ka gyeŋ mena keŋ kaboena nyi balaŋ baa kyaa Wurubuarɛ dekpaŋalaŋ man. Dekpaŋalaŋ kenaŋ man balaŋ yɛna Kristotena dikpii keŋ be yɛɛ Wurubuarɛ ŋon ↄ kyaa kekpaakekpaa nɛ balaŋwↄ nɛ. Anokoare keŋ Wurubuarɛ ba lese wola nɛ, Kristotena dikpii kei yɛna ka mokↄↄ na ka tuula.
54003016	Nyeekelɛɛ nombia ŋan ta tekaa yɛɛ nombia aweeseŋ dↄ ↄsom keŋ man ya nɛ, yɛɛ nombia ŋan ŋe dana yuŋ. Nombia kɛŋa te dɛɛ mo nↄↄdokoloŋ yako nyiaa, "Wurubuarɛ ta lese ↄ wose wola ŋgba deniwalaŋ nɛ. Wurubuarɛ feliŋ ŋon ta lese e wola nyi ↄ gbɛɛneŋ tenɛɛ Wurubuarɛ siaman. Wurubuarɛ kpilala baŋ naa e, te Kristotena yako ↄ wose man nombia tɛɛle kei pou dↄↄ. Balaŋ lɛɛ e di tɛɛle kei pou dↄↄ, te Wurubuarɛ moo e gyu adido gyoorobiiri man."
54004001	Wurubuarɛ feliŋ ŋon yakowↄ nideli nyiaa, tɛɛle kei da benaa kↄ ↄto na balaŋ baale baa tina Wurubuarɛ kelɛɛdi yela, na baa tei feliŋkumɛɛ na ↄbↄnsam dekarate ŋon nombia.
54004002	Mena kawola kɛŋa lee balaŋ baŋ be dↄŋɛɛ bɛɛ beo ba wose te bee dii akɛrɛɛ laŋ nɛ gyaŋ. Ba nyeeya ta yem ŋgba nyeela te ba moowↄ do boalaŋ man nyakee ŋa nɛ.
54004003	Bɛɛ tↄ balaŋ gbɛɛ nyi be na yale ya, te bɛɛ yako wↄ bela nyi be na di weenɛɛ ŋaale ya. Mↄna Wurubuarɛ yɛɛ weenɛɛ bo nyi balaŋ baŋ bɛɛ lɛɛ e di te ba gyeŋ anokoare keŋ nɛ, baa fane fa e karaŋ na baa di.
54004004	Nawolo nyi kpene kamasɛ keŋ Wurubuarɛ be yɛɛ na ke dei, te akpaa nyi de fane fa e karaŋ na tekaboena nyi dɛɛ bɛɛ ŋa ya.
54004005	Nawolo nyi Wurubuarɛ nombia ŋan na kefane keŋ te desina ŋa.
54004006	Akpaa n mo mena nombia kɛŋa wola Kristotena na, n ke yɛɛ Yesu Kristo tobaale kpaakpaate ŋon bↄↄ mo kelɛɛdi na kawola kpaakpaate keŋ n silana nɛ kɛɛle e nɛ.
54004007	Lese n wose lee ŋↄla nombia na kawola ŋan ŋↄↄ taŋ tↄnↄↄ ya nɛ man, na n ke sila Wurubuarɛ ↄsom kpaakpaate keŋ gbɛɛ nideli na ka ke male neŋ.
54004008	Nawolo nyi wose kewↄŋee dana tↄnↄↄ kyomii bo fa deniwalaŋ. Mↄna Wurubuarɛ ↄsom dana tↄnↄↄ nombia pou man, nawolo nyi kɛɛ fa nyeedoŋ gyɛŋ te kɛɛ fa nyeedoŋ kekpaakekpaa debaŋ keŋ gyae ke kↄŋ nɛ man.
54004009	Nombia kɛŋa yɛɛ ampaŋ, te kaboena nyi dɛɛ lɛɛ ŋa di nideli.
54004010	Kei dↄↄ te dɛɛ kyaŋ da wose yɛɛ tom nideli debaŋ kamasɛ, nawolo nyi de loo gyakaa Wurubuarɛ ŋon ↄ kyaa kekpaakekpaa nɛ dↄↄ. Ŋon yɛna balaŋ pou nyeelɛɛre, tuturu na balaŋ baŋ pou bɛɛ lɛɛ e di nɛ.
54004011	Wola wↄ mena nombia kɛŋa, na n ke kɛɛ nyi walaŋ kamasɛ te kasee ŋa nideli.
54004012	Na yeli ŋolo na ŋolo ke kɛɛ neŋ nyi n yɛɛ bu e ya, mↄna yela n kekolosi na n dinↄↄ na n balaŋ kegyae na n kelɛɛdi na n kekyaa keŋ ayimɛɛ be doo n wose man ya nɛ, ka bese kolo kekasee fa balaŋ baŋ bↄↄ lɛɛ Wurubuarɛ di nɛ.
54004013	Pɛte maa kↄŋ na, mɛɛ gyae nyi n ke yɛɛ kakyeŋ mo n debaŋ na n doŋ kala Wurubuarɛ nombia ŋan balaŋ man, na n ke yako wↄ nyeekelɛɛ nombia ŋan, na n kawola wↄ ŋe man nideli.
54004014	Mo Wurubuarɛ kolo anefaŋ keŋ Wurubuarɛ akpeŋkpeŋgyↄↄra be yako ke nombia, debaŋ keŋ kegyiise ba mo ba nyiŋmaase gyakaa n dↄↄ te n be nyim nɛ yɛɛ tom nideli.
54004015	Yɛɛ kakyeŋ di mena nombia kɛŋa pou dↄↄ debaŋ kamasɛ na n ka mo n wose fa ŋa, na balaŋ kenyiŋ naa n siaman kegyu na n nombia ŋan n ne yɛɛ nɛ.
54004016	Kɛɛ n dinↄↄ na n kawola man nideli. Yɛɛ kakyeŋ di ŋe dↄↄ debaŋ kamasɛ. Akpaa n yɛɛ mena na, n ke lɛɛ ɛmɛɛ na baŋ bee tei neŋ nɛ pou nyee.
54005001	Akpaa n ne kolosi na baala kegyiise nɛ, na fae wↄ ŋgba nya akoso nɛ ya mↄna kolosi na wↄ ŋgba n kyaↄ nɛ. Kolosi na tewulɛɛ mↄ ŋgba n kegyiise yaa n naabia nɛ.
54005002	Kolosi na ala kegyiise ŋgba n naↄ nɛ, na n ke kolosi na alebia ŋgba n desina nɛ, keŋ n ba gyueŋ ba wose man agyueŋ kum kamasɛ ya.
54005003	Kaboena nyi nya lese n konↄↄ man tela liala baŋ bↄↄ taŋ baŋ baa kɛɛ be dↄↄ ya nɛ, na n ka mo obuo mↄ fa wↄ.
54005004	Mↄna akpaa lialo ŋolo dana bia yaa naanasebia nɛ, kaboena nyi bia yaa naanasebia baŋ baa tela e nideli na ka lese be Wurubuarɛ ↄsom nombia ŋan bↄↄ kasee nɛ wola. Be yɛɛ mena nɛ, na bɛɛ tↄ be kyaↄ na be naanaↄ kom baa nawolo nyi mena te Wurubuarɛ ne gyae.
54005005	Lialo ŋon ↄ kyaa ↄ wose dↄↄ keŋ ↄ be dana walaŋ ŋon ↄ ne kɛɛ ↄ dↄↄ ya nɛ, ↄ na mo ↄ loo pou gyakaa Wurubuarɛ dↄↄ bo. Mena dↄↄ nelim na ka weese pou na ↄ gyakaa ↄ ne fane fa Wurubuarɛ nyi waa kɛɛ ↄ dↄↄ.
54005006	Mↄna lialo ŋon ↄ ne gyae tɛɛle kei dↄↄ gyoŋ kedi nɛ dↄↄ ↄ dↄŋ bo yakaa keŋ ↄ be dana nyeedoŋ ya.
54005007	Kolosi nombia kɛŋa fa Kristotena baŋ, na ŋolo be nyiŋ nombiikum daale yako lee ba wose man ya.
54005008	Nyi akpaa ŋolo bɛɛ tale kɛɛ ↄ loŋtona dↄↄ ya, tuturu na ŋon gbagba ↄ denimantena dↄↄ ya nɛ, na nawolo baa nyi ↄ te tina ↄ Wurubuarɛ kelɛɛdi keŋ yela. Mena walaŋ ŋonaŋ nombiakumɛɛ keyɛɛ gba kela walaŋ ŋon ↄ bɛɛ lɛɛ Kristo di nɛ ya.
54005009	Lialo ŋon ↄ te dii ta kela kulutooneŋ sↄŋotooro (60) ya na, be na kala e kpu liala dikpii keŋ man ya. Kaboena nyi waa yɛɛ alo ŋon ↄ be kyaa baale dokoloŋ gyaŋ, keŋ ↄ ta lee ↄ baale ŋonaŋ wↄle ya.
54005010	Waa yɛɛ walaŋ ŋon balaŋ na lese ↄ yele lee ↄ nombia kpaakpaa keyɛɛ man, na mena keŋ ↄ be tale kɛɛle ↄ bia nideli te ↄ ne lɛɛ ŋↄↄla te ↄ ne kɛɛ be dↄↄ nideli mↄ nɛ. Waa yɛɛ walaŋ ŋon ↄ ne lɛɛ Wurubuarɛ balaŋ te ↄ ne kɛɛ be dↄↄ nideli, te ↄ ne yɛɛ deeli fa baŋ ba wose be kyaŋ wↄ mↄ nɛ. Waa yɛɛ walaŋ ŋon ↄ ne nyiŋ debaŋ yɛɛ nombia kpaakpaa lee gbɛɛ kamasɛ man.
54005011	Liala baŋ ba te ŋmɛɛ ta ya nɛ, na kala wↄ kpu mena liala dikpii kei man ya. Nawolo nyi yale de gyↄ wↄ loo kela ba kelɛɛdi keŋ na, baa lee Yesu Kristo wↄle na be kaa yala bela.
54005012	Nyi akpaa be yɛɛ mena na, Wurubuarɛ waa bu wↄ fↄↄ nawolo nyi ba te yala ntam keŋ bↄↄ taŋgbɛɛ kaŋ fa Kristo nɛ dↄↄ.
54005013	Kenaŋ wↄle na, bɛɛ wↄlɛɛ ba debaŋ yakaa na be dↄŋ na akpaŋalaŋ akpaŋalaŋ. Kei wↄle na, bɛɛ kolosi balaŋ wose man nombia na be dana ba wose bɛɛ yɛɛ abↄↄ ŋan tekaboena nyi baa yɛɛ ya nɛ, te bɛɛ kolosi nombia ŋan tekaboena nyi baa kolosi ya nɛ.
54005014	Lee mena dↄↄ mɛɛ gyae nyi liala baŋ be yɛɛ alebiawↄ nɛ, baa yala na baa lola bia na baa kɛɛ ba akpaŋalaŋse dↄↄ nideli. Be yɛɛ mena na, de kↄlala baŋ be gyae baa nyiŋ nombiikum kamasɛ kolosi lee da wose man ya.
54005015	Nawolo nyi liala baale taŋ lee Wurubuarɛ wↄle gyu be silana ↄbↄnsam.
54005016	Nyi akpaa Kristo alo ŋolo dana liala ↄ dekpaŋalaŋ man nɛ, kaboena nyi waa kɛɛ be dↄↄ keŋ ↄ na mo wↄ lↄ Kristotena baŋ dↄↄ ya. Na Kristotena baŋ ke nyiŋ kɛɛ liala baŋ bↄↄ taŋ baŋ baa kɛɛ be dↄↄ ya nɛ dↄↄ.
54005017	Kristotena kegyiise baŋ be yɛɛ siamantenawↄ te bɛɛ yɛɛ ba tom nideli nɛ, kaboena nyi baa bu wↄ nideli. Tuturu na kegyiise baŋ bɛɛ kyaŋ ba wose kolosi Wurubuarɛ nombia ŋan te bɛɛ wola balaŋ ŋe man nideli nɛ.
54005018	Nawolo nyi Wurubuarɛ nombia ŋan ne yako daa nyiaa, "Wonembu ŋon ↄ ne tuku amↄla nɛ, bↄↄ ne bake ↄ nↄↄ ya. Mena mↄ te walaŋ ŋon ↄ ne yɛɛ tom na, kaboena nyi baa tↄ e kom."
54005019	Nyi akpaa ŋolo da mo nombiikum daale gyakaa kegyia ŋolo dↄↄ nɛ, ɛ na lɛɛ ke do ya. Gyisɛ ɛ be nyiŋ adansɛɛtena bala yaa batooro pɛna ɛ ke lɛɛ ke do.
54005020	Balaŋ baŋ bɛɛ yɛɛ nombiakumɛɛ nɛ, ɛ lese si wↄ balaŋ nsana na gyakoloŋ ke nyiŋ gyoo balaŋ akaŋ baŋ mↄ.
54005021	Mɛɛ faree neŋ nideli lee Wurubuarɛ na Yesu Kristo na ↄ kpilala baŋ ↄ ba lese wↄ nɛ siaman nyiaa, kɛɛ nyi n te di mmaraase kɛŋa dↄↄ keŋ nyi n be gyae ŋolo kela ŋolo ya.
54005022	Na barase na n nyiŋmaa ka mo gyakaa balaŋ dↄↄ bileŋbileŋ nyi n na lese wↄ nyi baa yɛɛ Wurubuarɛ tom ya, te na mo n wose do balaŋ nombiakumɛɛ ŋan bɛɛ yɛɛ nɛ man ya. Tela n wose nideli keŋ nyi n be yɛɛ nombiikum ya.
54005023	Lee n tↄↄ kawee na n kɛɛ wee bileŋbileŋ keŋ dↄↄ nɛ, na tekaa nyↄↄ loŋ kaageŋ ya mↄna nyↄↄ soloŋ kyomii kyomii.
54005024	Balaŋ baale wui nombiakumɛɛ na lee debↄↄ bileŋ pɛna baa di be nombia. Mↄna baale wui nombiakumɛɛ dↄↄ ŋa weesɛɛ bo, wↄle wↄle pɛte na lee debↄↄ.
54005025	Mena mↄ te nombia kpaakpaa keyɛɛ bɛɛ weese ya. Ŋan ŋa weesɛɛ koraŋ nɛ, ŋe gyae kaa lee debↄↄ.
54006001	Ɛmɛɛ baŋ ɛ doo balaŋ tɛɛ nɛ, ɛ mo obuo fa ɛ gbeŋgyoona lee gbɛɛ kamasɛ man. Ɛ yɛɛ mena na ŋolo be nyiŋ kolosi nombiikum lee Wurubuarɛ na de kawola keŋ wose man ya.
54006002	Nyi akpaa ŋolo ↄ gbeŋgyoo yɛɛ Kristo baale e nɛ, ↄ na kɛɛ nyi keŋ be popou yɛɛ Kristotenawↄ dↄↄ ↄ be bu e nideli ya. Keŋ gba te kaboena nyi waa mo obuo fa e nideli nawolo nyi baŋ bee di ba tom tↄnↄↄ nɛ, be yɛɛ Kristotenawↄ te bɛɛ gyae be nombia mↄ. Mena nombia kɛŋa te kaboena nyi nya wola wↄ na n ka do wↄ kakyeŋ na baa di ŋe dↄↄ.
54006003	Walaŋ kamasɛ ŋon ↄ na wola nombia kpoo ŋan ŋↄↄ ne kyaa na de Gbeŋgyoo Yesu Kristo kawola keŋ na Wurubuarɛ ↄsom nombia ya nɛ,
54006004	na mena walaŋ ŋonaŋ yɛɛ walaŋ ŋon ↄ ne gyina ↄ wose adido te ↄ ba gyeŋ daale mↄ ya. Aŋmaareŋ kum na kale nombia ŋan ŋↄↄ taŋ tↄnↄↄ ya nɛ doo la ↄ kawola keŋ man. Kɛŋa na moona nombiakumɛɛ ŋgba balaŋ kekↄla na aŋmaareŋ kelɛɛ na daaworo na ↄmanso na balaŋ katee na nyeeman ditiŋtɛɛ na dↄŋa kekↄla nɛ kↄŋ.
54006005	Mena balaŋ kɛwↄ nyeeya ta yekee, mena dↄↄ te debaŋ kamasɛ na be dana nombia bɛɛ wↄŋee na dↄŋa. Anokoare be doo be man ya. Baŋ gyeŋ nyi Wurubuarɛ ↄsom yɛɛ gbɛɛ keŋ baa mo nyiŋ kↄba.
54006006	Nyi akpaa kyomii keŋ n dana te n yela ke da gyoo n sia na, Wurubuarɛ ↄsom dana tↄnↄↄ nideli fa neŋ.
54006007	Nawolo nyi de ta mo kolo kↄŋ tɛɛle kei dↄↄ ya, mena mↄ te dↄↄ gyae dɛɛ mo kolo lee tɛɛle kei dↄↄ gyu ya.
54006008	Mↄna nyi akpaa de dana weenɛɛ na abↄↄ ŋan dɛɛ do na, kaboena nyi ŋe dɛɛ gyoo de sia.
54006009	Balaŋ baŋ bɛɛ gyae kↄba beiŋ nɛ ne yale kekɛɛsekɛɛ na ↄbↄnsam kↄta man, te ne yeli bɛɛ yɛɛ abↄↄ nkaraŋkaraŋ na be ta yoo lee Wurubuarɛ gbɛɛneŋ man na ba te wↄlɛɛ kekpaakekpaa.
54006010	Nyi walaŋ de yase ↄ sia do kↄba kegyae dↄↄ beiŋ man na, na mo e gyu dukum man. Baale te sila kↄba kegyae beiŋ kei te be tinaa ba kelɛɛdi keŋ yela, te ba moo ba wose do kayeyɛɛ dinaa man.
54006011	Mↄna nyaŋ Wurubuarɛ walaŋ dↄↄ yeu lee mena nombia kɛŋa pou man, na n ke sila nombia ŋan ŋa tenɛɛ Wurubuarɛ siaman nɛ na Wurubuarɛ ↄsom kpaakpaate, na nombia ŋan n be lɛɛ di nɛ na balaŋ kegyae na n ke yɛɛ kakyeŋ seŋ keŋkeŋ, na n ke bu n wose debaŋ kamasɛ.
54006012	Yoo keŋ n ne yoo nyi keŋ n be lɛɛ Kristo di dↄↄ nɛ, seŋ keŋkeŋ na n ke yoo ke nideli na n ke nyiŋ nyeedoŋ kekpaa keŋ. Kei dↄↄ te Wurubuarɛ lↄↄ yele baake neŋ, debaŋ keŋ n be gyuusu n nↄↄ kolosi n kelɛɛdi keŋ nombia balaŋ burum siaman nɛ.
54006013	Ma seŋɛɛ Wurubuarɛ ŋon ↄ ne fa kpene kamasɛ nyeedoŋ nɛ, na Yesu Kristo ŋon ↄ be di Wurubuarɛ nombia ŋan adansɛɛ kegyia Pↄntiↄse Pilato gyaŋ nyi ŋe yɛɛ anokoare nɛ siaman mɛɛ yako neŋ nyiaa,
54006014	kɛɛ na n kedi mmaraase kɛŋa dↄↄ. Na kyɛɛkee ŋa ya, na n ke kɛɛ nyi ŋolo mↄ be nyiŋ nombiikum daale yako lee n wose ya, kelii wee keŋ de Gbeŋgyoo Yesu Kristo waa bese kↄŋ.
54006015	Wurubuarɛ waageŋ kaboela nyi dɛɛ lese ↄ yele. Nawolo nyi ŋon waageŋ yɛna doŋ pou nyee, na gyooneŋ pou Gyoo na gbeŋgyoona pou Gbeŋgyoo. Ŋon ne gyae la waa yela Yesu Kristo kabese kↄŋ wee keŋ ŋon gbagba ba see nɛ man.
54006016	Ŋon waageŋ kyaa la kekpaakekpaa te ↄ bɛɛ yem ya, te ↄ kyaa keŋmaŋee keŋ walaŋ bɛɛ tale benaa ke ya nɛ man. Ŋon te walaŋ te naa ta e see ya, te ŋolo mↄ be gyae waa tale naa e ya. Ŋon danaana doŋ keŋ be taŋ ↄto ya, te ↄ kaboena nyi baa lese ↄ yele debaŋ kamasɛ. Amɛn.
54006017	Faree balaŋ baŋ be dana ba wose tɛɛle kei dↄↄ nɛ nyi be na gyina ba wose adido ya te be na mo be loo gyakaa abↄↄ ŋan be dana nɛ dↄↄ ya, nawolo nyi ŋↄↄ gyae ke kyaa kekpaakekpaa ya. Mↄna kaboena nyi baa mo be loo pou gyakaa Wurubuarɛ ŋon ↄ ne fa daa abↄↄ pou te ne yɛɛ daa gyoŋ nɛ dↄↄ.
54006018	Faree wↄ nyi baa yɛɛ deeli, na baa yela be deeli keyɛɛ keŋ ka bo. Baa yɛɛ wↄe na baa nyiŋ tale mo ba abↄↄ ŋan be dana nɛ ŋaale fa balaŋ.
54006019	Nyi akpaa be yɛɛ kɛŋa na, bɛɛ yɛɛ bo see ba wose wee daale. Kei man te baa tale mo nyiŋ nyeedoŋ kekpaa keŋ.
54006020	Timoti, kɛɛ kpene keŋ bↄↄ mo do n nyiŋmaa man nɛ dↄↄ nideli. Lese n wose lee afa kumɛɛ keyↄↄ na aŋmaareŋ yakaa yakaa ŋan balaŋ ne baake nyi nyansa nombia nɛ man.
54006021	Nawolo nyi balaŋ baale kpa be dana mena nyansa kei, mena dↄↄ te yeli be ta yoo lee ba kelɛɛdi man. Wurubuarɛ waa mo ↄ bɛrɛɛ boele ŋon. Amɛn.
55001001	Tↄne kei lee maŋ Pↄↄl gyaŋ. Mɛɛ ŋmarase ke mee yelee nyaŋ me bu gyaagyi Timoti. Wurubuarɛ kegyaebii man te ↄ lese maŋ nyi maa yɛɛ Yesu Kristo kpilale. Ↄ kpila maŋ nyi maa gyu ke yako nyeekelɛɛ nombia ŋan ↄ be yako see nyi dee nyiŋ lee daa na Yesu Kristo dokoloŋ keyɛɛ man dↄↄ nɛ fa balaŋ. De kya Wurubuarɛ na de Gbeŋgyoo Yesu Kristo baa mo be bɛrɛɛ boele neŋ, na baa wii n waraŋase na baa fa neŋ wosefɛɛreŋ.
55001003	Debaŋ kamasɛ keŋ mɛɛ fane na, mɛɛ tↄↄse neŋ te mɛɛ fa Wurubuarɛ mↄ karaŋ. Mɛɛ som e lee me konↄↄ kpaakpaa man ŋgba mena keŋ me naanaↄ be yɛɛ nɛ.
55001004	Mɛɛ tↄↄse debaŋ keŋ mↄↄ tina neŋ yela te n be wii nɛ. Mena dↄↄ me loo gyakaa nyi maa naa neŋ na me wↄe ke fɛɛ maŋ.
55001005	Mɛɛ tↄↄse mena keŋ n ba mo n konↄↄ pou lɛɛ Yesu Kristo di ŋgba mena keŋ n naana alo Lↄise na n naa Yunisi be lɛɛ di nɛ. Ma gyeŋ mↄ nyi nyaŋ mↄ n sɛɛ n dana mena kelɛɛdi kenaŋ.
55001006	Mena dↄↄ mɛɛ tↄↄse neŋ nyiaa, kpene keŋ Wurubuarɛ ba mo fa neŋ debaŋ keŋ mↄↄ mo me nyiŋmaa gyakaa n dↄↄ nɛ, kɛɛ na n ke kyaŋ ke nideli keŋ kↄↄ lee n nyiŋmaa man ya.
55001007	Nawolo nyi Wurubuarɛ te fa daa feliŋ ŋon gyae ka do daa gyakoloŋ ya. Mↄna feliŋ ŋon gyae ka do daa doŋ te kee yeli, dɛɛ gyae balaŋ te kee yeli dɛɛ tale di da wose dↄↄ nɛ te ↄ faa daa.
55001008	Na yeli desɛŋ ke kyaŋ neŋ lee de Gbeŋgyoo nyeekelɛɛ nombia ŋan keyako man ya. Mena mↄ te na yeli desɛŋ ke kyaŋ neŋ nyi ba te kyaŋ maŋ do deni man ya. Mↄna lee Wurubuarɛ doŋ keŋ dↄↄ, nyaŋ mↄ yɛɛ kakyeŋ na n kena diyem nyeekelɛɛ nombia ŋan keyako man ŋgba maŋ nɛ.
55001009	Ŋon Wurubuarɛ lɛɛ na da nyee, te ↄ baake daa nyi de kaa bese ↄ bia. Na de nombia ŋan dↄↄ yɛɛ nɛ dↄↄ te ↄ baake daa ya, mↄna lee mena keŋ ŋon gbagba be wulaa yako see dↄↄ te ↄ boele daa. Wurubuarɛ tɛɛwↄ ↄ bu Yesu Kristo dↄↄ mo ↄ bɛrɛɛ kei boele daa pɛte ↄ yɛɛ kpene kamasɛ
55001010	Mↄna nɛnɛɛ ↄ ta lese ↄ bɛrɛɛ keŋ wola lee da nyeelɛɛre Yesu Kristo kekↄŋ man. Ŋon diina yeŋ dↄↄ te ↄ tɛɛwↄ nyeekelɛɛ nombia kpaakpaa ŋan dↄↄ wola daa gbɛɛ keŋ dɛɛ mo nyiŋ nyeedoŋ kekpaa keŋ.
55001011	Wurubuarɛ lese na maŋ nyi maa yɛɛ ↄ kpilale na maa ta kolosi na maa wola ↄ nombia ŋan.
55001012	Lee kei dↄↄ te mɛɛ naa diyem ma anenaaŋ kei. Mↄna desɛŋ be dana maŋ ya, nawolo nyi ma gyeŋ walaŋ ŋon mↄↄ lɛɛ e di. Te mɛɛ lɛɛ di nideli mↄ nyi waa tale kɛɛ kpene keŋ mↄↄ mo do e ↄ nyiŋmaa maŋ nɛ dↄↄ nideli kelii wee keŋ waa bese kↄŋ nɛ.
55001013	Tela nombia kpaakpaa ŋan n be nyii lee me gyaŋ nɛ nideli, na n ka mo ŋa yɛɛ gbɛɛ keŋ nyaŋ ke sila. Tela kelɛɛdi na balaŋ kegyae keŋ dↄↄ nyim lee Kristo Yesu dↄↄ nɛ nideli.
55001014	Tela kpene keŋ Wurubuarɛ feliŋ ŋon ↄ doo de man ba do n nyiŋmaa man nɛ nideli.
55001015	N gyeŋ nyi Kristotena baŋ bↄↄ lee Esia tɛɛle man nɛ pou te bɛɛ maŋ. Be man baale yɛna Figeluse na Hɛmogenese.
55001016	Mↄna Onesiforuse dↄↄ Wurubuarɛ waa wii ŋon na ↄ dekpaŋalaŋmantena pou waraŋase, nawolo nyi ↄ ne yeli ma wose ne fɛɛ maŋ te bɛɛ yɛɛ e desɛŋ gba nyi ba te kyaŋ maŋ tↄ deni ya.
55001017	Kenaŋ wↄle koraŋ na ↄ ka gyoo Roman donↄↄ man na ↄ yɛɛ kakyeŋ kɛo maŋ kaboena ↄ naa maŋ.
55001018	De Gbeŋgyoo Wurubuarɛ waa yela de Gbeŋgyoo Yesu ke wii ↄ waraŋase ↄ wee dinaa keŋ waa bese kↄŋ nɛ man. N gyeŋ mena keŋ ↄ be kyↄ maŋ lee gbɛɛneŋ burum man debaŋ keŋ me kyaa Efeso donↄↄ man nɛ.
55002001	Mena dↄↄ me bu Timoti, sola Wurubuarɛ na waa ta Yesu Kristo bɛrɛɛ keŋ dↄↄ yela n ka seŋ keŋkeŋ.
55002002	Nombia ŋan mↄↄ wola neŋ balaŋ burum siaman nɛ, mo ŋa do balaŋ baŋ n ne lɛɛ wↄ di nɛ nyiŋmaa man, na baŋ mↄ ke tale mo wola balaŋ wↄlɛɛ.
55002003	N nyiŋa n yɛɛ Yesu Kristo yoonↄↄte kpaakpaate e nɛ, yɛɛ kakyeŋ na n kena diyem ŋgba daa nɛ.
55002004	Yoonↄↄte ŋolo be kyaa keŋ nyi akpaa ↄ kyaa ↄ tom man na, ↄ na bese mo ↄ nↄↄ ka do balaŋ yakaa nyibaŋ nombia man ya. Mↄna ↄ ne yɛɛ kpene keŋ gyae ka gyoo ↄ kegyia ŋon sia bo.
55002005	Mena mↄ te akpaa ŋolo ne yeu te ↄ te di keyeu keŋ mmaraase ŋan dↄↄ ya na, ↄ be gyae waa nyiŋ yele keyeu keŋ man ya.
55002006	Wↄↄfarale ŋon ↄ yɛɛ ↄ tom nideli na, ŋon te kaboena nyi waa taŋgbɛɛ di ↄ wↄↄ keŋ man weenɛɛ.
55002007	Gyueŋ nombia ŋan mɛɛ yako neŋ nɛ man, nawolo nyi de Gbeŋgyoo waa yela n ke nyii nombia ŋenaŋ pou man nideli.
55002008	Na wolee Yesu Kristo ŋon ↄ ba lee gyoo Defidi loŋtoro man, te Wurubuarɛ be gyuusu e lee yeŋ man nɛ nombia ya. Kei yɛna Wurubuarɛ nombii kpaakpaa keŋ me dↄŋ mee kolosi nɛ.
55002009	Keŋ mↄ dↄↄ te mɛɛ naa diyem, te be kyaŋa maŋ ketↄ deni te ba doo maŋ agbaraagbaraase ŋgba nombiakumɛɛyɛɛre nɛ. Mↄna Wurubuarɛ nombia ŋan dↄↄ, ŋolo be tale do ŋa agbaraagbaraase ya.
55002010	Kei dↄↄ te mɛɛ yɛɛ kakyeŋ seŋ keŋkeŋ me diyem kena man lee balaŋ baŋ Wurubuarɛ be wulaa lese wↄ see nɛ dↄↄ. Na Wurubuarɛ keta Yesu Kristo dↄↄ lɛɛ ba nyee na baŋ mↄ kenyiŋ ↄ gyoorobiiri keŋ ke kyaa kekpaakekpaa nɛ.
55002011	Nombia ŋan bↄↄ yako see nɛ yɛɛ ampaŋ. Be yakowↄ nyi, "Akpaa daa na Kristo ta yem na, daa na e dɛɛ kyaa bela.
55002012	Akpaa de yɛɛ kakyeŋ seŋ keŋkeŋ da diyem kena man na, dee kpu na e di gyoori. Te akpaa de bɛɛ e na, ŋon mↄ waa bɛɛ daa.
55002013	Akpaa daa bɛɛ lɛɛ di ya na, ŋon dↄↄ waa di ↄ nombia dↄↄ nawolo nyi ↄ bɛɛ yako nombii bese lee ke wↄle ya."
55002014	Debaŋ kamasɛ na tↄↄse Kristotena baŋ nombia kɛŋa na n ke faree wↄ Wurubuarɛ siaman nyiaa, baa tina nombia kewↄŋee yela nawolo nyi ŋↄↄ taŋ tↄnↄↄ ya. Mↄna ŋɛɛ wↄlɛɛ balaŋ baŋ bee tei wↄ nɛ bo.
55002015	Yɛɛ kakyeŋ na n ke nyiŋ yele Wurubuarɛ siaman, ŋgba tomyɛɛre kpaakpaate ŋon ↄ bee di desɛŋ ↄ tom keyɛɛ man ya nɛ. Kaboena nyi nya tale wola nyeedoŋ nombia ŋan ŋe yɛɛ anokoare nombia ŋa nɛ man nideli.
55002016	Lese n wose lee nombia ŋan ŋa te yɛɛ Wurubuarɛ kegyaebii ya nɛ afa keyↄↄ man. Nawolo nyi ŋɛɛ desina bo wↄlɛɛ walaŋ na Wurubuarɛ nsana.
55002017	Ba afa ŋan bɛɛ yↄↄ nɛ, ne yaasee bo ŋgba kawee kum nɛ. Balaŋ benaŋ man baale yɛna Hameneyose na Filetuse.
55002018	Mena balaŋ kɛwↄ ta yoo lee anokoare gbɛɛ keŋ man. Bɛɛ wola balaŋ nyi debaŋ keŋ balaŋ baa foŋ lee yeŋ man nɛ taŋ ke kↄŋ laŋ, mena dↄↄ ba te yeli baale ta lee wↄle ba kelɛɛdi man wↄlɛɛ.
55002019	Mↄna Wurubuarɛ anokoare keŋ seŋɛɛ keŋkeŋ keŋ nyi kolo be tale wosi ke ya. Nombia kɛŋa te ba moowↄ tↄ ke nↄↄ. Nombia ŋenaŋ yɛna nyiaa, "Wurubuarɛ gyeŋ balaŋ baŋ be yɛɛ ↄ wui." "Walaŋ kamasɛ ŋon ↄ be lɛɛ de Gbeŋgyoo Yesu di na, kaboena nyi waa lese ↄ wose lee nombiakumɛɛ keyɛɛ man."
55002020	Dekpaŋalaŋ dinaa kamasɛ man na, be dana kuruwaase kpookpoo. Kↄba yayam na kↄba wolom wui doo, te ŋan bↄↄ mo tɛɛle na daase yɛɛ ŋa mↄ nɛ doo. Bɛɛ mo ŋaale do weenɛɛ debaŋ kamasɛ, te bɛɛ mo ŋaale bo see daa wee dinaa.
55002021	Mena mↄ te nyaŋ walaŋ ŋon n lese n wose lee nombiakumɛɛ keyɛɛ man na, Wurubuarɛ waa mo neŋ yɛɛ kolo kpaakpaa. Nawolo nyi nyaŋ walaŋ ŋonaŋ wose taŋ ayimɛɛ ya. N wose dana tↄnↄↄ fa n Gbeŋgyoo te n te desina n wose fa tom kpaakpaa kamasɛ keyɛɛ.
55002022	Mena dↄↄ lese n wose lee lookum keŋ ne yele alebia na tewulɛɛ ne wↄlɛɛ nɛ man. Ɛmɛɛ na baŋ bɛɛ mo konↄↄ kpaakpaate som Wurubuarɛ nɛ ɛ mo ɛ loo gyakaa nombia ŋan tenɛɛ nɛ dↄↄ, na ɛ ka seŋ nombia ŋan ɛ be lɛɛ di nɛ dↄↄ nideli na ɛ ke gyae dↄŋa na ɛ ke yɛɛ nↄↄdokoloŋ.
55002023	Lese n wose lee aŋmaareŋ ŋan ŋↄↄ taŋ tↄnↄↄ ya nɛ man, nawolo nyi n gyeŋ nyi ŋɛɛ mo kale bo kↄŋ.
55002024	Tekaboena nyi de Gbeŋgyoo tobaale waa mo ↄ wose do kale nombia man korakora ya. Mↄna kaboena bo nyi waa yɛɛ deeli fa walaŋ kamasɛ, na waa yɛɛ walaŋ ŋon ↄ gyeŋ Wurubuarɛ nombia kawola, te ↄ ne nyiŋ konↄↄ fa walaŋ kamasɛ.
55002025	Kaboena nyi waa nyiŋ konↄↄ na waa kolosi fa balaŋ baŋ bɛɛ lɛɛ e aŋmaareŋ nɛ. Na waa gyakaa loo nyi mberem Wurubuarɛ waa yela baa kyɛɛkee be konↄↄse, na baa gyeŋ anokoare keŋ.
55002026	Kei gyae ke yela be sia ke ŋmaŋee wↄ, na baa yeu lee ↄbↄnsam ŋon ↄ be di be dↄↄ te ↄ ne yeli bɛɛ yɛɛ ↄ kegyaebii nɛ kↄta man.
55003001	Me bu Timoti, tↄↄse nyi tɛɛle kei da benaa kↄ ↄto nɛ kayeyɛɛ gyae kekↄŋ.
55003002	Nawolo nyi balaŋ baa gyae baŋ baageŋ wui bo na kↄba kegyae, na baa gyina ba wose adido na baa wola ba wose na baa tee balaŋ yakaa yakaa. Baa yɛɛ deŋele doŋ ba lolala dↄↄ te baa yɛɛ boniayɛtena te bↄↄ gyae baa gyeŋ Wurubuarɛ ya.
55003003	Balaŋ kegyae be gyae ke doo be man ya, te bↄↄ gyae baa mo nombia kyɛɛ ya. Baa tao balaŋ kelabere te bↄↄ gyae baa tale di ba wose dↄↄ ya. Baa yɛɛ akpanyaŋnyaŋ te bↄↄ gyae baa gyae kolo kpaakpaa mↄ ya.
55003004	Baa lese dↄŋa fa na baa barase yɛɛ abↄↄ. Baa gyina ba wose adido beiŋ na baa gyae tɛɛle kei dↄↄ gyoŋ kedi kela Wurubuarɛ.
55003005	Baa gyae Wurubuarɛ ↄsom keŋ nombia na be sia, mↄna be konↄↄse man na bↄↄ ne lɛɛ Wurubuarɛ doŋ keŋ di ya. Mena dↄↄ lese n wose lee mena balaŋ benaŋ man.
55003006	Mena balaŋ benaŋ baale dↄŋɛɛ la na akpaŋalaŋ akpaŋalaŋ bɛɛ beo ala baŋ bↄↄ ne tale kyaŋ ba wose ya te nombiakumɛɛ be wulu wↄ, te lookum dↄↄ bee sila gbɛɛ kum kamasɛ nɛ.
55003007	Debaŋ kamasɛ na mena balaŋ kɛwↄ ne kasee nombia, mↄna bↄↄ gyae baa gyeŋ anokoare keŋ ya.
55003008	Mena keŋ Gyanese na Gyamberese ba seŋ tia Mosesi nɛ, mena ke yaa balaŋ kɛwↄ mↄ na sem tia anokoare nombia ŋan. Be yɛɛ balaŋ baŋ ba nyeeya man nombia be wↄlɛɛ te bↄↄ dana daseŋae kelɛɛdi keŋ man ya.
55003009	Mↄna bↄↄ gyae baa lii lem ya te be diyiŋ nombia ŋan gyae ka lee debↄↄ, na walaŋ kamasɛ kena ŋgba mena keŋ be yɛɛ Gyanese na Gyamberese nɛ.
55003010	Mↄna nyaŋ dↄↄ n gyeŋ me kawola na me dinↄↄ na nombia ŋan dↄↄ ma seŋɛɛ nɛ, na ma kelɛɛdi na me konↄↄ kenyiŋ na me balaŋ kegyae na me kakyeŋ keŋ me dana,
55003011	na mena keŋ bↄↄ naase maŋ diyem, na diyem keŋ mↄↄ naa Antiↄke na Ikonium na Listra donↄↄse man, na mena keŋ mↄↄ yɛɛ kakyeŋ seŋ keŋkeŋ diyem keŋ bↄↄ naase maŋ nɛ man. Mↄna de Gbeŋgyoo lese maŋ lee nombia kɛŋa pou man.
55003012	Ampaŋ yaa mɛɛ yako neŋ n ke nyii nyiaa, walaŋ kamasɛ ŋon ↄ ne gyae nyi waa yɛɛ Wurubuarɛ kegyaebii lee de Gbeŋgyoo Yesu Kristo yele man nɛ, balaŋ baa naase e diyem.
55003013	Te balaŋ kumɛɛ na baŋ bɛɛ beo balaŋ nɛ, baa bese yɛɛ nombiakumɛɛ kpu. Baa beo balaŋ na balaŋ mↄ ka beo wↄ.
55003014	Mↄna nyaŋ dↄↄ kyaŋ kpene keŋ n be kasee te n be lɛɛdi nɛ man nideli, nawolo nyi n gyeŋ balaŋ baŋ gyaŋ n be kasee mena nombia ŋenaŋ lee.
55003015	Nawolo nyi leenaŋ n biatɛɛ te n wulaa kasee Wurubuarɛ nombia aŋmaraseŋ see ŋan gyae ke yela n ka gyeŋ nyansa na n ke nyiŋ nyeedoŋ lee Yesu Kristo kelɛɛdi man nɛ.
55003016	Wurubuarɛ nombia aŋmaraseŋ see ŋan pou lee Wurubuarɛ gyaŋ, te ŋe dei fa nombia kawola na nombia kalese si walaŋ, na nombia kedesina na mena keŋ n ka wola walaŋ kolo lee Wurubuarɛ kegyaebii man.
55003017	Kei gyae ke yela Wurubuarɛ walaŋ ŋon ke desina ↄ wose nideli, na waa tale yɛɛ tom kpaakpaate kamasɛ keŋ Wurubuarɛ ne gyae nyi waa yɛɛ nɛ.
55004001	Timoti, tↄↄse nyi de Gbeŋgyoo Yesu Kristo waa bese kↄŋ ↄ gyoorobiiri man na ↄ kaa di balaŋ baŋ be kyaa na be sia, na baŋ bↄↄ yekee nɛ pou nombia. Mena dↄↄ mɛɛ faree neŋ nideli lee Wurubuarɛ na de Gbeŋgyoo Yesu Kristo siaman nyiaa,
55004002	kolosi Wurubuarɛ nombia ŋan fa balaŋ. Yɛɛ kakyeŋ kolosi ŋa debaŋ kamasɛ. Kolosi fa wↄ na n ka wola wↄ gbɛɛ keŋ kaboena nyi baa mo, na n ka lese nombiakumɛɛ ŋan balaŋ ne yɛɛ nɛ si wↄ, na n ka do wↄ kakyeŋ na n ke nyiŋ konↄↄ fa wↄ lee n kawola keŋ man.
55004003	Nawolo nyi debaŋ daale gyae kekↄŋ keŋ balaŋ baa bɛɛ nyi bↄↄ tei nombia kpaakpaa ŋan ya. Te lee mena keŋ ba deŋela man na toree wↄ dↄↄ nɛ, baa ta yilaa akɛrɛɛ wolala na be kaa kolosi nombia ŋan baŋ gbagba ne gyae nyi baa nyii nɛ fa wↄ.
55004004	Baa bɛɛ anokoare keŋ kenyii, na baa tei ŋↄla nombia.
55004005	Mↄna nyaŋ Timoti dↄↄ, yela n sia ke doo tɛɛle man na n ke yɛɛ kakyeŋ seŋ keŋkeŋ diyem kamasɛ man. Yɛɛ tom keŋ Wurubuarɛ nombia kolosire ne yɛɛ nɛ, na n ke yɛɛ Wurubuarɛ ↄsom tom keŋ nideli kelii ↄto.
55004006	Nawolo nyi maŋ Pↄↄl dↄↄ, ma debaŋ te lii nyi baa kyɛɛkee me fatabo leki ŋgba mena keŋ bee deesi te bɛɛ toosi soloŋ woli nɛ. Ma debaŋ te lii nyi maa lee tɛɛle kei dↄↄ.
55004007	Ma te yoo yoo kpaakpaa keŋ taŋ, te ma te yeu keyeu keŋ mↄ kelii ↄto. Ma te kyaŋ ma kelɛɛdi keŋ man mↄ kelii ↄto.
55004008	Mena dↄↄ de Gbeŋgyoo Yesu Kristo ŋon ↄ ne di nombia na ŋe gbɛɛ nɛ, te desina gyooro kotↄtↄↄ keŋ nawolo nyi me gbɛɛneŋ tenɛɛ nɛ see na waa mo tↄ maŋ kom. Na maageŋ te waa yɛɛ mena fa ya, mↄna baŋ pou bee gyeki ↄ kabese kↄŋ nɛ mↄ kpuɛ.
55004009	Timoti, yɛɛ kakyeŋ na n kekↄŋ me gyaŋ bileŋ,
55004010	nawolo nyi keŋ tɛɛle kei dↄↄ abↄↄ kegyae loo doo Demase man dↄↄ nɛ, ↄ te tina maŋ yela laŋ Tesalonika donↄↄ man. Kiresɛnse te lam Galatia donↄↄ man, te Tituse mↄ te lam Dalematia donↄↄ man.
55004011	Luka waageŋ kyaa la me gyaŋ. N ne kↄŋ na mo Maake kpu na n wose kↄŋ, nawolo nyi ↄ ne kyↄ maŋ ma Wurubuarɛ tom keyɛɛ man.
55004012	Me te kpila Tikikuse nyi waa gyu Efeso donↄↄ man.
55004013	Akpaa n ne kↄŋ na, mo ma kegba wurikyim keŋ mↄↄ tina yela Kapuse gyaŋ Torase donↄↄ man nɛ na me tↄna ŋan kↄna maŋ. Tuturu na mo tↄna ŋan bↄↄ mo wonembu tↄne yɛɛ ŋa nɛ kↄna maŋ.
55004014	Alɛkesanda ŋon ↄ yɛɛ luure e nɛ, te yɛɛ maŋ nombiikum daale. De Gbeŋgyoo waa tↄ e kom lee nombiikum keŋ ↄ be yɛɛ maŋ nɛ dↄↄ.
55004015	Mena dↄↄ kɛɛ n wose man nideli na e, nawolo nyi ↄ bɛɛ gyae de nombia kpaakpaa ŋan dɛɛ yako nɛ korakora ya.
55004016	Me nombia kedi gyaŋgbate keŋ man nɛ walaŋ na walaŋ ta sem me wↄle ya, be popou bɛɛ maŋ bo. Mɛɛ sola Wurubuarɛ nyi ↄ na mo mena nombia kɛŋa tↄ wↄ kom ya.
55004017	Mↄna de Gbeŋgyoo Yesu seŋawↄ me wↄle, te ↄ doo maŋ kakyeŋ te me kolosi ↄ nyeedoŋ nombia ŋan fa baŋ pou ba te yɛɛ Gyudatenawↄ ya nɛ, te be nyiiwↄ te Wurubuarɛ lese maŋ lee yeŋ man.
55004018	Mena dↄↄ de Gbeŋgyoo waa lese maŋ lee dukum kamasɛ man, na waa mo maŋ gyu ↄ gyoori keŋ man adido wosefɛɛreŋ man. Ŋon te kaboena nyi baa lese ↄ yele kekpaakekpaa. Amɛn.
55004019	Mɛɛ do Pirisila na Akuila na Onesiforuse na ↄ dekpaŋalaŋmantena pou nↄↄ.
55004020	Erasituse kyaa Korinto donↄↄ man, te me te tina Tirofimuse ŋon ↄ na wee nɛ yela Miletuse donↄↄ man.
55004021	Yɛɛ kakyeŋ na n kekↄŋ pɛna waare debaŋ keŋ kelii. Ubuluse na Pudense na Linuse na Klↄↄdia na de tebia Kristotena baŋ pou na do neŋ nↄↄ.
55004022	De Gbeŋgyoo Yesu Kristo waa kpu na neŋ, na Wurubuarɛ ka mo ↄ bɛrɛɛ keŋ boele ŋon.
56001001	Tↄne kei lee maŋ Wurubuarɛ tobaale Pↄↄl ŋon me yɛɛ Yesu Kristo kpilale e nɛ gyaŋ. Wurubuarɛ lesena maŋ nyi me kaa kyↄ balaŋ baŋ ŋon Wurubuarɛ gbagba ba lese wↄ see fa ↄ wose nɛ, na baa seŋ ba kelɛɛdi man keŋkeŋ na maa wola wↄ Wurubuarɛ nombia ŋan ŋe doo na ŋe gbɛɛ nɛ, na baa gyeŋ ŋa kpu nideli. Nombia kɛŋa kagyeŋ ne gyae la ke tale yela balaŋ ke yɛɛ Wurubuarɛ kegyaebii.
56001002	Kei gyae ke yela baa nyiŋ nyeedoŋ kekpaa keŋ dↄↄ de loo gyakaa nɛ. Wurubuarɛ ŋon ↄ bee di dekara ya nɛ, wulaa yakowↄ see leenaŋ kewalaŋ keŋ nyi dee nyiŋ mena nyeedoŋ kekpaa kei pɛte ↄ yɛɛ kpene kamasɛ.
56001003	Mena dↄↄ debaŋ kpaakpaate keŋ ŋon Wurubuarɛ gbagba ba see kelii nɛ, ↄ lese mena nombia kɛŋa debↄↄ. Da nyeelɛɛre Wurubuarɛ ŋon ↄ ne fa balaŋ pou nyeedoŋ nɛ, ŋon yako na mena nombia kɛŋa fa maŋ Pↄↄl nyi me kaa yako fa balaŋ pou.
56001004	Mɛɛ ŋmarase tↄne kei mee yelee nyaŋ Tituse ŋon mↄↄ mo neŋ ŋgba me bu gbagba nɛ. Nawolo nyi Kristo te daa na neŋ pou lɛɛwↄ di. De kya Wurubuarɛ na da nyeelɛɛre Yesu Kristo baa mo be bɛrɛɛ boele neŋ na baa fa neŋ wosefɛɛreŋ.
56001005	Kpene keŋ dↄↄ te mↄↄ tina neŋ yela Kreti tɛɛle man yɛna nyi, mɛɛ gyae na n kenyiŋ desina abↄↄ ŋan be kaa na kedesina nɛ nideli, na n ka lese kegyiise fa donↄↄ kamasɛ ŋgba mena keŋ mↄↄ wola neŋ nɛ.
56001006	Kaboena nyi Kristotena kegyia waa yɛɛ walaŋ ŋon ↄ wose man be dana nombiikum kamasɛ ya. Ↄ wɛɛle dɛɛ yɛɛ dokoloŋ. Kaboena nyi ↄ bia mↄ baa yɛɛ balaŋ baŋ bɛɛ lɛɛ Yesu di te bee bu balaŋ, te ba wose man be dana nombiikum daale keŋ balaŋ baa naa kolosi ya.
56001007	Lee mena keŋ kegyia seŋɛɛ la Wurubuarɛ tom keŋ siaman dↄↄ nɛ, tekaboena nyi baa nyiŋ nombiikum kamasɛ lee ↄ wose man ya. Ↄ na yɛɛ walaŋ ŋon ↄ na wola ↄ wose yaa ↄ na gyeŋ baŋ bileŋbileŋ ya. Ↄ na yɛɛ soloŋnyↄↄre yaa walaŋ ŋon ↄ ne gyae kale yaa walaŋ ŋon ↄ sia ne yɛɛ kↄba dↄↄ beiŋ ya.
56001008	Mↄna kaboena nyi waa yɛɛ walaŋ ŋon ↄ ne lɛɛ ŋↄↄla, te ↄ ne gyae nombia kpaakpaa keyɛɛ. Kaboena nyi waa yɛɛ walaŋ ŋon ↄ gyeŋ ↄ wose katela, te ↄ nombia ayɛɛsa mↄ doo na ke gbɛɛ. Kaboena nyi waa yɛɛ walaŋ ŋon ayimɛɛ be doo ↄ man ya te ↄ ne tale di ↄ wose dↄↄ.
56001009	Kaboena nyi waa kyaŋ Wurubuarɛ nombia ŋan ŋe doo na ŋe gbɛɛ ŋgba mena keŋ bↄↄ wolo nɛ man nideli. Kaboena nyi waa kyaŋ ŋa nideli na waa nyiŋ tale mo nyeedoŋ nombia ŋan wola balaŋ na ke gbɛɛ, na waa lese nombiakumɛɛ wolala baŋ nombiakumɛɛ si wↄ.
56001010	Nawolo nyi balaŋ burum ta koro seŋ tia Wurubuarɛ nombia ŋan, te be dana be nombia ŋan ŋↄↄ taŋ tↄnↄↄ ya nɛ bɛɛ beo balaŋ. Tuturu na Kristotena baŋ be yɛɛ Gyudatenawↄ te be sɛɛ be dana baala wose kekara mmaraa keŋ man nɛ, ne yɛɛ na mena nombia kɛŋa.
56001011	Kaboena nyi yaa tↄ wↄ mena nombia ŋenaŋ kawola, nawolo nyi be sɛɛ be dana nombia ŋan tekaboena nyi baa wola ya nɛ man. Kei te yeli akpaŋalaŋ akpaŋalaŋ man balaŋ burum ta yoo gbɛɛ lee kawola kpaakpaate keŋ man. Ke yɛɛ desɛŋ nombii ke, nawolo nyi kↄba kegyae dↄↄ te bɛɛ yɛɛ kɛŋa pou nɛ.
56001012	Baŋ Kretitena benaŋ gbagba be kegyia ŋolo yako ba wose man nombia nyiaa, "Kretitena yɛɛ akɛrɛɛtenawↄ. Be dana akpanyaŋnyaŋ ŋgba wonembu kum nɛ, te be yɛɛ kebↄŋaletena na diirawↄ."
56001013	Mena nombii keŋ ↄ be yako nɛ yɛɛ ampaŋ, mena dↄↄ faree Kristotena baŋ be kyaa Kreti tɛɛle dↄↄ nɛ nideli nyi baa kyaŋ ba Kristo kelɛɛdi keŋ man nideli.
56001014	Na baa tina Gyudatena beneŋ nombia ŋan ŋa te yɛɛ ampaŋ ya, na balaŋ baŋ bↄↄ ne lɛɛ anokoare keŋ di ya nɛ mmaraase dↄↄ kedi yela.
56001015	Balaŋ baŋ ayimɛɛ be doo be man ya nɛ, kpene kamasɛ dei fa wↄ. Mↄna balaŋ baŋ ayimɛɛ doo be man te bↄↄ ne lɛɛ Kristo nombia ŋan di ya nɛ dↄↄ, kolo be kyaa keŋ ke dei fa wↄ ya. Nawolo nyi nombiakumɛɛ te di ba agyueŋ na be konↄↄ man nombia pou dↄↄ, te nombiakumɛɛ keyɛɛ mↄ be dana wↄ desɛŋ ya.
56001016	Bɛɛ gyↄ be konↄↄ yako nyi ba gyeŋ Wurubuarɛ, mↄna be nombia ayɛɛsa bɛɛ wolo nyi ba gyeŋ Wurubuarɛ ya. Be yɛɛ balaŋ kumɛɛwↄ Wurubuarɛ siaman te bↄↄ ne bu e ya. Ba tekaboena nombii kpaakpaa mↄ keyɛɛ ya.
56002001	Nyaŋ dↄↄ wola wↄ anokoare nombia ŋan ne kyaa na Wurubuarɛ nombia ŋan nɛ.
56002002	Wola baala kegyiise baŋ nyi baa yela be sia kedoo tɛɛle man. Baa yɛɛ balaŋ baŋ obuo doo ba wose man, na baa gyeŋ ba wose katela. Wola wↄ na baa lɛɛ anokoare nombia ŋan di, na baa gyae balaŋ lee be konↄↄse man na baa nyiŋ konↄↄ seŋ ba kelɛɛdi keŋ man nideli.
56002003	Mena mↄ te wola ala kegyiise baŋ nyi baa kyaa ŋgba balaŋ baŋ bee yee Wurubuarɛ nɛ. Be na yɛɛ balaŋ baŋ bee kolosi balaŋ wose man nombia ya, te be na yɛɛ soloŋnyↄↄra ya. Mↄna kaboena bo nyi baa wola nombia kpaakpaa.
56002004	Nyi akpaa be yɛɛ mena na, baa tale wola alebia mↄ na baa gyae be baala na be bia nombia,
56002005	na baa gyeŋ ba wose katela keŋ bↄↄ wↄlɛɛ ba wose ya. Na baa yɛɛ ala yalala kpaakpaa nyibaŋ baŋ bɛɛ yɛɛ deeli, te bɛɛ yↄkↄse ba wose fa be baala. Dekↄŋ mena na, ŋolo be gyae waa nyiŋ nombiikum daale kolosi lee Wurubuarɛ nombia ŋan wose man ya.
56002006	Mena ke te do tewulɛɛ mↄ kakyeŋ na baa tale di ba wose dↄↄ.
56002007	Kaboena nyi nya yɛɛ nombia kpaakpaa abↄↄ pou man na balaŋ kena na baa kasee neŋ. N nombia kawola man na yela balaŋ kena nya anokoare na n sibiiyam.
56002008	Kolosi nombia ŋan ŋe doo na ŋe gbɛɛ nɛ, na balaŋ baŋ bɛɛ koro seŋ tia neŋ nɛ be nyiŋ nombiikum daale yako lee n wose man ya. Na desɛŋ ke nyiŋ kyaŋ wↄ nawolo nyi bↄↄ gyae baa nyiŋ nombiikum daale kolosi lee da wose man ya.
56002009	Wola tewulɛɛ na alebia nyi baa yↄkↄse ba wose fa be gbeŋgyoona lee kpene kamasɛ man, na baa yɛɛ kpene keŋ gyae ka gyoo be gbeŋgyoona baŋ sia. Be na kolosi na be gbeŋgyoona baŋ kyɛɛkyɛɛ ya.
56002010	Be na ŋmɛɛle be gbeŋgyoona baŋ kolo ya. Mↄna baa yɛɛ kpene keŋ gyae ke yela be gbeŋgyoona baŋ ke lɛɛ wↄ di nideli. Na be nombia ayɛɛsa pou ke yela da nyeelɛɛre Wurubuarɛ nombia ŋan bɛɛ wolo nɛ kegyↄ balaŋ loo.
56002011	Nawolo nyi Wurubuarɛ ta lese ↄ bɛrɛɛ keŋ gyae ke yela balaŋ ke nyiŋ nyeedoŋ nɛ wola balaŋ pou.
56002012	Wurubuarɛ bɛrɛɛ kenaŋ na wola daa mena keŋ dee tina tɛɛle kei dↄↄ nombia, na gbɛɛneŋ ŋan ŋa te yɛɛ Wurubuarɛ gbɛɛneŋ ya nɛ kesila yela. Na dɛɛ tale di da wose dↄↄ na de gbɛɛneŋ mↄ ka tenee Wurubuarɛ siaman, na dɛɛ kyaa tɛɛle kei dↄↄ Wurubuarɛ kegyaebii man.
56002013	Ɛ yela dɛɛ yɛɛ mena debaŋ keŋ de kyaa dɛɛ daa Wurubuarɛ na da nyeelɛɛre Yesu Kristo kabese kↄŋ ↄ gyoorobiiri man keŋ dↄↄ de loo gyakaa nɛ.
56002014	Yesu moona ↄ wose fa nyi baa ko na waa mo tↄ da nyeeman kom lɛɛ daa lee de nombiakumɛɛ pou man. Na dɛɛ bese balaŋ baŋ de yɛɛ ŋon waageŋ wui, na waa desina daa na dɛɛ tale yɛɛ abↄↄ kpaakpaa.
56002015	Mo n doŋ pou wola wↄ mena abↄↄ kɛŋa. Do baŋ bɛɛ yↄkↄse nɛ kakyeŋ, na n ka lese baŋ mↄ bɛɛ yɛɛ nombiakumɛɛ nɛ nombiakumɛɛ si wↄ. Na yela be man ŋolo ke kɛɛ neŋ nyi n yɛɛ bu e ya.
56003001	Tↄↄse Kristotena baŋ nyi baa yↄkↄse ba wose fa gyooneŋ na tɛɛle kei dↄↄ kegyiise, na baa di kegyiise baŋ mmaraase dↄↄ, na baa doo ba wose dↄↄ na abↄↄ kpaakpaa nyiŋan keyɛɛ debaŋ kamasɛ.
56003002	Kolosi fa wↄ nyi be na mo nombiikum gyakaa ŋolo dↄↄ ya mↄna baa yela baŋ na balaŋ nsana ke yɛɛ gyoŋ. Be na ŋmanyaŋ balaŋ ya te debaŋ kamasɛ mↄ na kaboena nyi baa yↄkↄse ba wose fa walaŋ kamasɛ.
56003003	Nawolo nyi nafↄ gyaŋgba keŋ na daa mↄ yɛɛ ayiŋtenawↄ te de yɛɛ deŋele doŋ te da yoo gbɛɛ. Da abↄↄ ŋan dɛɛ gyae, na tɛɛle kei dↄↄ abↄↄ kegyae dii da nyeeya. Da kekyaabii man na, de dana agyueŋ kumɛɛ na sibii. Balaŋ kↄla daa te daa mↄ kↄla wↄ.
56003004	Mↄna debaŋ keŋ da nyeelɛɛre Wurubuarɛ ba lese ↄ deeli na ↄ balaŋ kegyae keŋ debↄↄ nɛ,
56003005	ↄ lɛɛ da nyee. Kei te yɛɛ nyi daa gbagba tom kpaakpaa keŋ dↄↄ yɛɛ nɛ dↄↄ te ↄ lɛɛ da nyee ya, mↄna ↄ wii de waraŋase bo te ↄ tɛɛwↄ Wurubuarɛ feliŋ ŋon dↄↄ saase de nombiakumɛɛ pou leki, te ↄ yela de dinↄↄ kyɛɛkeewↄ ŋgba ba bese yaa lola daa wↄle nɛ.
56003006	Wurubuarɛ tɛɛwↄ da nyeelɛɛre Yesu Kristo dↄↄ yela ↄ feliŋ ŋon ka kyaawↄ de man nideli.
56003007	Wurubuarɛ yɛɛwↄ mena na ke yela waa lɛɛ daa do, na dee nyiŋ nyeedoŋ kekpaakekpaa keŋ de loo gyakaa ke dↄↄ nɛ, lee ↄ bɛrɛɛ keŋ dↄↄ.
56003008	Mena nombia kɛŋa yɛɛ ampaŋ te mɛɛ gyae nyi n ke yase n sia wola ŋe man nideli. Kei gyae ke yela baŋ bↄↄ lɛɛ Wurubuarɛ di nɛ ke kyaŋ ba wose yɛɛ abↄↄ kpaakpaa. Nawolo nyi mena nombia kɛŋa yɛɛ nombia kpaakpaa ŋa, te ŋe dana tↄnↄↄ fa walaŋ kamasɛ.
56003009	Ɛ tina diyiŋ na aŋmaareŋ nombia yela. Ɛ tina ɛ lolo kegyakaare dↄↄ aŋmaareŋ kelɛɛ yela. Ɛ lese ɛ wose lee kale na aŋmaareŋ lee Gyudatena mmaraase ŋan wose man. Nawolo nyi mena nombia kɛŋa pou yɛɛ yakaa te ŋↄↄ taŋ tↄnↄↄ daale ya.
56003010	Walaŋ ŋon ↄ doo ɛ man te ↄ na koro seŋ tia Wurubuarɛ nombia ŋan te ↄ na mo aŋmaareŋ do balaŋ man na, kolosi na e dokoloŋ yaa bola. Akpaa ↄ te nyii neŋ ya na, lese n wose lee ↄ man.
56003011	Gyeŋ nyi mena walaŋ kei dinↄↄ yɛɛ nombiakumɛɛyɛɛre e te ↄ bɛɛ gyae anokoare ya. Ŋon gbagba nombia ayɛɛsa ne buu na e fↄↄ.
56003012	Maa kpila Atemase yaa Tikikuse n gyaŋ. Ↄ kↄŋ na yɛɛ kakyeŋ na n kaa gyaŋee na maŋ Nikopolise donↄↄ man. Nawolo nyi ma te yɛɛ ma agyueŋ nyi maa kyaa botↄↄ waare tɛɛ.
56003013	Yɛɛ kakyeŋ na n ke kyↄ Senase ŋon ↄ yɛɛ mmaraa wolale e nɛ na Apolo be gbɛɛ keta man, na n ke kɛɛ nyi baa nyiŋ kpene kamasɛ keŋ bɛɛ gyae.
56003014	Kaboena nyi daa Kristotena dɛɛ mo da debaŋ yɛɛ kolo kpaakpaa, na dɛɛ tale nyiŋ kolo kyↄ balaŋ na baa lee ba diyem man. Tekaboena nyi dɛɛ kyaa kehuhoori man ya.
56003015	Balaŋ baŋ pou be kyaa me gyaŋ kɛbo nɛ na do neŋ nↄↄ. Yako de gyoona baŋ bↄↄ lɛɛ Kristo di te bɛɛ gyae daa nɛ nyi dɛɛ do wↄ nↄↄ. Wurubuarɛ waa mo ↄ bɛrɛɛ boele ɛ popou.
57001001	Tↄne kei lee maŋ Pↄↄl ŋon me silana Yesu Kristo dↄↄ te bↄↄ kyaŋ maŋ tↄ deni nɛ, na de gyoo Kristobaale Timoti gyaŋ. Dɛɛ ŋmarase ke dee yelee nyaŋ de gyoo gyaagyi Filemↄn ŋon daa na neŋ ne yɛɛ tom dokoloŋ nɛ,
57001002	na Kristotena baŋ bɛɛ kyaa gyaŋee n dekpaŋalaŋ man nɛ, na de gyoo Kristo alo Afia, na de gyoo Akipuse ŋon daa na e yɛɛ yoonↄↄtenawↄ Wurubuarɛ nombia ŋan keyako man nɛ.
57001003	De kya Wurubuarɛ na de Gbeŋgyoo Yesu Kristo baa mo be bɛrɛɛ boele ŋon na baa fa ŋon wosefɛɛreŋ.
57001004	Me dↄↄ Filemↄn debaŋ kamasɛ keŋ mɛɛ tↄↄse neŋ ma kefane man na, mɛɛ fa me Wurubuarɛ karaŋ lee n dↄↄ,
57001005	nawolo nyi me nyii mena keŋ n ne gyae Wurubuarɛ balaŋ baŋ ↄ be baake wↄ te ↄ be desina wↄ see fa ↄ wose nɛ, na mena keŋ n be lɛɛ de Gbeŋgyoo Yesu di nɛ.
57001006	Mɛɛ fane nyi Wurubuarɛ waa kyↄ neŋ na n ke nyiŋ tale kolosi Kristo nombia ŋan n be lɛɛ di nɛ nideli, na ke yela n ka gyeŋ abↄↄ kpaakpaa ŋan pou Wurubuarɛ be fa daa lee keŋ daa na Yesu yɛɛ dokoloŋ dↄↄ nɛ.
57001007	Me dↄↄ, n balaŋ kegyae keŋ na do maŋ kakyeŋ te kɛɛ yɛɛ maŋ gyoŋ nideli, nawolo nyi kɛɛ do Wurubuarɛ balaŋ baŋ ↄ be baake wↄ te ↄ be desina wↄ see fa ↄ wose nɛ kakyeŋ nideli.
57001008	Kristo dↄↄ nafↄ me dana gbɛɛ nyi maa ŋere neŋ nyi nya yɛɛ kpene keŋ kaboena nyi nya yɛɛ nɛ.
57001009	Mↄna lee kegyae dↄↄ mↄↄ na ŋere neŋ ya, mɛɛ waase neŋ bo. Maŋ Pↄↄl ŋon ma seŋɛɛ Yesu nawↄↄ man te nɛnɛɛ me sɛɛ me doo deni man lee ŋon dↄↄ nɛ ne waase na neŋ nɛ.
57001010	Me bu Onesimuse nombia yaa mɛɛ sola neŋ nɛ. Kristo dↄↄ ↄ ta bese me bu nawolo nyi me dↄↄ te ↄ tɛɛwↄ lɛɛ Kristo di debaŋ keŋ bↄↄ kyaŋ maŋ tↄ deni nɛ.
57001011	Gyaŋgba keŋ na nafↄ ↄ be dana tↄnↄↄ daale fa neŋ ya, mↄna nɛnɛɛ dↄↄ ↄ dana tↄnↄↄ fa daa na neŋ pou.
57001012	Nɛnɛɛ mɛɛ besena e baa nyi waa bese kↄŋ n gyaŋ. Ↄ yɛɛ walaŋ ŋon ↄ nombia doo me konↄↄ man nideli.
57001013	Nafↄ me gyaewↄ nyi waa kyaa n nawↄↄ man me gyaŋ kɛbo, na waa kyↄ maŋ debaŋ keŋ me doo deni man lee nyeedoŋ nombia ŋan keyako dↄↄ nɛ.
57001014	Mↄna mↄↄ ne gyae nyi maa ŋere neŋ nyi nya kyↄ maŋ ya, mɛɛ gyae bo nyi nya kyↄ maŋ lee nyaŋ gbagba n konↄↄ man. Mena dↄↄ nyi n te sɛɛ ya na mↄↄ gyae maa yɛɛ kolo ya.
57001015	Mberem na Onesimuse wↄŋa ↄ wose bo lee n gyaŋ debaŋ kyomii na ke yela waa nyiŋ kaa bese n wui kekpaakekpaa.
57001016	Nɛnɛɛ dↄↄ ↄ ta tekaa ↄ yɛɛ n gbeŋi e kaageŋ ya, ↄ kela gbeŋi. Ↄ yɛɛ de naabu gyaagyi e. Mɛɛ gyae ↄ nombia nideli te ma gyeŋ nyi nyaŋ ne gyae ↄ nombia nideli gba kela maŋ. Nawolo nyi ↄ yɛɛ n gbeŋi e te ↄ besewↄ ↄ yɛɛ n naabu e de Gbeŋgyoo Yesu dↄↄ.
57001017	Mena dↄↄ nyi akpaa n gyeŋ nyi me yɛɛ n dↄↄ e na, lɛɛ e do ŋgba mena keŋ nyaŋ ke lɛɛ maŋ do nɛ.
57001018	Nyi akpaa ↄ te yɛɛ neŋ nombiikum daale, yaa ↄ dana neŋ kolo kom na mo ke nyi maŋ danaana neŋ kom nɛ.
57001019	Maŋ Pↄↄl gbagba moona me nyiŋmaa mɛɛ ŋmarase mena nombii kei nɛ. Maa tↄ neŋ kom keŋ ↄ dana neŋ nɛ, mↄna na wolee nyi nyaŋ gbagba koraŋ dana maŋ kom ya. Nawolo nyi maŋ yele la te n nyiŋa nyeedoŋ wↄle Kristo man. Kei na wolo baa nyi n dibiliŋ koraŋ yɛɛ me wui.
57001020	Mena dↄↄ me dↄↄ kpaakpaa yɛɛ nombii kei fa maŋ lee de Gbeŋgyoo Wurubuarɛ yele man. Kristo dↄↄ yɛɛ ke fa maŋ, na n ke yela me wↄe ke fɛɛ maŋ.
57001021	Mɛɛ lɛɛdi nyi me tↄne kei gyae ke yela n ke yɛɛ kpene keŋ mↄↄ yako neŋ nɛ, te ma gyeŋ nyi nyaŋ ke yɛɛ gba kela mena.
57001022	Mɛɛ ŋmarase neŋ tↄne kei nɛ, mɛɛ gyae nyi n ke desina dekyae see maŋ nawolo nyi ma gyeŋ nyi Wurubuarɛ waa nyii ɛ kefane keŋ pou, na waa besena maŋ kↄŋ ɛ gyaŋ.
57001023	Epafirase ŋon lee Kristo Yesu dↄↄ te bↄↄ kyaŋ daa na e tↄ deni nɛ, na do neŋ nↄↄ.
57001024	Mena ke te Maake na Arisitakuse na Demase na Luka baŋ daa na wↄ ne yɛɛ tom dokoloŋ nɛ mↄ na do neŋ nↄↄ.
57001025	De Gbeŋgyoo Yesu Kristo waa mo ↄ bɛrɛɛ boele ɛ popou na waa seŋ ɛ wↄle.
58001001	Gyaŋgba gyaŋgba keŋ na, Wurubuarɛ tɛɛwↄ wa akpeŋkpeŋgyↄↄra dↄↄ kolosi agbaatee agbaatee fa de naanaↄ lee gbɛɛneŋ kpookpoo man.
58001002	Mↄna debaŋ kei man keŋ tɛɛle kei ne gyu kↄ ↄto nɛ, ↄ tɛe ↄ bu Yesu dↄↄ kolosi fa daa. Ↄ bu ŋonaŋ dↄↄ te ↄ tɛɛwↄ yɛɛ tɛɛle kei pou. Ŋon te Wurubuarɛ lesewↄ see nyi tɛɛle kei dↄↄ abↄↄ pou dee doo ↄ tɛɛ.
58001003	Ↄ bu ŋonaŋ dↄↄ te ŋon Wurubuarɛ tɛɛwↄ lese ↄ gyoorobiiri wola, te ↄ bu ŋonaŋ mↄ lesena Wurubuarɛ dinↄↄ gbagba keŋ wola. Ↄ bu kei nↄↄwoya ŋan ŋe dana doŋ nɛ, te ↄ moowↄ ↄ dana tɛɛle kei pou. Ↄ ka yeŋ lɛɛ denibalaŋ lee ba dukum man wↄle na, te ↄ gyuuwↄ ke kyaa adido ↄ kya Wurubuarɛ dekpatakpere ŋon dunoluŋ dↄↄ.
58001004	Lee mena dↄↄ Wurubuarɛ bu kei kela Wurubuarɛ kpilala pou, te yele keŋ mↄ Wurubuarɛ be fa e nɛ kela Wurubuarɛ kpilala baŋ wui.
58001005	Nawolo nyi Wurubuarɛ nombia aŋmaraseŋ see man nɛ, Wurubuarɛ te yako ta ↄ kpilala baŋ man ŋolo see nyi, "N yɛɛ me bu e, te gyɛŋ maŋ yɛna n kya ya." Mena mↄ te ↄ te yako ta be man ŋolo see nyi, "Me ta bese n kya, te nyaŋ mↄ n ta bese me bu ya."
58001006	Mↄna debaŋ keŋ Wurubuarɛ ne gyae waa kpila ↄ bu kegyia nyi waa kↄŋ tɛɛle kei dↄↄ nɛ ↄ yakowↄ nyiaa, "Kaboena nyi Wurubuarɛ kpilala pou baa som e."
58001007	Te nnɛ te Wurubuarɛ kolosiwↄ lee ↄ kpilala baŋ wose man. Ↄ yakowↄ nyiaa, "Maa yela me kpilala ke yɛɛ ŋgba feliŋ nɛ, na maa yela me tewulɛɛ ke yɛɛ ŋgba boalaŋ nɛ."
58001008	Mↄna Wurubuarɛ yakowↄ lee ↄ bu ŋon wose man nyiaa, "Wurubuarɛ, n ke di gyoori kekpaakekpaa, te nyaŋ ke di ke ke gbɛɛ dↄↄ.
58001009	N ne gyae nombia ŋan ŋe doo na ŋe gbɛɛ, te n ne kↄla nombiakumɛɛ. Mena dↄↄ maŋ n Wurubuarɛ ŋon ta lese neŋ yele kela n tebia pou, te me yela n dii gyoŋ mↄ kela wↄ."
58001010	Wurubuarɛ besewↄ yako nyiaa, "De Gbeŋgyoo, lee kewalaŋ keŋ na nyaŋ see na tɛɛle kei mokↄↄ, te nyaŋ yɛɛna abↄↄ ŋan pou ŋe kyaa adido nɛ.
58001011	Adido na ateta pou gyae kaa ŋaalaa, mↄna nyaŋ dↄↄ nyaŋ ke kyaa kekpaakekpaa. Ŋe popou gyae kaa lↄↄree ŋgba kanyaŋ nɛ.
58001012	Nyaŋ ke bↄ adido na ateta ŋgba kanyaŋ nɛ na n ke kyɛɛkee ŋa. Mↄna nyaŋ dↄↄ n kedoobii te n doo, te nyaŋ ke kyaa kekpaakekpaa."
58001013	Nombii keŋ Wurubuarɛ ba bese yako ↄ bu ŋon yɛna nyi, "Kↄŋ kaa kyaa me dunoluŋ dↄↄ, kelii debaŋ keŋ maa yoo di n kↄlala pou dↄↄ." Kpilala baŋ man woŋti te Wurubuarɛ yako e mena nombii kei see?
58001014	N kɛɛ na kpilala baŋ dↄↄ, be yɛɛ Wurubuarɛ tewulɛɛwↄ te be dↄŋ bo feliŋ man. Wurubuarɛ ne kpilii wↄ bo nyi be kaa kyↄ balaŋ baŋ ŋon Wurubuarɛ waa lɛɛ ba nyee wee daale nɛ.
58002001	Lee mena dↄↄ kaboena nyi dɛɛ kyaŋ nombia ŋan dↄↄ nyii nɛ man nideli na dↄↄ nyiŋ yo gbɛɛ ya.
58002002	Nawolo nyi nombia ŋan Wurubuarɛ be tɛɛ ↄ kpilala dↄↄ kolosi nɛ doo na ŋe gbɛɛ. Mena dↄↄ debaŋ kamasɛ keŋ balaŋ be yɛɛ deŋele doŋ te be te di ↄ nombia ŋan dↄↄ ya na, ↄ wↄŋa ba deŋele ŋgba mena keŋ kaboena nɛ.
58002003	Akpaa nnɛ te doo na, kenaŋ na nyi de bɛɛ nyeekelɛɛ dinaa kei nombia ŋan Wurubuarɛ be fa daa debaŋ kei na, sena te dɛɛ yɛɛ na dɛɛ tale lee deŋele kewↄŋ keŋ waa wↄŋ daa nɛ man? De Gbeŋgyoo Yesu gbagba taŋgbɛɛ la yako nyeekelɛɛ nombia kɛŋa fa balaŋ. Kenaŋ wↄle na balaŋ baŋ bↄↄ taŋgbɛɛ nyii ŋa nɛ, mↄ dii nombia kɛŋa adansɛɛ fa daa nyi ŋe yɛɛ ampaŋ.
58002004	Wurubuarɛ gbagba mↄ lesewↄ wola nyi nombia ŋan bↄↄ kolosi nɛ doo na ŋe gbɛɛ. Nawolo nyi ↄ faa wↄ doŋ te be yɛɛ gyakoloŋ nombia na nombia dinaana, te ↄ moo ↄ feliŋ ŋon abↄↄ ŋan ↄ na mo boele balaŋ nɛ boele wↄ ↄ kegyaebii man.
58002005	Tɛɛle wↄle keŋ gyae ke kↄŋ wee daale te dee kolosi ka wose man nombia nɛ, Wurubuarɛ te yako nyi waa mo ke do ↄ kpilala baŋ nyiŋmaa man bo ya.
58002006	Gyoo Defidi yakowↄ Wurubuarɛ nombia aŋmaraseŋ see ŋan man yenaŋ daale nyiaa, "Deniwalaŋ yɛna amↄte te n na gyueŋ ↄ dↄↄ, yaa tↄnↄↄ woŋti doo la deniwalaŋ bu man te n ne kɛɛ ↄ dↄↄ mena?
58002007	N ke yɛɛ deniwalaŋ na, n yↄkↄse e te n yela n kpilala baŋ kela e debaŋ kyomii daale, kenaŋ wↄle te n kaa faa e gyoorobiiri na obuo,
58002008	te n moo kpene kamasɛ do ↄ tɛɛ." Kei na wolo baa nyi Wurubuarɛ moo kpene kamasɛ do ↄ tɛɛ keŋ ↄ te kaase kolo ya. Mↄna debaŋ kei man nɛ, de bɛɛ naa nyi abↄↄ ŋan pou doo ↄ tɛɛ ya.
58002009	Mↄna da te naa nyi Yesu ŋon Wurubuarɛ be yↄkↄse e kyomii kela ↄ kpilala baŋ debaŋ kyomii nɛ, nɛnɛɛ dↄↄ Wurubuarɛ ta mo gyoorobiiri na obuo fa e nawolo nyi ↄ naa diyem te ↄ yeŋawↄ. Wurubuarɛ bɛrɛɛ keŋ ↄ na mo boele balaŋ nɛ dↄↄ, te Yesu lɛɛ walaŋ kamasɛ yeŋ yeŋ.
58002010	Wurubuarɛ yɛɛna kpene kamasɛ te ↄ moo ↄ doŋ ↄ dana ŋa na ŋe gbɛɛ. Mena dↄↄ ke yɛɛ kpene keŋ doo na ke gbɛɛ nyi waa yela ↄ bia burum ke kↄŋ ↄ gyaŋ na baŋ mↄ kaa di gyoori kpu na e. Lee mena dↄↄ te ↄ yela Yesu Kristo nyeelɛɛre ŋon baa ta ↄ dↄↄ nyiŋ nyeekelɛɛ nɛ, nyiŋa daseŋae keŋ kaboena nɛ ŋon Wurubuarɛ siaman te ↄ naa diyem yeŋ. Kei nawolo baa nyi Yesu dↄↄ te baa ta, na baa nyiŋ nyeekelɛɛ.
58002011	Yesu ne gberaa na ayimɛɛ lee walaŋ wose man na ↄ gbɛɛneŋ ka tenee Wurubuarɛ siaman. Walaŋ ŋon ↄ ne gberaa ayimɛɛ lee balaŋ wose man, na balaŋ baŋ bↄↄ gberaa ayimɛɛ lee ba wose man nɛ, be popou be kya yɛɛ dokoloŋ. Mena dↄↄ desɛŋ be dana e nyi waa baake wↄ nyi ↄ loŋtona ya.
58002012	Yesu yako Wurubuarɛ nyiaa, "Maa lese n nombia ŋan n be yɛɛ nɛ wola ma loŋtona. Botↄↄ keŋ balaŋ de gyaŋee nyi baa som neŋ na, maa kɛlɛɛ neŋ be siaman."
58002013	Ↄ besewↄ yako nyiaa, "Maa mo me loo pou gyakaa n dↄↄ." Te ↄ besewↄ yako bela nyiaa, "Kɛɛ, daa na balaŋ baŋ n ba mo wↄ do me nyiŋmaa man nɛ yaa"
58002014	Balaŋ baŋ Yesu be baake wↄ nyi ↄ loŋtona nɛ be yɛɛ denibalaŋwↄ keŋ be dana wosenaane na fatabo. Mena dↄↄ te Yesu mↄ kaa bese deniwalaŋ ŋgba baŋ nɛ, na waa ta ↄ yeŋ keŋ dↄↄ di ↄbↄnsam ŋon ↄ dana doŋ yeŋ dↄↄ nɛ dↄↄ.
58002015	Ↄ yɛe mena na waa nyiŋ lɛɛ balaŋ baŋ bee yee yeŋ, te debaŋ kamasɛ na ba agyueŋ pou gyakaa bo yeŋ dↄↄ nɛ nyee.
58002016	Kei nawolo baa nyi na Wurubuarɛ kpilala te Yesu kↄŋawↄ ↄ kaa kyↄ ya, mↄna ↄ kↄŋae ↄ kaa kyↄ Aberaham duuluŋ man balaŋ.
58002017	Lee kei dↄↄ te ↄ bese deniwalaŋ ŋgba ↄ loŋtona nɛ gbɛɛ kamasɛ man, na waa nyiŋ bese Wurubuarɛ sae kegyia ŋon ↄ ne wii balaŋ waraŋase, te ↄ ne di anokoare Wurubuarɛ ↄsom keŋ man. Na waa nyiŋ yeŋ pataa denibalaŋ na Wurubuarɛ nsana.
58002018	Ↄbↄnsam kɛɛse ŋon gbagba kɛɛ te ↄ naa diyem nideli, mena dↄↄ waa tale kyↄ balaŋ baŋ pou ↄbↄnsam ne kɛɛse wↄ kɛɛ nɛ.
58003001	Lee mena dↄↄ ɛmɛɛ me tebia Kristotena baŋ mↄ ɛ be lɛɛ Wurubuarɛ di nɛ, ɛ mo ya agyueŋ pou gyakaa Yesu dↄↄ. Ŋon yɛna Wurubuarɛ kpilale na Wurubuarɛ sae kegyia ŋon dↄↄ lɛɛ e di nɛ.
58003002	Ↄ moo ↄ konↄↄ pou fa Wurubuarɛ ŋon ↄ ba lese e nɛ, ŋgba mena keŋ Mosesi mↄ ba mo ↄ konↄↄ pou fa Wurubuarɛ ŋon ↄ ba lese e nyi ↄ kaa kɛɛ ↄ balaŋ dↄↄ nɛ.
58003003	Da gyeŋ nyi walaŋ de baŋ deni na, ŋon ne nyiŋa na yele kela deni keŋ ↄ be bam nɛ. Mena mↄ te Yesu dana yele kela Mosesi.
58003004	Walaŋ ne baŋa na deni, mↄna Wurubuarɛ yɛɛna walaŋ na kpene kamasɛ.
58003005	Mosesi moo ↄ konↄↄ pou yɛɛ tom Wurubuarɛ balaŋ man ŋgba Wurubuarɛ tobaale nɛ, te ↄ taŋgbɛɛwↄ kolosi nombia ŋan Wurubuarɛ waa kaa kolosi wee daale nɛ.
58003006	Mↄna Kristo dↄↄ ŋon yɛɛ Wurubuarɛ bu e, te ↄ lese ↄ konↄↄ pou kɛɛ Wurubuarɛ balaŋ dↄↄ. Mena dↄↄ akpaa de nyiŋ konↄↄ te da mo de sia gyakaa abↄↄ ŋan ↄ be yako see nyi waa fa daa nɛ dↄↄ na, keŋ ne gyae la ke yela dɛɛ tale bese ↄ balaŋ.
58003007	Lee mena dↄↄ Wurubuarɛ feliŋ ŋon yakowↄ nyiaa, "Gyɛŋ kei akpaa nyaŋ ŋon n nyii Wurubuarɛ nombia ŋan na,
58003008	na yɛɛ deŋele doŋ ŋgba mena keŋ ɛ naanaↄ be yɛɛ te bↄↄ koro seŋ tia Wurubuarɛ depampaa dinaa keŋ man, te bↄↄ teese ↄ nↄↄman nɛ ya.
58003009	Ɛ naanaↄ naa kpene keŋ Wurubuarɛ be yɛɛ kulutooneŋ sↄŋola ŋan man, mↄ kenaŋ wↄle na ba teese ↄ nↄↄman kɛɛse e kɛɛ.
58003010	Mena dↄↄ Wurubuarɛ gyeŋa baŋ ↄ balaŋ benaŋ dↄↄ te ↄ yakowↄ nyiaa, 'Debaŋ kamasɛ na bɛɛ yo gbɛɛ nawolo nyi bↄↄ ne sila me nↄↄwoya ya.'
58003011	Keŋte ma gyeŋa baŋ kaŋ ntam nyiaa, 'Bↄↄ gyae baa nyiŋ gbɛɛ gyoo botↄↄ keŋ mↄↄ desina see wↄ nyi be kaa kyaa na baa fɛɛfo nɛ korakora ya.' "
58003012	Mena dↄↄ me tebia, ɛ kɛɛ nideli nyi ɛ man ŋolo be nyiŋ agyueŋ kum na waa lɛɛ aŋmaareŋ na waa lee Wurubuarɛ ŋon ↄ kyaa kekpaakekpaa nɛ wↄle ya.
58003013	Mena dↄↄ ɛ nyiŋaa ɛ kyaa na ɛ sia nɛ, ɛ kolosi do dↄŋa kakyeŋ wee na wee. Na nombiakumɛɛ ba beo ɛ man ŋolo na waa yɛɛ deŋele doŋ ya.
58003014	Akpaa de kyaŋ da kelɛɛdi keŋ dↄↄ taŋgbɛɛ lɛɛ Kristo di nɛ man keŋkeŋ kelii da yeŋ wee na, na daa na Kristo yɛɛ dokoloŋ baa.
58003015	Wurubuarɛ nombia aŋmaraseŋ see ŋan yakowↄ nyiaa, "Gyɛŋ akpaa nyaŋ ŋon n nyii Wurubuarɛ nombia ŋan na, na yɛɛ deŋele doŋ ŋgba mena keŋ ɛ naanaↄ be yɛɛ deŋele doŋ tia Wurubuarɛ nɛ ya."
58003016	Balaŋ bomↄ nyiina Wurubuarɛ nombia ŋan te ba korowↄ seŋ tia e? Na baŋ yɛna balaŋ baŋ Mosesi be tɛɛ be siaman mo wↄ lee Igyipite tɛɛle man nɛ yee?
58003017	Balaŋ bomↄ te Wurubuarɛ gyeŋa baŋ do kulutooneŋ sↄŋola ŋan man? Na baŋ yɛna balaŋ baŋ bↄↄ yɛɛ nombiakumɛɛ, te ↄ be yeli bↄↄ yekee depampaa dinaa keŋ man nɛ yee?
58003018	Balaŋ bomↄ te Wurubuarɛ gyeŋa baŋ kaŋ ntam do nyi bↄↄ gyae baa gyoo botↄↄ keŋ ↄ be desina see wↄ nyi be kaa fɛɛfo nɛ ya? Na baŋ yɛna balaŋ baŋ bↄↄ yɛɛ deŋele doŋ te ba te lɛɛ e di nɛ yee?
58003019	Mena dↄↄ da te naa nyi keŋ ba te lɛɛ Wurubuarɛ di dↄↄ ya, te ba te tale ka gyoo botↄↄ keŋ ↄ be desina see wↄ nyi be kaa kyaa fɛɛfo nɛ ya.
58004001	Wurubuarɛ keyako see keŋ ↄ be yako nyi ↄ te desina defɛɛfoe daale see fa ↄ balaŋ nɛ, ke sɛɛ ka seŋɛɛ mena. Mena dↄↄ ɛ yela dɛɛ kɛɛ nideli keŋ de man ŋolo be yɛɛ kolo kum daale, na ka ke tↄ e gbɛɛ keŋ ↄ be nyiŋ gyoo botↄↄ ya.
58004002	Nawolo nyi nombia kpaakpaa ŋan bↄↄ kolosi fa de naanaↄ nɛ, ŋan ke te be kolosiwↄ fa daa mↄ. Mↄna nombia ŋan bↄↄ nyii nɛ te yɛɛ tↄnↄↄ fa wↄ ya, nawolo nyi ba te lɛɛ ŋa di ya.
58004003	Mena dↄↄ daa baŋ dↄↄ lɛɛ ↄ nombia ŋan di nɛ, daa daageŋ ne gyae la dee nyiŋ gbɛɛ gyoo botↄↄ keŋ ↄ be desina see ↄ balaŋ nyi be kaa kyaa fɛɛfo nɛ. Nawolo nyi Wurubuarɛ yakowↄ nyiaa, "Me ta mo baŋ kaŋ ntam nyi, 'Bↄↄ gyae baa gyoo botↄↄ keŋ mↄↄ desina see me balaŋ nyi be kaa kyaa fɛɛfo nɛ korakora ya.' " Mↄna da gyeŋ nyi Wurubuarɛ wulaa bake ↄ nombia see leenaŋ debaŋ keŋ ↄ be yɛɛ kpene kamasɛ taŋ nɛ.
58004004	Wurubuarɛ nombia aŋmaraseŋ see ŋan yakowↄ yenaŋ daale lee wee nyetoorote keŋ man nyiaa, "Weeya looro te Wurubuarɛ moowↄ yɛɛ kpene kamasɛ, te ↄ fɛɛfowↄ wee nyetoorote keŋ man."
58004005	Wurubuarɛ besewↄ yako lee kefɛɛfo kei wose man bela nyiaa, "Bↄↄ gyae baa gyoo botↄↄ keŋ mↄↄ desina see me balaŋ nyi be kaa kyaa fɛɛfo nɛ ya."
58004006	Balaŋ baŋ bↄↄ taŋgbɛɛ nyii Wurubuarɛ kefɛɛfo kei wose man nombia nɛ, lee ba deŋele doŋ dↄↄ Wurubuarɛ te fa wↄ gbɛɛ na baa gyoo botↄↄ keŋ ↄ be desina see wↄ nyi be kaa kyaa fɛɛfo nɛ ya. Kei nawolo baa nyi balaŋ wↄlɛɛ baale te Wurubuarɛ waa fa gbɛɛ na baa gyoo botↄↄ ke kyaa fɛɛfo.
58004007	Mena dↄↄ Wurubuarɛ ta bese see wee daale keŋ ↄ ne baake ke nyi "Gyɛŋ," na ke yela balaŋ ke nyiŋ gbɛɛ gyoo ↄ defɛɛfoe keŋ man. Kulutooneŋ burum ŋaale wↄle nɛ, ↄ tɛɛwↄ gyoo Defidi dↄↄ bese kolosi lee wee kenaŋ wose man, ŋgba mena keŋ bↄↄ wulaa kolosi ka wose man nombia tↄne kei man nɛ nyiaa, "Gyɛŋ akpaa nyaŋ ŋon n nyii Wurubuarɛ nombia ŋan na, na yɛɛ deŋele doŋ ya."
58004008	Debaŋ keŋ de naana Gyosua be tɛɛ Iseraetena siaman nɛ, ↄ te tale yela baa nyiŋ mena kefɛɛfo kei ya. Nyi ŋon talewↄ yela baa nyiŋ mena kefɛɛfo kei nɛ, nafↄ Wurubuarɛ be gyae waa kolosi kefɛɛfowee wↄle daale wose man nombia bela ya.
58004009	Kei nawolo baa nyi wee daale kyaa keŋ Wurubuarɛ balaŋ baa fɛɛfo ŋgba mena keŋ Wurubuarɛ be fɛɛfo wee nyetoorote keŋ man nɛ.
58004010	Walaŋ kamasɛ ŋon Wurubuarɛ waa yela waa gyoo ↄ defɛɛfoe keŋ man nɛ, nyi ↄtenate de yɛɛ ↄ tom taŋ na waa fɛɛfo ŋgba mena keŋ Wurubuarɛ mↄ be yɛɛ ↄ tom taŋ te ↄ be fɛɛfo nɛ.
58004011	Gyaŋgba gyaŋgba balaŋ baŋ yɛɛ deŋele doŋ, mena dↄↄ be te nyiŋ gbɛɛ gyoo Wurubuarɛ defɛɛfoe keŋ man ya. Lee mena dↄↄ ɛ na yeli daa mↄ ke yɛɛ deŋele doŋ na dɛɛ yo gbɛɛ ya. Mↄna ɛ yela dɛɛ yɛɛ kakyeŋ na dɛɛ yɛɛ Wurubuarɛ kegyaebii, na dee nyiŋ gbɛɛ gyoo ↄ defɛɛfoe keŋ man.
58004012	Wurubuarɛ nombii keŋ nↄↄ dana boalaŋ te kɛɛ fa nyeedoŋ kekpaa. Ke yɛɛ ŋgba sila sia na wↄlete nɛ, te ke dana beeleŋ kela sila sia na wↄlete kamasɛ. Kɛɛ tale kara gyoo deniwalaŋ yenaŋ kamasɛ, lese deniwalaŋ dinↄↄ na ↄ nyeeman na ↄ konↄↄ man nombia pou debↄↄ.
58004013	Abↄↄ ŋan pou Wurubuarɛ be yɛɛ nɛ, ŋe man dokoloŋ be kyaa keŋ ka weesɛɛ ↄ siaman ya. Kpene kamasɛ doo ↄ siaman peŋteŋpereiŋ. Ŋon Wurubuarɛ siaman te de popou dɛɛ kaa seŋ tↄlɛɛ de nↄↄwoya wee daale.
58004014	Mena dↄↄ ɛ yela dɛɛ kyaŋ da kelɛɛdi keŋ de dana nɛ man keŋkeŋ. Nawolo nyi de dana Wurubuarɛ sae kegyia kpaakpaate ŋolo. Ŋon yɛna Yesu, Wurubuarɛ bu ŋon ↄ be lam Wurubuarɛ gyaŋ adido nɛ.
58004015	Wurubuarɛ sae kegyia ŋon de dana nɛ, ↄ yɛɛ walaŋ ŋon ↄ ne wii daa te ↄ ne yeli dɛɛ tale yɛɛ abↄↄ ŋan kaboena nyi dɛɛ yɛɛ te dↄↄ ne tale yɛɛ ya nɛ. Nawolo nyi ↄbↄnsam kɛɛse e kɛɛ lee gbɛɛ kamasɛ man ŋgba daa nɛ, mↄna ŋon dↄↄ ↄ te yɛɛ dukum ya.
58004016	Mena dↄↄ ɛ na yeli dee yee Wurubuarɛ gyaŋ kegyu ya. Nawolo nyi da gyeŋ nyi waa wii de waraŋase na waa mo ↄ bɛrɛɛ boele daa, na waa kyↄ daa debaŋ kamasɛ keŋ da wose de kyaŋ daa na.
58005001	Walaŋ kamasɛ ŋon ba lese e nyi waa yɛɛ Wurubuarɛ sae kegyia na, bɛɛ lese e bo lee ŋon gbagba ↄ balaŋ man na waa seŋ be nawↄↄ man lee be Wurubuarɛ ↄsom man. Na waa lɛɛ ba kedeesa abↄↄ mo gyu ke deesi fa Wurubuarɛ, na Wurubuarɛ ke nyiŋ mo be nombiakumɛɛ kyɛɛ wↄ.
58005002	Ŋon gbagba mↄ yɛɛ deniwalaŋ e te ↄ ne tale yɛɛ kpene keŋ be dei ya, mena dↄↄ ↄ ne nyiŋ konↄↄ fa balaŋ baŋ bↄↄ gyeŋ ya te bɛɛ yɛɛ abↄↄ ŋan be dei ya te ne wↄŋee wↄ lee Wurubuarɛ gbɛɛneŋ man nɛ.
58005003	Mena dↄↄ te kaboena nyi waa taŋgbɛɛ deesi fa Wurubuarɛ lee ŋon gbagba wui nombiakumɛɛ dↄↄ, pɛna waa tale deesi fa ↄ balaŋ baŋ mↄ wui nombiakumɛɛ ŋan bↄↄ yɛɛ nɛ.
58005004	Akpaa Wurubuarɛ te baake ŋolo nyi ↄ kaa yɛɛ ↄ sae kegyia ŋgba mena keŋ ↄ be baake Aarↄn ya nɛ, walaŋ ŋonaŋ gbagba be tale see ↄ wose Wurubuarɛ sae kegyia ya.
58005005	Mena te Kristo mↄ ta see ↄ wose Wurubuarɛ sae kegyia ya. Mↄna Wurubuarɛ lese na e te ↄ yako e nyiaa, "N yɛɛ me bu e, gyɛŋ me ta bese n kya."
58005006	Wurubuarɛ besewↄ yako ↄ nombia aŋmaraseŋ see man yenaŋ daale bela nyiaa, "N yɛɛ Wurubuarɛ sae e kekpaakekpaa, ŋgba mena keŋ Mɛkesɛdɛke be di Wurubuarɛ saere kekpaakekpaa nɛ."
58005007	Yesu ke kyaa tɛɛle dↄↄ nɛ, ↄ moo yeesa wii lese siasaraŋ fane fa Wurubuarɛ. Nawolo nyi ŋon waageŋ kooŋ ne gyae la waa tale lese e lee yeŋ man. Lee mena keŋ ↄ be yↄkↄse ↄ wose mo obuo fa Wurubuarɛ dↄↄ, Wurubuarɛ nyii ↄ kefane keŋ.
58005008	Keŋ na keŋ Yesu yɛɛ Wurubuarɛ bu e koraŋ na, ↄ naa diyem nideli. Lee ↄ diyem kena kenaŋ man nɛ, ↄ kasee mena keŋ waa nyii ↄ kya dei.
58005009	Yesu ke tei Wurubuarɛ yɛɛ kpene kamasɛ keŋ ↄ be yako e nyi waa yɛɛ taŋ nɛ, keŋ yele la te ↄ kaa bese nyeelɛɛre na waa yela baŋ pou bee nyii ↄ dei nɛ ke nyiŋ nyeekelɛɛ kekpaakekpaa.
58005010	Mena dↄↄ Wurubuarɛ lese e nyi waa yɛɛ ↄ sae kegyia, ŋgba mena keŋ Mɛkesɛdɛke be yɛɛ ↄ sae kegyia nɛ.
58005011	Nafↄ de dana nombia burum dɛɛ yako lee Mɛkesɛdɛke na Yesu saere kedi kei wose man, mↄna nombia ŋan man kalese dana baŋ nawolo nyi ɛ nombia man kenyii dana doŋ.
58005012	Debaŋ kei nɛ nafↄ kaboena nyi ɛmɛɛ mↄ yaa bese Wurubuarɛ nombia ŋan wolala. Mↄna ɛ sɛɛ ɛ yɛɛ ŋgba bia baŋ be kaboena bo nyi ŋolo waa bese wola wↄ Yesu Kristo ↄsom nombia ŋan kewalaŋ nɛ. Ɛ yɛɛ yaa ŋgba bia baŋ be sɛɛ bɛɛ ŋmase dide nɛ. Ɛ ta bee ta na weenɛɛ doŋ nyiŋan kedi ya.
58005013	Nawolo nyi walaŋ kamasɛ ŋon ↄ sɛɛ ↄ ne ŋmase dide nɛ, na ↄ yɛɛ bu e. Ↄ ta gyeŋa ta kpene keŋ yɛɛ dukum yaa debam ya.
58005014	Mↄna kegyiise ne tale la di weenɛɛ doŋ nyiŋan. Nawolo nyi lee mena keŋ nombia be yala wↄ te bↄↄ gyoo ŋe man nideli te bↄↄ naa dↄↄ, ba gyeŋ kpene keŋ yɛɛ dukum na kpene keŋ yɛɛ debam.
58006001	Lee mena dↄↄ ɛ yela dee tina Kristo ↄsom nombia ŋan dↄↄ kasee kewalaŋ nɛ yela mena, na dɛɛ kasee abↄↄ ŋan ŋe doo de siaman te ŋe gyae ke yela da Kristo kelɛɛdi ke yɛɛ doŋ nɛ. Ta tekaa kaboena nyi dɛɛ bese kasee nombia kewalaŋ ŋan dↄↄ kasee kaalaŋ, ŋgba kekyɛɛkee lee dinↄↄ ŋan be dana tↄnↄↄ ya te ŋɛɛ mo daa gyu yeŋ man, na Wurubuarɛ kelɛɛdi nɛ ya.
58006002	Ɛ na yeli dɛɛ tekaa kasee kolo lee Wurubuarɛ loŋkesↄ, na nyiŋmaa kamo gyakaa balaŋ dↄↄ, na woya kefoŋ lee yeŋ man, na Wurubuarɛ nombia kedi debaŋ ↄtomante keŋ man bela ya.
58006003	Te nyi akpaa Wurubuarɛ de sɛɛ na dee tina mena abↄↄ kɛŋa pou keyɛɛ yela, na dɛɛ bee gyu de siaman.
58006004	Nyi Wurubuarɛ da toro walaŋ agyueŋ te ↄtenate da gyeŋ Wurubuarɛ nombia, te Wurubuarɛ da mo ↄ bɛrɛɛ boele e te ↄ mo ↄ feliŋ ŋon do ↄ man te ↄ nyii Wurubuarɛ nombia te ↄ naa nyi ŋe dei te ↄ gyeŋ doŋ keŋ Wurubuarɛ waa kaa lese wola debaŋ ↄtomante keŋ man nɛ, lee kɛŋa pou wↄle te ↄtenate da besena ↄ wↄle tee Wurubuarɛ na, kolo be kyaa keŋ deniwalaŋ waa yɛɛ na kabesena ↄtenate kↄŋ Wurubuarɛ gyaŋ ya.
58006006	Mena dↄↄ nyi akpaa ba lee mena nombia kɛŋa wↄle nɛ, gyae ke yɛɛ doŋ fa wↄ nyi baa tina be nombiakumɛɛ ŋan bɛɛ yɛɛ nɛ yela na baa kↄŋ Wurubuarɛ gyaŋ bela. Be nombia ayɛɛsa ŋenaŋ nawolo baa nyi, na yɛɛ yaa ŋgba ba bese yaa bɛɛ gyↄ Wurubuarɛ bu ŋon baa sakaa ↄpaŋdaŋ dↄↄ fulu e balaŋ man nɛ.
58006007	Tɛɛle keŋ ↄga ne ŋɛɛ woli ke te ne yeli wↄↄfarale ne nyiŋ weenɛɛ kpaakpaa lee ke man nɛ, Wurubuarɛ ne hiraa na ke.
58006008	Mↄna akpaa sↄↄse na ŋalese ne tuu la ke dↄↄ na, na mena tɛɛle kenaŋ be dana tↄnↄↄ ya. Te n te kɛɛ ya na Wurubuarɛ waa tale falaa ke, na waa yela boalaŋ ke kpa ke.
58006009	Me gyoona kpaakpaa, keŋ na de kɛɛ yako kei koraŋ nɛ, da gyeŋ nyi ɛmɛɛ dↄↄ nombia kpaakpaa ŋaale doo ɛ man, keŋ ŋɛɛ kyaa na nyeekelɛɛ nombia ŋan.
58006010	Wurubuarɛ yɛɛ walaŋ ŋon ↄ ne di ↄ nombia ke gbɛɛ dↄↄ. Mena dↄↄ ↄ be gyae waa wolee ɛ tom keŋ ɛ be yɛɛ, na ɛ balaŋ kegyae keŋ ɛ na lese wola e nɛ ya. Nawolo nyi lee ŋon dↄↄ ɛ te kyↄ ɛ tebia Kristotena, te ɛ gyakaa ɛ ne kyↄ wↄ.
58006011	Da kegyaebii yɛna nyi, ɛ man walaŋ kamasɛ waa kyaŋ nombia kpaakpaa kɛŋa man nideli kelii ↄto. Kei gyae ke yela ɛ ka gyeŋ nideli nyi ɛ ke nyiŋ kpene keŋ dↄↄ ɛ loo gyakaa nɛ.
58006012	Dↄↄ ne gyae nyi ɛ man ŋolo waa yɛɛ kebↄŋale Wurubuarɛ ↄsom keŋ man ya. Mↄna dɛɛ gyae bo nyi yaa kasee balaŋ baŋ bↄↄ lɛɛ Wurubuarɛ di te bↄↄ nyiŋ konↄↄ yɛɛ kakyeŋ seŋ ba kelɛɛdi keŋ man kelii ↄto, te Wurubuarɛ be fa wↄ kpene keŋ ↄ be yako see nyi waa fa wↄ nɛ.
58006013	Debaŋ keŋ Wurubuarɛ be yako ↄ nombii see fa de naana Aberaham nɛ, ↄ moo ŋon Wurubuarɛ gbagba yele bo kaŋ ntam. Nawolo nyi na ŋolo be kyaa keŋ ↄ kela ŋon Wurubuarɛ keŋ waa mo walaŋ ŋonaŋ yele kaŋ ntam ya.
58006014	Wurubuarɛ yako de naana Aberaham nyiaa, "Ampaŋ yaa mɛɛ yako neŋ nyi maa hiraa neŋ, na maa yela n duuluŋ man balaŋ ka bo nideli."
58006015	Mena dↄↄ de naana Aberaham mↄ nyiŋa konↄↄ kyaa daa kpene keŋ Wurubuarɛ be yako see nyi waa fa e nɛ, te ↄ nyiŋmaa kaŋa ke.
58006016	Nyi akpaa ŋolo ne gyae waa kaŋ ntam na, ↄ na mo walaŋ ŋon ↄ kela e nɛ yele bo kaŋ ntam. Ntam kekaŋ kenaŋ na wola la nyi, nombia ŋan ↄtenate be yako nɛ yɛɛ ampaŋ keŋ aŋmaareŋ kelɛɛ be doo ke man ya.
58006017	Keŋ Wurubuarɛ ne gyae nyi balaŋ baŋ baa nyiŋ kpene keŋ ↄ be yako see nyi waa fa wↄ nɛ, ka gyeŋ nideli nyi ↄ be gyae waa kyɛɛkee wa agyueŋ ya dↄↄ nɛ, mena dↄↄ te ↄ kaŋa ntam kpu na nombii keŋ ↄ be yako see nɛ.
58006018	Nombii keŋ Wurubuarɛ be yako see na ntam keŋ ↄ be kam nɛ, ↄ be gyae waa kyɛɛkee nombia ala kɛŋa man daale ya nawolo nyi ↄ bee di dekara ya. Mena dↄↄ nombii kei na do daa baŋ dↄↄ yeu kaa gyoo e nɛ kakyeŋ da kelɛɛdi man, na dɛɛ tale kyaŋ kpene keŋ dↄↄ ↄ be yeli de loo gyakaa nɛ man nideli.
58006019	Da nyeedoŋ pou seŋɛe mena lookegyakaa kei dↄↄ. Keŋ yele la te de nyiŋa gbɛɛ gyoo Wurubuarɛ ↄsom deni dinaa tↄↄmante keŋ man, botↄↄ keŋ bↄↄ mo kanyaŋ kpase ke keŋ nafↄ gyaŋgba na walaŋ yakaate bee nyiŋ gbɛɛ gyoo botↄↄ ya nɛ.
58006020	Yesu te kaa bese Wurubuarɛ saese pou kegyia kekpaakekpaa, ŋgba mena keŋ Mɛkesɛdɛke be di Wurubuarɛ sae kegyia kekpaakekpaa nɛ. Te ↄ te kyaŋ daa gbɛɛ ka gyoo Wurubuarɛ ↄsom deni dinaa tↄↄmante keŋ man, na daa mↄ ke sila e.
58007001	Na Mɛkesɛdɛke kei yɛɛ donↄↄ keŋ bɛɛ baake ke nyi Saalɛm nɛ gyoo e, te ↄ besewↄ ↄ yɛɛ Wurubuarɛ dekpatakpere ŋon sae e. Debaŋ keŋ de naana Aberaham be gyu ke yoo gyooneŋ baale di be dↄↄ bese ↄ ne kↄŋ nɛ, ↄ kaa gyaŋeewↄ na gyoo Mɛkesɛdɛke kei. Botↄↄ te Mɛkesɛdɛke hiraa ŋon de naana Aberaham.
58007002	Keŋte de naana Aberaham kpase abↄↄ ŋan pou ↄ be nyim lee yoo keŋ man nɛ akpeŋ kufu, te ↄ moo dekpeŋ daale fa Mɛkesɛdɛke ŋonaŋ. Mɛkesɛdɛke yele kei asɛɛ yɛna nyi "Gyoo ŋon ↄ gbɛɛneŋ tenɛɛ Wurubuarɛ siaman," te Saalɛm gyoo mↄ nawolo nyi "Wosefɛɛreŋ gyoo."
58007003	Ŋolo ba gyeŋ Mɛkesɛdɛke kei ↄ kya yaa ↄ naa yaa ↄ duuluŋ man dalee ya. Ba te yako kolo mↄ lee ↄ kalola yaa ↄ yeŋ wose man ya. Ↄ yɛɛ Wurubuarɛ sae e kekpaakekpaa ŋgba Wurubuarɛ bu ŋon nɛ.
58007004	Ɛmɛɛ gbagba ɛ kɛɛ na, ɛ kena nyi ↄ yɛɛ walaŋ dinaa e te ↄ dana yele mↄ. De naana Aberaham ŋon ↄ dana yele Wurubuarɛ siaman koraŋ nɛ kpase abↄↄ ŋan ↄ be nyim lee yoo man nɛ akpeŋ kufu, te ↄ moo ŋe man dekpeŋ fa Mɛkesɛdɛke ŋonaŋ.
58007005	Mosesi mmaraase ŋan nawolo nyiaa, kaboena nyi Gyudatena baŋ be yɛɛ de naana Aberaham ↄ naanasewↄ nɛ, baa kpala ba abↄↄ ŋan be dana nɛ akpeŋ kufu na baa mo ŋe man dekpeŋ dokoloŋ fa Lewitena baŋ be yɛɛ saesewↄ nɛ. Da gyeŋ nyi Lewitena kɛwↄ mↄ yɛɛ de naana Aberaham ↄ naanasewↄ, mↄna Wurubuarɛ faa Gyudatena mena mmaraase ŋenaŋ nyi baa tↄ mena abↄↄ ŋenaŋ fa baŋ gbagba be tebia Lewitena baŋ.
58007006	Mɛkesɛdɛke kei ta lee Lewi duuluŋ man gba ya, mↄna ↄ talewↄ lɛɛ abↄↄ kekpase kufu man dekpeŋ dokoloŋ kei lee de naana Aberaham ŋon Wurubuarɛ be yako see nyi waa yɛɛ kolo fa e nɛ gyaŋ te ↄ hiraa e.
58007007	Walaŋ kamasɛ taŋ gyeŋ nyi kegyia ne hiraa na kemaasa keŋ aŋmaareŋ be doo ke man ya.
58007008	Lewitena baŋ bɛɛ lɛɛ abↄↄ kekpala kufu man dekpeŋ kei nɛ be yɛɛ balaŋ baŋ bɛɛ yem, mↄna Mɛkesɛdɛke ŋon de naana Aberaham be tↄ abↄↄ kɛŋa fa nɛ dↄↄ, ↄ ta yem ya ŋgba mena keŋ Wurubuarɛ nombia be yako nɛ.
58007009	Dɛɛ tale yako nyi Lewi mↄ tɛɛwↄ de naana Aberaham dↄↄ tↄ abↄↄ kufu man dekpeŋ kei fa Mɛkesɛdɛke.
58007010	Nawolo nyi debaŋ keŋ de naana Aberaham be gyaŋee na Mɛkesɛdɛke nɛ, na be ta lola ta Lewi ya. Debaŋ kenaŋ na ↄ sɛɛ ↄ doo ↄ naana Aberaham teŋa man.
58007011	Debaŋ keŋ Wurubuarɛ be tɛɛ de naana Mosesi dↄↄ mo mmaraase ŋan fa Gyudatena nɛ, ↄ lese balaŋ lee Lewitena man nyi baa di saere. Nyi Lewitena saere tom keŋ bↄↄ yɛɛ nɛ deŋ talewↄ yela balaŋ gbɛɛneŋ ka tenee Wurubuarɛ siaman na, nafↄ bɛɛ tekaa hia nyi Wurubuarɛ waa bese lese sae ŋolo ke kↄŋ ŋgba Mɛkesɛdɛke nɛ ya. Te nɛnɛɛ dↄↄ, Wurubuarɛ te kpila ŋolo nyi ↄ kaa di saere ŋgba Mɛkesɛdɛke nɛ. Mↄna ↄ ta lee Aarↄn ŋon ↄ yɛɛ Lewi baale e nɛ duuluŋ man ya.
58007012	Nyi walaŋ ŋon ↄ te yɛɛ Lewi baale e ya nɛ de kaa di Wurubuarɛ saere na, na kaboena nyi baa kyɛɛkee mmaraa keŋ, nawolo nyi Lewitena baageŋ te kaboena nyi baa di Wurubuarɛ saere.
58007013	Mena nombia kɛŋa dɛɛ yako nɛ, na Yesu Kristo wose man nombia yaa dɛɛ yako nɛ. Nawolo nyi ↄ ta lee Lewi dekpaŋalaŋ man ya te ↄ kaa dii Wurubuarɛ saere. Ↄ lee dekpaŋalaŋ kpoo daale man, te ŋolo mↄ te dii ta Wurubuarɛ saere lee mena dekpaŋalaŋ kenaŋ man see ya.
58007014	De popou gyeŋ nyi de Gbeŋgyoo Yesu lee Gyuda dekpaŋalaŋ man, te de naana Mosesi mↄ te yako kolo lee Gyuda dekpaŋalaŋmantena benaŋ saere kedi wose man ya.
58007015	Nɛnɛɛ dↄↄ nombii kei man kenyii be dana baŋ bela ya. Nawolo nyi walaŋ wↄle kpoo kↄŋala kaa di Wurubuarɛ saere ŋgba Mɛkesɛdɛke nɛ.
58007016	Ↄ saere keŋ ↄ be kaa dii nɛ, te yɛɛ tɛɛle kei dↄↄ mmaraase yaa dekpaŋalaŋ keŋ man ↄ ba lee nɛ dↄↄ te ↄ dii ke ya. Mↄna ↄ dii saere kenaŋ bo lee ↄ doŋ keŋ ↄ dana, keŋ yeŋ be tale di ↄ dↄↄ ya nɛ dↄↄ.
58007017	Nawolo nyi Wurubuarɛ nombia aŋmaraseŋ see yakowↄ nyi, Wurubuarɛ yako Kristo nyiaa, "N yɛɛ Wurubuarɛ sae e kekpaakekpaa, ŋgba mena keŋ Mɛkesɛdɛke mↄ be di Wurubuarɛ saere kekpaakekpaa nɛ."
58007018	Mena dↄↄ lee gbɛɛ daale man na, dɛɛ tale yako nyi Wurubuarɛ ta mo Mosesi mmaraase benɛɛ ŋan see yenaŋ. Nawolo nyi ŋↄↄ dana tↄnↄↄ ya, te ŋↄↄ dana nↄↄdoŋ mↄ ya.
58007019	Mosesi mmaraase ŋan te tale yela de gbɛɛneŋ ka tenee ŋgba mena keŋ Wurubuarɛ ne gyae nɛ ya. Mena dↄↄ Wurubuarɛ te fa daa lookegyakaa kpaakpaate keŋ ka kela bene keŋ. Lee mena dↄↄ nɛnɛɛ dɛɛ tale tuu benaa Wurubuarɛ.
58007020	Wurubuarɛ kaŋa ntam pɛte ↄ see Yesu saere kekpaakekpaa, mↄna saese akaŋ baŋ dↄↄ ↄ bɛɛ kaŋ ntam pɛte bɛɛ see wↄ saere ya.
58007021	Wurubuarɛ nombia aŋmaraseŋ ne yako nyi, pɛ Wurubuarɛ ka see Yesu saere na ↄ kaŋa ntam nyiaa, "Maŋ Wurubuarɛ te kaŋ ntam te mↄↄ gyae maa kyɛɛkee ma agyueŋ ya. 'Nyaŋ ke di me saere kekpaakekpaa.' "
58007022	Wurubuarɛ ntam keŋ ↄ be kam nɛ, keŋ yele la te Yesu kaa bese walaŋ ŋon ↄ seŋɛɛ ntam kenaŋ wↄle, na ka wola nyi nↄↄkebakesee wↄle kei dei kela bene keŋ.
58007023	Gyaŋgba keŋ na Wurubuarɛ saese baŋ boe, nawolo nyi yeŋ bee yeli baa yɛɛ be saere tom keŋ kelii ↄto ya.
58007024	Mↄna Yesu dↄↄ ↄ saere kedi keŋ be gyae ka lee ↄ gyaŋ gyu ŋolo gyaŋ ya, nawolo nyi ŋon kyaa kekpaakekpaa.
58007025	Lee mena dↄↄ waa tale lɛɛ balaŋ baŋ pou bɛɛ tɛɛ ↄ dↄↄ kↄŋ Wurubuarɛ gyaŋ nɛ nyee, nawolo nyi ↄ kyaa kekpaakekpaa te ↄ ne fane fa Wurubuarɛ lee be dↄↄ.
58007026	Yesu Kristo yɛna Wurubuarɛ sae kegyia ŋon ↄ ne tale yɛɛ kpene keŋ dɛɛ gyae nɛ fa daa. Nawolo nyi ↄ gbɛɛneŋ tenɛɛ Wurubuarɛ siaman, te nombiikum kamasɛ na ayimɛɛ kamasɛ mↄ be doo ↄ man ya. Wurubuarɛ lese e lee nombiakumɛɛyɛɛra man te ↄ gyinaa e adido kela walaŋ kamasɛ.
58007027	Yesu be doo ŋgba Wurubuarɛ saese kegyiise baŋ bↄↄ kyaa kaalaŋ nɛ ya. Baŋ na wee na wee na kaboena nyi baa deesi gberaa ba wose ayimɛɛ, pɛna be kaa deesi gberaa be balaŋ mↄ wui ayimɛɛ na Wurubuarɛ ka mo be nombiakumɛɛ kyɛɛ wↄ. Mↄna Yesu dↄↄ tekaboena nyi waa yɛɛ mena ya, ↄ kedeesa keŋ yɛɛ dokoloŋ kooŋ. Debaŋ keŋ ↄ ba yem ↄpaŋdaŋ dↄↄ nɛ, te ↄ moo ↄ wose fa ŋgba kedeesa kolo nɛ lee balaŋ nombiakumɛɛ dↄↄ, na Wurubuarɛ ka mo be nombiakumɛɛ kyɛɛ wↄ.
58007028	Balaŋ baŋ bↄↄ tɛɛ Mosesi mmaraase ŋan dↄↄ lese wↄ nyi baa yɛɛ Wurubuarɛ saese kegyiise nɛ, ba te yɛɛ balaŋ baŋ be gbɛɛneŋ tenɛɛ Wurubuarɛ siaman kelii ↄto ya. Mↄna mmaraase ŋan wↄle na Wurubuarɛ kaŋa ntam kpu na nombii keŋ ↄ be yako see nɛ, te ↄ lese ↄ bu Yesu Kristo ŋon dukum kamasɛ be doo ↄ man ya nɛ nyi waa bese ↄ sae kegyia kekpaakekpaa.
58008001	Nombia ŋan dɛɛ yako nɛ pou nyee yɛna nyiaa, de dana Wurubuarɛ sae kegyia ŋon ↄ kyaa Wurubuarɛ dekpatakpere ŋon gyoorogbeli keŋ dunoluŋ dↄↄ.
58008002	Ↄ ne yɛɛ ↄ saere tom keŋ Wurubuarɛ ↄsom deni dinaa tↄↄmante keŋ man adido botↄↄ. Kei yɛna Wurubuarɛ ↄsom deni gbagba keŋ. Na denibalaŋ baŋa na mena deni kenaŋ ya, mↄna Wurubuarɛ gbagba baŋa na ke.
58008003	Akpaa ba see sae kegyia kamasɛ tɛɛle kei dↄↄ na, ↄ tom yɛna nyi waa mo kedeesa abↄↄ na wonembia baŋ balaŋ ne faa nɛ deesi fa Wurubuarɛ. Mena dↄↄ te kaboena nyi sae kegyia Yesu mↄ, waa nyiŋ kpene keŋ waa mo gyu ke deesi fa Wurubuarɛ.
58008004	Nyi Yesu deŋ kyaa tɛɛle kei dↄↄ nɛ, nafↄ ŋon te nyiŋ gbɛɛ di saere kei ya. Nawolo nyi na be te wulaa lese balaŋ baŋ baa di saere nɛ see, ŋgba mena keŋ Mosesi mmaraase ŋan ba wola wↄ nɛ.
58008005	Tom keŋ bɛɛ yɛɛ Wurubuarɛ ↄsom deni dinaa keŋ man adido nɛ, keŋ yaa saese baŋ ne kasee yɛɛ Wurubuarɛ ↄsom deni dinaa keŋ man tɛɛle kei dↄↄ nɛ. Mena mↄ ke te debaŋ keŋ Mosesi ne gyae waa baŋ Wurubuarɛ ↄsom deni keŋ bↄↄ mo kanyaŋ yɛɛ nɛ, Wurubuarɛ faree e nyiaa, "Kɛɛ na n ke yɛɛ kpene kamasɛ nideli, na ke kyaa na keŋ mↄↄ lese wola neŋ bula keŋ dↄↄ nɛ pɛpɛɛpɛ."
58008006	Yesu saere tom keŋ ↄ be kaa yɛɛ tɛɛle kei dↄↄ nɛ dei kela saese benɛɛ baŋ bↄↄ kyaa kaalaŋ nɛ wui. Mena mↄ te nↄↄkebakesee wↄle keŋ dↄↄ ↄ ba moo, na ke yela balaŋ gbɛɛneŋ ka tenee Wurubuarɛ siaman nɛ dei kela nↄↄkebakesee bene keŋ. Nawolo nyi abↄↄ ŋan ↄ be yako nyi waa ta nↄↄkebakesee wↄle kei dↄↄ yɛɛ nɛ, dei kela abↄↄ ŋan ↄ be yako nyi waa ta nↄↄkebakesee bene keŋ dↄↄ yɛɛ nɛ.
58008007	Nyi nↄↄkebakesee gyaŋgbate keŋ wose man deŋ be dana nombii ya nɛ, nafↄ nↄↄkebakesee wↄle ba tekaa hia bela ya.
58008008	Mↄna Wurubuarɛ naawↄ nyi nↄↄkebakesee bene keŋ te yeli ↄ balaŋ gbɛɛneŋ ka tenee ↄ siaman ŋgba mena keŋ ↄ ne gyae nɛ ya. Mena dↄↄ te ↄ yako ba wose man nombia nyiaa, "Debaŋ daale ne kↄŋ, keŋ maa bake nↄↄ wↄle see fa me balaŋ Iseraetena na Gyuda duuluŋ man balaŋ.
58008009	Kei be gyae ke yɛɛ ŋgba nↄↄkebakesee keŋ daa na be naanaↄ be bake see, debaŋ keŋ mↄↄ mo me doŋ lese wↄ lee Igyipite tɛɛle man nɛ ya. Nawolo nyi keŋ be te di me nↄↄkebakesee kenaŋ dↄↄ kelii ↄto dↄↄ ya nɛ, te ma lese me sia yela wↄ.
58008010	Nↄↄkebakesee wↄle keŋ maa bake na me balaŋ Iseraetena yɛna nyiaa, 'Maa mo me nombia ŋan do ba agyueŋse man, na maa ŋmarase ŋa do be konↄↄse man. Maŋ ne gyae la maa yɛɛ be Wurubuarɛ, na baŋ mↄ ke yɛɛ me balaŋ.'
58008011	Ŋolo be gyae waa tekaa wola ↄ dↄↄ nombia bela, yaa ŋolo mↄ ke yako ↄ loŋto nyi 'Maa wola neŋ Wurubuarɛ gbɛɛneŋ ya!' Nawolo nyi be popou baa gyeŋ maŋ lee ba kemaasa dↄↄ kelii be kegyia dↄↄ.
58008012	Maa mo be nombiakumɛɛ pou kyɛɛ wↄ, keŋ mↄↄ gyae maa tekaa tↄↄse abↄↄ ŋan bↄↄ yɛɛ tia maŋ nɛ bela ya."
58008013	Wurubuarɛ ke baake nↄↄkebakesee kei nyi nↄↄkebakesee wↄle nɛ, na ↄ na wolo baa nyi gyaŋgbate keŋ te yɛɛ bene. Te kpene kamasɛ keŋ ka de yɛɛ bene na, kↄↄ doo kolo man bela ya. Nawolo nyi be te nyiŋ kolo wↄle see ke nawↄↄ man.
58009001	Nↄↄkebakesee gyaŋgbate keŋ man nɛ Wurubuarɛ wola wↄ gbɛɛ keŋ man baa mo som e, na botↄↄ keŋ baa som e tɛɛle kei dↄↄ.
58009002	Be baŋa ↄsom deni dinaa te ba moo kanyaŋ dinaa daale kpase ke man ala. Siamante keŋ man te ba moo kanea na tebulu keŋ dↄↄ bɛɛ mo bodobodo gyakaa fa Wurubuarɛ kedi nɛ see. Botↄↄ te bɛɛ baake nyi Wurubuarɛ ↄsom deni dinaa siamante.
58009003	Wↄlete keŋ mↄ te bɛɛ baake nyi Wurubuarɛ ↄsom deni dinaa tↄↄmante.
58009004	Abↄↄ ŋan doo botↄↄ yɛna kedeesa boe keŋ bↄↄ mo kↄba yayam yɛɛ ke te bɛɛ too oliifi ke dↄↄ nɛ, na adakaa keŋ bↄↄ mo kↄba yayam mataa mataa ke pou kilisi nɛ. Adakaa kenaŋ seŋɛɛ la fa nↄↄkebakesee wↄle keŋ. Abↄↄ ŋan doo adakaa kenaŋ man yɛna, kↄba yayam nyefale keŋ weenɛɛ ŋan bɛɛ baake ŋa nyi maana doo ke man nɛ, na Aarↄn gbutu keŋ ba potee nɛ na boya patalapatala ala ŋan bↄↄ ŋmarase mmaraase ŋan Wurubuarɛ ba mo fa Mosesi nɛ gyakaa ŋe dↄↄ nɛ.
58009005	Ba te yɛɛ Wurubuarɛ kpilala bala baŋ bↄↄ fɛlɛɛ be beŋkelɛɛ nɛ gyakaa adakaa keŋ dↄↄ. Kei na wola la nyi Wurubuarɛ kyaa botↄↄ kenaŋ. Bɛɛ baake Wurubuarɛ kpilala benaŋ nyi Kerubimse. Kerubimse baŋ nsana nsana te Wurubuarɛ ne wii balaŋ waraŋase mo be nombiakumɛɛ kyɛɛ wↄ. Kei yɛna kpene keŋ maa tale yako ŋon debaŋ kei, nawolo nyi mↄↄ gyae maa tale lese nombia kɛŋa man pou wola ŋon debokeiman ya.
58009006	Nyi akpaa ba see abↄↄ kɛŋa pou deni keŋ man taŋ nɛ, Wurubuarɛ saese baŋ na gyoo deni siamante keŋ man ke yɛɛ be saere tom wee kamasɛ.
58009007	Mↄna Wurubuarɛ sae kegyia ŋon waageŋ te kaboena nyi waa gyoo Wurubuarɛ ↄsom deni dinaa tↄↄmante keŋ man. Kulutoo dokoloŋ man na, dokoloŋ kooŋ te ↄ na gyoo ke man. Pɛte waa gyoo ke man mↄ na, kaboena nyi waa nyiŋ wonembu fatabo keŋ waa mo gyoraa ↄ wose na ↄ balaŋ baŋ pou lee be nombiakumɛɛ ŋan be ta gyem ya te bↄↄ yɛɛ nɛ dↄↄ.
58009008	Wurubuarɛ feliŋ ŋon dↄŋ nombia kɛŋa dↄↄ ↄ na wola daa lee abↄↄ kɛŋa man nideli nyiaa, debaŋ keŋ Wurubuarɛ kanyaŋ ↄsom deni dinaa kei nyiŋa ka seŋɛɛ nɛ, na gbɛɛ ta toro ta fa balaŋ yakaa nyibaŋ nyi baa gyoo Wurubuarɛ ↄsom deni dinaa tↄↄmante keŋ man ya.
58009009	Kei yɛɛ nombia ŋan doo fa daa tɛɛle kei dↄↄ balaŋ, na dɛɛ kasee kolo lee ke man. Nombia kɛŋa na wola daa baa nyi, wonembia na abↄↄ ŋan balaŋ ba mo deesi pataa Wurubuarɛ nɛ, te tale gberaa ba ayimɛɛ na baa gyeŋ be konↄↄse man nyi Wurubuarɛ ta mo be nombiakumɛɛ kyɛɛ wↄ ya.
58009010	Nawolo nyi bↄ ↄsom pou yɛɛ wosenaane man ↄsom ke. Te ba kpene kamasɛ gyakae kedi na kenyↄↄ na wose kefaafo mmaraase dↄↄ, ŋgba mena keŋ ba mmaraase na wolo nɛ. Kɛŋa doowↄ menɛɛ kelii debaŋ keŋ Wurubuarɛ be kaa wola wↄ gbɛɛ wↄle keŋ baa mo som e lee nↄↄkebakesee wↄle keŋ man nɛ.
58009011	Nɛnɛɛ dↄↄ Kristo yɛna de Wurubuarɛ sae kegyia, te ↄ ta mo abↄↄ kpaakpaa kↄŋ ↄsom wↄle keŋ nɛnɛɛ de dana nɛ man. Mena abↄↄ kɛŋa kela abↄↄ ŋan nafↄ ŋe doo ↄsom bene keŋ man nɛ. Te Wurubuarɛ ↄsom deni dinaa keŋ man ↄ ne yɛɛ ↄ tom nɛ, kela bene keŋ lee gbɛɛ kamasɛ man. Ka te yɛɛ ↄsom deni keŋ denibalaŋ ba mo be nyiŋmaase ma ke ya. Mena dↄↄ ka te yɛɛ tɛɛle kei dↄↄ ↄsom deni ke ya.
58009012	Debaŋ keŋ ↄ ba gyoo Wurubuarɛ ↄsom deni dinaa tↄↄmante keŋ man nɛ, na asoose na nunkyuese bia fatabo te ↄ moowↄ gyoo botↄↄ ya. Mↄna ŋon gbagba fatabo te ↄ moowↄ gyoo botↄↄ ke deesi karatetee dokoloŋ mo tↄ nombiakumɛɛ kom kekpaakekpaa. Lee mena dↄↄ, te yeli Wurubuarɛ ta mo de nombiakumɛɛ pou kyɛɛ daa kekpaakekpaa.
58009013	Gyaŋgba gyaŋgba keŋ na, nyi akpaa ŋolo da mo ayimɛɛ tina ↄ wose nɛ, bɛɛ mo asoo na nunkyue baale fatabo, na nunkyue bu ŋon bↄↄ too e nɛ tↄŋ ŋmatee ↄtenate mo gberaa wa ayimɛɛ ŋan lee ↄ wose man.
58009014	Nyi akpaa nunkyuese na asoose fatabo ne tale gberaa ayimɛɛ lee balaŋ wose man nɛ, kenaŋ na Kristo fatabo gyae ke tale yɛɛ kela mena na ke kyɛɛkee de dinↄↄ. Nawolo nyi na ayimɛɛ kamasɛ be doo ↄ man ya, te ↄ tɛe Wurubuarɛ feliŋ ŋon ↄ kyaa kekpaakekpaa nɛ doŋ dↄↄ mo ↄ wose deesi fa Wurubuarɛ lee de nombiakumɛɛ dↄↄ. Ↄ fatabo keŋ ne faafo na de nombiakumɛɛ lee de konↄↄse man, na dɛɛ tale som Wurubuarɛ ŋon ↄ kyaa kekpaakekpaa nɛ nideli.
58009015	Lee kei dↄↄ Kristo te kaa bese walaŋ ŋon ↄ doo daa na Wurubuarɛ nsana lee nↄↄkebakesee wↄle keŋ man, na ke yela balaŋ baŋ Wurubuarɛ be baake wↄ nɛ ke nyiŋ kpene keŋ ↄ be yako see nyi waa fa wↄ kekpaakekpaa nɛ. Te lee Kristo yeŋ kei dↄↄ, nombiakumɛɛ ŋan balaŋ be yɛɛ debaŋ keŋ be doo nↄↄkebakesee gyaŋgbate keŋ man nɛ, Wurubuarɛ ta mo ŋe popou kyɛɛ wↄ.
58009016	Nyi akpaa ŋolo de yɛɛ ↄ yeŋ wↄle abↄↄ kekpala tↄne see nɛ, kaboena nyi ↄtenate waa yeŋ pɛna ŋolo ke di wa abↄↄ. Nawolo nyi walaŋ ta yeŋa ta ya na, bↄↄ ne di wa abↄↄ ya.
58009017	Nyi ŋolo da yem na, pɛte ↄ yeŋ wↄle abↄↄ kekpala tↄne keŋ ne yɛɛ tom. Nyi akpaa walaŋ ŋon ↄ be yɛɛ ke nɛ ta yeŋa ta ya na, tↄne kenaŋ bɛɛ yɛɛ tom ya.
58009018	Lee kei dↄↄ te Wurubuarɛ moo fatabo tↄ nↄↄkebakesee gyaŋgbate keŋ nↄↄ.
58009019	Mena dↄↄ te debaŋ keŋ Mosesi be yako balaŋ baŋ pou Wurubuarɛ mmaraase ŋan taŋ nɛ, ↄ moo nunkyuese bia na asoose fatabo mo kyakale na loŋ. Kenaŋ wↄle te ↄ moo wona ŋaale ŋgba kekuŋ nɛ te ↄ kpera daŋ daale tombii, te ↄ moo ŋa bom sↄↄ loŋ na fatabo keŋ man te ↄ moowↄ ŋmatee mmaraa tↄne keŋ na balaŋ baŋ pou mo gyoraa wↄ.
58009020	Keŋte Mosesi yako balaŋ baŋ nyiaa, kei yɛna fatabo keŋ Wurubuarɛ ba mo tↄ nombia ŋan ɛmɛɛ na e be bake see nyi yaa di ŋe dↄↄ nɛ nↄↄ.
58009021	Mena mↄ te Mosesi moo fatabo keŋ ŋmatee Wurubuarɛ ↄsom deni dinaa keŋ, na ↄsom abↄↄ ŋan pou.
58009022	Ke yɛɛ ampaŋ nyi Mosesi mmaraase ŋan nawolo nyi, fatabo te bɛɛ mo gberaa kpene kamasɛ lese ka ayimɛɛ. Mena dↄↄ nyi akpaa fatabo ta lee ya na, kenaŋ na dukum ka mo kyɛɛ mↄ be kyaa ya.
58009023	Mena dↄↄ kaboena nyi baa mo wonembia deesi, na baa mo gberaa abↄↄ ŋan ŋe kyaa tɛɛle kei dↄↄ te ŋa seŋɛɛ fa adido wui ŋan nɛ. Mↄna adido wui ŋan gbagba dↄↄ, kaboena nyi baa mo kpene keŋ kɛɛ gyoo sibii kela wonembia fatabo nɛ deesi bo mo gyoraa ŋa.
58009024	Nawolo nyi na ↄsom deni dinaa keŋ bↄↄ kasee adido wui keŋ yɛɛ nɛ tↄↄman te Kristo gyoowↄ ya, mↄna ↄ gyoe adido gbagba botↄↄ keŋ Wurubuarɛ kyaa nɛ. Te nɛnɛɛ ↄ seŋɛɛ de nawↄↄ man Wurubuarɛ siaman ↄ na sola e fa daa.
58009025	Kulutoo kamasɛ na, Gyudatena saese kegyia ŋon na mo wonembu fatabo gyu Wurubuarɛ ↄsom deni dinaa tↄↄmante keŋ man ke deesi. Mↄna Kristo dↄↄ ŋon ta mo ↄ wose gyu botↄↄ ke deesi fa Wurubuarɛ kulutoo na kulutoo ya.
58009026	Nyi Kristo deŋ yɛɛwↄ mena nɛ, nafↄ ŋon naa diyem agbaatee agbaatee mo leenaŋ debaŋ keŋ Wurubuarɛ be yɛɛ tɛɛle kei kewalaŋ nɛ. Mↄna tɛɛle kei kee gyu kↄ ↄto nɛ, ↄ lese ↄ wose wola te ↄ moo ↄ wose deesi karatetee dokoloŋ na waa mo lese de nombiakumɛɛ.
58009027	Doo fa deniwalaŋ kamasɛ nyi yeŋ dokoloŋ te waa yeŋ tɛɛle kei dↄↄ. Lee kenaŋ wↄle na Wurubuarɛ waa di ↄ nombia.
58009028	Mena yeŋ dokoloŋ kenaŋ ke te Kristo mↄ yeŋawↄ mo ↄ wose fa, na waa nyiŋ lese balaŋ burum lee ba dukum man. Yesu waa bese kↄŋ tɛɛle kei dↄↄ bela. Ↄ kɛɛ kↄŋ kei dↄↄ, na ↄ ne kↄŋ bo ↄ kaa lese balaŋ lee be nombiakumɛɛ man ya. Mↄna ↄ ne kↄŋ bo ↄ kaa lɛɛ balaŋ baŋ bↄↄ yɛɛ kakyeŋ be kyaa be daa na e nɛ nyee.
58010001	Mosesi mmaraase ŋan seŋɛɛ bo fa abↄↄ kpaakpaa ŋan dↄŋ wↄle kaa kↄŋ nɛ, ŋa te yɛɛ abↄↄ kpaakpaa ŋenaŋ gbagba ya. Lee kei dↄↄ kedeesase ŋan balaŋ ne deesi kulutoo kamasɛ ŋgba mena keŋ mmaraase ŋan ba wola wↄ nɛ, be gyae ke tale yela walaŋ gbɛɛneŋ ka tenee Wurubuarɛ siaman ya.
58010002	Nyi ba kedeesase ŋenaŋ deŋ talewↄ yela be gbɛɛneŋ deŋ teneewↄ Wurubuarɛ siaman nɛ, nafↄ beŋ wulaa tinaa kedeesase ŋenaŋ yela. Nyi ŋe deŋ talewↄ lɛɛ wↄ nɛ, nafↄ bↄↄ tekaa wↄlɛɛ nyi Wurubuarɛ waa kaa wↄŋ ba deŋele lee be nombiakumɛɛ ŋenaŋ dↄↄ ya.
58010003	Mↄna anokoare keŋ doo nombii kei man yɛna nyiaa, kulutoo kamasɛ na mena kedeesase ŋan bee deesi agbaatee agbaatee nɛ, na bese bo yela bɛɛ tↄↄse be nombiakumɛɛ ŋan bↄↄ yɛɛ kaalaŋ nɛ.
58010004	Nawolo nyi nunkyuese na asoose fatabo, be gyae ke tale faafo dukum lee deniwalaŋ wose man ya.
58010005	Lee mena dↄↄ debaŋ keŋ Kristo ne gyae waa kↄŋ tɛɛle kei dↄↄ nɛ, ↄ yako ↄ kya Wurubuarɛ nyiaa, "Na kedeesa na abↄↄ ŋan bɛɛ mo sola neŋ nɛ na gyoo na n sia ya. Wonembia katoo kedeesa, na dukum kasola kedeesa koraŋ bɛɛ gyoo n sia ya. Mↄna n te desina ma wosenaane na maa mo ke deesi fa neŋ.
58010007	Mena dↄↄ, 'Me Gbeŋgyoo maŋ yaa. Me kↄŋae me kaa yɛɛ n kegyaebii, ŋgba mena keŋ bↄↄ ŋmarase ma wose man nombia do n nombia aŋmaraseŋ see ŋan man nɛ.' "
58010008	Kristo taŋ wulaa yako kaalaŋ nyiaa, "Wurubuarɛ bɛɛ gyae kedeesa na abↄↄ ŋan bɛɛ mo sola e na wonembia katoo kedeesa na dukum kasola kedeesa ya, te ŋe bɛɛ gyoo ↄ sia mↄ ya." Mↄna kɛŋa pou yɛɛ kpene keŋ Mosesi mmaraase ŋan na wolo nyi baa yɛɛ.
58010009	Botↄↄ te Kristo besewↄ yako nyiaa, "Me Gbeŋgyoo maŋ yaa. Me kↄŋae me kaa yɛɛ n kegyaebii." Kei nawolo baa nyi Wurubuarɛ te bɛɛ kedeesa gyaŋgbate keŋ, te ↄ moo Kristo wui keŋ ↄ ba mo ↄ wose deesi nɛ kaa see ke nawↄↄ man.
58010010	Wurubuarɛ kegyaebii keŋ Kristo be kↄŋ kaa yɛɛ mo ↄ wose deesi karatetee dokoloŋ kekpaakekpaa nɛ, keŋ lese na da ayimɛɛ desina daa see fa Wurubuarɛ.
58010011	Wee na wee na, Gyudatena saese baŋ gyakaa bee deesi kedeesa dokoloŋ kenaŋ agbaatee agbaatee. Mↄna ŋe bɛɛ tale lese dukum lee deniwalaŋ wose man ya.
58010012	Mↄ Kristo dↄↄ ŋon moo ↄ wose deesi fa Wurubuarɛ karatetee dokoloŋ kekpaakekpaa, na waa mo lese de nombiakumɛɛ. Kenaŋ wↄle na te ↄ ke kyaawↄ Wurubuarɛ dunoluŋ dↄↄ adido.
58010013	Lee mena debaŋ kenaŋ pou nɛ, ↄ sɛɛ ↄ kyaa botↄↄ ↄ ne daa wee keŋ Wurubuarɛ waa mo ↄ kↄlala pou do e ↄ nawↄↄ tɛɛ nɛ.
58010014	Kristo kedeesa keŋ ↄ ba mo ↄ wose deesi fa Wurubuarɛ dↄↄ nɛ, te yeli balaŋ baŋ pou ↄ be baake wↄ te ↄ be desina wↄ see fa ↄ wose nɛ, ta bese balaŋ baŋ ayimɛɛ be doo be man ya nɛ kekpaakekpaa.
58010015	Wurubuarɛ feliŋ ŋon gbagba mↄ ne di adansɛɛ lee mena nombia kɛŋa wose man, ŋgba mena keŋ bↄↄ ŋmarase Wurubuarɛ nombia aŋmaraseŋ see man nɛ nyiaa.
58010016	Wurubuarɛ kpa, "Nↄↄkebakesee keŋ maŋ ɛ Gbeŋgyoo Wurubuarɛ na me balaŋ be bake see yɛna nyiaa, Debaŋ daale de lii na, maa mo ma mmaraase ŋan do be konↄↄse na ba nyeeya man."
58010017	Keŋte ↄ besewↄ yako nyiaa, "Mↄↄ gyae maa tↄↄse be nombiakumɛɛ na be nombia nkaraŋkaraŋ ŋan bↄↄ yɛɛ nɛ bela ya."
58010018	Te nyi akpaa Wurubuarɛ ta mo de nombiakumɛɛ kyɛɛ daa na, ta tekaa kaboena nyi dɛɛ bese deesi fa e lee de nombiakumɛɛ dↄↄ bela ya.
58010019	Me tebia, lee Yesu yeŋ keŋ dↄↄ de te nyiŋ gbɛɛ keŋ dɛɛ tale gyoo Wurubuarɛ ↄsom deni dinaa tↄↄmante keŋ man yakaa.
58010020	Nɛnɛɛ dɛɛ tale gbaa kanyaŋ keŋ bↄↄ mo kpase deni dinaa keŋ man nɛ. Nawolo nyi Yesu ta mo ↄ wose deesi mo toro gbɛɛ wↄle keŋ na mo daa gyu nyeedoŋ wↄle keŋ man nɛ fa daa.
58010021	Nɛnɛɛ de te nyiŋ Wurubuarɛ sae kegyia dekpatakpere ŋon daa Wurubuarɛ balaŋ pou doo ↄ nyiŋmaa man.
58010022	Mena dↄↄ ɛ yela dɛɛ mo konↄↄ kpaakpaa tuu benaa Wurubuarɛ, na dɛɛ kyaŋ kelɛɛdi keŋ dↄↄ lɛɛdi nɛ man keŋkeŋ. Ɛ yela dɛɛ yɛɛ balaŋ baŋ bↄↄ gberaa be nombiakumɛɛ lee ba wose man keŋ bↄↄ tekaa wↄlɛɛ na ŋa bela ya, na dɛɛ yɛɛ balaŋ baŋ bↄↄ mo Wurubuarɛ loŋ faafo da ayimɛɛ pou leki nɛ.
58010023	Ɛ yela dɛɛ kyaŋ nombia ŋan dↄↄ lɛɛdi te de loo gyakaa ŋe dↄↄ nɛ man keŋkeŋ keŋ dↄↄ lee de wↄle ya. Nawolo nyi Wurubuarɛ de yako nombii see na, ↄ bɛɛ lee ke wↄle ya. Mena dↄↄ abↄↄ ŋan ↄ be yako see nyi waa yɛɛ fa daa nɛ, waa yɛɛ ŋa fa daa.
58010024	Mena dↄↄ ɛ yela dɛɛ gyueŋ mena keŋ dɛɛ do dↄŋa kakyeŋ, na dɛɛ gyae dↄŋa na dɛɛ yɛɛ nombia kpaakpaa fa dↄŋa.
58010025	Ɛ na yeli dee tina kegyaŋee som ŋgba Kristotena nɛ yela, ŋgba mena keŋ baale ba mo ke yɛɛ be dinↄↄ nɛ ya. Mↄna ɛ yela dɛɛ kyaa gyaŋee na dɛɛ do dↄŋa kakyeŋ nideli, tuturu na nɛnɛɛ keŋ dↄↄ naa nyi de Gbeŋgyoo Yesu wee dinaa keŋ ↄ be yako see nyi waa bese kↄŋ na benaa nɛ.
58010026	Akpaa nyi ŋolo gyeŋ nyeedoŋ nombia gbagba ŋan te ↄ bese naa na sia yɛɛ nombiakumɛɛ nɛ, kenaŋ na kedeesa daale be kyaa keŋ ↄtenate waa deesi fa Wurubuarɛ, na Wurubuarɛ ka mo ↄ nombiakumɛɛ kyɛɛ e bela ya.
58010027	Mↄna ↄtenate waa kyaa bo na wↄe kelↄ ↄ ne daa nombia kedi wee, na boalaŋ degyapaa keŋ gyae kaa kpa balaŋ baŋ pou bↄↄ koro seŋ tia Wurubuarɛ nɛ.
58010028	Gyaŋgba gyaŋgba keŋ nɛ, akpaa ŋolo te di Mosesi mmaraase ŋan dↄↄ ya te balaŋ bala yaa batooro de di adansɛɛ tia e nɛ, bɛɛ ko ↄtenate keŋ bↄↄ ne wii ↄ waraŋase ya.
58010029	Akpaa mena te doo nɛ, kenaŋ na deŋele keŋ baa wↄŋ walaŋ ŋon ↄ ta mo Wurubuarɛ bu ŋon nombia ŋan yɛɛ kolo ya nɛ, ka dokoso be kyaa ya. Baa wↄŋ ↄtenate deŋele nideli, nawolo nyi ↄ nombia ayɛɛsa nawolo baa nyiaa Yesu fatabo keŋ ↄ ba mo tↄ nↄↄkebakesee wↄle keŋ nↄↄ, te ↄ ba mo gberaa da ayimɛɛ lee da wose man nɛ be dana tↄnↄↄ fa e ya, te ↄ ta mo Wurubuarɛ feliŋ ŋon ↄ na mo ↄ bɛrɛɛ boele balaŋ mↄ nɛ yɛɛ kolo ya.
58010030	Nawolo nyi da gyeŋ nyi Wurubuarɛ yakowↄ nyiaa, "Maŋ ne gyae la maa tↄ me balaŋ kom lee be nombiakumɛɛ dↄↄ." Wurubuarɛ nombia aŋmaraseŋ see na bese yako nyiaa, "De Gbeŋgyoo Wurubuarɛ ne gyae la waa di ↄ balaŋ nombia."
58010031	Ke gyae ke yɛɛ gyakoloŋ, nyi ŋolo ke yala Wurubuarɛ ŋon ↄ kyaa kekpaakekpaa nɛ nyiŋmaa man.
58010032	Ɛ tↄↄse debaŋ keŋ ɛ be taŋgbɛɛ lɛɛ Wurubuarɛ nombia ŋan di kewalaŋ nɛ. Nombia dinaana yala ŋon, mↄna ɛ kyaŋa ɛ wose seŋ keŋkeŋ di ŋe dↄↄ.
58010033	Weeya ŋaale man na bɛɛ tee ŋon, fulu ŋon balaŋ man. Ŋaale man mↄ na, ɛ na sem ɛ tebia baŋ bɛɛ naase wↄ diyem nɛ wↄle, naa diyem ŋgba baŋ mↄ nɛ.
58010034	Ɛ wii ɛ tebia baŋ bↄↄ kyaŋ wↄ tↄ deni nɛ waraŋase. Be lɛo ya abↄↄ koraŋ na ɛ ta ko ɛ wose ya, mↄna ke yɛɛ ŋon gyoŋ bo, nawolo nyi ɛ gyeŋ nyi ɛ dana abↄↄ kpaakpaa ŋan ŋa kela tɛɛle kei dↄↄ abↄↄ, te ŋe doo fa ŋon kekpaakekpaa nɛ.
58010035	Mena dↄↄ ɛ na yeli ɛ wose ke yↄkↄse ŋon Wurubuarɛ ↄsom keŋ man ya. Ɛ kyaŋ nombia ŋan ɛ be lɛɛdi nɛ man keŋkeŋ, nawolo nyi wee daale Wurubuarɛ waa tↄ ŋon kom.
58010036	Kaboena nyi yaa yɛɛ kakyeŋ seŋ keŋkeŋ na ɛ ke nyiŋ tale yɛɛ Wurubuarɛ kegyaebii. Ɛ yɛɛ mena na ɛ ke nyiŋ kpene keŋ ↄ be yako see nyi waa fa ŋon nɛ.
58010037	Nawolo nyi Wurubuarɛ nombia aŋmaraseŋ see ŋan ne yako nyiaa, "Be gyae ke kyare ya, walaŋ ŋon kaboena nyi waa kↄŋ nɛ waa kↄŋ. Ↄ be gyae waa dↄↄ wↄle na kekↄŋ ya.
58010038	Me balaŋ baŋ be gbɛɛneŋ tenɛɛ me siaman nɛ, lee ba kelɛɛdi dↄↄ te baa nyiŋ nyeedoŋ kyaa. Mↄna akpaa be man ŋolo ta seŋ ↄ kelɛɛdi man keŋkeŋ ya te ↄ lee ↄ wↄle na, ↄ nombia be gyae ka gyoo me sia ya."
58010039	Daa te yɛɛ balaŋ baŋ bↄↄ lee Wurubuarɛ wↄle, te baŋ na e nsana be tiri kekpaakekpaa nɛ ya. Mↄna daa yɛna balaŋ baŋ dↄↄ lɛɛ Wurubuarɛ di, te ↄ be lɛɛ da nyee nɛ.
58011001	Woŋ yɛna Wurubuarɛ kelɛɛdi? Keŋ yɛna nyi deniwalaŋ ka gyeŋ ↄ konↄↄ man nideli nyi, abↄↄ ŋan ↄ loo gyakaa ŋe dↄↄ nɛ waa nyiŋ ŋa. Doo nyi ↄ bɛɛ naa mena abↄↄ ŋenaŋ na ↄ sia ya, mↄna ↄ gyeŋ ↄ konↄↄ man nideli nyi mena abↄↄ ŋenaŋ kyaa, te wee daale waa kaa nyiŋ ŋa.
58011002	Mena ke te beneŋtena baŋ mↄ lɛɛ Wurubuarɛ di, te lee ba kelɛɛdi dↄↄ Wurubuarɛ kɛlɛɛ wↄ.
58011003	Lee mena keŋ dↄↄ lɛɛ Wurubuarɛ di dↄↄ te da gyeŋ nyi nↄↄwoya ŋaageŋ te ↄ kolosiwↄ, te abↄↄ ŋan pou ŋe kyaa adido na ateta nɛ kↄŋawↄ. Kei nawolo baa nyi abↄↄ ŋan pou deniwalaŋ bɛɛ naa ŋa ↄ sia ya nɛ, ŋan te Wurubuarɛ moowↄ yɛɛ abↄↄ ŋan dɛɛ naa na de sia nɛ.
58011004	Abɛle kelɛɛ keŋ ↄ be lɛɛ Wurubuarɛ di dↄↄ, abↄↄ ŋan ↄ ba mo deesi fa Wurubuarɛ nɛ gyoo Wurubuarɛ sia kela ↄ kegyia Kani wui. Mena dↄↄ Wurubuarɛ mↄ lɛɛ e do nyi ↄ gbɛɛneŋ tenɛɛ ŋon Wurubuarɛ siaman. Abɛle wulaa yeŋawↄ mↄna ↄ kelɛɛdi nombia ŋan ↄ be yɛɛ nɛ, ŋe sɛɛ ŋe doo fa daa.
58011005	Enↄke mↄ kelɛɛ keŋ ↄ be lɛɛ Wurubuarɛ di dↄↄ te Wurubuarɛ gate e gyu adido na ↄ sia fonɛɛ. Ŋolo te naa e ya nawolo nyi Wurubuarɛ moo e gyu adido. Pɛ Wurubuarɛ ka mo Enↄke gyu adido nɛ, Wurubuarɛ dii adansɛɛ lee ↄ wose man nyi ↄ nombia na gyoo ŋon Wurubuarɛ sia.
58011006	Nyi akpaa ŋolo bɛɛ lɛɛ Wurubuarɛ di ya nɛ, ↄtenate nombia be gyae ka gyoo Wurubuarɛ sia korakora ya. Walaŋ kamasɛ ŋon ↄ ne gyae nyi waa kↄŋ Wurubuarɛ gyaŋ nɛ, kaboena nyi ↄtenate dɛɛ lɛɛ di nyi Wurubuarɛ kyaa, te waa mo abↄↄ kpaakpaa tↄ balaŋ baŋ pou bɛɛ yase be sia kɛo ↄ gbɛɛneŋ man nideli nɛ kom.
58011007	Nowa mↄ kelɛɛ keŋ ↄ be lɛɛ Wurubuarɛ di dↄↄ, debaŋ keŋ Wurubuarɛ be faree e lee kayeyɛɛ dinaa keŋ gyae ke kↄŋ tɛɛle dↄↄ nɛ, doo nyi na ↄ ba gyeŋ kayeyɛɛ kenaŋ dinↄↄ ya, mↄna ↄ lɛɛ Wurubuarɛ di te ↄ yae adakaa dinaa. Keŋte ŋon na ↄ dekpaŋalaŋmantena pou gyoowↄ ke man, te be nyiŋa nyeedoŋ debaŋ keŋ loŋ be waale tɛɛle pou nɛ. Ↄ kelɛɛdi kei te yeli ↄ te bu balaŋ akaŋ baŋ pou fↄↄ nyi be yɛɛ nombiakumɛɛyɛɛrawↄ, keŋ kaboena nyi Wurubuarɛ waa wↄlɛɛ wↄ. Lee Nowa kelɛɛdi kei dↄↄ te Wurubuarɛ lɛɛ e do nyi ↄ gbɛɛneŋ tenɛɛ ↄ siaman.
58011008	Aberaham mↄ kelɛɛ keŋ ↄ be lɛɛ Wurubuarɛ di dↄↄ, debaŋ keŋ Wurubuarɛ be baake e yako e nyi waa koro lee ↄ tɛɛle man, na waa gyu tɛɛle wↄle daale keŋ ↄ be yako see nyi wee daale ke gyae kaa bese ŋon na ↄ duuluŋ man balaŋ pou wui dↄↄ nɛ ↄ nyii Wurubuarɛ dei. Debaŋ kenaŋ na Aberaham ba gyeŋ tɛɛle keŋ Wurubuarɛ ne yako nɛ wose man kolo ya, mↄna ↄ korowↄ tina ↄ donↄↄ yela gyu botↄↄ.
58011009	Lee Aberaham kelɛɛdi dↄↄ ↄ gyuuwↄ kekyaa tɛɛle keŋ Wurubuarɛ be yako see nyi ke gyae kaa bese ↄ wui nɛ dↄↄ ŋgba ŋↄↄle nɛ. Ↄ ke kyaawↄ kanyaŋ denɛɛ man ŋgba mena keŋ ↄ bu Asiki na ↄ naanabii Gyekↄpo mↄ ba ke kyaa nɛ. Wurubuarɛ yakowↄ see fa Asiki na Gyekↄpo mↄ nyi wee daale mena tɛɛle kenaŋ gyae kaa bese be wui, ŋgba mena keŋ ↄ be yako see fa Aberaham nɛ.
58011010	Na Aberaham dↄↄ, ŋon sia gyakaa bo donↄↄ keŋ Wurubuarɛ gbagba ba mo adao lese ke, te ka seŋɛɛ nideli te ke dana doŋ te ke kyaa kekpaakekpaa nɛ dↄↄ.
58011011	Doo nyi na Aberaham te ŋmɛɛ gbaa lolo te ↄ wɛɛle Saara mↄ yɛɛ ↄlamanbo e, mↄna lee kelɛɛ keŋ ↄ be lɛɛ Wurubuarɛ di dↄↄ Wurubuarɛ yela ↄ lola bu. Nawolo nyi debaŋ keŋ Wurubuarɛ be yako see nyi waa fa wↄ bu nɛ, ↄ lɛɛwↄ di nyi Wurubuarɛ waa di ↄ nombia ŋan ↄ be yako see nɛ dↄↄ.
58011012	Lee mena dↄↄ Aberaham ŋon ↄ be ŋmɛɛ gbaa lolo te ↄ loo be gyakaa nyi nafↄ waa tale lola bela ya nɛ, ↄ kaa lola bu te ↄ duuluŋ man balaŋ kaa wukuwↄ ŋgba kyolobiise ŋan ŋe kyaa adido, yaa ɛpo nↄↄman aŋasa nɛ.
58011013	Mena balaŋ kɛwↄ pou te nyiŋ kpene keŋ Wurubuarɛ be yako see nyi waa fa wↄ nɛ ya, mↄna be gyakaa bɛɛ lɛɛ Wurubuarɛ di pɛte ba yekeewↄ. Nawolo nyi lee ba kelɛɛdi dↄↄ yɛɛ yaa ŋgba be wulaa naa abↄↄ ŋan na lem keŋ wee daale baa kaa nyiŋ ŋa nɛ. Mena dↄↄ be nyaŋeewↄ do Wurubuarɛ nↄↄ, te be lɛɛwↄ do nyi be yɛɛ ŋↄↄlawↄ tɛɛle kei dↄↄ.
58011014	Balaŋ baŋ bↄↄ gyuusu be nↄↄ yako mena nombia kɛŋa nɛ, na bɛɛ wolo baa nyi bɛɛ kɛo baŋ gbagba be tɛɛle na baa kyaa ke dↄↄ.
58011015	Kei nawolo baa nyi na be loo be gyakaa tɛɛle keŋ bↄↄ koro tina ke yela nɛ dↄↄ ya. Nawolo nyi, nyi be loo deŋ gyakaa ke dↄↄ nɛ, nafↄ be dana gbɛɛ nyi baa bese gyu botↄↄ.
58011016	Mↄna ba moo be loo bo gyakaa tɛɛle keŋ ke dei kela keŋ bↄↄ koro yela ke nɛ dↄↄ. Mena tɛɛle kenaŋ yɛna Wurubuarɛ gyaŋ adido. Mena dↄↄ be dana Wurubuarɛ desɛŋ nyi mena balaŋ benaŋ baa baake e nyi be Wurubuarɛ ya. Nawolo nyi ↄ te desina tɛɛle kpaakpaa daale see wↄ.
58011017	Wurubuarɛ nombia aŋmaraseŋ see ne yako nyiaa, Wurubuarɛ yako Aberaham nyi, "N bu Asiki dↄↄ te maa ta na maa yela n duuluŋ man balaŋ ke wuku." Mↄna Wurubuarɛ kɛɛse Aberaham kelɛɛdi kɛɛ te ↄ yako e nyi waa mo ↄ bu Asiki ŋonaŋ deesi fa e. Te lee kelɛɛ keŋ Aberaham be lɛɛ Wurubuarɛ di dↄↄ, ↄ desina ↄ wose nyi waa mo ↄ bu Asiki deesi fa Wurubuarɛ.
58011019	Aberaham sɛɛwↄ nyi waa mo ↄ bu Asiki deesi fa Wurubuarɛ, nawolo nyi wa agyueŋ man na ↄ gyeŋ nyi ↄ bu ŋon da yem koraŋ na, Wurubuarɛ waa tale gyuusu e lee yeŋ man. N kɛɛ gba na, na yɛɛ yaa ŋgba ↄ moo e baa deesi fa Wurubuarɛ ampaŋ, te Wurubuarɛ gyuusu e lee yeŋ man nɛ.
58011020	Asiki mↄ kelɛɛ keŋ ↄ be lɛɛ Wurubuarɛ di dↄↄ, te ↄ talewↄ yako ↄ bia Gyekↄpo na Esawu abↄↄ ŋan Wurubuarɛ waa yɛɛ fa wↄ wee daale nɛ.
58011021	Gyekↄpo mↄ kelɛɛ keŋ ↄ be lɛɛ Wurubuarɛ di dↄↄ debaŋ keŋ ↄ yeŋ ba benaa nɛ, ↄ seŋawↄ teeli na ↄ gbutu te ↄ doo Wurubuarɛ nↄↄ, te ↄ sola e nyi waa hiraa ↄ naanasebia Gyosɛfo bia baala bala baŋ.
58011022	Gyosɛfo mↄ kelɛɛ keŋ ↄ be lɛɛ Wurubuarɛ di dↄↄ pɛ waa yeŋ nɛ, ↄ yako ↄ balaŋ Iseraetena nyi wee daale baa kaa lee Igyipite tɛɛle man. Keŋte ↄ wola wↄ mena keŋ baa yɛɛ ↄ ŋↄↄ.
58011023	Mosesi ↄ kya na ↄ naa mↄ kelɛɛ keŋ bↄↄ lɛɛ Wurubuarɛ di dↄↄ be ka lola be bu Mosesi nɛ, be talewↄ weese e deni man gyaalaŋna batooro, keŋ ba te yee Igyipite gyoo mmaraa keŋ ↄ ba see nyi baa koe bia baala baŋ bↄↄ lola wↄ kewalaŋ nɛ ya. Nawolo nyi be naawↄ nyi bu ŋon te yɛɛ walaŋ yakaate e ya.
58011024	Mosesi mↄ kelɛɛ keŋ ↄ be lɛɛ Wurubuarɛ di dↄↄ debaŋ keŋ ↄ ba bee nɛ, ↄ bɛɛwↄ nyi be na tekaa baake e nyi Igyipite gyoo bu alebu ŋon bu bela ya.
58011025	Nawolo nyi ↄ kegyaebii yɛna nyi waa kaa kpu na ↄ tebia Wurubuarɛ balaŋ baŋ na baa naa diyem, kela keŋ waa kyaa gyoo Faaro dɛɛ di gyoŋ weeya akalansɛɛ ŋaale, na waa wↄlɛɛ na dukum man kedoo.
58011026	Ↄ naawↄ nyi akpaa nyeelɛɛre ŋon waa kaa kↄŋ nɛ dↄↄ te ba do e desɛŋ na, dana tↄnↄↄ fa e kela abↄↄ kpaakpaa ŋan pou waa nyiŋ Igyipite tɛɛle man nɛ. Nawolo nyi kpene keŋ dↄↄ ↄ loo gyakaa nɛ, yɛna abↄↄ kpaakpaa ŋan Wurubuarɛ waa kaa fa e wee daale nɛ.
58011027	Lee Mosesi kelɛɛ keŋ ↄ be lɛɛ Wurubuarɛ di dↄↄ, ↄ korowↄ lee Igyipite tɛɛle man keŋ ↄ te yee baŋ keŋ gyoo ŋon waa gyeŋ ↄ dↄↄ nɛ ya. Doo nyi nombia ŋan be tuŋ e gbɛɛnaa man nɛ dana doŋ, mↄna ↄ ta bese ↄ wↄle ya. Nawolo nyi yɛɛ e ŋgba ↄ naa Wurubuarɛ ŋon walaŋ bɛɛ naa e na ↄ sia ya nɛ nyi ↄ kpuɛ na e.
58011028	Mosesi kelɛɛ keŋ ↄ be lɛɛ Wurubuarɛ di dↄↄ te ↄ baŋa ba nyeekelɛɛwee kedi keŋ daŋ, te ↄ yela ba koo wonembu te ba moo ↄ fatabo ŋmatee ba anaanↄↄse dↄↄ. Keŋ dↄↄ bɛɛ yɛɛ mena yɛna nyi, akpaa Wurubuarɛ kpilale ŋon de kↄŋ nyi ↄ kaa koe bia baala gyaŋgba nyibaŋ baŋ Igyipite tɛɛle man nɛ, na waa gbaa Iseraetena wui denɛɛ ŋan tina be bia baala baŋ yela.
58011029	Iseraetena kelɛɛ keŋ bↄↄ lɛɛ Wurubuarɛ di dↄↄ, te be talewↄ ta Ɛpo yayam keŋ man toŋ ŋgba be dↄŋ bo tɛɛle dↄↄ nɛ. Mↄna debaŋ keŋ Igyipitetena mↄ ba gyoo nyi baa toŋ na, te boo keŋ wuuwↄ mo wↄ pou laŋ.
58011030	Iseraetena kelɛɛ keŋ bↄↄ lɛɛ Wurubuarɛ di dↄↄ te be talewↄ ta kilisi Gyeriko donↄↄ weeya nyetooro, te dekyaŋ keŋ bↄↄ maa kilisi donↄↄ keŋ nɛ pou tekeriiwↄ yala.
58011031	Futooli alo ŋolo kyaawↄ Gyeriko donↄↄ kenaŋ man keŋ bɛɛ baake e nyi Rahabo. Rahabo kei kelɛɛ keŋ ↄ be lɛɛ Wurubuarɛ di dↄↄ, debaŋ keŋ Mosesi be kpila tewulɛɛ nyi baa gyu ke kɛɛ Gyeriko donↄↄ keŋ kedoobii nɛ, ↄ lɛɛ tewulɛɛ benaŋ ŋↄↄlale. Mena dↄↄ debaŋ keŋ bↄↄ kaa koe balaŋ baŋ pou bↄↄ yɛɛ deŋele doŋ tia Wurubuarɛ donↄↄ kenaŋ man nɛ, be ta ko ŋon Rahabo ya lee ↄ kelɛɛdi dↄↄ.
58011032	Nafↄ me dana nombia burum maa bese tↄlɛɛ fa ŋon. Mↄna debaŋ be doo fa maŋ na maa yako ŋon kolo lee beneŋtena ŋgba Gidiyↄn na Baraki na Samsen na Gyɛfeta na Defidi na Samuɛle na Wurubuarɛ akpeŋkpeŋgyↄↄra baŋ bↄↄ lɛɛ Wurubuarɛ di nɛ wose man bela ya.
58011033	Lee ba kelɛɛ keŋ bↄↄ lɛɛ Wurubuarɛ di dↄↄ, be man baale talewↄ yoo di gyooneŋ dↄↄ te baale mↄ dii gyoori ke gbɛɛ dↄↄ, te baale mↄ nyiŋa abↄↄ ŋan Wurubuarɛ be yako see nyi waa fa wↄ nɛ. Baale mↄ dii laamantese dↄↄ keŋ ba te tale kyaŋ wↄ tao ya.
58011034	Baŋ mↄ bↄↄ mo wↄ do boalaŋ degyapaa man nɛ leewↄ ke man keŋ ba te nyakee ya, te baale mↄ leewↄ be kↄlala nyiŋmaa man keŋ ba te tale ko wↄ ya. Baŋ mↄ nafↄ bↄↄ dana doŋ ya nɛ nyiŋa doŋ nideli yoo, te be dii be kↄlala pou dↄↄ keŋ ba te tale seŋ be siaman ya.
58011035	Lee ala baale mↄ kelɛɛ keŋ bↄↄ lɛɛ Wurubuarɛ di dↄↄ, Wurubuarɛ gyuusu be balaŋ baŋ bↄↄ yekee nɛ lee yeŋ man fa wↄ. Be naase be man baale diyem yeŋ yeŋ, mↄna be te tina ba kelɛɛdi yela lee Wurubuarɛ wↄle ya. Nawolo nyi bɛɛ gyae nyi wee daale Wurubuarɛ ke gyuusu wↄ lee yeŋ man, na waa fa wↄ dekyae kpaakpaa keŋ ka kela tɛɛle kei dↄↄ wui.
58011036	Lee baale mↄ kelɛɛ keŋ bↄↄ lɛɛ Wurubuarɛ di dↄↄ be naase wↄ diyem fulu wↄ do wↄ desɛŋ, te ba doo be man baale mↄ agbaraagbaraase mo wↄ ketↄ deni.
58011037	Be fuŋii be man baale boya koe, te be bɛɛse be man baale yaaleŋ ala te ba moo silase koe baale. Namense na asoose tↄna te be man baale moowↄ wu ba wose, te be tɛɛwↄ na diyem te balaŋ kↄla wↄ naase wↄ diyem.
58011038	Tekaboena nyi nafↄ mena balaŋ kɛwↄ baa kyaa tɛɛle kei dↄↄ kpu na nombiakumɛɛyɛɛra ya. Lee ba kelɛɛdi dↄↄ be naa diyem, te be tɛɛwↄ yeyɛɛ depampaa dinaa man na bulase dↄↄ ŋgba balaŋ baŋ yoo be gegi wↄ lee baŋ gbagba be tɛɛle man nɛ, te be tɛɛwↄ dokii boya bↄↄneŋ na tɛɛle bↄↄneŋ man.
58011039	Wurubuarɛ kɛlɛɛ mena balaŋ kɛwↄ pou nideli lee ba kelɛɛ keŋ bↄↄ lɛɛ e di dↄↄ. Mↄna be man ŋolo na ŋolo te nyiŋ kpene keŋ ↄ be yako see nyi waa fa wↄ nɛ ya.
58011040	Nawolo nyi Wurubuarɛ te desina kolo kpaakpaa keŋ ke dei kela gyaŋgbate keŋ nɛ see daa. Te ↄ kegyaebii yɛna nyi daa na wↄ pou de dinↄↄ dɛɛ yɛɛ dinↄↄ keŋ dukum kamasɛ be doo ke man ya.
58012001	Mena balaŋ burum kɛwↄ baŋ bↄↄ lɛɛ Wurubuarɛ di nɛ, ne di adansɛɛ fa daa nyi Wurubuarɛ ne di ↄ nombia dↄↄ. Mena dↄↄ ɛ yela dee tina kpene kamasɛ keŋ ne tↄ daa gbɛɛ lee de Wurubuarɛ ↄsom man, na nombiakumɛɛ ŋan ne bake daa te ne yeli dɛɛ yale da kelɛɛdi man bileŋbileŋ nɛ yela, na dɛɛ yase de sia na dɛɛ kyaŋ dↄ ↄsom keŋ man nideli kelii ↄto ŋgba mena keŋ de Gbeŋgyoo ba wola daa nɛ.
58012002	Lee mena dↄↄ ɛ yela dɛɛ mo de sia gyakaa Yesu waageŋ dↄↄ. Ŋon ne yele la te dɛɛ tale seŋ keŋkeŋ da kelɛɛdi man, nawolo nyi da kelɛɛdi pou gyakae ↄ dↄↄ lee ka kewalaŋ kelii ↄto. Lee gyoŋ keŋ ↄ loo gyakaa ke dↄↄ nɛ dↄↄ, ↄ te yeli ↄpaŋdaŋ dↄↄ yeŋ keŋ ke yɛɛ e desɛŋ ya. Mↄna ↄ nyiŋa konↄↄ seŋ keŋkeŋ yela be gyↄↄ e ↄpaŋdaŋ dↄↄ. Te nɛnɛɛ ↄ kyaa ↄ kya Wurubuarɛ dunoluŋ dↄↄ ↄ gyoori keŋ man.
58012003	Ɛ tↄↄse mena keŋ Yesu be naa diyem nombiakumɛɛyɛɛra baŋ bↄↄ koro seŋ tia e nyiŋmaa man nɛ. Lee kɛŋa pou wↄle na ↄ nyiŋa konↄↄ seŋ keŋkeŋ. Lee mena dↄↄ ɛmɛɛ mↄ ɛ na yeli ɛ wose keyↄkↄse ŋon ya, mↄna ɛ yela kei ka do ŋon kakyeŋ na ɛ ka seŋ keŋkeŋ mena, na ɛ be nyiŋ lee ↄ wↄle ya.
58012004	Nawolo nyi ɛ gyeŋ nyi debaŋ keŋ ɛ ne fiti nyi ɛ ka lese ɛ wose lee dukum man nɛ, ɛ man ŋolo te fiti ta kelii debaŋ keŋ kaboena nyi baa ko e lee ↄ kelɛɛdi dↄↄ ya.
58012005	Yaa ɛ te wolee Wurubuarɛ nombia aŋmaraseŋ see ŋan ne yako mo do ɛ man walaŋ kamasɛ kakyeŋ lee keŋ ɛ yɛɛ ↄ biawↄ dↄↄ nɛ? Wurubuarɛ yakowↄ nyiaa, "Me bu, nyi akpaa maŋ n Gbeŋgyoo ne desina neŋ nɛ, see deŋele na n ke tei maŋ nideli. Akpaa ma lese nombia si neŋ nɛ, na yeli n wose ke yↄkↄse neŋ na n ka lee me wↄle ya
58012006	Nawolo nyi walaŋ kamasɛ ŋon mɛɛ gyae ↄ nombia na te mɛɛ desina e. Mena mↄ te walaŋ kamasɛ ŋon me lɛɛ e do nyi ↄ yɛɛ me bu e na, ŋon te mɛɛ wↄŋ ↄ deŋele."
58012007	Diyem keŋ ɛ ne naa nɛ, ɛ nyiŋ konↄↄ na ɛ ka mo ke nyi Wurubuarɛ ne wↄŋ ɛ deŋele baa. Nawolo nyi ↄ ta mo ŋon yɛɛ ↄ bia. Te biikyaa woŋti kyaa la keŋ ↄ kya bɛɛ wↄŋ ↄ deŋele ya?
58012008	Nyi akpaa Wurubuarɛ te wↄŋ ɛ deŋele ŋgba mena keŋ ↄ ne wↄŋ ↄ bia pou deŋele ya nɛ, na nawolo baa nyi ɛ te yɛɛ ↄ bia gbagbawↄ ya.
58012009	De popou dana kyaↄ tɛɛle kei dↄↄ, keŋ nyi akpaa de yɛɛ kolo na bɛɛ wↄŋ da deŋele te dee bu wↄ. Nyi akpaa mena te doo nɛ, kenaŋ na kaboena nyi dɛɛ yↄkↄse da wose fa de kya Wurubuarɛ ŋon ↄ kyaa adido nɛ, na dee nyiŋ nyeedoŋ kekpaakekpaa.
58012010	De kyaↄ baŋ be kyaa tɛɛle kei dↄↄ nɛ, bɛɛ wↄŋ da deŋele bo baŋ gbagba kegyaebii man weeya akalansɛɛ ŋaale. Mↄna Wurubuarɛ dↄↄ, ŋon ne wↄŋ da deŋele bo lee daa gbagba de deeli dↄↄ na dee nyiŋ nyiŋ ↄ dinↄↄ kpaakpaa keŋ dukum be doo ke man ya nɛ.
58012011	Nyi akpaa be wↄŋ ŋolo deŋele nɛ bɛɛ yɛɛ e gyoŋ ya. Ne takaa e nawolo nyi gbɛɛ keŋ man baa mo e ta nɛ dana doŋ. Mↄna wↄle wↄle nɛ baŋ pou bee nyiŋ konↄↄ di deŋele kewↄŋ keŋ dↄↄ nɛ, be gbɛɛneŋ na tenee Wurubuarɛ siaman te ba wose mↄ ne fɛɛ wↄ ba kekyaabii man.
58012012	Mena dↄↄ ɛ na yeli ɛ wose ke yↄkↄse ŋon ya! Ɛ do ɛ wose kakyeŋ na ɛ ka seŋ nideli ɛ kelɛɛdi man.
58012013	Anokoare gbɛɛ keŋ ɛ silana nɛ, ɛ kyaŋ ɛ wose na ɛ ke sila ke nideli kelii ↄto, na ɛ ke tale kyↄ ɛ tebia baŋ ba kelɛɛdi be dana doŋ ya nɛ, na baa tale seŋ keŋkeŋ ba kelɛɛdi man kelii ↄto.
58012014	Ɛ yase ɛ sia na ɛ ke kyaa na walaŋ kamasɛ wosefɛɛreŋ man, na ɛ ke yase ɛ sia mo ɛ wose pou fa Wurubuarɛ keŋ ayimɛɛ kamasɛ be doo ɛ wose man ya. Nawolo nyi akpaa ayimɛɛ doo ŋolo man nɛ, ↄtenate be gyae waa naa de Gbeŋgyoo na ↄ sia wee daale ya.
58012015	Ɛ kɛɛ ɛ wose man nideli keŋ nyi ɛ man ŋolo be yɛɛ kolo na Wurubuarɛ bɛrɛɛ keŋ ke bↄ e ya, te ɛ kɛɛ nideli mↄ nyi walaŋkum ŋolo na doo ɛ man na waa mo nombiikum kaa gyoo ɛ man na ke yela balaŋ burum ka yo gbɛɛ ya.
58012016	Ɛ kɛɛ ɛ wose nideli keŋ nyi ɛ man ŋolo be yɛɛ kafoŋ nombia, yaa waa yɛɛ walaŋ ŋon ↄ bee yee Wurubuarɛ ya ŋgba Esawu ŋon weenɛɛ nyefale dokoloŋ dↄↄ, ↄ ba mo ↄ kegyiiri yↄↄ fa ↄ naabu nɛ ya.
58012017	Kenaŋ wↄle nɛ ɛmɛɛ gbagba gyeŋ nyi nafↄ ↄ gyaewↄ nyi ↄ kya ke hiraa e ŋgba ↄ bu kegyia nɛ mↄna ↄ te nyim ya. Ↄ moo siasaraŋ gyae gbɛɛ keŋ nafↄ waa mo kyɛɛkee ↄ kya agyueŋ na waa hiraa e, mↄna te dee ↄ kya ke kyɛɛkee wa agyueŋ ya.
58012018	Wurubuarɛ gyaŋ yaa ɛ kↄŋawↄ. Mↄna ɛ te kↄŋ ↄ gyaŋ bula keŋ ɛ ke tale tina ke ŋgba mena keŋ Iseraetena be kↄŋ ↄ gyaŋ Sinai bula keŋ teŋa man nɛ ya. Debaŋ keŋ bↄↄ kↄŋ ↄ gyaŋ bula keŋ teŋa man nɛ, be naawↄ nyi boalaŋbii daale ne kpaa te botↄↄ biriwↄ tuum te feliŋ dinaa mↄ gyↄↄwↄ.
58012019	Be nyii kaberɛ kewii botↄↄ na woya ŋaale mↄ. Balaŋ baŋ kenyii woya ŋan nɛ, gyakoloŋ gyoo wↄ te ba solawↄ nyi woya ŋan na tekaa kolosi fa wↄ ya, nawolo nyi nombia ŋan bↄↄ nyii nɛ ŋe yɛɛ nombia dinaana ŋa.
58012020	Nombia ŋenaŋ yɛna nyi, "Nyi wonembu yaa kpene kamasɛ de tina bula keŋ na, baa fuŋii e boya ko."
58012021	Kpene keŋ be kↄŋ botↄↄ nɛ dana gyakoloŋ nideli. Lee mena dↄↄ te Mosesi gbagba yakowↄ nyiaa, "Gyakoloŋ dana maŋ, te ma wose pou mↄ ta yeŋ maŋ."
58012022	Mↄna ɛmɛɛ baŋ ɛ be lɛɛ Yesu di nɛ dↄↄ, ɛ te kↄŋ kaa lii bula keŋ bɛɛ baake nyi Siyↄn nɛ tɛɛ. Ɛ te kↄŋ kaa lii Wurubuarɛ ŋon ↄ kyaa kekpaakekpaa nɛ dɛɛ. Botↄↄ yɛna Gyerusalɛm donↄↄ keŋ ke kyaa Wurubuarɛ gyaŋ adido nɛ. Botↄↄ te Wurubuarɛ kpilala baŋ ŋolo na ŋolo be tale kala wↄ ya nɛ gyaŋeewↄ bɛɛ nyaŋee.
58012023	Ɛ te kↄŋ Wurubuarɛ bia gyaŋgbatena baŋ bↄↄ ŋmarase ba yela adido te bↄↄ gyaŋee bɛɛ nyaŋee nɛ gyaŋ. Ɛ te kↄŋ Wurubuarɛ ŋon waa di balaŋ pou nombia nɛ gyaŋ. Ɛ te kↄŋ gyaŋgba balaŋ baŋ Wurubuarɛ be desinawↄ see fa ↄ wose nɛ gyaŋ.
58012024	Nɛnɛɛ dↄↄ Yesu gyaŋ yaa ɛ kↄŋawↄ. Ŋon yɛna walaŋ ŋon Wurubuarɛ be tɛɛ ↄ dↄↄ, te ↄ be bake nↄↄkebakesee wↄle keŋ fa denibalaŋ nɛ. Ŋon yeŋala fa walaŋ kamasɛ, te ↄ fatabo keŋ ba lee ↄ man leki nɛ ne gyae la ka mo abↄↄ kpaakpaa kↄna daa kela Abɛle wui fatabo keŋ.
58012025	Mena dↄↄ ɛ see deŋele nideli na ɛ ke tei walaŋ ŋon ↄ ne kolosi fa ŋon nɛ. Nawolo nyi gyaŋgba balaŋ baŋ bↄↄ bɛɛ be te nyii Wurubuarɛ nombia ŋan Mosesi be yako fa wↄ tɛɛle kei dↄↄ ya nɛ, Wurubuarɛ wↄŋa ba deŋele. Nyi akpaa mena te doo nɛ, kenaŋ na nyi de bɛɛ de te nyii walaŋ ŋon ↄ ne kolosi lee adido dei ya nɛ kenaŋ na Wurubuarɛ waa wↄŋ da deŋele nideli kela wↄ.
58012026	Mena debaŋ kenaŋ man nɛ, Wurubuarɛ woya yela tɛɛle wosiwↄ. Mↄna nɛnɛɛ ↄ te yako see bela nyiaa, "Maa bese yela tɛɛle ke wosi bela. Na tɛɛle kaageŋ te maa yela ka ke wosi ya, mↄna maa yela adido mↄ ke wosi kpu."
58012027	Keŋ Wurubuarɛ be yako nyi "Waa bese yela tɛɛle ke wosi nɛ, ke dana ka asɛɛ." Kei nawolo baa nyi, abↄↄ ŋan pou ↄ be yɛɛ te baa tale wosi ŋa nɛ, waa lese ŋa pou leki na ke ka abↄↄ ŋan bↄↄ tale wosi ŋa ya nɛ.
58012028	Mena dↄↄ ɛ yela dɛɛ do Wurubuarɛ nↄↄ, nawolo nyi dɛɛ kaa di gyoori ↄ gyoorobiiri keŋ ke bɛɛ wosi ya te ke kyaa kekpaakekpaa nɛ man. Ɛ yela dɛɛ do e nↄↄ na dɛɛ som e gbɛɛ kpaakpaa keŋ ↄ ne gyae nɛ man, na dɛɛ mo keyee na obuo fa e nideli.
58012029	Nawolo nyi Wurubuarɛ deŋele kewↄŋ yɛɛ ŋgba boalaŋ keŋ ne kpaa wↄlɛɛ abↄↄ nɛ.
58013001	Ɛ na tina dↄŋa kegyae yela korakora ya. Ɛ gyae dↄŋa debaŋ kamasɛ ŋgba naa lolobia nɛ.
58013002	Ɛ na bɛɛ ŋↄↄla kelɛɛ ya. Nawolo nyi gyaŋgba baale lɛɛ ŋↄↄla, keŋ be ta gyem gba nyi be yɛɛ Wurubuarɛ kpilalawↄ ya.
58013003	Ɛ tↄↄse ɛ tebia baŋ bↄↄ kyaŋ wↄ tↄ deni nɛ. Ɛ yela be nombia ke hia ŋon ŋgba ɛmɛɛ na wↄ yaa be kyaŋawↄ tↄ deni nɛ. Te baŋ mↄ bɛɛ naase wↄ diyem nɛ, ɛ yela baŋ mↄ nombia ke hia ŋon ŋgba ɛmɛɛ na wↄ ne naa na diyem kenaŋ nɛ.
58013004	Ɛ bu yale nyi ke yɛɛ kolo kpaakpaa ke ɛ siaman, na ɛ ke di yale mmaraase dↄↄ nideli keŋ ŋolo ba lee ↄ dↄↄ wↄle ya. Tekaboena nyi baala na ala yalala baa lee dↄŋa wↄle yaletɛɛ ya. Nawolo nyi Wurubuarɛ waa wↄŋ baŋ pou bɛɛ yɛɛ kafoŋ nombia, na baŋ pou bɛɛ lee dↄŋa wↄle yale tɛɛ nɛ deŋele.
58013005	Ɛ na yela ɛ sia keyɛɛ kↄba kegyae dↄↄ beiŋ ya. Ɛ yela kpene keŋ ɛ dana nɛ ka gyoo ɛ sia. Nawolo nyi Wurubuarɛ gbagba yakowↄ nyiaa, "Mↄↄ gyae maa tina ŋon yela ya, te mↄↄ gyae maa lese me sia mↄ yela ŋon ya."
58013006	Lee mena dↄↄ dɛɛ tale gyↄ de konↄↄ yako nyiaa, "De Gbeŋgyoo Wurubuarɛ yɛna walaŋ ŋon ↄ ne kyↄ maŋ, mena dↄↄ mↄↄ ne yee gyakoloŋ ya. Woŋ te deniwalaŋ waa tale yɛɛ maŋ?"
58013007	Ɛ tↄↄse ɛ siamantena baŋ gyaŋgba bↄↄ yako ŋon Wurubuarɛ nombia ŋan nɛ. Ɛ kɛɛ dinↄↄ kpaakpaa keŋ man bↄↄ kyaa mo ka yeŋ nɛ na ɛ ke kasee wↄ, na ɛ ke kyaŋ ɛ Kristo kelɛɛdi keŋ man keŋkeŋ.
58013008	Nawolo nyi Yesu Kristo bɛɛ kyɛɛkee ya, ↄ kedoobii te ↄ doo. Mena keŋ ↄ doo gyaŋgba nɛ, mena te ↄ doo gyɛŋ te mena mↄ te waa doo kekpaakekpaa.
58013009	Ɛ na yeli balaŋ ka mo kawola nkaraŋkaraŋ ŋaale kaa beo ŋon, na ke wↄŋ ŋon lee gbɛɛ kpaakpaate keŋ man ya. Nawolo nyi Wurubuarɛ bɛrɛɛ keŋ ↄ ba mo boele daa nɛ yɛna kpene keŋ na do da kelɛɛdi doŋ, na weenɛɛ kekↄla mmaraase dↄↄ kedi ya. Mena weenɛɛ kekↄla mmaraase kɛŋa bɛɛ tale kyↄ balaŋ baŋ bee di ŋe dↄↄ nɛ gbɛɛ kamasɛ man ya.
58013010	Gyudatena saese baŋ bↄↄ som Wurubuarɛ kanyaŋ deni dinaa keŋ man nɛ, be man ŋolo be dana gbɛɛ waa kpu na daa na dɛɛ mo da kedeesa abↄↄ ŋan dɛɛ mo lese Wurubuarɛ yele nɛ, fa e dↄ ↄsom deni man ya.
58013011	Kulutoo kamasɛ nɛ Gyudatena sae kegyia ŋon na mo wonembu fatabo gyoo Wurubuarɛ ↄsom deni dinaa keŋ tↄↄmante keŋ man gyu ke deesi sola balaŋ nombiakumɛɛ ŋan bↄↄ yɛɛ nɛ. Mↄna wonembu ŋon dibiliŋ dↄↄ, bɛɛ mo e lee donↄↄ keŋ man gyu ka too e.
58013012	Mena ke mↄ te ba moo Yesu lee Gyerusalɛm donↄↄ keŋ man, te ↄ kenaa diyem yeŋ te ↄ moo ŋon gbagba fatabo gberaa nombiakumɛɛ pou lee balaŋ wose man na baa yɛɛ balaŋ baŋ be gbɛɛneŋ tenɛɛ Wurubuarɛ siaman.
58013013	Yesu dii desɛŋ nideli donↄↄ keŋ nↄↄman. Mena dↄↄ ɛ yela daa mↄ ke wↄŋ da wose lee donↄↄ keŋ man gyu botↄↄ, na daa mↄ kaa di desɛŋ keŋ ↄ be dii nɛ.
58013014	Nawolo nyi dↄↄ dana donↄↄ keŋ dɛɛ kyaa ke man kekpaakekpaa tɛɛle kei dↄↄ ya. Mↄna de sia gyakaa bo donↄↄ keŋ wee daale dɛɛ kaa kyaa ke man kekpaakekpaa nɛ dↄↄ.
58013015	Lee mena dↄↄ daa baŋ dↄↄ tale gyuusu de nↄↄ yako nyi Wurubuarɛ yɛna de Gbeŋgyoo nɛ, da kedeesa keŋ dɛɛ tale mo fa Wurubuarɛ yɛna nyi dɛɛ ta Yesu dↄↄ na dɛɛ do Wurubuarɛ nↄↄ debaŋ kamasɛ.
58013016	Ɛ yɛɛ kakyeŋ na ɛ ke yɛɛ deeli fa dↄŋa debaŋ kamasɛ, na ɛ ke kyↄ dↄŋa mↄ. Nawolo nyi mena abↄↄ kɛŋa keyɛɛ yɛna kedeesa keŋ na gyoo Wurubuarɛ sia.
58013017	Kaboena nyi yaa mo obuo fa ɛ siamantena baŋ, na ɛ ke nyii be dei. Nawolo nyi baŋ ne kɛɛ na ɛ dↄↄ, te wee daale Wurubuarɛ waa bↄↄse ɛ wose man nombia lee be gyaŋ. Akpaa ɛ mo obuo fa wↄ na, baa yɛɛ ba tom keŋ gyoŋ man. Te akpaa ɛ ta mo obuo fa wↄ ya na, bↄↄ gyae baa yɛɛ ba tom keŋ gyoŋ man ya. Dekↄŋ mena na ɛmɛɛ mↄ be gyae ɛ ke nyiŋ tↄnↄↄ daale lee ke man ya.
58013018	Ɛ fane fa daa debaŋ kamasɛ. Da gyeŋ nideli nyi de konↄↄ man nombia bee bu daa fↄↄ ya. Te da kegyaebii mↄ yɛna nyi dɛɛ yɛɛ kpene kamasɛ ke gbɛɛ dↄↄ.
58013019	Mɛɛ waase ŋon nideli nyiaa, ɛ fane fa Wurubuarɛ na maa nyiŋ gbɛɛ kↄŋ ɛ gyaŋ bileŋ.
58013020	Wurubuarɛ gyuusu na de Gbeŋgyoo Yesu lee yeŋ man. Yesu yɛɛ ŋgba namensekɛɛlere ŋon ↄ ne kɛɛ ↄ namense dↄↄ nideli nɛ. Nawolo nyi ŋon gbagba moona ↄ wose deesi fa Wurubuarɛ lee ↄ balaŋ dↄↄ. Ↄ fatabo te Wurubuarɛ moowↄ tↄ nↄↄkebakesee wↄle keŋ ↄ be bake na ↄ balaŋ te ke kyaa kekpaakekpaa nɛ nↄↄ.
58013021	Mɛɛ fane nyi Wurubuarɛ ŋon ↄ ne fa wosefɛɛreŋ nɛ waa fa ŋon abↄↄ kpaakpaa kamasɛ, ŋan ŋe gyae ke kyↄ ŋon na ɛ ke tale yɛɛ ↄ kegyaebii. Mɛɛ fane nyi Wurubuarɛ waa ta Yesu Kristo dↄↄ na waa kyↄ ŋon, na ɛ ke tale yɛɛ kpene keŋ na gyoo ↄ sia. Ŋon Yesu te kaboena nyi dɛɛ lese ↄ yele kekpaakekpaa. Amɛn.
58013022	Me tebia mɛɛ waase ŋon bo nyiaa, ɛ nyiŋ konↄↄ na ɛ ke tei me nombia kyomii ŋan mↄↄ ŋmarase me dana mɛɛ do ŋon kakyeŋ nɛ.
58013023	Mɛɛ gyae ɛ ke nyii nyiaa, be ta lese de dↄↄ Timoti ŋon bↄↄ kyaŋ e tↄ deni nɛ lee deni man. Akpaa ↄ kↄŋ me gyaŋ bileŋ te mɛɛ kↄŋ ɛ gyaŋ nɛ, maa mo e kpu na ma wose na dɛɛ kↄŋ ɛ gyaŋ.
58013024	Mɛɛ do ɛ siamantena baŋ na Wurubuarɛ balaŋ baŋ pou nↄↄ. De tebia baŋ pou bↄↄ lee Itali tɛɛle dↄↄ nɛ mↄ na do ŋon nↄↄ.
58013025	Wurubuarɛ waa mo ↄ bɛrɛɛ boele ɛ popou, na ɛ ke kyaa wosefɛɛreŋ man. Amɛn.
59001001	Tↄne kei lee maŋ Gyemisi ŋon me yɛɛ Wurubuarɛ na de Gbeŋgyoo Yesu Kristo tobaale e nɛ gyaŋ. Mɛɛ ŋmarase kei mee yelee Kristotena baŋ pou bↄↄ yaasee gyoo tɛɛle yenaŋ kamasɛ nɛ. Mɛɛ do ɛ popou nↄↄ.
59001002	Me tebia nyi akpaa nombia na kayeyɛɛ kamasɛ de yala ŋon na, ɛ yela ke yɛɛ ŋon gyoŋ nideli.
59001003	Ɛ tↄↄse nyi akpaa mena kekɛɛsekɛɛ kɛŋa de kↄŋ ɛ dↄↄ te ɛ tale seŋ ɛ kelɛɛdi man na, kei gyae ke yela ɛ ke tale nyiŋ konↄↄ seŋ lɛɛ Wurubuarɛ di lee gbɛɛ kamasɛ man.
59001004	Mↄna kaboena nyi yaa yɛɛ kakyeŋ kyaŋ ɛ wose seŋ mena kelii ↄto. Ɛ yɛɛ mena na ɛ ke nyiŋ dinↄↄ kpaakpaate keŋ kaboena nyi yaa nyiŋ te kↄ gyae ke kyɛɛkee ya nɛ.
59001005	Nyi akpaa ɛ man ŋolo ne gyae nyansa keŋ gyae ke yela waa tale yɛɛ Wurubuarɛ kegyaebii na waa sola Wurubuarɛ na waa fa e. Wurubuarɛ dana wↄe te ↄ bɛrɛɛ boe mena dↄↄ walaŋ kamasɛ ŋon ↄ sola e kolo na, ↄ be gyae waa bɛɛse e ya nawolo nyi ↄ bɛɛ kɛɛ walaŋ siaman ya.
59001006	Akpaa walaŋ ŋonaŋ na sola Wurubuarɛ na, waa lɛɛ di nyi ↄ nyiŋmaa gyae ke kaŋ kpene keŋ ↄ ne bↄↄse nɛ. Ↄ na lɛɛ aŋmaareŋ ya nawolo nyi walaŋ ŋon ↄ ne lɛɛ aŋmaareŋ na, ↄ yɛɛ ŋgba ɛpo loŋ keŋ feliŋ ne gyↄↄ gyu bese gyↄ kↄŋ nɛ.
59001007	Walaŋ ŋon ↄ ne lɛɛ aŋmaareŋ nɛ, ↄ na yɛɛ wa agyueŋ nyi waa nyiŋ kolo lee Wurubuarɛ gyaŋ ya.
59001008	Nawolo nyi walaŋ ŋonaŋ agyueŋ be doo debodokoloŋ ya, te ↄ bɛɛ tale mo wa agyueŋ gyakaa kolo dokoloŋ mↄ dↄↄ ya.
59001009	Kristo walaŋ ŋon balaŋ bɛɛ kala e do daale man ya nɛ, waa yela ke yɛɛ e gyoŋ nawolo nyi Wurubuarɛ siaman na ↄ yɛɛ walaŋ e.
59001010	Mↄna walaŋ ŋon mↄ ↄ dana ↄ wose na nyi Wurubuarɛ de yↄkↄse e na waa yela ke yɛɛ e gyoŋ. Nawolo nyi be gyae ke kyare ya na ↄ ta yem ŋgba mena keŋ ŋale kyeŋkyeŋkↄↄse bɛɛ kyare ya na ŋe te kpiisi yala nɛ.
59001011	Weese na gyem te ke nↄↄ ne yɛɛ doŋ na, ne yeli ŋale na boto na ka kyeŋkyeŋkↄↄse pou te kpiisi. Dekↄŋ mena na ka kyeo pou ne ŋaalaa. Mena ke te gyae ke kↄŋ walaŋ ŋon ↄ dana ↄ wose nɛ dↄↄ. Nawolo nyi debaŋ keŋ ↄ sia be yɛɛ ↄ dↄŋ ↄ kebu gbɛɛneŋ man nɛ, na yeŋ te ka mo e.
59001012	Walaŋ ŋon ↄ ne naa diyem ↄ kekyaabii man, te ↄ ne tale kyaŋ ↄ wose seŋ lɛɛ Wurubuarɛ di na ŋon na nyeebam. Nawolo nyi akpaa mena walaŋ ŋonaŋ de tale seŋ kekɛɛsekɛɛ kenaŋ man kelii ↄto na, waa nyiŋ nyeedoŋ kekpaa keŋ Wurubuarɛ be yako see nyi waa fa balaŋ baŋ bɛɛ gyae e nɛ.
59001013	Nyi akpaa kekɛɛsekɛɛ daale de kↄŋ ŋolo dↄↄ na ↄ na yako nyi, Wurubuarɛ ne kɛɛse na e waa kɛɛ ya. Nawolo nyi ŋolo be tale kɛɛse Wurubuarɛ kɛɛ nyi waa yɛɛ dukum ya, mena mↄ te Wurubuarɛ bɛɛ kɛɛse ŋolo kɛɛ nyi waa yɛɛ dukum ya.
59001014	Mↄna nyi akpaa kekɛɛsekɛɛ daale de kↄŋ ŋolo dↄↄ na, na mena walaŋ ŋonaŋ gbagba lookum beo na e wↄŋee e ka do dukum man.
59001015	Akpaa lookum kenaŋ da boo na ne yeli ↄ ne yɛɛ dukum, te dukum mↄ da boo na kɛɛ mo yeŋ kↄŋ.
59001016	Me tebia kpaakpaa, ɛ na beo ɛ wose ya.
59001017	Kolo kpaakpaa kamasɛ na kpene kamasɛ keŋ ke dei nɛ, na lee bo Wurubuarɛ gyaŋ. Ŋon yɛɛna abↄↄ ŋan pou ŋe kyaa adido te ŋɛɛ fa keŋmaŋee nɛ. Mena abↄↄ kɛŋa da lee na keŋmaŋee te kↄŋ, te ŋe da gyoo na ditiŋtɛɛ mↄ te kↄŋ. Mↄna Wurubuarɛ ŋon be doo mena ya nawolo nyi ↄ bɛɛ kyɛɛkee ya.
59001018	Ke yɛɛ ŋon gbagba kegyaebii man te ↄ tɛɛwↄ wa anokoare nombii keŋ dↄↄ fa daa nyeedoŋ wↄle. Ↄ yɛe mena na daa ka bese wa abↄↄ ŋan pou ↄ be yɛɛ nɛ man gyaŋgbatena.
59001019	Me tebia, ɛ yela ɛ man walaŋ kamasɛ ke yɛɛ ↄsaa na nombia kenyii. Mↄna ɛ na barase na nombia kekolosi ya, te ɛ na gyeŋ baŋ mↄ bileŋbileŋ ya.
59001020	Nawolo nyi walaŋ da gyeŋ baŋ na ↄ bɛɛ tale yɛɛ kpene keŋ tenɛɛ Wurubuarɛ siaman ya.
59001021	Mena dↄↄ ɛ wↄŋ ɛ wose lee ayimɛɛ nombia kamasɛ man, na ɛ ke tina nombiakumɛɛ keyɛɛ yela. Ɛ yↄkↄse ɛ wose na ɛ ke lɛɛ Wurubuarɛ nombia ŋan ↄ ba mo do ɛ konↄↄse man nɛ do. Nombia ŋenaŋ ne gyaela ke tale lɛɛ ɛ nyee.
59001022	Ɛ yɛɛ ŋgba mena keŋ Wurubuarɛ nombia ŋan ne yako nɛ. Ɛ na nyii ŋa yakaa ya. Nyi akpaa ɛ ne nyii ŋa yakaa bo na, kenaŋ na ɛ na beo ɛ wose bo.
59001023	Akpaa walaŋ ŋolo de nyii nombia ŋan te ↄ te yɛɛ ŋgba mena keŋ nombia ŋan na wolo ya nɛ, na walaŋ ŋonaŋ yɛɛ ŋgba walaŋ ŋon ↄ ne kɛɛ ↄ wose diiku man nɛ.
59001024	Ↄ kɛɛ ↄ wose na ↄ ne naa mena keŋ ↄ dinↄↄ doo. Mↄna akpaa ↄ tuu lee botↄↄ na ↄ te wolee mena keŋ ↄ dinↄↄ doo.
59001025	Mↄna walaŋ ŋon ↄ na gyoo Wurubuarɛ nombia kpaakpaa ŋan ne lɛɛ balaŋ nyee nɛ man nideli, te ↄ ne kyaŋ ↄ wose kasee ŋa debaŋ kamasɛ na ŋon na nyeebam abↄↄ ŋan pou ↄ ne yɛɛ nɛ man. Nawolo nyi Wurubuarɛ waa hiraa e. Na ↄ ne nyii nombia ŋan bo yakaa na ↄ te wolee ŋa ya, mↄna ↄ na mo ŋa yɛɛ tom.
59001026	Nyi akpaa ŋolo ne kɛɛ ↄ wose nyi ↄ yɛɛ Wurubuarɛ somre kpaakpaate e te ↄ ta do ↄ laakem dekↄŋ ya na, kenaŋ na ↄtenate ŋonaŋ Wurubuarɛ ↄsom keŋ yɛɛ yakaa, te ↄ na beo ↄ wose mↄ bo.
59001027	Wurubuarɛ ↄsom keŋ ke dei te kɛɛ gyoo de kya Wurubuarɛ sia yɛna nyi, balaŋ baa kɛɛ yoyolobia na liala dↄↄ ba diyem kena man, na baa wↄŋ ba wose lee tɛɛle kei dↄↄ nombia nkaraŋkaraŋ keyɛɛ man.
59002001	Me tebia, ɛ yɛɛ balaŋ baŋ ɛ be lɛɛ de Gbeŋgyoo Yesu Kristo ŋon ↄ yɛɛ gyoorobiiri gbeŋgyoo e nɛ di. Mena dↄↄ ɛ na kɛɛ walaŋ siaman pɛna ɛ ke yɛɛ kolo ya.
59002002	Ɛ yela dɛɛ mo ke nyi ɛ te gyaŋee na balaŋ bala baale te kↄŋ kaa lee botↄↄ. Ŋolo doona kegbase kpaakpaa nyiŋan na kↄba kↄlabii ↄ nyiŋmaa man, na ŋolo mↄ yɛɛ diyemte e te ↄ doo kegbase ayimɛɛ ayimɛɛ atiriisa ŋaale kↄŋ botↄↄ.
59002003	Te akpaa ɛ mo obuo nideli fa walaŋ ŋon ↄ doona abↄↄ kpaakpaa nyiŋan te ɛ yako e nyiaa, "Nyaŋ kaa kyaa gbeli kpaakpaate kei dↄↄ kɛbo," te ɛ yako diyemte ŋon mↄ nyi "Nyaŋ seŋ botↄↄ yaa tisi kyaa tɛɛle man kɛbo."
59002004	Akpaa ɛ yɛɛ mena na ŋgba ɛ ne kɛɛ balaŋ siaman baa pɛte ɛ ne yɛɛ kolo, yaa ŋgba ɛ na mo ya agyueŋ kumɛɛ baa di balaŋ nombia?
59002005	Me tebia ɛ tei maŋ nideli. Balaŋ baŋ balaŋ ne kɛɛ wↄ nyi be yɛɛ ayematenawↄ tɛɛle kei dↄↄ nɛ, baŋ te Wurubuarɛ lesewↄ nyi baa lɛɛ Yesu Kristo di. Mena balaŋ benaŋ te Wurubuarɛ lesewↄ nyi baŋ ne gyae la baa nyiŋ gbɛɛ gyoo ↄ gyoori keŋ ↄ be wulaa yako see nyi waa mo fa balaŋ baŋ bɛɛ gyae e nɛ. Wurubuarɛ siaman na mena balaŋ kɛwↄ yɛna balaŋ baŋ be dana ba wose.
59002006	Mↄna ɛmɛɛ dↄↄ ɛ bɛɛ mo ayematena yɛɛ kolo ya. Na balaŋ baŋ be dana ba wose nɛ ne naase na ŋon diyem yee? Na baŋ ke ne wↄŋee na ŋon gyu nombia dedii man yee?
59002007	Na mena balaŋ benaŋ ke ne kolosina nombia nkaraŋkaraŋ tia ɛ Gbeŋgyoo Yesu Kristo gyoorobiiri yele keŋ yee?
59002008	Wurubuarɛ nombia aŋmaraseŋ see yakowↄ yenaŋ daale nyiaa, "Gyae n dↄↄ ŋgba nyaŋ gbagba n wose nɛ." Nyi akpaa ɛ kɛɛ te ɛ di mena mmaraa kei dↄↄ nideli na, kenaŋ na ɛ ne yɛɛ nombia kpaakpaa baa.
59002009	Mↄna nyi akpaa ɛ kɛɛ balaŋ siaman pɛte ɛ yɛɛ kolo na ɛ te yɛɛ dukum, keŋ nawolo nyi ɛ te yala Wurubuarɛ mmaraa keŋ dↄↄ.
59002010	Nawolo nyi walaŋ kamasɛ ŋon ↄ di Wurubuarɛ mmaraase ŋan pou dↄↄ te ↄ yala ŋe man dokoloŋ dↄↄ na, Wurubuarɛ siaman na nawolo baa nyi ↄ te yala mmaraase ŋan pou dↄↄ.
59002011	Wurubuarɛ ŋon ↄ be yako nyi "Na lee n wɛɛle yaa n baale wↄle ya" nɛ, ŋon ke yakola nyi "Na ko walaŋ ya" Mena dↄↄ nyi akpaa n ta lee n wɛɛle yaa n baale wↄle ya te n ko walaŋ na, kenaŋ na n yala mmaraa keŋ dↄↄ baa.
59002012	Ɛ tↄↄse nyi wee daale Wurubuarɛ waa di ɛ nombia mo lee mena keŋ ɛ ba mo di ↄ mmaraase ŋan na lese balaŋ lee dukum man nɛ dↄↄ. Mena dↄↄ ɛ kɛɛ ɛ kekolosi na ɛ nombia ayɛɛsa man nideli.
59002013	Akpaa ŋolo te wii ↄ dↄↄ waraŋase ya na, Wurubuarɛ mↄ waa di walaŋ ŋonaŋ nombia keŋ ↄ be gyae waa wii ↄ waraŋase ya. Nawolo nyi walaŋ ŋon ↄ ne wii ↄ dↄↄ waraŋase na ↄ bee yee Wurubuarɛ nombia kedi ya.
59002014	Me tebia, nyi akpaa ŋolo de yako nyi ↄ te lɛɛ Wurubuarɛ nombia di, mↄna ↄ bɛɛ yɛɛ Wurubuarɛ kegyaebii ya na, woŋ tↄnↄↄ yaa ↄ kelɛɛdi kenaŋ dana? Mena kelɛɛdi kenaŋ gyae ke tale lɛɛ ↄ nyee?
59002015	Ɛ yela dɛɛ mo ke nyi Kristo walaŋ ŋolo kyaa keŋ ↄ be dana kegbase yaa weenɛɛ ŋan waa di ya,
59002016	te akpaa walaŋ ŋonaŋ de kaa sola neŋ kolo te n yako e nyi, "Wurubuarɛ waa seŋ n wↄle na n ke kyaa nideli," te n te fa walaŋ ŋonaŋ kpene keŋ ne hia e ya na woŋ tↄnↄↄ doo la ke man?
59002017	Mena ke yaa kelɛɛdi mↄ doo. Nyi akpaa ŋolo ta mo ↄ kelɛɛdi yɛɛ tom Wurubuarɛ kegyaebii man ya na, na ↄ kelɛɛdi kenaŋ be dana tↄnↄↄ ya.
59002018	Walaŋ ŋolo waa tale yako nyiaa, "Baale na baŋ ne lɛɛ Wurubuarɛ di bo te baale mↄ na baŋ ne yɛɛ nombia kpaakpaa bo." Sena yaa nyaŋ ke tale yako nyi n te lɛɛ Wurubuarɛ di lee debaŋ keŋ n bɛɛ yɛɛ kolo kpaakpaa na ke kyaa na Wurubuarɛ kegyaebii ya? Maŋ dↄↄ me nombia kpaakpaa ŋan mɛɛ yɛɛ te ŋe kyaa na Wurubuarɛ kegyaebii nɛ, ŋan te mɛɛ mo wola nyi ma te lɛɛ Wurubuarɛ di.
59002019	N ne lɛɛdi nyi Wurubuarɛ dokoloŋ kyaa la. Akpaa n ne lɛɛdi mena na dei, mↄna tↄↄse nyi feliŋkumɛɛ mↄ ne lɛɛdi nyi Wurubuarɛ dokoloŋ kyaa la, te ne yeli bee ŋeŋii.
59002020	Nyaŋ diyiŋte! N ne gyae baa lese wola neŋ nyi akpaa ŋolo bɛɛ mo ↄ kelɛɛdi yɛɛ kolo kpaakpaa ya na, ↄ kelɛɛdi kenaŋ be dana tↄnↄↄ yee?
59002021	Ɛ tↄↄse de naana Aberaham, woŋ kↄŋala te Wurubuarɛ lɛɛ e do nyi ↄ gbɛɛneŋ tenɛɛ ŋon Wurubuarɛ siaman? Ŋgba keŋ ↄ be sɛɛ mo ↄ bu Asiki gyu nyi waa mo ke deesi fa ŋon Wurubuarɛ dↄↄ?
59002022	Ŋgba n naawↄ nyi ↄ kelɛɛdi na ↄ nombia ayɛɛsa pou kyaawↄ kyɛɛkyɛɛ? Ↄ nombia ayɛɛsa yele la te ↄ kelɛɛdi keŋ seŋawↄ nideli.
59002023	Ↄ nombia ayɛɛsa ŋenaŋ yele la Wurubuarɛ nombia ŋan bↄↄ ŋmarase see yenaŋ daale nɛ kↄŋawↄ ampaŋ nyiaa, "Aberaham lɛɛ Wurubuarɛ di, mena dↄↄ Wurubuarɛ lɛɛ e do nyi ↄ nombia tenɛɛ ↄ siaman." Mena dↄↄ te balaŋ baake Aberaham nyi Wurubuarɛ ↄ gyoo.
59002024	Ŋgba ɛ naawↄ? Wurubuarɛ ne tɛɛ bo walaŋ nombia kpaakpaa ŋan ↄ ne yɛɛ nɛ dↄↄ te ↄ ne lɛɛ e do nyi ↄ gbɛɛneŋ tenɛɛ, na ↄtenate kelɛɛdi kaageŋ dↄↄ ya.
59002025	Mena ke te futooli alo ŋon bɛɛ baake e nyi Rahabo nɛ, ↄ nombia ayɛɛsa yele la te Wurubuarɛ lɛɛ e do nyi ↄ gbɛɛneŋ tenɛɛ ŋon Wurubuarɛ siaman. Nawolo nyi Rahabo lɛɛ balaŋ baŋ Iseraetena be kyaa kpila nyi baa gyu ka deke kɛɛ Gyeriko donↄↄ keŋ dinↄↄ nɛ ŋↄↄlale, te ↄ wola wↄ gbɛɛ wↄle daale te be yeuwↄ lee Gyeriko donↄↄ kenaŋ man keŋ be te nyiŋ wↄ kyaŋ ya.
59002026	Mena keŋ akpaa weesɛɛ be doo walaŋ man ya na ↄ yɛɛ walaŋ deyeŋe e nɛ, mena ke te akpaa ŋolo dana kelɛɛdi te ↄ bɛɛ mo ke yɛɛ tom ya na, na ↄ kelɛɛdi kenaŋ mↄ ta yem.
59003001	Me tebia, ɛ na yeli ɛ man balaŋ burum sia keyɛɛ nyi ɛ ka bese Wurubuarɛ nombia wolala ya. Nawolo nyi ɛ gyeŋ nyi debaŋ keŋ Wurubuarɛ waa di de nombia na, daa wolala baŋ wui nombia kedi gyae ke yɛɛ doŋ kela balaŋ akaŋ baŋ.
59003002	De popou ne yale gbɛɛneŋ burum man agbaatee agbaatee. Nyi akpaa ŋolo kyaa keŋ ↄ te yɛɛ ta nombiikum daale lee ↄ kekolosi man see ya na, kenaŋ na walaŋ ŋonaŋ nombia doo na ke gbɛɛ te dukum be doo ↄ man ya. Kenaŋ na nawolo baa nyi walaŋ ŋonaŋ ne tale tela ↄ wose nideli.
59003003	Ɛ yela dɛɛ mo nombii keŋ dɛɛ wolo nɛ mo maa na dɛɛkyↄŋ. Nyi akpaa ŋolo ne gyae nyi dɛɛkyↄŋ ke nyii ↄ dei na, ↄ na mo ŋmeleŋ do e ↄ nↄↄman. Kei ne yeli ↄ ne tale wↄŋee e gyu botↄↄ keŋ ↄ ne gyae.
59003004	Yaa ɛ yela dɛɛ bese mo ke maa na degbele dinaa keŋ ke gyakaa loŋ dↄↄ nɛ. Keŋ na mena keŋ ka keerɛɛ te feliŋ dinaa ne tɛɛse na ke koraŋ nɛ, kolobii peperee daale te saare ŋon na mo kikii ke gyu botↄↄ keŋ ↄ ne gyae.
59003005	Mena ke te deniwalaŋ laakem mↄ doo. Ke yɛɛ kolobii peperee ke deniwalaŋ wose man, mↄna ke dana nↄↄdoŋ. Ɛ kɛɛ mena keŋ boalaŋbii peperee ne tale yela laa dinaa dinaa ne kpaa pou.
59003006	Deniwalaŋ laakem mↄ yɛɛ ŋgba boalaŋ nɛ. Ke yɛɛ deniwalaŋ wosenaane yenaŋ daale ke mↄna tɛɛle kei dↄↄ nombiakumɛɛ pou doe ke man. Ke gyae ke tale yela deniwalaŋ kekyaabii man pou kewↄlɛɛ. Ke gyae ke tale yela deniwalaŋ wose ke yoi e ŋgba ↄ doe boalaŋ man nɛ. Mena boalaŋ kei lee ↄbↄnsam gyaŋ.
59003007	Balaŋ ne tale yↄkↄse wonembia burum ŋgba gyebuse, na wonembia baŋ bee tuu be tↄↄse dↄↄ, na loŋ man wonembia pou nɛ. Bee yeli be dinↄↄ ne kyɛɛkee na baa tale kyaa denibalaŋ man.
59003008	Mↄna laakem dↄↄ ŋolo bɛɛ tale yↄkↄse ke ya. Kↄ dana kekyaŋ ya te ke yɛɛ ŋgba tee kum nɛ.
59003009	De nↄↄ te dɛɛ mo lese de Gbeŋgyoo na de kya Wurubuarɛ yele. Mↄna keŋ ke te dɛɛ mo falaa de tebia denibalaŋ baŋ Wurubuarɛ be yɛɛ wↄ ŋgba ŋon gbagba dinↄↄ nɛ.
59003010	Mena nↄↄdokoloŋ kenaŋ ke man te akelegyi na kefaala pou na lee. Me tebia, tekaboena nyi dɛɛkↄŋ mena ya.
59003011	Loŋ kpaakpaate na loŋ kum be gyae ke tale lee ditiribuŋ dokoloŋ man ya.
59003012	Me tebia, mango daŋ be gyae ke tale se paya bia ya, te dukutu daŋ mↄ be gyae ke tale se mango bia ya. Mena mↄ te ditiribuŋ dokoloŋ be gyae ke tale fa loŋ kpaakpaa na loŋ kum ya.
59003013	Amↄte danaana nyansa ɛ man te ↄ gyeŋ nombia? Kaboena nyi mena walaŋ ŋonaŋ waa lese ↄ dinↄↄ kpaakpaate wola. Akpaa ↄtenate de yↄkↄse ↄ wose lee ↄ nombia kpaakpaa keyɛɛ man na, gyae kawola nyi ↄ dana nyansa ampaŋ.
59003014	Mↄna nyi akpaa ɛ dana sibiikum te ɛ bɛɛ gyae nyi ŋolo ke dee kpu na ŋon ya na, kenaŋ na tekaboena nyi ya wola ɛ wose nyi ɛ dana nyansa ya. Nyi n dana mena dinↄↄ kei te n sɛɛ n na wola n wose na, na nawolo baa nyi n te bɛɛ anokoare keŋ.
59003015	Mena nyansa kenaŋ ta lee Wurubuarɛ gyaŋ ya. Ke yɛɛ tɛɛle kei dↄↄ nyansa ke te ka lee deniwalaŋ agyueŋ kum man. Mena nyansa kenaŋ yɛɛ ↄbↄnsam nyansa ke.
59003016	Nawolo nyi akpaa balaŋ sia ne yɛɛ be tebia abↄↄ dↄↄ te bɛɛ gyae mↄ bo nyi baageŋ wui ke de na, kenaŋ na aŋmaareŋ na nombiakumɛɛ kamasɛ gyae ke doo be man debaŋ kamasɛ.
59003017	Mↄna nyansa keŋ ba lee Wurubuarɛ gyaŋ nɛ dↄↄ, ayimɛɛ be doo ke man ya. Mena nyansa kenaŋ ne fa wosefɛɛreŋ te kee yeli walaŋ ne yↄkↄse ↄ wose te ↄ ne yɛɛ wↄe fa balaŋ. Kee yeli ŋolo ne wii ↄ dↄↄ waraŋase debaŋ kamasɛ, te ↄ ne yɛɛ nombia kpaakpaa mↄ. Mena nyansa kenaŋ bee yeli ŋolo ke kɛɛ walaŋ siaman ya, te ne yeli ↄ ne di anokoare mↄ.
59003018	Balaŋ baŋ bɛɛ gyae wosefɛɛreŋ gbɛɛ nɛ, debaŋ kamasɛ na bɛɛ kyↄ be tebia na baa ta wosefɛɛreŋ man. Be yɛɛ mena na bɛɛ naa nyi deeli na lee kpene keŋ bɛɛ yɛɛ nɛ man. Na yɛɛ yaa ŋgba be duu kolobii daale baa balaŋ benaŋ konↄↄse man nɛ. Kenaŋ wↄle na bɛɛ naa nyi kpene keŋ bↄↄ duu nɛ, kolo kpaakpaa ta lee balaŋ baŋ dinↄↄ man kↄŋ ŋgba deeli keyɛɛ nɛ.
59004001	Woŋ na moona yoo na kalese nombia kↄŋ ya nsana? Na lookum keŋ doo ɛ man te ke dana ŋon kɛɛ wↄŋee gyu kↄŋ nɛ, na moona yoo na kalese nombia kↄŋ ya nsana yee?
59004002	Ɛ sia ne yɛɛ keŋ ɛ ne gyae abↄↄ mↄna ɛ bee nyiŋ ŋa ya. Mena dↄↄ ɛ na koe balaŋ te ɛ sia ne yɛɛ balaŋ abↄↄ dↄↄ mↄna ɛ bee nyiŋ kpene keŋ ɛ ne gyae ya. Ɛ ne kale te ɛ ne yoo na dↄŋa mↄna ɛ bee nyiŋ abↄↄ ŋan ɛ ne gyae ya, nawolo nyi ɛ bɛɛ sola Wurubuarɛ ya.
59004003	Akpaa ɛ sola Wurubuarɛ koraŋ na ɛ bee nyiŋ ŋa ya, nawolo nyi ɛ bɛɛ mo agyueŋ kpaakpaa sola ya. Ɛ na sola e abↄↄ ŋan bo na ɛmɛɛ gbagba ka mo di ɛ kegyaebii man. Mena dↄↄ te ɛ bee nyiŋ ŋa ya nɛ.
59004004	Ɛ yɛɛ yaa ŋgba ala baŋ bↄↄ lee be baala wↄle nɛ, nawolo nyi ɛ bee di anokoare fa Wurubuarɛ ya. Ɛ ba gyeŋ nyi akpaa ŋolo de yeli tɛɛle kei dↄↄ abↄↄ kegyae de di ↄ nyee na, nawolo baa nyi ↄ ne kↄla Wurubuarɛ yee? Mena dↄↄ nyi akpaa ŋolo de yeli tɛɛle kei dↄↄ abↄↄ de di ↄ nyee na, na ↄ ta bese Wurubuarɛ kↄlare.
59004005	Ɛ te wolee nyi Wurubuarɛ nombia aŋmaraseŋ see ŋan yakowↄ yenaŋ daale nyi, "Wurubuarɛ feliŋ ŋon ↄ ba mo do de man nɛ ↄ ne yoo daaworo?" Yaa ɛ gyeŋ nyi ↄ yako mena nombia ŋenaŋ bo yakaa?
59004006	Wurubuarɛ ta mo ↄ bɛrɛɛ boele daa nideli. Mena dↄↄ te ↄ nombia aŋmaraseŋ see ŋan besewↄ yako yenaŋ daale bela nyiaa, "Wurubuarɛ ne bɛɛ balaŋ baŋ bɛɛ wola ba wose nɛ, mↄna ↄ na mo ↄ bɛrɛɛ boele baŋ bɛɛ yↄkↄse ba wose nɛ."
59004007	Mena dↄↄ ɛ yↄkↄse ɛ wose fa Wurubuarɛ. Ɛ seŋ tia ↄbↄnsam, na waa yeu lee ɛ gyaŋ.
59004008	Ɛ tuu benaa Wurubuarɛ, na ŋon mↄ ke tuu benaa ŋon. Ɛmɛɛ nombiakumɛɛyɛɛra, ɛ lese ɛ nyiŋmaase lee ɛ nombiakumɛɛ man. Ɛmɛɛ baŋ ya agyueŋse ne yɛɛ ŋon ala ala nɛ, ɛ lese nombiakumɛɛ lee ɛ konↄↄse man na ɛ ke nyiŋ konↄↄse kpaakpaa.
59004009	Ɛ nyii weeleŋ nideli lee ɛ nombiakumɛɛ dↄↄ, na dokpokpo ke kyaŋ ŋon na ɛ ke wii. Ɛ yela ɛ boŋɛɛse ka bese kewii, na ɛ gyoŋ kedi keŋ ka bese ŋan.
59004010	Ɛ yↄkↄse ɛ wose fa de Gbeŋgyoo Wurubuarɛ, na waa gyina ŋon siaman.
59004011	Me tebia, ɛ na tɛɛ wↄlɛɛ dↄŋa ya. Nyi akpaa ŋolo de kolosi nombiikum gyakaa ↄ dↄↄ ŋolo dↄↄ yaa ↄ bu ↄ e fↄↄ na, kenaŋ na nawolo baa nyi ↄ ne kolosi nombiakumɛɛ tia Wurubuarɛ mmaraa te ↄ ne bu ke fↄↄ mↄ baa. Na ↄ bɛɛ tekaa di mmaraa kenaŋ dↄↄ baa ya, te ↄ ne kɛɛ ↄ wose nyi ↄ dei kela mmaraa keŋ.
59004012	Wurubuarɛ waageŋ yɛna walaŋ ŋon ↄ ne fa mmaraa te ↄ ne di balaŋ nombia. Ŋon waageŋ ne gyaela waa tale lɛɛ balaŋ nyee, te ŋon ne gyaela waa tale wↄlɛɛ ba woya mↄ kekpaakekpaa. Te nɛnɛɛ nyaŋ yɛna amↄte ŋon nyaŋ ne di n dↄↄ nombia bu e fↄↄ?
59004013	Ɛmɛɛ baŋ ɛ koro na ɛ ne gyↄ ɛ konↄↄ yako nyi "Gyɛŋ yaa kyoo dɛɛ koro gyu donↄↄ kei yaa donↄↄ daale man, na de kaa kyaa botↄↄ kulutoo na dee di kebu gyae kↄba" nɛ, ɛ tei me maŋ nideli.
59004014	Ɛ ne yako mena, mↄna ɛ ba gyeŋ kpene keŋ gyae ke kↄŋ ɛ dↄↄ kyoo gba ya. Ɛ gyeŋ ɛ nyeedoŋ kedoobii? Ɛ yɛɛ ŋgba debuŋta nɛ, kↄↄ ne kyare ya na ka te ŋaalaa.
59004015	Kpene keŋ kaboena nyi yaa yako yɛna nyiaa, "Akpaa Wurubuarɛ de sɛɛ te de kyaa nyeedoŋ man na, dɛɛ yɛɛ kpene kei yaa kedↄↄ kei."
59004016	Mↄna ɛ ne gyina ɛ wose adido te ɛ na wola ɛ wose. Mena wose kawola kenaŋ yɛɛ dukum ke.
59004017	Mena dↄↄ nyi walaŋ kamasɛ ŋon ↄ gyeŋ nombii kpaakpaa keŋ kaboena nyi waa yɛɛ, te ↄ te yɛɛ ke ya na ↄ te yɛɛ dukum.
59005001	Nɛnɛɛ ɛ tei maŋ ɛmɛɛ baŋ ɛ dana ɛ wose nɛ. Ɛ wii na ɛ ke di walaŋsa nideli, nawolo nyi kayeyɛɛ dinaa daale gyae ke kↄŋ ɛ dↄↄ.
59005002	Ɛ kↄba ŋan ɛ dana nɛ pou te wↄlɛɛ, te paapaase mↄ te wↄlɛɛ ya abↄↄ ŋan pou ɛ dana nɛ.
59005003	Ɛ kↄba yayam na ɛ kↄba wolom abↄↄ ŋan ɛ ba mo weese nɛ pou te doo kandorↄse. Kei ne gyae la kawola nyi ampaŋ ɛ te yɛɛ dukum Wurubuarɛ siaman. Mena keŋ kandorↄse ŋan be wↄlɛɛ abↄↄ ŋan nɛ, mena ke te ɛ wosenaane mↄ gyae ke wↄlɛɛ ŋgba mena keŋ boalaŋ ne wↄlɛɛ abↄↄ nɛ. Nɛnɛɛ keŋ tɛɛle kei ne gyu kↄ ↄto keŋ Wurubuarɛ waa di walaŋ kamasɛ nombia na, keŋte ɛ ne yilaa abↄↄ see fa ɛ wose?
59005004	Balaŋ yɛɛ tom ɛ wↄↄse man fa ŋon mↄna ɛ bɛe ɛ te tↄ wↄ kom ya. Ɛ nyii mena keŋ bee mutii. Balaŋ baŋ bↄↄ kyↄ ŋon te ɛ be kɛrɛɛ ɛ wↄↄse man weenɛɛ nɛ, be kewii te lii de Gbeŋgyoo Wurubuarɛ doŋ pou nyee ŋon gyaŋ.
59005005	Debaŋ keŋ ɛ kyaa tɛɛle kei dↄↄ nɛ, ɛ wose te fɛɛ ŋon te ɛmɛɛ gbagba kegyaebii mↄ te ɛ ne yɛɛ. Ɛ te di weenɛɛ kpaakpaa nyiŋan doo nuŋ ɛ ne daa Wurubuarɛ nombia kedi wee keŋ, ŋgba wonembu ne dii doo nuŋ daa wee keŋ baa ko e nɛ.
59005006	Ɛ buu balaŋ baŋ be nombia tenɛɛ Wurubuarɛ siaman nɛ fↄↄ te ɛ koe wↄ. Mↄna ba te yɛɛ nombiikum kamasɛ ya te be ta koro seŋ tia ŋon lee gbɛɛ kamasɛ man gba nyi ɛ na yɛɛ ɛ kegyaebii ya.
59005007	Mena dↄↄ me tebia, ɛ nyiŋ konↄↄ kelii wee keŋ de Gbeŋgyoo Yesu waa bese kↄŋ nɛ. Ɛ kɛɛ mena keŋ wↄↄfarale ne nyiŋ konↄↄ gyeki kelii debaŋ keŋ waa nyiŋ abↄↄ kpaakpaa lee ↄ wↄↄman nɛ. Ↄ ne nyiŋ konↄↄ gyeki ↄga gyaŋgbate na ↄga ↄtomante ke ŋɛɛ do ↄ weenɛɛ, te ↄ ne nyiŋ konↄↄ gyeki kelii debaŋ keŋ ↄ weenɛɛ ŋan na bee.
59005008	Lee mena dↄↄ ɛmɛɛ mↄ ɛ nyiŋ konↄↄ na ɛ ka seŋ keŋkeŋ, nawolo nyi de Gbeŋgyoo Yesu ka bese kↄŋ keŋ ta benaa.
59005009	Me tebia, ɛ na toroŋ na dↄŋa ya, na mena ya na Wurubuarɛ waa di ɛ nombia na waa bu ŋon fↄↄ. Ɛ kɛɛ, walaŋ ŋon waa di de nombia nɛ, ↄ kekↄŋ ta benaa.
59005010	Me tebia, ɛ tↄↄse Wurubuarɛ akpeŋkpeŋgyↄↄra baŋ bↄↄ naa diyem, lee mena keŋ bↄↄ kolosi de Gbeŋgyoo Wurubuarɛ nombia ŋan dↄↄ nɛ. Na ɛ ke kasee mena keŋ bↄↄ nyiŋ konↄↄ seŋ keŋkeŋ be kayeyɛɛ man.
59005011	Balaŋ baŋ bↄↄ nyiŋ konↄↄ seŋ keŋkeŋ naa diyem kelii ↄto nɛ, baŋ na nyeebam. Ɛ yela dɛɛ mo nombia kɛŋa maa na balee ŋon bɛɛ baake e nyi Gyↄbo nɛ. Ɛ nyii mena keŋ ↄ be nyiŋ konↄↄ seŋ keŋkeŋ debaŋ keŋ ↄ doo kayeyɛɛ man nɛ. Ŋgba ɛ naa mena keŋ de Gbeŋgyoo Wurubuarɛ be tↄ e kom kpaakpaate te ↄ be yeli be yɛɛ e gyoŋ ↄ kaale keŋ ↄto na? Kei nawolo baa nyi de Gbeŋgyoo Wurubuarɛ dana wↄe te ↄ ne wii balaŋ waraŋase.
59005012	Me tebia, nombii keŋ mɛɛ gyae ɛ ka gyeŋ nideli yɛna nyiaa, ɛ na kaŋ ntam ya. Ɛ na kaŋ adido yaa tɛɛle yaa kolo daale ntam ya. Nyi nombii kaboena nyi ya sɛɛ nyi "Ayi" na, ɛ sɛɛ nyi Ayi, te akpaa ke kaboena nyi ya bɛɛ nyi "Koa" na, ɛ bɛɛ nyi Koa. Ɛ yɛɛ mena na wee keŋ Wurubuarɛ waa di balaŋ nombia na ↄ be gyae waa bu ŋon fↄↄ ya.
59005013	Akpaa ɛ man ŋolo ne naa diyem na waa fane fa Wurubuarɛ. Akpaa ɛ man ŋolo wose de fɛɛ e na waa kpee nↄↄneŋ lese Wurubuarɛ yele.
59005014	Akpaa ɛ man ŋolo na wee na waa baake Kristotena kegyiise na be kaa fane fa e, na baa tiu e nuŋ de Gbeŋgyoo Yesu yele man.
59005015	Nyi akpaa ba mo kelɛɛdi fane na, kaweete ŋon waa nyiŋ kawee kekyↄ. De Gbeŋgyoo Yesu waa kyↄ e kawee na ↄ wose ke yɛɛ e doŋ. Nyi akpaa ↄ yɛɛ nombiikum daale bo koraŋ na, waa mo ke kyɛɛ e.
59005016	Mena dↄↄ ɛ lese ɛ nombiakumɛɛ ŋan ɛ ne yɛɛ tia dↄŋa nɛ yako dↄŋa, na ɛ ke fane fa dↄŋa na Wurubuarɛ ke nyiŋ kyↄ ŋon ɛ kaweese. Walaŋ ŋon ↄ gbɛɛneŋ tenɛɛ Wurubuarɛ siaman nɛ, ↄ kefane dana nↄↄdoŋ te kɛɛ yɛɛ tom mↄ nideli.
59005017	Ɛ yela dɛɛ mo nombii kei maa na Wurubuarɛ dekpeŋkpeŋgyↄↄre ŋon bɛɛ baake e nyi Elaegya nɛ. Ↄ yɛɛ deniwalaŋ e ŋgba daa nɛ. Ↄ fanewↄ nideli lee ↄ konↄↄ man nyi ↄga na ŋɛɛ ya, te ampaŋ ↄga seŋawↄ tɛɛle kenaŋ dↄↄ kulutooneŋ atooro na yale.
59005018	Keŋte ↄ besewↄ fane bela te ↄga ŋon torowↄ, te tɛɛle kenaŋ besewↄ dee weenɛɛ bela.
59005019	Me tebia, gyae ke tale kↄŋ nyi ɛ man ŋolo waa yo gbɛɛ lee Wurubuarɛ gbɛɛ keŋ ka tenɛɛ nɛ man, na ŋolo ka besena e kↄŋ gbɛɛ kenaŋ man.
59005020	Ɛ tↄↄse nyiaa, nyi akpaa ŋolo da besena walaŋkum lee ↄ gbɛɛ kum man na, na mena walaŋ ŋonaŋ te lɛɛ walaŋkum ŋon nyee lee yeŋ kekpaakekpaa keŋ man. Kei gyae ke yela Wurubuarɛ ka mo nombiakumɛɛ burum ŋan ↄtenate be yɛɛ nɛ kyɛɛ e.
60001001	Tↄne kei lee maŋ Pita ŋon me yɛɛ Yesu Kristo kpilale e nɛ gyaŋ. Mɛɛ ŋmarase kei mee yelee ɛmɛɛ baŋ Wurubuarɛ ba lese yɛɛ ↄ balaŋ, te ɛ be yaasee gyu ka bese ŋↄↄla Pↄntuse na Galatia na Kapadosia na Esia na Bitinia tɛɛlese man nɛ.
60001002	De kya Wurubuarɛ wulaa bakewↄ see leenaŋ gyaŋgba gyaŋgba keŋ nyi waa lese ŋon yɛɛ ↄ balaŋ. Ŋon tɛɛ la ↄ feliŋ ŋon dↄↄ lese ŋon, te ↄ desina ŋon see ŋgba ŋon gbagba ↄ balaŋ nɛ, na ɛ ka som Yesu Kristo. Na Yesu Kristo ka mo ↄ fatabo faafo ɛ nombiakumɛɛ pou leki, na ɛ ka bese balaŋ baŋ ayimɛɛ be doo ɛ wose man ya Wurubuarɛ siaman. De Gbeŋgyoo Wurubuarɛ waa mo ↄ bɛrɛɛ keŋ boele ŋon nideli na waa fa ŋon wosefɛɛreŋ.
60001003	Ɛ yela dɛɛ lese de Gbeŋgyoo Yesu Kristo ↄ kya Wurubuarɛ ŋon yele. Ŋon wii na de waraŋase nideli, mena dↄↄ te ↄ tɛɛwↄ Yesu Kristo kefoŋ lee yeŋ man keŋ dↄↄ fa daa nyeedoŋ wↄle. Mena nyeedoŋ wↄle kei dↄↄ te de dana loo kegyakaa kekpaa nyi waa gyuusu daa lee yeŋ man wee daale.
60001004	Mena dↄↄ de loo gyakaa nyi dee nyiŋ abↄↄ kpaakpaa ŋan Wurubuarɛ be desina see ↄ balaŋ adido nɛ. Mena abↄↄ kɛŋa yɛɛ abↄↄ ŋan ŋↄↄ gyae ŋa ke wↄlɛɛ ya, te ŋↄↄ gyae ŋa ke pↄ mↄ ya. Ŋe gyae ke doo ŋa kedoobii kekpaakekpaa.
60001005	Lee ɛ kelɛɛdi dↄↄ Wurubuarɛ ta mo ↄ doŋ ↄ ne gyee ŋon na kolo be nyiŋ yɛɛ ŋon ya, kelii debaŋ keŋ tɛɛle kei gyae ke gyu kↄ ↄto. Wurubuarɛ wulaa bakewↄ see nyi, waa lese mena keŋ waa lɛɛ balaŋ nyee nɛ wola mena debaŋ kenaŋ man.
60001006	Mena dↄↄ kaboena nyi yaa yela mena nombia kɛŋa ke yɛɛ ŋon gyoŋ. Mↄna debaŋ kei dↄↄ n te yɛɛ ya na ɛ kena diyem debaŋ kyomii, nawolo nyi baa kɛɛse ŋon kɛɛ lee gbɛɛneŋ burum man. Mↄna ɛ tↄↄse nyi mena kekɛɛsekɛɛ kei be gyae ke kyare ya na ka te kↄŋ ↄto.
60001007	Kekɛɛsekɛɛ kɛŋa ne kↄŋ bo ɛ dↄↄ na ka lese ɛ kelɛɛdi dinↄↄ keŋ ka kela kↄba yayam gba nɛ wola. Kↄba yayam gba koraŋ pɛ baa naa ke dinↄↄ gbagba na, bɛɛ do ke bo boalaŋ man. Kenaŋ wↄle koraŋ na kɛɛ tale wↄlɛɛ. Te n kɛɛ na Kristotena kelɛɛdi ne hia kela kↄba yayam. Nyi ɛ kelɛɛdi yɛɛ anokoare te ɛ seŋ ke man keŋkeŋ na, wee keŋ de Gbeŋgyoo Yesu Kristo waa lese ↄ wose wola balaŋ pou nɛ, Wurubuarɛ waa do ŋon nↄↄ fa ŋon karaŋ na waa yela ɛ ka bese gyoorobia.
60001008	Ɛ te naa ta de Gbeŋgyoo Yesu na ɛ sia ya, mↄna ɛ ne gyae e. Keŋ na keŋ ɛ bɛɛ naa e na ɛ sia debaŋ kei koraŋ ya nɛ, ɛ ne lɛɛ e di te gyoŋ keŋ ke taŋ keyako ya nɛ doo ɛ man.
60001009	Nawolo nyi nyeekelɛɛ keŋ dↄↄ ɛ be kaa lɛɛ Wurubuarɛ di nɛ ɛ ne nyiŋ ke.
60001010	Wurubuarɛ akpeŋkpeŋgyↄↄra baŋ bↄↄ yako Wurubuarɛ bɛrɛɛ keŋ waa mo boele ŋon wose man nombia see nɛ, yase be sia bukitii tↄna, kɛo ŋe man nideli na baa gyeŋ nyeekelɛɛ kei wose man nombia nideli.
60001011	Kristo feliŋ ŋon ↄ doo Wurubuarɛ akpeŋkpeŋgyↄↄra baŋ man nɛ, yako na wↄ mena keŋ Kristo waa naa diyem pɛna ↄ kaa nyiŋ gyoorobiiri na obuo. Mena dↄↄ be yɛɛ kakyeŋ gyoo nombia ŋan man na baa gyeŋ debaŋ keŋ mena nombia kɛŋa gyae ke kↄŋ, na gbɛɛ keŋ man ŋe gyae ka mo kↄŋ.
60001012	Wurubuarɛ lesewↄ wola wↄ nyi nombia ŋan bɛɛ yako nɛ te yɛɛ fa baŋ gbagba ya, mↄna ŋe yɛɛ fa balaŋ baŋ baa kↄŋ be wↄle nɛ. Mena balaŋ benaŋ yɛna ɛmɛɛ baŋ ɛ ne nyii nombia kɛŋa nɛ. Nombia ŋenaŋ yɛna nyeedoŋ nombia ŋan balaŋ ne tɛɛ Wurubuarɛ feliŋ ŋon ↄ be kpili lee adido nɛ doŋ dↄↄ kolosi fa ŋon nɛ. Wurubuarɛ kpilala baŋ be kyaa adido nɛ gbagba koraŋ gyaewↄ nideli nyi baa gyeŋ mena nombia kɛŋa man.
60001013	Lee mena dↄↄ ɛ yela ya agyueŋse ke doo ŋon kyɛɛkyɛɛ, na ɛ ke desina ɛ wose na ɛ ke tale yɛɛ Wurubuarɛ kegyaebii. Ɛ tela ɛ wose nideli na ɛ ka mo ɛ loo pou gyakaa Wurubuarɛ bɛrɛɛ keŋ waa mo boele ŋon wee keŋ de Gbeŋgyoo Yesu Kristo waa bese kↄŋ bela nɛ dↄↄ.
60001014	Keŋ ɛ yɛɛ Wurubuarɛ bia gbagbawↄ te ɛ ne nyii ↄ dei nɛ dↄↄ, ɛ na bese ɛ wↄle gyu ke yɛɛ abↄↄ ŋan ɛ be yɛɛ gyaŋgba keŋ ɛ ba gyeŋ Wurubuarɛ nɛ ya.
60001015	Ɛ tↄↄse nyi Wurubuarɛ ŋon ↄ be baake ŋon kↄŋ ↄ gyaŋ nɛ, ↄ yɛɛ walaŋ ŋon ayimɛɛ be doo ↄ man ya. Mena dↄↄ kpene kamasɛ keŋ ɛ ke yɛɛ na, ɛ kɛɛ nyi ayimɛɛ na doo ke man ya.
60001016	Wurubuarɛ nombia aŋmaraseŋ see ŋan yakowↄ yenaŋ daale nyiaa, "Wurubuarɛ kpa ɛ na yeli ayimɛɛ ke doo ɛ wose man korakora ya, nawolo nyi ayimɛɛ be doo me man ya."
60001017	Ɛ ne fane na ɛ ne baake Wurubuarɛ nyi de kya. Ŋon Wurubuarɛ ne diina walaŋ kamasɛ nombia ŋgba mena keŋ ↄtenate nombia ayɛɛsa doo nɛ. Ↄ bɛɛ kɛɛ ŋolo siaman pɛte ↄ ne di ↄ nombia ya. Mena dↄↄ debaŋ keŋ ɛ kyaa tɛɛle kei dↄↄ ŋgba ŋↄↄla nɛ, ɛ mo obuo fa ŋon Wurubuarɛ.
60001018	Nawolo nyi ɛ gyeŋ kpene keŋ Wurubuarɛ ba mo tↄ kom lɛɛ ŋon, te ɛ be nyiŋ ɛ wose lee nombiakumɛɛ ŋan ɛ be kasee lee ɛ naanaↄ gyaŋ nɛ man. Na kↄba yayam yaa kↄba wolom ŋan ne wↄlɛɛ nɛ te ↄ moowↄ lɛɛ ŋon ya.
60001019	Mↄna Yesu Kristo fatabo keŋ ke dana koya doŋ nɛ te Wurubuarɛ moowↄ tↄ ɛ nyeeman kom. Yesu Kristo kei yɛɛ ŋgba nambu ŋon ayimɛɛ kamasɛ be doo ↄ wose man ya te bↄↄ mo deesi nɛ.
60001020	Pɛte Wurubuarɛ ke yɛɛ tɛɛle kei nɛ, na ↄ taŋ ke wulaa lese Yesu Kristo see nyi waa kaa yeŋ lɛɛ daa wee daale. Mↄna ɛmɛɛ dↄↄ te ↄ lese e wola debaŋ keŋ tɛɛle kei ne gyu kↄ ↄto nɛ.
60001021	Lee ŋon Kristo dↄↄ te ɛ lɛɛ Wurubuarɛ ŋon ↄ be gyuusu e lee yeŋ man te ↄ ba lese e yele nɛ di. Mena dↄↄ te ɛ kelɛɛdi na ɛ loo pou gyakae Wurubuarɛ dↄↄ nɛ.
60001022	Ma gyeŋ nyi ɛ ne di nombia ŋan ŋe doo na ŋe gbɛɛ nɛ dↄↄ te ɛ ne gyae ɛ tebia Kristotena mↄ nideli, mena dↄↄ ayimɛɛ kamasɛ be doo ɛ man ya. Nɛnɛɛ dↄↄ, ɛ kɛɛ na ɛ ke gyae dↄŋa nideli lee ɛ konↄↄse man.
60001023	Nawolo nyi Wurubuarɛ ta lola ŋon wↄle. Mↄna na deniwalaŋ ŋon ↄ be gyae waa kyaa kekpaakekpaa ya nɛ dↄↄ te ↄ tɛɛwↄ lola ŋon wↄle ya. Ↄ tɛe ŋon Wurubuarɛ nombia ŋan ŋe bɛɛ taŋ ya, te ŋe bɛɛ kyɛɛkee korakora ya nɛ dↄↄ lola ŋon wↄle.
60001024	Wurubuarɛ nombia aŋmaraseŋ see ŋan yakowↄ yenaŋ daale nyiaa, "Walaŋ kamasɛ yɛɛ ŋgba ŋale nɛ, te ↄ gyoorobiiri mↄ pou yɛɛ ŋgba ka kyeŋkyeŋkↄↄse nɛ. Ŋale keŋ na yem na ka kyeŋkyeŋkↄↄse ŋan mↄ te kpiisi yala.
60001025	Mↄna de Gbeŋgyoo Wurubuarɛ nombia ŋan dↄↄ ŋan kyaa kekpaakekpaa." Nombia ŋenaŋ yɛna nyeedoŋ nombia ŋan bↄↄ kolosi fa ŋon nɛ.
60002001	Nɛnɛɛ be ta lola ŋon wↄle. Mena dↄↄ ɛ lese nombiakumɛɛ kamasɛ lee ɛ kekyaabii man. Ɛ na dii akɛrɛɛ bela ya. Ɛ na yɛɛ nↄↄse ala ala ya. Ɛ na yeli ɛ sia keyɛɛ balaŋ abↄↄ ya. Ɛ na wↄlɛɛ balaŋ yela lee gbɛɛ kamasɛ man ya.
60002002	Mↄna debaŋ kamasɛ na ɛ yela Wurubuarɛ nombia ŋan ŋaageŋ ke gyↄ ŋon loo, ŋgba mena keŋ dide loŋ ne gyↄ biikyaa loo nɛ. Akpaa ɛ yɛɛ mena na gyae ke yela ɛ ka bee ɛ kelɛɛdi keŋ man nideli, na ɛ ke nyiŋ nyeedoŋ kekpaa keŋ.
60002003	Ɛ yela ɛ loo ke gyakaa mena nombia kɛŋa dↄↄ debaŋ kamasɛ, nawolo nyi ɛmɛɛ gbagba te naa nyi de Gbeŋgyoo Yesu Kristo dana wↄe nideli.
60002004	Mena dↄↄ ɛ tuu benaa de Gbeŋgyoo Yesu Kristo, nawolo nyi ŋon yɛna nyeedoŋ pou nyee. Ↄ yɛɛ ŋgba boe keŋ deni maara ne kɛɛ ke nyi kↄↄ taŋ tↄnↄↄ ya nɛ. Mↄna Wurubuarɛ ŋon ↄ ba lese e nɛ siaman na, ↄ dana tↄnↄↄ nideli.
60002005	Ɛmɛɛ mↄ te nyiŋ nyeedoŋ. Ɛ yɛɛ yaa ŋgba boya ŋan Wurubuarɛ ba mo ↄ ne ma ↄ deni dinaa keŋ nɛ, te ɛ bese ↄ saese na ɛ ke ta Yesu Kristo dↄↄ fa e kedi keŋ na gyoo ↄ sia.
60002006	Nawolo nyi Wurubuarɛ nombia aŋmaraseŋ see ŋan yakowↄ yenaŋ daale nyiaa, "Wurubuarɛ kpa ɛ kɛɛ, me ta mo boe kpaakpaate daale mɛɛ see deni mokↄↄ Gyerusalɛm donↄↄ man. Maŋ lese na e, mena dↄↄ walaŋ kamasɛ ŋon ↄ lɛɛ e di na desɛŋ be gyae ke kyaŋ e ya."
60002007	Ɛmɛɛ baŋ ɛ ne lɛɛ e di nɛ dↄↄ ↄ dana tↄnↄↄ fa ŋon, mↄna balaŋ baŋ bↄↄ bɛɛ e nɛ dↄↄ ba te yeli Wurubuarɛ nombia ŋan ↄ be ŋmarase see nɛ te kaa yɛɛ ampaŋ. Nombia ŋenaŋ yɛna nyi, "Boe keŋ deni maara be bɛɛ ke nɛ, keŋ bese la kaa yɛɛ boe keŋ kↄↄ kyaŋ deni keŋ seŋ keŋkeŋ."
60002008	Wurubuarɛ nombia aŋmaraseŋ see ŋan besewↄ yako yenaŋ daale bela nyiaa, "Boe kei dↄↄ te balaŋ baa gyↄ nae kpaŋte. Mena boe kenaŋ dↄↄ ke te balaŋ baa sarakee yala." Kpene keŋ dↄↄ te baa sarakee ke dↄↄ yala yɛna nyi ba te bɛɛ Wurubuarɛ nombia ŋan. Wurubuarɛ wulaa yakowↄ lee gyaŋgba gyaŋgba keŋ nyi be fareba kenaŋ.
60002009	Mↄna ɛmɛɛ dↄↄ, ɛmɛɛ yɛna balaŋ baŋ Wurubuarɛ ba lese nɛ. Ɛmɛɛ yɛna ↄ saese na ↄ gyoorobia. Ɛmɛɛ yɛna balaŋ baŋ Wurubuarɛ ba lese te ↄ be desina wↄ see fa ↄ wose. Ɛmɛɛ yɛna Wurubuarɛ balaŋ gbagba baŋ. Ŋon lesena ŋon na ɛ ke nyiŋ kolosi ↄ nombia dinaana ŋan ŋↄↄ taŋ keyako ya nɛ fa balaŋ. Ŋon lesena ŋon lee ditiŋtɛɛ man kↄŋ ↄ keŋmaŋee dinaa keŋ man.
60002010	Gyaŋgba keŋ na nafↄ ɛ te yɛɛ Wurubuarɛ balaŋwↄ ya, mↄna nɛnɛɛ dↄↄ ɛ te kaa bese ↄ balaŋ gbagba. Gyaŋgba keŋ na Wurubuarɛ te wii ɛ waraŋase ya, mↄna nɛnɛɛ dↄↄ ↄ te kaa wii ɛ waraŋase.
60002011	Me tebia kpaakpaa, ɛ tↄↄse nyi ɛ yɛɛ ŋↄↄlawↄ te ɛ be gyae ɛ ke kyaa tɛɛle kei dↄↄ kekpaakekpaa ya. Mena dↄↄ mɛɛ waase ŋon bo nyiaa, ɛ lese ɛ wose lee ɛ wosenaane lookum keŋ ne wↄŋee ŋon wee na wee nɛ man. Nawolo nyi mena abↄↄ ŋenaŋ be gyae ke yela ɛ ke tale yɛɛ Wurubuarɛ kegyaebii ya.
60002012	Keŋ ɛ kyaa bom na balaŋ baŋ ba te yɛɛ Kristotenawↄ ya nɛ dↄↄ, ɛ yela ɛ kekyaabii ke yɛɛ loo. Nyi akpaa be yako gba nyi "Kristotena kɛwↄ yɛɛ nombiakumɛɛyɛɛrawↄ" na, ɛ yela baa naa abↄↄ kpaakpaa ŋan ɛ ne yɛɛ nɛ na debaŋ keŋ Wurubuarɛ waa bese kↄŋ kaa di balaŋ nombia na, baa nyiŋ lese ↄ yele.
60002013	Ɛ yɛɛ balaŋ baŋ ɛ silana de Gbeŋgyoo Yesu Kristo, mena dↄↄ ɛ yↄkↄse ɛ wose fa balaŋ baŋ pou bee di doŋ tɛɛle kei dↄↄ nɛ. Ɛ mo obuo fa gyoo dinaa ŋon ↄ ne di doŋ walaŋ kamasɛ dↄↄ nɛ.
60002014	Mena mↄ te ɛ mo obuo fa balaŋ baŋ gyoo dinaa ŋon ba lese wↄ nyi baa wↄŋ nombiakumɛɛyɛɛra deŋele, na baa kɛlɛɛ balaŋ baŋ bɛɛ yɛɛ nombia kpaakpaa nɛ.
60002015	Nawolo nyi Wurubuarɛ kegyaebii yɛna nyi yaa yɛɛ nombia kpaakpaa lee ɛ kekyaabii man. Akpaa ɛ yɛɛ mena na balaŋ baŋ bↄↄ gyeŋ kolo ya te bɛɛ wↄlɛɛ ɛ yele nɛ, be gyae baa nyiŋ nombiikum daale kolosi lee ɛ wose man ya.
60002016	Ɛ kyaa ŋgba balaŋ baŋ be kyaa ba wose dↄↄ nɛ. Mↄna ɛ na yeli ɛ wose dↄↄ kekyaa kenaŋ ke fa ŋon gbɛɛ na ɛ ke yɛɛ nombiakumɛɛ ya. Ɛ kyaa ŋgba balaŋ baŋ bɛɛ som Wurubuarɛ nɛ.
60002017	Ɛ mo obuo fa walaŋ kamasɛ, na ɛ ke gyae ɛ tebia Kristotena baŋ mↄ. Ɛ yela Wurubuarɛ keyee ke doo ɛ man debaŋ kamasɛ, na ɛ ka mo obuo fa ɛ gyoo dinaa ŋon.
60002018	Ɛmɛɛ baŋ ɛ kyaa balaŋ gyaŋ nɛ, ɛ yↄkↄse ɛ wose fa ɛ gbeŋgyoona na ɛ ka mo obuo fa wↄ nideli. Na ɛ gbeŋgyoona baŋ be dei te ba woɛ nɛ baageŋ te ɛ ke yↄkↄse ɛ wose fa ya, mↄna kaboena nyi yaa yↄkↄse ɛ wose fa ɛ gbeŋgyoona baŋ be dana akpanyaŋnyaŋ mↄ nɛ.
60002019	Nyi akpaa walaŋ ŋon ↄ loo gyakaa nyi waa yɛɛ Wurubuarɛ kegyaebii de naa diyem keŋ nafↄ tekaboena nyi waa naa ya te ↄ tale seŋ ke man keŋkeŋ kelii ↄto na, Wurubuarɛ waa hiraa e.
60002020	Akpaa nyi ɛ man ŋolo de yɛɛ kolo kum te bee tuku e te ↄ nyiŋ konↄↄ seŋ lɛɛ ↄ ketuku kenaŋ pou na, woŋ dↄↄ te kaboena nyi baa kɛlɛɛ e? Mↄna akpaa n nombia kpaakpaa keyɛɛ dↄↄ te n ne naa diyem te n nyiŋ konↄↄ seŋ ke man keŋkeŋ kelii ↄto na, kenaŋ na Wurubuarɛ waa hiraa neŋ.
60002021	Mena nombia kɛŋa dↄↄ te Wurubuarɛ baake ŋon nyi ɛ kaa bese ↄ balaŋ, nawolo nyi Kristo gbagba mↄ naa diyem ɛ dↄↄ. Ↄ yɛe mena see ŋon na ɛ ke nyiŋ kasee e na ɛ ke sila ↄ nawↄↄ.
60002022	"Ŋon Kristo te yɛɛ dukum daale ya, te ŋolo mↄ te nyii dekara nombii daale mↄ lee ↄ nↄↄman korakora ya."
60002023	Debaŋ keŋ bↄↄ tee e nɛ, ↄ ta tee ŋolo tↄ kom ya. Ↄ naa diyem mↄna ↄ te falaa ŋolo ya. Ↄ moo ↄ sia bo gyakaa Wurubuarɛ ŋon ↄ ne di nombia na ke gbɛɛ nɛ dↄↄ.
60002024	Ŋon Yesu Kristo gbagba lɛɛ na de nombiakumɛɛ pou seele debaŋ keŋ bↄↄ gyↄ e mataa ↄpaŋdaŋ dↄↄ nɛ. Na ke yela dee nyiŋ da wose lee de nombiakumɛɛ pou man, na dɛɛ kyaa Wurubuarɛ kegyaebii man. Kristo gyamɛɛ ŋan ↄ be nyim nɛ dↄↄ te de nyiŋa kawee kekyↄ.
60002025	Gyaŋgba keŋ na nafↄ ɛ yɛɛ ŋgba namense baŋ bↄↄ yoo nɛ. Mↄna nɛnɛɛ dↄↄ ɛ ta bese kↄŋ ɛ silana ɛ Gbeŋgyoo ŋon ↄ ne kɛɛ ɛ dↄↄ ŋgba namensekɛɛlere nɛ, na kolo kum kamasɛ be yɛɛ ŋon ya.
60003001	Ɛmɛɛ baŋ ɛ yɛɛ ala yalalawↄ nɛ, kaboena nyi yaa yↄkↄse ɛ wose fa ɛ baala. Akpaa ɛ yɛɛ mena na, ɛ dinↄↄ gyae ke yela ɛ baala baŋ bↄↄ ne lɛɛ Wurubuarɛ nombia ŋan di ya nɛ, ke kyɛɛkee ba agyueŋ na be kaa lɛɛ Kristo di keŋ ta tekaa yɛɛ nyi ɛ ka mo ɛ nↄↄ yako wↄ nombii daale ya.
60003002	Nawolo nyi ɛ baala baŋ baa naa ɛ dinↄↄ kpaakpaa keŋ ɛ dana, na mena keŋ ɛ ne bu Wurubuarɛ nideli nɛ.
60003003	Na abↄↄ ŋan ɛ ka mo desina ɛ wose ŋgba nyeeya ke desina, na kↄba yayam abↄↄ kado na abↄↄ kpaakpaa nyiŋan kado ne gyae la ke yela ɛ ke yɛɛ kyeo ya.
60003004	Mↄna ɛ yela ɛ dinↄↄ gbagba keŋ ka lese ɛ kyeo wola. Keŋ yɛna konↄↄ kenyiŋ na wose keyↄkↄse. Kei yɛna kyeo keŋ ke bɛɛ wↄlɛɛ ya te kɛɛ gyoo Wurubuarɛ sia mↄ.
60003005	Nawolo nyi mena te gyaŋgba ala baŋ bↄↄ mo be loo pou gyakaa Wurubuarɛ dↄↄ nɛ, moo be dinↄↄ lese ba kyeo wola. Be yↄkↄse ba wose fa be baala.
60003006	Mena te alo ŋon bɛɛ baake e nyi Saara nɛ mↄ yɛɛwↄ. Ↄ nyii ↄ baale Aberaham dei te ↄ baake e nyi ↄ gbeŋgyoo. Mena dↄↄ akpaa ɛ yɛɛ nombia kpaakpaa debaŋ kamasɛ te ɛ te yee kolo ya na, ɛmɛɛ mↄ ta bese ↄ bia.
60003007	Ɛmɛɛ baala yalala mↄ, mena mↄ te akpaa ɛmɛɛ na ɛ wɛɛla kyaa na kaboena nyi yaa wii be waraŋase na ɛ ke nyiŋ konↄↄ fa wↄ, nawolo nyi baŋ be dana doŋ ŋgba ɛmɛɛ ya. Ɛ mo obuo fa wↄ nawolo nyi Wurubuarɛ na mo ↄ bɛrɛɛ keŋ boele wↄ ŋgba mena keŋ ↄ na mo boele ŋon nɛ. Akpaa ɛ yɛɛ mena na, kolo be gyae ke tↄ ɛ kefane gbɛɛ ya.
60003008	Me nombii ↄtomante yɛna nyiaa, ɛ popou ɛ yɛɛ nↄↄdokoloŋ. Ɛ wii dↄŋa waraŋase na ɛ ke gyae ɛ tebia Kristotena baŋ mↄ, nawolo nyi ɛ yɛɛ balaŋ dokoloŋ. Ɛ wii dↄŋa waraŋase, na ɛ ke yↄkↄse ɛ wose fa dↄŋa.
60003009	Akpaa ŋolo de yɛɛ neŋ nombiikum na, na mo dukum tↄ e kom ya. Akpaa ŋolo da tee neŋ na, nyaŋ na tee e tↄ kom ya. Mↄna nyaŋ sola Wurubuarɛ wosefɛɛreŋ fa e. Nawolo nyi kei dↄↄ te Wurubuarɛ baake ŋon, na waa nyiŋ hiraa ŋon.
60003010	Nawolo nyi Wurubuarɛ nombia aŋmaraseŋ see ŋan yakowↄ yenaŋ daale nyiaa, "Akpaa ŋolo ne gyae nyi ↄ kekyaabii man ke de fa e na waa kyaa gyu siaman na, kenaŋ na kaboena nyi waa tina nombiakumɛɛ keyɛɛ na akɛrɛɛ nombia kekolosi yela.
60003011	Kaboena nyi ↄtenate dɛɛ wↄŋ ↄ wose lee nombiakumɛɛ keyɛɛ man na waa yɛɛ nombia kpaakpaa. Kaboena nyi waa yase ↄ sia gyae wosefɛɛreŋ gbɛɛ na waa sila ke.
60003012	Nawolo nyi Wurubuarɛ sia gyakaa balaŋ baŋ bɛɛ yɛɛ nombia kpaakpaa nɛ dↄↄ, te debaŋ kamasɛ mↄ na ↄ ne nyii ba kefane. Mↄna balaŋ baŋ bɛɛ yɛɛ nombiakumɛɛ nɛ dↄↄ, Wurubuarɛ na lese ↄ sia yela wↄ."
60003013	Nyi akpaa ɛ ne yɛɛ kakyeŋ lee ɛ konↄↄ man nyi ɛ ke yɛɛ nombia kpaakpaa na, amↄte kyaa la keŋ waa tale yɛɛ ŋon kolo kum?
60003014	Mↄna akpaa ɛ naa diyem lee nombia kpaakpaa keyɛɛ dↄↄ na, ɛmɛɛ na nyeebam. Ɛ na yee denibalaŋ ya, te ɛ na yeli ɛ wↄe ke lↄ ŋon mↄ ya.
60003015	Ɛ bu Yesu Kristo nideli lee ɛ konↄↄse man, nawolo nyi ↄ yɛɛ de Gbeŋgyoo e. Ɛ doo ɛ wose dↄↄ keŋ nyi ŋolo de bↄↄse ŋon nombii daale lee kpene keŋ dↄↄ te ɛ loo gyakaa Yesu Kristo dↄↄ na, ɛ ke nyiŋ tale tiranↄↄ fa ↄtenate. Mↄna ɛ mo wose keyↄkↄse na obuo tiranↄↄ fa ↄtenate.
60003016	Ɛ mo wose keyↄkↄse na obuo tira mena nombia ŋenaŋ nↄↄ, na ke yela ɛ konↄↄ man nombia ke doo ŋon kyɛɛkyɛɛ. Akpaa ɛ yɛɛ mena na desɛŋ gyae ke kyaŋ balaŋ baŋ bee kolosi nombiakumɛɛ lee ɛ dinↄↄ kpaakpaa keŋ ɛ dana lee Kristo man nɛ.
60003017	Nyi akpaa ke yɛɛ Wurubuarɛ kegyaebii ke nyi yaa naa diyem lee nombia kpaakpaa keyɛɛ dↄↄ na, ke dei kela keŋ ɛ kena diyem lee nombiakumɛɛ keyɛɛ dↄↄ.
60003018	Nawolo nyi Yesu Kristo gbagba ŋon dukum kamasɛ be doo ↄ man ya nɛ, yeŋ dokoloŋ te ↄ yeŋawↄ fa daa nombiakumɛɛyɛɛra keŋ ↄ be gyae waa yeŋ bela ya, na waa nyiŋ mo daa benaa na Wurubuarɛ. Ba koo e, mↄna Wurubuarɛ tɛɛwↄ ↄ feliŋ ŋon dↄↄ gyuusu e lee yeŋ man.
60003019	Kenaŋ wↄle na, Wurubuarɛ feliŋ ŋon yela ↄ gyuuwↄ ke gyↄ anokoare nombia ŋan dekpeŋkpeŋ fa woya baŋ bↄↄ kyaŋ wↄ tↄ deni nɛ.
60003020	Mena woya kɛwↄ yɛna balaŋ baŋ leenaŋ gyaŋgba gyaŋgba de naana Nowa debaŋ keŋ, bↄↄ bɛɛ ba te lɛɛ Wurubuarɛ nombia ŋan di ya debaŋ keŋ Nowa ne yae adakaa dinaa keŋ nɛ. Wurubuarɛ nyiŋa konↄↄ fa wↄ nyi baa kyɛɛkee lee be nombiakumɛɛ man mↄna be bɛe. Balaŋ kyomii baale baŋ be yaanↄↄle yɛɛ balaŋ gyanaara nɛ gyoo la adakaa dinaa keŋ man, te Wurubuarɛ lɛɛ wↄ lee loŋ keŋ man.
60003021	Mena loŋ kei yɛɛ yaa ŋgba Wurubuarɛ loŋkesↄ keŋ ne yeli dee nyiŋ nyeedoŋ nɛ. Wurubuarɛ loŋkesↄ kei te yɛɛ loŋ keŋ gyae ke faafo da ayimɛɛ lee da wose man ya. Mↄna loŋkesↄ kei nawolo nyi dɛɛ sola Wurubuarɛ bo nyi waa faafo da ayimɛɛ pou leki na waa fa daa dinↄↄ kpaakpaate. Kei nawolo nyi lee Yesu Kristo kefoŋ lee yeŋ man dↄↄ, te walaŋ ne tale mo konↄↄ man nombia kpaakpaa nyiŋan kↄŋ Wurubuarɛ gyaŋ.
60003022	Nɛnɛɛ ŋon Yesu Kristo te lam adido te ↄ kyaa Wurubuarɛ dunoluŋ dↄↄ. Botↄↄ te ↄ ne di gyoori Wurubuarɛ kpilala, na kpene kamasɛ keŋ ne di doŋ adido botↄↄ nɛ dↄↄ.
60004001	Kristo naa diyem tɛɛle kei dↄↄ. Mena dↄↄ ɛmɛɛ mↄ ɛ yela mena dinↄↄ kenaŋ ke doo ɛ man. Nawolo nyi akpaa ŋolo de naa diyem mena na, dukum bɛɛ tale di doŋ ↄ dↄↄ bela ya.
60004002	Mena dↄↄ ↄtenate bɛɛ tekaa yela tɛɛle kei dↄↄ abↄↄ kumɛɛ kegyae ke di ↄ dↄↄ bela ya. Mↄna ↄ sia gyakaa bo nyi waa yɛɛ Wurubuarɛ kegyaebii debaŋ kamasɛ.
60004003	Gyaŋgba keŋ na ɛ wↄlɛɛ ɛ debaŋ yɛɛ abↄↄ ŋan balaŋ baŋ bↄↄ gyeŋ Wurubuarɛ ya ne yɛɛ nɛ. Ɛ yɛɛ abↄↄ nkaraŋkaraŋ ŋan ɛmɛɛ gbagba ne gyae nɛ bo. Ɛ yɛɛ lookum nyↄↄ soloŋ dɛɛse te ɛ yɛɛ desɛŋ nombia kpu na banɛɛ ↄsom ŋan Wurubuarɛ ne kↄle nɛ. Tekaboe mena, ɛ tina mena abↄↄ kɛŋa keyɛɛ yela.
60004004	Nɛnɛɛ te doo balaŋ baŋ ba te yɛɛ Kristotenawↄ ya nɛ nↄↄ, ŋgba ɛmɛɛ na wↄ bɛɛ tekaa yɛɛ mena abↄↄ nkaraŋkaraŋ kɛŋa bom bela ya nɛ. Mena dↄↄ bɛɛ tee ŋon.
60004005	Mↄna kaboena nyi mena balaŋ benaŋ baa gyeŋ nyiaa, baa kaa seŋ Wurubuarɛ siaman na baa tira be nombia ŋan bↄↄ yɛɛ nɛ pou nↄↄ. Wurubuarɛ te desina ↄ wose nyi waa di balaŋ baŋ be kyaa na be sia, na baŋ bↄↄ yekee pou nɛ nombia.
60004006	Kei dↄↄ te Kristo gyuuwↄ kekolosi Wurubuarɛ nombia ŋan fa balaŋ baŋ bↄↄ yekee nɛ. Yeŋ keŋ bↄↄ yem nɛ yɛɛ kpene keŋ Wurubuarɛ ba mo bu wↄ fↄↄ, ŋgba mena keŋ waa bu walaŋ kamasɛ fↄↄ nɛ. Mↄna Kristo kolosi ↄ nombia ŋan fa wↄ, na ba woya ke nyiŋ tale kaa kyaa Wurubuarɛ gyaŋ kekpaakekpaa.
60004007	Debaŋ keŋ tɛɛle kei gyae ke gyu kↄ ↄto nɛ ta benaa. Mena dↄↄ ɛ yela ya agyueŋ ke doo ŋon kyɛɛkyɛɛ, na ɛ ke kyaŋ ɛ wose na ɛ ke nyiŋ tale fane fa Wurubuarɛ.
60004008	Kpene keŋ kela kɛŋa pou yɛna nyi ɛ gyae dↄŋa nideli lee ɛ konↄↄse man. Nawolo nyi akpaa ɛ ne gyae dↄŋa na, ɛ ke tale mo nombiakumɛɛ kyɛɛ dↄŋa.
60004009	Ɛ yɛɛ ŋↄↄlale fa dↄŋa nideli keŋ ɛ na toroŋ ya.
60004010	Wurubuarɛ faa ɛ man walaŋ kamasɛ wa abↄↄ anefaŋ ŋan kpookpoo. Mena dↄↄ ɛ man walaŋ kamasɛ waa kɛɛ keŋ ↄ be nyim nɛ dↄↄ nideli, na waa mo ke kyↄ ↄ tebia.
60004011	Akpaa ŋolo wui yɛna Wurubuarɛ nombia ŋan kekolosi na, kaboena nyi waa kolosi Wurubuarɛ nombia bo. Akpaa ŋolo wui yɛna balaŋ kasom na, waa mo doŋ keŋ Wurubuarɛ be fa e nɛ mo som nideli. Akpaa ɛ yɛɛ mena na gyae ke yela balaŋ ke ta Yesu Kristo dↄↄ lese Wurubuarɛ yele nombia pou man. Ŋon Yesu kaboela na gyoorobiiri na doŋ pou kekpaakekpaa. Amɛn.
60004012	Me tebia kpaakpaa, ɛ na yeli kayeyɛɛ keŋ ɛ na yeyɛɛ nɛ ke yɛɛ ŋon gyakoloŋ ŋgba kolo wↄle daale ne yɛɛna ŋon nɛ ya. Nawolo nyi mena kayeyɛɛ kei ne kɛɛse ŋon bo kɛɛ nyi ɛ seŋɛɛ keŋkeŋ ɛ kelɛɛdi man.
60004013	Mↄna ɛ yela ke yɛɛ ŋon gyoŋ nyi ɛ ne naa diyem keŋ Kristo mↄ be naa nɛ. Nawolo nyi kei ne gyae la ke yela ke yɛɛ ŋon gyoŋ nideli debaŋ keŋ waa kaa lese ↄ gyoorobiiri keŋ debↄↄ nɛ.
60004014	Akpaa balaŋ na tee ŋon lee keŋ ɛ silana Yesu Kristo dↄↄ na, ɛmɛɛ na nyeebam. Nawolo nyi kei nawola la nyi Wurubuarɛ feliŋ ŋon ↄ dana gyoorobiiri nɛ doo ɛ man.
60004015	Ɛ na yeli baa naase ɛ man ŋolo diyem nyi ↄ yɛɛ awudiini e yaa ŋmɛɛlate yaa nombiakumɛɛyɛɛre, yaa ŋgba walaŋ ŋon ↄ na mo ↄ nↄↄ do balaŋ nombia man nɛ ya.
60004016	Akpaa nyi n yɛɛ Kristo baale e dↄↄ te bɛɛ naase neŋ diyem na, na yeli ke yɛɛ neŋ desɛŋ ya. Mↄna fa Wurubuarɛ karaŋ nyi Kristo yele keŋ gyakaa nyaŋ mↄ dↄↄ.
60004017	Debaŋ te lii keŋ Wurubuarɛ waa di balaŋ nombia. Ↄ nombia kedi kenaŋ gyae ke fiasɛɛ bo lee Kristotena dↄↄ. Te akpaa waa fiasɛɛ bo lee daa Kristotena dↄↄ na, kenaŋ na woŋ ne gyae la ke kↄŋ balaŋ baŋ bↄↄ ne lɛɛ Wurubuarɛ nombia ŋan di ya nɛ dↄↄ?
60004018	Wurubuarɛ nombia aŋmaraseŋ see ŋan yakowↄ yenaŋ daale nyiaa, "Akpaa nyi dana doŋ nyi baa lɛɛ balaŋ baŋ be gbɛɛneŋ tenɛɛ Wurubuarɛ siaman nɛ nyee na, kenaŋ na woŋ ne gyae la ke kↄŋ balaŋ baŋ bↄↄ gyeŋ Wurubuarɛ ya nɛ, na nombiakumɛɛyɛɛra dↄↄ?"
60004019	Mena dↄↄ balaŋ baŋ bɛɛ naa diyem lee Wurubuarɛ kegyaebii man nɛ, kaboena nyi baa mo ba wose do Wurubuarɛ ŋon ↄ ne yɛɛ kpene kamasɛ nɛ nyiŋmaa man, na baa kyaŋ be nombia kpaakpaa keyɛɛ keŋ man nideli. Nawolo nyi kpene keŋ Wurubuarɛ de yako nyi waa yɛɛ na, keŋ te ↄ ne yɛɛ.
60005001	Me dana nombii keŋ mɛɛ gyae maa mo see ɛmɛɛ Kristotena kegyiise baŋ siaman. Maŋ mↄ me yɛɛ Kristotena kegyia e ŋgba ɛmɛɛ nɛ. Me naa mena keŋ Kristo be naa diyem nɛ na me sia, te maŋ mↄ maa nyiŋ dekyae kpu na e ↄ gyoorobiiri keŋ man debaŋ keŋ waa bese kↄŋ nɛ.
60005002	Mɛɛ waase ŋon bo nyiaa, ɛ kɛɛ balaŋ baŋ Wurubuarɛ ba mo wↄ do ɛ nyiŋmaa man nɛ dↄↄ nideli, ŋgba mena keŋ namensekɛɛlere ne kɛɛ ↄ namense dↄↄ nɛ. Ɛ na yeli ke yɛɛ ŋgba bɛɛ ŋere ŋon bo ya, mↄna ɛ yela ka lee ɛmɛɛ gbagba ɛ konↄↄ man ŋgba mena keŋ Wurubuarɛ ne gyae nyi yaa yɛɛ nɛ. Ɛ na yɛɛ ŋgba ɛ ne yɛɛ ke bo mo gyae kↄba nɛ ya, mↄna ɛ yɛɛ ke ŋgba keŋ ɛ ne gyae nyi ɛ ka som Wurubuarɛ nideli dↄↄ.
60005003	Ɛ na ŋere balaŋ baŋ Wurubuarɛ ba mo wↄ do ɛ nyiŋmaa man nyi yaa kɛɛ be dↄↄ nɛ ya, mↄna ɛ yela ɛ nombia ŋan ɛ ne yɛɛ nɛ ke gyↄ wↄ loo na baa kasee ŋa.
60005004	Akpaa ɛ yɛɛ mena na wee keŋ Yesu Kristo ŋon ↄ yɛɛ namensekɛɛlere kegyia e nɛ de kaa bɛɛ lee na, kpene keŋ waa mo tↄ ŋon kom nɛ be gyae ke wↄlɛɛ korakora ya.
60005005	Ɛmɛɛ alebia na tewulɛɛ mↄ, mena ke te kaboena nyi yaa yↄkↄse ɛ wose fa kegyiise baŋ. Ɛ popou ɛ yↄkↄse ɛ wose fa dↄŋa, nawolo nyi Wurubuarɛ nombia aŋmaraseŋ see ŋan yakowↄ yenaŋ daale nyiaa, "Wurubuarɛ na seŋ tia balaŋ baŋ bee gyina ba wose adido nɛ, mↄna ↄ na mo ↄ bɛrɛɛ boele baŋ bɛɛ yↄkↄse ba wose nɛ."
60005006	Mena dↄↄ ɛ yↄkↄse ɛ wose na ɛ ka mo ɛ wose do Wurubuarɛ ŋon ↄ yɛɛ doŋ pou Gbeŋgyoo e nɛ tɛɛ, na waa gyina ŋon adido ↄ debaŋ kpaakpaate keŋ man.
60005007	Ɛ mo ɛ nombia ŋan ne takaa ŋon nɛ pou see Wurubuarɛ siaman, nawolo nyi ↄ na gyueŋ ɛ wose man.
60005008	Ɛ yela ya agyueŋ ke doo ŋon kyɛɛkyɛɛ na ɛ ke doo ɛ wose dↄↄ. Nawolo nyi ɛ kↄlare ↄbↄnsam ŋon dↄŋɛɛ ↄ ne kili ŋgba wonembu kum nɛ, keŋ ↄ ne gyae ŋolo waa kyaŋ tao.
60005009	Ɛ seŋ keŋkeŋ ɛ kelɛɛdi man na ɛ ke tↄ e gbɛɛ. Ɛ tↄↄse nyi ɛ tebia Kristotena baŋ be kyaa tɛɛle kei dↄↄ pou nɛ mↄ ne naa diyem mena.
60005010	Mↄna akpaa ɛ naa diyem debaŋ kyomii na, Wurubuarɛ gbagba waa yela ɛ ka bese seŋ nideli. Waa do ŋon kakyeŋ na ɛ ka seŋ keŋkeŋ. Ŋon yɛna bɛrɛɛ pou nyee. Ŋon baake na ŋon nyi yaa ta Kristo dↄↄ na ɛ ke nyiŋ ↄ gyoorobiiri keŋ kyaa kekpaakekpaa nɛ.
60005011	Ɛ yela dɛɛ lese Wurubuarɛ yele nawolo nyi ŋon te doŋ pou yɛɛ ↄ wui kekpaakekpaa Amɛn.
60005012	Silase kyↄↄ na maŋ te me ŋmarase mena tↄne kei. Ma gyeŋ nyi ↄ yɛɛ Kristo walaŋ kpaakpaate e keŋ dekara be doo ↄ man ya. Mɛɛ ŋmarase tↄnebii kei bo maa mo do ŋon kakyeŋ, te mɛɛ gyae ɛ ka gyeŋ nyi Wurubuarɛ bɛrɛɛ keŋ ↄ ba mo boele daa nɛ te yɛɛ dekara ya, mena dↄↄ ɛ seŋ ke man nideli.
60005013	De tebia Kristotena baŋ be kyaa Babilↄn donↄↄ man nɛ na do ŋon nↄↄ. Wurubuarɛ lese na baŋ mↄ ŋgba mena keŋ ↄ ba lese ŋon nɛ. Mena ke te me bu Maake mↄ na do ŋon nↄↄ.
60005014	Ɛ mo Kristo kegyae keŋ pukaa dↄŋa do dↄŋa nↄↄ. Wurubuarɛ waa fa ɛmɛɛ baŋ pou ɛmɛɛ na Kristo be yɛɛ nↄↄdokoloŋ nɛ wosefɛɛreŋ.
61001001	Tↄne kei lee maŋ Simↄn Pita ŋon me yɛɛ Yesu Kristo tobaale na ↄ kpilale e nɛ gyaŋ. Mɛɛ ŋmarase ke mee yelee ɛmɛɛ baŋ pou ɛ ne lɛɛ Yesu Kristo di nideli ŋgba mena keŋ daa mↄ ne lɛɛ e di nɛ. Mena kelɛɛdi kpaakpaa kei lee Wurubuarɛ ŋon ↄ gbɛɛneŋ tenɛɛ nɛ, na da nyeelɛɛre Yesu Kristo gyaŋ.
61001002	Wurubuarɛ waa yela ɛ ka gyeŋ ŋon Wurubuarɛ na de Gbeŋgyoo Yesu nideli, na ke yela waa mo ↄ bɛrɛɛ boele ŋon nideli na waa fa ŋon wosefɛɛreŋ keŋ ka dokoso be kyaa ya nɛ.
61001003	Lee de Wurubuarɛ kagyeŋ dↄↄ Yesu Kristo te tɛɛ ↄ doŋ keŋ ka dokoso be kyaa ya nɛ dↄↄ fa daa kpene kamasɛ keŋ ne hia daa, na dɛɛ tale yɛɛ ↄ kegyaebii tɛɛle kei dↄↄ. Lee ŋon Wurubuarɛ gbagba dinↄↄ kpaakpaa na ↄ wↄe dↄↄ te ↄ baake daa nyi de kaa bese ↄ balaŋ.
61001004	Lee mena dinↄↄ kei dↄↄ te ↄ faa daa ↄ nombia kpaakpaa ŋan ↄ be yako see nyi waa fa daa nɛ. Ↄ moo ↄ nombia kɛŋa fa daa na ke yela ɛ ke nyiŋ lese ɛ wose lee abↄↄ kumɛɛ ŋan ɛmɛɛ gbagba ne gyae tɛɛle kei dↄↄ te ne yeli walaŋ ne wↄlɛɛ nɛ man, na ɛ ke nyiŋ Wurubuarɛ dinↄↄ keŋ.
61001005	Lee mena nombia kɛŋa dↄↄ ɛ yɛɛ kakyeŋ na ɛ ka mo deeli keyɛɛ kpu na ɛ Yesu Kristo kelɛɛdi keŋ. Kenaŋ wↄle na ɛ mo nombia kagyeŋ kpu na ɛ deeli keyɛɛ keŋ.
61001006	Nombia kagyeŋ wↄle na, ɛ mo wose kekyaŋ kpu, te wose kekyaŋ wↄle na ɛ yɛɛ kakyeŋ seŋ keŋkeŋ. Kakyeŋ wↄle na ɛ mo Wurubuarɛ ↄsom kpaakpaate mↄ kpu.
61001007	Wurubuarɛ ↄsom kpaakpaate wↄle na ɛ mo dↄŋa kegyae kpu, te dↄŋa kegyae wↄle na ɛ mo balaŋ kegyae kpu.
61001008	Nawolo nyi akpaa ɛ kyaŋ nombia kɛŋa man nideli na, gyae ke yela ɛ ka gyeŋ de Gbeŋgyoo Yesu Kristo na ke yela ɛ ke yɛɛ balaŋ baŋ ɛ kelɛɛdi dana tↄnↄↄ.
61001009	Mↄna walaŋ ŋon ↄ be dana mena dinↄↄ kpaakpaa kei ya na, kenaŋ na walaŋ ŋonaŋ sia te wↄlɛɛ keŋ nyi ↄ bɛɛ naa gyu lem ya. Ↄ taŋ ke wolee nyi be ta lese e lee ↄ nombiakumɛɛ benɛɛ ŋan man.
61001010	Me tebia mena dↄↄ ɛ yɛɛ kakyeŋ na ɛ ke kyaa dinↄↄ kpaakpaate man, na ɛ dinↄↄ kenaŋ ka wola nyi Wurubuarɛ baake na ŋon te ↄ lese ŋon. Akpaa ɛ yɛɛ mena na ɛ be gyae ɛ ka lee wↄle ɛ kelɛɛdi man ya.
61001011	Kɛŋa keyɛɛ ne gyae la ke yela Wurubuarɛ ke fa ŋon gbɛɛ na ɛ ke nyiŋ gbɛɛ gyoo de Gbeŋgyoo Yesu Kristo ŋon ↄ yɛɛ da nyeelɛɛre e nɛ gyoorobiiri keŋ ke kyaa kekpaakekpaa nɛ man.
61001012	Ma gyeŋ nyi ɛ wulaa ɛ gyeŋ mena nombia kɛŋa, te ɛ wulaa ɛ seŋɛɛ anokoare nombia ŋan mↄↄ yako ŋon nɛ man keŋkeŋ. Mↄna mɛɛ gyae nyi maa kyaa tↄↄse ŋon nombia kɛŋa debaŋ kamasɛ.
61001013	Ma gyeŋ nyi debaŋ keŋ me sɛɛ me kyaa tɛɛle kei dↄↄ nɛ, kaboena nyi maa kyaa tↄↄse ŋon nombia kɛŋa na ɛ be nyiŋ wolee ŋa ya.
61001014	Nawolo nyi de Gbeŋgyoo Yesu Kristo ta lese wola maŋ nyi ma woya akaŋ tɛɛle kei dↄↄ ta tekaa bo ya.
61001015	Lee mena dↄↄ te mɛɛ yɛɛ kakyeŋ yako ŋon nombia kɛŋa, na akpaa ma yem koraŋ na ɛ ke tale tↄↄse ŋa debaŋ kamasɛ.
61001016	De kɛɛ kolosi de Gbeŋgyoo Yesu Kristo doŋ dinaa na ↄ ka bese kↄŋ keŋ nombia nɛ, te yɛɛ nyi ŋↄla nombia ŋan balaŋ na mo sia kekara gyↄ nɛ yaa dee kolosi ya, mↄna daa gbagba naa ↄ gyoorobiiri keŋ na de sia fonɛɛ.
61001017	Debaŋ keŋ me kya Wurubuarɛ ba lese Yesu Kristo yele te ↄ ba lese ↄ gyoorobiiri wola nɛ, na de kyaa botↄↄ. De nyii nↄↄwoya ŋaale lee Wurubuarɛ Kpatakpere ŋon gyoorobiiri keŋ man nyiaa, "Kei yɛna me bu ŋon mɛɛ gyae e lee me konↄↄ man, te ↄ na gyoo me sia mↄ nideli"
61001018	Daa gbagba nyii nↄↄwoya kɛŋa ŋan ba lee adido kↄŋ debaŋ keŋ daa na de Gbeŋgyoo Yesu Kristo kyaa Wurubuarɛ bula keŋ dↄↄ nɛ.
61001019	Kei yele la da gyeŋawↄ nideli nyi Wurubuarɛ akpeŋkpeŋgyↄↄra nombia ŋan bↄↄ yako see nɛ yɛɛ ampaŋ. Mena dↄↄ ɛ see deŋele na ɛ ke nyii ŋa nideli. Nombia ŋenaŋ yɛɛ ŋgba kanea keŋ bↄↄ kyaŋee see ditiŋtɛɛ man nɛ. Kɛɛ ŋmaŋee kelii debaŋ keŋ nebo kyolobii ŋon waa lee. Kei na wola ŋon baa nyi yaa kyaŋ Wurubuarɛ nombia ŋan man nideli kelii debaŋ keŋ Yesu Kristo waa kaa yela ɛ konↄↄse ke gyuusu na ɛ ke nyii ↄ nombia ŋan man nideli.
61001020	Lee kɛŋa pou wↄle na nombii tuturu keŋ mɛɛ gyae ɛ ka gyeŋ nideli yɛna nyiaa, Wurubuarɛ akpeŋkpeŋgyↄↄra baŋ man ŋolo te yako nombii daale keŋ bↄↄ ŋmarase do Wurubuarɛ nombia aŋmaraseŋ see ŋan man ŋon gbagba ↄ baam dↄↄ ya.
61001021	Nawolo nyi Wurubuarɛ nombia ŋan be tɛɛ wa akpeŋkpeŋgyↄↄra dↄↄ te bↄↄ yako nɛ, ŋe man dokoloŋ be kyaa keŋ ka lee deniwalaŋ gbagba kegyaebii man ya. Mↄna Wurubuarɛ feliŋ ŋon wola na wↄ nombia ŋan ba lee ŋon Wurubuarɛ gyaŋ te be yakowↄ.
61002001	Mena keŋ gyaŋgba baale ba beo mo ba wose nyi be yɛɛ Wurubuarɛ akpeŋkpeŋgyↄↄrawↄ Iseraetena man nɛ, mena mↄ te akɛrɛɛ wolala baa kyaa ɛ man. Baa mo nyansa wola nombia ŋan te yɛɛ anokoare ya. Baa ta wola balaŋ nombia ŋan gyae ke yela baa yo nɛ. Baa bɛɛ nyi bↄↄ gyeŋ de Gbeŋgyoo Yesu Kristo ŋon ↄ ba yem lɛɛ daa gba nɛ ya. Mena dↄↄ be gyae ke kyare ya, kayeyɛɛ dinaa daale gyae ke kↄŋ be dↄↄ.
61002002	Balaŋ burum baa sila wↄ yɛɛ ba desɛŋ nombia ŋan bɛɛ yɛɛ nɛ. Te be nombia ŋan bɛɛ yɛɛ nɛ dↄↄ, balaŋ baa kolosi nombiakumɛɛ tia Kristo anokoare gbɛɛneŋ ŋan.
61002003	Lee sibii dↄↄ mena akɛrɛɛ wolala kɛwↄ baa mo akɛrɛɛ nombia beo ŋon, na baa mo nyansa gbɛɛ mo ŋon gyae kↄba. Mena dↄↄ leenaŋ beneŋ beneŋ keŋ Wurubuarɛ yakowↄ see nyi waa wↄŋ ba deŋele, te waa taŋ wↄlɛɛ wↄ bo.
61002004	Ɛ tↄↄse nyi debaŋ keŋ Wurubuarɛ kpilala baŋ be kyaa adido be yɛɛ nombiakumɛɛ nɛ, Wurubuarɛ te tina wↄ yela ya. Mↄna ↄ moo wↄ do kayeyɛɛ kekpaakekpaa man. Ↄ doo wↄ agbaraagbaraase man te ↄ moo wↄ ka do ditiŋtɛɛ man, na baa doo botↄↄ kelii ↄ nombia kedi wee keŋ.
61002005	Wurubuarɛ te tina beneŋtena baŋ be te nyii ↄ dei ya nɛ yela ya. Nowa yako wↄ mena keŋ baa yɛɛ na be gbɛɛneŋ ka tenee Wurubuarɛ siaman, mↄna ba te kyɛɛkee ba agyueŋ ya. Mena dↄↄ Wurubuarɛ yela loŋ waalewↄ wↄlɛɛ tɛɛle keŋ na ke balaŋ baŋ pou be te nyii ↄ dei ya nɛ. Mↄna balaŋ baŋ Wurubuarɛ be lɛɛ ba nyee yɛna Nowa ŋon ↄ gbɛɛneŋ tenɛɛ Wurubuarɛ siaman nɛ na ↄ dekpaŋalaŋmantena balaŋ nyetooro.
61002006	Ɛ tↄↄse nyi Wurubuarɛ buu Sodom na Gomoratena fↄↄ. Ↄ yela boalaŋ kpaa be popou bese tↄŋ. Ↄ yɛe mena na ka wola nyi nnɛ ne gyae la ke kↄŋ balaŋ baŋ bↄↄ ne nyii ↄ dei ya nɛ dↄↄ.
61002007	Mↄna Wurubuarɛ lese Lↄↄte lee mena deŋele kewↄŋ kei man. Nawolo nyi Lↄↄte yɛɛ walaŋ ŋon ↄ gbɛɛneŋ tenɛɛ ŋon Wurubuarɛ siaman, mena dↄↄ balaŋ baŋ nombia nkaraŋkaraŋ ŋan bɛɛ yɛɛ nɛ takaa e nideli.
61002008	Lↄↄte kekyaa balaŋ kumɛɛ kɛwↄ man na ↄ kena be nombia nkaraŋkaraŋ ŋan bɛɛ yɛɛ, na be nↄↄwoya kumɛɛ ŋan bee kolosi nɛ takaa e nideli. Nawolo nyi ↄ yɛɛ walaŋ ŋon ↄ gbɛɛneŋ tenɛɛ Wurubuarɛ siaman.
61002009	Nombia kɛŋa pou nawolo baa nyi, Wurubuarɛ gyeŋ mena keŋ waa lese ↄ balaŋ lee be kaale man. Te ↄ gyeŋ mena keŋ waa yɛɛ, na waa wↄŋ balaŋ kumɛɛ deŋele kelii wee keŋ waa di walaŋ kamasɛ nombia nɛ.
61002010	Kɛŋa pou wↄle na, balaŋ baŋ bɛɛ yɛɛ nombia nkaraŋkaraŋ ŋan baŋ gbagba ne gyae te ŋɛɛ wↄlɛɛ wↄ te bↄↄ na mo Wurubuarɛ yɛɛ kolo ya nɛ, Wurubuarɛ waa wↄŋ ba deŋele nideli. Mena akɛrɛɛ wolala kɛwↄ dana konↄↄyuŋ te bɛɛ wola ba wose, te bɛɛ tale gyↄ konↄↄ kolosi nombiakumɛɛ tia baŋ be kyaa adido te be dana gyoorobiiri nɛ.
61002011	Mↄna Wurubuarɛ kpilala baŋ gba koraŋ be dana doŋ kela akɛrɛɛ wolala kɛwↄ nɛ, ta tee balaŋ baŋ be dana gyoorobiiri adido nɛ yaa baa mo nombiakumɛɛ gyakaa be dↄↄ de Gbeŋgyoo Wurubuarɛ siaman ya.
61002012	Mↄna mena balaŋ kɛwↄ baŋ be dana konↄↄyuŋ nɛ dↄↄ, nombia ŋan bↄↄ ne nyii ŋe man ya na mmusuo nombiikum kamasɛ keŋ be gyae na te bee kolosi lee ka wose man. Be dinↄↄ yɛɛ ŋgba ŋale man wonembia baŋ balaŋ na koe nɛ. Kpene kamasɛ keŋ de kↄŋ ba nyee man na, keŋ te bɛɛ yɛɛ. Mena dↄↄ baa yeŋ leki ŋgba ŋale man wonembia nɛ.
61002013	Wurubuarɛ waa naase wↄ diyem nideli ŋgba mena keŋ baŋ mↄ be naase baale diyem nɛ. Baŋ gyaŋ na nombia nkaraŋkaraŋ keyɛɛ balaŋ man yɛna gyoŋ kedi. Mena dↄↄ ɛ gyaŋee ɛ ne di ɛ nↄↄ te be kaa kyaa bom na ŋan na, be dana wↄ desɛŋ gba nyi baa yɛɛ be nombia nkaraŋkaraŋ ŋan ɛ man ya. Kei ne yeli bɛɛ wↄlɛɛ ɛ yele do ŋon desɛŋ.
61002014	Bↄↄ ne gyↄ sibii naa alo laŋ ya, te nombiakumɛɛ keyɛɛ yɛna be wui. Bɛɛ beo balaŋ baŋ bↄↄ dana doŋ ba kelɛɛdi man ya nɛ, te bee yeli balaŋ benaŋ ne yɛɛ dukum. Be dana sibii nideli. Mena abↄↄ kumɛɛ kɛŋa pou dↄↄ Wurubuarɛ te falaa wↄ.
61002015	Be te tina Kristo gbɛɛ kpaakpaa keŋ yela gyu ka mo baŋ gbagba be gbɛɛ keŋ be yeli bↄↄ yoo nɛ. Be silana Beeyↄ bu Baalam nawↄↄ. Na Baalam kei yɛɛ Wurubuarɛ dekpeŋkpeŋgyↄↄre e, te ↄ be famenɛ na nombiakumɛɛ keyɛɛ lee kↄba keŋ waa nyiŋ lee ke man dↄↄ ya.
61002016	Mena dↄↄ Wurubuarɛ yela ŋon Baalam afurum kolosiwↄ na e lee ↄ nombiakumɛɛ ŋan ↄ ne yɛɛ nɛ dↄↄ. Wonembu bɛɛ tale kolosi ya mↄna afurum ŋon kolosiwↄ na e ŋgba deniwalaŋ nɛ, te ↄ yela ↄ tinaa diteŋ nombia ŋan nafↄ ↄ ne gyae waa yɛɛ nɛ yela.
61002017	Mena akɛrɛɛ wolala kɛwↄ be dana tↄnↄↄ ya ŋgba atiribuŋse ŋan ŋↄↄ dana loŋ ya nɛ, te ba bese yaa be yɛɛ ŋgba ŋↄma ŋan feliŋ ne gyↄ ŋa laŋ nɛ. Botↄↄ keŋ Wurubuarɛ be desina see wↄ nyi ke dɛɛ yɛɛ ba dekyae kekpaakekpaa yɛna ditiŋtɛɛ tuum keŋ man.
61002018	Be yɛɛ nↄↄman bo mↄna nombii kpaakpaa kamasɛ be doo ba kekolosi man ya. Bɛɛ yɛɛ kewↄlɛɛ nombia te bɛɛ wola balaŋ nyi baa tale yɛɛ kpene kamasɛ keŋ baŋ gbagba ne gyae nyi baa yɛɛ. Mena nombia kɛŋa te bɛɛ mo beo balaŋ baŋ bↄↄ lɛɛdi kewalaŋ te bↄↄ lese ba wose lee mena dinↄↄ kumɛɛ ŋenaŋ man nɛ, na be ta bese ke yala ŋe man bela.
61002019	Mena balaŋ kumɛɛ benaŋ na beo balaŋ kɛwↄ nyi baa yela na baa nyiŋ ba wose, na baa tale yɛɛ kpene kamasɛ keŋ baŋ gbagba ne gyae keŋ Wurubuarɛ mmaraa kamasɛ be bake wↄ ya. Mↄna baŋ gbagba koraŋ sɛɛ be yɛɛ gbeŋawↄ fa nombia nkaraŋkaraŋ keyɛɛ. Nawolo nyi deniwalaŋ kamasɛ yɛɛ gbeŋi e fa kpene kamasɛ keŋ ne di ↄ dↄↄ nɛ.
61002020	Nyi walaŋ da gyeŋ de Gbeŋgyoo Yesu Kristo ŋon ↄ yɛɛ da nyeelɛɛre e nɛ te ↄ lese ↄ wose lee tɛɛle kei dↄↄ abↄↄ nkaraŋkaraŋ ŋan ŋɛɛ wↄlɛɛ walaŋ nɛ keyɛɛ man, te ↄ bese gyu ↄ ne yɛɛ ŋa bela na ŋe gyae ke di doŋ ↄ dↄↄ. Dekↄŋ mena na ↄ dinↄↄ gyae ka bese wↄlɛɛ kela mena keŋ nafↄ ↄ doo pɛte ↄ be kaa lɛɛ Kristo di nɛ.
61002021	Nyi nafↄ ↄtenate deŋ ta gyeŋ gbɛɛ keŋ waa mo na ↄ nombia ka tenɛɛ Wurubuarɛ siaman ya na, nafↄ dei fa e kela keŋ ↄ ba gyeŋ ke te ↄ ba besena ↄ wↄle tee Wurubuarɛ nombia ŋan bↄↄ wola e nɛ.
61002022	Ba te gyↄ aduya ŋaale see nyiaa, "Babaa ne tↄe na ↄ ta bese ka mo ↄ tↄↄla di" te "N sↄ kekuirii na, ↄ na bese bo ka gyoo depate man." Mena balaŋ kɛwↄ dinↄↄ nawolo nyi aduya kɛŋa yɛɛ ampaŋ.
61003001	Me gyoona kpaakpaa, kei yɛna me tↄne alate keŋ mɛɛ ŋmarase ŋon. Me ŋmarase tↄna ala kɛŋa pou bo na maa mo tↄↄse ŋon nombia ŋan ɛ wulaa ɛ gyeŋ nɛ na maa do ŋon kakyeŋ, na ɛ ke nyiŋ mo agyueŋ kpaakpaa lee nombia ŋenaŋ man.
61003002	Mɛɛ gyae nyi ɛ ke tↄↄse nombia ŋan Wurubuarɛ akpeŋkpeŋgyↄↄra baŋ be yako see leenaŋ beneŋ keŋ nɛ. Na ɛ ka bese tↄↄse nombia ŋan de Gbeŋgyoo Yesu Kristo ŋon ↄ yɛɛ da nyeelɛɛre e nɛ be tɛɛ daa ↄ kpilala baŋ de kyaa ɛ man nɛ dↄↄ yako nyi yaa yɛɛ nɛ.
61003003	Nombii keŋ mɛɛ gyae ɛ ka gyeŋ nideli yɛna nyiaa, weeya ↄtoman nyiŋan pɛte Yesu ke kↄŋ na, balaŋ baale baa kↄŋ kaa yɛɛ nombia nkaraŋkaraŋ ŋan baŋ gbagba ne gyae. Baa kulu ŋon gbɛɛ kamasɛ man lee ɛ kelɛɛdi dↄↄ.
61003004	Baa bↄↄse ŋon nyiaa, "Ŋgba ↄ yakowↄ see nyi waa bese kↄŋ, ↄ kyaa aleŋ? Woromↄ yaa waa kↄŋ? De bɛɛ lɛɛ nombia kɛŋa di ya, nawolo nyi de naanaↄ te wulaa yekee kaalaŋ, mↄna kpene kamasɛ sɛɛ doo ŋgba mena keŋ ŋe doo leenaŋ kewalaŋ keŋ Wurubuarɛ be yɛɛ adido na ateta nɛ. Kolo na kolo te kyɛɛkee ta ya."
61003005	Akpaa be yako mena na be karae. Nawolo nyi ba te wolee nyi lee gyaŋgba gyaŋgba keŋ na, nombii yakaa te Wurubuarɛ kolosiwↄ te adido na ateta bɛɛwↄ lee. Wurubuarɛ yela tɛɛle leewↄ loŋ man kↄŋ, te loŋ kenaŋ dↄↄ te ↄ tɛɛwↄ yɛɛ tɛɛle kei.
61003006	Ba te wolee mↄ nyi loŋ kenaŋ te Wurubuarɛ yela ke kaa waalewↄ wↄlɛɛ gyaŋgbatena baŋ bↄↄ kyaa debaŋ kenaŋ man nɛ.
61003007	Wurubuarɛ nombii kenaŋ te ↄ moowↄ ↄ dana adido na tɛɛle keŋ dↄↄ ɛ kyaa nɛ. Ŋe doo ŋɛɛ daa debaŋ keŋ Wurubuarɛ waa mo boalaŋ wↄlɛɛ ŋa nɛ. Ŋe doo menɛɛ kelii nombia kedi wee dinaa keŋ Wurubuarɛ waa wↄlɛɛ balaŋ baŋ pou be te nyii ↄ dei ya nɛ.
61003008	Me gyoona kpaakpaa, ɛ na wolee nombii dokoloŋ kei ya. Nombii kenaŋ yɛna nyiaa, Wurubuarɛ siaman na wee dokoloŋ yɛɛ ŋgba kulutooneŋ kakpoŋ (1,000) nɛ, te kulutooneŋ kakpoŋ (1,000) mↄ yɛɛ ŋgba wee dokoloŋ nɛ.
61003009	Baale na gyueŋ nyi Wurubuarɛ de yako nyi waa yɛɛ kolo na ↄ bɛɛ yɛɛ ke bileŋ ya. Na mena te doo ya, mↄna ↄ ne nyiŋ konↄↄ bo fa ŋon, nawolo nyi ka te yɛɛ ↄ kegyaebii ke nyi ɛ man ŋolo waa yeŋ leki ya. Ↄ ne gyae bo nyi walaŋ kamasɛ waa kyɛɛkee wa agyueŋ lee ↄ gbɛɛneŋ kumɛɛ man na waa kↄŋ ↄ gyaŋ.
61003010	Wee keŋ de Gbeŋgyoo Yesu waa kↄŋ nɛ, waa kaa futaa daa bo ŋgba mena keŋ ŋmɛɛlate ne kↄŋ nɛ. Mena wee kenaŋ na adido gyae ka mo yeesa ŋaalaa. Boalaŋ gyae ke kpa kpene kamasɛ keŋ doo adido na ateta nɛ pou dugudugudugu.
61003011	Nyi akpaa mena te abↄↄ pou gyae ke wↄlɛɛ na, kenaŋ na sena te kaboena nyi ɛ dinↄↄ dɛɛ yɛɛ? Ɛ ke kyaa ɛ ne daa Wurubuarɛ wee kei te ɛ sia be yɛɛ nyi ke dɛɛ kↄŋ bileŋ nɛ, kaboena nyi yaa kyaa Wurubuarɛ kegyaebii man, keŋ dukum kamasɛ be doo ɛ man ya. Mena wee kenaŋ na boalaŋ gyae ke wↄlɛɛ adido pou te boalaŋ kenaŋ ogyefeliŋ keŋ gyae ke yalakee kpene kamasɛ keŋ doo adido botↄↄ nɛ.
61003013	Mↄna daa dↄↄ de kyaa dɛɛ daa adido wↄle, na tɛɛle wↄle keŋ Wurubuarɛ be yako see nyi waa yɛɛ nɛ. Botↄↄ te balaŋ baŋ pou be gbɛɛneŋ tenɛɛ nɛ baa kyaa.
61003014	Mena dↄↄ me gyoona kpaakpaa debaŋ keŋ ɛ sia gyakaa mena abↄↄ kɛŋa pou dↄↄ nɛ, ɛ yase ɛ sia na ɛ ke yɛɛ abↄↄ kpaakpaa ŋan gyae ke yela ɛ ke tale kaa seŋ Wurubuarɛ siaman, keŋ nyi ayimɛɛ yaa nombiikum daale be doo ɛ wose man ya, na ɛmɛɛ na Wurubuarɛ nsana ke yɛɛ gyoŋ.
61003015	Ɛ tↄↄse nyi de Gbeŋgyoo Wurubuarɛ konↄↄ keŋ ↄ be nyim nɛ, ke yɛɛ kpene keŋ ne fa deniwalaŋ gbɛɛ na waa nyiŋ nyiŋ nyeekelɛɛ pɛna ↄ wee keŋ kelii. Mena nombia ŋenaŋ ke, te de dↄↄ gyaagyi Pↄↄl mↄ moo nyansa keŋ Wurubuarɛ be fa e nɛ ŋmarase ↄ tↄna pou man yelee ŋon.
61003016	Mena ke te ↄ ŋmarasewↄ yako mena nombia kɛŋa ↄ tↄna pou man. Ↄ nombia ŋaale doo ↄ tↄna ŋenaŋ man keŋ ŋe man kenyii dana baŋ. Balaŋ baale baŋ bↄↄ gyeŋ nombia ya te bↄↄ seŋɛɛ kelɛɛdi keŋ man keŋkeŋ ya nɛ, ne tulii ↄ nombia ŋenaŋ bo. Mena ke mↄ te bee tulii Wurubuarɛ nombia aŋmaraseŋ akaŋ ŋan mↄ. Bɛɛ yɛɛ mena nɛ, na Wurubuarɛ kefaala yaa bɛɛ gyae baa fa ba wose nɛ.
61003017	Me gyoona kpaakpaa, ɛ wulaa ɛ gyeŋ mena nombia kɛŋa. Mena dↄↄ ɛ doo ɛ wose dↄↄ nideli, na balaŋ baŋ bↄↄ ne di Wurubuarɛ nombia ŋan dↄↄ ya nɛ, be nyiŋ mo ba akɛrɛɛ nombia ŋan wↄŋee ŋon lee ɛ daseŋae kpaakpaate keŋ man ya.
61003018	Mↄna ɛ yela de Gbeŋgyoo Yesu Kristo ŋon ↄ yɛɛ da nyeelɛɛre e nɛ, ka mo ↄ bɛrɛɛ boele ŋon na waa yela ɛ ka gyeŋ e nideli. Ŋon te gyoorobiiri kaboena gyɛŋ kei na weeya pou kekpaakekpaa. Amɛn.
62001001	Walaŋ ŋon ↄ be kyaa leenaŋ kewalaŋ keŋ nɛ wose man nombia yaa mɛɛ ŋmarase mɛɛ fa ŋon. Ŋon yɛna walaŋ ŋon dↄↄ nyii ↄ nↄↄwoya te dↄↄ naa e. Daa gbagba naa e na de sia fonɛɛ te da moo de nyiŋmaase tina e. Ŋon yɛna Yesu Kristo, nombii keŋ kɛɛ fa nyeedoŋ kekpaa nɛ.
62001002	Wurubuarɛ lesena mena walaŋ kei wola daa te de naa e. Ŋon ne faa na nyeedoŋ keŋ ba lee Wurubuarɛ gbagba gyaŋ nɛ. Debaŋ kei man nɛ ↄ wose man nombii yaa dee di adansɛɛ yako ŋon nyiaa, ŋon yɛna walaŋ ŋon ↄ ne fa nyeedoŋ kekpaa keŋ. Nafↄ na ↄ kyae kya ŋon gyaŋ, mↄna nɛnɛɛ dↄↄ ↄ ta lese e wola daa.
62001003	Walaŋ ŋon daa gbagba be naa e na de sia, te dↄↄ nyii ↄ nↄↄwoya nɛ wose man nombia yaa dɛɛ yako ŋon nɛ. Dɛɛ yako ŋon baa na ɛmɛɛ mↄ kenyiŋ kaa kpu na daa baŋ daa na de kya Wurubuarɛ na ↄ bu Yesu Kristo ŋon nↄↄ yɛɛ dokoloŋ nɛ, na de popou nↄↄ ke yɛɛ dokoloŋ.
62001004	Dɛɛ gyae nyi mena gyoŋ kei ke doo de man nideli, mena dↄↄ te dɛɛ ŋmarase ŋon mena nombia kɛŋa nɛ.
62001005	Nↄↄwoya ŋan Wurubuarɛ bu ŋon ba mo fa daa te daa mↄ ne yako ŋon nɛ yɛna nyiaa, Wurubuarɛ yɛɛ ŋgba keŋmaŋee nɛ te ditiŋtɛɛ be doo ↄ man korakora ya.
62001006	Lee mena dↄↄ nyi akpaa de yako nyi nↄↄdokoloŋ doo daa na e man te de sɛɛ dɛɛ yɛɛ ditiŋtɛɛ man abↄↄ na, dee dii akɛrɛɛ bo te anokoare keŋ Wurubuarɛ ba lese wola nɛ be doo de man ya.
62001007	Mↄna nyi akpaa de kyaa Wurubuarɛ keŋmaŋee keŋ man ŋgba mena keŋ ŋon gbagba kyaa ke man nɛ, na nↄↄdokoloŋ doo daa na de tebia man. Kenaŋ na ↄ bu Yesu Kristo fatabo keŋ ne gberaa da ayimɛɛ kamasɛ lee da wose man.
62001008	Akpaa de yako nyi dukum be doo de man ya na dɛɛ beo da wose bo, te anokoare keŋ Wurubuarɛ ba lese wola nɛ be doo de man ya.
62001009	Nyi akpaa de lɛɛ di de konↄↄse man nyi da te yɛɛ dukum te de tↄlɛɛ ŋa fa Wurubuarɛ na, waa mo ŋa pou kyɛɛ daa na waa gberaa daa lee ayimɛɛ kamasɛ man. Nawolo nyi ↄ ne di ↄ nombia dↄↄ te ↄ gbɛɛneŋ mↄ tenɛɛ.
62001010	Akpaa de yako nyi da te yɛɛ ta dukum korakora ya na, de ta besena Wurubuarɛ yɛɛ dekarate. Kei nawolo baa nyi de bɛɛ lɛɛ ↄ nombia ŋan ↄ be yako daa nɛ di ya.
62002001	Me bia, mɛɛ ŋmarase nombia kɛŋa mɛɛ fa ŋon na ɛ be nyiŋ yɛɛ dukum ya. Te akpaa ŋolo de yɛɛ dukum na, de dana tereete ŋon ↄ seŋɛɛ Wurubuarɛ siaman ↄ ne doo teree fa daa. Ŋon yɛna Yesu Kristo ŋon ↄ gbɛɛneŋ tenɛɛ Wurubuarɛ siaman nɛ.
62002002	Ŋon gbagba moona ↄ wose deesi tↄ de nombiakumɛɛ kom, lee mena dↄↄ te Wurubuarɛ moo de nombiakumɛɛ kyɛɛ daa. Na daa daageŋ nombiakumɛɛ te ↄ moowↄ kyɛɛ daa ya, mↄna tɛɛle kei dↄↄ balaŋ pou nombiakumɛɛ mↄ kpuɛ.
62002003	Akpaa nyi de nyii Wurubuarɛ dei na, kenaŋ na dɛɛ tale gyↄ de konↄↄ nyi da gyeŋ e.
62002004	Lee mena dↄↄ nyaŋ walaŋ ŋon n yako nyi "N gyeŋ e" mↄna n bee nyii ↄ dei ya na, n yɛɛ dekarate e te anokoare keŋ Wurubuarɛ ba lese wola nɛ be doo n man ya.
62002005	Te nyaŋ ŋon n ne nyii Wurubuarɛ dei na, Wurubuarɛ kegyae gbagba keŋ doo n man nideli. Kpene keŋ gyae ke yela dɛɛ gyeŋ nyi daa na e dana nↄↄdokoloŋ yɛna nyi,
62002006	nyaŋ ŋon n yako nyi ɛmɛɛ na Wurubuarɛ dana nↄↄdokoloŋ na, kaboena nyi nya kyaa ŋgba mena keŋ Yesu be kyaa nɛ.
62002007	Me gyoona kpaakpaa, na mmaraa wↄle yaa mɛɛ ŋmarase maa fa ŋon ya, mↄna mmaraa bene keŋ ɛ be nyii lee debaŋ keŋ ɛ be lɛɛ Yesu di nɛ. Mmaraa kei yɛna nombia ŋan ɛ betaŋ nyii nɛ.
62002008	Mↄna kei ta bese mmaraa wↄle keŋ mɛɛ ŋmarase mɛɛ fa ŋon. Yesu Kristo kekyaa man na, ↄ dinↄↄ wolawↄ nyi ke yɛɛ mmaraa wↄle ke. Ɛmɛɛ gbagba mↄ ɛ dinↄↄ na wolo nyi ke yɛɛ mmaraa wↄle ke. Nawolo nyi keŋmaŋee keŋ taŋ bɛɛ lee, te ka te yeli ditiŋtɛɛ keŋ mↄ ne ŋaalaa.
62002009	Nyaŋ ŋon n kpa n doo keŋmaŋee keŋ man te n sɛɛ n ne kↄla n dↄↄ na, n sɛɛ n doo ditiŋtɛɛ keŋ man baa.
62002010	Mↄna nyaŋ ŋon n ne gyae n dↄↄ na n doo keŋmaŋee keŋ man, te kolo mↄ be doo n man keŋ gyae ke yela n kegyↄ n nae ya.
62002011	Mena dↄↄ nyaŋ ŋon n ne kↄla n dↄↄ na, n doo ditiŋtɛɛ keŋ man te n dↄŋɛɛ ke man. N ba gyeŋ botↄↄ keŋ n ne gyu ya nawolo nyi ditiŋtɛɛ keŋ te tↄ n sia.
62002012	Me bia kpaakpaa, mɛɛ ŋmarase nombia kɛŋa mee yelee ŋon, nawolo nyi lee Kristo yele man dↄↄ Wurubuarɛ ta mo ɛ nombiakumɛɛ kyɛɛ ŋon.
62002013	Kyaↄ, mɛɛ ŋmarase nombia kɛŋa mee yelee ŋon, nawolo nyi ɛ gyeŋ walaŋ ŋon ↄ kyaa lee kewalaŋ keŋ nɛ. Tewulɛɛ, mɛɛ ŋmarase nombia kɛŋa mee yelee ŋon, nawolo nyi ɛ te di walaŋkum ŋon dↄↄ. Me bia kpaakpaa, mɛɛ ŋmarase nombia kɛŋa mee yelee ŋon, nawolo nyi ɛ te kↄŋ kaa gyeŋ de kya Wurubuarɛ ŋon.
62002014	Kyaↄ, mɛɛ ŋmarase nombia kɛŋa mee yelee ŋon, nawolo nyi ɛ gyeŋ ŋon ↄ kyaa lee kewalaŋ keŋ nɛ. Tewulɛɛ, mɛɛ ŋmarase nombia kɛŋa mee yelee ŋon, nawolo nyi Wurubuarɛ nombia doo ɛ man te ɛ seŋɛɛ ŋe man nideli te ɛ te di walaŋkum ŋon dↄↄ.
62002015	Ɛ na mo ɛ sia gyakaa tɛɛle kei dↄↄ nombia na ka abↄↄ kumɛɛ dↄↄ ya. Akpaa walaŋ da mo ↄ sia gyakaa tɛɛle kei abↄↄ dↄↄ na, nawolo baa nyi ↄ bɛɛ gyae de kya Wurubuarɛ ŋon ya.
62002016	Mena abↄↄ ŋenaŋ ŋaale yɛna ŋgba abↄↄ kumɛɛ ŋan deniwalaŋ ne gyae nyi waa yɛɛ nɛ, na ŋan deniwalaŋ sia ne naa te ŋɛɛ gyↄ e loo, na ŋan de dana te dɛɛ gyↄ de konↄↄ nɛ. Mena dinↄↄ kɛŋa pou ta lee de kya Wurubuarɛ gyaŋ ya. Ŋa lee lookum keŋ dɛɛ mo gyakaa tɛɛle kei dↄↄ abↄↄ dↄↄ nɛ man.
62002017	Tɛɛle kei na ŋa abↄↄ ŋan pou balaŋ na mo be loo gyakaa ŋe dↄↄ nɛ ne lem baa. Mↄna walaŋ kamasɛ ŋon ↄ nyii Wurubuarɛ dei te ↄ yɛɛ kpene keŋ Wurubuarɛ ne gyae na waa nyiŋ nyeedoŋ kekpaa keŋ.
62002018	Me bia kpaakpaa, debaŋ keŋ tɛɛle kei gyae kekↄŋ kↄ ↄto nɛ ta benaa. De taŋ taŋgbɛɛ yako ŋon nyi tɛɛle kei da benaa kↄ ↄto na, Kristo kↄlare ŋon waa kↄŋ. Te debokeiman nɛ dɛɛ naa nyi Kristo kↄlala burum kyaa tɛɛle kei dↄↄ. Kei nawola la nyi debaŋ keŋ tɛɛle kei gyae kekↄŋ kↄ ↄto nɛ ta benaa.
62002019	Nafↄ mena balaŋ kɛwↄ kpuɛ na daa, te keŋ daa na wↄ nↄↄ te yɛɛ dokoloŋ dↄↄ ya te ba leewↄ de man. Daa na wↄ nↄↄ deŋ yɛɛ dokoloŋ na, nafↄ beŋ ta lee de man ya. Be ka lee de man nawolo nyi daa na be man walaŋ kamasɛ te yɛɛ nↄↄdokoloŋ ya.
62002020	Mↄna ɛmɛɛ dↄↄ ɛ gyeŋ anokoare keŋ Wurubuarɛ ba lese wola nɛ, nawolo nyi Kristo ta mo ↄ feliŋ ŋon do ɛ man.
62002021	Na keŋ ɛ ba gyeŋ anokoare keŋ dↄↄ te mɛɛ ŋmarase ŋon tↄne kei ya, mↄna keŋ ɛ gyeŋ anokoare keŋ dↄↄ. Te ɛ gyeŋ nyi dekara kamasɛ be doo anokoare keŋ Wurubuarɛ ba lese wola nɛ man ya.
62002022	Amↄte yɛna dekarate baa? Dekarate yɛna ŋon ↄ bɛɛ nyi na Yesu yɛna Kristo, walaŋ ŋon Wurubuarɛ be yako see nyi waa kaa lɛɛ da nyee ya nɛ. Ↄtenate yɛna Kristo kↄlare ŋon, nawolo nyi ↄ te bɛɛ de kya Wurubuarɛ ŋon na ↄ bu Yesu Kristo ŋon pou.
62002023	Nyaŋ ŋon n bɛɛ Wurubuarɛ bu ŋon na n te bɛɛ de kya Wurubuarɛ ŋon mↄ baa, te nyaŋ ŋon n lɛɛ Wurubuarɛ bu ŋon di na n lɛɛ de kya Wurubuarɛ ŋon mↄ baa di.
62002024	Ɛ kɛɛ nideli nyi Kristo nombia ŋan ɛ be nyii lee kewalaŋ nɛ, dɛɛ dↄↄ ɛ man debaŋ kamasɛ. Akpaa ɛ yeli Kristo nombia ŋan ɛ be nyii lee kewalaŋ keŋ de dↄↄ ɛ man na, gyae ke yela ɛmɛɛ mↄ na Kristo na ↄ kya Wurubuarɛ keyɛɛ nↄↄdokoloŋ.
62002025	Lee mena dↄↄ dee nyiŋ nyeedoŋ kekpaa keŋ ↄ be yako see nyi waa fa daa nɛ.
62002026	Balaŋ baŋ bɛɛ beo ŋon nɛ dↄↄ te mɛɛ ŋmarase nombia kɛŋa mee yelee ŋon, na ɛ ke nyiŋ doo ɛ wose dↄↄ.
62002027	Mↄna ɛmɛɛ dↄↄ Wurubuarɛ feliŋ ŋon Kristo ba moo do ɛ man nɛ te dↄↄ ɛ man. Lee mena dↄↄ tekaboena nyi ŋolo waa wola ŋon kolo bela ya. Nawolo nyi Wurubuarɛ feliŋ ŋon ne gyae la waa wola ŋon kpene kamasɛ. Abↄↄ ŋan pou ↄ na wolo nɛ yɛɛ anokoare keŋ dekara be doo ŋe man ya. Mena dↄↄ ɛ yɛɛ nↄↄdokoloŋ na Kristo ŋgba mena keŋ Wurubuarɛ feliŋ nawola ŋon nɛ.
62002028	Me bia kpaakpaa ɛ gyakaa yɛɛ nↄↄdokoloŋ na e, na wee keŋ ↄ bese kↄŋ na dɛɛ tale gyↄ de konↄↄ ↄ siaman keŋ desɛŋ yaa gyakoloŋ be kyaŋ daa ya.
62002029	Ɛ gyeŋ nyi Kristo nombia tenɛɛ, lee mena dↄↄ walaŋ kamasɛ ŋon ↄ ne yɛɛ kpene keŋ dei Wurubuarɛ siaman na ↄtenate yɛɛ Wurubuarɛ bu e.
62003001	Ɛ kɛɛ kegyae kpaakpaa keŋ de kya Wurubuarɛ ne gyae daa, te ↄ ne baake daa nyi ↄ bia gbagba te ampaŋ de yɛɛ ↄ biawↄ. Kpene keŋ dↄↄ tɛɛle kei dↄↄ balaŋ ba gyeŋ nyi de yɛɛ Wurubuarɛ biawↄ yɛna nyi, bↄↄ gyeŋ Wurubuarɛ gbagba ya.
62003002	Me gyoona kpaakpaa, nɛnɛɛ de yɛɛ Wurubuarɛ biawↄ, te dinↄↄ keŋ waa yela dee nyiŋ wee daale nɛ, ↄ ta lese ta ke wola daa ya. Mↄna da gyeŋ nyi wee keŋ waa kↄŋ nɛ dɛɛ yɛɛ ŋgba ŋon nɛ, nawolo nyi dɛɛ naa e na dɛɛ gyeŋ mena keŋ ↄ doo.
62003003	Walaŋ kamasɛ ŋon ↄ loo gyakaa ↄ dↄↄ mena nɛ, ↄtenate waa wↄŋ ↄ wose lee dukum keyɛɛ man ŋgba Kristo nɛ.
62003004	Walaŋ kamasɛ ŋon ↄ yɛɛ dukum na ↄ ta fom Wurubuarɛ mmaraa keŋ, nawolo nyi dukum keyɛɛ yɛna Wurubuarɛ mmaraa kafom.
62003005	Mↄna ɛ gyeŋ nyi Yesu Kristo kↄŋae na ↄ kaa lese daa lee dukum man, te ɛ gyeŋ mↄ nyi dukum kamasɛ be doo ↄ man ya.
62003006	Mena dↄↄ walaŋ kamasɛ ŋon ŋon na Kristo dana nↄↄdokoloŋ na, ↄ bee doo dukum keyɛɛ man bela ya. Kei nawolo nyi ŋon ↄ gyakaa ↄ ne yɛɛ dukum na, ↄ te naa ta Yesu Kristo ya te ↄ ba gyeŋ ↄ dinↄↄ mↄ ya.
62003007	Me bia kpaakpaa, ɛ na yela ŋolo ka beo ŋon do dukum keyɛɛ man ya. Nyaŋ ŋon n yɛɛ nombia kpaakpaa na, n gbɛɛneŋ tenɛɛ Wurubuarɛ siaman ŋgba mena keŋ Kristo gbɛɛneŋ tenɛɛ nɛ.
62003008	Walaŋ ŋon ↄ gyakaa ↄ ne yɛɛ dukum na ↄ yɛɛ ↄbↄnsam walaŋ e, nawolo nyi ↄbↄnsam yɛɛ dukumyɛɛre e leenaŋ kewalaŋ keŋ pou. Kpene keŋ dↄↄ Wurubuarɛ bu ŋon be kↄŋ yɛna nyi, ↄ kↄŋae ↄ kaa wↄlɛɛ ↄbↄnsam tom.
62003009	Walaŋ ŋon ↄ yɛɛ Wurubuarɛ bu e na, ↄ be doo dukum keyɛɛ man ya nawolo nyi Wurubuarɛ dinↄↄ doo ↄ man. Te ↄ be gyae waa tale gyakaa dukum keyɛɛ dↄↄ ya, nawolo nyi ↄ yɛɛ Wurubuarɛ bu e.
62003010	Nnɛ te dɛɛ mo gyeŋ baŋ be yɛɛ Wurubuarɛ bia na baŋ be yɛɛ ↄbↄnsam wui. Nyaŋ ŋon n bɛɛ yɛɛ kpene keŋ dei ya yaa nyaŋ ŋon n bɛɛ gyae n dↄↄ ya na n te yɛɛ Wurubuarɛ bu e ya.
62003011	Nombii keŋ ɛ be nyii leenaŋ debaŋ keŋ ɛ be lɛɛ Yesu Kristo di nɛ yɛna nyi "Dɛɛ gyae dↄŋa."
62003012	Ɛ na yɛɛ ŋgba balee ŋon bɛɛ baake e nyi Kani nɛ ya. Na Kani yɛɛ ↄbↄnsam walaŋ e te ↄ koo ↄ naabu. Woŋ dↄↄ te Kani koo ↄ naabu? Nawolo nyi ŋon Kani gbɛɛneŋ ba tenɛɛ Wurubuarɛ siaman ya, te ↄ naabu gbɛɛneŋ tenɛɛ.
62003013	Mena dↄↄ me naabia, nyi tɛɛle kei dↄↄ balaŋ ne kↄla ŋon na ɛ na yeli ke yɛɛ ŋon gyakoloŋ ya.
62003014	Da gyeŋ nyi daa dↄↄ de ta lee yeŋ man kↄŋ nyeedoŋ kekpaa man, nawolo nyi dɛɛ gyae dↄŋa dↄↄ. Walaŋ ŋon ↄ bɛɛ gyae ↄ dↄↄ ya na, ↄ sɛɛ ↄ doo yeŋ nyiŋmaa man.
62003015	Nyaŋ ŋon n ne kↄla n dↄↄ na n yɛɛ awudiini e Wurubuarɛ siaman, te ɛ gyeŋ mↄ nyi awudiini kamasɛ be dana nyeedoŋ kekpaa keŋ ya.
62003016	Yesu Kristo ka mo ↄ nyee lɛɛ daa dↄↄ, te da gyeŋ mena keŋ kaboena nyi daa mↄ dɛɛ gyae de tebia. Mena dↄↄ kaboena nyi daa mↄ dɛɛ mo da nyeeya lɛɛ de tebia.
62003017	Nyi akpaa ŋolo dana abↄↄ tɛɛle kei dↄↄ te ↄ naa nyi te hia ↄ dↄↄ, te ↄ bɛɛ lese ↄ sia yela e na sena te ↄtenate waa tale yako nyi Wurubuarɛ kegyae doo ↄ man?
62003018	Me bia kpaakpaa, ɛ na fa dɛɛ mo nↄↄ yakaa gyae dↄŋa ya, mↄna ɛ yela dɛɛ yɛɛ deeli fa dↄŋa anokoare man.
62003019	Kei ne gyae la ke yela dɛɛ gyeŋ nyi de yɛɛ Wurubuarɛ ŋon ↄ dana anokoare keŋ nɛ wui. Mena dↄↄ akpaa de konↄↄse de bu daa fↄↄ koraŋ na, dɛɛ tale seŋ Wurubuarɛ siaman keŋ dↄↄ yee gyakoloŋ ya.
62003020	Nawolo nyi Wurubuarɛ kela de konↄↄse te ↄ gyeŋ kpene kamasɛ man.
62003021	Me gyoona kpaakpaa, akpaa de konↄↄse bee bu daa fↄↄ ya na, dɛɛ tale seŋ Wurubuarɛ siaman keŋ dↄↄ yee kolo ya.
62003022	Te da sola e kpene kamasɛ na dee nyiŋ ke, nawolo nyi dee nyii ↄ dei te dɛɛ yɛɛ kpene keŋ ↄ ne gyae.
62003023	Kei yɛna kpene keŋ ↄ ne gyae nyi dɛɛ yɛɛ. Dɛɛ lɛɛ ↄ bu Yesu Kristo di, na dɛɛ gyae dↄŋa ŋgba mena keŋ ↄ be yako daa nɛ.
62003024	Walaŋ kamasɛ ŋon ↄ ne nyii Wurubuarɛ dei na, ŋon na Wurubuarɛ nↄↄ yɛɛ dokoloŋ. Wurubuarɛ feliŋ ŋon ↄ ba mo do de man nɛ, yele la da gyeŋawↄ nyi daa na Wurubuarɛ nↄↄ yɛɛ dokoloŋ.
62004001	Me gyoona kpaakpaa, ɛ na lɛɛ walaŋ kamasɛ ŋon ↄ kpa Wurubuarɛ feliŋ ŋon doo ↄ man nɛ di yakaa yakaa ya. Mↄna ɛ kɛɛse ↄ nombia ŋan ↄ na wolo nɛ kɛɛ nyi ŋa lee Wurubuarɛ gyaŋ? Nawolo nyi balaŋ burum dↄŋ bee dii akɛrɛɛ nyi be nombia ŋan bee kolosi nɛ lee Wurubuarɛ gyaŋ.
62004002	Nnɛ te ɛ ka mo gyeŋ nyi Wurubuarɛ feliŋ ŋon doo ↄtenate man. Walaŋ kamasɛ ŋon waa lɛɛ do yako nyi Yesu Kristo bese deniwalaŋ kↄŋ tɛɛle kei dↄↄ nɛ, na Wurubuarɛ nombia ŋan walaŋ ŋonaŋ ne kolosi nɛ yɛɛ anokoare.
62004003	Te walaŋ ŋon ↄ bɛɛ lɛɛ nombii kei do na waa yako ke mena ya na, kenaŋ na Wurubuarɛ nombia ŋan ↄtenate kpa ↄ ne kolosi nɛ yɛɛ dekara ke, nawolo nyi ke ta lee Wurubuarɛ gyaŋ ya. Ↄtenate yɛɛ Kristo kↄlare ŋon walaŋ e. Be wulaa yako ŋon Kristo kↄlala kɛwↄ kekↄŋ nombia, te debokeiman man gba be wulaa be kyaa tɛɛle kei dↄↄ.
62004004	Me bia kpaakpaa, ɛmɛɛ dↄↄ ɛ yɛɛ Wurubuarɛ biawↄ te ɛ te di akɛrɛɛtena kɛwↄ dↄↄ. Ba te tale beo ŋon ya, nawolo nyi Wurubuarɛ feliŋ ŋon ↄ doo ɛ man nɛ, ↄ kela Kristo kↄlare ŋon feliŋ keŋ doo tɛɛle kei dↄↄ balaŋ man nɛ.
62004005	Mena akɛrɛɛtena kɛwↄ dↄↄ be yɛɛ tɛɛle kei dↄↄ balaŋwↄ te tɛɛle kei dↄↄ agyueŋ te be dana, mena dↄↄ te tɛɛle kei dↄↄ balaŋ ne nyii wↄ.
62004006	Te daa dↄↄ de yɛɛ Wurubuarɛ biawↄ. Walaŋ ŋon ↄ gyeŋ Wurubuarɛ nɛ ne nyii daa, te ŋon ↄ te yɛɛ Wurubuarɛ wui ya na ↄ bee nyii daa ya. Lee kei man te dɛɛ mo gyeŋ baŋ be nombia ŋan bɛɛ wolo nɛ ba lee Wurubuarɛ anokoarete ŋon gyaŋ, na baŋ be wui ba lee Wurubuarɛ kↄlare dekarate ŋon gyaŋ.
62004007	Me gyoona kpaakpaa, ɛ fa dɛɛ gyae dↄŋa nawolo nyi dↄŋa kegyae kei lee Wurubuarɛ gyaŋ. Ɛ man walaŋ kamasɛ ŋon ↄ ne gyae ↄ tebia na, ↄtenate yɛɛ Wurubuarɛ bu e te ↄ gyeŋ Wurubuarɛ mↄ.
62004008	Walaŋ kamasɛ ŋon ↄ bɛɛ gyae ↄ tebia ya na ↄtenate ba gyeŋ Wurubuarɛ ya. Nawolo nyi kegyae pou nyee yɛna Wurubuarɛ.
62004009	Nnɛ te Wurubuarɛ lesewↄ wola nyi ↄ ne gyae daa. Wurubuarɛ kpila ↄ bu dokoloŋ kooŋ ŋon ↄ dana nɛ kↄŋ tɛɛle kei dↄↄ, na dɛɛ ta ↄ dↄↄ nyiŋ nyeedoŋ kekpaa.
62004010	Nnɛ yɛna kegyae gbagba. Te yɛɛ nyi daa taŋgbɛɛ la gyae Wurubuarɛ nombia ya, mↄna ŋon gyae na daa te ↄ kpila ↄ bu te ↄ kaa moo ↄ wose deesi fa de nombiakumɛɛ. Te Wurubuarɛ tɛɛwↄ ke dↄↄ mo de nombiakumɛɛ ŋenaŋ kyɛɛ daa.
62004011	Me gyoona kpaakpaa, nyi nnɛ te Wurubuarɛ gyae daa na kaboena nyi daa mↄ dɛɛ gyae dↄŋa mena.
62004012	Ŋolo na ŋolo te naa ta Wurubuarɛ na ↄ sia ya, mↄna akpaa de gyae dↄŋa na daa na Wurubuarɛ nↄↄ te yɛɛ dokoloŋ, nawolo nyi ↄ te yeli dɛɛ gyae dↄŋa ŋgba mena keŋ ↄ ne gyae nɛ.
62004013	Lee ↄ feliŋ ŋon ↄ ba mo do de man dↄↄ, da gyeŋ nyi daa na e dana nↄↄdokoloŋ.
62004014	Da te naa mↄ te dee di adansɛɛ nyi de kya Wurubuarɛ ŋon kpila na ↄ bu Kristo ŋon nyi ↄ kaa lɛɛ tɛɛle kei dↄↄ balaŋ pou nyee.
62004015	Walaŋ kamasɛ ŋon ↄ lɛɛ do te ↄ gyuusu ↄ nↄↄ yako nyi Yesu yɛna Wurubuarɛ bu ŋon na, ↄtenate na Wurubuarɛ dana nↄↄdokoloŋ.
62004016	Da gyeŋ kegyae keŋ Wurubuarɛ ne gyae daa, mena dↄↄ de ta mo da wose lↄ kegyae kei dↄↄ. Kegyae pou nyee yɛna Wurubuarɛ mena dↄↄ nyaŋ ŋon n ne gyae Wurubuarɛ na n tebia na, ɛmɛɛ na Wurubuarɛ dana nↄↄdokoloŋ.
62004017	Akpaa kegyae kei doo de man nideli ŋgba mena keŋ Wurubuarɛ ne gyae nɛ, na gyae ke yela wee keŋ Wurubuarɛ waa di tɛɛle kei dↄↄ balaŋ pou nombia nɛ, dɛɛ tale seŋ ↄ siaman keŋ nyi dↄↄ yee kolo ya. Nawolo nyi da ke kyaa tɛɛle kei dↄↄ na, daa na e dana nↄↄdokoloŋ.
62004018	Nyi kegyae doo balaŋ man na gyakoloŋ bee doo be man ya. Nawolo nyi kegyae kpaakpaa ne gegi gyakoloŋ. Walaŋ ŋon ↄ gyeŋ nyi baa wↄŋ ↄ deŋele na ŋon ne yee la. Mena dↄↄ walaŋ ŋon ↄ ne yee nyi Wurubuarɛ waa wↄŋ ↄ deŋele nɛ, na Wurubuarɛ kegyae keŋ be doo ↄtenate man ŋgba mena keŋ Wurubuarɛ ne gyae nɛ ya.
62004019	Dɛɛ gyae Wurubuarɛ na de tebia nawolo nyi ŋon taŋgbɛɛ la gyae daa.
62004020	Akpaa n yako nyi "N ne gyae Wurubuarɛ" te n ne kↄla n dↄↄ na n yɛɛ dekarate e. Nawolo nyi nyaŋ ŋon n bɛɛ gyae n dↄↄ deniwalaŋ ŋon n ne naa e na n sia ya na, sena te n ke tale gyae Wurubuarɛ ŋon n bɛɛ naa e ya nɛ?
62004021	Mmaraa keŋ Kristo ba mo fa daa yɛna nyi, nyaŋ ŋon n ne gyae Wurubuarɛ na kaboena nyi nya gyae n dↄↄ mↄ.
62005001	Walaŋ kamasɛ ŋon waa lɛɛdi nyi Yesu yɛna Kristo ŋon nɛ yɛɛ Wurubuarɛ bu e, te ŋolo ne gyae bu ↄ kya nɛ na ↄ ne gyae bu ŋon mↄ baa.
62005002	Akpaa dɛɛ gyae Wurubuarɛ te dee nyii ↄ dei na, kei nawola la nyi dɛɛ gyae Wurubuarɛ bia.
62005003	Akpaa de nyii Wurubuarɛ dei na, keŋ nawola la nyi dɛɛ gyae Wurubuarɛ te ↄ mmaraase ŋan mↄ be taŋ doŋ nyi dↄↄ tale di ŋe dↄↄ ya.
62005004	Nawolo nyi Wurubuarɛ bu kamasɛ te di doŋ tɛɛle kei dↄↄ, te da ke lɛɛ Yesu Kristo di yele la te de dii doŋ tɛɛle kei dↄↄ.
62005005	Amↄte ne gyae la waa tale di doŋ tɛɛle kei dↄↄ? Ŋolo be kyaa ya, gyisɛ walaŋ ŋon ↄ be lɛɛ di nyi Yesu yɛna Wurubuarɛ bu ŋon nɛ, ŋon ne gyae la waa tale di doŋ tɛɛle kei dↄↄ.
62005006	Yesu Kristo yɛna walaŋ ŋon ↄ be kↄŋ tɛɛle kei dↄↄ te bↄↄ sↄ e Wurubuarɛ loŋ. Kenaŋ wↄle na be gyↄↄ e mataa ↄpaŋdaŋ keŋ dↄↄ te ↄ fatabo leewↄ leki. Mↄna na Wurubuarɛ loŋ kaageŋ te be sↄↄ e ya, ↄ yeŋawↄ te ↄ fatabo mↄ leewↄ leki. Wurubuarɛ feliŋ ŋon ↄ yɛɛ anokoare feliŋ e nɛ, ne diina nombii kei adansɛɛ nyi ke yɛɛ anokoare.
62005007	Mena dↄↄ abↄↄ atooro kɛŋa ne diina nombii kei adansɛɛ.
62005008	Wurubuarɛ feliŋ ŋon na loŋ keŋ na fatabo keŋ, te abↄↄ atooro kɛŋa pou ne sɛɛ dↄŋa.
62005009	Deniwalaŋ de di nombii wose man adansɛɛ na dɛɛ lɛɛ ke do, mↄna Wurubuarɛ de di nombii wose man adansɛɛ na ka kela deniwalaŋ wui keŋ. Mena dↄↄ ŋan pou Wurubuarɛ be yako lee ↄ bu ŋon wose man nɛ kaboena nyi dɛɛ lɛɛ ŋa do.
62005010	Walaŋ ŋon ↄ lɛɛ Wurubuarɛ bu ŋon di nɛ, na ↄ gyeŋ ↄ konↄↄ man nyi adansɛɛ nombii keŋ yɛɛ anokoare. Te nyaŋ ŋon n bɛɛ lɛɛ Wurubuarɛ di ya na n ta besena e dekarate. Nawolo nyi n bɛɛ lɛɛ adansɛɛ keŋ Wurubuarɛ be dii lee ↄ bu ŋon wose man nɛ di ya.
62005011	Nombii keŋ Wurubuarɛ be yako yɛna nyi ↄ te fa daa nyeedoŋ kekpaa, te ↄ bu ŋon dↄↄ te dɛɛ ta na dee nyiŋ mena nyeedoŋ kei.
62005012	Lee mena dↄↄ walaŋ kamasɛ ŋon ŋon na Wurubuarɛ bu ŋon dana nↄↄdokoloŋ nɛ, ↄ dana mena nyeedoŋ kei. Te walaŋ kamasɛ ŋon ŋon na Wurubuarɛ bu ŋon be dana nↄↄdokoloŋ ya na, ↄ be dana mena nyeedoŋ kei ya.
62005013	Mɛɛ ŋmarase kɛŋa maa fa ɛmɛɛ baŋ ɛ be lɛɛ Wurubuarɛ bu ŋon di nɛ, na ɛ ke nyiŋ gyeŋ nyi ɛ dana nyeedoŋ kekpaa keŋ.
62005014	Lee mena dↄↄ kpene kamasɛ keŋ dɛɛ sola e na de bɛɛ lↄ wↄe ya, nawolo nyi da gyeŋ nyi akpaa da sola e te ke yɛɛ ↄ kegyaebii man na waa yɛɛ fa daa.
62005015	Akpaa da gyeŋ nyi da sola e kolo ke gbɛɛ dↄↄ te ↄ ne yɛɛ fa daa na, kenaŋ na da gyeŋ nyi de nyiŋmaa te kaŋ ŋan dↄↄ sola e nɛ.
62005016	Akpaa n naa n dↄↄ ne yɛɛ dukum keŋ be gyae ke tira ŋon na Wurubuarɛ nsana kekpaa ya nɛ, sola Wurubuarɛ fa e. N sola Wurubuarɛ fa e nɛ, waa fa e nyeedoŋ kekpaa. Baŋ be dukum be gyae ke yela baŋ na Wurubuarɛ nsana ke tira kekpaa ya nɛ baŋ yaa me dana. Mↄna dukum daale kyaa keŋ ŋolo de yɛɛ na, gyae ke tale tira walaŋ ŋonaŋ na Wurubuarɛ nsana kekpaa. Na walaŋ ŋon waa yɛɛ dukum kei dinↄↄ yaa me kpa yaa sola Wurubuarɛ fa e ya.
62005017	Ŋan pou walaŋ ne yɛɛ te be dei ya nɛ yɛɛ dukum ke, mↄna nombiakumɛɛ ŋaale kyaa keŋ ŋe bee tira walaŋ na Wurubuarɛ nsana kekpaa ya.
62005018	Da gyeŋ nyi Wurubuarɛ bu kamasɛ bee doo dukum keyɛɛ man ya, nawolo nyi Wurubuarɛ bu ŋon ne gyee e mena dↄↄ ↄbↄnsam be gyae waa tale nyiŋ e ya.
62005019	Ↄbↄnsam ne di doŋ tɛɛle kei pou balaŋ dↄↄ, mↄna daa dↄↄ da gyeŋ nyi de yɛɛ Wurubuarɛ biawↄ.
62005020	Da gyeŋ mↄ nyi Wurubuarɛ bu ŋon te kↄŋ kaa yela de ta gyeŋ Wurubuarɛ gbagba ŋon. Keŋ daa na ↄ bu Yesu Kristo dana nↄↄdokoloŋ dↄↄ, daa na Wurubuarɛ gbagba kei mↄ dana nↄↄdokoloŋ. Ŋon waageŋ yɛna Wurubuarɛ gbagba ŋon ↄ ne fa deniwalaŋ nyeedoŋ kekpaa keŋ.
62005021	Me bia kpaakpaa, ɛ wↄŋ ɛ wose lee bɛɛneŋ ↄsom man.
63001001	Maŋ ɛ kegyia Gyↄn ne ŋmarasena tↄne kei mee yelee ɛmɛɛ Kristotena baŋ ɛ kyaa botↄↄ nɛ. Mɛɛ gyae ɛ nombia nideli lee me konↄↄ man. Mↄna na maageŋ ne gyae na ɛ nombia mena ya, baŋ pou ba gyeŋ anokoare keŋ Wurubuarɛ ba lese wola nɛ mↄ ne gyae ɛ nombia.
63001002	Anokoare keŋ doo de man nɛ dↄↄ te dɛɛ gyae ɛ nombia mena. Mena anokoare kei gyae ke doo de man kekpaa.
63001003	De kɛɛ yɛɛ kpene keŋ Wurubuarɛ ne gyae te dɛɛ gyae dↄŋa mↄ nɛ, de kya Wurubuarɛ na ↄ bu Yesu Kristo baa mo be bɛrɛɛ boele daa na baa wii de waraŋase na baa fa daa wosefɛɛreŋ.
63001004	Dana maŋ gyoŋ nideli ŋgba mↄↄ naa ɛ man baale ne sila anokoare keŋ, ŋgba mena keŋ de kya Wurubuarɛ ŋon ba wola daa nɛ.
63001005	Kristotena, mɛɛ waase ŋon bo ɛ yela dɛɛ gyae dↄŋa. Kei te yɛɛ nyi mmaraa wↄle yaa mɛɛ ŋmarase mee yelee ŋon ya. De wulaa da gyeŋ mena mmaraa kei lee debaŋ keŋ dↄↄ lɛɛ Kristo di nɛ.
63001006	Wurubuarɛ kegyae gbagba yɛna ŋgba dee di ↄ mmaraase dↄↄ. Wurubuarɛ mmaraa keŋ ↄ be fa daa lee kewalaŋ keŋ yɛna nyi dɛɛ gyae dↄŋa.
63001007	Akɛrɛɛtena burum te yaasee gyoo tɛɛle keŋ dↄↄ te be dↄŋɛɛ bɛɛ beo balaŋ. Be dↄŋɛɛ bɛɛ yako nyi Yesu Kristo ta bese deniwalaŋ kↄŋ tɛɛle kei dↄↄ ya. Walaŋ kamasɛ ŋon ↄ ne yako mena nombia kɛŋa dinↄↄ na ↄ yɛɛ Kristo kↄlare dekarate ŋon walaŋ e.
63001008	Mena dↄↄ ɛ deke ɛ wose nideli, na kpene keŋ dↄↄ ɛ ne sila Wurubuarɛ nɛ ba lee ɛ nyiŋmaa man ya, na Wurubuarɛ kenyiŋ tↄ ŋon kom pou.
63001009	Walaŋ ŋon ↄ bee sila nombia ŋan Kristo ba wolo nɛ ŋaageŋ ya te ↄ na mo ↄ wui ŋaale kpu nɛ, na ŋon na Wurubuarɛ be taŋ nↄↄdokoloŋ ya. Te walaŋ ŋon ↄ ne sila nombia ŋan Kristo ba wolo nɛ ŋaageŋ na, ↄtenate na de kya Wurubuarɛ na ↄ bu Yesu Kristo dana nↄↄdokoloŋ.
63001010	Mena dↄↄ akpaa ŋolo de kↄŋ ɛ gyaŋ te ↄ na wola kawola daale keŋ ke yɛɛ kpoo lee keŋ Kristo ba wola daa nɛ na, ɛ na lɛɛ ↄtenate see ɛ gyaŋ ya te ɛ na do e nↄↄ gba ŋgba Kristo walaŋ nɛ ya.
63001011	Walaŋ kamasɛ ŋon ↄ lɛɛ e na ↄ kpuɛ na e ↄ nombiakumɛɛ keyɛɛ man.
63001012	Me dana nombia burum maa yako ŋon, mↄna me bɛɛ gyae maa ŋmarase ŋa yelee ŋon ya, nawolo nyi me loo doo nyi maa kↄŋ kaa naa ŋon na dɛɛ kyaa kolosi. Keŋ ne gyae la ke yela dee di gyoŋ nideli.
63001013	Ɛ tebia Kristotena baŋ be kyaa kɛbo nɛ na do ŋon nↄↄ nideli.
64001001	Maŋ kegyia Gyↄn ŋon ne ŋmarasena tↄne kei mee yelee nyaŋ me gyoo kpaakpaa Gayose ŋon mɛɛ gyae neŋ lee me konↄↄ man nɛ.
64001002	Me gyoo kpaakpaa, mɛɛ fane nyi kpene kamasɛ dɛɛ de fa neŋ, na n ke kyaa wosedoŋ man ŋgba mena keŋ n dↄŋɛɛ Kristo gbɛɛneŋ dↄↄ nideli nɛ.
64001003	Yɛɛ maŋ gyoŋ debaŋ keŋ de tebia Kristotena baale be kↄŋ kaa yako maŋ nyi n dana anokoare keŋ man nideli debaŋ kamasɛ nɛ. Te maŋ gbagba mↄ ma gyeŋ nyi n dↄŋɛɛ anokoare keŋ man nideli.
64001004	Kolo bɛɛ yɛɛ maŋ gyoŋ nideli ŋgba me nyii nyi me bia silana anokoare keŋ nɛ ya.
64001005	Me gyoo kpaakpaa, n dana anokoare ŋgba mena keŋ n ne kɛɛ da loŋtona Kristotena dↄↄ na baŋ gba be yɛɛ ŋↄↄlawↄ nɛ.
64001006	Be man baale te yako daa Kristotena baŋ de kyaa kɛbo nɛ mena keŋ n ne gyae balaŋ. Be kↄŋ bee gyu na, yɛɛ kakyeŋ na n ka lese n konↄↄ man lↄ wↄ gbɛɛ, ŋgba mena keŋ Wurubuarɛ ne gyae nɛ.
64001007	Nawolo nyi lee Kristo yele man dↄↄ te be dↄŋɛɛ, te bↄↄ ne lɛɛ kolo lee baŋ ba te yɛɛ Kristotenawↄ ya nɛ gyaŋ ya.
64001008	Mena dↄↄ daa Kristotena te kaboena nyi dɛɛ tela balaŋ kɛwↄ dinↄↄ nideli, na daa na wↄ ke yɛɛ nↄↄdokoloŋ na dee nyiŋ yako anokoare nombia ŋan Wurubuarɛ ba lese wola nɛ fa balaŋ.
64001009	Ma te taŋgbɛɛ ŋmarase tↄne yelee ɛmɛɛ Kristotena baŋ ɛ kyaa botↄↄ nɛ, mↄna Dioterefese bɛɛ mo nombia ŋan mↄↄ ŋmarase yelee ŋon nɛ yɛɛ kolo ya. Nawolo nyi ↄ kegyaebii yɛna nyi ŋon ke yɛɛ ɛ siamante.
64001010	Mena dↄↄ akpaa me kↄŋ na maa lese nombia ŋan ↄ ne yɛɛ nɛ pou debↄↄ. Ↄ dↄŋ ↄ ne di akɛrɛɛ wↄlɛɛ da yele. Kɛŋa pou bɛɛ baa e ya, kenaŋ wↄle na ↄ ne bɛɛ de tebia Kristotena baŋ be dↄŋɛɛ bɛɛ yako Wurubuarɛ nombia nɛ kelɛɛ. Te ↄ ne tↄ baŋ bɛɛ gyae baa lɛɛ wↄ nɛ gbɛɛ, te ↄ ne gegi wↄ gba lee Kristotena baŋ man.
64001011	Me gyoo kpaakpaa, na kasee dukum keyɛɛ ya mↄna kasee deeli keyɛɛ. Nyaŋ ŋon n ne yɛɛ deeli na, n yɛɛ Wurubuarɛ bu e, te nyaŋ ŋon n ne yɛɛ dukum na n ba gyeŋ Wurubuarɛ ya.
64001012	Walaŋ kamasɛ ne di adansɛɛ lee Demetiriyu wose man nyi ↄ yɛɛ walaŋ kpaakpaa e. Te mena keŋ ↄ ne sila Wurubuarɛ anokoare keŋ nɛ nawolo nyi ↄ yɛɛ walaŋ kpaakpaa e. Te daa gbagba mↄ ne di adansɛɛ lee ↄ wose man nyi ↄ yɛɛ walaŋ kpaakpaa e, te ɛ gyeŋ nyi nombia ŋan pou dɛɛ yako nɛ yɛɛ anokoare.
64001013	Me dana nombia burum maa yako neŋ, mↄna me bɛɛ gyae maa ŋmarase ŋa do tↄne man ya.
64001014	Me loo doo nyi maa kↄŋ kaa naa neŋ weeya ala kɛŋa. Wurubuarɛ waa fa neŋ wosefɛɛreŋ. N tebia baŋ be kyaa kɛbo nɛ pou na do neŋ nↄↄ. Do de tebia baŋ pou be kyaa botↄↄ nɛ walaŋ kamasɛ nↄↄ fa maŋ.
65001001	Tↄne kei lee maŋ Gyuudi ŋon me yɛɛ Yesu Kristo tobaale e, te me kegyia yɛna Gyemisi nɛ gyaŋ. Mɛɛ ŋmarase ke mee yelee Kristotena baŋ pou de kya Wurubuarɛ ne gyae wↄ te ↄ be baake wↄ te Yesu Kristo ne kɛɛ be dↄↄ nɛ.
65001002	Mɛɛ fane nyi Wurubuarɛ waa wii ɛ waraŋase na waa fa ŋon wosefɛɛreŋ, na waa yela balaŋ kegyae ke doo ɛ man nideli.
65001003	Me gyoona kpaakpaa, nafↄ me gyaewↄ nideli nyi maa ŋmarase ŋon lee nyeedoŋ keŋ daa na ŋon be nyim nɛ wose man. Mↄna me naawↄ nyi kaboena nyi maa ŋmarase sola ŋon nyi yaa yɛɛ kakyeŋ seŋ keŋkeŋ ɛ kelɛɛdi keŋ man, na balaŋ kena nyi nombia ŋan dↄↄ yako ŋon nɛ yɛɛ ampaŋ. Wurubuarɛ ta mo mena nombia kɛŋa do ↄ balaŋ nyiŋmaa man karatetee dokoloŋ kekpaakekpaa.
65001004	Nombiakumɛɛyɛɛra baale te nyiŋ gbɛɛ wɛɛlee kaa gyoo ɛ man. Be dↄŋɛɛ bee tulii Wurubuarɛ nyeedoŋ nombia ŋan ↄ ba mo boele daa nɛ, na baa nyiŋ gbɛɛ yɛɛ kewↄlɛɛ nombia. Ba te bɛɛ de Gbeŋgyoo Yesu Kristo dokoloŋ kooŋ ŋon, ŋon waageŋ yɛna de gyoo na de Gbeŋgyoo nɛ. Wurubuarɛ nombia aŋmaraseŋ see ŋan wulaa kolosiwↄ lee deŋele kewↄŋ keŋ doo daa na wↄ nɛ wose man.
65001005	Ma gyeŋ nyi ɛ wulaa ɛ gyeŋ nombia kɛŋa man mↄna mɛɛ gyae maa tↄↄse ŋon nyiaa, de Gbeŋgyoo Wurubuarɛ lese ↄ balaŋ lee Igyipite tɛɛle man, mↄna wↄle wↄle na ↄ koe baŋ pou ba te lɛɛ e di ya nɛ.
65001006	Mɛɛ gyae maa tↄↄse ŋon bela nyiaa, debaŋ keŋ Wurubuarɛ kpilala baŋ be kyaa adido nɛ te tale kyaŋ be kegyiiri na be daseŋae keŋ Wurubuarɛ ba mo fa wↄ nɛ man nideli ya te bↄↄ lee ke wↄle nɛ, Wurubuarɛ doo wↄ agbaraagbaraase man kekpaakekpaa, nyi baa doo ditiŋtɛɛ keŋ te yɛɛ nsendee ya nɛ man. Botↄↄ te baa doo kelii wee keŋ Wurubuarɛ waa di be nombia nɛ.
65001007	Mena ke te Sodom na Gomora na donↄↄse ŋan pou be kilisi ŋa gyaŋee nɛ man balaŋ naa diyem boalaŋ man. Nawolo nyi ba moo ba wose do kafoŋ na nombia nkaraŋkaraŋ ŋan ŋe taŋ keyako ya nɛ keyɛɛ man. Wurubuarɛ moo kei baa fee daa kyↄↄla na dɛɛ gyeŋ nyi, baŋ pou baa yɛɛ mena nombiakumɛɛ kɛŋa dinↄↄ nɛ, baa naa diyem nideli boalaŋ keŋ ke bɛɛ yem ya nɛ man.
65001008	Mena te mena balaŋ kumɛɛ baŋ bↄↄ nyiŋ gbɛɛ wɛɛlee kaa gyoo ɛ man nɛ doo. Bɛɛ beo doosi dosɛɛ ŋan ne fa wↄ doŋ nyi baa yɛɛ nombia nkaraŋkaraŋ mo do ba wose ayimɛɛ nɛ, te bↄↄ ne kɛɛ nyi Wurubuarɛ dana doŋ be dↄↄ ya. Mena ke te bee kolosi nombiakumɛɛ gyakaa Wurubuarɛ kpilala baŋ be dana gyoorobiiri nɛ dↄↄ.
65001009	Mↄna Wurubuarɛ kpilale kegyia ŋon bɛɛ baake e nyi Maekɛle nɛ gba te yɛɛ mena ya. Nawolo nyi debaŋ keŋ ŋon na ↄbↄnsam ne wↄŋee Mosesi woo dↄↄ koraŋ nɛ, ↄ te tale gyↄ ↄ konↄↄ yako nombiikum daale tia ↄbↄnsam ya, mↄna ↄ yako e bo nyi "De Gbeŋgyoo Wurubuarɛ waa wↄŋ n deŋele."
65001010	Mↄna mena balaŋ kɛwↄ dↄↄ nombia ŋan bↄↄ gyeŋ ŋe man ya na, bɛɛ yako bo nyi ŋa be dana tↄnↄↄ ya te bɛɛ yɛɛ be nombia mↄ bo ŋgba wonembia nɛ keŋ nyansa be doo ke man ya. Kpene keŋ de kↄŋ ba nyee man na keŋ te bɛɛ yɛɛ. Mena nombia kɛŋa ne wↄlɛɛ na wↄ.
65001011	Mena balaŋ benaŋ baa laako. Nawolo nyi be ta mo balee ŋon bɛɛ baake e nyi Kani nɛ gbɛɛneŋ kumɛɛ nawↄↄ, te kↄba dↄↄ be ta mo ba wose do gbɛɛneŋ kumɛɛ man ŋgba mena keŋ balee ŋon bɛɛ baake e nyi Baalam be yɛɛ nɛ. Be ta koro seŋ tia Wurubuarɛ ŋgba mena keŋ balee ŋon bɛɛ baake nyi Kora be yɛɛ nɛ. Mena dↄↄ baŋ mↄ baa yekee ŋgba Kora ŋonaŋ nɛ.
65001012	Akpaa ɛ gyaŋee te ɛ yɛɛ nↄↄdokoloŋ ɛ ne di weenɛɛ te mena balaŋ benaŋ kpuɛ ɛ man na, be yɛɛ ŋgba abↄↄ kumɛɛ ŋan kyakalɛɛ ɛ man te ŋɛɛ wↄlɛɛ ŋon nɛ. Bɛɛ gyueŋ baŋ baageŋ wui bo te bɛɛ ŋmaa weenɛɛ keŋ bɛɛ yɛɛ wↄ desɛŋ ya. Be yɛɛ ŋgba ŋↄma ŋan feliŋ dana ŋa ne kyeŋgbeŋ te ŋↄↄ na mo ↄga kↄŋ ya nɛ. Be yɛɛ ŋgba daase ŋan ŋe bɛɛ see bia debaŋ keŋ kaboena nyi ŋe dɛɛ se ya, te bↄↄ kulu ŋan na ŋa lila te ŋↄↄ yem kekpaakekpaa nɛ.
65001013	Be yɛɛ ŋgba ɛpo loŋ keŋ feliŋ ne gyↄↄ gyu bese gyↄ kↄŋ nɛ. Ba desɛŋ nombia ŋan bɛɛ yɛɛ nɛ, yɛɛ ŋgba afofo na ayimɛɛ ŋan ɛpo ne gyↄↄ lese ŋa see dekeŋkeŋ dↄↄ nɛ. Be yɛɛ ŋgba kyolobii keŋ kↄↄ na sem debodokoloŋ ya nɛ, te ba dekyae yɛna ditiŋtɛɛ tuum keŋ Wurubuarɛ be desina see wↄ kekpaakekpaa nɛ man.
65001014	Mena balaŋ kumɛɛ kɛwↄ wose man nombia te Wurubuarɛ tɛɛwↄ Enↄke ŋon ↄ gyakaa Adam dↄↄ kalola kegyakaare man nyetoorote nɛ dↄↄ yako see nyiaa, "Ɛ kɛɛ de Gbeŋgyoo Wurubuarɛ ne kↄŋ. Ŋon na balaŋ kakpoŋ kakpoŋse baŋ ↄ be baake wↄ te ↄ be desina wↄ see fa ↄ wose, keŋ ŋolo be tale kala wↄ ya nɛ ne kↄŋala.
65001015	Waa kↄŋ kaa di balaŋ pou nombia na waa bu balaŋ kumɛɛ baŋ fↄↄ lee be nombiakumɛɛ ŋan pou bↄↄ yɛɛ, na nombiakumɛɛ ŋan bↄↄ kolosi tia ŋon Wurubuarɛ nɛ dↄↄ."
65001016	Mena balaŋ kumɛɛ kɛwↄ yɛɛ balaŋ baŋ bɛɛ toroŋ debaŋ kamasɛ, te debaŋ kamasɛ mↄ na bɛɛ nyiŋ nombiikum lee balaŋ wose man. Nombia nkaraŋkaraŋ ŋan baŋ gbagba ne gyae nyi baa yɛɛ nɛ te bɛɛ yɛɛ. Bɛɛ wola ba wose te bɛɛ mo nↄↄwoya gyoŋ nyiŋan beo balaŋ na baa mo nyiŋ ba wose.
65001017	Mↄna me gyoona kpaakpaa, ɛ tↄↄse kpene keŋ de Gbeŋgyoo Yesu Kristo kpilala baŋ be yako see kaalaŋ nɛ.
65001018	Be yakowↄ nyiaa, "Tɛɛle kei da benaa kↄ ↄto na, balaŋ baale baa kↄŋ na be kaa mo Wurubuarɛ nombia ŋan kulu ŋon. Mena balaŋ benaŋ baa yɛɛ baŋ gbagba kegyaebii bo, na Wurubuarɛ kegyaebii te baa yɛɛ ya."
65001019	Mena balaŋ kɛwↄ yɛna balaŋ baŋ bɛɛ wↄlɛɛ balaŋ nsana nɛ. Baŋ gbagba kegyaebii te bɛɛ yɛɛ te Wurubuarɛ feliŋ be doo be man ya.
65001020	Mↄna me gyoona kpaakpaa, ɛmɛɛ dↄↄ ɛ mo Wurubuarɛ nombia kpaakpaa ŋan ɛ be lɛɛ di nɛ do dↄŋa kakyeŋ, na ɛ ke tale seŋ keŋkeŋ ɛ kelɛɛdi man. Ɛ fane lee Wurubuarɛ feliŋ ŋon doŋ man.
65001021	Debaŋ keŋ ɛ kyaa ɛ ne daa wee keŋ de Gbeŋgyoo Yesu Kristo waa bese kↄŋ, na ↄ kaa wii de waraŋase na waa mo daa gyu de kaa kyaa ↄ gyaŋ kekpaakekpaa nɛ, ɛ mo Wurubuarɛ balaŋ kegyae keŋ kyaa na dↄŋa.
65001022	Ɛ wii balaŋ baŋ bↄↄ gyeŋ be daseŋae Kristo man nideli ya nɛ waraŋase, na ɛ ka do wↄ kakyeŋ.
65001023	Ɛ wↄŋ balaŋ baŋ bee gyu boalaŋ man lese na ɛ ke lɛɛ ba nyee. Balaŋ baale mↄ kyaa na, nombiakumɛɛ ŋan baŋ gbagba ne gyae nɛ te bɛɛ yɛɛ. Kaboena nyi yaa wii be waraŋase, mↄna ɛ kɛɛ ɛ wose dↄↄ nideli keŋ nyi bↄↄ mo be nombiakumɛɛ ŋan kyaŋee ŋon ya.
65001024	Ɛ yela dɛɛ lese Wurubuarɛ yele nawolo nyi ŋon danaana doŋ keŋ waa tale kyↄ daa na dↄↄ yo gbɛɛ ya. Ŋon ne gyae la waa tale gberaa ayimɛɛ kamasɛ lee da wose man, na waa yela dɛɛ tale mo gyoŋ kaa seŋ ↄ siaman ↄ gyoorobiiri keŋ man.
65001025	Ɛ yela dɛɛ ta de Gbeŋgyoo Yesu Kristo dↄↄ lese Wurubuarɛ yele, nawolo nyi ŋon waageŋ kooŋ yɛna Wurubuarɛ na da nyeelɛɛre. Ŋon waageŋ kooŋ yɛna gyoo te ŋon waageŋ kooŋ danaana doŋ kpene kamasɛ dↄↄ leenaŋ gyaŋgba gyaŋgba keŋ, na gyɛŋ wee kei na weeya akaŋ ŋan pou kekpaakekpaa. Amɛn.
66001001	Nombia ŋan doo tↄne kei man nɛ, Wurubuarɛ moona ŋa fa ↄ bu Yesu Kristo nyi waa lese ŋa wola ↄ balaŋ, na baa nyiŋ gyeŋ nombia ŋan gyae kekↄŋ weeya kɛŋa man nɛ. Keŋte Kristo kpila ↄ kpilale lee adido te ↄ kaa lese mena nombia kɛŋa wola maŋ ↄ tobaale Gyↄn.
66001002	Te maŋ Gyↄn mↄ ŋmarase nombia ŋan pou maŋ gbagba be naa na me sia nɛ see. Mee di adansɛɛ nyi nombia kɛŋa yɛɛ Wurubuarɛ nombia ŋan Yesu Kristo ba lese wola maŋ nɛ.
66001003	Walaŋ kamasɛ ŋon ↄ kala tↄne kei man nombia fa balaŋ na, ŋon na nyeebam. Te balaŋ baŋ mↄ bee nyii tↄne kei man nombia te bee di ŋe dↄↄ nɛ, baŋ na nyeebam. Nawolo nyi debaŋ keŋ mena nombia kɛŋa pou gyae ke kↄŋ nɛ ta benaa.
66001004	Maŋ Gyↄn ne ŋmarase na tↄne kei mee yelee Kristotena akpiise nyetooro ŋan pou ŋe kyaa Esia tɛɛle man nɛ. Wurubuarɛ ŋon ↄ kyaa te ↄ wulaa ↄ kyaa lee gyaŋgba gyaŋgba keŋ te waa kyaa kekpaakekpaa nɛ, na ↄ feliŋ ŋon ↄ dana doŋse nyetooro te ↄ seŋɛɛ ŋon Wurubuarɛ gyooro gbeli keŋ siaman nɛ, baa mo be bɛrɛɛ boele ŋon na baa fa ŋon wosefɛɛreŋ.
66001005	Yesu Kristo mↄ waa mo ↄ bɛrɛɛ boele ŋon na waa fa ŋon wosefɛɛreŋ. Ŋon yɛna walaŋ ŋon ↄ ne di ↄ nombia dↄↄ, te ↄ ne di Wurubuarɛ wose man adansɛɛ anokoare gbɛɛ. Ŋon yɛna walaŋ gyaŋgbate ŋon ↄ be taŋgbɛɛ foŋ lee yeŋ man, te ŋon mↄ ne diina gyoori tɛɛle kei dↄↄ gyooneŋ pou dↄↄ. Ↄ ne gyae daa nideli mena dↄↄ te ↄ yeŋawↄ kyɛɛkee ↄ fatabo leki mo lɛɛ daa lee de nombiakumɛɛ pou man.
66001006	Ↄ ta mo daa kpu ↄ gyoori keŋ man, na dee di gyoori kpu na e. Te ↄ see daa saere na dɛɛ som de Gbeŋgyoo Wurubuarɛ ŋon ↄ yɛɛ ↄ Wurubuarɛ na ↄ kya e nɛ. Ŋon Yesu Kristo kaboela na gyoorobiiri te ↄ dana doŋ kekpaakekpaa. Amɛn.
66001007	Ɛ kɛɛ, ↄ dↄŋ ŋↄma man ↄ ne kↄŋ! Walaŋ kamasɛ waa naa e na ↄ sia, te balaŋ baŋ gba bↄↄ sↄↄ e apia nɛ baa naa e. Te lee ŋon dↄↄ deise pou balaŋ baa kyaa walaŋsa man. Mena ne gyae la kekↄŋ. Amɛn.
66001008	De Gbeŋgyoo Wurubuarɛ ŋon ↄ kyaa te ↄ wulaa ↄ kyaa lee gyaŋgba gyaŋgba, te waa kyaa kekpaakekpaa keŋ ŋon yɛna doŋ pou nyee nɛ kpa nyiaa, "Maŋ yɛna gyaŋgbate na ↄtomante."
66001009	Maŋ Gyↄn ŋon me yɛɛ ɛ dↄↄ Kristo baale e nɛ ne ŋmarase na tↄne kei. Lee keŋ me silana Kristo dↄↄ, daa na ŋon pou nyiŋa na konↄↄ te dɛɛ naa diyem keŋ balaŋ baŋ be doo ↄ gyoori keŋ man ne naa nɛ. Nawolo nyi keŋ mↄↄ kolosi Wurubuarɛ nombia ŋan te mↄↄ di Yesu Kristo wose man adansɛɛ dↄↄ, te be fuŋa maŋ kelↄ tɛɛlebii keŋ loŋ be kilisi ke gyaŋee te bɛɛ baake ke nyi Patimose nɛ dↄↄ.
66001010	De Gbeŋgyoo Wurubuarɛ ↄsom wee daale nɛ, Wurubuarɛ feliŋ ŋon kaa gyoowↄ me man nideli te me nyii woya ŋaale me wↄle keŋkeŋ ŋgba kaberɛ te ba wolawↄ nɛ.
66001011	Keŋte woya ŋan yako maŋ nyiaa, "Ŋmarase kpene kamasɛ keŋ n ne naa nɛ do tↄne man, na n ka mo tↄne kenaŋ yelee Kristotena akpiise nyetooro ŋan ŋe kyaa Esia tɛɛle man nɛ. Donↄↄse ŋan man akpiise ŋenaŋ kyaa nɛ yɛna, Efeso na Simaena na Pɛgamum na Tiatira na Saadise na Filadefia na Loadisia."
66001012	Botↄↄ te ma besenaa ma wose na maa kɛɛ walaŋ ŋon ↄ ne kolosi na maŋ nɛ. Me kabesena ma wose nɛ, te me naa nyeela nyetooro ŋaale. Kↄba yayam te ba moowↄ yɛɛ ŋa, te bɛɛ mo kanease bo gyakaa ŋe dↄↄ.
66001013	Me kɛɛ na kolo seŋɛɛ la nyeela nyetooro ŋan nsana nsana ŋgba deniwalaŋ nɛ. Ↄ doona kegba wurikyim tↄ ↄ nawↄↄ pou, te ↄ moo kↄba yayam abↄsↄↄ kpaŋ karase ↄ konↄↄ man.
66001014	Ↄ nyee wolosɛɛ pareparepare ŋgba akaralɛɛ nɛ, te ↄ siabia mↄ ne ŋalakee ŋgba boalaŋ laakem nɛ.
66001015	Ↄ nawↄↄ ne ŋalakee ŋgba ba moo nyeele bo do boalaŋ man kyalase ke nɛ, te ↄ woya mↄ ne seree ŋgba boo wuu laa ne lam nɛ.
66001016	Na ↄ dana kyolobiise nyetooro ↄ dunoluŋ nyiŋmaa man, te yoosila keŋ ke yɛɛ sia na wↄle te kɛɛ bee nideli nɛ tosɛɛ ↄ nↄↄman. Na ↄ siagbɛɛ mↄ ne ŋalakee ŋgba weese ne gyↄↄ la kpalala nɛ.
66001017	Ma kena e nɛ, ma soo ma wose lↄ ↄ nawↄↄtɛɛ ŋgba ma yeŋae nɛ. Keŋte ↄ moo ↄ dunoluŋ nyiŋmaa gyakaa me dↄↄ te ↄ yako maŋ nyiaa, "Na yee ya. Maŋ yɛna gyaŋgbate na ↄtomante ŋon.
66001018	Maŋ yɛna walaŋ ŋon me kyaa nɛ. Kɛɛ, ma yeŋawↄ kaalaŋ mↄna nɛnɛɛ me kyaa kekpaakekpaa. Te me dana doŋ yeŋ na woyadɛɛ pou dↄↄ.
66001019	Mena dↄↄ ŋmarase nombia ŋan n ne naa nɛ pou see. Ŋmarase ŋan pou ŋe kyaa debokeiman, na ŋan pou ŋe gyae kekↄŋ wↄle wↄle nɛ see.
66001020	Kyolobiise nyetooro ŋan n be naa me dunoluŋ nyiŋmaa man, na nyeela nyetooro ŋan bↄↄ mo kↄba yayam yɛɛ ŋa te bɛɛ mo kanease gyakaa ŋe dↄↄ nɛ, mena abↄↄ ŋenaŋ yɛɛ nombia aweeseŋ ŋa. Te kpene keŋ ŋa seŋɛɛ fa yaa mɛɛ gyae maa wola neŋ nɛ. Kyolobiise nyetooro ŋan seŋɛɛ fa kegyiise baŋ ba seŋɛɛ Kristotena akpiise nyetooro ŋan ŋe kyaa donↄↄse nyetooro ŋan siaman nɛ. Te kↄba yayam nyeela nyetooro ŋan bɛɛ mo kanease gyakaa ŋe dↄↄ nɛ mↄ seŋɛɛ fa Kristotena akpiise nyetooro ŋan."
66002001	Keŋte ↄ besewↄ yako maŋ Gyↄn bela nyiaa, "Ŋmarase nombia kɛŋa yelee Kristotena baŋ be kyaa Efeso donↄↄ man nɛ be kegyia ŋon. Yako e nyiaa. Nnɛ yaa maŋ walaŋ ŋon me dana kyolobiise nyetooro me dunoluŋ nyiŋmaa man, te me dↄŋɛɛ nyeela nyetooro ŋan bↄↄ mo kↄba yayam yɛɛ ŋa te bɛɛ mo kanease gyakaa ŋe dↄↄ nɛ nsana nsana ne yako.
66002002	'Ma gyeŋ ɛ nombia ayɛɛsa. Ɛ ne kyaŋ ɛ wose yɛɛ tom, te ɛ ne nyiŋ konↄↄ seŋ keŋkeŋ ɛ kayeyɛɛ man. Ma gyeŋ nyi ɛ bɛɛ mo ɛ wose do na balaŋ kumɛɛ ya. Ɛ ta gyoo balaŋ baŋ bɛɛ beo baake ba wose nyi be yɛɛ Kristo kpilalawↄ nɛ wose man kɛɛ, te ɛ naawↄ nyi be yɛɛ akɛrɛɛtenawↄ.
66002003	Lee mena keŋ ɛ be lɛɛ maŋ di dↄↄ ɛ nyiŋa konↄↄ seŋ keŋkeŋ naa diyem, keŋ ɛ wose te yↄkↄse ŋon na ɛ ka lee me wↄle ya.
66002004	Mↄna nombii dokoloŋ keŋ mↄↄ naa lee ɛ wose man keŋ be dei ya yɛna nyiaa, balaŋ kegyae keŋ doo ɛ man lee kewalaŋ keŋ ɛ be lɛɛ Kristo di nɛ, ta lee ɛ man.
66002005	Mena dↄↄ ɛ tↄↄse botↄↄ keŋ nafↄ ɛ seŋɛɛ pɛte ɛ ba lee ɛ wↄle nɛ. Ɛ kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ, na ɛ ke yɛɛ abↄↄ ŋan nafↄ ɛ ne yɛɛ kewalaŋ keŋ nɛ. Nyi akpaa ɛ te kyɛɛkee ɛ dinↄↄ ya nɛ, maa kↄŋ kaa gate daŋ keŋ dↄↄ ɛ kanea keŋ gyakaa nɛ lee ke daseŋae man.
66002006	Mↄna nombii dokoloŋ keŋ ɛ ne yɛɛ te ke dei me gyaŋ yɛna nyi, ɛ ne kↄla Nikolaitena nombia ayɛɛsa ŋgba mena keŋ maŋ mↄ ne kↄla ŋa nɛ.
66002007	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene keŋ Wurubuarɛ feliŋ ŋon ne kolosi fa Kristotena baŋ nɛ. Ↄ kpa nyiaa, walaŋ kamasɛ ŋon ↄ sem keŋkeŋ te ↄ yoo di nombiakumɛɛ pou dↄↄ nɛ, maa fa ↄtenate gbɛɛ na waa di nyeedoŋ daŋ keŋ ka seŋɛɛ Wurubuarɛ gyaŋ botↄↄ keŋ bɛɛ baake nyi Paradiso nɛ bia.' "
66002008	Keŋte ↄ besewↄ yako maŋ nyiaa, "Ŋmarase nombia kɛŋa yelee Kristotena baŋ be kyaa Simaena donↄↄ man nɛ be kegyia ŋon. Yako e nyiaa. 'Nnɛ yaa maŋ walaŋ ŋon maŋ yɛna gyaŋgbate na ↄtomante, te mↄↄ yem te mↄↄ bese foŋ lee yeŋ man nɛ ne yako.
66002009	Ma gyeŋ nombia ŋan be yala ŋon na kayeyɛɛ keŋ ɛ na yeyɛɛ. Ma gyeŋ mↄ nyi ɛ yɛɛ ayematenawↄ, mↄna Wurubuarɛ gyaŋ na ɛ te yɛɛ ayematenawↄ ya. Ma gyeŋ nombiakumɛɛ ŋan balaŋ ne kolosi lee ɛ wose man. Mena balaŋ benaŋ ne baake ba wose nyi be yɛɛ Gyudatenawↄ, mↄna ke yɛɛ dekara ke. N kɛɛ na be yɛɛ ↄbↄnsam balaŋwↄ.
66002010	Ɛ na yeli kayeyɛɛ keŋ gyae kaa kↄŋ ɛ dↄↄ nɛ ka do ŋon gyakoloŋ ya. Mɛɛ yako ŋon baa nyiaa, ↄbↄnsam waa yela baa kyaŋ ɛ man baale ketↄ deni na waa mo kɛɛse ŋon kɛɛ. Ɛ kena diyem menɛɛ weeya kufu. Nyi akpaa ke yɛɛ yeŋ ke koraŋ na, ɛ seŋ keŋkeŋ kelii ↄto. Akpaa ɛ yɛɛ mena na, maa mo nyeedoŋ kekpaa tↄ ŋon kom.
66002011	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene keŋ Wurubuarɛ feliŋ ŋon ne kolosi fa Kristotena baŋ nɛ. Ↄ kpa nyiaa, walaŋ kamasɛ ŋon ↄ sem keŋkeŋ te ↄ yoo di nombiakumɛɛ pou dↄↄ nɛ, ↄtenate be gyae waa tekaa yeŋ yeŋ bolate keŋ bela ya.' "
66002012	Keŋte ↄ besewↄ yako maŋ bela nyiaa, "Ŋmarase nombia kɛŋa yelee Kristotena baŋ be kyaa Pɛgamum donↄↄ man nɛ be kegyia ŋon. Yako e nyiaa. 'Nnɛ yaa maŋ walaŋ ŋon me dana yoosila sia na wↄle keŋ kɛɛ bee nideli nɛ ne yako.
66002013	Ma gyeŋ ɛ dekyae. Ma gyeŋ nyi ɛ kyae botↄↄ keŋ ↄbↄnsam ne di gyoori nɛ. Debaŋ keŋ Antipase ne kolosi ma wose man nombia anokoare man fa balaŋ botↄↄ te bↄↄ ko e koraŋ nɛ, ɛ seŋawↄ keŋkeŋ ɛ kelɛɛdi man keŋ ɛ ta lee me wↄle.
66002014	Mↄna nombia bia ŋan mↄↄ naa lee ɛ wose man keŋ ŋↄↄ dei ya yɛna nyiaa, balaŋ baale doo ɛ man keŋ be silana Baalam kawola keŋ. Baalam ŋonaŋ wolana Balaki nyi waa beo Iseraetena na baa yɛɛ nombiakumɛɛ. Keŋte ↄ beo wↄ yela be dii weenɛɛ ŋan bↄↄ mo deesi fa bɛɛneŋ nɛ, te ↄ besewↄ yela be yɛɛ kafoŋ nombia kpu.
66002015	Mena ke mↄ te balaŋ baale doo ɛ man keŋ be silana Nikolaitena kawola keŋ.
66002016	Mena dↄↄ ɛ kyɛɛkee lee ɛ gbɛɛneŋ kumɛɛ man na ɛ ke kↄŋ Wurubuarɛ gyaŋ. Na mena ya nɛ be gyae ke di weeya ya maa kↄŋ ɛ gyaŋ, na maa mo yoosila keŋ doo me nↄↄman nɛ kaa yoo na mena balaŋ benaŋ.
66002017	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene Wurubuarɛ feliŋ ŋon ne kolosi fa Kristotena baŋ nɛ. Ↄ kpa nyiaa, walaŋ kamasɛ ŋon ↄ sem keŋkeŋ te ↄ yoo di nombiakumɛɛ pou dↄↄ nɛ, maa fa ↄtenate weenɛɛ ŋan weesɛɛ te bɛɛ baake ŋa nyi Maana nɛ ŋaale waa di. Maa bese fa ↄtenate boe wolom keŋ bↄↄ ŋmarase yele wↄle daale gyakaa ke dↄↄ nɛ kpu. Ŋolo be gyae waa gyeŋ yele keŋ gyakaa boe kenaŋ dↄↄ kpu na walaŋ ŋon waa nyiŋ ke nɛ ya.' "
66002018	Keŋte ↄ besewↄ yako maŋ bela nyiaa, "Ŋmarase nombia kɛŋa yelee Kristotena baŋ be kyaa Tiatira donↄↄ man nɛ be kegyia ŋon. Yako e nyiaa, 'Nnɛ yaa maŋ Wurubuarɛ bu ŋon me sia ne ŋalakee ŋgba boalaŋ laakem nɛ, te me nawↄↄ mↄ ne ŋalakee ŋgba nyeele keŋ bↄↄ mo do boalaŋ man kyalase ke nɛ ne yako.
66002019	Ma gyeŋ ɛ nombia ayɛɛsa. Ma gyeŋ ɛ balaŋ kegyae na ɛ kelɛɛdi na yↄ ↄsom na ɛ kɛɛ kyaŋ ɛ wose seŋ keŋkeŋ kayeyɛɛ man. Ma gyeŋ nyi nɛnɛɛ dↄↄ, ɛ ne yɛɛ nombia kpaakpaa kela debaŋ keŋ ɛ be taŋgbɛɛ lɛɛ maŋ di nɛ.
66002020	Mↄna nombii dokoloŋ keŋ mↄↄ naa lee ɛ wose man keŋ be dei ya yɛna nyiaa, ɛ ne fa alo ŋon bɛɛ baake e nyi Gyesebɛli ŋon ↄ ne baake ↄ wose nyi ↄ yɛɛ Wurubuarɛ dekpeŋkpeŋgyↄↄre e nɛ gbɛɛ te ↄ ne yɛɛ ↄ kegyaebii. Nawolo nyi ↄ dana ↄ kawolakum keŋ ↄ na beo me tewulɛɛ, te ↄ ne yeli bɛɛ yɛɛ kafoŋ nombia te ↄ ne yeli bee di weenɛɛ ŋan bɛɛ mo deesi fa bɛɛneŋ nɛ.
66002021	Ma te kɛɛ ↄ siaman kyare nyi nafↄ waa kyɛɛkee lee ↄ gbɛɛneŋ kumɛɛ ŋenaŋ man na waa kↄŋ Wurubuarɛ gyaŋ, mↄna ↄ bɛɛ gyae waa tina ↄ nombiakumɛɛ ŋenaŋ keyɛɛ yela ya.
66002022	Lee mena dↄↄ maa gyↄ e do kawee, na waa doo dofoŋoŋ dↄↄ yeyɛɛ. Te akpaa balaŋ baŋ pou baŋ na e ne yɛɛ mena kafoŋ nombia ŋenaŋ te wↄŋ ba wose lee ↄ nombiakumɛɛ ŋenaŋ keyɛɛ man ya nɛ, maa yela baŋ mↄ kena diyem nideli ŋgba ŋon nɛ.
66002023	Maa koe ↄ balaŋ baŋ pou be silana e nɛ. Me yɛɛ mena nɛ, Kristotena baŋ pou baa gyeŋ nyi maŋ yɛna walaŋ ŋon ↄ gyeŋ balaŋ konↄↄse na ba agyueŋse man nombia pou. Nombia ŋan walaŋ kamasɛ ne yɛɛ nɛ te maa kɛɛ na maa tↄ e kom.
66002024	Nɛnɛɛ ɛmɛɛ balaŋ akaŋ baŋ ɛ kyaa Tiatira donↄↄ man te ɛ be bɛɛ ɛ te sila Gyesebɛli kawolakum keŋ ya, te ɛ be bɛɛ ɛ te kasee kpene keŋ baŋ be silana alo ŋonaŋ nɛ ne baake nyi ↄbↄnsam nombia aweeseŋ ŋan ya nɛ, mↄↄ gyae maa mo kasolↄ daale lↄ ɛ dↄↄ bela ya.
66002025	Mↄna ɛ kyaŋ nombia ŋan ɛ dana nɛ man keŋkeŋ kelii debaŋ keŋ maa bese kↄŋ.
66002026	Walaŋ kamasɛ ŋon ↄ sem keŋkeŋ te ↄ yoo di ↄbↄnsam dↄↄ te ↄ yɛɛ ma kegyaebii kelii ↄto nɛ, maa fa e doŋ na waa di tɛɛlese pou dↄↄ, ŋgba mena keŋ me kya be fa maŋ doŋ nɛ. Maa fa e doŋ na waa di tɛɛle kei balaŋ pou dↄↄ, keŋ ↄ be gyae waa wii be waraŋase ya. Waa yɛlɛɛ wↄ bogobogobogo ŋgba mena keŋ bɛɛ yɛlɛɛ saabuse nɛ.
66002028	Na maa bese fa ↄtenate nebo kyolobii ŋon kpu.
66002029	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene keŋ Wurubuarɛ feliŋ ŋon ne kolosi fa Kristotena baŋ nɛ.' "
66003001	Keŋte ↄ besewↄ yako maŋ bela nyiaa, "Ŋmarase nombia kɛŋa yelee Kristotena baŋ be kyaa Saadise donↄↄ man nɛ be kegyia ŋon. Yako e nyiaa. Nnɛ yaa maŋ walaŋ ŋon me dana Wurubuarɛ feliŋse nyetooro, na kyolobiise nyetooro ŋan me nyiŋmaa man nɛ ne yako. 'Ma gyeŋ ɛ nombia ayɛɛsa. Ɛ te lɛɛ yele nyi ɛ dana nyeedoŋ, mↄ n kɛɛ na ɛ ta yekee te ɛ dↄŋ.
66003002	Mena dↄↄ ɛ koro na ɛ ka do ɛ kelɛɛdi kyomii keŋ be kaa te kɛɛ gyae ke ka yeŋ nɛ doŋ. Nawolo nyi ma te naa nyi ɛ nombia ayɛɛsa bɛɛ tekaa gyoo me Wurubuarɛ sia ya.
66003003	Mena dↄↄ ɛ tↄↄse nombia ŋan bↄↄ wola ŋon na ŋan ɛ be nyii te ɛ be lɛɛ di nɛ, na ɛ ke kyaŋ ŋa nideli. Na ɛ ke kyɛɛkee ɛ dinↄↄ lee ɛ gbɛɛneŋ kumɛɛ man kↄŋ Wurubuarɛ gyaŋ. Nyi akpaa ɛ te kyɛɛkee ɛ dinↄↄ ya nɛ, maa kↄŋ kaa futaa ŋon ŋgba mena keŋ ŋmɛɛlate ne kaa futaa walaŋ nɛ. Nawolo nyi ɛ be gyae ɛ ka gyeŋ debaŋ keŋ maa mo kↄŋ ya.
66003004	Mↄna ɛ dana balaŋ kyomii baale Saadise donↄↄ man botↄↄ, keŋ baŋ te yɛɛ nombiakumɛɛ mo ayimɛɛ kpatee ba wose ya. Mena balaŋ benaŋ baa do kegbase wolomɛɛ pareparepare sila maŋ, nawolo nyi be kaboena nyi baa sila maŋ.
66003005	Walaŋ ŋon ↄ sem keŋkeŋ te ↄ yoo di nombiakumɛɛ pou dↄↄ nɛ, maa do ↄtenate kegba wolom ŋgba mena balaŋ benaŋ nɛ. Mↄↄ gyae maa lese ↄtenate yele lee nyeedoŋ tↄne keŋ man ya. Maa di ↄtenate wose man adansɛɛ fa me kya na ↄ kpilala baŋ pou nyi ↄ yɛɛ me walaŋ e.
66003006	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene keŋ Wurubuarɛ feliŋ ŋon ne kolosi fa Kristotena baŋ nɛ.' "
66003007	Keŋte ↄ besewↄ yako maŋ bela nyiaa, "Ŋmarase nombia kɛŋa yelee Kristotena baŋ be kyaa Filadefia donↄↄ man nɛ be kegyia ŋon. Yako e nyiaa. Nnɛ yaa maŋ walaŋ ŋon ayimɛɛ be doo ma wose man ya, te mee di anokoare nɛ ne yako. Maŋ danaana gyoo Defidi gyoorobiiri safowaa keŋ. Akpaa me kyaŋ ke tↄ na, ŋolo be tale toro ke ya. Te akpaa ma toro ke na, ŋolo mↄ be kyaa waa tale kyaŋ ke tↄ ya.
66003008	'Kɛɛ, ma gyeŋ ɛ nombia ayɛɛsa pou. Ma gyeŋ nyi ɛ be dana doŋ nideli ya, mↄna ɛ dana me nombia ŋan man keŋkeŋ keŋ ɛ ta lee me wↄle ya. Mena dↄↄ me ta toro denanↄↄ see ŋon keŋ ŋolo be kyaa waa tale tↄ ke ya.
66003009	Mɛɛ gyae ɛ ka gyeŋ nyi mena ↄbↄnsam tewulɛɛ baŋ bɛɛ beo baake ba wose nyi be yɛɛ Gyudatenawↄ, mↄna ba te yɛɛ Gyudatenawↄ ya nɛ, maa yela mena balaŋ benaŋ pou kaa buŋii ɛ nawↄↄtɛɛ, na be popou kena nyi mɛɛ gyae ɛ nombia nideli.
66003010	Lee mena keŋ ɛ be di me nombia dↄↄ te ɛ be nyiŋ konↄↄ seŋ keŋkeŋ ɛ kayeyɛɛ man dↄↄ, maa lese ŋon lee kayeyɛɛ dinaa keŋ gyae ke kↄŋ kaa kɛɛse tɛɛle kei dↄↄ balaŋ pou kɛɛ nɛ man.
66003011	Kɛɛ, be gyae kedi weeya ya, maa kↄŋ. Mena dↄↄ ɛ kyaŋ anokoare kawola keŋ ɛ gyeŋ nɛ man keŋkeŋ, na ŋolo be nyiŋ lɛo gyooro kotↄtↄↄ keŋ mↄↄ yako nyi maa fa ŋon nɛ lee ɛ nyiŋmaa man ya.
66003012	Walaŋ kamasɛ ŋon ↄ sem keŋkeŋ te ↄ yoo di ↄbↄnsam na nombiakumɛɛ pou dↄↄ nɛ, maa mo e yɛɛ ŋgba dekparadaŋ nɛ me kya Wurubuarɛ ↄsom deni dinaa keŋ man. Mena walaŋ ŋonaŋ be gyae waa tuu lee botↄↄ korakora ya. Maa ŋmarase me kya Wurubuarɛ yele, na me kya Wurubuarɛ donↄↄ Gyerusalɛm wↄle keŋ yele gyakaa ↄ dↄↄ. Mena Gyerusalɛm wↄle kei gyae ke tisi bo lee me kya Wurubuarɛ gyaŋ adido kↄŋ. Na maa bese ŋmarase maŋ gbagba mↄ yele wↄle gyakaa ↄtenate dↄↄ.
66003013	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene keŋ Wurubuarɛ feliŋ ŋon ne kolosi fa Kristotena baŋ nɛ.' "
66003014	Keŋte ↄ besewↄ yako maŋ bela nyiaa, "Ŋmarase nombia kɛŋa yelee Kristotena baŋ be kyaa Laodisia donↄↄ man nɛ be kegyia ŋon. Yako e nyiaa. Nnɛ yaa maŋ Yesu ŋon Wurubuarɛ nombia ŋan pou be tɛɛ me dↄↄ kↄŋ mena, te mɛɛ mo me konↄↄ pou kolosi Wurubuarɛ nombia ŋan anokoare man, te maŋ yɛna abↄↄ ŋan pou Wurubuarɛ be yɛɛ nɛ nyee nɛ ne yako.
66003015	Ma gyeŋ ɛ nombia ayɛɛsa pou nyi ɛ be laŋɛɛ ya, te ɛ be fɛɛ mↄ ya. Ma kegyaebii yɛna nyi nafↄ yaa laŋe yaa ɛ fɛɛ.
66003016	Mↄna keŋ ɛ be laŋɛɛ ya, te ɛ be fɛɛ mↄ ya, te ɛ yɛɛ bo mↄlaa nɛ dↄↄ, mɛɛ gyae maa buusu ŋon lee me nↄↄman leki.
66003017	Ɛmɛɛ kpa ɛ te nyiŋ ɛ wose keŋ abↄↄ pou te dee fa ŋon, mena dↄↄ kolo bee hia ŋon bela ya. Mↄ n kɛɛ na ɛ dↄŋ kyekpakyekpakyekpa, te ɛ yɛɛ ayematenawↄ. Ɛ sia te yɛlɛɛ te ɛ dↄŋ diteŋteli, te ɛ nombia mↄ dana waraŋase.
66003018	Mena dↄↄ mɛɛ yako ŋon baa nyiaa, ɛ kↄŋ kaa lɛɛ kↄba yayam kpaakpaate keŋ bↄↄ mo ke do boalaŋ man kyalase ke nɛ me gyaŋ. Keŋ ne gyae la ke yela ɛ ke nyiŋ ɛ wose nideli. Ɛ kↄŋ kaa lɛɛ kegbase wolomɛɛ me gyaŋ na ɛ ka mo wuu ɛ wose diteŋteli na ɛ desɛŋ keŋ. Ɛ kↄŋ kaa lɛɛ sia tee me gyaŋ do ɛ sia, na ɛ ke nyiŋ naa nideli.
66003019	Mɛɛ gyae ɛ ka gyeŋ nyi balaŋ baŋ pou mɛɛ gyae be nombia nɛ baŋ te mɛɛ kale na, na ma te wↄŋ ba deŋele. Mena dↄↄ ɛ yase ɛ sia kyɛɛkee lee ɛ gbɛɛneŋ kumɛɛ man, na ɛ ke kↄŋ Wurubuarɛ gyaŋ.
66003020	Ɛ tei maŋ. Ma seŋɛɛ denanↄↄ man mɛɛ gyↄ disim keŋ. Nyi akpaa ŋolo de nyii ma woya te ↄ toro maŋ disim keŋ nɛ, maa gyoo ↄtenate gyaŋ na daa na e ka do nyiŋmaa di.
66003021	Walaŋ kamasɛ ŋon ↄ sem keŋkeŋ te ↄ yoo di ↄbↄnsam na nombiakumɛɛ pou dↄↄ nɛ, maa fa ↄtenate gbɛɛ na waa kyaa me gyaŋ me gyooro gbeli keŋ dↄↄ. Ŋgba mena keŋ maŋ mↄ ba sem keŋkeŋ yoo di ↄbↄnsam na nombiakumɛɛ pou dↄↄ, te mↄↄ gyu ke kyaa me kya gyaŋ ↄ gyooro gbeli keŋ dↄↄ nɛ.
66003022	Walaŋ kamasɛ ŋon ↄ dana deŋele anenyiiŋ dei nɛ, waa see deŋele na waa nyii kpene keŋ Wurubuarɛ feliŋ ŋon ne kolosi fa Kristotena baŋ nɛ."
66004001	Kɛŋa pou wↄle nɛ, ma besewↄ kɛɛ na te me naa disim daale adido Wurubuarɛ man na ka toroɛ. Keŋte ma besewↄ nyii woya ŋan be kolosi na maŋ kaalaŋ ŋgba kaberɛ te ba wolawↄ nɛ ne yako maŋ nyiaa, "Gyeŋ kↄŋ adido kɛbo, na maa lese abↄↄ ŋan pou kaboena nyi ŋe dɛɛ kↄŋ kɛŋa wↄle nɛ wola neŋ."
66004002	Karatetee dokoloŋ te Wurubuarɛ feliŋ ŋon kaa gyoowↄ me man, te ↄ yela me naa gyooro gbeli daale adido, na ŋolo kyaa ke dↄↄ.
66004003	Na walaŋ ŋon ↄ kyaa gyooro gbeli keŋ dↄↄ nɛ ne ŋalakee ŋgba boya kpaakpaa nyiŋan ŋan bɛɛ baake ŋa nyi Gyasipa na Kanelia nɛ. Te okyimaale ŋolo mↄ te kilisi gyooro gbeli kenaŋ gyaŋee, na ↄ ne ŋalakee ŋgba boe kpaakpaa keŋ bɛɛ baake ke nyi Emeradi nɛ. Boya kɛŋa pou yɛɛ boya kpaakpaa ŋan bↄↄ ne sɛɛ ŋe dↄↄ ya.
66004004	Na gyooro gbelɛɛ sao anaara (24) ŋaale mↄ te kilisi gyooro gbeli dinaa keŋ gyaŋee, te kegyiise sao banaara (24) mↄ kyakɛɛ gbelɛɛ ŋenaŋ dↄↄ. Kegyiise benaŋ doona abↄↄ wolomɛɛ pareparepare, te be wuuna gyooro kotↄtↄↄse ŋan bↄↄ mo kↄba yayam yɛɛ ŋa nɛ.
66004005	Na ↄga keŋmaale na ↄga kefae na lee gyooro gbeli dinaa keŋ dedoi man. Te kanease nyetooro mↄ baŋɛɛ gyooro gbeli kenaŋ siaman ŋɛɛ kpaa. Kanease ŋenaŋ yɛna Wurubuarɛ feliŋse nyetooro ŋan.
66004006	Keŋte me naa kolo gyooro gbeli keŋ siaman ŋgba ɛpo loŋ nɛ. Na ke yɛɛ geleŋgeleŋ te kɛɛ ŋalakee ŋgba diiku nɛ. Na wonise banaara baale baŋ be dana nyeedoŋ nɛ dↄŋɛɛ nsana nsana kilisi gyooro gbeli keŋ. Be dana sia be siaman na be wↄle pou.
66004007	Woni gyaŋgbate ŋon yɛɛ ŋgba dinaate nɛ, te balate ŋon mↄ yɛɛ ŋgba nunkyue baale nɛ. Batoorote ŋon siagbɛɛ yɛɛ ŋgba deniwalaŋ nɛ, te banaarate ŋon mↄ yɛɛ ŋgba otoloku ŋon ↄ ne furufu feliŋ man nɛ.
66004008	Mena wonise banaara benaŋ pou dana beŋkelɛɛ looro looro. Be dana sia ba yenaŋ kamasɛ na be beŋkelɛɛ ŋan ateta gba. Bↄↄ ne tina nↄↄneŋ kekpee yela ya. Nelim na ka weese pou na bee kpee nↄↄneŋ lese Wurubuarɛ yele nyiaa, "De Gbeŋgyoo Wurubuarɛ Dekpatakpere, Ayimɛɛ kamasɛ be doo n man ya! Ayimɛɛ kamasɛ be doo n man ya! Ayimɛɛ kamasɛ be doo n man ya! Nyaŋ yɛna doŋ pou nyee. Nyaŋ yɛna walaŋ ŋon n be kyaa kaalaŋ. Nyaŋ yɛna walaŋ ŋon n kyaa debaŋ kei. Te nyaŋ yɛna walaŋ ŋon nyaŋ ke kyaa kekpaakekpaa."
66004009	Wonise banaara baŋ ne kpee nↄↄneŋ kɛlɛɛ walaŋ ŋon ↄ kyaa gyooro gbeli keŋ dↄↄ kekpaakekpaa nɛ lese ↄ yele. Debaŋ kamasɛ keŋ be yɛɛ mena na,
66004010	na kegyiise sao banaara baŋ te tisi buŋii walaŋ ŋon ↄ kyaa gyooro gbeli keŋ dↄↄ kekpaakekpaa nɛ siaman na be ta som e. Bee gyuusu be gyooro kotↄtↄↄse ŋan see gyooro gbeli keŋ siaman, na ba te yako nyiaa,
66004011	"De Gbeŋgyoo, nyaŋ yɛna de Wurubuarɛ. N kaboena nyi baa lese n yele na baa mo obuo fa neŋ. N dana doŋ, nawolo nyi nyaŋ yɛɛna kpene kamasɛ. N yɛɛ kpene kamasɛ bo n kegyaebii man, te n kegyaebii man te ŋe popou mↄ kyaa nɛ."
66005001	Kɛŋa wↄle nɛ, me naa tↄne debↄↄsa daale doo walaŋ ŋon ↄ kyaa gyooro gbeli keŋ dↄↄ nɛ dunoluŋ nyiŋmaa man. Ba te ŋmarase do tↄne keŋ siaman na ke wↄle pou, te ba moo kolo anemaataŋ ŋgba keeni nɛ tↄ ke nↄↄ betabonyetooro.
66005002	Keŋte me naa Wurubuarɛ kpilale doŋte ŋolo fae yeesa keŋkeŋ bↄↄse nyiaa, "Amↄte kaboela nyi waa wolee keenise ŋan, na waa toro tↄne keŋ?"
66005003	Mↄna, na ŋolo be kyaa adido yaa tɛɛle kei dↄↄ, yaa tɛɛle kei ateta keŋ waa tale toro tↄne keŋ na waa kala ke ya.
66005004	Mena dↄↄ me wiiwↄ nideli, nawolo nyi be te nyiŋ walaŋ ŋon ↄ kaboena nyi waa toro tↄne keŋ yaa waa kala ke ya.
66005005	Botↄↄ te kegyiise baŋ man ŋolo yako maŋ nyiaa, "Na wii ya. Kɛɛ, walaŋ ŋon bɛɛ baake nyi Dinaate ŋon ↄ ba lee Gyuda dekpaŋalaŋ man na gyoo Defidi duuluŋ man te ↄ yɛɛ walaŋ dinaa e nɛ te yoo di ↄbↄnsam dↄↄ. Mena dↄↄ ŋon ne gyae la waa tale wolee keenise nyetooro ŋan, na waa toro tↄne keŋ."
66005006	Keŋte me naa Nambu ŋon ↄ yɛɛ ŋgba ba koo e bo nɛ seŋɛɛ gyooro gbeli keŋ na wonise banaara baŋ, na kegyiise sao banaara baŋ nsana nsana. Ↄ dana woo nyetooro na sia nyetooro. Sia nyetooro ŋan yɛna Wurubuarɛ feliŋse nyetooro ŋan ↄ be kpili kↄŋ tɛɛle kei dↄↄ yenaŋ kamasɛ nɛ.
66005007	Botↄↄ te Nambu ŋon kↄŋawↄ kaa lɛɛ tↄne keŋ lee walaŋ ŋon ↄ kyaa gyooro gbeli keŋ dↄↄ nɛ nyiŋmaa man.
66005008	Ↄ ke lɛɛ tↄne keŋ nɛ, wonise banaara (4) baŋ na kegyiise saobanaara (24) baŋ kaa buŋawↄ som Nambu ŋonaŋ. Na be man walaŋ kamasɛ dana adolɛɛ na kↄba yayam nyefale, na oliifi te wulu ŋe man. Oliifi keŋ seŋɛɛ baa fa Kristotena kefane keŋ bɛɛ fane fa Wurubuarɛ nɛ.
66005009	Keŋte be kpee nↄↄneŋ wↄle fa Nambu ŋon nyiaa, "Nyaŋ kaboela nyi nya lɛɛ tↄne keŋ na n ke wolee keenise ŋan. Nawolo nyi ba koo neŋ, te n moo n fatabo lɛɛ balaŋ fa Wurubuarɛ. N lɛɛ balaŋ lee akpaŋalaŋ kamasɛ man, na deise kamasɛ na tɛɛle kei dↄↄ duuluŋ kpookpoo man, na tɛɛlese kamasɛ man fa Wurubuarɛ.
66005010	N ta mo mena balaŋ benaŋ kpu n gyoori keŋ man, te n yela ba bese gyoorobia na saese na baa som Wurubuarɛ, na be kaa di gyoori tɛɛle kei balaŋ pou dↄↄ."
66005011	Me ka bese gɛɛse kɛɛ nɛ, te me nyii Wurubuarɛ kpilala burum baale woya. Ba boe keŋ nyi ŋolo na ŋolo be tale kala wↄ ya. Na be te kilisi gyooro gbeli keŋ na wonise banaara baŋ na kegyiise sao banaara baŋ pou.
66005012	Na bee kpee nↄↄneŋ keŋkeŋ nyiaa, "Nambu ŋon bↄↄ ko e nɛ, ŋon kaboela nyi dɛɛ lese ↄ yele na dɛɛ mo obuo fa nideli. Ŋon te doŋ na nyansa na wosekenyiŋ pou kaboena."
66005013	Botↄↄ te me nyii kpene kamasɛ keŋ Wurubuarɛ be yɛɛ te ŋe kyaa adido, na ŋan ŋe kyaa tɛɛle dↄↄ na ŋan ŋe doo tɛɛle ateta, na ŋan ŋe doo ɛpo man nɛ pou kpee nↄↄneŋ yako nyiaa, "Walaŋ ŋon ↄ kyaa gyooro gbeli keŋ dↄↄ, na Nambu ŋon te kaboena nyi dɛɛ lese ba yele na dɛɛ mo obuo na gyoorobiiri fa wↄ kekpaakekpaa."
66005014	Keŋte wonise banaara baŋ sɛɛwↄ yako nyi, "Amɛn." Te kegyiise sao banaara baŋ tisiwↄ buŋii ba doona dↄↄ, te ba moo be sia buŋ tɛɛle man te ba somwↄ.
66006001	Me ka seŋ mɛɛ kɛɛ nɛ, te Nambu ŋon wolee keenise nyetooro ŋan bↄↄ mo mataa tↄne keŋ tↄ ke nↄↄ nɛ man gyaŋgbate keŋ. Botↄↄ te me nyii wonise banaara baŋ man ŋolo fae yeesa keŋkeŋ ŋgba ↄga fae la nɛ baake nyiaa, "Kↄŋ!"
66006002	Karatetee dokoloŋ me kɛɛ na, dɛɛkyↄŋ wolom pareparepare ŋolo seŋɛɛ laa. Na walaŋ ŋon ↄ kyaa ↄ dↄↄ nɛ dana baŋdaŋ, te ba moo gyooro kotↄtↄↄ fa e. Keŋte ↄ kyaawↄ dɛɛkyↄŋ ŋon dↄↄ lee laŋ ŋgba walaŋ ŋon ↄ ne yoo di debaŋ kamasɛ nɛ, te ↄ laŋawↄ ↄ kaa yoo di.
66006003	Nambu ŋon ke wolee keeni alate keŋ nɛ, te me nyii wonise banaara baŋ man balate ŋon woya baakewↄ nyiaa, "Kↄŋ!"
66006004	Karatetee dokoloŋ te me naa dɛɛkyↄŋ balate ŋolo mↄ leewↄ kↄŋ. Kei ŋon yɛɛ dɛɛkyↄŋ yayam e. Te be faa walaŋ ŋon ↄ kyaa ↄ dↄↄ nɛ doŋ nyi waa lese wosefɛɛreŋ lee tɛɛle kei dↄↄ, na balaŋ ke nyiŋ yoo koe dↄŋa. Keŋte ba moo yoosila dinaa daale do e ↄ nyiŋmaa man.
66006005	Nambu ŋon ke wolee keeni atoorote keŋ nɛ, me nyii wonise banaara baŋ man batoorote ŋon woya baakewↄ nyiaa, "Kↄŋ!" Me kɛɛ na dɛɛkyↄŋ bibiini kirikirikiri ŋolo seŋɛɛ laa me siaman. Na walaŋ ŋon ↄ kyaa ↄ dↄↄ nɛ dana kↄta keŋ bɛɛ mo keri abↄↄ nɛ ↄ nyiŋmaa man.
66006006	Botↄↄ te me nyii kolo ŋgba walaŋ kekolosi nɛ wonise banaara baŋ man nyiaa, "Baa yↄↄ kefaa biliŋ kuruwaatↄↄ lɛɛ walaŋ wee dokoloŋ tom keyɛɛ kↄba. Mena mↄ te baa yↄↄ wambela biliŋ kuruwaa tↄↄse atooro lɛɛ walaŋ wee dokoloŋ tom keyɛɛ kↄba. Mↄna nuŋ na soloŋ dↄↄ, ŋolo na tina ŋa ya!"
66006007	Nambu ŋon ke wolee keeni anaarate keŋ nɛ, te me nyii wonise banaara baŋ man banaarate ŋon woya baakewↄ nyiaa, "Kↄŋ!"
66006008	Me gɛɛse kɛɛ na, dɛɛkyↄŋ kpalaa kↄŋkↄsↄŋ ŋolo seŋɛɛ laa botↄↄ. Walaŋ ŋon ↄ kyaa ↄ dↄↄ nɛ te bɛɛ baake nyi Yeŋ. Na woyadɛɛ mↄ silana e wↄle wↄle. Ba te fa wↄ doŋ nyi baa mo yoosila na tanam, na kaweese na wonembia kumɛɛ baŋ be kyaa tɛɛle kei dↄↄ nɛ, koe balaŋ baŋ be kyaa tɛɛle kei dↄↄ nɛ be man kekpase anaara man dekpeŋ dokoloŋ.
66006009	Nambu ŋon ke wolee keeni anoŋte keŋ nɛ, te me naa balaŋ baale woya na be doo Wurubuarɛ kedeesa boe keŋ ateta. Mena woya kɛwↄ yɛna balaŋ baŋ lee Wurubuarɛ nombia ŋan keyako dↄↄ te bↄↄ koe wↄ nɛ. Mena balaŋ benaŋ seŋawↄ keŋkeŋ di Wurubuarɛ nombia ŋan wose man adansɛɛ, keŋ be ta lee be wↄle ya.
66006010	Botↄↄ te woya baŋ fae yeesa keŋkeŋ bↄↄse nyiaa, "De Gbeŋgyoo Wurubuarɛ, nyaŋ yɛna doŋte. Nyaŋ nyaageŋ yɛna walaŋ ŋon n ne di anokoare, te ayimɛɛ kamasɛ mↄ be doo n man ya. Woromↄ te nyaŋ ke di tɛɛle kei dↄↄ balaŋ nombia, na n ke wↄŋ ba deŋele lee mena keŋ bↄↄ koe daa nɛ dↄↄ?"
66006011	Keŋte Wurubuarɛ faa woya baŋ man walaŋ kamasɛ kegba wolom wurikyim. Te ↄ yako wↄ nyiaa, "Ɛ nyiŋ konↄↄ kyaa kyomii. Nawolo nyi kaboena nyi ɛ tebia Kristotena akaŋ baŋ kaboena nyi baa koe wↄ lee Wurubuarɛ nombia ŋan keyako dↄↄ, ŋgba mena keŋ bↄↄ koe ŋon nɛ be yaanↄↄle keŋ kelii pɛ."
66006012	Nambu ŋon ke wolee keeni loorote keŋ nɛ, karatetee dokoloŋ te tɛɛle wosiwↄ keŋkeŋ, te weese kyɛɛkeewↄ biri tuum ŋgba kanyaŋ bibiini nɛ. Te gyaalaŋ mↄ kyɛɛkeewↄ yase gooŋ ŋgba fatabo nɛ.
66006013	Botↄↄ te kyolobiise kuliiwↄ lee adido yala tɛɛle man, ŋgba mena keŋ feliŋ dinaa de gyↄↄ te daasebia adendelɛɛ ne tirii yala nɛ.
66006014	Keŋte adido mↄ bↄↄwↄ ŋgba mena keŋ bɛɛ bↄↄ dofoŋoŋ nɛ te ke ŋaalaawↄ. Te bulase na tɛɛlesebia ŋan loŋ be kilisi ŋa gyaŋee nɛ, pou ŋaalaawↄ lee botↄↄ keŋ ŋa seŋɛɛ nɛ.
66006015	Te tɛɛle kei dↄↄ gyooneŋ na yoonↄↄtena kegyiise, na balaŋ baŋ be dana kↄba na tɛɛle kei dↄↄ kegyiise na gbeŋi kamasɛ, na gyoorobia pou yekiiwↄ ka yo boya bↄↄneŋ man na kpanaŋse ŋan ŋe gyakaa bulase dↄↄ nɛ ateta.
66006016	Keŋte be fae yeesa baake bulase na kpanaŋse ŋan nyiaa, "Ɛ biliŋi kaa wuu de dↄↄ. Na walaŋ ŋon ↄ kyaa gyooro gbeli keŋ dↄↄ nɛ be nyiŋ naa daa ya, na Nambu ŋon mↄ be nyiŋ mo baŋ wↄŋ da deŋele ya.
66006017	Nawolo nyi wee dinaa keŋ baa mo baŋ di balaŋ nombia nɛ te lii. Te amↄte ne gyae la waa tale seŋ be siaman?"
66007001	Kɛŋa pou wↄle nɛ, me naa Wurubuarɛ kpilala banaara baale na ba seŋɛɛ tɛɛle kei yenaase anaara ŋan man. Te be tↄↄ feliŋse ŋan ŋɛɛ gyↄↄ lee tɛɛle kei yenaase anaara ŋan pou, na ŋↄↄ nyiŋ gyↄ tɛɛle dↄↄ yaa ɛpo dↄↄ yaa daŋ kamasɛ dↄↄ ya.
66007002	Keŋte ma besewↄ naa Wurubuarɛ kpilale ŋolo, na ↄ ta lee weese dɛɛlee yenaŋ. Ↄ dana kpene keŋ Wurubuarɛ ŋon ↄ kyaa kekpaakekpaa nɛ na mo do ↄ balaŋ nso nɛ ↄ nyiŋmaa man. Botↄↄ te ↄ lↄↄ nↄↄ yako Wurubuarɛ kpilala banaara baŋ Wurubuarɛ be fa wↄ doŋ nyi baa mo kayeyɛɛ kↄŋ tɛɛle na ɛpo dↄↄ nɛ nyiaa,
66007003	"Ɛ na wↄlɛɛ tɛɛle yaa ɛpo yaa daase ŋan ya, kelii debaŋ keŋ dɛɛ mo kpene keŋ de Wurubuarɛ na mo do ↄ balaŋ nso nɛ, fee baŋ pou bɛɛ som e nɛ tirinↄↄse dↄↄ pɛ."
66007004	Botↄↄ te ba wola maŋ balaŋ baŋ Wurubuarɛ ba do wↄ nso nɛ be yaanↄↄle. Be yaanↄↄle yɛɛ balaŋ kakpoŋse kufu ala akpeŋ kufu ala (144,000). Mena balaŋ kɛwↄ pou lee Iseraetena akpaŋalaŋ kufu ala ŋan pou man.
66007005	Balaŋ kakpoŋse kufu bala (12,000) lee la Gyuda duuluŋ man. Balaŋ kakpoŋse kufu bala (12,000) lee la Rubɛn duuluŋ man. Balaŋ kakpoŋse kufu bala (12,000) lee la Gade duuluŋ man.
66007006	Balaŋ kakpoŋse kufu bala (12,000) lee la Asa duuluŋ man. Balaŋ kakpoŋse kufu bala (12,000) lee la Nafitali duuluŋ. Balaŋ kakpoŋse kufu bala (12,000) lee la Manase duuluŋ man.
66007007	Balaŋ kakpoŋse kufu bala (12,000) lee la Simeↄn duuluŋ man. Balaŋ kakpoŋse kufu bala (12,000) lee la Lewi duuluŋ man. Balaŋ kakpoŋse kufu bala (12,000) lee la Isaka duuluŋ man.
66007008	Balaŋ kakpoŋse kufu bala (12,000) lee la Sebulↄn duuluŋ man. Balaŋ kakpoŋse kufu bala (12,000) lee la Gyosɛfo duuluŋ man. Te balaŋ kakpoŋse kufu bala (12,000) mↄ lee la Bɛngyamɛn duuluŋ man.
66007009	Kenaŋ wↄle me kɛɛ na, balaŋ burum baale seŋɛɛ laa keŋ ŋolo na ŋolo be tale kala wↄ ya. Mena balaŋ benaŋ lee tɛɛlese na debiise na deise na akpaŋalaŋse na balaŋ kpookpoo kamasɛ man. Mena balaŋ benaŋ pou seŋɛɛ gyooro gbeli keŋ na Nambu ŋon siaman. Ba doona kegbase wolomɛɛ wurikyim, te walaŋ kamasɛ mↄ dana ↄkɛɛ faareŋ ↄ nyiŋmaa man.
66007010	Na bɛɛ fae yeesa keŋkeŋ yako nyiaa, "Wurubuarɛ ŋon ↄ kyaa gyooro gbeli keŋ dↄↄ nɛ, na Nambu ŋon ne lɛɛ na da nyee."
66007011	Debaŋ kenaŋ na, Wurubuarɛ kpilala baŋ pou seŋɛɛ kilisi gyooro gbeli keŋ, na kegyiise sao banaara baŋ na wonise banaara baŋ. Be popou tisiwↄ buŋii mo be sia buŋ tɛɛle man gyooro gbeli keŋ siaman, te ba som Wurubuarɛ
66007012	te be sɛɛwↄ nyiaa, "Amɛn. De Gbeŋgyoo Wurubuarɛ danaana doŋ na nyansa na gyoorobiiri. Mena dↄↄ ɛ yela dɛɛ do e nↄↄ lese ↄ yele kekpaakekpaa. Amɛn."
66007013	Botↄↄ te kegyiise sao banaara baŋ man ŋolo bↄↄse maŋ nyiaa, "Balaŋ bomↄ yɛna baŋ ba doona kegbase wolomɛɛ wurikyim kɛŋa te aleŋ yaa ba leewↄ?"
66007014	Keŋte me tiranↄↄ fa e nyi "Kegyia, nyaŋ gyeŋa la." Te ↄ yako maŋ nyiaa, "Balaŋ kɛwↄ yɛna balaŋ baŋ Wurubuarɛ ba lese wↄ lee kayeyɛɛ dinaa keŋ be kↄŋ be dↄↄ nɛ man. Baŋ yɛna balaŋ baŋ bↄↄ faafo ba kegbase Nambu ŋon fatabo keŋ man te ŋↄↄ lee wolose pareparepare nɛ.
66007015	Mena dↄↄ, te be yela be kaa seŋawↄ Wurubuarɛ gyooro gbeli keŋ siaman nɛ. Bɛɛ som Wurubuarɛ ↄ deni dinaa keŋ man nelim na ka weese. Walaŋ ŋon ↄ kyaa gyooro gbeli keŋ dↄↄ nɛ, waa fɛlɛɛ ↄ kanyaŋ wuu wↄ na waa gyee wↄ.
66007016	Tanam be gyae ka ko wↄ bela ya, te loŋboaneŋ mↄ be gyae ka ko wↄ bela ya. Weese be gyae waa nyakee wↄ ya, te duwulawula mↄ be gyae ke nyiŋ wↄ ya.
66007017	Nawolo nyi Nambu ŋon ↄ seŋɛɛ Wurubuarɛ gyooro gbeli keŋ nsana nsana nɛ, ŋon ne gyae la waa kɛɛ be dↄↄ ŋgba mena keŋ namensekɛɛlere ne kɛɛ ↄ namense dↄↄ nɛ. Ŋon ne gyae la waa ta be siaman mo wↄ gyu nyeedoŋ loŋ keŋ gyaŋ. Te Wurubuarɛ gbagba ne gyae la waa feefo ba siasaraŋ pou lee be siaman."
66008001	Nambu ŋon ke wolee keeni nyetoorote keŋ bↄↄ mo tↄ tↄne keŋ nↄↄ nɛ, adido botↄↄ pou yɛɛwↄ yididi kelii ŋgba debaŋ yaale nɛ.
66008002	Botↄↄ te me naa Wurubuarɛ kpilala nyetooro baŋ bɛɛ sem Wurubuarɛ siaman nɛ. Te ba moo kaberɛse nyetooro fa wↄ.
66008003	Keŋte Wurubuarɛ kpilale ŋolo kↄŋawↄ kaa seŋ kedeesa boe keŋ gyaŋ. Na ↄ dana kↄba yayam nyefale ↄ nyiŋmaa man. Te ba moo oliifi burum ŋaale fa e nyi waa mo kpu na Wurubuarɛ balaŋ baŋ kefane keŋ bɛɛ fane nɛ, na waa mo gyakaa kedeesa boe keŋ bↄↄ mo kↄba yayam yɛɛ ke, te ke doo gyooro gbeli keŋ siaman nɛ dↄↄ.
66008004	Keŋte oliifi keŋ nyↄↄse ŋan na Wurubuarɛ balaŋ baŋ kefane keŋ leewↄ Wurubuarɛ kpilale ŋon nyiŋmaa man gyu Wurubuarɛ gyaŋ.
66008005	Keŋte Wurubuarɛ kpilale ŋon lese boalaŋ lee kedeesa boe keŋ dↄↄ do kↄba yayam nyefale keŋ man wulu. Te ↄ fuŋa ke na boalaŋ keŋ lee adido botↄↄ ke lↄ tɛɛle man. Karatetee dokoloŋ te ↄga ŋmaalewↄ te ↄ faewↄ na yeesa, te tɛɛle mↄ wosiwↄ.
66008006	Botↄↄ te Wurubuarɛ kpilala nyetooro baŋ be dana kaberɛse ŋan nɛ, desina ba wose na baa wola be kaberɛse ŋenaŋ.
66008007	Keŋte Wurubuarɛ kpilale gyaŋgbate ŋon wola ↄ kaberɛ keŋ. Ↄ kawola ke pɛ te be fuŋa akpeleŋkpeleŋbia na boalaŋ keŋ fatabo kyakalɛɛ ke man nɛ lee adido kaa lↄ tɛɛle dↄↄ. Kekↄŋ mena nɛ, boalaŋ kpaa tɛɛle kei kekpase atooro man dekpeŋ dokoloŋ, na daase pou kekpase atooro man dekpeŋ dokoloŋ na ŋalese nalaŋ nyiŋan pou.
66008008	Kenaŋ wↄle te Wurubuarɛ kpilale balate ŋon mↄ wola ↄ kaberɛ keŋ. Ↄ kawola ke nɛ, te be fuŋa kolo ŋgba bula dinaa daale ne kpaa la nɛ kaa lↄ ɛpo man. Karatetee dokoloŋ na ɛpo kekpase atooro man dekpeŋ dokoloŋ ta bese fatabo gooŋ.
66008009	Ke man wonembia pou mↄ kekpase atooro man dekpeŋ dokoloŋ yekeewↄ. Te agbelese dinaana ŋan ŋe dↄŋ ɛpo dↄↄ nɛ, ŋe man kekpase atooro man dekpeŋ dokoloŋ wↄlɛɛwↄ pou.
66008010	Keŋte Wurubuarɛ kpilale batoorote ŋon mↄ wola ↄ kaberɛ. Ↄ kawola ke nɛ, te kyolobii dinaa ŋon ↄ ne kpaa ŋgba boalaŋ na daakpee nɛ, leewↄ adido kaa yala booneŋ na loŋse ŋan ne puu lee tɛɛle man nɛ kekpase atooro man dekpeŋ dokoloŋ man wↄlɛɛ ŋa pou.
66008011	Kyolobii ŋonaŋ yele yɛna Ŋaŋte. Mena dↄↄ loŋse ŋan pou kekpase atooro man dekpeŋ dokoloŋ yɛɛ ŋaŋ, te balaŋ baŋ pou bↄↄ nyↄↄ loŋ kenaŋ nɛ, be man burum yekeewↄ lee ke ŋaŋ keŋ dↄↄ.
66008012	Kenaŋ wↄle te Wurubuarɛ kpilale banaarate ŋon mↄ wola ↄ kaberɛ. Ↄ kawola ke nɛ, te weese kekpase atooro man dekpeŋ, na gyaalaŋ kekpase atooro man dekpeŋ, na kyolobiise kekpase atooro man dekpeŋ pou gyoo ditiŋtɛɛ tuum. Wee dibiliŋ mↄ kekpase atooro man dekpeŋ dokoloŋ te nyiŋ keŋmaŋee korakora ya. Mena mↄ te be kpala nelim man akpeŋ atooro na, ke man dekpeŋ dokoloŋ mↄ te nyiŋ keŋmaŋee ya.
66008013	Me ka seŋ mɛɛ kɛɛ nɛ, te me naa otoloku ŋolo na ↄ ne furufu adido adido. Keŋte me nyiiwↄ ↄ ne yako keŋkeŋ nyiaa, "Balaŋ baŋ baa kyaa tɛɛle kei dↄↄ kelii debaŋ keŋ Wurubuarɛ kpilala batooro akaŋ baŋ baa wola be kaberɛse nɛ, baa laako bola bola!"
66009001	Kenaŋ wↄle te Wurubuarɛ kpilale banoŋte ŋon mↄ wola ↄ kaberɛ keŋ. Ↄ kawola ke nɛ, te me naa kyolobii ŋolo kuluwↄ lee adido kaa yala tɛɛle man. Botↄↄ te Wurubuarɛ moo safowaa keŋ bɛɛ mo toro disim keŋ tↄɛ bↄↄ kyilimkyilim keŋ ke taŋ ↄto ya nɛ fa kyolobii ŋon.
66009002	Ↄ ka toro bↄↄ keŋ nↄↄ nɛ, nyↄↄse leewↄ ke man ŋgba mena keŋ nyↄↄse na lee boalaŋ degyapaa man nɛ. Te nyↄↄse keŋ yela weese na ŋↄma pou biriwↄ tuum.
66009003	Keŋte akpataana leewↄ nyↄↄse ŋan man kaa yala tɛɛle dↄↄ. Te be faa wↄ doŋ keŋ baa mo tↄ balaŋ ŋgba kanase nɛ.
66009004	Be yako wↄ nyi be na wↄlɛɛ tɛɛle kei dↄↄ ŋalese na daase na abↄↄ ŋan ne tuu tɛɛle dↄↄ nɛ ya. Mↄna baa naase balaŋ baŋ Wurubuarɛ ta do wↄ nso be tirinↄↄse dↄↄ ya nɛ diyem.
66009005	Ba te fa wↄ doŋ nyi baa ko balaŋ benaŋ ya. Mↄna be faa wↄ doŋ bo nyi baa mo naase wↄ diyem gyaalaŋna banoŋ. Te diyem keŋ bↄↄ naa nɛ, wee wↄ ŋgba kana tↄↄ na walaŋ nɛ.
66009006	Mena weeya ŋenaŋ man nɛ, balaŋ baa gyae yeŋ nyi baa yeŋ mↄ bↄↄ gyae baa yeŋ ya. Baa gyae nyi yeŋ de kaa mo wↄ, mↄna yeŋ be gyae waa benaa wↄ ya.
66009007	Mena akpataana benaŋ yɛɛ ŋgba dɛɛkyↄŋse baŋ bↄↄ desina wↄ baa mo gyu yoo nɛ. Abↄↄ ŋaale gyakaa ba nyeeya dↄↄ ŋgba kotↄtↄↄse ŋan bↄↄ mo kↄba yayam yɛɛ ŋa nɛ, te be siagbɛɛ mↄ yɛɛ ŋgba denibalaŋ nɛ.
66009008	Ba wose wona yɛɛ ŋgba ala nyeenyↄↄse nɛ, te be kela mↄ yɛɛ ŋgba dinaate kela nɛ.
66009009	Na abↄↄ ŋaale mataa be konↄↄse dↄↄ, ŋgba nyeela pampasaŋ ŋan yoonↄↄtena na mo gyee be konↄↄ nɛ. Te be beŋkelɛɛ mↄ ne yɛɛ yeesa ŋgba dɛɛkyↄŋse burum ne tuu na be kↄtase bee gyu yoo nɛ.
66009010	Na be dana gyuŋse ŋan ne tↄ balaŋ ŋgba kanase nɛ. Te doŋ keŋ baa mo naase balaŋ diyem gyaalaŋna banoŋ nɛ, doo bo be gyuŋse ŋenaŋ man.
66009011	Be gyoo ŋon ↄ ne kɛɛ be dↄↄ yɛna ↄbↄnsam kpilale ŋon ↄ ne kɛɛ bↄↄ kyilimkyilim keŋ ke taŋ ↄto ya nɛ dↄↄ nɛ. Gyudatena dei man na bɛɛ baake e nyi Abadↄn, te Girikitena dei man na bɛɛ baake e nyi Apoliyↄn keŋ nawolo nyi Abↄↄwↄlɛɛre.
66009012	Kayeyɛɛ gyaŋgbate keŋ kaalaŋa laa nɛ. Ala mↄ dↄŋ gbɛɛ ne kↄŋ.
66009013	Keŋte Wurubuarɛ kpilale loorote ŋon mↄ wola ↄ kaberɛ. Ↄ kawola ke nɛ, te me nyii woya ŋaale leewↄ Wurubuarɛ kedeesa boe keŋ bↄↄ mo kↄba yayam yɛɛ ke te ka seŋɛɛ Wurubuarɛ siaman nɛ, ka yenaase anaara ŋan man.
66009014	Woya ŋenaŋ yako Wurubuarɛ kpilale loorote ŋon ↄ dana kaberɛ keŋ nɛ nyiaa, "Tina ↄbↄnsam kpilala banaara baŋ bↄↄ bake wↄ do boo dinaa Efurate man nɛ yela."
66009015	Mena dↄↄ be tinaa wↄ yela. Na Wurubuarɛ te desina wↄ see fa mena debaŋ kei, na mena wee kei na mena gyaalaŋ kei na mena kulutoo kei, nyi baa koe tɛɛle kei dↄↄ balaŋ kekpase atooro man dekpeŋ dokoloŋ.
66009016	Keŋte ba wola maŋ balaŋ baŋ be kyaa dɛɛkyↄŋse baŋ dↄↄ nɛ be yaanↄↄle. Na be yaanↄↄle yɛɛ kakpoŋ kakpoŋse sↄŋonoŋse ala (200,000,000).
66009017	Dɛɛkyↄŋse na balaŋ baŋ be kyaa be dↄↄ te mↄↄ naa wↄ ŋgba dosɛɛ man nɛ, be dinↄↄ yaa mɛɛ gyae maa wola ŋon nɛ. Nyeela pampasaŋ ŋan balaŋ baŋ be kyaa dɛɛkyↄŋse baŋ dↄↄ ba mo gyee be konↄↄse nɛ, ŋe ŋaale yasɛɛ ŋgba boalaŋ nɛ, te ŋaale mↄ birɛɛ yuu te ŋaale mↄ yɛɛ kegyim nuŋ ŋgba kpatakpela nɛ. Dɛɛkyↄŋse baŋ nyeeya yɛɛ ŋgba dinaate nyee nɛ. Na boalaŋ na nyↄↄse na kpatakpela na lee be nↄↄse man.
66009018	Boalaŋ na nyↄↄse na kpatakpela ŋan ba lee be nↄↄse man nɛ, ŋan yɛna kayeyɛɛ nombia ŋan ba ko tɛɛle kei dↄↄ balaŋ kekpase atooro man dekpeŋ dokoloŋ nɛ.
66009019	Dɛɛkyↄŋse baŋ doŋ keŋ bɛɛ mo koe balaŋ nɛ doe be nↄↄse na be gyuŋse man. Be gyuŋse yɛɛ ŋgba doma nɛ, te ŋe dana nyeeya ŋan bɛɛ mo gooli balaŋ.
66009020	Balaŋ baŋ bↄↄ kaa tɛɛle kei dↄↄ keŋ be ta yem lee mena kayeyɛɛ nombia kɛŋa man ya nɛ, te tina be nombiakumɛɛ keyɛɛ yela ya. Ba te kyɛɛkee ba agyueŋ na baa tina abↄↄ ŋan baŋ gbagba ba mo be nyiŋmaase yɛɛ ŋa nɛ kasom yela ya. Be te tina feliŋkumɛɛ na bɛɛneŋ ŋan baŋ gbagba ba mo kↄba yayam yaa kↄba wolom yaa nyeela yaa boya yaa daase yɛɛ ŋa nɛ kasom yela ya. Mↄna mena bɛɛneŋ kɛwↄ bɛɛ naa ya, te ŋe bee nyii dei ya te ŋe bɛɛ tɛɛ mↄ ya.
66009021	Mena ke mↄ te ba te kyɛɛkee ba agyueŋ na baa tina balaŋ kakoe, na ŋmeeseŋ nombia na kafoŋ nombia na ŋmɛɛleŋ nombia yela ya.
66010001	Kei wↄle nɛ, ma besewↄ naa Wurubuarɛ kpilale doŋte ŋolo bela na ↄ ta lee adido ↄ ne kↄŋ. Na debuŋta te kilisi ↄ wose gyaŋee ŋgba kegba te ↄ doona nɛ, te kolo mↄ te kilisi ↄ nyee gyaŋee ŋgba okyimaale nɛ. Ↄ siagbɛɛ ne ŋalakee ŋgba weese nɛ, te ↄ nawↄↄ mↄ yɛɛ ŋgba daakpeese na boalaŋ seŋɛɛ la ne kpaa nɛ.
66010002	Na ↄ dana tↄnebii daale keŋ bↄↄ gyuusu ke nɛ ↄ nyiŋmaa man. Keŋte ↄ moo ↄ dunoluŋ nae gyakaa ɛpo dↄↄ, na ↄ demena nae mↄ seŋɛɛ tɛɛle dↄↄ.
66010003	Keŋte ↄ fae yeesa keŋkeŋ ŋgba dinaate muusu la nɛ. Ↄ ke fae yeesa keŋ nɛ, te ↄga faewↄ betabonyetooro.
66010004	Ↄga ke fae betabonyetooro keŋ nɛ, nafↄ me gyaewↄ nyi maa ŋmarase kpene keŋ mↄↄ nyii lee ↄga kefae keŋ man nɛ see. Mↄna me nyii woya ŋaale lee adido keŋ ne yako maŋ nyiaa, "Kyaŋ nombia ŋan n be nyii nɛ do n nyee man. Na ŋmarase ŋa see ya."
66010005	Botↄↄ te Wurubuarɛ kpilale ŋon mↄↄ naa ↄ seŋɛɛ keŋ ↄ nae daale gyakaa ɛpo dↄↄ, te ↄ nae daale mↄ seŋɛɛ tɛɛle dↄↄ nɛ gyinaa ↄ dunoluŋ nyiŋmaa adido.
66010006	Keŋte ↄ kaŋa Wurubuarɛ ŋon ↄ kyaa kekpaakekpaa, te ↄ be yɛɛ adido na abↄↄ ŋan pou ŋe kyaa botↄↄ, na ateta na abↄↄ ŋan pou ŋe kyaa kɛbo, na ɛpo na abↄↄ ŋan pou ŋe doo ke man nɛ ntam. Ntam keŋ ↄ be kam nɛ yɛna nyiaa, "Wurubuarɛ be gyae waa dↄↄ wↄle lee kpene keŋ ↄ ne gyae nyi waa yɛɛ nɛ man ya.
66010007	Mↄna debaŋ keŋ Wurubuarɛ kpilale nyetoorote ŋon waa wola ↄ kaberɛ keŋ nɛ, debaŋ kenaŋ te nombia aweeseŋ ŋan Wurubuarɛ be yako fa ↄ tewulɛɛ baŋ be yɛɛ wa akpeŋkpeŋgyↄↄrawↄ nɛ, gyae ke kↄŋ mena."
66010008	Botↄↄ te woya ŋan mↄↄ nyii lee adido kaalaŋ nɛ besewↄ kolosi fa maŋ bela nyiaa, "Ta gyu ke lɛɛ tↄnebii keŋ bↄↄ gyuusu ke nɛ lee Wurubuarɛ kpilale ŋon ↄ seŋɛɛ te ↄ nae daale gyakaa ɛpo dↄↄ, te ↄ nae daale mↄ seŋɛɛ tɛɛle man nɛ nyiŋmaa man."
66010009	Mena dↄↄ me gyuuwↄ Wurubuarɛ kpilale ŋon gyaŋ nyi waa mo tↄnebii keŋ fa maŋ. Keŋte ↄ yako maŋ nyiaa, "Lɛɛ ke na n ke tao ke. N ne tao ke nɛ, ke gyae ke yɛɛ neŋ gyoŋ n nↄↄman ŋgba teebↄↄ nɛ. Mↄna akpaa n lila ke na, ke gyae ke yɛɛ ŋaŋ n tↄↄman."
66010010	Botↄↄ te me lɛɛ tↄnebii keŋ lee Wurubuarɛ kpilale ŋon nyiŋmaa man te ma moo ke tao. Me kɛɛ tao ke nɛ, na ke dana gyoŋ ŋgba teebↄↄ nɛ me nↄↄman. Mↄna ma ke tao ke mo lila nɛ, me tↄↄman pou yɛɛ maŋ ŋaŋ bo.
66010011	Ma ke tao ke taŋ nɛ te me nyii woya ŋaale yako maŋ nyiaa, "Kaboena nyi nya bese gyↄ Wurubuarɛ nombia ŋan ↄ be yako neŋ nɛ dekpeŋkpeŋ fa balaŋ burum, na tɛɛlese na deise na gyooneŋ ŋgba mena keŋ Wurubuarɛ ba lese wola neŋ nɛ."
66011001	Kɛŋa wↄle nɛ, te ŋolo faa maŋ gbutu keŋ ke yɛɛ ŋgba daŋ keŋ bɛɛ mo maa kolo nɛ. Keŋte ↄ yako maŋ nyiaa, "Koro gyu ke maa Wurubuarɛ ↄsom deni dinaa keŋ na Wurubuarɛ kedeesa boe keŋ, na n ke kala balaŋ baŋ pou bɛɛ som Wurubuarɛ botↄↄ nɛ.
66011002	Mↄna na maa tɛɛle keŋ ke doo Wurubuarɛ ↄsom deni dinaa keŋ yenaase nɛ ya, nawolo nyi be ta mo botↄↄ fa balaŋ baŋ ba te yɛɛ Gyudatenawↄ ya nɛ. Baŋ ne gyae la baa di doŋ Gyerusalɛm donↄↄ keŋ dↄↄ gyaalaŋna sↄŋola na ala.
66011003	Te maa kpila ma adansɛɛtena bala, na baa do lia abↄↄ kↄŋ kaa kolosi me nombia ŋan mↄↄ lese wola wↄ nɛ gyaalaŋna sↄŋola na ala."
66011004	Adansɛɛtena bala baŋ yɛna oliifi daase ala na kanease daase ala ŋan seŋɛɛ Wurubuarɛ ŋon ↄ yɛɛ tɛɛle kei pou Gbeŋgyoo e nɛ siaman nɛ.
66011005	Akpaa ŋolo de kↄŋ nyi ↄ kaa yɛɛ mena Wurubuarɛ akpeŋkpeŋgyↄↄra bala kɛwↄ nombiikum daale nɛ, boalaŋ na lee be nↄↄse man kaa ko be kↄlala benaŋ. Te walaŋ kamasɛ ŋon ↄ ne gyae nyi waa yɛɛ wↄ kolo kum daale na, mena gbɛɛ kenaŋ man te bɛɛ mo ko ↄtenate.
66011006	Mena Wurubuarɛ akpeŋkpeŋgyↄↄra bala kɛwↄ dana doŋ, keŋ baa tale tↄ gbɛɛ nyi debaŋ kamasɛ keŋ baa kolosi Wurubuarɛ nombia na ↄga na ŋɛɛ ya. Be dana doŋ keŋ baa tale yela loŋse pou ka bese fatabo, te baa tale yela kayeyɛɛ kamasɛ mↄ ke yala tɛɛle kei dↄↄ debaŋ kamasɛ keŋ bɛɛ gyae.
66011007	Akpaa Wurubuarɛ akpeŋkpeŋgyↄↄra bala baŋ de kolosi be nombia ŋan taŋ nɛ, wonembukum ŋon ↄ ne kyaa lee bↄↄ kyilimkyilim keŋ ka be taŋ ↄto ya man nɛ, waa kaa yokii na wↄ na waa di be dↄↄ na waa koe wↄ.
66011008	Te baa tina ba woya yela donↄↄ dinaa keŋ abↄntere man. Mena donↄↄ kei man te be gyↄↄ be Gbeŋgyoo sakaa ↄpaŋdaŋ dↄↄ ko. Balaŋ ta do mena donↄↄ kenaŋ yele nyi Sodom yaa Igyipite.
66011009	Balaŋ baa lee donↄↄse kpookpoo, na deise kpookpoo na tɛɛlese kpookpoo man kↄŋ kaa kɛɛ woya benaŋ weeya atooro na yaale. Mↄna balaŋ baa bɛɛ nyi be na wuu wↄ ya.
66011010	Ba yeŋ gyae ke yɛɛ tɛɛle kei dↄↄ balaŋ gyoŋ. Baa di wee kenaŋ ŋgba ba wee dinaa daale nɛ, na baa kyɛɛ dↄŋa abↄↄ. Nawolo nyi Wurubuarɛ akpeŋkpeŋgyↄↄra bala kɛwↄ naase balaŋ diyem nideli tɛɛle kei dↄↄ.
66011011	Mↄna weeya atooro na yaale kei wↄle nɛ, Wurubuarɛ yela ↄ weesɛɛ kaa gyoo be man te be foŋawↄ koro kyaa. Kei yela gyakoloŋ gyoo balaŋ baŋ pou bↄↄ naa wↄ nɛ nideli.
66011012	Botↄↄ te Wurubuarɛ kpilala bala baŋ nyii woya ŋaale kolosiwↄ na wↄ keŋkeŋ lee adido nyiaa, "Ɛ gyeŋ kↄŋ adido kɛbo." Keŋte ba moowↄ ŋↄma man gyeŋ gyu adido, na be kↄlala baŋ seŋɛɛ bɛɛ kɛɛ wↄ.
66011013	Mena debaŋ kenaŋ man nɛ, tɛɛle wosiwↄ nideli keŋ nyi donↄↄ dinaa keŋ kekpase kufu man dekpeŋ dokoloŋ yɛlɛɛwↄ. Tɛɛle kewosi kenaŋ mↄ koo balaŋ kakpoŋse nyetooro (7,000). Te gyakoloŋ gyoo balaŋ akaŋ baŋ be ta yem ya nɛ, te ba lese Wurubuarɛ ŋon ↄ kyaa adido nɛ yele.
66011014	Kayeyɛɛ nombia ŋan alate kaalaŋa laa, te atoorote mↄ ne kↄŋ.
66011015	Keŋte Wurubuarɛ kpilale nyetoorote ŋon wola ↄ kaberɛ. Ↄ kawola ke nɛ, te me nyii woya ŋaale lee adido keŋkeŋ nyiaa, "Nɛnɛɛ tɛɛle kei dↄↄ gyoori ta bese de Gbeŋgyoo Wurubuarɛ na ↄ bu nyeelɛɛre ŋon wui, te de Gbeŋgyoo Wurubuarɛ ne gyae la waa di gyoori kekpaakekpaa."
66011016	Keŋte kegyiise sao banaara baŋ be kyaa be gyooro gbelɛɛ dↄↄ Wurubuarɛ siaman nɛ, korowↄ buŋii som Wurubuarɛ.
66011017	Te be yakowↄ nyiaa, "De Gbeŋgyoo Wurubuarɛ doŋ pou Gbeŋgyoo, nyaŋ kyaa la kaalaŋ te nyaŋ sɛɛ la n kyaa. Dɛɛ do neŋ nↄↄ nawolo nyi n ta mo n doŋ keŋ ka dokoso be kyaa ya nɛ, n ne di gyoori tɛɛle kei dↄↄ.
66011018	Balaŋ baŋ bↄↄ gyeŋ neŋ ya nɛ ta gyeŋ baŋ n dↄↄ, mↄna nɛnɛɛ te kaboena nyi nya lese n baŋ wola. Debaŋ te lii keŋ nyaŋ ke di balaŋ baŋ bↄↄ yekee nɛ nombia, na n ke tↄ n tewulɛɛ akpeŋkpeŋgyↄↄra na n balaŋ baŋ pou bɛɛ som neŋ nɛ kom. N ke tↄ balaŋ baŋ bee yee neŋ nɛ, na balaŋ baŋ be dana yele, na balaŋ yakaa nyibaŋ pou kom. Te debaŋ te lii keŋ nyaŋ ke wↄlɛɛ balaŋ baŋ pou bɛɛ wↄlɛɛ tɛɛle kei nɛ."
66011019	Botↄↄ te be kyaŋa Wurubuarɛ ↄsom deni dinaa keŋ ke kyaa adido nɛ toro, te me naa Nↄↄkebakesee Adakaa keŋ. Keŋte ↄga ŋmaalewↄ te ↄ faewↄ, te tɛɛle wosiwↄ te akpeleŋkpeleŋbia dinaana yalawↄ.
66012001	Kɛŋa wↄle te gyakoloŋ nombia ŋaale lese ŋa wose wola lee adido bela. Me naa alo ŋolo na weese kilisɛɛ na e ŋgba keŋ te ↄ doona nɛ, te gyaalaŋ mↄ doo ↄ nawↄↄ tɛɛ. Na ↄ wuuna gyooro kotↄtↄↄ keŋ kyolobiise kufu ala mataa na ke.
66012002	Na alo ŋonaŋ dana fulu keŋ ↄ na doŋee, te weeleŋ keŋ dↄↄ ↄ ne fae yeesa.
66012003	Keŋte ma besewↄ naa gyakoloŋ nombia ŋaale lee adido bela. Me naa wonembukum yayam dekpatakpere ŋolo na ↄ yɛɛ ŋgba laŋaŋ nɛ, na ↄ dana nyeeya nyetooro na woo kufu. Na gyooro kotↄtↄↄse nyetooro gyakaa ↄ nyeeya ŋan dↄↄ.
66012004	Akpaa n kpala kyolobiise man akpeŋ atooro na, wonembu ŋon moo ↄ gyuŋ gberaa ŋe man dekpeŋ dokoloŋ lↄ tɛɛle man. Na wonembu ŋonaŋ seŋɛɛ alo ŋon ↄ na doŋee nɛ siaman, nyi akpaa ↄ lola ↄ bu ŋon na waa mo e lila debokenaŋ man.
66012005	Botↄↄ te alo ŋon lola bu baale ŋon waa di gyoori tɛɛle kei dↄↄ balaŋ pou dↄↄ, keŋ ↄ be gyae waa wii be waraŋase ya nɛ. Ↄ ka lola bu ŋon pɛ, te be kaa too e lɛo lee ↄ naa ŋon nyiŋmaa man mo e gyu kefa Wurubuarɛ ŋon ↄ kyaa ↄ gyooro gbeli dↄↄ nɛ.
66012006	Keŋte alo ŋon yeuwↄ ka gyoo kefula man, botↄↄ keŋ Wurubuarɛ be desina see e nyi baa kɛɛ ↄ dↄↄ gyaalaŋna sↄŋola na ala.
66012007	Keŋte yoo yalawↄ adido botↄↄ. Wurubuarɛ kpilale kegyia Maekɛle na ↄ tewulɛɛ yoowↄ na wonembukum dekpatakpere ŋon na ↄ tewulɛɛ.
66012008	Mↄna wonembukum ŋon na ↄ tewulɛɛ te yɛɛ doŋ ya, mena dↄↄ be te nyiŋ daseŋae adido botↄↄ ya.
66012009	Keŋte be gegi wonembukum ŋon lee adido botↄↄ. Ŋon yɛna beneŋ beneŋ dom ŋon bɛɛ baake e nyi yele wↄlɛɛre yaa ↄbↄnsam, ŋon ↄ na beo balaŋ pou tɛɛle kei dↄↄ nɛ. Te be fuŋa ŋon na ↄ tewulɛɛ baŋ pou lee adido kaalↄ tɛɛle man.
66012010	Botↄↄ te me nyii woya ŋaale adido ne yako keŋkeŋ nyiaa, "Nɛnɛɛ debaŋ keŋ Wurubuarɛ waa lɛɛ ↄ balaŋ nyee nɛ te lii. Wurubuarɛ ta lese ↄ doŋ na ↄ gyoori debↄↄ, te Kristo nyeelɛɛre ŋon mↄ ta lese wola nyi ↄ dana doŋ tɛɛle kei balaŋ pou dↄↄ. Nawolo nyi be te fuŋ ↄbↄnsam ŋon ↄ na mo nombiakumɛɛ gyakaa Kristotena dↄↄ Wurubuarɛ siaman nelim na ka weese nɛ ke lↄ tɛɛle man.
66012011	Nambu ŋon ↄ ba mo ↄ wose fa kedeesa nɛ fatabo, na anokoare nombia ŋan bↄↄ kolosi nɛ, ŋan te ba moowↄ di ↄbↄnsam dↄↄ. Be te wii baŋ gbagba nyeedoŋ ya, mↄna ba moo ba wose fa yeŋ lee ba kelɛɛdi dↄↄ.
66012012	Mena dↄↄ ɛmɛɛ baŋ pou ɛ kyaa Wurubuarɛ man nɛ, ɛ yela ke yɛɛ ŋon gyoŋ. Mↄ ɛmɛɛ baŋ pou ɛ kyaa tɛɛle kei dↄↄ na ɛpo man nɛ ɛ laako, nawolo nyi ↄbↄnsam ta mo baŋ tisi lee Wurubuarɛ man kↄŋ ɛ gyaŋ. Ↄ ta mo baŋ tisi kↄŋ, nawolo nyi ↄ gyeŋ nyi ↄ weeya ŋan be kaa tɛɛle kei dↄↄ nɛ ta boo ya!"
66012013	Debaŋ keŋ wonembukum ŋon be naa nyi be te fuŋ e lee Wurubuarɛ man kaa lↄ tɛɛle man nɛ, te ↄ korowↄ ↄ ne gegi alo ŋon ↄ ba lola bu baale ŋon nɛ.
66012014	Mↄna Wurubuarɛ faa alo ŋon otoloku dinaa ŋolo beŋkelɛɛ ala, na waa nyiŋ tale mo furufu yela wonembukum ŋon gyu kefula man, botↄↄ keŋ bↄↄ desina see e nyi baa kɛɛ ↄ dↄↄ kulutooneŋ atooro na yale nɛ, na wonembukum ŋon be nyiŋ gbɛɛ ke yɛɛ e kolo botↄↄ ya.
66012015	Botↄↄ te wonembukum ŋon puu loŋ lee ↄ nↄↄman ŋgba boo kakpela nɛ, na ke gyↄ alo ŋon laŋ.
66012016	Mↄna tɛɛle kyↄↄ alo ŋon. Tɛɛle bɛɛwↄ te ke nyↄↄ loŋ keŋ pou wonembukum ŋon be puu lee ↄ nↄↄman nɛ.
66012017	Mena dↄↄ wonembukum ŋon gyeŋa baŋ alo ŋon dↄↄ, te ↄ laŋawↄ yela e nyi ↄ kaa yoo na ↄ bia akaŋ baŋ. Alo ŋonaŋ bia benaŋ yɛna balaŋ baŋ pou bee di Wurubuarɛ nombia ŋan dↄↄ, te bee di Kristo wose man adansɛɛ nɛ. Keŋte wonembukum ŋon gyuuwↄ ka seŋ ɛpo nↄↄman.
66013001	Botↄↄ te me naa wonembukum ŋolo na ↄ ta lee ɛpo man ↄ ne kↄŋ. Na ↄ dana woo kufu na nyeeya nyetooro, te gyooro kotↄtↄↄse wuɛ woo ŋan pou dↄↄ. Te be ŋmarase mmusuo nombia ŋaale gyakaa nyee kamasɛ dↄↄ.
66013002	Wonembukum ŋon mↄↄ naa nɛ yɛɛ ŋgba mokↄↄte nɛ. Ↄ dana gelase ŋgba ↄsakuru nɛ, te ↄ nↄↄ mↄ yɛɛ ŋgba dinaate nɛ. Keŋte wonembukum gyaŋgbate ŋon moo ↄ doŋ na ↄ gyoorobiiri na ↄ kegyiiri ŋan pou ↄ dana nɛ fa wonembukum kei.
66013003	Gyam dinaa daale kyaawↄ kyaa wonembukum ŋon nyee keŋ daale dↄↄ keŋ nafↄ ke gyae ke tale ko e, mↄna gyam kenaŋ ta yem. Wonembukum ŋonaŋ nombia dana gyakoloŋ, mena dↄↄ tɛɛle kei dↄↄ balaŋ pou sila e.
66013004	Balaŋ burum som wonembukum dekpatakpere ŋon, nawolo nyi na ↄ ta mo ↄ doŋ fa wonembukum kei. Ba som wonembukum kei te be kɛlɛɛ e nyiaa, "Amↄte kyaa la ŋgba wonembukum kei nɛ, te amↄte mↄ ne gyae la waa tale yoo na e?"
66013005	Keŋte be feefuwↄ do wonembukum ŋon nyi waa yɛɛ kegyira nombia, na waa kolosi mmusuo nombia tia Wurubuarɛ. Te be faa e doŋ nyi waa mo di tɛɛle kei dↄↄ gyaalaŋna sↄŋola na ala.
66013006	Te wonembukum ŋon gyuusu ↄ nↄↄ kolosi mmusuo nombia tia Wurubuarɛ wↄlɛɛ ↄ yele, na ↄ deni dinaa keŋ na baŋ pou be kyaa Wurubuarɛ man nɛ.
66013007	Keŋte ba besewↄ fa e doŋ nyi waa mo yoo na Wurubuarɛ balaŋ baŋ na waa di be dↄↄ. Te be faa e doŋ bela nyi waa mo di akpaŋalaŋse, na tɛɛle kei dↄↄ balaŋ na deise na loŋtoro kamasɛ balaŋ dↄↄ.
66013008	Tɛɛle kei dↄↄ balaŋ burum baa som wonembukum kei. Mena balaŋ kɛwↄ yɛna balaŋ baŋ ba te ŋmarase ba yela do nyeedoŋ tↄne keŋ man ya nɛ. Nyeedoŋ tↄne kenaŋ yɛɛ Nambu ŋon ↄ ba mo ↄ wose fa kedeesa leenaŋ tɛɛle kei kewalaŋ nɛ wui.
66013009	Walaŋ ŋon ↄ dana deŋele anenyiiŋ dei nɛ, waa see deŋele na waa tei.
66013010	Akpaa yɛɛ nyi baa kyaŋ ŋolo yoo man na, yoo man te baa taŋ kyaŋ e. Te akpaa yɛɛ nyi ŋolo waa yeŋ sila nↄↄman na, sila nↄↄman te waa taŋ yeŋ. "Kei nawolo baa nyi, kaboena nyi Wurubuarɛ balaŋ baa nyiŋ konↄↄ na baa seŋ keŋkeŋ ba kelɛɛdi man."
66013011	Botↄↄ te ma besewↄ naa wonembukum ŋolo te bɛɛ lee tɛɛle man bela. Na ↄ dana woo ala ŋgba nam nɛ, mↄna ↄ kekolosi yɛɛ ŋgba wonembukum dekpatakpere ŋon nɛ.
66013012	Doŋ keŋ wonembukum gyaŋgbate ŋon dana nɛ, keŋ te balate kei mↄ dana ↄ ne yɛɛ ↄ tom ↄ dↄↄ ŋon yele man. Te ↄ yela tɛɛle kei dↄↄ balaŋ pou som wonembukum gyaŋgbate ŋon ↄ dana gyaŋtare dinaa ↄ nyeeman nɛ.
66013013	Wonembukum kei mↄ yɛɛ gyakoloŋ nombia dinaana. Ↄ yela boalaŋ gba koraŋ leewↄ adido kↄŋ kaa yala tɛɛle man te balaŋ pou naawↄ.
66013014	Lee gyakoloŋ nombia ŋan ↄ be yɛɛ wonembukum gyaŋgbate ŋon yele man nɛ dↄↄ, ↄ talewↄ beo tɛɛle kei dↄↄ balaŋ pou. Te ↄ ŋere wↄ te be maa bane ŋgba wonembukum gyaŋgbate ŋon, bↄↄ mo yoosila gooli e ↄ nyeeman yeŋ yeŋ te ↄ ta yem ya nɛ.
66013015	Be faa wonembukum balate kei doŋ nyi waa fa bane ŋon bↄↄ maa ŋgba wonembukum gyaŋgbate ŋon nɛ nyeedoŋ na waa tale kolosi, na waa yela baa koe baŋ pou bↄↄ bɛɛ nyi bↄↄ som bane ŋonaŋ ya nɛ.
66013016	Te mena wonembukum kei besewↄ ŋere walaŋ kamasɛ, balaŋ baŋ be dana yele na balaŋ yakaa nyibaŋ, na baŋ be dana kↄba na ayematena na gyoorobia na gbeŋa pou yela ba doo wↄ nso be dunoluŋ nyiŋmaase man na be tirinↄↄse dↄↄ.
66013017	Walaŋ kamasɛ ŋon ↄ be dana wonembukum gyaŋgbate ŋon nso keŋ ya nɛ, ↄtenate be dana gbɛɛ nyi waa yↄↄ kolo yaa waa lɛɛ kolo ya. Nso kei yɛna wonembukum ŋon yele, yaa ↄ yele keŋ nↄmba.
66013018	Walaŋ ŋon Wurubuarɛ be fa e nyansa nɛ, ŋon waageŋ ne gyae la waa tale nyii nombii kei man. Walaŋ ŋon ↄ dana agyueŋ nɛ, ŋon ne gyae la waa tale gyeŋ wonembukum ŋon nↄmba kei yaanↄↄle, nawolo nyi nↄmba kei yɛɛ deniwalaŋ ŋolo yele ke. Nↄmba kenaŋ yɛna sↄŋonoŋse looro na sↄŋotooro na looro (666).
66014001	Kenaŋ wↄle ma besewↄ gɛɛse kɛɛ na, te me naa Nambu ŋon ↄ ba mo ↄ wose fa kedeesa nɛ seŋɛɛ Siyↄn bula keŋ dↄↄ. Na balaŋ kakpoŋse kufu bala akpeŋ kufu ala (144,000) seŋɛɛ Nambu ŋonaŋ gyaŋ. Ba te ŋmarase Nambu ŋon yele na ↄ kya Wurubuarɛ yele gyakaa mena balaŋ benaŋ tirinↄↄse dↄↄ.
66014002	Keŋte me nyii woya ŋaale lee adido ŋgba boo wuu la waale ne lam nɛ, te ka besewↄ wii ŋgba ↄga fae la nɛ. Woya ŋan mↄↄ nyii nɛ, ŋe yɛɛ ŋgba baale ne gyↄↄ na adolɛɛse nɛ.
66014003	Mena balaŋ kɛwↄ seŋawↄ Wurubuarɛ gyooro gbeli keŋ, na wonise banaara baŋ na kegyiise baŋ siaman kpee nↄↄneŋ wↄle. Te ŋolo te tale kasee nↄↄneŋ kenaŋ kpu na balaŋ kakpoŋse kufu bala akpeŋ kufu ala (144,000) baŋ Wurubuarɛ be tↄ ba nyeeman kom lɛɛ wↄ lee tɛɛle kei dↄↄ nɛ ya.
66014004	Mena balaŋ kɛwↄ yɛna balaŋ baŋ bↄↄ tela ba wose nideli, keŋ ba te doo na ala yaa baala see korakora ya nɛ. Bee sila Nambu ŋon gyu yenaŋ kamasɛ keŋ ↄ ne gyu nɛ. Balaŋ kɛwↄ yɛna balaŋ baŋ Wurubuarɛ be tↄ ba nyee man kom lɛɛ wↄ lee tɛɛle kei dↄↄ nɛ. Be ta mo wↄ fa Wurubuarɛ na ↄ Nambu ŋon, ŋgba mena keŋ walaŋ na mo ↄ wↄↄman weenɛɛ gyaŋgba nyiŋan deesi fa Wurubuarɛ nɛ.
66014005	Be te di dekara see korakora ya, te nombiikum kamasɛ mↄ be mataa na wↄ ya.
66014006	Kenaŋ wↄle te ma besewↄ naa Wurubuarɛ kpilale ŋolo na ↄ ne furufu feliŋ man adido. Na ↄ dana Kristo nombia kpaakpaa ŋan ŋe kyaa kekpaakekpaa nɛ waa kolosi fa deise, na akpaŋalaŋse na tɛɛle kei dↄↄ balaŋ pou.
66014007	Keŋte ↄ kolosiwↄ keŋkeŋ nyiaa, "Ɛ yee Wurubuarɛ na ɛ ka lese ↄ yele, nawolo nyi ↄ nombia kedi debaŋ keŋ te lii. Ɛ som Wurubuarɛ, nawolo nyi ŋon yɛɛna adido na ateta na ɛpo na loŋse pou."
66014008	Botↄↄ te Wurubuarɛ kpilale balate ŋolo mↄ kↄŋawↄ kaa yako nyiaa, "Babilↄn donↄↄ dinaa keŋ te yɛlɛɛ. Ↄ te yale, nawolo nyi ↄ ta mo ↄ kafoŋ nombia kyaŋee tɛɛle kei dↄↄ balaŋ pou. Ↄ kafoŋ kei yɛɛ yaa ŋgba soloŋ doŋte te ↄ moowↄ fa tɛɛle kei dↄↄ balaŋ te be nyↄↄwↄ dɛɛse nɛ."
66014009	Keŋte Wurubuarɛ kpilale batoorote ŋolo mↄ kaa yakowↄ keŋkeŋ nyiaa, "Akpaa ŋolo da som wonembukum ŋon, yaa bane ŋon bↄↄ maa ŋgba ŋon nɛ, yaa ↄ sɛɛ te ba do e nso ↄ nyiŋmaa man yaa ↄ tirinↄↄ dↄↄ nɛ, be gyae ke de fa e ya.
66014010	Wurubuarɛ waa gyeŋ baŋ ↄtenate dↄↄ na waa wↄŋ ↄ deŋele nideli. Gyae ke yɛɛ ŋgba Wurubuarɛ gbagba moona soloŋ doŋte do leenↄↄ keŋ nawolo nyi ↄ ta gyeŋ baŋ nɛ man fa e. Mena walaŋ ŋonaŋ waa naa diyem nideli boalaŋ keŋ ne kpaa ŋgba ba moo kpatakpela bo do ke man nɛ Wurubuarɛ kpilala na Nambu ŋon siaman.
66014011	Boalaŋ keŋ man mena walaŋ ŋonaŋ waa yeyɛɛ nɛ, ke nyↄↄse gyae ka gyeŋ gyu adido kekpaakekpaa. Te balaŋ baŋ bɛɛ som wonembukum ŋon, na bane ŋon bↄↄ maa ŋgba wonembukum ŋonaŋ nɛ, na baŋ pou bↄↄ do wↄ wonembukum ŋonaŋ nso nɛ, bↄↄ gyae baa fɛɛfo korakora ya. Baa naa diyem nideli nelim na ka weese."
66014012	Mena dↄↄ kaboena nyi Wurubuarɛ balaŋ baŋ bee di Wurubuarɛ mmaraase dↄↄ, te be silana Yesu anokoare man nɛ, baa nyiŋ konↄↄ na baa seŋ keŋkeŋ gbɛɛ kamasɛ man.
66014013	Keŋte me nyii woya ŋaale lee adido bela nyiaa, "Ŋmarase see nyiaa, 'Balaŋ baŋ pou baa yeŋ de Gbeŋgyoo yele man lee gyɛŋ wee kei ne gyu nɛ, baŋ na nyeebam.' " Keŋte Wurubuarɛ feliŋ ŋon mↄ sɛɛwↄ nyiaa, "Ayi, ke yɛɛ ampaŋ. Baa fɛɛfo lee be kaale pou man, nawolo nyi be nombia ŋan bↄↄ yɛɛ nɛ ne gyae la ke sila wↄ."
66014014	Ma besewↄ gɛɛse kɛɛ na, te me naa ŋↄma wolomɛɛ ŋaale. Te me naa ŋolo kyaa ŋↄma ŋenaŋ dↄↄ ŋgba "Deniwalaŋ" nɛ. Ↄ wuuna gyooro kotↄtↄↄ ↄ nyee dↄↄ, te ↄ dana sakawa keŋ kɛɛ bee baŋbaŋ nɛ ↄ nyiŋmaa man.
66014015	Keŋte Wurubuarɛ kpilale ŋolo mↄ leewↄ Wurubuarɛ ↄsom deni dinaa keŋ man adido kↄŋ, te ↄ kolosiwↄ keŋkeŋ yako walaŋ ŋon ↄ kyaa ŋↄma ŋan dↄↄ nɛ nyiaa, "Mo n sakawa keŋ na n ke kɛrɛɛ weenɛɛ ŋan. Nawolo nyi tɛɛle kei dↄↄ weenɛɛ ŋan te yɛɛ, te ŋa kekɛrɛɛ mↄ debaŋ te lii."
66014016	Mena dↄↄ walaŋ ŋon ↄ kyaa ŋↄma ŋan dↄↄ nɛ, fuŋa ↄ sakawa keŋ kɛrɛɛ abↄↄ ŋan pou ŋↄↄ yɛɛ tɛɛle dↄↄ nɛ.
66014017	Kenaŋ wↄle te Wurubuarɛ kpilale ŋolo mↄ besewↄ lee Wurubuarɛ ↄsom deni dinaa keŋ man adido bela. Na ŋon mↄ dana sakawa baŋbaŋ daale.
66014018	Keŋte Wurubuarɛ kpilale ŋolo mↄ leewↄ botↄↄ keŋ bee deesi fa Wurubuarɛ nɛ man kↄŋ. Wurubuarɛ kpilale kei ne kɛɛ na kedeesa boalaŋ keŋ dↄↄ. Te ↄ fae yeesa keŋkeŋ yako walaŋ ŋon ↄ dana sakawa baŋbaŋ keŋ nyiaa, "Mo n sakawa keŋ na n ke kↄ gerepo saase ŋan pou ŋↄↄ yɛɛ tɛɛle kei dↄↄ nɛ lee ŋe woŋse ŋan man."
66014019	Mena dↄↄ Wurubuarɛ kpilale ŋon mↄ fuŋa ↄ sakawa keŋ kↄ gerepo saase ŋan pou lee ŋe woŋse man, te ↄ fuŋa ŋa do bↄↄ dinaa keŋ man bɛɛ ŋmaase bia ŋan lese ŋa loŋ mo yɛɛ soloŋ nɛ. Mena bↄↄ kei seŋɛɛ fa Wurubuarɛ baŋ kum keŋ.
66014020	Keŋte be sakatee gerepo bia ŋan botↄↄ ŋmaase ŋa lese ŋa loŋ donↄↄ keŋ nↄↄman. Te loŋ keŋ ba lee ŋe man nɛ bese fatabo te ŋe laŋawↄ ŋgba boo nɛ. Fatabo kenaŋ kelaŋ dↄↄloŋ man gyae ke yɛɛ ŋgba maelese sↄŋonoŋse ala nɛ (200), te ke siiliŋ mↄ gyae ke yɛɛ ŋgba nawↄↄtↄↄse anoŋ nɛ.
66015001	Kenaŋ wↄle te ma besewↄ naa gyakoloŋ nombii dinaa daale Wurubuarɛ man adido bela. Me naa Wurubuarɛ kpilala nyetooro baale na be dana kayeyɛɛ nombia nyetooro. Kayeyɛɛ nombia kɛŋa yɛna Wurubuarɛ balaŋ deŋele kewↄŋ ↄtomante keŋ. Nawolo nyi ŋa de kaa lam na, Wurubuarɛ mↄ wↄe gyae ke fɛɛ.
66015002	Keŋte me naa kolo gyooro gbeli keŋ siaman ŋgba ɛpo loŋ nɛ. Na ke yɛɛ geleŋgeleŋ te kɛɛ ŋalakee ŋgba diiku nɛ, na boalaŋ mↄ kyakalɛɛ ke man. Te me naa balaŋ baale seŋɛɛ ɛpo kenaŋ nↄↄman. Balaŋ benaŋ yɛna balaŋ baŋ bↄↄ yoo di wonembukum ŋon na bane ŋon bↄↄ maa wonembukum ŋonaŋ dinↄↄ man, te ↄ nↄmba seŋɛɛ fa ↄ yele dↄↄ nɛ. Na be dana adolɛɛse ŋan Wurubuarɛ be fa wↄ nɛ.
66015003	Na bee kpee Wurubuarɛ tobaale Mosesi nↄↄneŋ, na Nambu ŋon nↄↄneŋ nyiaa, "De Gbeŋgyoo Wurubuarɛ doŋ pou nyee, n nombia ŋan n ne yɛɛ nɛ yɛɛ nombia dinaana ŋa, te ŋe dana gyakoloŋ. Nyaŋ yɛna tɛɛle kei dↄↄ pou gyoo. N nombia doo na ŋe gbɛɛ, te ŋe yɛɛ anokoare mↄ.
66015004	De Gbeŋgyoo, amↄte kyaa la keŋ ↄ be gyae waa yee neŋ ya, te amↄte mↄ be gyae la waa lese n yele ya? Nawolo nyi nyaŋ nyaageŋ kooŋ yɛna walaŋ ŋon ayimɛɛ be doo n man ya. Tɛɛle kei dↄↄ balaŋ pou baa kↄŋ kaa buŋ neŋ na baa som neŋ. Nawolo nyi n ta lese n nombia ŋan ŋe doo na ŋe gbɛɛ nɛ debↄↄ."
66015005	Kei wↄle te me kɛɛ adido na, te me naawↄ na Wurubuarɛ ↄsom deni dinaa tↄↄmante keŋ ne di adansɛɛ nyi Wurubuarɛ kyaa botↄↄ nɛ ta toro.
66015006	Botↄↄ te me naa Wurubuarɛ kpilala nyetooro baŋ be dana kayeyɛɛ nombia nyetooro ŋan nɛ, ta lee Wurubuarɛ ↄsom deni dinaa keŋ man. Ba doona akaralɛɛ kegbase wurikyim ŋan ŋɛɛ ŋalakee nɛ, te ba moo kↄba yayam abↄsↄↄse kpaŋ karase be konↄↄse man.
66015007	Keŋte wonise banaara baŋ man ŋolo moo kↄba yayam nyefalɛɛ nyetooro fa Wurubuarɛ kpilala nyetooro baŋ. Abↄↄ ŋan doo nyefalɛɛ ŋan man nɛ, yɛɛ kayeyɛɛ kumɛɛ ŋan Wurubuarɛ ŋon ↄ kyaa kekpaakekpaa nɛ waa mo baŋ mo ŋa do tɛɛle kei dↄↄ balaŋ nɛ.
66015008	Botↄↄ te Wurubuarɛ gyoorobiiri na ↄ doŋ yela nyↄↄse kaa wulu Wurubuarɛ ↄsom deni dinaa keŋ man. Mena dↄↄ ŋolo te tale gyoo Wurubuarɛ ↄsom deni dinaa keŋ man ya, kelii debaŋ keŋ kayeyɛɛ nombia nyetooro ŋan Wurubuarɛ ba mo fa ↄ kpilala nyetooro baŋ nɛ taŋawↄ.
66016001	Keŋte me nyii woya ŋaale Wurubuarɛ ↄsom deni dinaa keŋ man ne yako Wurubuarɛ kpilala nyetooro baŋ keŋkeŋ nyiaa, "Ɛ gyu ke kyɛɛkee Wurubuarɛ baŋ kumɛɛ ŋan ŋe doo ɛ nyefalɛɛ nyetooro ŋan man nɛ woli tɛɛle dↄↄ."
66016002	Botↄↄ te Wurubuarɛ kpilale gyaŋgbate ŋon gyuuwↄ ke kyɛɛkee kpene keŋ doo ↄ nyefale keŋ man nɛ woli tɛɛle dↄↄ. Ↄ ke kyɛɛkee ke woli tɛɛle dↄↄ pɛ, te gyamɛɛ kumɛɛ ŋaale kaa gyↄↄ balaŋ baŋ pou bↄↄ do wↄ wonembukum ŋon nso, te bɛɛ som bane ŋon bↄↄ maa wonembukum ŋonaŋ dinↄↄ man nɛ.
66016003	Kenaŋ wↄle te Wurubuarɛ kpilale balate ŋon mↄ kyɛɛkee kpene keŋ doo ↄ nyefale keŋ man nɛ do ɛpo man. Botↄↄ te ɛpo loŋ keŋ kyɛɛkeewↄ yɛɛ ŋgba walaŋ deyeŋe fatabo nɛ, te wonembu kamasɛ ŋon ↄ doo ɛpo man nɛ yeŋawↄ.
66016004	Keŋte Wurubuarɛ kpilale batoorote ŋon mↄ kyɛɛkee kpene keŋ doo ↄ nyefale man nɛ do booneŋ na loŋse man, te ŋe popou bese fatabose.
66016005	Botↄↄ te me nyii Wurubuarɛ kpilale ŋon ↄ ne kɛɛ loŋse ŋan dↄↄ nɛ yakowↄ nyiaa, "Nyaŋ yɛna Wurubuarɛ ŋon n wulaa n kyaa lee kewalaŋ keŋ, te nyaŋ yɛna Wurubuarɛ ŋon n kyaa debaŋ kei. Nyaŋ yɛna Wurubuarɛ ŋon ayimɛɛ kamasɛ be doo n man ya. Te n deŋele kewↄŋ keŋ n ne wↄŋ balaŋ nɛ, doo na ke gbɛɛ.
66016006	Nawolo nyi ba koe n balaŋ na nya akpeŋkpeŋgyↄↄra baŋ. Mena dↄↄ te n moo fatabo fa wↄ nyi baa nyↄↄ, ŋgba mena keŋ kaboena wↄ nɛ."
66016007	Keŋte me nyii ŋolo kolosiwↄ lee botↄↄ keŋ bee deesi nɛ nyiaa, "Ampaŋ, de Gbeŋgyoo Wurubuarɛ doŋ pou nyee, n nombia kedi yɛɛ anokoare te ke doo na ke gbɛɛ."
66016008	Kenaŋ wↄle te Wurubuarɛ kpilale banaarate ŋon mↄ kyɛɛkee kpene keŋ doo ↄ nyefale keŋ man nɛ woli weese dↄↄ. Te be faa weese doŋ nyi waa nyakee balaŋ ŋgba boalaŋ nɛ.
66016009	Mena dↄↄ weese ŋon nyakee balaŋ baŋ nideli, te be falaa Wurubuarɛ ŋon ↄ dana doŋ mena kayeyɛɛ nombia ŋan dↄↄ nɛ yele. Mↄna be bɛe ba te kyɛɛkee ba agyueŋ na baa tina be nombiakumɛɛ keyɛɛ yela, na baa lese Wurubuarɛ yele ya.
66016010	Keŋte Wurubuarɛ kpilale banoŋte ŋon mↄ kyɛɛkee kpene keŋ doo ↄ nyefale keŋ man nɛ woli wonembukum ŋon gyooro gbeli keŋ dↄↄ. Botↄↄ te ditiŋtɛɛ gyoo wonembukum ŋon gyoori keŋ pou. Kayeyɛɛ keŋ be kↄŋ balaŋ dↄↄ nɛ, yela be nyii weeleŋ nideli te be tao be kela.
66016011	Be gyamɛɛ ŋan bↄↄ nyim na weeleŋ keŋ bↄↄ nyii nɛ, yela be falaa Wurubuarɛ ŋon ↄ kyaa adido nɛ. Mↄna be bɛe ba te kyɛɛkee ba agyueŋ na baa tina be nombiakumɛɛ keyɛɛ yela, na baa kↄŋ ↄ gyaŋ ya.
66016012	Keŋte Wurubuarɛ kpilale loorote ŋon mↄ kyɛɛkee kpene keŋ doo ↄ nyefale keŋ man nɛ, do boo dinaa keŋ bɛɛ baake ke nyi Efurate nɛ man. Te loŋ keŋ pou yoowↄ, na gbɛɛ ke doo fa gyooneŋ baŋ baa lee weese dɛɛlee man kↄŋ nɛ.
66016013	Botↄↄ te me naa feliŋkumɛɛ atooro ŋaale na ŋe yɛɛ ŋgba penlase nɛ. Ŋa lee wonembukum dekpatakpere ŋon na wonembukum gyaŋgbate ŋon, na wonembukum balate dekarate ŋon nↄↄse man.
66016014	Mena feliŋkumɛɛ kɛwↄ yɛɛ ↄbↄnsam tewulɛɛwↄ, te be dana doŋ keŋ bɛɛ tale yɛɛ gyakoloŋ nombia dinaana. Be dↄŋ tɛɛle kei gyooneŋ pou dↄↄ bee yilaa wↄ, na be kaa yoo na Wurubuarɛ doŋte ŋon ↄ wee dinaa keŋ man.
66016015	De Gbeŋgyoo kpa nyiaa, "Ɛ tↄↄse nyi maa kↄŋ kaa futaa ŋon bo ŋgba ŋmɛɛlate nɛ! Mena dↄↄ walaŋ kamasɛ ŋon waa kyaa gyee keŋ ↄ be wolee ↄ wose ya, te waa desina ↄ wose keŋ ↄ be tɛɛ diteŋteli na desɛŋ balaŋ man mena wee kenaŋ ya nɛ, ŋon na nyeebam."
66016016	Keŋte feliŋkumɛɛ ŋan yilaa gyooneŋ baŋ, te be gyuuwↄ kegyaŋee botↄↄ keŋ bɛɛ baake ke Gyudatena dei man nyi Amagedↄn nɛ.
66016017	Kenaŋ wↄle te Wurubuarɛ kpilale nyetoorote ŋon mↄ kyɛɛkee kpene keŋ doo ↄ nyefale keŋ man nɛ woli feliŋ man. Botↄↄ te me nyii yeesa keŋkeŋ ŋaale lee gyooro gbeli keŋ ke doo Wurubuarɛ ↄsom deni dinaa keŋ man nɛ nyiaa, "Nɛnɛɛ dↄↄ te taŋ!"
66016018	Kei wↄle te ↄga ŋmaalewↄ agbaatee agbaatee, te ↄ faewↄ agbaatee agbaatee, te tɛɛle wosiwↄ nideli. Leenaŋ debaŋ keŋ balaŋ be kyaa tɛɛle kei dↄↄ pou nɛ, tɛɛle te wosi ta mena see ya.
66016019	Keŋte donↄↄ dinaa keŋ kpasewↄ akpeŋ atooro, te donↄↄse dinaana ŋan pou ŋe kyaa tɛɛle kei dↄↄ nɛ yɛlɛɛwↄ. Te Wurubuarɛ tↄↄse nombiakumɛɛ ŋan Babilↄntena be yɛɛ nɛ, mena dↄↄ ↄ gyeŋa baŋ kum do wↄ nideli ŋgba mena keŋ kaboena nɛ.
66016020	Te donↄↄse ŋan pou loŋ be kilisi ŋa gyaŋee nɛ, na bulase pou ŋaalaawↄ.
66016021	Te akpeleŋkpeleŋbia dinaana ŋan ŋe dana yuŋ nideli nɛ leewↄ adido yala balaŋ dↄↄ. Mena dↄↄ balaŋ baŋ falaa Wurubuarɛ lee kayeyɛɛ nombia ŋan akpeleŋkpeleŋbia ŋan ba mo kↄŋ be dↄↄ nɛ dↄↄ. Nawolo nyi diyem keŋ akpeleŋkpeleŋbia ŋan be naase wↄ nɛ, te yɛɛ nsendee ya.
66017001	Kenaŋ wↄle te Wurubuarɛ kpilala nyetooro baŋ be dana nyefalɛɛ nyetooro ŋan nɛ, be man ŋolo kↄŋawↄ me gyaŋ kaa yako maŋ nyiaa, "Kↄŋ na maa wola neŋ mena keŋ maa wↄŋ futooli alo ŋon deŋele. Alo ŋonaŋ yɛna donↄↄ dinaa keŋ bↄↄ baŋ ke booneŋ burum nↄↄman nɛ."
66017002	Tɛɛle kei dↄↄ gyooneŋ ta gyem tisi ↄ dↄↄ ke yɛɛ kafoŋ nombia na e. Ↄ ta mo ↄ kafoŋ nombia wↄlɛɛ tɛɛle kei dↄↄ balaŋ pou nyee, ŋgba mena keŋ soloŋ ne wↄlɛɛ soloŋ nyↄↄra nyeeya nɛ.
66017003	Keŋte Wurubuarɛ feliŋ ŋon kaa gyoowↄ me man nideli, te Wurubuarɛ kpilale ŋon moo maŋ gyu depampaa dinaa daale man. Botↄↄ te me naa alo ŋolo na ↄ kyaa wonembukum yayam ŋolo dↄↄ. Ba te ŋmarase mmusuo yela ŋan ŋɛɛ tia Wurubuarɛ nɛ gyakaa ↄ dↄↄ pou. Wonembukum ŋonaŋ dana nyeeya nyetooro na woo kufu.
66017004	Na alo ŋonaŋ doona kanyaŋ yayam na agoo abↄↄ. Te ↄ moo kↄba yayam abↄↄ na kegyaŋase kpookpoo kpaakpaa nyiŋan ŋan ŋɛɛ ŋalakee te ŋe dana koyadoŋ nɛ mia desina ↄ wose. Te ↄ dana kↄba yayam kuruwaa keŋ ↄ nombia nkaraŋkaraŋ na ↄ futooli nombia ŋan be wulu ke man nɛ ↄ nyiŋmaa man.
66017005	Ba te ŋmarase yele daale keŋ walaŋ na walaŋ ba gyeŋ ka asɛɛ ya nɛ gyakaa ↄ tirinↄↄ dↄↄ nyiaa, "BABILↃN DONↃↃ DINAA, FUTOOLI ALA POU BE NAA, TƐƐLE KEI NOMBIA NKARAŊKARAŊ POU NYEE."
66017006	Keŋte me naawↄ na, alo ŋon te nyↄↄ Wurubuarɛ balaŋ fatabo baa dɛɛse ŋgba soloŋ te ↄ nyↄↄwↄ nɛ. Balaŋ kɛwↄ yɛna baŋ bↄↄ koe wↄ, keŋ bↄↄ mo be konↄↄ pou sila Yesu nɛ dↄↄ. Ma kena alo ŋonaŋ nɛ, ma wose gbirisi maŋ nideli.
66017007	Botↄↄ te Wurubuarɛ kpilale ŋon bↄↄse maŋ nyiaa, "Woŋ dↄↄ te n wose gbirisi neŋ? Yela maa lese alo ŋon na wonembukum ŋon ↄ dana nyeeya nyetooro na woo kufu, te alo ŋon kyaa ↄ dↄↄ nɛ nombia aweeseŋ ŋan man wola neŋ.
66017008	Wonembukum ŋon n be naa nɛ nafↄ na ↄ kyaa, mↄna nɛnɛɛ dↄↄ ↄ be kyaa bela ya. Waa lee bↄↄ kyilimkyilim keŋ ke taŋ ↄto ya nɛ man kↄŋ, na ↄ kaa yeŋ leki. Nyi akpaa tɛɛle kei dↄↄ balaŋ baŋ pou ba te ŋmarase ba yela do Wurubuarɛ nyeedoŋ tↄne keŋ ke kyaa leenaŋ kewalaŋ keŋ Wurubuarɛ be yɛɛ tɛɛle kei ya nɛ de naa wonembukum ŋon na, gyakoloŋ gyae ke kyaŋ wↄ nideli. Nawolo nyi nafↄ na wonembukum kei kyaa, te nɛnɛɛ dↄↄ ↄ be kyaa ya. Mↄna waa bese kaa lese ↄ wose wola bela.
66017009	Walaŋ ŋon ↄ dana nyansa te ↄ gyeŋ nombia nɛ, ŋon ne gyae la waa tale nyii nombia kɛŋa man nideli. Wonembukum ŋon nyeeya nyetooro ŋan seŋɛɛ fa bulasebia nyetooro, te bulasebia ŋenaŋ dↄↄ te alo ŋon ne kyaa. Bulasebia ŋenaŋ mↄ seŋɛɛ fa gyooneŋ nyetooro.
66017010	Gyooneŋ kɛwↄ man banoŋ ta yekee. Loorote ŋon gyakaa ↄ ne di gyoori, te nyetoorote ŋon te kↄŋa ta ya. Akpaa nyetoorote ŋon de kↄŋ nɛ, waa di gyoori keŋ bo debaŋ kyomii na baa gegi e.
66017011	Wonembukum ŋon ↄ be kyaa kaalaŋ te nɛnɛɛ ↄ be kyaa bela ya nɛ, ŋon yɛna gyoo gyanaarate ŋon te ↄ kpuɛ gyooneŋ nyetooro baŋ man. Te ŋon dↄↄ ↄ ne gyu baa ↄ kaa yeŋ leki.
66017012	Woo kufu ŋan n be naa nɛ, ŋan mↄ seŋɛɛ fa gyooneŋ kufu, mↄna be te dii ta gyoori ya. Mↄ baa fa gyooneŋ kufu benaŋ na wonembukum ŋon doŋ, na baa di gyoori debaŋ dokoloŋ bo.
66017013	Nombii dokoloŋ dↄↄ te gyooneŋ kufu benaŋ pou seŋɛɛ. Baa yɛɛ nↄↄdokoloŋ na baa mo be kegyiiri na be doŋ pou fa wonembukum ŋon, na waa mo di gyoori.
66017014	Baa yoo na Nambu ŋon, mↄna Nambu ŋon na ↄ balaŋ baŋ ↄ be baake wↄ mo wↄ yɛɛ ↄ wui, te be silana e anokoare man nɛ baa di ↄ dↄↄ. Nawolo nyi ŋon yɛna gbeŋgyoona pou Gbeŋgyoo na gyooneŋ pou Gyoo."
66017015	Botↄↄ te Wurubuarɛ kpilale ŋon yako maŋ bela nyiaa, "Booneŋ ŋan n be naa keŋ futooli alo ŋon kyaa ŋe gyaŋ nɛ, seŋɛɛ fa balaŋ kpookpoo baŋ be kyaa tɛɛle kei dↄↄ nɛ.
66017016	Te wonembukum ŋon na woo kufu ŋan n be naa nɛ, baa kↄla futooli alo ŋon nombia. Baa wↄlɛɛ e nɛ kyekpakyekpakyekpa, na baa tina e yela diteŋteli. Baa tao e, na baa too akaŋ keŋ.
66017017	Nawolo nyi Wurubuarɛ yele la te gyooneŋ kufu baŋ sɛɛwↄ, te be yɛɛ ŋon Wurubuarɛ kegyaebii. Mena dↄↄ te ba moo be doŋ pou fa wonembukum ŋon nyi waa di gyoori kelii debaŋ keŋ Wurubuarɛ nombia aŋmaraseŋ see ŋan gyae ke kↄŋ mena nɛ.
66017018	Alo ŋon n be naa nɛ, ŋon yɛna donↄↄ dinaa keŋ ke gyoo ne di doŋ tɛɛle kei dↄↄ gyooneŋ pou dↄↄ nɛ."
66018001	Kei wↄle nɛ, te ma besewↄ naa Wurubuarɛ kpilale ŋolo te tisi lee adido ↄ ne kↄŋ. Na ↄ dana doŋ te ↄ gyoorobiiri ŋalakeewↄ tɛɛle kei dↄↄ pou.
66018002	Keŋte ↄ fae yeesa keŋkeŋ nyiaa, "Babilↄn donↄↄ te yɛlɛɛ! Babilↄn donↄↄ dinaa keŋ te yɛlɛɛ. Botↄↄ ta bese ↄbↄnsam na ↄ tewulɛɛ, na feliŋkumɛɛ na gyebuse kumɛɛ, na gyebuse nkaraŋkaraŋ pou dekyae.
66018003	Nawolo nyi ↄ ta mo ↄ kafoŋ nombia kyaŋee tɛɛle kei dↄↄ balaŋ pou. Ↄ kafoŋ kei yɛɛ yaa ŋgba soloŋ doŋte te ↄ moowↄ fa tɛɛle kei dↄↄ balaŋ te be nyↄↄwↄ dɛɛse nɛ. Tɛɛle kei dↄↄ gyooneŋ ta gyem tisi ↄ dↄↄ ke yɛɛ nombia nkaraŋkaraŋ, ŋgba mena keŋ baala kafoŋtena na gyem tisi futooli alo dↄↄ nɛ. Te tɛɛle kei dↄↄ kebudiira burum mↄ te tɛɛ ↄ futooli keŋ dↄↄ nyiŋ ba wose."
66018004	Keŋte me nyii woya ŋaale lee adido bela nyiaa, "Me balaŋ, ɛ koro lee Babilↄn donↄↄ dinaa kenaŋ man. Na ɛmɛɛ mↄ be nyiŋ yɛɛ nombiakumɛɛ ŋan doo donↄↄ kenaŋ man, na Wurubuarɛ ke wↄŋ ɛ deŋele ŋgba mena keŋ waa wↄŋ mena balaŋ benaŋ deŋele nɛ ya.
66018005	Wurubuarɛ te tↄↄse ↄ nombiakumɛɛ ŋan, nawolo nyi ŋe ta boo nideli keŋ nyi ↄ be tale wolee ŋa ya.
66018006	Nombiakumɛɛ ŋan ↄ ba mo yɛɛ balaŋ nɛ, ɛ mo ŋe dinↄↄ akpeŋ ala tↄ e kom. Te soloŋ keŋ ↄ be fa balaŋ be nyↄↄ nɛ, ɛ mo keŋ ke dana doŋ akpeŋ ala kela ↄ wui keŋ nɛ fa e waa nyↄↄ.
66018007	Mena keŋ ↄ be di gyoŋ te ↄ ba lese ↄ gyoorobiiri wola nɛ, mena mↄ te ɛ naase e diyem na ɛ ke yela waa yeyɛɛ nideli. Nawolo nyi ↄ gyakaa ↄ ne gyↄ ↄ konↄↄ yako nyi, 'Me yɛɛ ala gyoo e, ma te yɛɛ lialo e ya. Te mↄↄ gyae maa di walaŋsa mↄ korakora ya.'
66018008	Lee mena dↄↄ weese dokoloŋ kooŋ man te kayeyɛɛ dinaa keŋ gyae kekↄŋ ↄ dↄↄ. Kayeyɛɛ kenaŋ yɛna yeŋ, na walaŋsa kedi na tanam dinaa. Kenaŋ wↄle koraŋ na, baa too e kekpaa. Nawolo nyi de Gbeŋgyoo Wurubuarɛ ŋon waa wↄŋ ↄ deŋele nɛ, ↄ dana doŋ."
66018009	Tɛɛle kei dↄↄ gyooneŋ baŋ bↄↄ gyem tisi ↄ dↄↄ yɛɛ kafoŋ nombia na e, te bↄↄ di gyoŋ kamasɛ kpu na e nɛ, akpaa be naa boalaŋ keŋ ne kpa e nɛ nyↄↄse na, baa wii na baa di ↄ walaŋsa nideli.
66018010	Diyem keŋ gyae kekↄŋ Babilↄn donↄↄ keŋ dↄↄ nɛ, gyae ke yɛɛ gyooneŋ baŋ gyakoloŋ. Mena dↄↄ baa seŋ lemlem wii na baa yako nyiaa, "Babilↄn donↄↄ laako! Babilↄn donↄↄ dinaa, nyaŋ na gyerebi! Nyaŋ ŋon nafↄ n dana doŋ nɛ, na debaŋ dokoloŋ kooŋ kei yaa be taŋ wↄlɛɛ neŋ nɛ?"
66018011	Tɛɛle kei dↄↄ kebudiira baŋ mↄ baa wii na baa di walaŋsa ↄ dↄↄ. Nawolo nyi ŋolo bɛɛ tekaa lɛɛ ba abↄↄ bela ya.
66018012	Ŋolo bɛɛ tekaa lɛɛ ba kegyaŋase na abↄↄ ŋan bↄↄ mo kↄba yayam na kↄba wolom na boya kpaakpaa nyiŋan yɛɛ ŋa nɛ ya. Ŋolo bɛɛ tekaa lɛɛ ba akaralɛɛ kpaakpaa nyiŋan, na agoo kanyaŋse na kanyaŋse yayama na abↄↄ ŋan bↄↄ mo tuu kela yɛɛ ŋa nɛ ya. Ŋolo bɛɛ tekaa lɛɛ abↄↄ ŋan bↄↄ mo daase kpookpoo ŋan ŋe dana koya doŋ yae, na abↄↄ ŋan bↄↄ mo nyeela kpookpoo na boya ŋan ŋe dana koya doŋ yɛɛ ŋa nɛ ya.
66018013	Ŋolo bɛɛ tekaa lɛɛ ba abↄↄ buruburu ŋan ŋe dana ofoŋ te bɛɛ mo saa weenɛɛ, na adudo na oliifi na pɛperɛ na soloŋ na nuŋ na biliŋ na nunkyuese na namense na dɛɛkyↄŋse na ŋe kↄtase, na gbeŋa na baŋ bↄↄ kyaŋ wↄ yoo man nɛ ya.
66018014	Kebudiira baŋ baa yako nyiaa, "Abↄↄ kpaakpaa ŋan pou n be yase n sia gyae nɛ, ŋe popou ta lee n nyiŋmaa man. Mena keŋ n be nyiŋ n wose, na yele keŋ n be lɛɛ nɛ pou ta yoo kekpaakekpaa."
66018015	Nombia ŋan gyae ke kↄŋ Babilↄn donↄↄ keŋ dↄↄ nɛ, gyae ke yɛɛ kebudiira baŋ bↄↄ di kebu donↄↄ kenaŋ man nyiŋ ba wose nɛ gyakoloŋ. Mena dↄↄ baa seŋ lemlem wii, na baa di walaŋsa.
66018016	Baa wii yako nyiaa, "O Babilↄn donↄↄ dinaa laako! O Babilↄn donↄↄ dinaa, nyaŋ na gyerebi. Nafↄ n ne kaa akaralɛɛ na abↄↄ yayama na agoose bo. Nafↄ kↄba yayam abↄↄ, na boya kpaakpaa nyiŋan abↄↄ, na kegyaŋase kpaakpaa nyiŋan ŋan ne ŋalakee nɛ abↄↄ te n na doo.
66018017	Mↄna debaŋ dokoloŋ kei man na, nya abↄↄ ŋan pou te ŋaalaa." Kegyiise baŋ bɛɛ kɛɛ agbele dinaana dↄↄ, na baŋ pou bɛɛ kyaa ŋe man, na baŋ pou bɛɛ yɛɛ tom ŋe man, na kebudiira baŋ pou bɛɛ tɛɛ ɛpo dↄↄ di kebu nɛ, baa seŋ lemlem na bɛɛ kɛɛ donↄↄ kenaŋ.
66018018	Baa seŋ botↄↄ na baa kɛɛ donↄↄ keŋ kekpabii. Be naa ke kɛɛ kpaa keŋ nɛ baa yako nyiaa, "Donↄↄ woŋti kyaa kaalaŋ, keŋ kelii mena donↄↄ dinaa kei."
66018019	Baa kyaa ŋgba liala nɛ na baa wii waraŋase man nyiaa, "O Babilↄn donↄↄ dinaa laako! O Babilↄn donↄↄ dinaa, nyaŋ na gyerebi! Nyaŋ dↄↄ te kebudiira baŋ pou bↄↄ mo agbele dinaana ta ɛpo dↄↄ di kebu nɛ, nyiŋa ba wose. Mↄna debaŋ dokoloŋ kooŋ man na, nya abↄↄ ŋan n be nyim nɛ pou te ŋaalaa.
66018020	Ɛmɛɛ baŋ pou ɛ kyaa adido, na Wurubuarɛ balaŋ na Kristo kpilala, na Wurubuarɛ akpeŋkpeŋgyↄↄra pou ɛ yela ke yɛɛ ŋon gyoŋ. Nawolo nyi Wurubuarɛ te wↄŋ donↄↄ keŋ deŋele lee diyem keŋ ↄ be naase ŋon nɛ dↄↄ."
66018021	Botↄↄ te Wurubuarɛ kpilale Dekpatakpere ŋolo moo boe dinaa dinaa daale, te ↄ fuŋa ke ka do ɛpo man te ↄ yakowↄ nyiaa, "Nnɛ te baa mo doŋ wↄlɛɛ Babilↄn donↄↄ dinaa keŋ, te ŋolo na ŋolo be gyae waa tekaa naa ke bela ya.
66018022	Ŋolo mↄ be gyae waa tekaa nyii adolɛɛ gyↄↄra na nↄↄneŋ kpeera yaa keferee na kaberɛ wolala nkaŋ donↄↄ dinaa kei man bela ya. Ŋolo be gyae waa tekaa naa tom kamasɛ yɛɛre botↄↄ bela ya. Mena mↄ te bↄↄ gyae baa tekaa nyii nyi ŋolo ne naŋ kolo boe dↄↄ bela ya.
66018023	Te ŋolo na ŋolo be gyae waa tekaa naa kanea daale keŋmaŋee botↄↄ bela ya. Ŋolo mↄ be gyae waa nyii alowↄlere nombia donↄↄ kenaŋ man bela ya. Nawolo nyi donↄↄ kenaŋ man kebudiira yɛna balaŋ baŋ be dana yele tɛɛle kei dↄↄ. Mↄna ke man ŋmeeseŋtena, te yeli tɛɛle kenaŋ dↄↄ balaŋ pou ta yoo.
66018024	Babilↄn donↄↄ dinaa kei man te ba koo Wurubuarɛ akpeŋkpeŋgyↄↄra, na ↄ balaŋ na balaŋ baŋ pou bↄↄ koo tɛɛle kei dↄↄ nɛ. Lee mena dↄↄ te Wurubuarɛ ne wↄŋ donↄↄ kenaŋ deŋele nɛ."
66019001	Kɛŋa pou wↄle nɛ, me nyii yeesa ŋaale adido ŋgba balaŋ burum yeesa nɛ nyiaa, "Ɛ lese Wurubuarɛ yele. De Wurubuarɛ yɛna nyeelɛɛre. Ŋon te gyoorobiiri na doŋ pou yɛɛ ↄ wui.
66019002	Nawolo nyi Wurubuarɛ ne di nombia ke gbɛɛ dↄↄ, te kaboena mↄ. Ↄ te bu futooli alo dinaa ŋon ↄ ba mo ↄ kafoŋ nombia wↄlɛɛ tɛɛle kei dↄↄ balaŋ nɛ fↄↄ. Te lee mena keŋ ↄ ba koe Wurubuarɛ tewulɛɛ dↄↄ, te Wurubuarɛ ne wↄŋ ↄ deŋele tↄ kom nɛ."
66019003	Keŋte ba besewↄ fae yeesa adido botↄↄ bela nyiaa, "Ɛ lese Wurubuarɛ yele. Be ka too Babilↄn donↄↄ keŋ nɛ, boalaŋ keŋ nyↄↄse ta koro laŋ adido kekpaakekpaa."
66019004	Botↄↄ te kegyiise saobanaara baŋ, na wonise banaara baŋ tisiwↄ buŋ te ba som Wurubuarɛ ŋon ↄ kyaa ↄ gyooro gbeli dↄↄ nɛ te be sɛɛwↄ nyiaa, "Ɛ lese Wurubuarɛ yele. Amɛn."
66019005	Keŋte yeesa ŋaale leewↄ gyooro gbeli keŋ gyaŋ nyiaa, "Ɛmɛɛ Wurubuarɛ tewulɛɛ pou, ɛ lese ↄ yele. Ɛmɛɛ baŋ pou ɛ ne yee Wurubuarɛ nɛ, ɛ lese ↄ yele. Balaŋ baŋ be dana yele na balaŋ yakaa nyibaŋ pou, ɛ lese Wurubuarɛ yele."
66019006	Botↄↄ te me nyii yeesa ŋaale adido ŋgba balaŋ burum baale yeesa nɛ bela. Yeesa ŋenaŋ nkaŋ yɛɛ ŋgba boo dinaa daale wuu la yaa ↄga kefae nɛ nyiaa, "Ɛ lese Wurubuarɛ yele. Nawolo nyi de Gbeŋgyoo Wurubuarɛ ŋon ↄ yɛɛ doŋ pou nyee e nɛ, ŋon ne diina gyoori.
66019007	Ɛ yela ke yɛɛ daa gyoŋ na dɛɛ nyaŋee na dɛɛ lese Wurubuarɛ yele. Nawolo nyi debaŋ te lii nyi Nambu ŋon ↄ ba mo ↄ wose fa kedeesa nɛ ka kpeo alo. Te alowↄle ŋon mↄ te desina ↄ wose see.
66019008	Be ta mo akaralɛɛ keŋ ke dana kyeo te ka wolosɛɛ nideli nɛ, kegba fa alowↄle ŋon nyi waa do." (Akaralɛɛ keŋ seŋɛɛ fa Wurubuarɛ balaŋ nombia kpaakpaa ŋan bɛɛ yɛɛ nɛ.)
66019009	Keŋte Wurubuarɛ kpilale ŋon yako maŋ nyiaa, "Ŋmarase nyiaa, 'Balaŋ baŋ bↄↄ baake wↄ Nambu ŋon alowↄle weenɛɛ tɛɛ nɛ, baŋ na nyeebam.' " Te ↄ besewↄ yako maŋ nyiaa, "Wurubuarɛ nↄↄwoya gbagba yɛna kɛŋa."
66019010	Botↄↄ te me tisiwↄ buŋ ↄ nawↄↄtɛɛ nyi maa som e, te ↄ yako maŋ nyiaa, "Naa yɛɛ mena ya. Nawolo nyi maŋ mↄ yɛɛ Wurubuarɛ tobaale e, ŋgba ɛmɛɛ na n tebia baŋ pou de dana Kristo nombia ŋan ↄ ba lese wola daa man nideli nɛ. Mena dↄↄ Wurubuarɛ waageŋ te kaboena nyi dɛɛ som." Nawolo nyi anokoare keŋ Yesu ba lese wola daa nɛ, keŋ ne faa na ↄ balaŋ doŋ te bɛɛ tale kolosi ↄ nombia.
66019011	Keŋte me naawↄ na adido ta toro, te me kɛɛ na dɛɛkyↄŋ wolom ŋolo seŋɛɛ laa, na ŋolo kyaa ↄ dↄↄ. Walaŋ ŋon ↄ kyaa ↄ dↄↄ nɛ yele yɛna nyi, "Walaŋ ŋon ↄ dana anokoare, te ↄ bee di dekara ya." Nawolo nyi ↄ ne di ↄ nombia na ke gbɛɛ, te ↄ ne yoo ↄ yoo mↄ na ke gbɛɛ.
66019012	Na ↄ siabia yɛɛ ŋgba boalaŋ laakem nɛ, te ↄ wuuna gyooro kotↄtↄↄse burum. Ↄ dana yele daale keŋ bↄↄ ŋmarase gyakaa ↄ dↄↄ, keŋ ŋolo ba gyeŋ yele kenaŋ kpu na e ya.
66019013	Ↄ doona kegba wurikyim daale keŋ bↄↄ mo ke do fatabo man. Ↄ yele keŋ bɛɛ baake e yɛna nyi, "Wurubuarɛ Nombii."
66019014	Na Wurubuarɛ adido yoonↄↄtena kyaa dɛɛkyↄŋse woloma dↄↄ be silana e. Ba doona akaralɛɛ kegbase kpaakpaa nyiŋan, ŋan ayimɛɛ kamasɛ be doo ŋe man ya.
66019015	Yoosila keŋ ke yɛɛ sia na wↄle te kɛɛ bee nideli nɛ tosɛɛ ↄ nↄↄman. Yoosila kenaŋ te waa mo yoo di tɛɛle kei balaŋ pou dↄↄ. Waa yɛɛ doŋ na waa di gyoori tɛɛle kei balaŋ pou dↄↄ, keŋ ↄ be gyae waa wii be waraŋase ya. Te waa yela Wurubuarɛ ŋon ↄ yɛɛ doŋ pou nyee e nɛ, ka mo ↄ baŋ kum keŋ wↄŋ ba deŋele nideli, ŋgba mena keŋ bɛɛ ŋmaase daŋbii lese ka loŋ nɛ.
66019016	Te yele keŋ bↄↄ ŋmarase gyakaa ↄ kegba na ↄ yii dↄↄ yɛna nyiaa, "GYOONEŊ POU GYOO, NA GBEŊGYOONA POU GBEŊGYOO."
66019017	Botↄↄ te me naa Wurubuarɛ kpilale ŋolo seŋɛɛ weese man. Keŋte ↄ fae yeesa keŋkeŋ baake gyebuse baŋ pou bee furufu adido nɛ nyiaa, "Ɛ kↄŋ kaa yilaa Wurubuarɛ Dekpatakpere ŋon gyaŋ, na ɛ ke di weenɛɛ ŋan ↄ be desina see ŋon nɛ.
66019018	Ɛ kↄŋ kaa kyoŋii gyooneŋ na yoonↄↄtena kegyiise, na yoonↄↄtena baŋ bↄↄ yale yoo man nɛ naane. Ɛ kↄŋ kaa kyoŋii dɛɛkyↄŋse na baŋ be kyaa be dↄↄ nɛ, na balaŋ pou na gbeŋa na gyoorobia na balaŋ baŋ be dana yele na balaŋ yakaa nyibaŋ pou naane."
66019019	Keŋte me naa wonembukum ŋon, na tɛɛle kei dↄↄ gyooneŋ na be yoonↄↄtena pou, na be te yilaa bɛɛ kↄŋ be kaa yoo na walaŋ ŋon ↄ kyaa dɛɛkyↄŋ wolom ŋon dↄↄ nɛ, na ↄ yoonↄↄtena.
66019020	Mↄna be dii wonembukum ŋon, na dekara dekpeŋkpeŋgyↄↄre ŋon ↄ be yɛɛ gyakoloŋ nombia wonembukum ŋon yele man nɛ dↄↄ. Nawolo nyi gyakoloŋ nombia kɛŋa te ↄ moowↄ beo balaŋ baŋ bↄↄ do wↄ wonembukum ŋon nso, te bↄↄ som bane ŋon bↄↄ maa wonembukum ŋon dinↄↄ man nɛ. Keŋte be fuŋa wonembukum ŋonaŋ, na ↄbↄnsam dekara dekpeŋkpeŋgyↄↄre ŋon na be sia fonɛɛ do boalaŋ degyapaa keŋ kɛɛ kpaa ŋgba kpatakpela nɛ man.
66019021	Yoosila keŋ doo walaŋ ŋon ↄ kyaa dɛɛkyↄŋ wolom ŋon dↄↄ nↄↄman nɛ, keŋte ↄ moowↄ koe balaŋ akaŋ baŋ pou, te gyebuse kaa wuuwↄ be naane dↄↄ te be dii ŋa ba kegyaebii.
66020001	Keŋte me naa Wurubuarɛ kpilale ŋolo te tisi lee adido ↄ ne kↄŋ. Ↄ dana safowaa keŋ bɛɛ mo toro bↄↄ kyilimkyilim keŋ ke taŋ ↄto ya nɛ, na agbaraagbaraa dinaa daale ↄ nyiŋmaa man.
66020002	Botↄↄ te ↄ kyaŋa wonembukum dekpatakpere ŋon ↄ yɛɛ ŋgba laŋaŋ nɛ doŋ man. Ŋon yɛna beneŋ beneŋ dom ŋon bɛɛ baake e nyi yele wↄlɛɛre yaa ↄbↄnsam nɛ. Keŋte ↄ bake e see nyi waa doo botↄↄ kulutooneŋ kakpoŋ (1,000).
66020003	Te Wurubuarɛ kpilale ŋon fuŋa e do bↄↄ keŋ ke taŋ ↄto ya nɛ man, te ↄ tↄↄ ke safowaa. Keŋte ↄ moo kolo tↄ ke nↄↄ, na ↄ ba tekaa nyiŋ gbɛɛ ta beo balaŋ tɛɛle kei dↄↄ bela ya, kelii kulutooneŋ kakpoŋ (1,000) ŋan ↄto. Kenaŋ wↄle na, baa bese lese e debaŋ kyomii daale bela.
66020004	Kenaŋ wↄle te me naa gyooro gbelɛɛ ŋaale bela. Na balaŋ baŋ be kyakɛɛ ŋe dↄↄ nɛ, yɛna balaŋ baŋ bↄↄ fa wↄ doŋ nyi baa di balaŋ nombia nɛ. Keŋte ma besewↄ naa balaŋ baŋ bↄↄ kolosi Wurubuarɛ nombia ŋan, te bↄↄ di Yesu Kristo wose man adansɛɛ dↄↄ bↄↄ kɛrɛɛ ba nyeeya nɛ ba woya. Mena balaŋ kɛwↄ yɛna balaŋ baŋ be te buŋ som wonembukum ŋon ya, yaa bane ŋon bↄↄ maa wonembukum ŋon dinↄↄ man ya, te ba te sɛɛ mↄ nyi baa do wↄ wonembukum ŋon nso be tirinↄↄse dↄↄ yaa be nyiŋmaase dↄↄ ya nɛ. Mena balaŋ kɛwↄ foŋae lee yeŋ man, na baŋ na Kristo kedi gyoori kulutooneŋ kakpoŋ (1000).
66020005	Kɛwↄ yɛna balaŋ gyaŋgbatena baŋ bↄↄ taŋgbɛɛ foŋ lee yeŋ man. Woya akaŋ baŋ dↄↄ, bↄↄ gyae baa foŋ ya kelii kulutooneŋ kakpoŋ (1000) ŋan ↄto pɛ.
66020006	Balaŋ baŋ be kpuɛ balaŋ gyaŋgbatena baŋ bↄↄ taŋgbɛɛ foŋ lee yeŋ man nɛ, baŋ na nyeebam te Wurubuarɛ siaman na, ayimɛɛ kamasɛ be doo be man ya. Mena balaŋ kɛwↄ dↄↄ, yeŋ bolate keŋ be dana doŋ be dↄↄ bela ya. Baa bese Wurubuarɛ na Kristo saese, na baŋ na Kristo ke di gyoori kulutooneŋ kakpoŋ (1000).
66020007	Kulutooneŋ kakpoŋ (1000) ŋan wↄle nɛ, baa lese ↄbↄnsam lee botↄↄ keŋ bↄↄ tↄ e do nɛ.
66020008	Waa ta beo tɛɛle kei dↄↄ yenaŋ kamasɛ balaŋ pou, na waa yilaa wↄ fa yoo. Be yaanↄↄle yɛɛ ŋgba ɛpo nↄↄman aŋasa nɛ. Tɛɛlese kɛŋa te bɛɛ baake nyi Gↄge na Magↄge.
66020009	Ŋon na ↄ balaŋ yaaseewↄ gyoo tɛɛle kei dↄↄ pou, te be kilisi Wurubuarɛ balaŋ na ↄ donↄↄ keŋ ↄ ne gyae ke nɛ. Mↄna boalaŋ leewↄ adido kↄŋ kaa kpa wↄ pou.
66020010	Keŋte be fuŋa ↄbↄnsam ŋon ↄ ba beo wↄ nɛ do boalaŋ degyapaa keŋ kɛɛ kpaa ŋgba kpatakpela nɛ man. Botↄↄ keŋ bↄↄ wulaa fuŋ wonembukum ŋon na dekara dekpeŋkpeŋgyↄↄre ŋon do nɛ. Botↄↄ te baa naa diyem nelim na ka weese kekpaakekpaa.
66020011	Keŋte me naa gyooro gbeli wolom dinaa dinaa daale, na walaŋ ŋon ↄ kyaa ke dↄↄ nɛ. Te adido na ateta pou ŋaalaawↄ ↄ siaman, keŋ ŋolo na ŋolo te naa ŋa bela ya.
66020012	Te me naa balaŋ baŋ pou be dana yele na balaŋ yakaa nyibaŋ baŋ bↄↄ yekee nɛ, na ba seŋɛɛ gyooro gbeli keŋ siaman. Botↄↄ te be gyuusu tↄna ŋaale man. Keŋte ba besewↄ gyuusu tↄne keŋ bɛɛ baake ke nyi nyeedoŋ tↄne nɛ. Te be dii woya baŋ nombia, ŋgba mena keŋ bↄↄ ŋmarase ba wose man nombia do tↄna ŋan man nɛ.
66020013	Botↄↄ te ɛpo lese balaŋ baŋ pou bↄↄ yem dↄↄ ke man nɛ debↄↄ, te yeŋ na woyadɛɛ mↄ lese woya baŋ be doo be nyiŋmaa man debↄↄ. Te be dii be man walaŋ kamasɛ nombia, ŋgba mena keŋ bↄↄ ŋmarase be nombia ayɛɛsa do tↄna ŋan man nɛ.
66020014	Keŋte be fuŋa yeŋ na woyadɛɛ do boalaŋ degyapaa dinaa keŋ man. Boalaŋ degyapaa kei yɛna yeŋ bolate keŋ.
66020015	Walaŋ kamasɛ ŋon ba te naa ↄ yele nyeedoŋ tↄne keŋ man ya nɛ, bee fuŋ ↄtenate bo do boalaŋ degyapaa keŋ man.
66021001	Kenaŋ wↄle te me naa adido wↄle na tɛɛle wↄle. Adido gyaŋgbate na tɛɛle gyaŋgbate keŋ, na ɛpo pou te ŋaalaa.
66021002	Botↄↄ te me naa Gyerusalɛm donↄↄ wↄle keŋ ke yɛɛ Wurubuarɛ donↄↄ ke nɛ, te tisi lee Wurubuarɛ gyaŋ adido ne kↄŋ tɛɛle man. Wurubuarɛ te desina donↄↄ kenaŋ, ŋgba mena keŋ bee mia alowↄle na ↄ kaa gyaŋee na ↄ baale nɛ.
66021003	Keŋte me nyii woya ŋaale kolosiwↄ keŋkeŋ lee gyooro gbeli keŋ gyaŋ nyiaa, "Nɛnɛɛ dↄↄ, Wurubuarɛ te tisi kↄŋ ↄ kaa kyaa ↄ balaŋ man. Waa kyaa be man, na baŋ mↄ ka bese ↄ balaŋ. Wurubuarɛ gbagba waa kyaa be man, na waa bese be Wurubuarɛ.
66021004	Ŋon Wurubuarɛ ne gyae la waa feefo be siasaraŋ pou. Te yeŋ yaa kewii, yaa walaŋsa kedi yaa weeleŋ ba gyae ka tekaa kyaa botↄↄ bela ya. Nawolo nyi abↄↄ benɛɛ ŋan pou te lam."
66021005	Botↄↄ te walaŋ ŋon ↄ kyaa gyooro gbeli keŋ dↄↄ nɛ yakowↄ nyiaa, "Ɛ kɛɛ! Nɛnɛɛ mɛɛ yɛɛ kpene kamasɛ wↄle!" Keŋte ↄ besewↄ yako maŋ bela nyiaa, "Ŋmarase nombia ŋan n ne nyii nɛ see, nawolo nyi ŋe yɛɛ anokoare, te kaboena nyi walaŋ kamasɛ waa lɛɛ ŋa di."
66021006	Te ↄ besewↄ yako maŋ nyiaa, "Te taŋ! Maŋ yɛna Alfa na Omega, kpene kamasɛ gyaŋgbate na ↄtomante. Balaŋ baŋ loŋboaneŋ na ko wↄ nɛ, maa kyee nyeedoŋ loŋ keŋ fa wↄ na baa nyↄↄ, keŋ bↄↄ gyae baa tↄ kom ya.
66021007	Walaŋ kamasɛ ŋon ↄ sem keŋkeŋ te ↄ yoo di nombiakumɛɛ pou dↄↄ na, maa fa e abↄↄ kɛŋa pou. Maa bese ↄtenate Wurubuarɛ, na ŋon mↄ ka bese me bu.
66021008	Mↄna gyakoloŋtena, na baŋ bↄↄ ne lɛɛ maŋ di ya, na baŋ bɛɛ yɛɛ nombia nkaraŋkaraŋ na baŋ bɛɛ koe balaŋ na kafoŋtena na ŋmeeseŋtena, na banesomra na akɛrɛɛtena pou dↄↄ, baa fuŋ wↄ bo do boalaŋ degyapaa keŋ kɛɛ kpaa ŋgba kpatakpela nɛ man. Kei yɛna yeŋ bolate keŋ."
66021009	Keŋte Wurubuarɛ kpilala nyetooro, baŋ nafↄ be dana kayeyɛɛ nombia nyetooro akaŋ ŋan doo nyefalɛɛ nyetooro ŋan man nɛ, be man ŋolo kↄŋawↄ kaa kolosi na maŋ nyiaa, "Kↄŋ, na maa wola neŋ alowↄle ŋon. Ŋon yɛna Nambu ŋon wɛɛle ŋon."
66021010	Keŋte Wurubuarɛ feliŋ ŋon kaa gyoowↄ me man nideli, te Wurubuarɛ kpilale ŋon moo maŋ gyu bula dinaa dinaa daale keŋ ka korɛɛ nɛ nyee man. Botↄↄ te ↄ yela me naa Gyerusalɛm donↄↄ wↄle keŋ ke yɛɛ Wurubuarɛ donↄↄ ke nɛ, na ke te tisi lee Wurubuarɛ gyaŋ adido ne kↄŋ tɛɛle man.
66021011	Na Wurubuarɛ gyoorobiiri te yeli donↄↄ kenaŋ ne ŋalakee, ŋgba boe keŋ ke dana koyadoŋ te bɛɛ baake ke nyi Gyasipa te kɛɛ ŋalakee ŋgba diiku nɛ.
66021012	Na ba te ma dekyaŋ dↄↄloŋ dↄↄloŋ daale kilisi donↄↄ kenaŋ, te ke dana anaanↄↄse kufu ala. Na Wurubuarɛ kpilala kufu bala ne kɛɛ na anaanↄↄse ŋan dↄↄ. Ba te ŋmarase Iserae akpaŋalaŋse kufu ala ŋan yela gyakaa anaanↄↄse ŋan pou dↄↄ.
66021013	Dekyaŋ keŋ dana yenaase anaara, te anaanↄↄse atooro mↄ doo yenaŋ kamasɛ man. Anaanↄↄse atooro doo weese dɛɛlee, te atooro mↄ doo weese dɛɛyalae. Atooro doo ado, te atooro mↄ doo ata.
66021014	Boya kufu ala te ba moowↄ see dekyaŋ keŋ be kilisi donↄↄ keŋ nɛ mokↄↄ, te be ŋmarase Nambu ŋon kpilala kufu bala baŋ yela gyakaa boya ŋenaŋ dↄↄ.
66021015	Na Wurubuarɛ kpilale ŋon ↄ be kolosi na maŋ nɛ, dana daŋ keŋ bↄↄ mo kↄba yayam yɛɛ ke te bɛɛ mo maa abↄↄ nɛ. Keŋ te waa mo maa donↄↄ keŋ, na ka anaanↄↄse ŋan na ka akyaŋse ŋan pou.
66021016	Donↄↄ keŋ ↄfalaboŋ na ke dↄↄloŋ pou yɛɛ kyɛɛkyɛɛ. Wurubuarɛ kpilale ŋon moo ↄ daŋ keŋ maa donↄↄ keŋ dↄↄloŋ man na, ke gyae ke yɛɛ ŋgba maelese kakpoŋ dokoloŋ na yaale nɛ (1,500). Donↄↄ keŋ dↄↄloŋ na kↄ ↄfalaboŋ na kↄ ↄkooroŋ pou yɛɛ kyɛɛkyɛɛ.
66021017	Wurubuarɛ kpilale ŋon maa donↄↄ keŋ dekyaŋ keŋ ↄkeereŋ man na, na ke yɛɛ nawↄↄtↄↄse sↄŋonoŋse akpeŋ ala na kufu looro.
66021018	Boe kpaakpaa keŋ bɛɛ baake ke nyi Gyasipa nɛ, te ba moowↄ baŋ dekyaŋ keŋ. Te kↄba yayam gbagba keŋ kɛɛ ŋalakee ŋgba diiku nɛ, te ba moowↄ baŋ donↄↄ kenaŋ.
66021019	Boya kpookpoo kpaakpaa nyiŋan ŋan ŋe dana koyadoŋ te ŋe dana kyeo nɛ, te ba moowↄ see dekyaŋ keŋ be kilisi donↄↄ keŋ nɛ mokↄↄ. Boe gyaŋgbate keŋ yɛna Gyasipa, alate yɛna Safire, te atoorote yɛna Agate te anaarate yɛna Emeradi te anoŋte keŋ yɛna Oniki te loorote yɛna Kanelia te nyetoorote yɛna Kirisolite te gyanaarate yɛna Berile te kadaalete yɛna Topasi te kufute yɛna Kirisopase te kufudaalete yɛna Yasinti te kufu alate yɛna Ametisiti.
66021021	Kegyaŋase kufu ala te ba moowↄ yɛɛ anaanↄↄse kufu ala ŋan pou. Kegyaŋa dinaa dokoloŋ te ba moowↄ yɛɛ denanↄↄ kamasɛ. Te ba moo kↄba yayam gbagba keŋ ne naa ŋgba diiku nɛ, yɛɛ donↄↄ keŋ abↄntere dinaa keŋ.
66021022	Ma te naa Wurubuarɛ ↄsom deni dinaa daale donↄↄ kenaŋ man ya. Nawolo nyi na de Gbeŋgyoo Wurubuarɛ doŋ pou nyee ŋon, na Nambu ŋon kyaa botↄↄ keŋ balaŋ na som wↄ yenaŋ kamasɛ.
66021023	Bɛɛ tekaa hia nyi weese yaa gyaalaŋ dɛɛ lee donↄↄ kenaŋ man ya. Nawolo nyi Wurubuarɛ gyoorobiiri keŋ ne ŋmaŋee la botↄↄ, te Nambu ŋon yɛna ke kanea.
66021024	Mena keŋmaŋee kenaŋ man te tɛɛle kei dↄↄ balaŋ pou baa naa ta, te tɛɛle kei dↄↄ gyooneŋ mↄ baa mo ba wosekenyiŋ kↄŋ donↄↄ kenaŋ man.
66021025	Baa toro donↄↄ kenaŋ anaanↄↄse ŋan see, keŋ bↄↄ gyae baa tↄ ŋa korakora ya. Nawolo nyi ditiŋtɛɛ be gyae ke kyaa donↄↄ kenaŋ man ya.
66021026	Debiise pou balaŋ baa mo be gyoorobiiri na ba wosekenyiŋ kↄŋ donↄↄ kenaŋ man.
66021027	Mↄna kpene kamasɛ keŋ ke dana ayimɛɛ nɛ be gyae ka gyoo donↄↄ kenaŋ man ya. Walaŋ kamasɛ ŋon mↄ ↄ ne yɛɛ nombiakumɛɛ, yaa desɛŋ nombia yaa ŋon ↄ ne dii akɛrɛɛ nɛ, be man ŋolo na ŋolo be gyae waa gyoo donↄↄ kenaŋ man ya. Mↄna balaŋ baŋ bↄↄ ŋmarase ba yela do Nambu ŋon nyeedoŋ tↄne keŋ man nɛ, baŋ baageŋ ne gyae la baa gyoo donↄↄ kenaŋ man.
66022001	Keŋte Wurubuarɛ kpilale ŋon wola maŋ boo keŋ ka loŋ ne fa nyeedoŋ nɛ, na ke yɛɛ geleŋgeleŋ te kɛɛ ŋalakee ŋgba diiku nɛ. Na loŋ kenaŋ na lee bo Wurubuarɛ na Nambu ŋon gyooro gbeli keŋ tɛɛ.
66022002	Loŋ keŋ dↄŋ bo na abↄntere dinaa keŋ ke doo donↄↄ keŋ nsana nsana nɛ. Nyeedoŋ daŋ seŋɛɛ boo keŋ diŋgyiŋ na diŋgyiŋ. Daŋ kenaŋ na see bia betabokufuala kulutoo dokoloŋ man. Kei nawolo baa nyi gyaalaŋ kamasɛ man na, kɛɛ see bia. Te ke faareŋse mↄ te bɛɛ mo kyↄ tɛɛle kei dↄↄ balaŋ kaweese pou.
66022003	Kpene kamasɛ keŋ Wurubuarɛ ne kↄle nɛ, be gyae ke kyaa donↄↄ kenaŋ man ya. Wurubuarɛ na Nambu ŋon gyooro gbeli gyae kedoo donↄↄ kenaŋ man, te ↄ tewulɛɛ mↄ baa som e.
66022004	Baa naa Wurubuarɛ na be sia, te ↄ yele gyae ke gyakaa be tirinↄↄse dↄↄ.
66022005	Tɛɛ be gyae ke yu botↄↄ bela ya. Te bↄↄ gyae baa hia kanea yaa weese mↄ botↄↄ ya, nawolo nyi de Gbeŋgyoo Wurubuarɛ ne gyae la waa yɛɛ ba keŋmaŋee. Te baa di gyoori mↄ kekpaakekpaa.
66022006	Keŋte Wurubuarɛ kpilale ŋon yako man nyiaa, nombia kɛŋa yɛɛ anokoare keŋ kaboena nyi walaŋ kamasɛ waa lɛɛ ŋa di. De Gbeŋgyoo Wurubuarɛ ŋon ↄ ba mo ↄ feliŋ do wa akpeŋkpeŋgyↄↄra man nɛ, kpila na maŋ nyi me kaa lese nombia ŋan ŋe gyae ke kↄŋ weeya kɛŋa man nɛ wola ↄ balaŋ.
66022007	Yesu kpa ɛ tei nideli, be gyae ke di weeya ya maa kↄŋ. Walaŋ kamasɛ ŋon waa di nombia ŋan mↄↄ lese wola ŋon tↄne kei man dↄↄ nɛ, ŋon na nyeebam.
66022008	Maŋ Gyↄn mↄ yɛna walaŋ ŋon mↄↄ nyii nombia kɛŋa pou te mↄↄ naa ŋa na me sia. Me ke nyii ŋa na ma kena ŋa wↄle nɛ, me tisiwↄ buŋ Wurubuarɛ kpilale ŋon ↄ ba lese ŋa wola man nɛ nawↄↄtɛɛ nyi nafↄ maa som e.
66022009	Mↄna ↄ yako man nyiaa, "Na yɛɛ mena ya. Nawolo nyi maŋ mↄ yɛɛ Wurubuarɛ tobaale e, ŋgba ɛmɛɛ na n tebia Wurubuarɛ akpeŋkpeŋgyↄↄra baŋ, na baŋ pou be dana mena tↄne kei man nombia nideli nɛ. Mena dↄↄ Wurubuarɛ waageŋ te kaboena nyi dɛɛ som."
66022010	Keŋte ↄ yako maŋ nyiaa, "Na weese nombia ŋan bↄↄ yako see tↄne kei man nɛ ya, nawolo nyi debaŋ keŋ nombia kɛŋa pou gyae kekↄŋ nɛ ta benaa.
66022011	Walaŋ ŋon ↄ kpa nombiakumɛɛ te waa yɛɛ na, waa gyakaa ↄ nombiakumɛɛ keyɛɛ dↄↄ. Walaŋ ŋon mↄ ↄ kpa nombia nkaraŋkaraŋ te waa yɛɛ na, waa gyakaa ↄ nombia nkaraŋkaraŋ keyɛɛ dↄↄ. Walaŋ ŋon ↄ ne yɛɛ nombia kpaakpaa na, waa gyakaa ↄ nombia kpaakpaa keyɛɛ dↄↄ. Te walaŋ ŋon mↄ ↄ kyaa keŋ ayimɛɛ be doo ↄ man ya nɛ, waa yɛɛ kakyeŋ kyaa mena."
66022012	Keŋte Yesu besewↄ yako nyiaa, "Ɛ kɛɛ! Be gyae ke di weeya ya maa kↄŋ. Me kↄŋ na, maa tↄ walaŋ kamasɛ kom ŋgba mena keŋ kaboena nyi maa tↄ e lee tom keŋ ↄ be yɛɛ nɛ dↄↄ.
66022013	Maŋ yɛna Alfa na Omega. Siamante na wↄlete, gyaŋgbate na ↄtomante."
66022014	Ɛmɛɛ baŋ ɛ ne faafo ɛ kegbase na ɛ ke nyiŋ gbɛɛ kↄŋ nyeedoŋ daŋ keŋ gyaŋ, na ɛ ke nyiŋ gbɛɛ mo denanↄↄ keŋ man gyoo donↄↄ dinaa keŋ man nɛ, ɛmɛɛ na nyeebam.
66022015	Mↄna baŋ baa dↄↄ donↄↄ keŋ nↄↄman nɛ, baŋ yɛna baŋ bɛɛ yɛɛ nombia nkaraŋkaraŋ, na ŋmeeseŋtena na kafoŋtena na baŋ bɛɛ koe balaŋ, na baŋ bɛɛ som bɛɛneŋ na baŋ bɛɛ gyae akɛrɛɛ te bee di akɛrɛɛ nɛ.
66022016	Keŋte Yesu besewↄ yako nyi, "Maŋ kpila na me kpilale ɛ gyaŋ nyi ↄ kaa yako nombia kɛŋa fa Kristotena baŋ. Ma lee gyoo Defidi duuluŋ man. Maŋ yɛna nebo kyolobii ŋon ↄ ne ŋalakee nideli nɛ."
66022017	Te Wurubuarɛ feliŋ ŋon na alowↄle ŋon yakowↄ nyiaa, "Kↄŋ!" Walaŋ kamasɛ ŋon ↄ ne nyii nombia kɛŋa nɛ, ŋon mↄ waa yako nyi "Kↄŋ." Walaŋ kamasɛ ŋon loŋboaneŋ na ko e na, waa kↄŋ. Te walaŋ kamasɛ ŋon mↄ ↄ gyae na, waa kↄŋ na ↄ kaa nyↄↄ nyeedoŋ loŋ keŋ Wurubuarɛ na mo fa balaŋ yakaa nɛ.
66022018	Mɛɛ faree walaŋ kamasɛ ŋon ↄ ne nyii nombia ŋan bↄↄ yako see tↄne kei man nɛ nyiaa, akpaa ŋolo da mo kolo kpu nombia kɛŋa man na, Wurubuarɛ waa yela kayeyɛɛ ŋan pou doo tↄne kei man nɛ ke kↄŋ ↄ dↄↄ.
66022019	Mena mↄ te akpaa ŋolo da lese kolo lee nombia ŋan bↄↄ yako see tↄne kei man na, Wurubuarɛ waa lese ↄ dedii lee nyeedoŋ daŋ keŋ, na Wurubuarɛ donↄↄ keŋ ↄ be yako ke nombia tↄne kei man nɛ man.
66022020	Yesu ŋon ↄ be di adansɛɛ nyi nombia kɛŋa pou yɛɛ anokoare nɛ kpa nyiaa, "Be gyae ke di weeya ya maa kↄŋ" Te maŋ mↄ sɛɛwↄ nyi, "Amɛn. De Gbeŋgyoo Yesu, kↄŋ."
66022021	De Gbeŋgyoo Yesu waa mo ↄ bɛrɛɛ boele Wurubuarɛ balaŋ pou, na waa seŋ be wↄle. Amɛn.
