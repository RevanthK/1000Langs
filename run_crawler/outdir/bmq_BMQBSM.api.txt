40001001	Dɛ Yesu Kirisita ɓaa maadaan yele nɛ. Yesu Kirisita lo Davide temuu, a Davide mite lo Abarahamu temuu.
40001002	A Abarahamu too Isaka; Isaka too Zakobe, a Zakobe too Zuda ma ho ɓaa fɛrasiyo.
40001003	A Zuda too Farɛsi ma Zara. Bá ɓaa naa we yenu Tamare. Farɛsi too Esiramu, a Esiramu too Aramu.
40001004	A Aramu too Aminadabe, Aminadabe too Naso, a Naso too Salima.
40001005	Salima too Boze. Ɓaa naa we yenu Rahabe. Boze too Obɛde Ruti na. Obɛde too Yese.
40001006	A Yese too lo pa'ama Davide. Davide too Salomuwan Uri ɓaa haan na.
40001007	Salomuwan too Robuwamu, Robuwamu too Abiya, Abiya too Azafu,
40001008	Azafu too Zozafati, Zozafati too Zoramu, Zoramu too Oziya,
40001009	Oziya too Zowatamu, Zowatamu too Akaze, Akaze too Ezekiya,
40001010	Ezekiya too Manase, Manase too Amo, Amo too Zoziyasi,
40001011	Zoziyasi too Yekoniya ma mii fɛrasiyo. Bun we heya ɓa Isira'ɛli ni inu a vɛra li Babiloni tun.
40001012	Ɓa Isira'ɛli ni inu bɛnɛ Yekoniya lii too Salatiyɛli, Salatiyɛli too Zorobabɛli,
40001013	Zorobabɛli too Abihude, Abihude too Eliyakimu, Eliyakimu too Azore,
40001014	Azore too Sadoki, Sadoki too Akimu, Akimu too Elihude,
40001015	Elihude too Elazare, Elazare too Matan, Matan too Zakobe.
40001016	Zakobe too Zuzɛfu nɛ wo Mari ɓaa baro. A ho Mari so wo Yesu nɛ voo ma lo isiro nɛ Deeɓenu wɛ'aa ɓaa naa.
40001017	A fɛ Abarahamu wa tuwifuwa Davide, han a temuna uwe beɓuwɛna. A se Davide wa fuwa ɓa Isira'ɛli ni inu a vɛra Babiloni, han ɲa a temuna uwe beɓuwɛna. A ziin ɓa Isira'ɛli ni inu wa tuwifuwa lo Kirisita na, han ɲa a temuna uwe beɓuwɛna.
40001018	Dɛ biyo Yesu toora nɛ: ɓaa naa Mari we wo Zuzɛfu faanle. Saani a ɓa ɛn wɛ wa, mu wo a Mari su siyan li Ha'iri-Senu pa'aa.
40001019	Zuzɛfu, lo faanle wo niterenɛ. Lo ɓɛɛ ɛnna mu se a haanni Mari ma ɓa nii, a lo we miniya a yaa mu fanmu ma sɛsɛmu.
40001020	Han yicema so wa, lo Ɲuso anze zeniya mite ma lo daraa, a baraa haan lo: «Davide zo Zuzɛfu, ɓɛɛ co zaan a see Mari a wera o han, bari lo zo nɛ lo aa te, siyan su li Ha'iri-Senu pa'aa.
40001021	Lo aa te zobazo, a o ce lo yenu ma Yesu, bari a lobe aa isi mii nii ɓa be'uwe na.»
40001022	Bun wure wo yawe a biyo lo Ɲuso baraa ma mi ɲucan ɲuɓo ɲuti:
40001023	«Hanzohuwara aa si siyan, a lo te zobazo nɛ ɓa ce yenu ma Emanuwɛli. Dín yenu so ura a Deeɓenu mi ma wa.»
40001024	Biyowo Zuzɛfu siyan, lo tiyo lo anze wara ɲu, a lo so Mari a wora mi han.
40001025	Ɓa ɓɛɛ paariyo fuwa lo too mi nuyɛɛ zobazo nɛ Zuzɛfu co yenu ma Yesu.
40002001	A Bɛtilehɛmu loo Yesu too, li Zude tuūn. Mu wo lo pa'ama Herode wosonuu. Yesu tenu bɛnɛ, bezunna lo ma li wolele a mana Yerusalɛmu.
40002002	Bá diyora ɓa nii: «A weso ɓa Zuwifera pa'ama nɛ too wɛrɛ mi? Wa maa lo manawe a li huwa ma li wolele, a bun na wa mana aa ɓuwani lo.»
40002003	Biyowo lo pa'ama Herode ɲa han unpa so, a lo ha'iri piripara, lobe ma Yerusalɛmusiyo wure.
40002004	Lo voo ɓa sara'awera ɲunasiyo ma ɓa tuwa aranina a uwa wɛ wa, a lo diyora ɓa ma he lo Kirisita yi tawɛ a te.
40002005	A ɓa caan lo: «A Bɛtilehɛmu loo li Zude tuūn lo aa te, bari dɛ biyo li Deeɓenu Ɲucan tuwa ho ló so bena nɛ:
40002006	“Uwe Bɛtilehɛmu nɛ mi li Zude tuūn, o ɓɛɛ zu Zuda ni loberiya siīn, a biyo Ɲuso aa le oo, nɛ we un nii nɛ a ɓa Isira'ɛli nii zanma didiro.”»
40002007	Bun wo so lo pa'ama voo ɓa bezunna zoora mi se sɛsɛmuu, a lo diyora ɓa ciriyo, ma li wa'ati nɛ ɓa maa li mumɛ a li ce.
40002008	Bun bɛnɛ lo bo ɓa Bɛtilehɛmu lo wan wa ma ho tannu nɛ yɛ: «Mi fɛn vɛ ciri lo hanyirezo be sese. Mi yi maa lo a mi aa bara mu han ni yawe a mɛ muso vɛ ɓuwani lo.»
40002009	Biyowo ɓa ɲa lo pa'ama se vo, ɓa fɛnna. Dɛɛ, li mumɛ nɛ ɓa we urasiyo li wolele hecaa ɓa waa tuwifuwa li zan lo hanyirezo ɛnle.
40002010	Biyowo ɓa maa li mumɛ, ɓa siyan waa hare ma tete.
40002011	Ɓa zoo li zuūn, a ɓa maa lo hanyirezo ma mii naa Mari. Ɓa ɓunasi a ɓuwanina lo. Bun bɛnɛ ɓa fuwa mi siyan, a ɓa boɲan lo ma sannu ma wusuna ma mire
40002012	Bun bɛnɛ Deeɓenu bo ɓa daraa, a ɓa ɓɛɛ co aro luwa lo pa'ama Herode wá. Ɓa arona ma wan binu a vara mi tun.
40002013	Ɓa bezuunna fɛnnu bɛnɛ, lo Ɲuso anze zeniya mite ma Zuzɛfu daraa, a baraa haan lo: «Huwo see lo hanyirezo ma mii naa, a mi luwi vɛ li Misira tun, ɛsi bin tuwifuwa o yi bana ɲa tannu, bari lo pa'ama Herode mi waa piri'a lo hanyirezo aa mii ɓuwe.»
40002014	Zuzɛfu huwa so lo hanyirezo ma mii naa tinaa a ɓa luɓo va li Misira tun.
40002015	Lo asiyo bin tuwifuwa Herode huruu. Bun wo yawe a li Deeɓenu ɲucan wara nɛ yɛ ɲuti: «Un voo un yaro leena li Misira tuūn.»
40002016	Biyowo lo pa'ama Herode maa a ɓa bezunna e'aa mi, lo siin lo tuwi firi. A bun wa lo tuwo ni a ɓa vɛ ɓuwe ɓa hanyira nɛ wure yu zeremaɲu a lii ma tuūn Bɛtilehɛmu loo ma ho do'uwa luwee. Lo yatiyo bun a heya ma li mumɛ minu wa'ati nɛ ɓa bezunna we zenina lo.
40002017	Ma bun biyo li Deeɓenu ɲucan Zeremi we baraa ɲutuu:
40002018	«Ɓa ni ɲa wire tɛnu, ma wiya ma mayoyo Rama loo. Rasɛli mi waa wɛ mi za nuhumu. Lo ɓɛɛ ɛnna mu se a nuu de mi siin bari ɓa ɓɛɛ hini mana bin!»
40002019	Herode humu bɛnɛ, lo Ɲuso anze zeniya mite ma Zuzɛfu daraa li Misira tuūn,
40002020	a lo baraa haan lo: «Huwo see lo hanyirezo ma mii naa a mii aro vɛ ɓa Isira'ɛli nii tun, bari ba nɛ ya mi lo hanyirezo mu'ɛnnu aa lee huruu.»
40002021	Zuzɛfu huwa so lo hanyirezo ma mii naa a ɓa arona mana ɓa Isira'ɛli ni tun.
40002022	Biyowo lo ɲa a a Arikilahusi zoo mii miyan Herode ciyoo a a li Zude tun pa'ama, bun zaanniya Zuzɛfu a lo va li Zude tun. Deeɓenu bo lo daraa, a bun wa lo u Galile tun,
40002023	a i asi ló'ere nɛ yenu Nazarɛtii. Bun wo ma bun yawe a biyo ɓa Deeɓenu ɲucanna waraa ɲuti: «Ɓa wee ve lo ma Nazarɛtinuu.»
40003001	Dín wa'ati so wo a lo Batizero Zan le mi li Zude hɛnletuūn aa buwee ho tansinnu han ɓa ni, a lo tɛ lo:
40003002	«Mi loɓi mi be'uwe na a mi para biyo, bari ho wáá pa'amayamu suraa.»
40003003	Zan a lɛ li Deeɓenu ɲucan Ezayi we wura be. Ho we lo: «Huwɛ yɛ a lɛ nɛ buweri li hɛnletuūn tannu: Mi we'a lo Ɲuso wan, mi tereni lo wɛnza »
40003004	A ɲumu'un vara baforo ɛnna Zan wa, a lo wee cɛ mi hiya ma sunnu hɛcɛɛnɛ. A hun'uwa ma so'aan soo wo lo dirobe.
40003005	Yerusalɛmusiyo, li Zude tunsiyo wure ma ho Zurudɛn baa do'uwa luwesiyo wure ya wee le vɛ lo se.
40003006	Ɓa ya wee ziin mi be'uwee a lo batize ɓa ho Zurudɛn baa.
40003007	Biyowo lo maa a ma cururu mana a aa batiziya lo se, lo baraa haan ɓa: «Dihuwa nɛ! A wii bo mi ziya ma biyo mi da luwi vira li sinlee nɛ buba mu waa?
40003008	Mi baaba a mi biru zeni lo mi loɓiyo ma suwaɓɛ.
40003009	Mi ɓɛɛ co ɛsi bun wa lo: “Waa maa a Abarahamu,” bari un bara mu han mi lo Deeɓenu daa lee za hanbe bubuwo nɛ yɛɛ aa han Abarahamu.»
40003010	Li duwe ɲuɓo winu habo han vɛwa ciyan wa vo. Ma bun, vɛwe wo vɛwe nɛ ɓɛɛ hɛ biru tete, dín uwan cunde ho daan.
40003011	Mɛ aa batize mi ma ɲuu yawe a mi loɓi mi be'uwe na. Mu yi a hó nɛ ɓuwee mɛ bɛnɛ, hó pa'a mi po mɛ sansan. Un ɓɛɛ yuwa yu a ɓuwɛ lo na'an lo ziyaā . Lobe aa batize mi ma li Ha'iri-Senu ma dan.
40003012	Lo aarinɛ mi lo nuu. Lo aari mi sun'uwe li huwɛɛ, lo zo o mi mi nanuu, a lo ci dan nɛ ɓɛɛ hi woo a zɛɛra mu sun'uwe.
40003013	Bun wo Yesu lo li Galile tuūn a mana Zan se ho Zurudɛn baa wa yawe a ho batize lo.
40003014	Zan ɓɛɛ ya we ta, a lo baraa haan Yesu: «A uwe ya tawɛ a batize mɛ, a uwe banna mana mɛ se han!»
40003015	Yesu caan lo lo: «Tɛ a mu we ma bun wɛɛrɛ. Bari a ma bun sin waa tiira bun nɛ terena mu ɲu.» A Zan ta a batize lo.
40003016	Biyowo Yesu batiziya vo, lo lo mu ɲuu a le zan. Ho ciyo soo ho wáá hɛɛna, a lo maa li Deeɓenu Ha'iri liinu a obara ma'u fɛ'o a lii cu lo wa.
40003017	A tannu ɲa ɲisaan ho wáá a lo: «Lɛ a un Zosaannu, nɛ be sin na ma tete.»
40004001	Bun wá li Ha'iri du Yesu wáá varaa li hɛnletuūn, a Sitani yi lo tanni.
40004002	Yesu zoo sun wozoma ɓuwiyaɲu ma tinale ɓuwiyaɲu, bun wo so hinnu huwa buwe lo.
40004003	Lo tanniroo tutuwo mana lo se, a baraa haan lo: «O yi a Deeɓenu Zo dede, a o bara hanbe bubuwo nɛ yɛ yerema we buru.»
40004004	A Yesu caan lo: «Mu tuwa lo buru midee ɓɛɛ vari lo nucoro, a wara wo wara nɛ le Deeɓenu ɲuu, lo varila mite.»
40004005	Li Sitani va lo zoora ho ló-senuu, a lo yoo bo lo si li Deeɓenu ɓuwanirozun ɲusiīn,
40004006	a lo baraa haan lo: «O yi a li Deeɓenu Zo dede, cun ote de, bari mu tuwa lo li aa nɛ tannu mi anzera na o bena, a ɓa can o mi nulee, yawe a o ziyo ɓɛɛ co hɛ bibiyo woo na.»
40004007	A Yesu baraa haan li: «Mu muso tuwa, lo o ɓɛɛ tanni lo Ɲuso o Deeɓenu.»
40004008	Sitani ɲa tintiyan va lo yoora doɓoɲu nɛ hin ma tete wá, a lo zeniya ho dimiɲa pa'amayamuna wure ma mi ɓuwaɓuwamu ma lo.
40004009	Li baraa haan Yesu: «Un nɛ mu bera nɛ yɛ wure aa, a o yi tɛ a ɓuusi han ni a ɓuwani ni.»
40004010	A Yesu baraa haan li: «Le bin un se, Sitani, bari mu tuwa: “O ɓuwani li Nawasi mìì Deeɓenu, a a libe midee o sɛ han.”»
40004011	Bun wo so Sitani do Yesu si, anzera lo liyo lo se, a lii ɲiyanna lo ma'o.
40004012	Biyowo Yesu ɲa Zan denu li asoō be, lo fɛnna va Galile tun.
40004013	Lo lo Nazarɛti loo a vɛɛ asiyo Kapɛrinahumu loo. Hó lo so we ɛnna ho Galile mu ɲuɓo na Zabulo ma Nɛfitali ni tuūn.
40004014	Lo wo bun yawe a li Deeɓenu ɲucan Ezayi wara nɛ yɛ ɲuti:
40004015	«Zabulo ni tun, Nɛfitali ni tun, Ho wan nɛ bo mu zenuɲuu ɲuɓo na, Li tun nɛ mi ho Zurudɛn baa wolele, ma han sira biyan tun Galile.
40004016	Ɓa zanma nɛ asi han tiɓiyoo da maa ómū benu. Bá nɛ ya mi li humu tiɓiyoo, ómū ɲinni'aa ɓa wá.»
40004017	A see bun ɲu wa, Yesu ɓuwa mi hiya aa buwee han Deeɓenu wara aa han ɓa ni, a lo tɛ lo: «Mi loɓi mi be'uwe na bari ho wáá pa'amayamu suraa.»
40004018	Yesu we bo ho Galile mu ɲuɓo na, lo da maa in ma fɛ: Simu nɛ ɓa voo ma Piyɛre ma mii fɛ Andere, a ɓa mi waa cun mi yuwana o mu ɲuu, bari ɓa wo cizuura.
40004019	Yesu baraa haan ɓa: «Mi be mɛ na, a un aa we mi ma nizuura.»
40004020	Hó ciyo soo, ɓa winu do mi yuwana si a ɓa bo laa.
40004021	Lo tintiyan va ma waa beza a lo ɲa maa erenasiyo niɲu: Zebede yaro Zake, ma mii ereso Zan. Bá ma mii miyan Zebede we ɛnna muwee aa luwo mi yuwana.
40004022	Yesu voo ɓa, a ho ciyo soo ɓa do li muwe ma mii miyan si, a ɓa i bo laa.
40004023	Yesu hɛ'aa li Galile tun wuree a araniya ɓa ni ɓa Isira'ɛli ni Deeɓenu faralozuwiīn, a buwiya li bɛnu tansinnu, a wiya vanle si wo si ma ɲuyaare wo ɲuyaare ɓa zanma siīn.
40004024	Lo yenu lo a fo li Siri tun wure, a ɓa susaa ɓa vanvanna ma ɓa ɲuyaara ma han ha'ire'uwesiyo, ba nɛ dadahiyo mina ma ɓa loore a mana lo se a lo wiya ɓa wure.
40004025	Zanma benu we bo Yesu hiya na. Tuwan lo li Galile tuūn, tuwan lo li tun nɛ ɓa ve ma han luwe beɓuwɛ, tuwa lo Yerusalɛmu loo, li Zude tuūn, ma li tun nɛ mi ho Zurudɛn ba bɛnɛ.
40005001	Biyowo Yesu maa ɓa zanma benu, lo yuwa ho doɓoɲu wa a yoo asi a lo buwara tutuwo mana lo se.
40005002	Lo we do mi ɲu si aa arani ɓa ma biyo yɛ:
40005003	Bá nɛ zun lo mi ha'iri banbanna damuwan, bari ho wáá pa'amayamu a bá taa.
40005004	Bá nɛ mi wa wɛ damuwan, bari Deeɓenu aa de ɓa siyan.
40005005	Bá nɛ wawi mu damuwan, bari li tun aa we ɓa taa.
40005006	Bá nɛ ho tereyamu hinnu ma hinhiyan mi na damuwan, bari ɓa aa si.
40005007	Bá nɛ zun ɓa ni tii damuwan, bari Deeɓenu aa ma'ari bá na.
40005008	Bá nɛ siyan cuu mu damuwan, bari ɓa aa mi Deeɓenu.
40005009	Bá nɛ hɛra wenu be sin na damuwan, bari ɓa aa ve ma Deeɓenu za.
40005010	Bá nɛ ɓa ɲi'ori ho tereyamu bena damuwan, bari ho wáá pa'amayamu a ɓa taa.
40005011	Mi a ni nɛ damuwan, a ɓa yi tuwo mi, a ɲi'ori mi, a ɓa haa saɓiya si wo si mi ɲuna mɛ bena.
40005012	Mi zanwinni'a, a mi siyan wɛ, bari mi cunnu aa we ɓuwa ho waa. A bun sin ɓa ɲimuwinna li Deeɓenu ɲucanna nɛ ɛnna mibe waa.
40005013	A mibe a ho dimiɲa zenu. A mu zenu uwan'uwanɲan yi fufuu tan, mu yoyoo bana le ma we? Mu ɓɛɛ hini ɲiyan diyowoo fuwa a mu lee osi a ɓa ni yoo'a.
40005014	A mibe a ho dimiɲa ómū. Ló nɛ too doɓoɲu wá ɓɛɛ sɛ yi.
40005015	Nuu woo ɓɛɛ siri fitɛnɛ a ɓuu'a oonɛ diyo; a li ɓuwa ma mi fɛnnu feni nɛ li dɛ ómū han ɓa ni wure nɛ mi li zuūn.
40005016	A ma bun sin mibe ómū tawɛ a dɛra yeeyee ɓa nucoza yira se, yawe a ɓa mi mi wema tetiya; a ɓa ɓuwani mii Maa nɛ mi ho wáá.
40005017	Mi ɓɛɛ co pɛ obara lo un mana a yaa Moyize tuwa ma li Deeɓenu ɲucanna aranirobe. Un ɓɛɛ mana ma yaamɛ; a un mana a tii ho tuwa wara ɲu.
40005018	Ma tiyan, un bara mu han mi: «Ho waa ma li tun yi mɛn ma be nɛ muu, to de'ere woo ɓɛɛ le ho tuwa wara ɲuna, wurasin wɛnsɛn de'ere woo ɓɛɛ le mu toorobee fuwa un yi arona mana.
40005019	A bun na nuu wo nuu nɛ yi yaa ho tuwa diyo ɓuwizo de'ere, wurasin lo yi arani ɓa ni a bá we mu sin, to ho naso aa we ɓa ni wure niɓuwizo ho wáá pa'amayamuū. A nuu nɛ yi fi ho tuwa na, wurasin lo arani ɓa ni a ɓa vɛsi ma ho, to hó naso aa we nibenu ho wáá pa'amayamuū.
40005020	A bun na un bara mu han mi, lo mibe tereyamu yi ɓɛɛ suwanni ɓa tuwa aranina ma ɓa Fariziyɛnna taa, to mi ɓɛɛ mi zo ho wáá pa'amayamuū.»
40005021	Mi ɲa mu, lo mu we baraa haan ɓa nidan: “Ɓɛɛ co ɓuwe nuu. Nuu nɛ yi ɓo nuu, to ho naso vɛra lo irilo waa.”
40005022	Mɛ bara mu han mi, lo nuu wo nuu nɛ yi leena mi siin mii ereso na, to ho naso tawɛ a vɛra lo irilo waa. Nuu nɛ yi tuwora mii ereso lo lo a nuco'ure, to a mu Deeɓenu be irila aa iri ho naso. A nuu nɛ yi bara han mii ereso lo lo a ero, to mu yu a ho naso cun de ho iriɓi daan.
40005023	A bun na o yi vɛra o sanmube li sara'awele, a o yi liya lo mi ereso ha aa ma be deeso,
40005024	a o dɛri de o sanmube si li sara'awele wa bin, a o vɛ mii ereso wá a mi woro wɛ na ve, bun bɛnɛ a o ma aro ɓuwee a a lee o sanmube sara'a.
40005025	Baba a o fee nɛ a o ma o ze'uso fuwo ve ho wan wa, a mi ɓɛɛ in zoo irii, yawe a lo ɓɛɛ yi o de lo irilo nuu, a ho ca yira o nɛ li aso dɛrana a ɓa de li asoō.
40005026	Ma tiyan, un bara mu han o, lo o ɓɛɛ le bin fuwa o e yi sara vo dɛndɛn.
40005027	Mi ɲa lo mu we baraa: «Ɓɛɛ co we dara'oroyamu».
40005028	Un bara mu han mi, lo nuu wo nuu nɛ yi diya nuu han na a lo yira lo laa, to ho naso dɛri wo dara'oroyamu ma ho hannuu so mi siin vo.
40005029	O nudoro yire yi de o be'uwee, a o co'uwɛ li le cun desi senale, bari mu suwani a o suraa ɲu'ere yaa, a po a o zo daan nɛ ɓɛɛ hi woo ma o suraa wure a han ɲutuu.
40005030	O nudoro nuu yi nɛ a o te be'uwee, a o uwan li cun desi, bari mu suwani a o suraa ɲu'ere yaa, a po a o zo daan nɛ ɓɛɛ hi woo ma o suraa wure a han ɲutuu.
40005031	Mu ɲa we bara lo nuu nɛ yi de mi han si, a lo nɛ yamu cara'arovanlo laa.
40005032	Uwa, mɛ bara han mi, lo nuu wo nuu nɛ do mi han si a mu saɓaɓu ɓɛɛ a dara'oroyamu, to hó naso de mi han ara'omuū. A nuu nɛ yi muwan han nɛ dosi, to hó naso ɲa zo dara'oroyamu.
40005033	Mi ɲa we ɲa mu lo mu we baraa haan ɓa nidan: “Ɓɛɛ co yaa o ɲulɛma nɛ o wo. O yi do o ɲu ma be nɛ a haan li Nawasi a o tii mu ɲuu.”
40005034	Mɛ unte aa bara han mi, lo mi ɓɛɛ co baa woo. Mi ɓɛɛ co baa ho waa na, bari a bin a Deeɓenu bɛ-a'onu,
40005035	wurasin li tun na bari a bin a Deeɓenu ziya besile, wurasin a baa Yerusalɛmu lo na bari a ho a lo pa'ama benu lo.
40005036	Ɓɛɛ co baa o ɲu'o na, bari o ɓɛɛ foori wurasin aa biiri o ɲufuwenu de'ere yi.
40005037	A mi oo we oo, a mi hee we hee, be yi bo bun wa, to a lo se bun lo.
40005038	Mi ɲa mu lo mu we baraa: “Yire sāārala yire, ɲinbiru sāārala ɲinbiru.”
40005039	A mɛ, un bara han mi, lo mi ɓɛɛ co sin lo nucosumɛ. Nuu yi caara o nudoro saɓuwa yerema ho huwɛ a a dɛ laa.
40005040	Nuu yi miniya a wanni ma o a fe o bafozo, tere nɛ o bafobenu laa.
40005041	Ho pa'a toosɛ ni'ere yi waziɓi o a o see sero a wera nu'o'onu cuwa sereɲu (2,000), a o we nu'o'onu cuwa serena (4,000).
40005042	Ɓɛɛ co suun nuu nɛ yi fara be aa. Nuu yi lo o e mi ma be a o ɓɛɛ co pin laa.
40005043	Mi ɲa mu lo mu we baraa: “Wāā o niban, a o ɲii o ze'uso.”
40005044	Mu yi a mɛ, un bara han mi, lo mi waa mi ze'usiyo, mi duɓa han bá nɛ da'a mi a mi fara han bá nɛ tuwarali mi a ɲi'orili mi,
40005045	ma bun to mi zeni a mi a waa Maa nɛ mi ho waa za. Li wee nɛ a li wosonu le han ɓa nuco'uwe ma ɓa nitetiya. A li wee nɛ a wuro sin han ɓa niterena ma ba nɛ ɓɛɛ terena mu.
40005046	Mu yi a ba nɛ wa mi midee mi wa, a webe bun ɲiyan han mi? Dɛɛ, ɓa wusurufera ɲa wee we bun sin.
40005047	Mu yi a mii erenasiyo midee mi tɛɛ na, bun a bebenu mi yu we le? Hare ɓa nibiyan wee we bun lo!
40005048	Mi nɛ a mi ɲuti a obara biyo sin mii Maa nɛ mi ho waa ɲutura.
40006001	Mi fe soɓii, a mi ɓɛɛ co zeni mite ma mi tetemu nɛ mi see lee bɛɛsi ɓa nucoza yira se, a ɓa heenina mi be. Mi yi we mu ma bun, to mi ɓɛɛ yi cunnu wo mii Maa nɛ mi ho waa se.
40006002	O yi we sanmu, ɓɛɛ co lee hɛɛ buwe mu a obara biyo sin ɓa nisin'eciyan wee wera mu ɓa Zuwifera faralozuwiīn ma han ɓofuwee. Ɓa we bun yawe a ɓa ni de ɓa wa. Ma tiyan, un bara mu han mi, lo ɓa winnu yu mi cunnu vo.
40006003	O yi we sanmu, ɓɛɛ co nɛ a o numa nu zuun biyo o nudoro nu we.
40006004	We mu ma sɛsɛmu, to mii Maa nɛ yira mi mu sɛsɛbe aa nɛ ho cunnu so aa.
40006005	Mi yi fara, a mi ɓɛɛ co ziin a obara ɓa nisin'eciyan. Ɓa wa a huwo ziin a farala ɓa Isira'ɛli ni Deeɓenu faralozuwiīn, ma han pɛpɛrɛɛ̄, yawe a ɓa ni mi ɓa. Ma tiyan, un bara mu han mi, ɓa dɛri yu mi cunnu vo.
40006006	O yi fara, zo o zuun. Ɲin o zun'aan, a o fara mii Maa nɛ mi dín sɛsɛ'ɛnle so na, a to mii Maa nɛ yira wee mi mu sɛsɛbe, aa nɛ ho cunnu so aa.
40006007	Biyowo mi yi fara, mi ɓɛɛ co ninni wara toɓoo nɛ ɲu mana na a obara ɓa lanapinna. Ɓa ce'o lo a han wara niininu aa nɛ a Deeɓenu can ɓa faralo.
40006008	Mi ɓɛɛ co lewɛ ma ɓa, bari mii Maa zun biyo mi miniya na, hare a mi ɓɛɛ in faraa mu la.
40006009	Dɛ biyo mibe tawɛ a wee farala nɛ: “Waa Maa nɛ mi ho waa, a o yenu de wá,
40006010	a o pa'amayamu ɓuwee, a o sa'o we li tuūn a obara ho waa,
40006011	zɛrɛ, han wa ma wa wo ma wo dirobe,
40006012	we saɓere han wa wa be'uwe nɛ wo bena, a obara biyo sin wabe ɲa wee we saɓere aa hanna bá nɛ ba'aa waa.
40006013	Ɓɛɛ co nɛ a wa te tannilobee, fe wa lo Híyó na, [bari li bɛnu ma ho pa'a ma ho see a uwe taa wo ma wo tuwite.] Amina.”
40006014	Mi yi we saɓere han ɓa nucoza, ɓa ōómū nɛ ɓa wo ma mi bena, to mii Maa nɛ mi ho waa muso we saɓere han mi.
40006015	A mi yi pan a we saɓere han ɓa nucoza, to mii Maa muso ɓɛɛ we saɓere han mi.
40006016	Mi yi zo suun, a mi ɓɛɛ co unmunni mi wɛɛ, a obara biyo sin ɓa nisin'eciyan wee mamina mi wɛɛ aa zenina ma ɓa ni lo mi mi suun. Ma tiyan, un bara mu han mi, lo ɓa winu yu mi cunnu vo.
40006017	O yi zo suun, a o buwa ɲi nɛ pinpiyan sin o ɲu'o na, a sɛɛ o waa,
40006018	a nuu woo ɓɛɛ co zuun a o mi suun, fuwa lo Maa midee nɛ mi ho sɛsɛ'ɛnle. Ma bun to mii Maa nɛ yira mi mu sɛsɛbe wure na aa nɛ ho cunu so aa.
40006019	Mi ɓɛɛ co uwiri nafoni fɛ li tun wa he. Sooɓuwa ma sinnu cɛ han nafoni so, ɓa aanna bá coco mi zuwin a zoo ɲu han.
40006020	Mi uwiri mi nafoni fɛ ho waa, he ɓa soɓuwa ma ho sinnu ɓɛɛ cɛ han woo, he ɓa aanna ɓɛɛ coco han zuwin a zoo ɲu be.
40006021	Bari o naforo yi mi feni nɛ, to a bin o siin ɲa mi.
40006022	A han yira a han suraa fitɛnɛ. Han yira yi se to o suraa wure mi ómūū.
40006023	A o yira yi ɓɛɛ se, to o suraa wure mi tiɓiyoo, a mu yi wo a ho omu nɛ ya mi oo yi bana a tiɓiyo, to o tiɓiru ɓuwa tuwi anniya.
40006024	Nuu woo ɓɛɛ da sɛ han ɲunasiyo niɲu. Lo yi ɓɛɛ ɲiina lo ni'ere a lo wa lo lɛ á, to lo cɛɛ mite ni'ere na, a lo de zuwa lɛ á na. Mu ɓɛɛ we yi a mi paari sɛ han Deeɓenu ma ho naforo.
40006025	A bun na un bara mu han mi: “Mi ɓɛɛ co yaa mi ha'ire mi mu'ɛnle bena, a haan biyo mi di wurasin mi ɲu ɲinwa; mi ɓɛɛ co yaa mi ha'ire mi suraa bena, a haan pɛɛru. Mi mu'ɛnle ɓɛɛ suwani dirobe, a mi suraa ɓɛɛ suwani canma le?
40006026	Mi dɛɛ ho waa ɲuɓuweza, ɓa ɓɛɛ zin, ɓa ɓɛɛ cii, ɓa ɓɛɛ fɛ diyowo mi nɛɛ̄n, hare ma bun mii Maa nɛ mi ho waa wee vari ɓa. Mibe ɓɛɛ suwani bá tuwi anniya le?
40006027	A wi mi mibe siīn, ma mi yidema taan, daa be nu'o'onu cuwe mi sii wá?
40006028	A webena mi yaa mi ha'ire han canma bena? Mi dɛɛ biyo han muwɛnsɛn ɲii wee danna. Mu ɓɛɛ sɛ toonu, mu ɲa ɓɛɛ wɛnnɛni;
40006029	hare ma bun, un bara mu han mi lo Salomuwan ma mi ɓuwaɓuwamu wure ɓɛɛ we zan se yu mu de'ere na.
40006030	Deeɓenu yi wee ziinni han muwɛnsɛn ɲii nɛ mi zɛrɛ ma bun sin, a hiro to mu o daan, a webena li ɓɛɛ ziinni mibe aa poo bun, ni nɛ lana zu?
40006031	A bun na mi ɓɛɛ co yaa mi ha'ire a bara: «A webe wa di? A webe wa ɲu? A webe wa zin?»
40006032	Bun bera so a ɓa lanapinna wee piri'a bun. Mibe Maa nɛ mi ho waa zun lo mibe miniya bun bera so na.
40006033	Mi fi Deeɓenu pa'amayamu ma li tereyamu ve, a biyo a wure nɛ miyan aa wera mi uwanna.
40006034	A bun na mi ɓɛɛ co yaa mi ha'ire ho hiro bena, bari ho hiro aa ziin ma mi yɛrɛ be. Wo ma wo ma mi un'o.
40007001	Mi ɓɛɛ co iri nuu, a ɓa ca irila mi,
40007002	bari a ho iri nɛ sin mi yi irila, a ho ɓa irila mi. A li maazinrosinu nɛ sin mi mazinna a dín mazinna mi.
40007003	A webena o mi ɲɛmɛnu mìì ereso yireē, a o ɓɛɛ pɛ li zuwe nɛ mi uwe yireē be?
40007004	Wurasin, a ma mu yɛ o da barala han mii ereso: «Nɛ a un lee li ɲɛmɛnu nɛ mi o yireē», a zuwe ɛnnɛ ɲa mi uwe taa?
40007005	Nucofiya'uu, maa lee li zuwe nɛ mi uwe yireē ve te, bun bɛnɛ to o maa mi biyo o leera li ɲɛmɛnu mii ereso yireē. .
40007006	Mi ɓɛɛ co nɛ biyo Deeɓenu te ɓa boore na, mi yi co o mi loluwa si ɓa siya waa, farasi a ɓa yo'a han a yerema i wɛ'a mi.
40007007	Mi fara to ɓa han mi, mi piri'a to mi yi, mi ɓuwaɓuwa, a to ɓa hɛɛ han mi.
40007008	Bari nuu wo nuu nɛ yi fara to ɓa han hó, a nuu nɛ yi piri'a to hó wee yi, a ɓa hɛɛ han nuu nɛ yi ɓuwaɓuwa.
40007009	A wi naso mibe siīn aa tɛ a nɛ bibiyo mi zo na, a hó yi faraa buru laa?
40007010	Wurasin lo yi fara cizo laa, lo ii zin tunyuwo lo nuu lo cizo ciyoo, hó a wii?
40007011	Mibe nɛ a nucosuma yi zun betetiya nɛ mi za na, a webena mii Maa nɛ mi ho waa ɓɛɛ nɛ betetiya bá nɛ fara mu laa na?
40007012	Biyo wure mi miniya a ɓa nucoza we han mi, mibe muso we bun han ɓa, bari a bun a ho tuwa ma li Deeɓenu ɲucanna wara.
40007013	Mi zo ma ho zun'an nɛ suwɛrɛɛ mu, bari ho zun'an nɛ hasaa mu, ho a ho wan nɛ porolo mu, a nɛ tununi ɓa ni, a bá nɛ zo ma hó a niciyo.
40007014	A ho zun'anzo ɓuwizo, a ho wan nɛ suwɛrɛɛ mu. A ho vɛra ɓa ni ho sii ɛnle. Bá nɛ be ho ɓɛɛ boni.
40007015	Mi urasi mite li Deeɓenu ɲucanna uwe na. Ɓa we mite a obara para aa ɓuwera mi se, a ɓa siyaan, ɓa a cɛ'unwanna.
40007016	Mi zuun ɓa ma mi biyo. Nuu wee haa ɲinnu hinɓuwi wa le, wurasin nuu wee faa co'onu tooɓo wa le?
40007017	Vɛwe tete pɛɛ wee hɛ bitetiya, a vɛwe'oo pɛɛ wee hɛ bi'uwe.
40007018	Vɛwe tete ɓɛɛ hɛ bi'uwe yi, a vɛwe'oo ɲa ɓɛɛ hɛ bitetiya yi.
40007019	Vɛwe wo vɛwe nɛ yi ɓɛɛ hɛ bitetiya aa faan de ho daan.
40007020	A ɓa biyo mi zuunna ɓa.
40007021	Bá nɛ wure tɛ lo Ɲuso, Ɲuso, ɓɛɛ a bá wure zo ho wáá pa'amayamu. A bá nɛ yi we waa Maa nɛ mi ho waa sa'o, a bá a bɛ zo mu.
40007022	Nicururu aa bara han ni dín wozomɛ soo: «Ɲuso, Ɲuso, wa ɓɛɛ caan Deeɓenu ɲu o yenu na le? Wa ɓɛɛ ɲa han ha'ire uwe ma o yenu le? A ɓɛɛ a ma uwe yenu wa wora mu aɓa'obera cururu le?»
40007023	Bun wo so un woro han ɓa papara'a: «Un ɓɛɛ zuunna mi diya, mi suwa vɛ un ɲu na, ōómūwera.»
40007024	A bun na nuu nɛ yi ɲa han wara nɛ un waraa yɛ, a lo vɛsi ma han, lowɛ ma banuu ha'iriso nɛ too mi zun ɓoo wa.
40007025	Ho wuro san, mu ɲuna mana, pinpiyan ho uwiyo li wa. Li zun ɓɛɛ to woo bari li hiya fasi ɓoo wa.
40007026	A nuu nɛ yi ɓɛɛ ɲi han wara nɛ un woro, a lo ɓɛɛ mi fi han, hó naso lewɛ ma banuu nɛ ha'iri mana, nɛ too mi zun hɛnle wa.
40007027	Ho wuro san, mu ɲuna mana, pinpiyan ho uwiyo li wa. Li zun so to, a li yara wurewure.
40007028	Biyowo Yesu wura vo, a ɓa zanma hanmana, bari lo aranirobe
40007029	pa'a ɛnna, a mu ɓɛɛ ziinna a obara ɓa tuwa aranina taa be sin.
40008001	Biyowo Yesu liyo ho doɓoɲu wa, zanma benu we aa bo la.
40008002	Nuu nɛ ɓuwevannu ɛnna na vɛɛ mana a aa cusiyo Yesu waa, a yuwa lo lo: «Naso, o yi ta o cii ni yi.»
40008003	Yesu da mi nu a duunna la, a baraa haan lo: «Un ta biyo, ci.» Hó ciyo soo lo ɓuwevannu do lo si a lo cuu.
40008004	Bun wo so Yesu baraa haan lo: «Fi o te na, a o ɓɛɛ woro mu han nuu woo. Fɛn vɛɛ zeni ote ma lo sara'awe, a li sara'a nɛ Moyize paa ɓa ni ciinu bena a o lee dín yawe a bun we sɛrɛyamu ɓa se, lo o waa.»
40008005	Biyowo Yesu aa zo Kapɛrinahumu, hinfira uwi ɲuso ni'ere mana lo se, a yuwa lo ma biyo yɛ:
40008006	«Ɲuso, un tosɛ vɛ dumasi un zuun. Lo a uru'a, a lo mi waa sɛ hare ma tete.»
40008007	A Yesu baraa haan lo: «Un vɛ bin, a un vɛɛ wɛɛ lo.»
40008008	Ɓa hinfira uwi ɲuso caan Yesu: «Ɲuso, mɛ ɓɛɛ yuwa yu a o zo un zuun. Wuro dɛmu de'ere, to un toosɛ aa wɛ,
40008009	bari mɛ ɲunasiyo mi. Hinfira ɲa mi mɛ unte nu wa. Un yi lo lo ni'ere vɛ he sin yɛ, to ho vɛ bin, a un ɲa yi lo lo lɛ'a ɓuwee, to ho buba. A un yi lo un tosɛ, we biyo sin yɛ, to ho we bun.
40008010	Biyowo Yesu ɲa han wara so, lo hanmana. Lo baraa haan ba nɛ buwa lo: «Ma tiyan, un bara mu han mi, un ɓɛɛ in maa lana nɛ ɓuwa ma biyo sin, hare ɓa Isira'ɛli ni se.»
40008011	Un bara mu han mi, lo nicururu le li wolele ma li wotele a a ɛsi aa di ma Abarahamu ma Isaka ma Zakobe ho wáá pa'amayamuū.
40008012	A ho wáá pa'amayamu za aa cun desi han tiɓiyoo ho iin, bini nɛ wiya ma ɲinbiyo cɛnu aa ɛn.
40008013	Bun wa Yesu baraa haan ɓa hinfira uwi ɲuso: «Fɛn, a mu we han o a heya ma o lana.» A dín wa'ati soo lo toosɛ waa.
40008014	Bun wo so Yesu anniya va Piyɛre zuun. Lo zo yu a wɛwiya mi Piyɛre ɓa hiyo hannuu na, a hó dumasi.
40008015	Lo duunna lo nu na, a ho wɛwiya lo, a ho huwa sa be haan ɓa.
40008016	Li tun hinrowo, ɓa va nicururu nɛ ha'ire'uwe ya mii a mana lo se. Lo ɲa han ha'ire'uwe ma mi ɲutannu, a lo wiya ɓa vanvanna wure.
40008017	Yesu wo bun yawe a li Deeɓenu ɲucan Ezayi wara nɛ yɛ ɲuti: «Lo so wa ɲuyaare, a lo zan ma wa vanle be.»
40008018	Biyowo Yesu maa a ɓa ni aa tuu miyan, lo lo ɓa nɛ a mi le ho baa bɛnɛ.
40008019	Ɓa Zuwifera tuwa araniro ni'ere tutuwo mana Yesu se a baraa haan lo: «Ɲuso, un buwa o vɛra feni wo feni nɛ o yi vɛ.»
40008020	A Yesu caan lo: «Ɓa hanboore ɛnna mi, ho waa ɲuɓuweza sɛn'uwan mi, a lo Nucoro Zo ɓɛɛ yu feni woo nɛ de mi ɲu.»
40008021	Banuu ni'ere lo ɓa buwara siīn a baraa haan lo: «Ɲuso, nɛ a un vɛɛ huun waa maa ve.»
40008022	A Yesu baraa haan lo: «Be mɛ na a o de ɓa nuhuwora si a bá huun wɛ.»
40008023	Yesu zoo li muwee, a lo ma mi buwara bo wɛ na.
40008024	Pinpinbenu huwa uwi ho mu wa, a mu ɲu yaboorobe we mi waa zo li muwee, fuwa li dɛɛri yuwa na ma mu ɲuu. Mu wo a Yesu to dunma.
40008025	Ɓa buwara tutuwo mana lo se aa sinniya lo a ɓa baraa haan lo: «Ɲuso, ɲiyan wa, a wa tuni yɛ!»
40008026	Bun wo so lo baraa haan ɓa: «Nucoza nɛ lana zu; a webena mi zanna?» A bun wa lo huwa, a lo za ho pinpiyan ma ho mu ɲuu wa, a mu zan a wotɛɛ.
40008027	Ɓa zaanna hare ma tete, a ɓa baraa haan wɛ: «Lɛ yɛ a wi a ho pinpiyan ma mu ɲuu we tuwi fi wara na?»
40008028	Biyowo Yesu le ciyo ho mu bɛnɛ, ɓa Gadarasiyo tuūn, bara niɲu nɛ ha'iri'oo mii lo ɓa nihuunle aa san lo waa. Ɓa wo ɲii hare ma tete, a nuu woo ɓɛɛ we hɛ mi siin a le ma bin.
40008029	Ɓa buweriyo: «A webe mi wa ma uwe nɛ a li Deeɓenu Zo pafeni? A o mana a aa de ɓuwɛɓuwɛduwe wa a li wo ɓɛɛ in yu le?»
40008030	Mu taraa a siya nɛ boni mi waa di bin a ɛɛna ɓaa.
40008031	Han ha'ire'uwe yuwa Yesu, a han lo: «O yi ɲa wa, a o de wa wan si a wa vɛɛ zo ɓabe siya nɛ yɛ.»
40008032	A Yesu baraa haan ɓa: «Mi fɛn.» Han ha'ire'uwe lo ɓa bara niɲu a vɛɛ zo ɓa siyaa, a ba hara ho doɓoɲu wa a ciciyo lii zoo ho muun, a ɓa wure huruu.
40008033	Ɓa siya-didira zaanna, a ɓa huwa luɓo zo ho loo, a zoo waraa han unpa so ma biyowo ɓa bara niɲu nɛ li ha'iri'oo ɛnna na a haan ho losiyo.
40008034	A bun wa ho losiyo lo a le san Yesu waa. Ɓa mile ma lo, a ɓa yuwa lo a lo han mi ma mi tun.
40009001	Yesu zo muwe a bana annasira ho muun, a vara mi lo.
40009002	Ni susaa uru'a ma mi zanle a mana lo se. Biyowo Yesu maa ɓa nii so lana, lo baraa haan lo uru'a: «Heni o siin, un yaro o be'uwe dosi haan o.»
40009003	A bun wa ɓa Fariziyɛnna tuwa aranina tuwan wuraa mi siyaan: «Lobe banuu nɛ yɛ mi waa tuwo Deeɓenu.»
40009004	Yesu Ha'iri zuunna biyo mi ɓa yi, a lo baraa haan ɓa: «A webena mube leerobe nɛ yɛ sin mi mi yi?
40009005	A bara han lobe uru'a nɛ yɛ lo lo be'uwe dosi haan lo; wurasin a bara lo lo huwo vɛsi, a mu yɛɛ wawi po mu?
40009006	Un mi mu se a mi zuun lo pa'a mi lo Nucoro Zo se li tun wa a desi ɓa ni be'uwe.» A bun wa lo baraa haan lo uru'a: «Uru'a, huwo see o zanle a o vɛ o zuun.»
40009007	Lo banuu dɛri huwa va mi zuun.
40009008	Biyowo ɓa zanma maa bun a ɓa zanna hare ma tete; ɓa ɓuwaniya Deeɓenu biyo li na ho pa'a nɛ yɛ sin ɓa nucoza na.
40009009	Yesu lo bin a vɛ ma waa, lo anninu wa, lo da maa banuu ni'ere nɛ yenu Macu a ho asi ɓa wusuru fera ɛnle. Lo baraa haan ho: «Huwo be mɛ na.» A Macu huwa buwa lo.
40009010	Biyowo Yesu asi Macu zuun aa di, wusurufera cururu ma be'uwewera cururu ɲa we asi mu dirobe wa ma lo ma mi buwara.
40009011	Ɓa Fariziyɛnna ta mi bun, a ɓa baraa haan lo buwara: «A webena mii Naso mi waa di ma ɓa wusurufera ma ɓa be'uwewera?»
40009012	Wo nɛ Yesu ɲa bun lo baraa haan ɓa: «Bɛɛ a ba nɛ cohe mu ma'o mi tiinso na mu; a ɓa vanvanna.
40009013	Mi fɛɛn vɛ piri'a mu torobe wara nɛ yɛ ura na: “Ma'azunle be sin na a po sara'ara lenu.” Un ɓɛɛ mana a ve ɓa niterena fuwa a ɓa be'uwewera.»
40009014	Zan Batisi buwara mana Yesu se a aa diyora lo: «A webena wabe ma ɓa Fariziyɛnna wee zo suun a uwe buwara ɓɛɛ zo suun?»
40009015	A Yesu caan ɓa: «Lo hanfibaro ɓuwana daa ɛn fitinɛɛ biyowo lo hanfibaro mi ɓa se le? Hee, wa'ati ɓuwee a mu we waziɓi a lo hanfibaro fɛn, a to ɓa maa zo suun bun wo so.
40009016	Nuu wo ɓɛɛ pupu bafodɛn ma anrodiyo fiinnu. Bun yi wo to li anrodiyo fiinnu aa wɛɛ ho bafodɛn, a bun wɛɛrobe aa we ɓuwaa po mu beyaa.
40009017	A nuu wo ɓɛɛ o divɛn fiyan sumaniya daan. Bun yi wo to ho divɛnfiyan aa ninni han sumaniya, a to ho divɛnfiyan ma han sumaniya wure be to. A divɛnfiyan ɓa wee o sumaniya fiyaan aa besira han.»
40009018	Biyowo Yesu we mi waa woro ma ɓa zanma, mi uwi ɲuso ni'ere aa cusi mi na'oɲule wa lo waa a baraa haan lo: «Un hanmizo huru, mu ɓɛɛ iin mɛnna. Buwe aa be o nu lo wa, a lo ɛndɛɛ.»
40009019	Yesu ma mi buwara huwa bo la.
40009020	Hannuu ni'ere ɛnna bin nɛ cannu ɛrobe vannu ɛnnana tuwi zerema ɓuwɛɲu. Ho lo mana ɓa zanma siīn ma bɛnɛ, aa dunna Yesu baforo ɲuɓo na.
40009021	Ho we mi wa bara mi siyaan: “Un yi duunna lo baforo midee soo na, to un wɛ.”
40009022	Yesu yeremaa i diya maa lo, a lo baraa haan lo: «Un hanmizo, yi sinheɓuwe, o lana isiyo o.» Ho ciyo soo lo hannuu waa.
40009023	Biyowo Yesu ciyo ɓa Zuwifera ɲuso ni'ere zun, a lo maa ɓa popihuwinna ma ɓa zanma nɛ mi waa taa wuna,
40009024	Lo baraa haan ɓa ni: «Mi ɓuwee aa le ho iin, lo hanyirezo ɓɛɛ huruu a lo dunma.» A ɓa ni huwa zin lo.
40009025	Biyowo lo lora ɓa zanma wure ho iin vo, lo zoo li zuūn, a zo fu lo hanzunzo nu na, a ho huwa.
40009026	Han unpa so fo li tun wure.
40009027	Yesu lo bin, a biyowo lo mi fɛnnuu maniya niɲu le bo lo hiya na a ɓa buweri: «Davide zo, ma'ari waa.»
40009028	Biyowo Yesu ciyo li zun nɛ lo vɛ na, ɓa maniya mana lo se a aa wuraa ma lo, a Yesu diyora ɓa: «Mi lara a un da bun we le?» A ɓa maniya lo oo Ɲuso.
40009029	Bun wo so Yesu bo mi nule ɓa yira wa a lo lo: «A mu we a heya ma mi lana.»
40009030	A bun wa ɓa yira hɛɛna. A Yesu heniya haan ɓa: «Mi fe soɓi, a nuu wo ɓɛɛ ɲi mu.»
40009031	Ɓa lelee yɛɛ, a ɓa le to Yesu be wa aa buwiya fo li tun wure.
40009032	Biyowo ɓa mi fɛnnuu, ɓa vɛɛ mana Yesu se ma banuu nɛ ɓɛɛ woro yi, bari ha'iri'oo ɛnna loo.
40009033	Li ha'iri ɲa lena loo, a lo bobo wura. Ɓa zanma hamana a ɓa tɛ lo: «Biyo sin yɛ ɲu'an ɓɛɛ in wo ɓa Isira'ɛli siīn a wa maa diyaa.»
40009034	Ɓa Fariziyɛnna bá lo: «A han ha'ire'uwe ɲuso pa'aa Yesu mi waa ɲanna han ha'ire'uwe.»
40009035	Yesu hɛ'aa han luwe beriya ma han luweza ɓuwiza wuree a araniya ɓa ni ɓa Zuwifera Deeɓenu faralozuwiīn, a buwiya li bɛnu tansinnu, a wiya vanle sii wo sii ma ɲuyaare wo ɲuyaare.
40009036	Biyowo Yesu maa ɓa zanma, ɓa ma'ari fu laa, bari mu wo a ɓa saa, a sinheɓuwe wure vo, a obara para nɛ didiro mana na.
40009037	A bun wa lo baraa haan mi buwara: «Mu ciirobe ɓuwaa, a ɓa tosɛra ɓɛɛ boni.
40009038	Mi yɛrɛ fara lo muwanso na a lo lee toɓuwara mi muwan na.»
40010001	Yesu vo mi tuura niɓuwɛɲu, a lo nàà pa'a ɓa, a ɓa ɲa han ha'ire'uwe, a wɛɛ han vanle wure ma ɲuyaare wo ɲuyaare.
40010002	Dɛ ɓa tuura niɓuwɛɲu yele nɛ: miyɛɛ Simu nɛ ɓa wee ve ma Piyɛre ma mii ereso Andere; Zebede yaro Zake ma mii ereso Zan;
40010003	Filipe ma Batelemi; Toma ma Macu, lo wusurufe; Alife yaro Zake ma Tade;
40010004	li Kana tun nuu Simu ma Zuda Isikariyoti, ho nɛ do Yesu nuu.
40010005	A bá a ɓa niɓuwɛɲu nɛ Yesu tuwo, biyowo lo na mu aranirobe nɛ yɛ ɓa vo: “Mi ɓɛɛ co vɛ han sibiyansiyo se; a mi ɲa yi co zo ɓa Samarisiyo ló woo;
40010006	a mi tere ɓa Isira'ɛli ni zunsiyo nɛ a obara para nɛ tunniya mu na.
40010007	Mi wee fɛn, a mi buwee ho tansinnu ma wan, a bara lo ho wáá pa'amayamu sura.
40010008	Mi wɛɛ ɓa vanvanna, mi veeri ɓa nuhuwora, mi nɛ a ɓa ɓuweriya ci, mi ɲa han ha'ire'uwe lee ɓa nii. Mi yu ɓuwe'ee, mibe muso han ɓuwe'ee.
40010009	Mi yi co o sannu, wari ma wari hannuwan mi hɛcɛɛnaā.
40010010	Mi yi co pin apa mi wanvɛɛnu bena, mi bɛ co se canma beɲu, ma na'an ma buwinzo, bari lo tosɛ tawɛ ma mi ɲudiyo.
40010011	Lo wo lo nɛ mi yi zo; ho a lozo loo, ho a lóbenu loo, a mi diyo dɛɛ ta a wii tɛ a laari mi ho ló soo? Hó yi yu, a mi ɛsi hó naso zuun tuwifuwa mi fɛnrowo yi ciyo.
40010012	Mi yi zoo zun nɛ, a mi tɛɛ li zunso siyo na.
40010013	Li zun so siyo yi ta mi bena, a mi hɛra lii ɓa wa. Ɓa yi ɓɛɛ ta mi bena, a mi hɛra aro lii mi yɛrɛ wá.
40010014	Ɓa yi suwan mi ma laale, a pan mi wara ɲinu na zun wo zun nɛɛ wurasin lóbenu wo lóbenu nɛɛ, a mi le dín zun soo wurasin ho ló soo, a mi puwa mi ziya un'unnu osi ɓa bena.
40010015	Ma tiyan, un bara mu han mi, lo ho iri zeze, Sodome ma Gomore yaamɛ we zurazo ho ló so taa na.
40010016	Dɛɛ, un tuu mi a obara peza ɓa cɛ'uwanna siīn. Mi we ni nɛ heena a obara huwa, a mi we wawi a obara ma'ura.
40010017	Mi urasin mite sese ɓa nucoza na, bari ɓa vɛ mi vɛra han iriyoo. Ɓa buwan mi ma pɛ'ɛ ɓa Zuwifera Deeɓenu faralo zuwin.
40010018	Ɓa vɛ mi vɛra ɓa wafaranamana ma ɓa pa'amana wɛɛ mɛ bena, a mi we un sɛrɛyamu ɓabe ma han sira biyan yireē.
40010019	Biyowo ɓa yi fu miyan a vara irile, a mi yi co de mi yi biyo mi wuro bena ma ho co'o nɛ mi worola mu bena. Biyo mi wuro aa hanna mi li wa'atiī.
40010020	Mu ɓɛɛ a mibe mite aa woro mu, a mii Maa ha'iri aa woro mi siyaan.
40010021	Nuu ɓaa ereso aa de lo nuu a ɓa ɓuwe. A bun ɓa maana ɲa wera mi za. Ɓa za aa huwo mii ni bena, a yɛrɛ ɓuwe ɓa.
40010022	Ɓa ni wure aa ɲii mi mɛ yenu bena. A lɛ yi ɲamico tuwifuwa mu veni, to ho naso aa isi.
40010023	Ɓa yi ɲi'ori mi ló de'ereē a mi luwi vɛ diyo binuu. Ma tiyan, un bara mu han mi mi ɓɛɛ bere'a li Isira'ɛli tun luwe aa ve a lo Nucoro Zo ɓɛɛ mana.
40010024	Lo buwaro ɓɛɛ ɓuwa po mi araniro, a lo woɓɛnu ɓɛɛ ɓuwa po mii naso.
40010025	Lo buwaro daan, bun a lo ziin a obara mi araniro, a lo woɓɛnu daan, a hó ɲa ziin a obara mii naso. Ɓa yi vo li zunso ma Bɛlizebuli yu, a webe ɓa hin wara na li zunsiyo bena?
40010026	Mi yi co zan ɓa nucoza, bari be wo be nɛ sa aa le wa, a sɛsɛbe diyo wo mana nɛ ɓɛɛ aa zuun.
40010027	Biyo yi baraa han tiɓiyoo, mi wuro bun ho wosonuu yeyeree, a biyo yi unwin'unwinniya haan mi, mi buwe bun han hancora wa.
40010028	Mi ɓɛɛ co zaan ba nɛ da han suraa buwe, a ɓa ɓɛɛ da li mɛnɛ'ɛn be. Mi tere zaan ho nɛ da mi mɛnɛ'ɛnle ma mi suraa aa de yaharama daan.
40010029	Ɓuwɛrɛza biya ɲu ɓɛɛ wee yɛ mibiyo beɓuwɛ le? Hare ma bun lo yo'ere yɛ ɓɛɛ te tuūn lo Maa buwaa.
40010030	Mu yi a mibe, mibe ɲufuwe wure muwan.
40010031	Bun we mi ɓɛɛ co zan. Mibe suwanni ɓuwɛrɛza nɛ boni.
40010032	Nuu nɛ yi ta un bena ɓa nucoza waa, to mɛ muso aa bara waa Maa nɛ mi ho waa wa, lo un ta lo naso bena.
40010033	A nuu nɛ yi pan na ɓa nucoza yireē, to mɛ muso pin hó naso waa Maa nɛ mi ho waa yireē.
40010034	Mi yi co pɛ lo un mana a de hɛra li tuūn. Un ɓɛɛ mana ma hɛra fuwa fuwo.
40010035	Un mana a yaa zo ma mii miyan wɛ na, a yaa zohanzunu ma mii naa wɛ na, a yaa yarohan ma mi hiyohannuu wɛ na.
40010036	A mii zunsiyo mite aa we o ze'usiyo.
40010037	Nuu nɛ yi wa mii miyan wurasin mii naa a po mɛ, ho ɓɛɛ yuwa yu a we mɛ nuu. A nuu nɛ yi wa mi yaro wurasin mi haminu a po mɛ, ho ɲa ɓɛɛ yuwa yu a we mɛ nuu.
40010038	Nuu nɛ yi ɓɛɛ se mi ɓuwarobunu a bera mɛ hiya na, ho ɓɛɛ tawɛ a we mɛ nuu.
40010039	Nuu nɛ yi pɛ obara mi sin mi mu'ɛnnu, hó naso te dín bee, a nuu nɛ yi teeni mi mu'ɛnnu mɛ bena, to hó naso mu'ɛnnu sin.
40010040	Nuu nɛ yi ta mi bena, to a mɛ hó naso ta bena, a nuu nɛ yi ta mɛ bena, to a lɛ tuwo ni lo ta bena.
40010041	Nuu nɛ yi ta Deeɓenu ɲucan na biyo lo a Deeɓenu ɲucan bena, to hó naso yi Deeɓenu ɲucanyamu cunnu; a nuu nɛ yi ta lo niterenɛ na biyo lo a niterenɛ bena, to hó naso ɲa yi niterenɛyamu cunnu.
40010042	A nuu wo nuu nɛ yi haan ɓabe niɓuwiza nɛ yɛ ni'ere ma ɲuuwiya oro cuwe, biyo lo a un buwaro bena, ma tiyan, un bara mu han mi, hó naso ɓɛɛ e mi cunnu na.
40011001	Biyowo Yesu bo mi buwara niɓuwɛɲu ziya vo, lo zan bin a fɛnna vɛ arani, aa waayu han luwe-bereē.
40011002	Dín wa'ati soo Zan Batisi ɛnna li asoō, lo ɲa lo Kirisita tonu nɛ mi waa sɛ be, a bun wa lo tuwo mi buwara varaa lo se, a vɛ diyo lo:
40011003	«A uwe a lɛ tawɛ a buwee mu le wurasin a wa he nibinu?»
40011004	Yesu caan ɓa: «Mi vɛ bara biyo mi ɲa ma biyo mi maa a han Zan.
40011005	Ɓa maniya yira mi waa mi, ɓa loore, bá vɛsi, ɓa ɓuweriya mi waa ci, ɓa be'iya mi waa ɲi, ɓa nuhuwora mi waa vee, a ho tansinnu mi waa woro han ɓa banbannasiyo.
40011006	Un yi ɓɛɛ a lisiro-bibi nuu nɛ se, to ho naso damuwan.»
40011007	Biyowo Zan tuura anniya fɛnna, Yesu huwa woro Zan be han ɓa zanma, a lo lo: «A webe mi yoo maa li hɛnletuūn? A ɓuwahuwe nɛ ho pinpiyan mi waa yuwe le?
40011008	A webe mi ɛnnɛ yo diyaa? Lo a banuu nɛ zan canma-siya le? Dɛɛ, ba nɛ zan han canma-siya, a ɓa pa'amana zuwiīn ba wee ɛsi.
40011009	A webe mi ɛnnɛ terena yo diya? Lo a Deeɓenu ɲucan le? Un bara han mi ma tiyan, lo lo yɛrɛ po Deeɓenu ɲucan.
40011010	Bari a lobe be tuwa han Deeɓenu waraa: “Dɛɛ, mɛ tuu un turo o waa, a lo we'a o wan o waa.”
40011011	Ma tiyan, un bara mu han mi, ɓa hanɲanna za siīn wure, nuu wo ɓɛɛ mana nɛ ɓuwa po Zan Batisi. Hare ma bun nuu nɛ yi a niɓuwizo ho wáá pa'amayamuū, hó ɓuwaa po lo.
40011012	A fɛ Zan Batisi wa'ati wa fuwa zɛrɛ, ho wáá pa'amayamu a ɲa ɛɓɛɓɛ, a a ba nɛ ɲa ɛɓɛɓɛ mu mi wa yi ho mu.
40011013	Li Deeɓenu ɲucanna ma ho tuwa waraa ho wáá pa'amayamu be tuwi aa ciyo Zan na.
40011014	Mi yi mi mu se a fanmu mu, a lobe a Eli nɛ tawɛ a buwee mu.
40011015	Nuu nɛ ɲuvanle yi mi a lo tɛtɛ han.
40011016	A wi naso un mazinna ɓa wɛrɛ-nucoza? Ɓa lowɛ ma hanyira nɛ asi naboo, a ɓa haɓuwaa ve bɛ a lo:
40011017	“Wa hunwan popi, a mi ɓɛɛ yo. Wa bo yoo lele a mi ɓɛɛ wa caan wa.
40011018	Zan mana, lo ɓɛɛ du, lo ɓɛɛ ɲu, a ɓa lo ha'iri'oo mi hoo.
40011019	Lo Nucoro Zo mana, hó di a ho ɲu, a ɓa lo hó a diposo ma daaɲuro, a lo a ɓa wusurufera ma ɓa be'uwewera yirā. Hare ma bun Deeɓenu zuunrobe zeniya mite ma mi wema.»
40011020	Bun wo so Yesu huwa zɛ han luwebere siyo wa, han luwe so nɛ lo aɓa'obera bo cururu woo, bari ɓa ni so ɓɛɛ we loɓiyo mi be'uwe na.
40011021	O be o ɲuu Korazɛn; o be o ɲuu Bɛtisayida. Mu ya wo a mu aɓa'obera nɛ wure wo mibe se, a a Tirii ma Sidoō bun wo, to han luwesiyo so zan suɓuwa a uwa suwɛn mi wa a loɓiyo mɛna.
40011022	A bun na un bara mu han mi, lo ho iri zeze Tiri ma Sido hɛrobe aa we cinciin mibe taa na.
40011023	Uwe Kapɛrinahumu, o pa obara o yoo ho waa le? Hee! O aa liri tuwifuwa ɓa nuhuwora ɛnle, bari, mu ya wo a mu aɓa'obera nɛ wo uwee, a bun ya ɛnnɛ wo Sodomuu, to zɛrɛ a ho ló so pan mi bin.
40011024	A bun na un bara mu han mi, lo ho iri zeze Sodomu tun hɛrobe aa we cinciin uwe taa na.
40011025	Bun wo so Yesu huwa wara a lo lo: «Un bara'ali o Maa, uwe nɛ a li tun ma ho waa Naso, biyo o sa mube bera nɛ yɛ ɓa ha'iresiyo ma ɓa bezuunna na, a o zeniya mu ma ɓa hanyira.
40011026	Oo, un bara'ali o Maa, bari a bun a biyo o ta na.
40011027	Wa Maa na be wo be na, a nuu woo ɓɛɛ zun lo Zo a pa lo Maa wa, a nuu woo ɲa ɓɛɛ zun lo Maa a pa lo Zo wa, ma nuu wo nuu nɛ lo Zo yi miniya a zenina lo Maa.
40011028	Mi ɓuwee mɛ se, mibe nɛ saa a ɲu sero ci, un aa han mi ma vunurobe.
40011029	Mi cɛ un fuwowa-dannu mi fuwe wa, a mi tɛ un aranirobera na, bari un wawi a un siin ɲa se, ma bun to mi mɛnɛ'ɛnle yi vunurobe.
40011030	Un fuwowa-dannu be waawi, a sero a zawi.»
40012001	Bun wo so, Yesu we mi waa ansi ho bile muwɛnsɛɛn ɓa Zuwifera vunurowozomɛ zeze. Hinnu we mi waa ɓuwe lo buwara, a ɓa mi wa lɛɛ ho bile tema aa cɛ.
40012002	Biyowo ɓa Fariziyɛnna maa bun, ɓa baraa haan Yesu: «Dɛɛ o buwara mi waa we biyo ɓɛɛ tawɛ a we li vunurowozomɛ zeze.»
40012003	A Yesu caan ɓa: «Mi ɓɛɛ arana biyo Davide wo biyowo hinnu ɛnna lo ma mi buwara na le
40012004	Lo zo li Deeɓenu ɓuwanirozuun, a zo caa li sara'aburu nɛ ɛnna bin a nɛ lobe ma mi buwara ɓɛɛ we da cɛ, fuwa ɓa sara'awera midee.
40012005	Wurasin mi ɓɛɛ arana mu ho tuwaa, lo ɓa Zuwifera vunurowozomɛ zeze, lo mu dariyo yu sara'awera diya, a ɓa de ho tuwa e, a mu ɲa pan ɓɛɛ muwan ɓa ɲuu a wora ɓuwɛna'erobe le?
40012006	Ma bun un baraa haan mi, lo bebiyan mi he nɛ ɓuwaa po li Deeɓenu ɓuwanirozun.
40012007	Mi ya zun biyo yɛ ura: “Tetemu wenu sinna po sara'ara wenu,” mi ɓɛɛ ya te ni wá aa siinni ɲu'uwe.
40012008	Bari lo Nucoro Zo a ɓa Zuwifera vunurowozomɛ Ɲuso.»
40012009	Yesu zan bin a lo va ɓa Isira'ɛli ni Deeɓenu faralo zuun.
40012010	Banuu ni'ere we ɛnna bin nɛ buwa huru. Ɓa diyora Yesu ta mu da we yi a nuu wɛɛ nuu li vunurowozomɛ zeze le? Ɓa wo bun diyorobe so a ya cira lo ɲuu.
40012011	A Yesu caan ɓa: «A wii naso mibe siīn, a pezo yi to aan li vunurowozomɛ zeze, a lo naso ɓɛɛ lii lee lo?
40012012	Lo nucoro ɓɛɛ suwanni pero sansan le? A bun bena, nuu da we betetiya li vunurowozomɛ zeze.
40012013	A bun wá Yesu baraa haan lo banuu: «Muwiin o buwa.» Lo muwiyan ho, a lo buwa banna se a o bara mayɛɛ.
40012014	Ɓa Fariziyɛnna anniya a bá le maa wɛ Yesu ɓuwenu co'o wà.
40012015	Biyowo Yesu ɲa bun lo anniya li ɛnle so a zanma cururu buwa lo. Lo wiya vanvanna cururu,
40012016	a lo ɲa muwinniya mi yira ɓa a ɓa ɓɛɛ co nɛ a nuu wo zuun mi.
40012017	Mu wo ma bun yawe a li Deeɓenu ɲucan Ezayi wara nɛ yɛ ɲuti:
40012018	«Dɛ un tosɛ nɛ un wɛ'aa nɛ, un Zosaannu nɛ be sin un siin na tuwi pa. Un liiri un Ha'iri lo wa, a lo woro ho tereyamu be a han han tuwansira.
40012019	Lo ma nuu wo ɓɛɛ wanni. Lo ɓɛɛ buweri, a nuu wo ɲa ɓɛɛ ɲi lo san han ɓofuwee.
40012020	Lo ɓɛɛ haa li ɓuwahuwe nɛ ɲinnimaa mu. Lo ɓɛɛ duwinni li fitɛnɛ suɓuwe nɛ pan mi waa duu mu. A bun we lo co'o tuwifuwa ho tereyamu yi yu se,
40012021	a han tuwansirasiyo wure aɓaa laa.
40012022	Ɓa nii va nuu nɛ a mani, a ɲa a be'e, a nɛ ha'iri'oo mii, a mana Yesu se. Yesu wiya ho banuu so a lo huwa woro, a yira ɲa mi be.
40012023	Bun hanmaniya ɓa zanma ma tete a ɓa lo: «Ɓɛɛ a lobe a lo Davide zo le?»
40012024	Biyowo ɓa Fariziyɛnna ɲa bun, a ɓa lo: «A han ha'ire'uwe ɲuso nɛ a Bɛlizebuli pa'a lo mi waa ɲanna han ha'ire'uwe.»
40012025	Yesu zuunna ɓa leerobe, a lo baraa haan ɓa: «Bɛnu wo bɛnusiyo nɛ huwa fi ma wɛ, dín yaa, a loo wurasin zunsiyo nɛ huwa wɛ na to dín ɓɛɛ ɛɛn bin.
40012026	Sitani yi huwa mi yɛrɛ na, to a li yɛrɛ li fi. A to a ma mu yɛ li pa'amayamu daa ɛɛnna bin.
40012027	Mu yi a Bɛlizebuli pa'a un ɲanna Sitani, to mibe mite na za han? A wii pa'a bá mi waa ɲanna li? A bun na un lo a bá mite iri mi mu.
40012028	Ma tiyan, un bara mu han mi, a ma Deeɓenu Ha'iri a un mi waa ɲanna han ha'ire'uwe a lee ɓa nii. Bun zeni lo Deeɓenu pa'amayamu a dedee ma mi.
40012029	A mu yɛ nuu daa zoora banuu pa'aso zuun, a zoo di lo zun wure a o yi ɓɛɛ ɛnnɛ caa lo ve? O yi yu bun wo ve wure, to o maa da di lo zun.
40012030	Nuu nɛ yi ɓɛɛ caa un hiya, to ho a un ze'u, a nuu nɛ yi ɓɛɛ puwa o wɛ wá ma ni, to ho naso mi waa ara.
40012031	A bun na un bara mu han mi, lo wara'uwe wo wara'uwe ma Deeɓenu tuwowa wo Deeɓenu tuwowa daa desi han ɓa nucoza, a nuu nɛ mu yi tuwora li Ha'iri-Senu bun ɓɛɛ desi han ho naso aa dɛɛ.
40012032	Nuu nɛ yi wura wara'uwe lo Nucoro Zo bena, bun desi han hó naso, a nuu nɛ yi tuwora li Ha'iri-Senu bun ɓɛɛ desi han hó naso ho zɛrɛ, hare ma ho hiro nɛ ɓuwee mu.»
40012033	«Vɛwe yi se, to li biyo wee we se, a vɛwe yi oora to li biyo wee oo. Bari vɛwe wee zuun ma mi biyo nɛ li yi haa.
40012034	Bá dihuwa so! A mu yɛ mi wera be tetiya yi, a mi ɲa danna a ɓa nucosuma? Bari a biyo yi su o siin, a bun wee le ma o ɲuɓo.
40012035	Lo nitete wee lee be tetiya mi sintetee, a lo nucosumɛ wee lee be nɛ oora mi sin'oo.
40012036	Un bara mu han mi, lo wara'uwe wo wara'uwe nɛ yi lo o ɲuu, lo ho iri zeze bun wure aa muwin o wa.
40012037	A ma o wara ɓa aa zuunna lo o terena, wurasin lo o ɓuwa'o.
40012038	Bun waa ɓa tuwa aranina tuwan ma ɓa Fariziyɛnna tuwan baraa haan Yesu: «Naso, wa miniya a o we aɓa'obe a han wa.»
40012039	A Yesu caan ɓa: «Ɓabe wɛrɛ-nucoza nɛ suma ma biyo, a a dara'orola pan miniya aɓa'obe na lɛ! Aɓa'o binu wo ɓɛɛ zenina ɓa a pa Zonasi be wa.
40012040	Biyo sin Zonasi wora han wozoma tiin ma han tinale betiin lo cizo siyaan, a bun sin lo Nucoro Zo ɲa aa wera wozoma tiin ma tinale betiin li tun hiyase.
40012041	Ho iri zeze, Ninivesiyo aa huwo ziin ɓa wɛrɛ-nucoza waa aa zara'i ɓa, bari ɓa we looɓiyo mi be'uwe na, biyowo ɓa ɲa Zonasi tannu. A dɛɛ, nuu mi he nɛ ɓuwa po Zonasi.
40012042	Ho iri zeze, li wotele-aɓale pa'ama hannuu aa huwo ziin ɓa wɛrɛ-nucoza waa a lo zara'i ɓa. Ho we lo hare senale a mana a aa ɲi Salomuwan ha'iriyamu wara. A dɛɛ nuu mi he nɛ ɓuwa po Salomuwan.»
40012043	Li Ha'iri'oo yi lo nuu, li wee fɛn vɛ hɛɛ'a li pafobiin, a li piri'a vunule tuwi hin.
40012044	Bun wo so to li we bara lo nɛ mi yɛrɛ aro ɓuwee he mi lo. Li yi arona mana ma bun, li aa yi a diyowo mana dín zun soo, a li yɛrɛ sara, a uwariyo na semusin.
40012045	Bun wo so to li we anni vɛɛ mi ha'ire'uwe biyan behooɲu nɛ suma po libe aa cɛɛ miyan a aa zora li zun soo, a zoo ɛsi. Ma bun sin, mu veni, to hó banuu so be suma po mayɛɛ. A bun sin ɲa we ɓabe wɛrɛ-nucoza suma nɛ yɛ be.»
40012046	Biyowo Yesu pan we mi waa woro ma ɓa zanma, ɓaa naa ma ɓaa fɛrasiyo aa ciyo. Ɓa zan ho iin, a ɓa ɛnna mu se a yi lo worola.
40012047	Nuu baraa haan lo, lo ɓaa naa ma ɓaa fɛrasiyo zan ho iin, a ɓa miniya a woro ma lo.
40012048	A Yesu caan ho nɛ baraa mu haan lo: «A wii a waa naa, a wii ba a wa fɛrasiyo?»
40012049	Lo da mi nu mi buwara na a lo lo: «Dɛ waa naa ma waa erenasiyo nɛ.
40012050	Nuu wo nuu nɛ yi we waa Maa nɛ mi ho waa sa'o, a hó a waa ereso, ma waa hanminu ma waa naa.»
40013001	Dín wozomɛ so zeze Yesu lo li zuūn a le asi ho mu ɲuɓo na.
40013002	Ɓa zanma we aa fowɛ lo se, a cirima ma be nɛ, fuwa mu wo waziɓi a lo zo muwe a zoo asi mu ɲu wa. Bá zanma benu so wure we aa zan ho mu ɲuɓo na.
40013003	Lo so wa'ati nɛ too a haara waawaa a aranina ɓa; a lo lo:
40013004	«Dero deeso we lo a lee de mi vɛrobe. Biyowo lo ɛɛnna denuu mu tuwan fara tiyara ho wan ɲuɓo na. A ɓa ɲuɓuweza aa du bun.
40013005	Mu vɛrobe tuwan faratiyara han bubuwoo, feni nɛ tinɲinni ɓɛɛ mana sese. Hó ciyoo soo, mu huwa daan vu'uvu'u, bari tiin tete ɓɛɛ ɛnna mu se.
40013006	Biyowo li wosonu huwa, dín ɲa mu, a mu hoo, bari mu ciyan ɓɛɛ zo li tun.
40013007	Mu vɛrobe tuwan, bun faratiyara mu hinɓuwii. Mu hinɓuwi huwa daan a yoo finniya bun na.
40013008	Mu vɛrobe tuwan faratiyara li tun tetee. Mu lii lo a mu dan. Hɛ'ere haa biyo mumuwɛnnu (100), diyo a haa ɓuwiyatiin (60), a diyo binu haa ɓuwiyaɓuwɛ.»
40013009	A Yesu tintiyan lo: «Nuu nɛ ɲuvanle yi mi aa ɲinna a hó ɲi.»
40013010	Ɓa buwara tutuwo mana Yesu se a aa diyora lo: «A webena o mi waa woro ma ɓa ni ma waawaa.»
40013011	A Yesu caan ɓa: «A biyo mu haanna mibe, a mi zuun ho wáá pa'amayamu sɛsɛbera. Ɓabe ni nɛ yɛ ɓɛɛ yu bun.
40013012	Bari nuu nɛ yi yu, to be aa be ho naso taa wa, a ho cunnu we ɓuwa, a nuu nɛ yi ɓɛɛ yu diyowo, to hare biyo mi lo se, ɓa aa fe bun laa.
40013013	A bun na un woro ma ɓa ma waawaa, yawe a ɓa yi dɛɛ a ɓa yira ɓɛɛ mi, hare a ɓa yi tɛtɛ mi ɲuvanle, a ɓa ɲi, a ɓa yi co fanmu diyowo.
40013014	A bá ni so bena li Deeɓenu ɲucan Ezayi tuwa hanbe wara nɛ yɛ: “Mi wee ɲi, a mi ɓɛɛ fanmu diyowo, Mi wee dɛɛ a mi ɓɛɛ mi diyowo.
40013015	Bari ɓabe ni nɛ yɛ siyan huru, ɓa tuwo'aa mi ɲuvanle, a cin'aa mi yira, yawe a ɓa ɓɛɛ caa mi be ma mi yira, a ɲi be ma mi ɲuvanle, a yi be a fanmu; a caa yi tuɓira, a un yira ɓa wɛɛ.”
40013016	Mu yi a mibe, mi damuwan. Mi yira mi waa mi a mi ɲuvanle mi waa ɲi be.
40013017	Ma tiyan, un bara mu han mi, lo li Deeɓenu ɲucanna ma niterena cururu ɛnna mu se a yira mi biyo mibe mi waa mi yɛ a ɓa ɓɛɛ maa mu, a ɓa ɛnna mu se a ɲi biyo mibe mi waa ɲi yɛ a ɓa ɓɛɛ yu mu ɲa.»
40013018	Mi ɲi lo dero waawe ura.
40013019	Ɓa ni nɛ ɲi Deeɓenu pa'amayamu be wara a ɓa ɓɛɛ fanmu mu, a bá a mu vɛrobe nɛ faratiyara ho wan ɲuɓo na. Lo Híyó ɓuwee, a aa san han wara nɛ ɓa ya ɲa.
40013020	Ɓa ni tuwan a li ɓo nɛ mu vɛrobe tuwan faratiyaraā. Ɓa ɲa han Deeɓenu wara, a ɓa ta han ma damu mi ciyoo.
40013021	Ɓa ɓɛɛ yi ciyan. Ɓa we wa'atizo ni, a tuwara, sɛnuma ma ɲin'uwe yi huwa han wara bena yɛ, to ɓa dɛri ɲu yaara.
40013022	Mu vɛrobe nɛ do mu hinɓuwi siīn, bun a ɓa nii nɛ ɲa han Deeɓenu wara, a ho dimiɲa sinmu ma ho naforo ponu finniya ɓaa, a ɓa ɓɛɛ hɛ biyo yi.
40013023	Ɓa ni tuwan a li tuntete a mu vɛrobe do. Bá a ɓa ni nɛ ɲa han Deeɓenu wara a ɓa fanmuwan han. Bá a hɛ biyo; a de'ere te mumuwɛnnu (100), de'ere ɓuwiyatiin (60), a de'ere ɓuwiyaɓuwɛ.»
40013024	Yesu ɲa bina wa waawe de'ere haan ɓa zanma a lo lo: «Ho wáá pa'amayamu lowɛ ma banuu deso nɛ zan bitetiya mi muwaan.
40013025	Biyowo ɓa ni duma lo ze'uso mana, a do ɲin'uwe lo muwaan a lo fɛnna.
40013026	Mu zinrobe lo a dan a yo too, mu ɲin'uwe ɲa dan ma bun sin.
40013027	Ɓa tosɛra va lo muwanso se, a ɓa baraa haan lo: «Naso, ɓɛɛ a bitetiya uwe zan o muwaan le? A ma mu yɛ mu ɲin'uwe bona mina bin?»
40013028	Lo caan ɓa: «A un ze'uso wo mu.» Lo tosɛra wuraa ma lo: «O ta a wa yo coo mu le?»
40013029	A lo lo: «He'e, mu a farasi a mi coo mu dirobe pari ma mube ɲin'uwe so.
40013030	Mi desi a mu ɲuleɲu dan wɛɛ, tuwifuwa mu cirowo. Dín wa'ati soo un bara han ɓa cira, a ɓa e mu ɲin'uwe ve mayɛ, a ɓa cɛ mu ma o'oma a zɛɛ, a yi a mu dirobe ɓa o bun mi nanuu.»
40013031	Yesu bana wa waawe binu haan ɓa a lo lo: «Ho wáá pa'amayamu lowɛ ma ɛpɛru biru nɛ nuu so a vɛ zan mi muwaan.
40013032	A libe zu po mu zinrobe wure biyo, a li yi lo vo, li we dan po ho muwan vɛwa wure, a li we vɛwe benu, a ho waa ɲuɓuweza ɓuwee a aa tin mi sɛn'uwan li lɛ'ɛɛ.»
40013033	Yesu ɲa bana wa waawe binu haan ɓa a lo lo: «Ho wáá pa'amayamu zan a obara ɲanfunnu nɛ hannuu so a uwa dure kilola ɓuwemɛ ma behonuu. Lo puuna mu fuwa mu huwa coo.
40013034	Yesu wura bun bera so haan ɓa zanma ma waawaa. Lo ɓɛɛ ya we woro ma bebiyan fuwa ma waawaa,
40013035	yawe a han wara nɛ yɛ, nɛ li Deeɓenu ɲucan waraa ɲuti: “Un yi haa un ɲuɓo to a waawaa un worola. Un wuro bera nɛ sa hare ho dimiɲa hiyaɓuwɛrowo.”
40013036	A bun wa Yesu do ɓa zanma wan si a lo zoo li zuūn. Bun wo so lo buwara ɲanna mana lo se, a ɓa waraa ma lo: «Wuro mu ɲin'uwe nɛ we zan ho muwaan waawe ura han wa.»
40013037	Yesu caan ɓa: «Ho nɛ zan han bitetiya a lo Nucoro Zo.
40013038	Ho muwan a ho dimiɲa, mu zinrobe tetiya a ho wáá pa'amayamu za, a mu ɲin'uwe a lo Híyó za.
40013039	Lo ze'uso nɛ zan mu ɲin'uwe a Sitani. Ho cirowo a ho dimiɲa veni. Ɓa ciira a ɓa anzera
40013040	Biyo sin mu ɲin'uwe we coora aa o ho daan, a bun sin aa we mu ho dimiɲa verowo.
40013041	Lo Nucoro Zo aa tuu mi anzera, a bá nɛ wee ɛ ɓa ni o mu be'uwee ma ɓa ōómūwera wure; ɓa anzera aa lee bá nii li Deeɓenu pa'amayamuū bee.
40013042	A ɓa cun ɓa o ho dan sonuu. Bini a wiya ma ɲinbiyo cɛ'in ɛnle.
40013043	Ɓa niterena aa ɲinni'a a obara li wosonu besi Deeɓenu pa'amayamuū.»
40013044	Ho wáá pa'amayamu lowɛ ma naforo nɛ sa muwaan. Banuu ni'ere lo ho naforo so wa, a lo bana i sa ho ma febinu. Lo fɛn ma sinwɛnu a vɛ yɛɛ mi nubera wure a aa yɛra ho muwan so.
40013045	Ho wáá pa'amayamu ɲa lowɛ ma duwayiro nɛ piri'a liyo nɛ se.
40013046	Lo yi piri'aa yu de'ere nɛ se a ya he, to lo fɛn vɛ yɛɛ mi nubera wure a lo yɛ ho liyo so.
40013047	Ho wáá pa'amayamu ɲa lowɛ ma sɛn'ɛnnu nɛ ɓa do ho baa, a ho aari ciza sira pɛɛ.
40013048	Biyowo ho yi su, to ɓa cizura vɛ ho sɛn'ɛnnu aa lera mu ɲuu ɲuɓo naa. Ɓa lee ɛsi a ɓa wɛ'a ɓa citetiya aa o mi ansinnaā a ɓa cun ɓa ci'uwe osi mu ɲuu.
40013049	A bun sin ɲa aa we mu ho dimiɲa verowo. Li Deeɓenu anzera aa ɓuwee a ɓa aa cira'a ɓa nucosuma ma ɓa nitetiya wɛ na.
40013050	A ɓa cun ɓa nucosuma o ho dan sonuu. Bini a wiya ma ɲinbiyo cɛ'in ɛnle.
40013051	Yesu diyora ɓa, lo ta ɓa fanmuwan biyo yɛ wure ura le? A ɓa lo oo.
40013052	A bun wa lo baraa haan ɓa: «A bun na ɓa tuwa aranina nuu wo nuu nɛ arana ho wáá pa'amayamu be a ciriyo, lowɛ ma li zunso nɛ zun lee befiyan ma bedan mi naforoō.»
40013053	Biyowo Yesu wààra mi waawaa vo, lo fɛnna,
40013054	a va ho ló nɛ lo daan. Lo we arani ɓa ni han Deeɓenu faralozuwiīn, a ɓa ni we tuwi hamana a ɓa tɛ lo: «A weso lo bezuunle nɛ yɛ ma lo aɓa'o bera wenu pa'a lo?
40013055	Ɓɛɛ a lobe a lo sinlɛɛ'a yaro le? Ɓa naa ɓɛɛ a Mari le? Ɓa fɛrasiyo ɓɛɛ a Zake, Zuzɛfu, Simu ma Zude le?
40013056	A ɓa hanmile ɓɛɛ mana wa se he le? A weso lo yu ho pa'a nɛ yɛ wure?
40013057	A bun wo li saɓaɓu nɛ na ɓa ɓɛɛ laara la. A bun wa Yesu baraa haan ɓa: «A li Deeɓenu ɲucan ɓa tuūn ma ɓa loo, zuwa wee de la.»
40013058	Yesu ɓɛɛ wo aɓa'obera nɛ boni bin, ɓa lanapinnu bena.
40014001	Bun wo so, li Galile tun pa'ama Herode ɲa Yesu be la'ari.
40014002	Lo baraa haan mi tosɛra lo a Zan Batisi. Lo lo ɛnnɛ viya lo ɓa nuhuwora siīn dede, lo a bun na lo yu pa'a aa wera mu aɓa'obera.
40014003	Mu tara a Herode we fu Zan na a caa ma zara'uwa a do asoō, ɓaa ereso Filipe ɓaa han Herodiya bena.
40014004	Bari Zan Batisi we baraa haan Herode lo lo ɓɛɛ tawɛ a de mii ereso han a wera mi han.
40014005	Lo pa'ama ɛnna mu se a ɓuwe Zan, a lo zanna ɓa Zuwifera, bari ba we yatiyo Zan a wora Deeɓenu ɲucan.
40014006	Herode terosanni, Herodiya hanminu le yo ɓa ni yireē, a mu wo sin Herode na,
40014007	fuwa lo la mi ɲu haan lo a baraa haan lo, lo lo yi fara be nɛ maa sin, lo to mi nɛ mu la.
40014008	Lo hanzunu lo a vɛɛ diyora mii naa ma biyo lo yi fara lo pa'ama na. Ɓa naa ɲanna lo a lo bara biyo yɛ: «Un miniya a o be Zan Batisi ɲu'o lɛpɛ wa fuwafuwa a aa nɛ na.»
40014009	Lo pa'ama ha'iri yara, a biyo lo la mi ɲu ma mu, ma ba nɛ lo vo bena lo lo ɓa nɛ ho la.
40014010	A lo tuwo ni a ɓa vɛ unwan Zan Batisi ɲu'o li asoō.
40014011	Ɓa bo ho ɲu'o ho lɛpɛ wa a na lo hanzunu na a ho vɛ na mii naa na.
40014012	Zan Batisi buwara aa so lo suraa le huwan, a ɓa vɛ do mu haan Yesu.
40014013	Biyowo Yesu ɲa dín unpa oo so, lo le zo muwe a piri'a feni nɛ banbanniya. Ɓa zanma ɲa lo be, a ɓa lo han luwee a sunna lo hiya ma mi ziya.
40014014	Biyowo Yesu lo li muwee, lo ma zanma benu a ɓa ma'ari fu la, a lo wiya ɓa vanle.
40014015	Ho domɛ ɲu na, lo buwara tutuwo mana lo se a ɓa baraa haan lo: «Dɛɛ he a muwɛɛ̄n biin, li wa'ati va yu. Desi ɓa ni, a ɓa vɛ han dɛ'ɛɛ ma han luwe nɛ mi suraa mu, a ɓa vɛɛ yɛ mi dirobe.»
40014016	Yesu caan ɓa: «Mibe mite nɛ dirobe ɓaa.»
40014017	A ɓa caan lo: «A buru buwan be honu ma ciza biyaɲu midee mi wa se.»
40014018	A Yesu lo ɓa mana mu mi se he.
40014019	Bun bɛnɛ lo lo ɓa zanma ɛsi mu ɲi wa. Yesu so li buru buwan behonu ma ɓa ciza biyaɲu, a lo huweniya mi waa ho waa, a lo duɓaa haan mu. Bun bɛnɛ lo ha'aa li buru a haan mi buwara, a ɓa cara'aa haan ɓa zanma.
40014020	Ɓa wure caa su, a ɓa buwara uu biyo a mu a su ansinna beɓuwɛɲu
40014021	Bá nɛ we caa li buru ma bun wo bara niserehonu (5,000) a ɓa hanna ma ɓa hanyira nii ɓɛɛ do.
40014022	Ho ciyo soo, Yesu we uwanna mi buwara na, a ɓa zo li muwe, a ɓa pɛ ho mu saani a lobe desi ɓa zanma wan.
40014023	Biyowo lo lo ɓa zanma cara'aa wɛ na, lo yuwa ho doɓoɲu wa a yoo fara. Tun hun lo bin midee.
40014024	Li muwe we zo ciyo ho mu siīn, a mu ɲuu uwo mi wa tan'an li. Li pɛnu wo do, bari ho pinpiyan we mi wa sin ɓa waa
40014025	Biyowo li tun na yu, Yesu huwa vɛsi mu ɲuu wa a lo vɛ ɓa buwara se.
40014026	Biyowo ɓa maa lo vɛsinu mu ɲuu wa, ɓa wee ce'o lo a nuubonu, a ɓa wiriyo.
40014027	Dín wa'ati soo, Yesu wura ma ɓa, a lo lo: «Mi be mi ha'iri si, a mɛ, mi ɓɛɛ co zaan.»
40014028	A Piyɛre caan lo: «Ɲuso yi a uwe, nɛ a un vɛ o se mu ɲuu wa.»
40014029	A Yesu lo lo ɓuwee. Piyɛre lo li muwe, a li vɛsi mu ɲuu wa a vɛ Yesu se.
40014030	Biyowo lo ma ho pinpiyan pa'a, lo zanna, a lo dɛri ɓuwa ci mu ɲuu. Lo buweriyo a lo lo: «Ɲuso, isi ni.»
40014031	A bun wa Yesu da mi nu a fu la, a lo baraa haan lo: «O lana zu, a webena o si'aa?»
40014032	Ɓa niɲu yoo zoo li muwee a ho pinpiyan lu.
40014033	Bá nɛ wure ɛnna li muwee lii ɓunasi lo waa, a ɓa lo: «Ma tiyan o a Deeɓenu Zo.»
40014034	Biyowo ɓa annasi ho muun, ɓa le ciyo Zenezarɛti tunzo.
40014035	Dín ɛnle so ni zuunna Yesu, a ɓa buwiya lo be han do'uwa luwe wuree, a ɓa ni mana ma ɓa vanvanna wure lo se.
40014036	Ɓa we mi waa yuwa Yesu a ɓa yi lo baforo ɲuɓo duunna. A bá nɛ wure we yu duunna huwa we waa.
40015001	Fariziyɛnna ma ɓa tuwa aranina ɲunasiyo lo Yerusalɛmuū a mana Yesu se. Ɓa diyora lo:
40015002	«A webena o buwara mi wa ha ɓa nidaan lada. Ɓa mi wa di a ɓa nule ɓɛɛ siya.»
40015003	A Yesu caan ɓa: «A mibe han! Mibe haara Deeɓenu tuwɛna a nana ɛnle mi tuwɛna na?»
40015004	Bari Deeɓenu lo: «De mii nu ma mii maa wa. Nuu nɛ yi da'aa mi naa wurasin mii maa to ho naso tawɛ a ɓuwe.»
40015005	A mibe lo: “Nuu nɛ yi wura haan mi naa wurasin mii maa, lo biyo wure nɛ mi ya da varila lo yi, lo mi aɓariyo bun Deeɓenu na a wora sara'abe”,
40015006	ho naso ɓɛɛ hini tawɛ a lo dɛɛ mii naa wurasin mii maa na. A bun sin mi yarala Deeɓenu tuwɛna a i vɛsira ma mi yɛrɛ aranirobe.
40015007	Tanleɲuɲusiyo, li Deeɓenu ɲucan Ezayi san muwan mi be te. Ho we lo
40015008	Deeɓenu lo «ɓabe ni nɛ yɛ Mi waa ɓuwani ni ma mi ɲuwin dɛpɛrɛla, A ɓa siyan sena ma ni.
40015009	Ɓa ɓuwani ni ɓuwe'ee Bari biyo ɓa aranina ɓa ni A nucoza wara.»
40015010	Yesu vo ɓa zanma a baraa haan ɓa: «Mi tɛtɛ mi ɲuvanle a fanmu mu.
40015011	Ɓɛɛ co a biyo zo ma lo nucoro ɲuɓo aa na'uwanni lo mu, a biyo ma le ma lo ɲuɓo a bun na'uwanni lo mu.»
40015012	Lo buwara tutuwo mana lo se a ɓa diyora lo: «O ɓɛɛ zun a ɓa Fariziyɛnna fitiniya o wara nɛ yɛ bena le?»
40015013	Yesu caan ɓa: «Vɛwe nɛ waa Maa nɛ mi ho waa ɓɛɛ fa aa coo ma mi ciyan.
40015014	Mi de ɓa si, ɓa a maniya nɛ ciin maniya. Mani yi ciin mani, to ɓa niɲu wure te aan.»
40015015	Piyɛre wura ma Yesu: «Wuro li waawe ura a han wa.»
40015016	Yesu caan lo: «Mibe ɲa pan ɓɛɛ in yu ha'iri le?
40015017	Mi ɓɛɛ zun lo biyo wure yi zo ma li ɲuɓo, lo bun wee zo ho siyan, bun bɛnɛ to mu le ho na'uwa le?
40015018	Biyo le ma ho ɲuɓo, a bun a biyo mi li siin mu, a bun a biyo na'uwanni lo nucoro mu.
40015019	Bari a li siīn mu leerobe uwe, ma niɓuwe, ma dara'oroyamu, ma yamu yaanu, ma anro, ma saɓiya sɛrɛyamu, ma niɲuwan wee le.
40015020	A bun a biyo na'uwanni lo nucoro, a yi a di a o ɓɛɛ siya o nule, bun ɓɛɛ na'uwanni nucoro.»
40015021	Bun bɛnɛ Yesu lo bin a va Tire ma Sido tuūn.
40015022	Kana tun hannuu nɛ asi diin tun soo va Yesu se a lo buweriyo lo: «Ma'ari na Ɲuso, Davide zo. Ha'iri'oo mi wa sɛɛ un hanmizo fuwa mu sun mi.»
40015023	Yesu ɓɛɛ caan lo ma ɲucuwe woo. Lo buwara tutuwo mana lo se a aa wuraa ma lo: «Nɛ a lo hannuu fɛn, yi a bun lo buweri wa hiya wa da.»
40015024	Yesu caan ɓa: «A Isira'ɛli zun peza nɛ tunniya bena mide un mana.»
40015025	Lo hannuu aa cusi lo waa a baraa haan lo: «Ɲuso, ɲiyan na!»
40015026	A Yesu caan lo lo mu ɓɛɛ se a mi se ɓa hanyira dirobe a nɛ ɓa boza na.»
40015027	A lo hannuu lo Ɲuso, lo bun a tiyan! Lo hare ma bun ɓa boza wee saan mu dirobe wɛrɛma nɛ faara tiyara mii nasiyo dile.
40015028	Bun wa Yesu baraa haan lo: «Hannuu o lana ɓuwaa! A mu we a heya ma biyo o minina biyo. Dín wa'ati soo, lo haminu yu hɛra.»
40015029	Yesu lo dín ɛnle so a lo va ho Galile Mu ɲuɓo na. Lo yuwa dedeɓuwe wa a yoo asiyo.
40015030	Zanma benu mana lo se ma lore, maniya, be'iya, uru'ara, ma vanvanna biyan cururu. Ɓa bo ɓa si lo ziya se a lo wiya ɓa.
40015031	Ɓa ni hamana ma tete biyowo ɓa maa a ɓa bobuwa woro, a ɓa lore waa, ɓa uru'ara huwa vɛsi, a ɓa maniya yira mi waa mi. A bun wá ɓa ɓuwaniya ɓa Isira'ɛli ni ɓaa Deeɓenu.
40015032	Yesu vo mi buwara a lo lo: «Ɓa zanma nɛ yɛ ma'ari mi na. Dɛɛ biyo a mu wozoma tiin a ɓa mi un se, a diyowo ɲa mana ɓa se a ɓa di. A un o ɓa si, a ɓa fɛn ma hinnu, un ɓɛɛ da bun we, yi ɓɛɛ a bun ɓa uwari ho wan wa.»
40015033	Lo buwara caan lo: «A ma mu yɛ nuu yira dirobe nɛ si ɓabe zanma nɛ yɛ, ho muwɛɛ̄n he?»
40015034	Yesu diyora ɓa, lo ta a buru be yɛɛ mi ɓa se? A ɓa lo a buru behooɲu ma ciza biyaza yɛɛ.
40015035	Bun wo so lo lo ɓa zanma ɛsi li tuūn.
40015036	Bun bɛnɛ lo so li buru behooɲu ma ɓa ciza, a lo bara'aliyo Deeɓenu. Lo ha'a li a na mi buwara na a ba cara'aa haan ɓa zanma.
40015037	Ɓa wure du su a be a mu sanna su sa'iyo behooɲu.
40015038	Bá nɛ we caa li buru ma ɓa ciza we yu bara niserena, a ɓa hanna ma ɓa hanyira nii ɓɛɛ do.
40015039	Bun bɛnɛ Yesu uwa ɓa zanma wɛnna si a lo zoo muwe a fɛnna va Magidala tun.
40016001	Ɓa Fariziyɛnna ma ɓa Sadusiyɛnna mana Yesu se. Ɓa miniya a ɛ lo ura na, a ɓa fara lo a lo zeni mi ma aɓa'obe nɛ lo ho waa.
40016002	Yesu caan ɓa: «Li wosoɲu zinrowo mi wee bara lo hiro we se, lo bari ho waa muwiyan.
40016003	Ho hinɓipupu mi we bara lo woro ɓuwee zɛrɛ, lo bari ho waa hiya bina. Mi zun ho waa be yatinu, a mi maa ɓɛɛ zun li wa'ati veni miniwalobera le'a wɛɛ.
40016004	Ɓa wɛrɛ-nucoza nɛ suma ma biyo, a a dara'orola pan miniya aɓa'obe na lɛ! Aɓa'o binu wo ɓɛɛ zenina ɓa a pa Zonasi be wa. Bun bɛnɛ lo dosi ɓa, a lo fɛnna.
40016005	Biyowo ɓa buwara anniya lo ho mu bɛnɛ, ɓa we cansan a ɓɛɛ can buru
40016006	Yesu baraa haan ɓa: «Mi fe soɓi, a mi urasi mite ɓa Fariziyɛnna ma ɓa Sadusiyɛnna ɲanfunu na.»
40016007	Ɓa buwara wura ma wɛ, a ɓa lo ta a biyo mi ɓɛɛ can buru na lo woro bun le?
40016008	Yesu ɲa ɓa wara, a lo lo: «Mi lana zu anniya. A webena mi woro ma wɛ a mi bara lo a biyo mi ɓɛɛ so buru a na un woro han wara nɛ yɛ han mi?
40016009	Mi pan ɓɛɛ in yu ha'iri woo le? Mi ɓɛɛ liya li buru behonu nɛ un ha'aa a haan ɓa bara niserehonu (5,000) ma han sa'iyo ɲu nɛ su ma mu ha'arobe nɛ mi uu a fɛnnana mu be le?
40016010	A mi ɲa ɓɛɛ liya li buru behooɲu ma ɓa bara niserena (4,000) ma han sa'iyo ɲu nɛ su ma mu ha'arobe nɛ mi uu a fɛnnana mu be le?
40016011	A webena mi ɓɛɛ fanmu mu lo ɓɛɛ a buru be un wura haan mi, biyowo un lo mi urasi mite ɓa Fariziyɛnna ma ɓa Sadusiyɛnna ɲanfunu na.»
40016012	Bun wo so ɓa zuunna lo ɓɛɛ a li buru ɲanfunu be lo wuraa, a ɓa Fariziyɛnna ma ɓa Sadusiyɛnna aranirobe a lo wuraa be.
40016013	Biyowo Yesu ciyo ho ló nɛ yenu Sezare-Filipe, lo diyora mi buwara ma han wara nɛ yɛ: «Ɓa ni wura na lo Nucoro Zo a wii?»
40016014	Ɓa caan lo: «Tuwan lo lo a Zan Batisi, tuwan lo Eli, tuwan ɲa lo Zeremi wurasin li Deeɓenu ɲucanna ni'ere.»
40016015	A Yesu lo ta a ɓabe han. Ta ɓabe lo mi a wii?
40016016	A Simu-Piyɛre caan lo: «O a lo Kirisita, li Deeɓenu nɛ midɛɛ Zo.»
40016017	A Yesu caan lo lo: «O Damuwan, Zonasi yaro Simu. Ɓɛɛ a han suraa ma mu cannu zeniya bun ma o, a wa Maa nɛ mi ho waa.
40016018	Un bara mu han o, lo o a Piyɛre, lo a dín bibiyo so wa un te un egilizi a li humu pa'a ɓɛɛ yi se li wa.
40016019	Un nɛ ho wáá pa'amayamu ɛ'ɛbiyo aa, a be wo be nɛ o yi caa li tun wa to bun caa ho waa, a be wo be nɛ o yi fuwa li tun wa to bun fuwa ho waa.»
40016020	Bun wo so lo heniya haan mi buwara. Lo a ɓa ɓɛɛ co bara han nuu wo lo mibe a lo Kirisita.
40016021	A se dín wa'ati so wa, Yesu ɓuwa mi hiya aa zeni ma mi buwara, lo mi tawɛ a yo Yerusalɛmu a mi yi sɛnuma benu ɓa Zuwifera wahecara, ɓa sara'awera ɲunasiyo ma ɓa tuwa aranina nulee. Lo ɓa de mi li humuu, a mi ve han wozoma tiinni wa.
40016022	Bun wa Piyɛre voo lo a ii zɛ wa. Lo a Deeɓenu isi lo biyo Ɲuso. Lo mi ɓɛɛ faanna a bun yi lo woo.
40016023	A Yesu yeremaa yu Piyɛre: «Le bin un se Sitani, o a un lisinu bibiyo, bari o leerobe a ɓa nucoza leerobe a mu ɓɛɛ lo Deeɓenu se.»
40016024	Bun wo so Yesu baraa haan mi buwara: «Nuu nɛ yi mi mu se a buwa ni, a lo naso aari mi yɛrɛ, a lo see mi uruwa a lo di un hiya wa.
40016025	Bari nuu nɛ yi mi mu se a isi mi mu'ɛnnu, hó naso te dín bee, a nuu nɛ yi ta a te mi mu'ɛnnu bee mɛ bena, hó a yi mi mu'ɛnnu.
40016026	A webe mu ɲiyan han nuu a lo yi ho dimiɲa wure, a lo yi te mi yɛrɛ mu'ɛnnu bee? Wurasin a webe lo nucoro da de nɛ aa parila mi mu'ɛnnu?
40016027	Lo Nucoro Zo aa ɓuwee mii Ma ɓuwaɓuwamuu ma mi anzera, a lo aa saara nuu wo nuu na a heya ma lo naso wema.
40016028	Ma tiyan, un bara mu han mi, ni tuwan mi he nɛ humu sun ɓɛɛ sɛ wa fiyo a ɓa ɓɛɛ ɛnnɛ ma lo Nucoro Zo ɓuweenu mi bɛnuu.»
40017001	Wozoma hoozin bun bɛnɛ Yesu va Piyɛre ma Zake ma mii ereso Zan a ɓa yuwa doɓoɲu nɛ hin wa.
40017002	Lo suraa co'o yeremaa ɓa yireē. Lo wafonu, ho ɲini'a a obara li wosonu, a lo canma, han wo puwinpuwin a obara oomu.
40017003	Ɓa lo mi dɛɛ a dɛ Moyize ma Eli nɛ, a ɓa woro ma Yesu.
40017004	Piyɛre baraa haan Yesu: «Ɲuso, mu se a wa ɛsi he. O yi ta un tɛ baforozuwin betiin: De'ere we uwe, de'ere we Moyize a de'ere we Eli.»
40017005	Lo pan mi waraā, a duwiduwi nɛ ɲinni'a lii ta wuruduwo ɓa wa, a tannu lo dín duwiduwi soo: «Lɛ yɛ a un Zosaannu nɛ be sin na ma tete. Mi ɲi lo wara.»
40017006	Biyowo ɓa buwara ɲa ho tannu so, ɓa zanna ma tete fuwa ɓa ɓunasi mi wɛ wa.
40017007	Yesu tu ɓo ɓaa a lo lii dunna ɓa a baraa haan ɓa lo ɓa huwo, lo ɓa yi to zan.
40017008	Ɓa huweniya mi wɛɛ a ɓa ɓɛɛ maa nuu wo fuwa Yesu midee.
40017009	Biyowo ɓa mi wa lii ho doɓoɲu wa, Yesu heniya haan ɓa lo a ɓa ɓɛɛ co woro ho yimilo so nɛ ɓa maa be a han nuu wo fuwa lo Nucoro Zo yi viya lo ɓa nuhuwora siīn.
40017010	Ɓa buwara diyora Yesu: «A webena ɓa tuwa aranina lo a Eli tawɛ a ɓuwee mayɛɛ mu?»
40017011	Lo caan ɓa: «Mu boo, Eli tawɛ a bini ɓuwee aa we'a be wo be.
40017012	Un bara mu han mi, Eli mana vo, a ɓa ɓɛɛ zuunna lo, a ɓa wo mi yada lo wa. A bun sin ɓa ɲa aa ɲi'orilila lo Nucoro Zo.
40017013	Bun wo so a ɓa buwara zun lo a Zan Batisi be lo wura haan mi.
40017014	Biyowo ɓa ciyo he ɓa zanma mi, banuu ni'ere tu mana Yesu se a aa cusi lo waa,
40017015	a baraa haan lo: «Naso, dɛɛ un hanyirezo ma'ari. A dadahiyo mi la. Lo mi wa sɛ ma tete. Tuwasinna ho de lo daan wurasin ɲuu.
40017016	Un va ma lo o buwara se, a ɓa ɓɛɛ daanna wiya lo yu.»
40017017	Yesu caan lo: «Lanapinna ma nuco'ura onu, a tuwifuwa diyan un ɛn mi se? A tuwifuwa diyan un muɲu mi?» Mi ɓuweera lo hanyirezo un se he.
40017018	Yesu za li ha'iri'oo wa, a li lo lo hanyirezoō, a lo waa mi ciyoo.
40017019	Bun wo so ɓa buwara tutuwo mana lo se, a aa diyora lo ma sɛsɛmu: «A webena wabe ɓɛɛ ɲa li ha'iri'oo nɛ yɛ yu?»
40017020	Yesu caan ɓa: «A biyo mi lana ɓɛɛ ɓuwa. Ma tiyan, un bara mu han mi, mi lana yi ɓuwaa a yu ɛpɛru biru na, mi da bara han hobe doɓoɲu nɛ yɛ, lo ho huwo i ma he, a ho i ma bin. Mi ɓɛɛ hin diyowo na.
40017021	Li ha'iri'oo nɛ yɛ sin ɓɛɛ le a yi ɓɛɛ a sun ma faralo.»
40017022	Ɓa buwara wure we aa fowɛ li Galile tuūn, a Yesu baraa haan ɓa wozo'ere: «Lo Nucoro Zo aa de ɓa nucoza nulee.
40017023	Ɓa aa ɓuwe lo, a han wozoma tiinze, lo vee le ɓa nuhuwora siīn.» Bun we yara ɓa buwara ha'iri ma tete.
40017024	Biyowo Yesu ma mi buwara ciyo Kapɛrinahumu, ba nɛ we fe li Deeɓenu ɓuwanirozun caan wari tu mana Piyɛre se, a ɓa diyora lo: «Mii Naso ɓɛɛ wee le li Deeɓenu ɓuwanirozun caan wari le?»
40017025	A Piyɛre lo fuwawe. Biyowo Piyɛre zoo li zuūn, Yesu ceceniya baraa haan lo: «A webe o lee, Simu? A wii naso tawɛ a saara li caan ma li haramani wari li tun pa'amana na? A li tun zaa le, wurasin ɓa nuhuwan?»
40017026	A Piyɛre caan lo lo a ɓa nuhuwan. A Yesu baraa haan lo: «A bun a mu, li tun zaa ɓɛɛ tawɛ a lee mu.
40017027	Bun wure wa, wa ɓɛɛ co vɛɛni ɓa ni nɛ yɛ siyan. Fɛn vɛ de ho dure ho mu ɲuu. Lo cizoyɛɛ nɛ yi van ho dure, o vɛ hó lee, a o le haa lo ɲuɓo. O lii yi wari hannu de'ere nɛ le uwe ma mɛ caanwari; o lee dín a vɛ nɛ ɓaa mɛ ma uwe ɲuti.»
40018001	Dín wa'ati so ɓa buwara tutuwo mana Yesu se, a ɓa diyora lo: «A wii a lo nibenu a po ɓa ni wure ho wáá pa'amayamuū?»
40018002	Yesu vo hanyirezo ɓuwizo aa ziinniya ɓa siīn,
40018003	a lo lo: «Ma tiyan, un bara mu han mi. Mi yi ɓɛɛ yerema a ziin a obara ɓabe hanyiraza ɓuwiza nɛ yɛ, to mi ɓɛɛ zo ho wáá pa'amayamuū.
40018004	Nuu nɛ yi liiri mite a lo ziin a obara lobe hanyirezo ɓuwizo nɛ yɛ, a ho a lo nibenu ho wáá pa'amayamuū.
40018005	Nuu wo nuu nɛ fi lobe hanyirezo nɛ sin na sese, to a mɛ lo naso ta bena.»
40018006	Yesu ɲa lo: «Nuu nɛ yi wo ɓabe hanyira nɛ lara mɛ na ni'ere lisinu saɓaɓu, to mu ya suwanni laa po a ɓa ya cɛ niyan bibiyo lo fuwoo, a ɓa de lo mu zenuɲuu hiya a mu di.
40018007	Mu lee ho dimiɲa han lisiro bubuwo nɛ mi hoo bena. Han lisiro-bubuwo be a waziɓi. A nuu nɛ mu we besi han lisiro-bubuwo so, to ho yu terohunnu.
40018008	O nu wurasin o ziyo yi de o mu be'uwee, uwan li a cun desi fesenale. Bun suwanni aa a o zo ho sii ma buwa'ere wurasin o ze'ere, a po a o ziya beɲu wurasin o nule beɲu cɛ aa, a ɓa cun o de ho daān, ho nɛ ɓɛɛ hi woo mu.
40018009	O yire yi de o mu be'uwee, coo li a cun desi fesenale. Bun suwanni aa a o zo ho sii ma o yii'ere a po a o yira beɲu cɛ aa, a ɓa cun o de ho daān. Ho nɛ ɓɛɛ hi woo mu.»
40018010	Yesu tintiyan lo: «Mi dɛɛ mite na, a mi yi to de zuwa ɓabe hanyira nɛ yɛ ni'ere na. Un bara mu han mi lo ɓa nupɛɛ anze mi ho waa, a ɓa mi wa Maa nɛ mi ho waa wafonu wa tuwite.
40018011	Bari lo Nucorozo mana a isi ba nɛ tunniya mu.
40018012	Mibe lo webe? Nuu yi yu para mumuwɛnnu (100) a lo yo'ere tunniya ɓa siīn, lo ɓɛɛ de ɓa biya mumuwɛnnu yo'ere mana (99) si ho doɓoɲu wa, a lo vɛɛ piri'a lɛ tunniya mu le?
40018013	Lo yi yu lo, ma tiyan, un bara mu han mi, lo sin wɛ lo pero so bena a po ɓa biyamumuwɛnnu yo'ere mana (99) nɛ ɓɛɛ tunniya mu.
40018014	A bun a mu! Mu ɓɛɛ a mii Maa nɛ mi ho waa sa'o a ɓabe niɓuwiza nɛ yɛ ni'ere tunnu.»
40018015	Mii ereso yi wo be'uwe ma o, fɛn vɛ lo wa, uwe ma lo odee. Lo yi ɲa o wara, to o yu mii ereso.
40018016	Lo yi ɓɛɛ ɲa o wara, ve ni'ere wurasin niɲu a cɛɛ aa, yawe a han wara so we sɛnɛla niɲu wurasin nitiin yireē a heya ma biyo mu mina mu torobee.
40018017	Lo ɲa yi pan a ɲi ba wara, a o bara mu han li egilizisiyo. Lo ɲa yi pan a ɲi li egilizisiyo wara a o yati lo a obara nuu nɛ ɓɛɛ zun Deeɓenu wurasin wusurufe.
40018018	Ma tiyan, un bara mu han mi, lo be wo be nɛ mi yi caa li tun wa, to bun caa ho waa, a be wo be nɛ mi fuwa li tun wa, to bun fuwa ho waa.
40018019	Ma tiyan, un ɲa bara mu han mi, lo mi niɲu ɲu yi ɓuwa li tuūn a fara be nɛ maa sin, to waa Maa nɛ mi ho waa aa nɛ mu miyan.
40018020	Bari niɲu, nitiin yi fowɛ un yenu na, to un mi ɓa siīn.»
40018021	Piyɛre tutuwo mana Yesu se, a lo diyora lo: «Ɲuso, a cuwa yɛ wa a wa ereso yi wo be'uwe ma ni, a un dera mu si aa han lo? A tuwi cuwa hooɲu le?»
40018022	Yesu caan lo: «Un ɓɛɛ bara han o lo a tuwi cuwa hooɲu wa, a cuwa ɓuwiyatiin ma ɓuwɛ (70) yirāmu hooɲu wa.
40018023	A bun na ho wáá pa'amayamu lowɛ ma pa'ama deeso nɛ voo mi tosɛra aa di ma mi iya.
40018024	Biyowo lo mi waa de han iya, ɓa mana ni'ere lo se nɛ tawɛ a win laa ma sere-ɓuwɛ (10,000).
40018025	A o biyo lo ɓɛɛ yu diyowo nɛ wina mi e, ɓaa naso lo ɓa yɛɛ lo ma mi han, lo zaa ma lo nubera wure a wina li e.
40018026	Lo tosɛ cunna mite do lo ziya se, a ɓunasi lo waa a yuwa lo, a lo pan muɲu mi, lo to mi win lo ee wure.
40018027	Lo tosɛ ɓaa naso ma'ariyo laa, a lo do lo e be si haan lo a do lo si a lo fɛnna.
40018028	Lo lelee, a lo sin mi tosɛroɓa ni'ere waa, nɛ ya tawɛ a win mumuwɛnu (100) lobe na. Lo tan ho a finniya fuwo na, lo fuwa ho win mi e yɛ.
40018029	Lo tosɛroɓa cunna mite do lo ziya se, a yuwa lo, a lo pan muɲu, lo to mi win lo ee wure.
40018030	Lo pan, a lo va lo vɛɛ do asoō, tuwifuwa hó wan lo ee wure.
40018031	Lo tosɛroɓara tuwan ma bun. Mu va ɓaa ma tete, a ɓa wuraa biyo wure mu wora a haan mii naso.
40018032	A bun wa ɓaa naso voo lo a baraa haan: “Tosɛ sumɛ, un ya do o e be si haan o bari o yuwa ni.
40018033	Uwe muso ɓɛɛ ya tawɛ a ma'ari o nilo tosɛ na, a obara biyo sin mɛ ma'arila uwe na le?
40018034	Ɓaa naso siin lo, a va lo na ɓa aso dɛra na, tuwifuwa lo wan mi e wure.
40018035	A bun si waa Maa nɛ mi ho waa muso aa wera mi, a mi nuu wo nuu yi ɓɛɛ we saɓere han mii ereso ma mi siin wure.»
40019001	Biyowo Yesu wuraa hanbe wara nɛ yɛ vo, lo lo li Galile tuūn a va Zude tun, ho Zurudɛn baa bɛnɛ.
40019002	Zanma benu we bo la, a lo wiya ɓa vanvanna.
40019003	Fariziyɛnna tuwan tutuwo sura lo a aa co'uwɛ lo ɲuɓoō. Ɓa diyora Yesu: «Mu tuwa wa tuwaa lo banuu daa pin mi han ho ɓuwe'ee wa le?»
40019004	Yesu caan ɓa: «Mi ɓɛɛ arana biyo tuwa mu Torobee lo mayɛyɛ, lo daanro, a banuu ma hannuu lo we'aa le?
40019005	A lo lo a bun na lo banuu fɛ mii maa ma mii naa na, a lo i cɛ mi han na, a ɓa niɲu paari we suraa de'ere.
40019006	Ma bun to ɓa ɓɛɛ hini a niɲu, fuwa suraa de'ere. A nucoro ɓɛɛ co fɛ be nɛ Deeɓenu yi ciya wɛ na.»
40019007	Ɓa Fariziyɛnna diyora Yesu: «A webena Moyize bo ɓa ni ziya ma mu, lo o yi cun o han desi, lo a o nɛ yamu cara'arovanlo laa, a o de lo si?»
40019008	Yesu caan ɓa: «A biyo mi siyan cohee, a bun bena Moyize na nu a mi pin mi hanna. Miyɛyɛ mu ɓɛɛ we wo ma bun.
40019009	A un bara mu han mi, banuu nɛ maa yi pan mi han, a lo hannuu so ɓɛɛ ɛnnɛ ara'oriyo mite; a lo banuu yi do han binu bun wá, to bun a dara'oroyamu hó banuu so wo.»
40019010	Ɓa buwara baraa haan Yesu: «Yi a bun a han ma bara be, to yamu cunu ɓɛɛ mana.»
40019011	A Yesu caan ɓa: «Ɓa ni wure ɓɛɛ tɛ mube aranirobe nɛ yɛ na yi, fuwa bá nɛ mu na na midee.
40019012	Ni tuwan nucovɛɛyamu yu ɓa hare ɓaa naa siyaan. A ɓa nucoza nule wo tuwan ma nucovɛɛra; a mu yi a ɓa tuwan, a bá sa'o wo bá ma nucovɛɛra ho wáá pa'amayamu bena. Nuu nɛ yi da fanmu be, a lo yɛrɛ fanmu biyo dɛ!»
40019013	Nituwan mana ma hanyira ɓuwiza Yesu se yawe a lo be mi nule ɓa wa, a fara han ɓa. Ɓa buwara za ɓa ni so wa.
40019014	Yesu baraa haan ɓa buwara: «Mi de ɓa hanyira si a ɓa ɓuwee un se. Mi ɓɛɛ co saa ɓa, bari a ɓabe si te ho wáá pa'amayamu.»
40019015	Lo bo mi nule ɓa hanyira wa a lo lo dín ɛnle so.
40019016	Banuu ni'ere tu ɓo Yesu na a diyora lo: «Naso! A han wema tetiya yɛɛ nuu tawɛ a we a yira ho sii nɛ ɓɛɛ mi ve.»
40019017	A Yesu caan lo: «A webena o diyo ni ma be nɛ se be. A ni'ere midee so a nitete mu. A o yi miniya a yi ho sii nɛ ɓɛɛ ve, a o fi han tuwanna wara na.»
40019018	A lo yarozo lo ta han a han wara yɛ? A Yesu caan lo: «Yi co ɓuwe nuu, yi co we dara'oroyamu, yi co ɲūū be, yi co haa saɓiya nibinu ɲu na.
40019019	De mii maa ma mii naa wa, a o ɲa waa o niban a obara uwe ote.»
40019020	Lo yarozo baraa haan Yesu: «Un fu bun bera so wure na. A webe hinni ɲan'an ni?»
40019021	Yesu caan lo: «O yi miniya a we zozo, fɛn vɛɛ yɛɛ o nuu bera wure, a o nɛ li wari so ɓa banbannasiyo na, ma bun to o yi naforo ho waa, bun bɛnɛ a o ɓuwee aa be mɛ na.»
40019022	Biyowo lo yarozo ɲa han wara so, lo fɛnna ma fitinɛ, bari mu wo a lo nubera boni ma tete.
40019023	A bun wa Yesu baraa haan mi buwara: «Ma tiyan, un bara mu han mi. Naforo so zonu we do ho wáá pa'amayamuū.
40019024	Un ɲa bana tin mu. Ɲumu'un zonu ma nisimi aan we sin po, naforoso zonu Deeɓenu pa'amayamuū.»
40019025	Ɓa buwara ɲa han wara so. Mu hamaniya ɓa ma tete a ɓa lo: «Mu yi so yu bun na, a wii da isi?»
40019026	Yesu diya ɓa a lo baraa haan ɓa: «Mu do ma ɓa nucoza, a Deeɓenu ɓɛɛ hin diyowo na.»
40019027	A bun wa Piyɛre baraa haan Yesu: «Dɛɛ wa do be wo be si a wa bo o hiya na. A webe wa yi mu?»
40019028	A Yesu baraa haan ɓa: «Ma tiyan, un bara mu han mi, biyowo lo Nucoro Zo yi asi mi pa'amayamu a'onu nɛ ɲinni'a wa ho dimiɲa finnuū, to mibe nɛ wure bo un hiya na, mibe aa ɛsi pa'amayamu a'ore beɓuwɛɲu wa a mi iri ɓa Isira'ɛli ni zuwin beɓuwɛɲu.
40019029	A nuu wo nuu nɛ yi ariyo mi zun, mii erenasiyo, mii hanmile, mii maana, mii nuna, mi za, wurasin mi muwɛnsɛn mɛ Yesu bena, ho naso aa yi be nɛ po bun sansan, a lo ɲa yi ho sii nɛ ɓɛɛ ve.
40019030	Nicururu nɛ a wahecara zɛrɛ aa we ɓa bɛnɛdira, a nicururu nɛ a bɛnɛdira zɛrɛ aa we ɓa wahecara.
40020001	Ho wáá pa'amayamu lowɛ ma muwanso ni'ere nɛ ha'iyo ha'iyo a le piri'a tosɛra aa o mi rezɛn vɛwa muwaan.
40020002	Lo ma ɓa tosɛra fuwara li wotiya saara wa nɛ a wari hannu de'ere. Lo tuwo ɓa tosɛra a yoora mi muwaan.
40020003	Lo bana lo a li wosonu dan yu, a lo maa tosɛra tuwan nɛ asi ɓuwe'ee ho naboo.
40020004	Lo baraa haan ba lo ba ɲa fɛn yo sɛ tonu mi rezɛn vɛwa muwaan, lo a mi sara ɓaa aa heya ma biyo tawɛ mu.
40020005	Ɓa fɛnna yuwa lo muwaan. Han rezɛn vɛwa muwan naso ɲa bana lo ho wosodaan, a ɲa bana lo li wohaare na, a a mu beɲu'ere lo wo.
40020006	Mu veni lo lo ho domɛ a lo le yu nituwan nɛ ɲa asi ho naboo ɓuwe'ee. Lo diyora ɓa: «A webena mi asi terena he ɓuwe'ee?»
40020007	A ɓa caan lo: «Nuu wo ɓɛɛ so wa mi tonuu.» A lo lo ba ɲa fɛn yoo mi rezɛn vɛwa muwaan.
40020008	Li tun hinrowo, ho muwan naso baraa haan mi toɓuweɲuso: «Ve ɓa tosɛra a o sara ɓaa. O ɓuwɛ o hiya ma ɓa cuwinnisiyo aa veni ma ɓa niyaa.»
40020009	Ɓa tosɛra nɛ lo sanna ho domɛ nuupɛɛ yu wari fonu hannu de'ere ere.
40020010	Biyowo ɓa niya mana, ba ce'o be ya be mibe taa wa. A wari hannu de'ere ere lo na ɓa nuupɛɛ na.
40020011	Li wari ferowo, ɓa hun'aa lo muwanso wa,
40020012	a ɓa tɛ lo: «A wa'ati de'ere midee ɓa tosɛra nɛ o saanna ho domɛ sa toonuu, a o pan sāārá ba na a obara wabe nɛ li wosonu ɲa terena.»
40020013	Ho muwan naso caan ɓa ni'ere: «Un yirā, un ɓɛɛ tun'anɲan o. Ɓɛɛ a warifonu hannu de'ere wá wa para le?
40020014	Fe o saara a o fɛn. Mu sin na a un han lobe bɛnɛdi nɛ yɛ a obara uwe be sin.
40020015	Un ɓɛɛ tawɛ a we biyo yi sin na ma un nubera le? Wurasin a webena bun ɲɛni mi aa, biyo un a nitete?»
40020016	Ma bun Yesu lo ba nɛ a ɓa bɛnɛdira aa we ɓa wahecara, a ba nɛ a ɓa wahecara aa we ɓa bɛnɛdira.
40020017	Yesu le so Yerusalɛmu wan. Lo va mi buwara niɓuwɛdee a lo baraa haan ɓa ho wan wa:
40020018	«Wa to ɛnnɛ mi fɛnnuu aa yoo Yerusalɛmu. Lo Nucoro Zo aa de ɓa sara'awera ɲunasiyo ma ɓa tuwa aranina nulee. Ɓa teeni li humu iri lo wa.
40020019	Ɓa de lo ɓa lanapinna nulee, a ba lee lo fiyan aa hɛ lo aa ɓuwa lo uruwa na, a lo vee li wozomɛ tiinze.
40020020	Bun wa Zebede zaa ɓaa naa tutuwo mana Yesu se ma mi nii niɲu. Lo cusi Yesu waa a faraa beɲu'ere laa.
40020021	Yesu diyora lo: «A webe o mi?» Lo caan lo lo a lo nɛ a mi nii niɲu nɛ yɛ ɛsi lo do'uwaā; ni'ere lo nudorole, ni'ere lo numale biyowo lo yi asiyo mi bɛnuu.
40020022	Yesu caan lo: «Mi ɓɛɛ zun biyo mi fara. Mi da ɲu ma han sɛnuma oro nɛ un ɲuna le?» A ɓa lo mi da mu.
40020023	A Yesu baraa haan ɓa: «Mu boo, mi ɲu ma ho oro nɛ un ɲuna, a mu yi a un nudorole ma un numale ɛsinu, bun ɓɛɛ le mɛ se. Waa Maa we'aa han ɛsina so ara ni nɛ, a bá ɛsi bin.»
40020024	Biyowo ɓa niɓuwɛ nɛ a ɲa bun, ɓa siyan lo ma tete ɓa inyan ma fɛra niɲu na.
40020025	Bun wa Yesu voo ɓa wure a lo baraa haan ɓa: «Mi zun han sibiyan ɲunasiyo we ɲimuwin ba nɛ ɓa mi ɲuu, a ɓa pa'amana wee zeni mi pa'a ɓa wa.
40020026	Bun ɓɛɛ tawɛ a we mu mibe siīn. A nuu nɛ yi miniya a we nibenu a ho we mi wure tosɛ.
40020027	A nuu nɛ yi miniya a we mi wure waheca, a ho we mi wure woɓɛnu.
40020028	Mi dɛɛ lo Nucoro Zo, lo ɓɛɛ mana a ɓa sɛ han lo, fuwa a lo sɛ han ɓa, a nɛ mi mu'ɛnnu ɓa nucoza cururu ɲuu leenu bena.
40020029	Biyowo Yesu zo le Yeriko a zanma benu buwa lo.
40020030	Maniya niɲu nɛ asi ho wan do'onu ɲa lo a Yesu mi waa anni mu. Ɓa huwa buweriyo: «Ɲuso, Davide zo, ma'ari wa.»
40020031	Ɓa zanma yu ɓa, lo wɛriyɛ, a ɓa yi ɓɛɛ siyanmiɓiyo! A bá titiyan buweriyo ɲan'aan: «Ɲuso, Davide zo, dɛɛ wa ma'ari.»
40020032	Yesu zan, a lo voo ɓa a diyora: «A webe mi miniya a un ɲiyanna miyan?»
40020033	A ɓa lo Ɲuso a mi yira mi.
40020034	Ɓa ma'ari fu Yesu na. Lo duunna ɓa yira na; ho ciyo soo ɓa niɲu yira hɛɛna a ɓa buwa lo.
40021001	Biyowo Yesu ma mi buwara tusura Yerusalɛmu, a ɓa ciyo Bɛtifaze loo nɛ mi han olive vɛwa doɓoɲu do'onu, lo tuwo mi buwara niɲu.
40021002	Lo baraa haan ɓa: «Mi fɛn vɛ ho ló nɛ mi mi waa. Ho ciyo soo, mi zo yi sunɓanu mi fɛfɛ na ma mi zo. A mi fuwe ɓa mana un se.
40021003	Nuu yi diyo mi ma ɓa be, a mi bara lo a lo Ɲuso miniya ɓaa, to ɓa dɛri desi a mi fɛn ma ɓa.
40021004	Bun wo yawe a li Deeɓenu ɲucan wara nɛ yɛ ɲuti:
40021005	«Mi bara han Siyo losiyo, Dɛ mi pa'ama nɛ buba mi wá yɛ. Lo wawi ma tete, a lo yuwa sunɓaro; A yuwa sunɓazo wá.»
40021006	Ɓa buwara fɛnna a ɓa wo biyo Yesu do haan ɓa.
40021007	Ɓa mana ma lo sunɓanu ma mi zo Yesu se, ɓa yoo baasi bafoni ɓa mɛn, a Yesu yuwa yoo asiyo.
40021008	Zanma benu ɛnna bin, a we mi waa bɛɛsi mi bafoni ho wan wa. Ɓa tuwan tɛ'aa vɛwa lɛ'ɛɛ a baasi ho wan wa.
40021009	Ɓa zanma nɛ we hecaa ma bá nɛ du lo bɛnɛ we mi waa buweri a ɓa tɛ lo: «A Davide zo yenu de wa; A hó nɛ buba lo Ɲuso yenu na yi duɓa, A lo yenu ɓuwani ho waa ɲusiīn yoo.»
40021010	Biyowo Yesu zo Yerusalɛmu a ɓa ni wure huwa ɲinsan a ɓa tɛ lo: «Lɛ yɛ a wii?»
40021011	Ɓa zanma caan ɓa: «Lo a li Deeɓenu ɲucan Yesu. A Nazarɛti loo, li Galile tuūn lo le.»
40021012	Yesu zoo li Deeɓenu ɓuwanirozuun. Lo zoo ɲa mu beyɛɛra ma mu beyɛra nɛ ɛnna bin. Lo suwara ɓa wariparila taɓalila uwa, a suwara ɓa ma'uyɛɛra a'ore a uwa li tuūn.
40021013	Bun bɛnɛ lo baraa haan ɓa: «Mu ɓɛɛ tuwa lo un zun aa ve ma faralozun le? A mibe yeremaa dín a wora aanna tesɛle.»
40021014	Mana ma lore tutuwo mana Yesu se li Deeɓenu ɓuwanirozuun, a lo wiya ɓa.
40021015	Mu hanmarobera nɛ lo wo ma ɓa hanyira nɛ mi wa buweri aa bara lo a Davide zo yenu ɓuwani, ɓa sara'awera ɲunasiyo ma ɓa tuwa aranina siyan fa'a bun bena tuwi pa wure.
40021016	Ɓa baraa haan Yesu: «O ɓɛɛ ɲa biyo ɓa woro le?» A Yesu lo fuwawe; lo ta ɓa ɓɛɛ in arana hanbe wara nɛ yɛ le? «O wo mu; a o sɛ'arolele mi waa le hare ɓa hanyira ma ɓa yeɲɛnnina ɲuwiin."
40021017	A bun wa lo anniya do ɓa si a fɛnna va Bɛtani, a lii duma bin.
40021018	Mu tunsan hinɓiyo lo arona ɓuwee ho loo, bun we a hinnu mi la.
40021019	Lo maa co'onu ho wan do'onu a lo vasi i zan li hiyase. Lo ɓɛɛ yu diyowo li wa fuwa vanle midee, a lo baraa haan li co'onu: «Biyo wure bɛnɛ, uwe ɓɛɛ bini hɛ biru woo.»
40021020	Ɓa buwara ma bun, mu hamaniya ɓa ma tete a ɓa lo: «A webena li co'onu dɛri araɓaa ho?»
40021021	Yesu caan ɓa lo: «Ma tiyan, un bara mu han mi, mi yi yu ho lana a mi ɓɛɛ si'asi'a woo, mi yɛrɛ ɓɛɛ dan biyo un wora libe co'onu nɛ yɛ na. Mi da bara han hobe doɓoɲu nɛ yɛ, lo a ho coo mi ciyoo a vɛɛ cun mite de mu zenuɲuu, a mu we ma mu.
40021022	Be wo be nɛ mi miniya na a mi fara na, mi la biyo lo mi dɛri yu mu, a to mu wee han mi.
40021023	Yesu zoo li Deeɓenu ɓuwanirozuun, biyowo lo mi ɓa ni araninuū, ɓa sara'awera ɲunasiyo, ɓa tuwa aranina ma ɓa nidan zoo lo se; a ɓa diyora lo: «A wii na ho pa'a aa a o wera mu bera nɛ yɛ? A wii bo o nu a o wera mu?»
40021024	Yesu caan ɓa lo: «Un diyo mi ma beɲu'ere so. Mi can ni ve a he un pa'a lo a un wera biyo, to un bara bun han mi.
40021025	Zan batɛmu lo ho waa le wurasin ɓa nucoza se? Mi can ni.» Ma bun, ɓa we mi waa wanni wɛ, a ɓa tɛ lo, mi yi lo a ho waa, to lo bara lo a webena mi ɓɛɛ we lara Zan na.
40021026	Mi yi lo a ɓa nucoza tuwo lo, lo mi zanna bun wara, bari ɓa zanma we lara ma tiyan lo Zan wo Deeɓenu ɲucan tete.
40021027	Ɓa caan Yesu: «Wa ɓɛɛ zun.» A Yesu lo: «Mɛ muso ɓɛɛ bara he un pa'a lo, a wera biyo yɛ, aa han mi.»
40021028	Mi leerobe a mu yɛ han wara nɛ un woro yɛ bena? Banuu deso we yu za niɲu; lo wura ma lo niyɛ a baraa haan lo: «Un yaro, huwo yo sɛ tonu han rezɛn vɛwa muwaan zɛrɛ.»
40021029	A ho lo mi ɓɛɛ vɛ. Bun bɛnɛ lo do mi yi, lo yerema mi leerobe a lo huwa va bin.
40021030	Lo banuu wara ma lo ɲuniso a baraa mu beɲu'ere haan ho, a ho caan lo: «Si'a mana, wa miyan, un vɛ.» Lo ɓɛɛ va bin.
40021031	Ɓa niɲu siīn a lo yɛ wo mii maa sa'o? A ɓa caan lo lo a lo niyɛ. Bun wo so Yesu baraa haan ɓa: «Ma tiyan, un bara mu han mi lo mi yi caasi ɓa wusurufera ma ɓa yuwadara aa ceceni mi Deeɓenu pa'amayamuū.
40021032	A biyo Zan mana mi se, a lo zeniya mi ma ho huwarayamu wan, a mi ɓɛɛ lara laa. Lapofera ma ɲààmūhanna, bá anni lara laa. Hare a mi ma bun ma mi yira, mi siyan pan ɓɛɛ wan mi, a mi lara laa.
40021033	Mi tɛtɛ mi ɲuvanle waawe binu na. Biyo maa wo nizunso ni'ere nɛ fa vɛwa. Lo ta sasa a i'iriyo han, a co rezɛn vɛwa biyo ɲu ɲanle, a to nawenu bin. Bun wo so lo aɓariyo ho muwan tosɛra na a lo le va tunbinu.
40021034	Wa'ati nɛ wo han vɛwa biyo farowo ciyo lo tuwo mi zun tosɛra ho muwan vɛra se, a ba vɛ fe han biyo.
40021035	Ho muwan vɛra tan ɓa. Ɓa buwanna lo ni'ere a ɓo lɛ a, a lo tiinniso ɓa duwora ho ɓo.
40021036	Lo ɲa bana tuwo tosɛra tuwan nɛ boni po ɓa niya ɓa se. A ɓa ɲa wo ba a obara ɓa niya besi.
40021037	Fuwa lo ɓuwaɓuwa mu sa, a lo tuwo mi yaro, a lo lo mi lara lo ɓa aa anmi ho mu.
40021038	Han rezɛn vɛwa muwan vɛra mile ma ho, ɓa baraa haan wɛ: «Dɛ lo ɛndi nɛ buba yɛ. Mi ɓuwee wa ɓuwe lo, to wa yi li ɛn wera wa taa.»
40021039	Ɓa tan ho a le cunna do ho saasa bɛnɛ, a ɓa ɓo lo.
40021040	A Yesu diyora ɓa: «A webe han muwan naso aa wera ɓa?»
40021041	A ɓa caan lo: «Lo yi mana lo aa ɓuwe bá nuco'ura so, a lo aɓari mi rezɛn vɛwa muwan nibiyan na nɛ wee yi han biyo mi wa'atiī a han lo.»
40021042	Bun wo so Yesu baraa haan ɓa: «Mi ɓɛɛ arana mube toorobe nɛ yɛ le? “Li bibiyo nɛ ɓa zuntera ya pan a cunna dosi, A dín bana a li nu'o'onu bibiyo tete. Bun a be nɛ lo li Nawasi se. A mu a hanmarobe wa yira se.”»
40021043	Yesu tintiyan lo: «A bun na, ma tiyan un bara mu han mi lo Deeɓenu pa'amayamu aa fe miyan a i nɛ sibiyan na nɛ nɛ a li cunnu yi.
40021044	Nuu nɛ yi lusi dín bibiyo so wa to lo hunhun'a, a nuu nɛ li bibiyo so yi to wa to ho naso dudu'aa wure.»
40021045	Ɓa sara'awera ɲunasiyo ma ɓa Fariziyɛnna ɲa han waawaa so, a ɓa fanmuwan mu lo a mibe lo hara han waawaa so a uwa na.
40021046	Bun wo so ɓa piri'aa co'o nɛ fira Yesu na, hare ma bun ɓa we zanna ɓa zanma yira, bari ba we wo lo ma Deeɓenu ɲucan.
40022001	Yesu tintiyan wa waawaa tuwan a haan ba nɛ we mi wa tɛtɛ mi ɲuvanle la. Lo baraa haan ɓa lo:
40022002	«Ho wáá pa'amayamu zan a obara pa'ama ni'ere nɛ lee mi yaro hanfinsanni.»
40022003	Lo tuwo mi tosɛra a ɓa vɛ ve bá nɛ voo mu ma li sanni dirobe a ɓa ɓuwee, a ba pan a ɓuwee.
40022004	Lo tuwo tosɛra biyan ma ho tannu nɛ yɛ: «Mi bara han ba nɛ voo mu, lo un dirobe sa vo. Un nana ma un biya nɛ piriyo mu ɓo vo. Lo mu wure ɲutu. Lo ɓa ɓuwee aa di mu yamu sanni dirobe.»
40022005	Bá nɛ vo mu ɓɛɛ we do mi yi ma mu, a ɓa nuu pɛɛ fɛnna mi wan se. Tuwan va mi muwɛnsɛɛn, tuwan va duwayile.
40022006	Ɓa ni tuwan fu ɓa tosɛra na, a ɲimuwiyan ɓa, a ɓo ɓa.
40022007	Lo pa'ama sin lo. Lo tuwo mi hinfira a ba ɓo ɓa niɓuwera so a ziya ɓa lo.
40022008	Bun wo so lo baraa haan mi tosɛra: «Mu yamu sanni dirobe sa vo. Bá nɛ vo mu ɓɛɛ ya yuwa yu mu diyo na.
40022009	Mi fɛn le han wɛnsɛ'ana, a mi ve ba nɛ wure mi yi yu bin, a ba aa di mu sanni dirobe.»
40022010	Ɓa tosɛra huwa va han wɛnna wa. Ɓa va ɓa ni nɛ wure ɓa maa, ɓa nuco'uwe ma ɓa nitetiya wure. Ma bun li sanni zun we su ma ɓa ni nɛ voo mu.
40022011	Lo pa'ama zoo li zuūn a zo dɛɛ ba nɛ voo mu. Lo maa banuu ni'ere ɓa ni siīn, a ho ɓɛɛ zan mu yamu sanni baforo.
40022012	Lo pa'ama diyora lo: «Un yirā, a mu yɛɛ o bona zoora he a o ɓɛɛ yu ho yamu sanni baforo.» Lo banuu ɓɛɛ caan lo ma diyowo.
40022013	Bun wo so lo pa'ama baraa haan mi tosɛra: «Mi cɛ lo ziya ma lo nule a mi cun lo desi ho iin han tiɓiyoo. A bin lo wɛ aa cɛ mi ɲinbiyo wa.»
40022014	A biyo nicururu vo, a bá nɛ see mu a nicaraza.
40022015	A bun wa ɓa Fariziyɛnna vɛ ma wɛ a ɓa co Yesu wa, a yi lo fi na ɓa diyorobe wa.
40022016	Ɓa tuwo mi buwara tuwan ma ni tuwan nɛ bo Herode hiya na, a ɓa vɛɛ diyo Yesu ma han wara nɛ yɛ: «Araniro, wa zun a o a tin-muwin, o ɓɛɛ zaan nuu yira, o ɓɛɛ lee ɓa ni wɛɛ, a o wee arani ɓa ni ma li Deeɓenu tiyan wan.
40022017	Wa diyo o, mu tawɛ a li laapoo wee saara Sezare na le?
40022018	Yesu zuunna ɓa yicema uwe be, a lo baraa haan ɓa: «Tanle ɲuɲusiyo, a webena mi co'uwɛ un ɲuɓoō?
40022019	Mi ɓuweera warifonu hannu nɛ wee saarala li lapo a un dɛɛ.» Ɓa mana warifonu hannu de'ere lo se.
40022020	A Yesu diyora ɓa: «A wii yaa ma lo toorobe mi diyo wa?»
40022021	Ɓa caan lo lo a Sezare. Bun wo so Yesu baraa haan ɓa: «Biyo yi a Sezare taa, mi nɛ bun Sezare na, a biyo yi a Deeɓenu taa mi nɛ bun Deeɓenu na.»
40022022	Lo canrobe we hanmaniya ɓa hare ma tete, a ɓa dosi lo a lo fɛnna.
40022023	Li wozomɛ de'ere soo, ɓa Saduseyɛnna nɛ wee bara lo ɓa nuhuwora ɓɛɛ vee, ba tuwan mana Yesu se a ɓa diyora lo:
40022024	«Araniro, Moyize tuwa mu a na wa; nuu ɓaa ereso yi huru do mi haan si a zo woo, to ɓaa ereso nɛ a da lo see ɓuwahanmu yawe a ɓaa ereso nɛ huru mu yi temu.»
40022025	Iyan ma fɛra nihooɲu ɛnna: lo niyɛɛ so han, a lo liī huru do lo hannuu si, a temu woo.
40022026	Lo ɲuniso do lo hannuu, a ho ɲa liī huru a lo ɓɛɛ yu temu woo. A bun ɲa wo lo tiinni fuwa ɓa nihooɲuni.
40022027	Ɓa bara nihooɲu wure huru ma bun a ɓa nuu woo ɓɛɛ yu temu. Ɓa wure humu bɛnɛ, lo hannuu muso liī huru.
40022028	Ɓa nuhuwora yi vee, a bɛ yɛ yi viya, to a wii ɓa siīn aa tuwe lo hannuu? Bari ɓa nihooɲu ni'ere pɛɛ do lo wora mi han.
40022029	Yesu caan ɓa lo: «Mi vuruu, bari mi ɓɛɛ fanmuwan mu toorobe ma Deeɓenu pa'a.
40022030	Ɓa nuhuwora veenu se, banuu ɓɛɛ see han, a hannuu ɓɛɛ mi baro. Ɓa wure aa ziin a obara anzera.
40022031	Mu yi a ɓa nuhuwora be, mi ɓɛɛ arana biyo tuwa Moyize tuwa vanloo a nɛ cira li vɛwezo nɛ ho daan mii be le?
40022032	Deeɓenu lo mi a Abarahamu ɓaa Deeɓenu, Isaka ɓaa Deeɓenu ma Zakobe ɓaa Deeɓenu. Li ɓɛɛ a nuhuwora Deeɓenu; li a ɓa niviya Deeɓenu.»
40022033	Bá nɛ wure we mi waa tɛtɛ mi ɲuvanle la we hamana lo aranirobe bena.
40022034	Ɓa Fariziyɛnna ɲa lo Yesu wara hara ɓa Sadusiyɛnna, a bun wa ba vɛ ma wɛ.
40022035	Ni'ere ɓa siīn nɛ wo ho tuwa araniro, diyora lo, a ɛra lo ura na:
40022036	«Araniro, a ho tuwa wara yɛɛ ɓuwa po han hɛn'a wure?»
40022037	Yesu caan lo: «Waa li Nawasi o Deeɓenu ma o siin wure ma o mɛnɛ'ɛn wure, ma o leerobe wure, ma o pa'a wure.
40022038	A ho tuwa so ɓuwa po han tuwɛna nɛ a wure, a hobe ɲa a ho diyo yɛ.
40022039	Dɛɛ han ɲuniso nɛ. O waa o niban a obara o yɛrɛ. Tuwa woo ɓɛɛ mana nɛ ɓuwaa po han.
40022040	Moyize tuwa wure ma ɓa Deeɓenu ɲucanna wara wure caa hanbe tuwɛna beɲu nɛ yɛ na.
40022041	Biyowo ɓa Fariziyɛnna ɛnna mi felemawɛ, Yesu diyora ɓa:
40022042	«A mu yɛɛ a mi leerobe lo Kirisita bena? Lo a wi temu nuu?» A ɓa lo lo a Davide zo.
40022043	Yesu tintiyan lo: «A ma mu yɛɛ li Ha'iri-Senu we ɲannana Davide a ho mite, a ho ló lo a mi Ɲuso? Bari Davide we lo:
40022044	“Li Nawasi baraa haan waa Naso, Ɛsi un nudorole Tuwifuwa un yi na a o cɛciya o ziyo bo o ze'usiyo wa.
40022045	Davide mite we voo lo ma Naso. A ma mu yɛ lo da wera lo zo?”
40022046	Wara de'ere wo ɓɛɛ ɛnna a nɛ nuu canna Yesu yu. A fɛ dín wozomɛ so wa nuu wo ɓɛɛ banna ha mi siin a diyora lo.
40023001	A bun wa Yesu baraa haan ɓa zanma ma mi buwara:
40023002	«Ɓa tuwa aranina ɲunasiyo ma ɓa Fariziyɛnna, a bá nuu Moyize tuwa wara fuwenu mi.
40023003	Bun we, mi we ɲi ɓa wara, a we biyo ɓa yi baraa haan mi, a mi yi to vɛsi ma ɓa wema, bari biyo ɓa woro ɓa ɓɛɛ we bun.
40023004	Ɓa wee cɛ sero nɛ ci aa be ɓa ni buwabuwa wa, a ɓabe ɓɛɛ tɛ a haare mi nubɛro ɓuwi a dun huwa.
40023005	Be pɛɛ nɛ ɓa we, to ɓa we mu a ɓa nucoza mi ɓa. Ɓa wee we mi vanle popaa, a ɓa lee buwinsan nɛ to'a sɛsaa mi bafoni ɲuwin na.
40023006	Ɓa wa a we ɓa niyaa mu dirobe a'ore wa, a wa a ɛsi han a'ore ya wa han Deeɓenu faralozuwiīn.
40023007	Ɓa wa a ɓa nii tɛɛ ɓa han pɛpɛrɛɛ̄, a wa a ɓa ni wee ve mi ma ɲunasiyo.
40023008	Mu yi a mibe, mi ɓɛɛ co nɛ a ɓa ni ve mi ma ɲunasiyo, bari ɲuso a ni'ere a mibe wure a inyan ma fɛra.
40023009	Mi yi co ve nuwo li tun wa ma Ma, bari a ni'ere midee so a mii Ma, ho a lɛ mi ho waa.
40023010	Mi yi co nɛ a ɓa ve mi ma ɲunasiyo, bari a ni'ere midee a ɲuso, ho a lo Kirisita.
40023011	Mi wure nibenu tawɛ a we mi wure tosɛ.
40023012	A biyo nuu nɛ yi yoori mite, hó a liri; a nuu nɛ yi liri mite si, hó yoori.
40023013	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi we ɲi ho wáá pa'amayamu zun'an a hera ɓa ni ɲu. Mibe mite ɓɛɛ zo, a ba nɛ yi miniya a zo mi ɲa pan ɓɛɛ de ba wan si.
40023014	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi wee di ɓa hanna nɛ bara huru mu zuwin a ɓa faralola to'a, aa zenina mite. Bun bena iri aa we ɲii ɓa wa.
40023015	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi wee hɛ fe li tun a hɛ mu zenuɲuu wa yawe a ni'ere ya tu'uɓi, a biyowo lo yi na mite Deeɓenu na to mi bana wo lo ma iriɓi dan zo ma cuwaɲu a po mayɛɛ.
40023016	Nani mi mibe nɛ a wanhecara maniya ɲu. Mi lo nu nɛ yi bara li Deeɓenu ɓuwanirozun na, lo to bun nii mana, a nu nɛ yi bara ma li Deeɓenu ɓuwanirozun yi sannu lo to bun caa.
40023017	Ɓa dɛdɛra ma ba mana so. A ho sannu be ɓuwa po mu le, ta a li Deeɓenu ɓuwanirozun nɛ wee cii ho sannu mu?
40023018	Mi lo nu nɛ yi baara li sara'awele na, lo to bun nii mana, a nu nɛ yi bara li sara'a na dín nɛ mi li sara'awele wa, lo to bun caa.
40023019	Maniya, a webe be ɓuwa po mu? A li sara'a le, wurasin li sara'awele nɛ wee we li sara'a ma besiya?
40023020	Nuu nɛ yi baara li sara'awele na, to a dín ma biyo wure mi li wa o baara na.
40023021	Nuu nɛ yi baara li fe-senu na, to a dín ma ho nɛ mi lii na o baara.
40023022	Nuu nɛ yi baara ho waa na, to ho naso baara Deeɓenu ɓɛɛ a'onu ma ho nɛ asi li wa na.
40023023	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi wee nɛ mu ɲii nɛ pinpiyan sin, mu tinvanle ma mu zevanle ɓuwɛniso Deeɓenu na, a mi ɓɛɛ yati ho tuwa wara, nɛ a ho tereyamu, li ma'azunle ma ho tan'ereyamu nɛ a biyo ɓuwa po mu. A bun a biyo mi ya tawɛ a we mayɛ, a mi ɲa ɓɛɛ co cansan biyo a na.
40023024	Wanhecara maniya, mi wee cii mi ɲuu aa he munuweza ɲu, a mi ɲa vin ɲumu'un.
40023025	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi wee siya ho oro ma li oonɛ manu, a han yi zo su ma aanlo ma leerobe uwe.
40023026	Fariziyɛn mani, cii ho oro yi ve ma bun to ho manu muso ma ci.
40023027	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi lowɛ ma búwó nɛ ɓa fooriyo ho iin, a han yi wure zo su ma nuhuwora huwan ma beso'ora si wo si.
40023028	A bun ɲa a mibe. Mi lowɛ ma nitetiya ɓa ni yira se, a mi yi su ma uremu ma oomu.
40023029	Nani mi mibe nɛ a ɓa tuwa aranina ɲunasiyo ma mibe Fariziyɛnna nisin'eciyan ɲu. Mi wee te li Deeɓenu ɲucanna ɓuwo, a ɓa nitetiya ɓuwo mi do'orili han na.
40023030	A mi lo ya yi a mibe ɛnna mii maadan wa'atiī, lo to mibe ɓɛɛ we ɓuwariyo mi ɲu ma ɓa a ɓora li Deeɓenu ɲucanna.
40023031	Ma bun, mi wara a do mite, lo mi a ba nɛ ɓo li Deeɓenu ɲucanna temu.
40023032	Diyo ɓa mazinna mii maana mi si dín a puwiri.
40023033	Huwa, dihuwa ɓaa nɛnaa! Mi ce'obara mi vi ho iriɓi dan na uwɛ?
40023034	Bun bena mi tɛtɛ mi ɲuvanle. Un tuu Deeɓenu ɲucanna tuwan, ha'iresiyo ma ɓa tuwa aranina ɲunasiyo tetiya mi se. Mi ɓuwe ɓa tuwan aa ɓuwa ɓa tuwan buwan na. Mi hɛ ɓa tuwan ma fiinmɛ mi Deeɓenu faralozuwiīn, a mi ɲi'orili ɓa lo wo loo.
40023035	Bun yi wo, to bá nɛ mi towa a ɓo cannu hɛ'ɛ aa lii mi waa; a see lo niterenɛ Abɛli ɓuwenu wa tuwifuwa Berekiya yaro Zakari, hó nɛ mi we ɓo li Deeɓenu ɓuwanirozun ma li sara'awele aza.
40023036	Ma tiyan, un bara mu han mi, lo bun wure aro te ɓa wɛrɛ-nucoza wa.
40023037	Yerusalɛmusiyo! Yerusalɛmusiyo! Wiyo! Mibe wee ɓuwe li Deeɓenu ɲucanna, aa duwo ba nɛ Deeɓenu tuwo mi se ma bubuwo aa ɓuwe. A cuwa yɛɛ un ɛnna mu se a o mi wɛ wa un do'onuu, a obara biyo sin onu wee ora mi za wɛ wa mi miyan hiya se, a mi pan wure?
40023038	Uwa o zun aa we ō'órōō.
40023039	Un bara mu han mi, lo mi ɓɛɛ hini bini mi ni tuwifuwa biyowo mi yi woro lo: “A Deeɓenu duɓaa han lɛ nɛ lo ɓuwee lo Ɲuso yenu na.”
40024001	Yesu zo lo li Deeɓenu ɓuwanirozuun. Biyowo lo mi waa fɛn, lo buwara tutuwo mana lo se a a ha li Deeɓenu ɓuwanirozuun terobe co'o semu haan lo.
40024002	A Yesu baraa haan ɓa: «Mi maa mu terobe beriya nɛ yɛ le? Ma tiyan, un bara mu han mi, bibiyo de'ere yɛ ɓɛɛ ɛn bibiyo wa nɛ ɓɛɛ aro fisi.»
40024003	Biyowo Yesu asi han olive vɛwa doɓoɲu wa, lo buwara mana lo se midee a aa diyora lo: «Zeni wa ma li wa'ati nɛ mu wee. A mu miniwarobe yɛ ma zeni o ɓuweenu ma ho dimiɲa venu?»
40024004	A Yesu caan ɓa: «Mi dɛɛ mitena a nuwo ɓɛɛ co yi mi viiri.
40024005	Bari nicururu aa ɓuwee un yenu na, a ɓa bara lo a mibe a lo Kirisita. Ɓa yi ni nɛ boni aa e'a.
40024006	Mi ɲi hiyan uru'aa mi do'onuu, aa ɲi hiyan be wara seenale. Mi ɓɛɛ co nɛ a bun diyowo huweni mi mi ciyoo. Bun wure tawɛ a cii ve. A bun pan ɓɛɛ in we ho dimiɲa veni.
40024007	Si ma si aa huwo wɛ na, a pa'amayamu ma bɛnu ɲa aa huwo wɛ na. Hinnu ma tun zɛrobe aa ɛn han ɛnna tuwaan.
40024008	Bun bera so wure aa we a obara lo hantero tuwara yaa.
40024009	Bun wo so ɓa aa de mi nuu a ɓa ɲi'orili, a ɓa ɓuwe mi. Han sira wure aa ɲii mi mɛ yenu bena.
40024010	Dín wa'ati soo, nituwan aa de ho lana si, aa le wɛ hɛni, aa unmu wɛ na.
40024011	Deeɓenu ɲucanna uwe cururu aa le, a ɓa e'a niciyo.
40024012	Ho omu aa naa a nicururu waminu aa wɛ.
40024013	A lɛ yi ɲamico tuwifuwa mu veni, to ho naso aa isi.
40024014	Li bɛnu tansinnu aa buwee fe ho dimiɲa wure. Bun we sɛrɛyamu han sira nucoza wure se, bun bɛnɛ to mu ma ve.
40024015	Biyowo mi yi maa mu be'uwe suma wenu he mu ɓɛɛ ya tawɛ, a nɛ li Deeɓenu ɲucan Daniyɛli wura be, a lɛ yi ara mu, a ho fe soɓi.
40024016	Bun wo so, ba nɛ yi mi li Zude tuūn luwi yoo han doɓoɲulee.
40024017	Mu yi wo a nuu nɛ mi hanco, a ho ɓɛɛ co lii, a bara mi zoo see be mi zuun.
40024018	Nuu nɛ yi mi han muwɛnsɛɛn, a ho ɓɛɛ co aro ɓo a bara mi zoo see mi baforo.
40024019	Ɓa hanfuwinsiyo ma ɓa hanna nɛ ɲɛnni mi zaa han wozoma soo, nani a ba taa.
40024020	Mi fara Deeɓenu na a bun bera so ɓɛɛ co we mutannuu wurasin li vunurowozomɛ zeso.
40024021	Bari han wozoma soo, ɲin'uwe nɛ ɲu'an ɓɛɛ in wo diyaa, hare mu hiyaɓuwɛ nɛ Deeɓenu daanna ho dimiɲa fuwa zɛrɛ, a nɛ ɲu'an ɓɛɛ bana we aa ɛn.
40024022	A lo Ɲuso yi ɓɛɛ ya utaniya han wozoma so na, nuu wo ɓɛɛ ya isi. Lo utaniya han, ba nɛ lo lena a wɛ'aa bena.
40024023	Ma bun, nuu nɛ yi bara han mi, lo lo Kirisita mi he, wurasin he vɛ, Mi ɓɛɛ co la laa.
40024024	Saɓera aa ɓuwee a ɓa ve mite ma lo Kirisita, a ɲa ve mite ma Deeɓenu ɲucanna, a ɓa we zenirobera ma hanmarobera aa viirila ɓa ni, a mu ya yi wee yi, a viirila ba nɛ Deeɓenu leena.
40024025	Mu yi a mibe, mi urasi mite sese, bari un ɓuwasaa miyan ma mu wure.
40024026	Nuu yi bara han mi, lo mi dɛɛ, lo lo mi li hɛnletuūn, mi yi co vɛ bin. Wurasin ɓa yi bara han mi lo dɛɛ, lo lo mi zun desoo, mi yi co la la.
40024027	Biyo sin ho wuroɓuwɛrobe wee ɲinni'ara ho waa, a see li wolele tuwifuwa li wotele, a bun sin aa we lo nucorozo ɓuweenu.
40024028	A feni nɛ yuwo huwi yi mi, a bin ɓa duɓara we fewɛ.
40024029	Han wozoma soo, han tuwara anninu bɛnɛ, li wosonu aa tɛ tiɓiru, a ho piyan ɓɛɛ hinni ce. Han manawa aa fatiya, a han pɛ'ɛ nɛ mi ho waa aa ya'aya'a.
40024030	Dín wo soo, ɓa aa mi lo Nucoro Zo a lo ɓuwee han duduwo wa ma pa'a ma ɓuwaɓuwamu benu.
40024031	Li bannu diyo'in aa huwin, a lo tuu mi anzera ho dimiɲa do'uwa bena, a ba o ba nɛ Deeɓenu wɛ'aa wɛ wa a fɛ li tun ɲuɓo'ere, fuwa diyo a.
40024032	Mi fanmu li co'onu waawe: biyowo li lɛ'ɛ yi cancan, aa sɛ van-fiyan to mi zun a ho yiyo suraa.
40024033	Ma bun sin, mi yi maa a bun bera so mi waa we, a mi zuun a lo Nucoro Zo ɓuweenu sura, a lo mi ho zun'aān.
40024034	Ma tiyan, un bara mu han mi lo ɓabe wɛrɛ-nucoza nɛ yɛ ɓɛɛ ve a mube bera nɛ yɛ ɓɛɛ ɛnnɛ ciyo.
40024035	Ho waa ma li tun aa anni, a mɛ wara ɓɛɛ anni dɛɛ.
40024036	Mu yi a li wozomɛ wurasin li pafonu, nuu woo ɓɛɛ zun dín, hare ɓa anzera nɛ mi ho waa, hare lo Zo, nuu woo ɓɛɛ zun dín fuwa lo Maa midee.
40024037	A biyo we wo mu Nuwe wa'atiī a bun ɲa aa we mu a lo Nucorozo yi ɓuwee.
40024038	A heya ma bun, saani a mu ɲuu benu di li tun, ɓa ni ya wee di a ɓa ɲu, a ɓa we mi yamu, wurasin aa nɛ mi zara wɛ na yamuu, tuwifuwa li wozomɛ nɛ Nuwe zoo li muwee;
40024039	ɓa ɓɛɛ lo diyowo unpa, fuwa mu ɲuu hara ɓa wa a anniya ma ɓa wure. A bun sin ɲa aa we mu, biyowo lo Nucorozo yi ɓuwee.
40024040	Bara niɲu nɛ mi muwan'ere, ba ni'ere see a ni'ere desi.
40024041	Hanna niɲu nɛ paariyo ni duwo, ba ni'ere ɲa see a ni'ere desi.
40024042	Bun we mi yɛrɛ dɛɛ mitena, bari mi ɓɛɛ zun li wa'ati nɛ lo Ɲuso aa ɓuwee.
40024043	Mi fanmu mu sese. Li zunso yi zun li wa'ati nɛ lo anro aa ɓuwee ho tinaa, lo ya ɛndɛɛ a lo ɓɛɛ ya desi a ɓa coco lo zun to'o tuwi.
40024044	A bun na mibe ɲa ɛndɛɛ, bari mi ɓɛɛ zun li wa'ati nɛ lo Nucoro Zo aa ɓuwee.
40024045	A lo toosɛ huwara, ha'iriso yɛ mi a ɓaa naso aɓariyo mi zun tosɛra na, a lo we nɛ ba dirobe ba na mi wa'atiī?
40024046	Ɓaa naso yi arona mana a a yu a lo mi mi tonuu, to ho tosɛ so damuwan.
40024047	Ma tiyan, un bara mu han mi, lo lo be lo si mi nubera wure ɲu.
40024048	Mu yi wo a lo a tosɛ sumɛ, to lo bara: “Waa naso ɓɛɛ ɓuwee fuwafuwa”,
40024049	a lo te mi niza tosɛra wa a wee buwan, a a ɓa ɲanɲu'era ma lo wee paari ɲu a di.
40024050	Ho tosɛ so ɓaa naso ɓuwee vi la li wozomɛ nɛ lo ɓɛɛ ya pa be ma wa'ati nɛ lo ɓɛɛ ya zun.
40024051	Ɓa naso aa ɲa lo, aa cɛɛ lo ɓa nisin'eciyansiyo na. Binni lo aa wɛ aa cɛ mi ɲinbiyo wa.
40025001	A bun na ho wáá pa'amayamu aa ziin a obara hanzawe niɓuwɛ nɛ so mi fitɛɛn a lee sinna lo hanfinbaro waa.
40025002	Ɓa nihonu ɓa siīn wo cɛresiyo, a ɓa nihonu nɛ a wo ha'iresiyo.
40025003	Ɓa cɛresiyo we sanna mi fitɛɛn a ɓa ɓɛɛ can ɲii woo;
40025004	a ɓa ha'iresiyo nupɛɛ can ɲii sinnu ma mi fitinɛ.
40025005	A biyo lo hanfinbaro mɛnna a lo ɓɛɛ ɓuwee, ɓa wure dadaɓura'aa a li to duma tɛtɛ.
40025006	Biyowo li tun na, tannu ɲansan: “Dɛ lo hanfinbaro nɛ buba yɛ. Mi nɛ wa lee sin lo waa.”
40025007	Bun wo so ɓa hanzawe niɓuwɛ wure huwa a siri mi fitɛɛn.
40025008	Ɓa cɛresiyo baraa haan ɓa ha'iresiyo: “Mi han wa ma ɲii tuwan, yi a bun wa fitɛɛn ma mi hi.
40025009	A ɓa ha'iresiyo lo he'ee, lo bari mu ɓɛɛ le mibe ma wabe. Lo mu suwanni po a ɓa fɛɛn vɛ yɛ ɓa yɛɛra se.
40025010	Biyowo ɓa cɛresiyo fɛnna a vɛ yɛ mi ɲii, dín wa'ati soo lo hanfinbaro mana. Bá nɛ we we'aa mite zoo ma lo li yamu sanni zuun, a ho zun'an va aa ɲa.
40025011	Bun bɛnɛ ɓa hanzawe nɛ a aa ciyo, a ba to buweri: “Naso! Naso! Hɛɛ a wa zo.”
40025012	Lo hanfinbaro caan ɓa: “Ma tiyan, un bara mu han mi. Un ɓɛɛ zun mi.”
40025013	Yesu tintiyan lo: «Bun bena mi ɛndɛɛ, a biyo nuu ɓɛɛ zun li wozomɛ ma li wa'ati.»
40025014	Mu zan obara banuu deso nɛ le vɛ lo. Lo voo mi tosɛra a aɓariyo mi nube ɓaa.
40025015	Lo na talanna be honu ni'ere na, a na talanna beɲu lo lɛ'a na a na de'ere lo tiinniso na. Nupɛɛ yu a heya ma lo daanrobe. Bun bɛnɛ lo fɛnna va mi lo.
40025016	Lɛ yu han talanna behonu huwa mi ciyoo a yerema mi nuu ma dín wari so, a lo yu li ɲu'an behonu a wora mi cunu a ciya.
40025017	Lo beɲuso ɲa muso yu beɲu a bo mi taa wa.
40025018	Li de'ereso vɛ co aan li tuūn, a lii lu mii naso wari.
40025019	Mu mɛɛnna, to ɓa tosɛra ɓaa naso arona mana. Lo diyora mi tosɛra ma mi wari be.
40025020	Ho nɛ yu han talanna behonu tutuwo mana ma talanna behonu biyan a lo lo: “Waa naso, o we aɓariyo talanna behonu na. Un sa yu behonu biyan. Dɛ hɛn yɛ.»
40025021	Ɓa naso baraa haan lo: “Fo fira, tosɛ tete, tan'ereso. O wo tan'ereso mu bera nɛ cunnu ɓɛɛ ɓuwa mu. Un aa aɓari bera nɛ cunnu ɓuwa aa. Ɓuwee aa zo mi naso damuu.”
40025022	Lo tosɛ nɛ yu han talanna beɲu tutuwo mana, a hó ɲa lo: “Waa naso, o we aɓariyo talanna beɲu na. Un sa yu beɲu biyan. Dɛ hɛn yɛ.»
40025023	Ɓaa naso baraa haan lo: “Fo fira, tosɛ tete, tan'ereso. O wo tan'ereso mu bera nɛ cunnu ɓɛɛ ɓuwa mu. Un aa aɓari bera nɛ cunnu ɓuwa aa. Ɓuwee aa zo mi naso damuu.”
40025024	Bun bɛnɛ, hó nɛ yu li talan de'ere muso aa da mite a lo lo: “Un zuunna a o a nuu nɛ be do, nuu nɛ wee cii feni nɛ lo ɓɛɛ zan, a see feni nɛ lo ɓɛɛ bosi.
40025025	A bun na un zanna, a un vɛɛ lu o talan li tuūn. Dɛ diyo, fe o diyo.”
40025026	Ɓa naso caan lo: «Tosɛ sumɛ, puwɛro nɛ. O zuunna a un wee cii feni nɛ un ɓɛɛ zan, a se feni nɛ un ɓɛɛ bosi.
40025027	Bun we, o ɓɛɛ ya we tawɛ a o vɛ aɓari un talan ɓa wɛɛsiyo le? To biyo un arona mana yɛ, to un aa yu li mi ɲu na ma li cunnu nɛ bo mu.
40025028	Mi fe lo wari a nɛ lo beɓuwɛso na.
40025029	A biyo nuu nɛ yi yu, ɓa aa han ho a ho taa we boni, a nuu nɛ yi ɓɛɛ yu, to hare biyo mi lo se, ɓa aa fe bun la.
40025030	Yi a lo tosɛ biin nɛ yɛ, mi cun lo desi ho iin li tiɓimaa. A binni we wiya ma ɲinbiyo cɛ'in.
40025031	Lo Nucoro Zo yi mana ma mi ɓuwaɓuwamu, ma mi anzera wure, lo aa ɛsi mi pa'amayamu a'onu wa.
40025032	Han tunwan sira wure aa fewɛ lo waa, a lo wɛ'a ɓa le wɛɛ a obara biyo sin lo biyadidi wee le'ara ɓa viyora ma ɓa para wɛɛ.
40025033	Lo aa o ɓa para mi nudorole a ɓa viyora ɛn lo numale.
40025034	Bun wo so lo pa'ama a bara han ba nɛ lo nudorole: «Mi ɓuwe, mibe nɛ waa maa duɓa mi wa. Mi ɓuwee aa yi mu pa'amayamu nɛ wo'aa ara mi hare ho dimiɲa hiyaɓuwɛrowo.
40025035	Bari hinnu ɛnna na a mi haan ni a un du. Hinhiyan ɛnna na a mi haan ni ma ɲuu a un ɲuu. Un wo nuhunu mi se, a mi can ni sese.
40025036	Un wo pɛruso, a mi lena un pɛru. Un to vannu, a mi do ɲu na. Un ɛnna asoō, a mi lena un unpa.»
40025037	Ɓa niterena aa bara han lo: “Ɲuso, a diyan wa maa a hinu mi aa, a wa haan o a o du? Wurasin hinhiyan a wa haan o a o ɲuu?
40025038	A diyan wa maa o a o a nuhunu a wa can o sese? Wurasin a pɛru mi aa, a wa lena o pɛru?
40025039	A diyan wa maa a o to vannu, a wa variyo o? Wurasin o ɛnna asoō, a wa lena o unpa?”
40025040	Lo pa'ama can ɓa: «Ma tiyan, un bara mu han mi, zeze nɛ mi yi wo mu a haan ɓabe niɓuwiza nɛ buwa ni ni'ere, to a mɛ mi wo mu haan.”
40025041	Bun bɛnɛ lo bara han bá nɛ lo numale: “Mi le bin un se. Mi da'aa. Mi fɛɛn vɛ ho dan nɛ ɓɛɛ hi woo mu, hó nɛ we'aa Sitani ma mi to'ara bena.
40025042	Bari hinu ɓo ni, a mi ɓɛɛ haan ni a un du, hinhiyan ɓo ni, a mi ɓɛɛ haan ni a un ɲuu.
40025043	Un wo nuhunu a mi ɓɛɛ haan ni ma laale. Un wo pɛruso, a mi ɓɛɛ lena un pɛru. Un to vannu, a ɛnna aso, a mi ɓɛɛ lena un unpa.”
40025044	Ɓa muso can lo: “Ɲuso, a diyan wa maa a hinnu wurasin hinhiyan mi waa ɓuwe o; wurasin a o a nuhunu, pɛruso, wurasin a o to vannu, wurasin a o mi asoō a wa ɓɛɛ sa haan o?”
40025045	Lo pa'ama aa can ɓa: “Ma tiyan, un bara mu han mi mi daanna ɓɛɛ wo mu haan ɓabe hanyira nɛ wure niɓuwizo nuwoo vo, to a mɛ nɛ he yɛ mi ɲa ɓɛɛ wo mu haan.”
40025046	Bá ni so a vɛ mu hɛrobe nɛ ɓɛɛ vee, a mu yi a ɓa niterena, bá vɛ ho sii nɛ ɓɛɛ mi vee.
40026001	Biyowo Yesu la'ariyo hanbe dɛmuwan nɛ yɛ wure vo, lo baraa haan mi buwara:
40026002	“Mi zun a wozoma ɲu zɛrɛ bɛnɛ a sanni. Lo Nucoro Zo aa de nuu, a ɓa ɓuwa lo.”
40026003	Bun wo so ɓa sara'awera ɲunasiyo ma ɓa Zuwifera nidan zo fowɛ lo sara'awe-inso Kayife luu.
40026004	Ɓa co a mi mi Yesu fina ma daɓere a ɓuwe.
40026005	Ɓa bo wɛ, yawe a mu ɓɛɛ co we li sannize a uru'a ca yi huwora ɓa zanma siīn.
40026006	Biyo yɛ we a Yesu mi Bɛtanii, Simu nɛ a lo ɓuwele zuun.
40026007	Hannuu ni'ere tutuwo mana lo se ma ɲii nɛ pinpiyan sin a ɲa ya he. Lo bɛɛna mu ɲii so Yesu ɲu a ho mi waa di.
40026008	Ɓa buwara ma bun, a ba sinlo a ɓa tɛ lo: “A webe a libe yamɛ nɛ yɛ ɲu?
40026009	Dɛɛ nuu ya da mu yɛɛ ya heɓuwee a wera sanmu ma ɓa banbannasiyo.
40026010	Yesu soɓiyo ɓa wara na, a lo baraa haan ɓa: “A webena mi sɛɛ lo hannuu nɛ yɛ? Lo wo be nɛ se mɛ se.
40026011	Mi yi banbannasiyo mi se tuwite, yi a mɛ mi ɓɛɛ mi mɛ tuwite.
40026012	Lo buwara mu ɲii nɛ yɛ un suraa na aa hunna ni.
40026013	Ma tiyan, un bara mu han mi: feni pɛɛ nɛ hobe bɛnu tansinnu nɛ yɛ yi woro, ho dimiɲa wure, ɓa ɲa aa wuro aa lee lobe hannu nɛ yɛ be nɛ wo.
40026014	A bun wa ɓa niɓuwɛɲu ni'ere, nɛ ɓa ve ma Zuda Isikariyote, va ɓa sara'awera ɲunasiyo se, a lo vɛ baraa haan ba:
40026015	“A webe mi nɛ na a un yi de lo mi nuu?” A bá lii na warifonu hannuwan ɓuwiyaɓuwɛ (30) la.
40026016	A see dín wa'ati so wa, a lo mi wa yati aa piri'a biyo lo dera Yesu ɓa nulee.
40026017	Li buru nɛ ɲanfunu ɓɛɛ uwaa wozomɛ yɛ, Yesu buwara diyora lo: «A weso o miniya a wa sɛ sanni dirobe a han o?»
40026018	Yesu caan ɓa lo ɓa fɛn zo ho ló nu ni'ere se, a mi bara han lo, lo lo Naso lo: “Un wa'ati sura a a uwe zuun un aa we sanni ma un buwara.”
40026019	Ɓa buwara wo biyo Yesu baraa haan ɓa, a ɓa wo'aa sanni.
40026020	Li tun hinrowo, Yesu asiyo ma mi buwara niɓuwɛɲu aa di.
40026021	Biyowo ɓa mi diyoo, lo baraa haan ɓa: “Ma tiyan, un bara mu han mi, ni'ere mi siīn aa de ni nuu.”
40026022	Ɓa boore be'aa ma tete, a ɓa nu wo nu diyora lo, lo ta a mibe le Ɲuso?
40026023	Yesu caan ɓa: “A lɛ nɛ ma ni paariyo daanna li sinnuu, a hó de ni nuu mu.
40026024	Lo Nucoro Zo a fɛɛn a heya ma biyo mu tuwara lo conuu. Lo banuu nɛ yi de lo Nucoro Zo nuu, nani mi ho ɲu. Mu suwani a lo ya yi ɓɛɛ too.”
40026025	Zuda nɛ mi lo de nuu baraa haan lo: “A mɛ le Ɲuso?” A Yesu caan lo: “O wura mu.”
40026026	Biyowo ɓa mi diyoo, Yesu so buru a lo do bari'a Deeɓenu na, a lo ha'aa li na mi buwara na a lo lo: “Mi wure fe cɛ, mu a un suraa.”
40026027	Bun bɛnɛ lo so ho oro a lo do bari'a Deeɓenu na. Lo na ho ɓa a lo lo: “Mi ɲu han wɛ.
40026028	Biyo yɛ a un cannu, mu a mu cannu nɛ de ɲuɓuwari, cannu nɛ uwasi ni cururu be'uwe wiyanmu bena.
40026029	Ma tiyan, un bara mu han mi, un ɓɛɛ bana ɲu rezɛn biyo ɲuu, tuwifuwa zeze nɛ un ma mi yi bana paari ɲu mu waa Maa bɛnuu.
40026030	Ɓa huwa siyora lele, a bun bɛnɛ, ɓa fɛnna yuwa han olive vɛwa doɓoɲu wa.
40026031	A bun wa Yesu baraa haan mi buwara: “Ho zɛrɛ tina, mi wure aa pin ni, bari mu tuwa: un aa hɛ lo pedidi a lo pe'uwi aa yara'a.
40026032	A un veenu bɛnɛ, un ceceni mi li Galile tuūn.”
40026033	Piyɛre so han wara a lo baraa haan Yesu: “Hare a ɓa wure pin o, mɛ ɓɛɛ pin o woo.”
40026034	A Yesu caan lo: “Ma tiyan, un bara mu han o, zɛrɛ tina dede, saani a lo oɓɛ huwinni, bun we a o pan tuwi cuwatiin.”
40026035	Piyɛre caan lo: A muna a un hi ma o, a un ma ɓɛɛ pin o woo.” A ɓa bɛ a wure muso la mi ɲuwin ma bun sin.
40026036	Yesu ma mi buwara bowɛna a va feni nɛ yenu Zɛtisemanɛ. Lo baraa haan mi buwara: “Mi ɛsi he a un vɛ ma waa beza a vɛ fara.”
40026037	Lo va Piyɛre ma Zebede zayira niɲu. Sinvɛɛ ma bobeere zoo lo,
40026038	a lo do tannu: “Li sinvɛɛ taan, un mu'ɛnnu a zuruu. Mi ɛsi he, a mi caan mi yira na ma ni.”
40026039	Lo tu va ma waa beza, a lo cunna mi do, a li ɓuunasi mi waa wá, a lo fara bɛrɛbɛrɛ: “Waa Maa yee, mu yi we yi, o ɓɛɛ ya nɛ a hanbe sɛnuma nɛ yɛ cee ni le? Bun wure wá, ɓɛɛ a biyo mɛ yi miniya na uwe, a biyo uwe yi lo bun.”
40026040	Lo arona mana mi buwara ni tiin se, a aa yi a bá toduma. A lo lo Piyɛre na: “A mi ɓɛɛ daanna ɛnnadɛɛ ma ni lɛrezo de'ere woo le?
40026041	Dɛɛ un lo mi ɛndɛɛ a mi fara, yawe a mi ɓɛɛ co te mu ura'ɛrobee; li ha'iri anni ya ta sa, a han suraa maa pa'a mana.”
40026042	Lo ɲa bana i tutuwo va ma waa beza mu cuwaɲuni wa, a lo ɲa faraa ma biyo yɛ: “Maa, han sɛnuma nɛ yɛ yi ɓɛɛ cee ni yi woo, a uwe sa'o we te!”
40026043	Lo arona a ɲa aa yi a ɓa toduma bari mu wo a dada sin ɓa yira tuwi anniya.
40026044	Yesu ɲa tintiyan anniya do ɓa si a lo vɛɛ fara mu cuwatiinni so wa ho faralo ɲu'ere so.
40026045	Bun wure bɛnɛ lo arona mana mi buwara se, a lo baraa haan ɓa: «Mi maa waa da, a mi vunu; lo Nucoro Zo wa'ati ciyo a lo zo ɓa be'uwewera nule.
40026046	Mi huwo wa fɛn! Hó nɛ de ni nuu, dɛ hó nɛ dedee yɛ!
40026047	Yesu wara ɓɛɛ to a dɛ Zuda nɛ, ɓa buwara niɓuwɛɲu ni'ere, a lo ma zanma benu nɛ can ɛtuwa ma pɛ'ɛɛ vɛ lo ɓa sara'awera ɲunasiyo ma ɓa Zuwifera nidan se aa ɓuwee.
40026048	Zuda nɛ de Yesu ɓa nuu we zeniya miniwarobe nɛ lo we a lo baraa haan ɓa: “Un yi cuwɛncuwɛnniya nuu nɛ, to a ho, a mi tin lo.”
40026049	Hó ciyoo soo, lo tusura Yesu a lo lo: “Foo, Araniro.” A lo cuwɛncuwɛnniya lo.
40026050	Yesu baraa haan lo: “Un yirā, we biyo o mana na. A bun wa ɓa ni aa tu Yesu na a ɓa taan lo.
40026051	A Yesu buwara ni'ere nuu mi mi ɛtonu wa vo mɛna; lo cuwa ho, a lo peru ma ɓa sara'awera ɲunasiyo ni'ere toosɛ ɲuvanlo.
40026052	A Yesu baraa haan ho buwaro so: “Ci o ɛtonu mi co'oo, bari ba nɛ wure yi see ɛtonu a ɛtonu aa ɓuwera ba.
40026053	O ɓɛɛ zun lo un da fara wa maa na, a lo tu anzera nɛ boni po uwo beɓuwɛɲu un se he yɛ le?
40026054	A mu yɛ mu Torobe ɲu tira, bun nɛ zeniya lo a biyo yɛ mu tawɛ a wera?”
40026055	Bun wo so Yesu baraa haan ɓa zanma: “Un ɛnnɛ maa a nitewa lo; a na mi vɛɛ pan ɛtuwa ma beriya aa ɓuwera na? Un ɛnna li Deeɓenu ɓuwanirozuun ma mi wo ma wo aa arani ɓa ni, a mi ɓɛɛ fu na.
40026056	Bun wure wo yawe a biyo ɓa Deeɓenu ɲucanna tuwa ɲuti.” A bun wa lo buwara do lo si a ba luɓo fɛnna.
40026057	Bá nɛ fu Yesu na va lo vara lo sara'awe iin so Kayife se. A bini ɓa tuwa aranina ɲunasiyo ma ɓa Zuwifera wahecara we ɛnna.
40026058	Piyɛre we soona lo tuwifuwa lo sara'awe-inso zun. Lo zo li luu, a i asiyo ɓa aradiyo se a dɛɛ biyo mu ɓuwɛra.
40026059	Bun wo a ɓa sara'awera ɲunasiyo, ɓa Zuwifera wahecara ma ɓa iriwera paariyo wure aa piri'a saɓe nɛ ɓa hɛ Yesu ɲu na a siinnina lo ɲu, a ɓa yira lo ɓuwe.
40026060	Ɓa ɓɛɛ yu diyo woo, a mu ɲa tara a ni cururu zoo hara saɓiya lo ɲu na a haan ɓa. Bun bɛnɛ bara niɲu lo mana,
40026061	a ɓa aa lo: “Lobe banuu nɛ yɛ la hɛre, a wura ma mi ɲufonu lo mibe da fuwo li Deeɓenu ɓuwanirozun aa bini te li wozoma tiin wa.”
40026062	Bun wá, a lo sara'awe-inso do zan vo, a lo baraa haan Yesu: “O lo we? Biyo a webe ɓa woro o conuu yɛ?”
40026063	A Yesu yɛrɛ fiyan, a siyanmiɓiyo. Lo sara'awe-inso tintiyan lo: “Ma Deeɓenu! O yi a lo Kirisita, li Deeɓenu Zo woro mu a wa ɲi.”
40026064	A Yesu wuraa caan lo: “O muwan mu vo. Mi ɲa be le; biyo wure bɛnɛ mi mi lo Nucoro Zo a lo asiyo li Deeɓenu pa'aso nudorole, aa mi lo, a lo lo ɓuwee han duduwo wá.”
40026065	Bun wa lo sara'awe-inso yo la mi nu mi cɛnmɛɛ̄ a wiya pɛɛn lii lo, a lo lo: “Lo ca'ana Deeɓenu. A sɛnɛla yɛ mi hini mi. Mi wure ɲa lo ca'anu ma Deeɓenu.
40026066	Mi lo we?” A ɓa huwa yoo caan lo suwaa: “A li humu lo tarawɛ!”
40026067	Bun wa ɓa cɛnni'a mi hincannu uwa lo wá, a ɓa luwora lo ma mi nu'uwo, a tuwan ca'aa lo
40026068	a ɓa tɛ lo: “Kirisita, o yi a yimiro dede, maa zeni lɛ viyan o a wa dɛɛ!”
40026069	Mu heya a Piyɛre asi ho iin li luu. Toosɛ hannuu ni'ere tutuwo mana lo se, a baraa haan lo: “Uwe dede ɲa ɛnna ma lo Galile nuu Yesu.”
40026070	A Piyɛre wanniya lo ɓa ni wure yireē: “Mɛ ɓɛɛ zun lɛ o miyan.”
40026071	Biyowo lo huwa u ma li boroō, toosɛ hannuu binu ɲa maa lo a baraa be haan ba nɛ ɛnna bin, lo: “Lɛ yɛ ɲa ɓuwa lo Nazarɛti nuu Yesu.”
40026072	A Piyɛre ɲa wanniya, a lo: “Un ɓɛɛ zun lobe banuu nɛ.”
40026073	Fuwazo bun bɛnɛ, a bá nɛ ya zan bin tu mana Piyɛre se, a ɓa baraa haan lo: “Tiyan ɓɛɛ sɛ, uwe ɲa ɓuwa ɓa; o wara midee yɛrɛ bɛɛni aa.”
40026074	Bun wo so a Piyɛre we tuwi baa coɓiro a lo papa li tun, a lo tɛ lo: “Un ɓɛɛ zun lobe banuu nɛ yɛ fiyoo!” Hó ciyo soo, a lo oɓɛ winniya.
40026075	A Piyɛre maa liya ho dɛmu nɛ Yesu we baraa haan lo, lo: “Saani a lo oɓɛ winni bun we a o pan ni cuwa tiin.” Lo i anniya lo, a lo le viyan mi ɲuu aa wɛ ma wɛtete.
40027001	Li tunsanlena, ɓa sara'awera ma ɓa Zuwifera wahecara fowɛ a ɓa co a mi ɓuwe Yesu.
40027002	Ɓa caa lo a va vara ɓa Romusiyo wafaranama Pilati se.
40027003	Biyowo Zuda nɛ do Yesu nu, ma a ɓa teriyo iri Yesu wa, mu ɲanma fu laa, a lo arona va ɓa sara'awera ɲunasiyo ma ɓa Zuwifera wɛɛsiyo wá ma ɓa wari ɓuwiyaɓuwɛ a vɛ na ɓaa,
40027004	a lo baraa haan ɓa: “Un wo be'uwe, un do nucohuwara mu'ɛnnu mi nuu, a sora lo cannu hɛ'ɛ.” A bá caan lo: “Bun ɓɛɛ fuwora wabe na; a uwe bun cira.”
40027005	Zuda uwa li wari si li Deeɓenu ɓuwanirozuūn, a lo fɛnna vɛɛ lulɛriyo mite a ɓuwo.
40027006	Ɓa sara'awera ɲunasiyo uu li wari, a ɓa lo: “Li ɓɛɛ tawɛ a li zo li Deeɓenu ɛsuu, bari li a cannu ya wari.”
40027007	Ɓa sanna mi ha'ire a ɓa wura ma wɛ, a ɓa le ya lo vinnu muwan ma dín wari so, a ho we ɓa nuhuwora huunle.
40027008	A bun na tuwifuwa zɛrɛ, ɓa pan wee ve ho muwan so ma cannu muwan.
40027009	Bun tiyo li Deeɓenu ɲucan Zeremi wara nɛ yɛ ɲu: “Ɓa so li wari fonu hannuwan ɓuwiya ɓuwɛ, han ya so nɛ ɓa Isira'ɛli ni fuwara wa.
40027010	Ɓa na li lo vinnuu na, a wora hó muwan yaa, a heya ma biyo li Nawasi dora mu haan ni.”
40027011	Yesu zan lo wafaranama waa, a ho diyora lo: “Uwe a ɓa Zuwifera pa'ama le?” Yesu caan lo: “O wura mu.”
40027012	Ɓa sara'awera ɲunasiyo ma ɓa Zuwifera wɛɛsiyo wura nɛ ba miniya a yi fina la, lo siyanmiɓiyo bun se.
40027013	A Pilati diyora Yesu: “O ɓɛɛ ɲa biyo wure ɓa woro o conuu le?”
40027014	Yesu ɓɛɛ wura diyowo a canna lo, fuwa lo wafaranama we tuwi hin'iyan biyo.
40027015	Anniwawa sanni pɛɛ, lo wafaranama ya dariyo a de asozo ni'ere si, ho nɛ ɓa zanma yi zeniya.
40027016	Mu we heya a asozo sumɛ ni'ere mi bin, ɓa lo Barabasi.
40027017	Pilati diyora ɓa nii: “A lo yɛ mi miniya a un desi han mi, a Barabasi le wurasin Yesu nɛ ve ma lo Kirisita?”
40027018	Mu wo a lo zun wure lo a li ɲɛnni soo na ɓa sinniya Yesu ɲu.
40027019	Biyowo Pilati asi mi bɛ'a'onu wa ho iriwele, ɓaa han haariyo baraa haan lo: “Yɛrɛ lee o ziyo lobe niterenɛ nɛ yɛ bee dɛ, bari ho hinu tinaa un duma dara nɛ cira lo, a han siya ni hare ma tete.”
40027020	Ɓa sara'awera ɲunasiyo ma ɓa Zuwifera wɛɛsiyo we mi wa suu ɓa zanma fuwa ɓa lo a Barabasi desi mu, a Yesu ɓuwe.
40027021	Lo wafaranama bana tan mi waraa, a diyora ɓa: «A lo yɛ ɓa niɲu siīn, mi lo un desi han mi?” A ɓa lo a Barabasi.
40027022	A Pilati lo: “A lɛ mi lo Yesu han, a yɛmu mi lo un wera hó?» Ɓa wure huwa yoo do hoo: “A lo ɓuwa!”
40027023	A Pilati caan ɓa: “A ho oomu yɛ lo wo?” A ɓa buweriyo po mayɛ: “A lo ɓuwa!”
40027024	Biyowo Pilati ma a mi wara cunnu ɓɛɛ mana, a han uru'a mi wa we ɓuwaa; lo uwa ɲuu sinuu, a lo lii siya mi nule ɓa zanma wure yira wá, a lo lo: “Lobe niterenɛ nɛ yɛ cannu hɛ'ɛ be ɓɛɛ diyora ni; a mibe bun cira.”
40027025	A ɓa zanma paariyo lo: “Oo, a lo cannu hɛ'ɛ be diyora wabe ma wa za!”
40027026	A bun wá Pilati do Barabasi si haan ɓa, a na Yesu a ɓa hɛ ma fiinmɛ, a bun bɛnɛ lo do lo ɓa nuu a ɓa ɓuwa.
40027027	Lo wafaranama hinfira va Yesu tuwifuwa ho zuun, a ɓa vo wɛ wure a aa tuu laa.
40027028	Ɓa ɓuwɛna lo bafoni lo wá, a ɓa zan bu'aa muwinnu lo wa.
40027029	Ɓa pa hinɓuwi ɲubɛɛnɛ a cu lo ɲuu. Ɓa zan ɓuwahuwe lo nudoroō, a ɓa mi wa lii cisi tɛɛra la, a ɓa lee lo fiyan, lo: “Foo, Zuwifera pa'ama!”
40027030	Ɓa puwinniya mi hincannuwan a uwa lo wa, a ɓa wee fe li ɓuwahuwe lo nuu a vinna lo ɲu.
40027031	Biyowo ɓa dɛɓuwiya lo a lena fiyan sese vo, ɓa ɓuwɛna ho buwareso, zan lo canma lo wa, a bun bɛnɛ ɓa va lo a yoo ɓuwa.
40027032	Biyowo ɓa lo ho loo, ɓa le san Sirɛnɛ banuu deso waa nɛ yenu Simu. Ɓa waziɓiyo hó a lo susa Yesu uruwa.
40027033	Ɓa anniya tuwi vɛ ciyo ɛnle deso nɛ yenu Goligota, bun nɛ ura “ɲu'o'oro ɛnle”.
40027034	Binni ɓa paariyo divɛn ma behiya a na laa, a lo ya ɲu. Biyowo lo lɛliya mu, lo pan a ɲu mu.
40027035	Biyowo ɓa ɓuwara lo vo, ɓa bo huwanu a cara'aa lo canma haan wɛ.
40027036	A ɓa maa asiyo aa dɛɛ laa.
40027037	Ɓa ciya pɛpɛrɛwezo lo ɲuu, a tuwa be nɛ na lo ɓuwara nɛ lo: “Lɛ yɛ a Yesu, ɓa Zuwifera pa'ama.”
40027038	Niterawa niɲu we pariyo ɓuwara ma lo, ni'ere lo nudoro, ni'ere lo numa.
40027039	Ɓa wan'annina we mi waa tuwo lo,
40027040	a ɓa aɓuwe mi ɲu'uwe, aa bara: “Uwe nɛ lo o fuwo li Deeɓenu zun a bini te wozoma tiin wa, o yi a Deeɓenu Zo, fe ote a o lii ho uruwa wa.”
40027041	Ɓa sara'awera ɲunasiyo, ɓa tuwa aranina ma ɓa Zuwifera wɛɛsiyo ɲa we mi wa zin lo a ɓa tɛ lo:
40027042	«Lo isiyo ɓa ni tuwan, a lo ɓɛɛ daanna isiyo mite! Lo lo mi a ɓa Isira'ɛli ni pa'ama, a lo lii ho uruwa wá a wa dɛɛ; a to wa la laa!
40027043	A Deeɓenu lo ya aɓa na. Uwa dín maa a fe laa a dín yi lo mi wa lo; bari lo ya mi waa bara: “Un a Deeɓenu Zo”.»
40027044	Ɓa niterawa yaati nɛ we ɓuwara ma lo ɲa we mi waa tuwo lo.
40027045	Ho wosohandaan tuwifuwa wosonu aronu wo, tiɓiyo ta li tun wure wa.
40027046	Ho wohaare na Yesu buweriyo ma tanbenu: “Eli, Eli, lema sabakitani?” Bun ura: “Un Deeɓenu, un Deeɓenu, a webena o do ni sin?”
40027047	Nituwan nɛ ɛnna bin ɲa lo san, a ba lo: “lo mi wa ve Eli.”
40027048	Hó ciyo soo, ɓa ni'ere luɓo vɛ so suɓuwe a do ɲinuɲaa nɛ unmuwaan a caa ɓuwahuwe na, a na la a lo ɲu.
40027049	A ɓa tuwan lo: “Mi desi a wa dɛɛ ta Eli ɓuwee a aa isi lo le?”
40027050	Yesu tintiyan hɛ'iya do tannu, a lo mu'ɛnnu lo.
40027051	Dín wa'ati soo li Deeɓenu zun benu baforo lɛɛna diin, a se ma ɲuu tuwifuwa ma tun. Li tun dín za, han bubuwo nama'aa,
40027052	han búwó hɛna, a nuhuwora cururu viya.
40027053	Ɓa lo han búwóo, a Yesu veenu bɛnɛ ɓa ɓoo Yerusalɛmuū, ho ló senuu, a nicururu maa ɓa.
40027054	Ɓa hinfira ma mi ɲuso nɛ we mi waa dɛɛ Yesu na maa li tun zɛrobe, ma biyowo mu, ba zanna hare ma tete a ɓa lo: “Ma tiyan lo banuu so wo Deeɓenu Zo.”
40027055	Hanna cururu we ɛnna bin nɛ we zan senale a dɛɛ. Ɓa we bo Yesu na, hare li Galile tuūn a sɛ han lo.
40027056	Magidala ló Mari, Zake ma Zuzɛfu ɓaa naa Mari, ma Zebede za ɓaa naa we ɛnna bin.
40027057	Li tun hinrowo, Arimate lo banuu naforoso nɛ yenu Zuzɛfu, ho muso wo Yesu buwaro,
40027058	va Pilati se a vɛɛ faraa Yesu suraa. A Pilati lo ɓa nɛ lo laa.
40027059	Zuzɛfu so Yesu suraa a ba na ma lɛn bafofonu.
40027060	A bun bɛnɛ lo vɛ huwan Yesu buwi-fiinnuū, buwi nɛ lo ya we co li ɓoo mi yɛrɛ bena.
40027061	Magidala lo Mari, ma lo Mari nɛ a we asiyo a san mi waa ma li buwi.
40027062	Bun tunsaan nɛ wo li vunurowozomɛ pinnipinni, ɓa sara'awera ɲunasiyo ma ɓa Fariziyɛnna va Pilati wa,
40027063	a ɓa baraa haan lo: «Ɲuso wa ha'iri mi biyo, lo lobe niviiri nɛ yɛ, biyowo lo ɛnna dɛɛ, we muwan biyo yɛ ma mi ɲu: «Mu wozoma tiin wá, un vee!"
40027064	Bun we nɛ a ɓa pɛ li buwi na tuwifuwa han wozoma tiinze, yawe a lo buwara ɓɛɛ aa yi lo ɲuu le, a ma binni lee woro han ɓa ni lo lo viya lo ɓa nuhuwora siīn. Bun cuwinni uremu so yaamɛ aa poo mu beya.»
40027065	Pilati caan ɓa: «Dɛɛra mi mi se, mi fɛn vɛɛ baaba mi yɛrɛ na ma biyo mi liyara mu.»
40027066	Ɓa fɛnna vɛɛ cin'aa li buwi ɲuɓo, a wo miniwarobe li wa, a bosi dɛɛra bin a bá urasi li.
40028001	Li vunnurobe wozomɛ tunsan nɛ a ho cunnu wozomɛ hinɓipuupu, Magidala lo Mari ma lo Mari nɛ a, lo a va li buwi wa.
40028002	Yirima'oro a li tun za ma pa'a. Mu wo a lo Ɲuso anze ni'ere yoo lo ho waa a lii biriyo li bibiyo a i asi wa.
40028003	Lo we ɲini'a a obara wuro ɓuwɛrobe a lo bafoni wo puwinpuwin a obara unmale.
40028004	Ɓa aradiyo zanna tuwi, a nasiyo a munu'aa.
40028005	Lo anze baraa haan ɓa hanna: “Mi ɓɛɛ co zan, un zun a a Yesu nɛ we ɓuwara ho uruwa na mi piri'a.
40028006	Lo ɓɛɛ hinni mana he. Lo viya a obara biyo sin lo we wurala mu. Mi ɓuwee aa dɛɛ he ɓa ya diyasi lo Ɲuso.
40028007	Mi vara'a zo bara han lo buwara lo lo viya lo ɓa nuhuwora siīn. Lo hecaa mi wa a va Galile tun. A binni mi aa mi lo. Un baraa mu haan mi.”
40028008	Ɓa ɛɛna li buwi na fuwafuwa ma zannu ma damu benu mi siyan, a ɓa luɓo vɛ baraa li tansinnu so a haan ɓa buwara.
40028009	Biyowo ɓa mi fɛnnu a dɛ Yesu nɛ sin ɓa waa yɛ, a lo baraa haan ɓa: “Mi foo!” Ɓa tutuwo suraa lo, a cunna mite do, a vɛ uwa lo ziya wa, a ɓa ɓuwaniya lo.
40028010	Bun wa Yesu baraa haan ɓa: “Mi ɓɛɛ co zan. Mi fɛn vɛ bara han wa erenasiyo lo ɓa vɛ Galile tun, lo a binni ɓa vɛɛ mi ni.”
40028011	Biyowo ɓa anniya fɛn, ɓa aradiyo tuwan zo ho loo, a zo baraa biyo wure mu be ɓuwana a haan ɓa sara'awera ɲunasiyo.
40028012	Ɓa sara'awera ɲunasiyo ma ɓa Zuwifera wɛsiyo zo ma wɛ, a ɓa bo wɛ sese. Ɓa na wari nɛ boni ɓa hinfira na,
40028013	yawe a ba wuro biyo yɛ: “Lo buwara mana ho tinaa a aa ɲuwan lo suraa so, a wabe to duma.”
40028014	A mu yi ciyo lo wafaranama na wa ɓuwɛɓuwɛ'a ho aa yi daɓere aa lera mi ɲu.
40028015	Ɓa dɛɛra fo li wari, a ɓa bo biyo wuraa haan ɓa na. Han wara so yara'aa ɓa Zuwifera siīn fuwa zɛrɛ.
40028016	Ɓa buwara niɓuwɛdee fɛnna va Galile tun. Ɓa yuwa ho doɓoɲu hó nɛ wá Yesu we lo mi ma ɓa yo ce wɛ na.
40028017	Biyowo ɓa ma lo, ɓa lii cusiyo lo waa, a ɓa tuwan pan yu si'a.
40028018	Yesu tutuwo mana ɓa se, a lo baraa haan ɓa: “Ho pa'a wure na mɛ na ho waa ma li tun wa.
40028019	Mi fɛn a mi we han tuwansira wure ma un buwara, a mi batize ɓa, lo Maa, ma lo Zo ma li Ha'iri-Senu yenu na, a mi de'eni ɓa a ɓa fi mu bera nɛ wure un wuraa haan mi na.
40028020	A dɛɛ, un ɛn ma mi wo ma wo fuwa ho dimiɲa veni.»
41001001	Yesu Kirisita Deeɓenu Zo tansinnu hiyaɓuwɛrobe
41001002	A heya wɛ ma biyo mu tuwara li Deeɓenu ɲucan Ezayi vanloo: «Dɛɛ, mɛ tuu un turo o waa, a lo we'a o wan o waa.
41001003	Ho a banuu nɛ buweri li hɛnletuūn tannu a nɛ lo Mi we'a lo Ɲuso wan, A mi pɛrɛpɛrɛni lo wɛnza»
41001004	Zan lo mana li hɛnletuūn, a lo we mi waa bara: «Mi batize, a mi loɓi yawe a mi yi mi be'uwe saɓere.»
41001005	Li Zude tunsiyo wure, ma Yerusalɛmusiyo wure we mi waa le vɛ lo se. Ɓa ya wee ziin mi be'uwee a lo batize ɓa ho Zurudɛn baa.
41001006	A ɲumu'un vara baforo ɛnna Zan wa, a lo wee cɛ mi hiya ma sunnu hɛcɛɛnɛ. A hun'uwa ma so'aan soo wo lo dirobe.
41001007	Lo wee de ho tannu nɛ yɛ aa han ɓa ni: «Lɛ nɛ ɓuwee un bɛnɛ, ho pa'a mi po mɛ, un ɓɛɛ yuwa yu a un fuwee lo nan'an huwinle.
41001008	Mɛ batiziya mi mu ɲuu, a lobe aa batize mi li Ha'iri-Senuū.
41001009	Han wozoma soo Yesu lo Nazarɛti loo li Galile tuūn a mana Zan se a ho batiziya lo ho Zurudɛn baa.
41001010	Biyowo lo wee le mu ɲuu, hó ciyo soo, lo maa a ho hɛɛna a li Ha'iri liyo lo wá a obara ma'u fɛ'o.
41001011	Dín wa'ati soo tannu lo ho waa: «O a un Zosaannu, a o be mi un siin wá.»
41001012	Hó ciyo soo, li Ha'iri ɲanna Yesu a vara li hɛnletuūn.
41001013	Lo wo wozoma ɓuwiyaɲu bin, a mana aa tanniya lo. Lo ɛnna ɓa muwɛnbiya siīn a ɓa anzera we ɲiyanna lo ma'o.
41001014	Zan denu li asoō bɛnɛ, Yesu va Galile tun a vɛ mi waa buwee ho tansinnu nɛ lo Deeɓenu se.
41001015	Lo we mi waa bara: «Li wa'ati nɛ fasiyo mu ɲutuu. Deeɓenu suraa, mi loɓi a mi laa ho tansinnu na.»
41001016	Lo bo ho Galile mu ɲuɓo na, a lo da maa Simu ma mii ereso Andere a ɓa mi waa cun mi yuwa de ho baa, bari ɓa wo cizuura.
41001017	Yesu baraa haan ɓa: «Mi be mɛ na a un aa we mi ma nizuura.»
41001018	Hó ciyo soo, ɓa winu do mi yuwana si a ɓa bo laa.
41001019	Lo va ma waa beza, a lo vɛɛ maa Zebede yaro Zake ma mii ereso Zan, a ba mi muwee a mi waa luwo mi yuwana.
41001020	Lo vo ɓa, a hó ciyo soo, ɓa winu do mii miyan Zebede ma mi tosɛra si li muwee, a ɓa lo le bo laa.
41001021	Ɓa fɛnna va Kapɛrinahumu. Hó ciyo soo, mu vunnurobe wozomɛ zeze, Yesu zo li Deeɓenu faralozuun a zo mi waa arani ɓa ni.
41001022	Bá we hanmana lo aranirobe, bari lo aranirobe we fasi, a mu ɓɛɛ zan a obara ɓa tuwa aranina aranirobe.
41001023	Hó ciyo soo, banuu ni'ere ɛnna ɓa Zuwifera Deeɓenu faralozuun bini. Ha'iri'oo ɛnna loo, a lo we mi waa buweri:
41001024	«A webe mi wabe ma uwe Yesu Nazarɛtinuu pafeni? A o mana a aa hara'i wa le? Un zun lo o a li Deeɓenu Nisenu.»
41001025	Yesu za li ha'iri'oo waa, a lo li wɛ tɛɛ, a li le lo banuu.
41001026	Li ha'iri'oo zɛniya lo ma pa'a, a li buweriyo a lora lo banuu.
41001027	Ɓa ni wure hamana ma tete a ɓa tɛ lo: «Bun ɲa a mu aranirobe fiyan yɛ sin? Lo aranirobe fasi, a hare lo yi waraa, to han ha'ire'uwe fi lo tannu na.
41001028	Ma bun, lo yenu lo fo li Galile tun do'uwa wure.
41001029	Hó ciyo soo, lo lo li Deeɓenu faralozuun, a lo ma Zake ma Zan bo wɛ na a vara Simu ma Andere ɓaa zuun.
41001030	Mu wo a wɛwiya mi Simu ɓa hiyohannuu na, a hó zo dumasi. Hó ciyo soo, ɓa wura lo be haan Yesu.
41001031	Lo tusuraa lo, a lo fu lo nu na, a huweniya lo, a ho wɛwiya dɛri do lo si. A hó huwa sa be haan ɓa.
41001032	Li tun hinrowo, a li wosoɲu zan vo, ɓa mana ma ba nɛ wure ɓɛɛ cohe mu, ma ba nɛ ha'ire'uwe mii Yesu see.
41001033	Ho losiyo wure we aa fowɛ ho zun'aān.
41001034	Lo wiya nicururu nɛ vanle sira cururu ɛnna na. Lo ɲa ɲa ha'ire'uwe cururu leena ɓa nii, a lo ɓɛɛ do han si a han wura, bari hán ha'ire'uwe so zun lo sese.
41001035	Yesu huwa ho hinɓipuupu, a li tun ɓɛɛ in saan sese, a va feni nɛ nuu ɓɛɛ mana, a vɛɛ fara.
41001036	Simu ma ba nɛ buwa ho, huwa piri'a lo.
41001037	Biyowo ɓa yu lo, ɓa baraa haan lo: «ɓa ni wure mi waa piri'a o.»
41001038	Lo caan ɓa: «Wa fɛn vɛ febinu, han do'uwa luwee, yawe a un ɲa wuro bin, bari a bun na un lo.»
41001039	Lo bo li Galile tun wure na, a wee woro li Deeɓenu faralozuwiīn, a ɲa han ha'ire'uwe.
41001040	Nuu nɛ ɓuwevannu ɛnna na vɛɛ mana a aa cusiyo Yesu waa, a yuwa lo: «O yi ta o cii ni yi.»
41001041	Lo ma'ari fu Yesu na, a ho da mi nu a dunna laa, a baraa haan lo: «Un ta biyo ci.»
41001042	Hó ciyo soo, ho ɓuwevannu do lo si, a lo cuu.
41001043	Yesu bo lo ho wan wa, a lo heniya hanbe wara nɛ yɛ haan lo:
41001044	«Baba a o ɓɛɛ co woro diyowo han nuu woo. Fɛn vɛɛ zeni ote ma lo sara'awe, a li sara'a nɛ Moyize paa o ciinu bena a o lee dín, yawe a bun we sɛrɛyamu ɓa se.
41001045	Ho banuu so huwa fɛnna a vɛɛ to bun wa buwee ma feni wo feni, fuwa Yesu ɓɛɛ hini we daa zo ló woo a ɓa ni mi. Lo ya wee ɛn ho muwɛɛ̄n feni nɛ nuu woo ɓɛɛ mana, hare ma bun ɓa ni pan ya wee le ma feni wo feni aa vɛ lo se.
41002001	Wozoma yɛ bun bɛnɛ, Yesu bana arona mana Kapɛrinahumu. Ɓa ni ɲa lo lo aa mi mii zuun;
41002002	a nicururu aa fowɛ lo se fuwa ɛnle woo ɓɛɛ hinni yu li zuūn ma ho pepiyaā. Bun wure wo a a ɓa ni lo mi waa arani.
41002003	Ni vɛɛ mana lo se ma uru'a nɛ bara nina susaa.
41002004	Biyo ɓa ɓɛɛ wee yi wan aa ɓuweera lo fuwa Yesu se ɓa zanma boninu bena, ɓa yoo piyan ho hancoo fe'ere a liira lo uru'a ma mi zanle ma ho aan so.
41002005	Biyowo Yesu maa ɓa ni so lana, lo baraa haan lo uru'a: «Un yaro o be'uwe dosi haan o.»
41002006	Ɓa tuwa aranina tuwan we asiyo bin a ba we mi waa woro mi siyaan lo:
41002007	«A webena lobe banuu nɛ yɛ woro mayɛɛ? A Deeɓenu lo mi waa tuwo. A wii da nuu be'uwe desi aa han lo a yi ɓɛɛ a Deeɓenu midee?»
41002008	Yesu ha'iri zuunna biyo mi ɓa yi, a lo baraa haan ɓa: «A webena mube leerobe nɛ yɛ mi mi yi?
41002009	A bara han lo uru'a lo lo be'uwe dosi haan lo, wurasin a bara han lo, lo lo huwo see mi zanle a lo vɛsi, taa a mu yɛɛ waawi po mu?
41002010	A yawe a mi zuun lo pa'a mi lo Nucoro Zo se li tun wa he a desi ɓa ni be'uwe han ɓa, un bara han uwe nɛ a lo uru'a:
41002011	“Huwo see o zanle a o vɛ o zuun.”»
41002012	Lo huwa zan, lo so mi zanle, a hó ciyo soo, lo i lo ɓa ni wure yireē. Bun hanmaniya ɓa ni hare ma tete. Ɓa ɓuwaniya Deeɓenu, a ɓa tɛ lo mi ɓɛɛ in maa biyo sin diyaa.
41002013	Yesu tintiyan va ho Galile Mu ɲuɓo na. Zanma benu we aa fowɛ lo se, a lo we mi waa arani ɓa.
41002014	Yesu anninu wa lo maa Alife yaro Levi a ho asi li wusuru fele. Lo baraa haan lo: «Huwo be mɛ na.» A ho huwa buwa lo.
41002015	Biyowo Yesu zoo asi Levi zuun aa di, wusurufera ma be'uwewera cururu ɲa we asi mu dirobe wa ma lo ma lobe mite buwara, bari bá nɛ du lo hiya wa wo boni.
41002016	Ɓa Fariziyɛnna tuwa aranina maa a lo di ma ɓa wusurufera ma ɓa be'uwewera a ɓa diyora lo buwara: «A webena lo ma ɓa wusurufera ma ɓa be'uwewera paariyo di?.»
41002017	Wo nɛ Yesu ɲa bun lo baraa haan ɓa: «ɓɛɛ a ba nɛ cohee mu ma'o mi lo tiinso na mu; a ɓa vanvanna. Mɛ ɓɛɛ mana a ve ɓa niterena fuwa a ɓa be'uwewera.
41002018	Zan buwara ma ɓa Fariziyɛnna ya wee zo suun. Ma bun nituwan mana a aa diyora Yesu: «A webena Zan buwara ma ɓa Fariziyɛnna taa wee zo suun a uwe buwara ɓɛɛ zo suun?»
41002019	Yesu caan ɓa: «Lo hanfibaro ɓuwana da zo suun biyowo lo hanfibaro mi ɓa se le? Hee, li wa'ati nɛ wure lo hanfibaro yi mi ɓa se, ɓa ɓɛɛ da zo suun.
41002020	Han wozoma ɓuwee a mu we waziɓi a lo hanfibaro fɛn, a to ɓa maa zo suun bun wo so.
41002021	Nuu wo ɓɛɛ puupu bafodɛn ma anrodiyo fiinnu. Bun yi wo to li anrodiyo fiinnu aa wɛɛ ho bafodɛn a bun wɛɛrobe aa we ɓuwaa poo mu beyaa.
41002022	A nuu ɓɛɛ o divɛnfiyan sumaniya daan. Bun yi wo to ho divɛnfiyan ma han sumaniya wure be to.»
41002023	Yesu we mi waa aansi muwɛnsɛɛn li vunurowozomɛ deeso ze. Ɓa anninu wa lo buwara we mi waa tiya ho bile teema.
41002024	Ɓa Fariziyɛnna baraa haan lo: «Uwa maa dɛɛ! A webena o buwara waa we biyo ɓɛɛ tawɛ a we li vunnurobe wozomɛ zeze?»
41002025	A Yesu caan ɓa: «Mi ɓɛɛ in arana biyo Davide wo le, mu ze, a mu po lo nu, hinnu ɛnna lo ma mi beroɓara na, mi ɓɛɛ in arana bun le?
41002026	Lo we zoo li Deeɓenu ɓuwaniro zuun, lo sara'awe Abiyatare wosonuu: li sara'aburu nɛ ni binu woo ɓɛɛ tawɛ a cɛ fuwa ɓa sara'awera lo caa dín, a lo yɛrɛ haan mi beroɓara.»
41002027	Bun bɛnɛ lo baraa haan ɓa: «Mu vunurobe wozomɛ we'aa lo nucoro bena a ɓɛɛ a lo nucoro we'aa mu vunurobe wozomɛ bena.
41002028	Ma bun lo Nucoro Zo a li vunurowozomɛ naso.
41003001	Yesu ɲa tintiyan zoo li Deeɓenu faralozuun. Banuu ni'ere ɛnna bin nɛ buwa huru.
41003002	Ɓa ni tuwan we mi waa urasi Yesu aa dɛɛ ta lo yi wɛɛ ho banuu so li vunurowozomɛ zeze, yawe a ɓa yi lo ɲuu ci.
41003003	Yesu baraa haan lo banuu nɛ buwa huru mu: «Huwo ziin ɓa ni wure siīn.»
41003004	Bun bɛnɛ lo diyora ɓa zanma: «Nu na a nuu we tetemu wurasin a we oomu, a isi nuu wurasin a ɓuwe nuu li vunurowozomɛ zeze le?» Ɓa siyanmiɓiyo.
41003005	Yesu hin'iyan a zan diya ɓaa tuwii i lo. Lo siin va ma tete ɓa leerobe uwe bena, a lo baraa haan lo banuu nɛ buwa huru mu: «Muwin o buwa.» Lo muwiyan ho a a bun wo ho wɛnu.
41003006	Ho ci'ere soo ɓa Fariziyɛnna ma ɓa Herodiyɛnna le maa wɛ a wafu'uwo Yesu ɓuwenu wa.
41003007	Yesu huwa va mi buwara a ɓa le bo ho Galile mu na. Nicururu we bo laa. Ɓa ni so we lo li Galile tuūn, li Zude tuūn,
41003008	Yerusalɛmu loo, li Idumɛ tuūn, ho Zurudɛn baa bɛnɛ, Tiri ma Sido do'uwa luwee. Ɓa zanma so we mana Yesu se bari ɓa we ɲa biyo wure lo mi waa we.
41003009	Yesu wura ma mi buwara a ɓa we'a muwe lo bena yawe a ɓa zanma ɓɛɛ co yi lo fiinni na.
41003010	Biyo lo we wiya nicururu, bun we na a ba nɛ wure vannu ɛnna na haara tuu laa yawe a ɓa duun laa.
41003011	Han ha'ire'uwesiyo wee lisi lo waa wo nɛ ɓa yi maa lo, a ɓa buweri ma tanbenu a bara lo lo a Deeɓenu Zo.
41003012	Ma bun Yesu wee yi ɓa, a lo bara a ɓa ɓɛɛ co bini woro mu.
41003013	Bun bɛnɛ Yesu yuwa dedeɓuwe wa, a vora ba nɛ lo miniya na, a ba mana lo se.
41003014	Lo wɛ'aa niɓuwɛɲu a ba ɛn lo se, a wee tuu a ɓa vɛɛ buwee ho tansinnu,
41003015	a ɓa yi pa'a nɛ ɲanna han ha'ire'uwe.
41003016	Dɛ ɓa niɓuwɛɲu so nɛ lo wɛ'aa yele nɛ: Lo co Simu yenu ma Piyɛre,
41003017	Lo voo Zebede yaro Zake ma mii ereso Zan, a lo co bá yele ma Bowanɛrigɛsi, nɛ ura wuronama'arobe.
41003018	Lo ɲa voo Andere, Filipe, Batelemi, Macu, Toma, Alife yaro Zake, Tade, li Kana tun nuu Simu,
41003019	ma Zuda Isikariyote, hó nɛ do Yesu nuu.
41003020	Yesu arona mana li zuūn. Zanma benu tintiyan aa fowɛ lo se fuwa lo ma mi buwara ɓɛɛ yu dinu nu.
41003021	Biyowo ɓa zunsiyo ɲa biyo lo mi waa we, ba huwa a vɛɛ vɛ lo, bari ɓa lo lo ɲu'o huwa.
41003022	Ɓa tuwa aranina nɛ we lo Yerusalɛmuū a mana, we mi waa bara lo Bɛlizebuli mi loo, lo a a han ha'ire'uwe ɲuso na ho pa'a laa a lo ɲaana han ha'ire'uwe lee ɓa nii.
41003023	Bun wo so Yesu voo ɓa a wa waawe han: «A ma mu yɛɛ Sitani daa ɲanna mite?»
41003024	Bɛnu de'eresiyo yi huwa fi ma wɛ, to dín bɛnu so aa yaa.
41003025	A zun'eresiyo yi cara'aa a huwa wɛɛ na, a mu yɛɛ dín zun so da ɛnna bin?
41003026	Ma bun sin, Sitani yi huwa mi yɛrɛ bena, to li cara'aa, a bun ɓɛɛ fɛɛn; a to a li tiranu a bun.
41003027	Nuu wo ɓɛɛ da zo banuu nɛ pa'a mi zuun a zoo di ho zun, a lo yi ɓɛɛ ɛnnɛ ca ho banuu pa'aso miyɛɛ ve. Lo cɛnu bɛnɛ o maa daa di lo zun.
41003028	Ma tiyan, un bara mu han mi, mu be'uwe wure desi han ɓa nucoza, hare ɓa Deeɓenu tuwowa wara.
41003029	A nuu nɛ yi tuwora li Ha'iri-Senu, ho naso ɓɛɛ yi saɓere woo, bari lo do be'uwe nɛ ɓɛɛ ve terohunnu mi yɛrɛ ɲuu.»
41003030	Yesu we wura han wara so, bari ɓa we lo ha'iri'oo mi loo.
41003031	Yesu ɓaa naa ma ɓaa erenasiyo mana aa zan ho iin, a ɓa tuwo nuu a zoo ve lo.
41003032	Ɓa zanma we asi lo do'uwa, a nuu aa baraa haan lo: «Dɛ mii naa, mii erenasiyo ma mii hanmile nɛ zan ho iin yɛ a mi wa piri'a o.»
41003033	Yesu caan ɓa: «A wii a waa naa, a wii ba a wa erenasiyo?»
41003034	A lo diya ba nɛ asiyo lo do'uwa na tuwi i lo, a lo lo: «Dɛ waa naa ma waa erenasiyo nɛ.
41003035	Nuu wo nuu nɛ we Deeɓenu sa'o a ho a waa ereso, waa hanminu ma waa naa.»
41004001	Yesu bana ɓuwa mi hiya aa arani ɓa ni ho Mu wa. Zanma benu we aa fowɛ lo se fuwa lo yuwa muwe a yoo asi mu ɲuu wa. Ɓa zanma wure we asi li tuūn ho Mu ɲuɓo na.
41004002	Lo so wa'ati nɛ too a haara waawaa a aranina ɓa, a lo lo:
41004003	«Mi tɛtɛ mi ɲuvanle: dero deeso we lo a lee de mi vɛrobe.
41004004	Biyowo lo ɛnna denuu, mu vɛrobe tuwan fara tiyara ho wan ɲuɓo na. Ɓa ɲuɓuweza aa du bun.
41004005	Mu vɛrobe tuwan faratiyara han bubuwoo, feni nɛ tinɲinni ɓɛɛ ɛnna sese. Hó ciyo soo mu huwa daan vu'uvu'u, bari tin tete ɓɛɛ ɛnna mu se.
41004006	Biyowo li wosonu huwa, dín ɲinle ma mu, a mu ho, bari mu ciyan ɓɛɛ mana.
41004007	Mu vɛrobe tuwan, bun faratiyara mu hinɓuwii. Mu hinɓuwi huwa daan a yoo finniya biyo. Ma bun mu ɓɛɛ yu biyo haa.
41004008	Mu vɛrobe tuwan faratiyara li tun tetee. Mu lii lo a mu dan. Hɛɛle tuwan haa biyo ɓuwiyaɓuwɛ, tuwan haa ɓuwiyatiin (60) a tuwan haa mumuwɛnnu (100).
41004009	A bun wa lo baraa haan ɓa: «Nuu nɛ ɲuvanle yi mi aa ɲinna a hó ɲi.»
41004010	Wo nɛ Yesu ɛɛna ɓa zanma na, ba nɛ pan we ɛnna lo se ma lo buwara niɓuwɛɲu diyora lo ma han waawaa so ura.
41004011	A mibe Deeɓenu pa'amayamu sɛsɛbe zuunnu na na. A mu yi a bɛ ho iin be wo be woro han ba ma waawaa,
41004012	yawe A ɓa yi dɛɛ, a ɓa ɓɛɛ co mi A ɓa yi ɲi a ɓa ɓɛɛ co fanmu be A caa tuuɓira a yira mi be'uwe saɓere.”»
41004013	A lo tintiyan baraa haan ɓa: «Mi yi ɓɛɛ zun li waawe nɛ yɛ ura, a ma mu yɛɛ mi zuunna han waawaa nɛ a ura?»
41004014	Biyo lo dero yu de bun a han Deeɓenu wara.
41004015	Biyo faratiyara ho wan ɲuɓo na, bun a ɓa ni nɛ ɲa han wara, a to hó ciyo soo, Sitani winu mana aa leena han ɓa siyaan vo.
41004016	Ma bun sin mu vɛrobe nɛ faratiyara han bubuwoo, bun a ɓa ni nɛ ɲa han wara, a han be waa ɓa siyan.
41004017	Hare ma bun ɓa ciyan ɓɛɛ mana; ɓa ɓɛɛ mɛn. Tuwara wurasin ɲin'uwe yi huwa ɓaa han wara bena, to ɓa winu lusi.
41004018	Mu vɛrobe nɛ faratiyara mu hinɓuwi siīn, bun a ba nɛ ɲa han wara,
41004019	a ho dimiɲa yidema, han nafoni e'arobe ma mu yiralerobera nɛ a yoo finni han wara na ɓa siyaan, a han ɓɛɛ hɛ biyo woo.
41004020	Mu tuwan faratiyara li tun tetee, a ni nɛ ɲa han wara a ɓa ta han bena, ma bun ɓa haa biyo, tuwan biyo ɓuwiyaɓuwɛ, tuwan ɓuwiyatiin (60), tuwan mumuwɛnnu (100).
41004021	Lo ɲa baraa haan ɓa: «Nuu wee siri fitɛnɛ a ɓu'a oonɛ diyo wurasin aa de li zanle hiyase le? Ɓɛɛ a ho to'o na li tawɛ a li ɓuwa le?
41004022	Bari diyowo mana nɛ sa, a nɛ ɓɛɛ le wa, a sɛsɛbe woo mana nɛ ɓɛɛ le oomuu.
41004023	Nuu nɛ ɲuvanle yi mi aa ɲinna, a ho ɲi sese.»
41004024	Yesu ɲa baraa haan ɓa: «Mi urasi mite biyo mi ɲi bena. A li maazinrosinu nɛ sin mi mazinna a dín mazinna mi tuwi uwanna;
41004025	Bari ɓa han nuu nɛ yi yu, a lɛɛ yi ɓɛɛ yu, hare ɓa fe biyo yi mi lo se.
41004026	Yesu ɲa baraa haan ɓa: «Deeɓenu pa'amayamu lowɛ ma nuu nɛ do vɛrobe muwaan.
41004027	Lo duma loo, lo midɛɛ loo, mu a tinaa wurasin wosonuu loo, mu vɛrobe anni lo, a daan a lo ɓɛɛ zun biyo mu ɓuwaa na.
41004028	Li tun mite a hanɲanro aa nɛ a mu sɛ, a yoo te, aa hɛ biyo.
41004029	A mu yi boo, to annu see biyo, bari mu erowo ciyo.
41004030	Yesu ɲa baraa haan ɓa: «A webe wa maazinna Deeɓenu pa'amayamu wurasin a li waawe yɛɛ wa woro aa maazinna mu?
41004031	Mu lowɛ ma vɛwe ɓuwiso biru; li yi zin li tuūn, to li a cinciin po mu zinrobera wure ho dimiɲa.
41004032	A li yi zan vo, li wee huwo dan, a we ɓuwaa poo ho nan'uwan vɛwa wure. Li lee lɛ'ɛɛ-beriya fuwa ho waa ɲuɓuweza wee aa tɛ mi sɛn'uwan lii aa ɛsi li tiyaa.
41004033	A han waawaa so sin cururu Yesu haara a aranina ɓa ni a heya ma biyo ɓa da fanmu.
41004034	A waawaa wo lo wara nɛ lo ya wee worola ma ɓa ni. A lo ma mi buwara ya yi we mi midee to lo ya wee woro han ura aa han ɓa.
41004035	Dín wa'ati de'ere soo, ho domɛ ɲu na Yesu baraa haan mi buwara: «Wa fɛn le ho mu bɛnɛ.»
41004036	Ɓa do ɓa zanma wan si a ɓa anniya ma lo ma li muwee nɛ lo ɛnnaa. A muwaa tuwan ɲa we ɛnna bin nɛ we ciyan lo.
41004037	Pinpinbenu huwa uwi, a mu ɲuu yaboorobe we mi waa zo li muwee, fuwa li dɛɛri yuwa na ma mu ɲuu.
41004038	Bun tara a lobe Yesu dunma ma li muwe bɛnɛ a seniya mi ɲu ma ɲuseninɛ. Ɓa sinniya lo a ɓa lo: «Ɲuso, wa mii hi, bun ɓɛɛ a diyowoo o se le?»
41004039	Lo siyan a za ho pinpiyan wa, a baraa haan mu ɲuu a mu ziin a mu wɛtɛɛ. Ho pinpiyan lu a mu be li waatɛɛ.
41004040	Bun bɛnɛ lo baraa haan ɓa: «A webena mi zaanna ma biyo? A mi pan ɓɛɛ in yu lana le?
41004041	Ɓa zaanna hare ma tete a ɓa baraa haan wɛ. Lɛ yɛ a wii a ho pinpiyan ma mu ɲuu we tuwi fi wara na?.»
41005001	Yesu ma mi buwara ciyo ho Galile Mu bɛnɛ nɛ a ɓa Gadarasiyo tun.
41005002	Yesu lenu li muwee bɛnɛ banuu ni'ere nɛ ha'iri'oo mii lo ɓa ni huunle a aa san lo waa.
41005003	A ɓa ni huunle wo lo ɛnle, a nuu woo ɓɛɛ hinni wee cɛ lo yi haare ma zara'uwa.
41005004	Cuwa cururu ɓa ya wee o muwanniya lo ziyaa aa cɛ lo ma zara'uwa. Haare ma bun lo fa'a han zara'uwa a ha'a han muwanniya, a nuu woo pa'a ɓɛɛ daanna lo be.
41005005	Tinaa ma wosonuu, a ɓa ni huunle ma han doɓoɲule wa wo lo ɛnle. Lo ya wee buweri a lo caca'a mi suraa ma bubuwo.
41005006	Biyowo lo maa Yesu senaale, lo luɓo aa cusi lo waa,
41005007	a lo buweriyo ma tanbenu lo: «Yesu, uwe nɛ a lɛ Ho Waa Ɲusiin Zo, o be a mu yɛɛ ma ni? Un yuwa o ma Deeɓenu a o ɓɛɛ co de ɓuwɛɓuwɛduwe na.»
41005008	Mu taara a Yesu baraa haan lo: «Ha'iri'oo, le lobe banuu nɛɛ.»
41005009	A lo diyora lo: «O yenu we?» A lo lo mi yenu niciyo, lo bari mi boni.
41005010	Lo yuwa Yesu ma tete a lo ɓɛɛ ɲa mi a lee li tuūn.
41005011	Mu tara a se'uwi beenu mi wa di ho doɓoɲu do'onuu.
41005012	Ɓa yuwa Yesu a ɓa lo: «De wa wan si a wa vɛɛ zo ɓabe siya nɛ yɛɛ.»
41005013	Yesu we ta bun na. Ɓa lo lo banuu a vɛɛ zoo ɓa siyaa, a bá yoo haara ho doɓoɲu wá a ciciyo lii zoo mu zenuɲuu wure. Ɓa we yu siya biyasereɲu (2,000) ɲu'an, a mu ɲuu du ɓa wure.
41005014	Ɓa siya-didira luɓo zoo waraa dín unpa so a haan ho losiyo ma han do'uwa luwesiyo a ɓa ni lo yoo diyaa biyowo mu.
41005015	Ɓa we ciyo Yesu se a ɓa maa li ha'iri'ooso, ho nɛ ɓa niciyo ya mii, a lo asi a zan baforo, a yire cu. Mu we zanniya ɓa ma tete.
41005016	Bá nɛ maa biyo yu lo ha'iri'ooso ma ɓa siya, la'ariyo bun haan ɓa ni.
41005017	Bun wa ɓa ni yuwa Yesu a lo le mi tuūn.
41005018	Biyowo Yesu ii zo li muwee, li ha'iri'ooso yuwa lo, a mi ya yi lo buwa.
41005019	Yesu ɓɛɛ we ta, a lo baraa haan lo: «Fɛn vɛɛ mii zuun, mii ni se, a o la'ari biyo wure lo Ɲuso wo haan o, ma biyo lo ma'arila aa, a han ɓa.»
41005020	Lo arona ɓoo a zoo mi waa buwee biyo Yesu wo haan lo, a fo li Dekapoli tun. Bá nɛ wure we ɲa mu we hamana ma tete.
41005021	Yesu zoo muwee a bana arona mana ho mu ɲuɓo'ere nɛ a na. Zanma benu ɲa we aa fowɛ lo se ho mu ɲuɓo na bin.
41005022	Bun wo so li Deeɓenu faralozun ɲuso ni'ere nɛ yenu Zariyusi maa lo, a ho aa cunna mite do lo ziya se.
41005023	A lo yuwa lo sese: «Un hanmizo be saa se, ɓuwee aa be o nule lo wa yawe a lo vannu wɛ a lo yi sii.»
41005024	Yesu ma lo bowɛ na. Zanma benu we du lo hiya wa a ɓa mi waa ɲa lo ma feni wo feni.
41005025	Hannuu ni'ere ɛnna bin nɛ cannu ɛɛrobe vannu ɛnnana tuwi zerema ɓuwɛɲu.
41005026	Lo we saa ma tete tiinnasiyo cururu nuu. Lo nuube wure vo a mu ɓɛɛ do di'a fuwa mu bana mi waa naa.
41005027	Biyowo lo ɲa Yesu be, lo mana ɓa zanma siīn ma bɛnɛ, a lo duunna Yesu baforo na.
41005028	Lo we mi waa bara mi siyaan: «Un yi dunna lo baforo midee soo na, to un wɛ.»
41005029	Hó ciyo soo, lo cannu ɛɛrobe lu, a lo zuunna mu mi suraa lo mi vannu waa.
41005030	Hó ciyo soo, Yesu zuunna lo pa'a lo mii, a lo yeremaa diyora ɓa zanma: «A wi duunna un baforo na?»
41005031	A lo buwara baraa haan lo: «O maa a ɓa zanma mi waa ɲa o, a o pan lo ta a wii duunna aa le?»
41005032	Lo diyaa mi do'uwa a ya mi lɛ wo mu.
41005033	Lo hannuu we zanna a zɛ bari lo zuunna biyowo miyan, a lo aa cuunna mite do Yesu ziya se, a muwan ho tiyan wure haan lo.
41005034	A Yesu baraa haan lo: «Un hanmizo, o lana isiyo o. Fɛɛn ma hɛra a o vannu ve wurewure.»
41005035	A Yesu wura bun lii teenisi, a ni tuwan lo li Deeɓenu faralozun ɲuso zuun a aa baraa haan hó: «O hanmizo fo mite vo. A webe o pan sɛɛra lo Ɲuso?»
41005036	Yesu ɓɛɛ yatiyo ɓa wara a lo baraa haan li Deeɓenu faralozun ɲuso Zayirusi: «Ɓɛɛ co zan! Laa midee.»
41005037	Yesu ɓɛɛ we ta a nuu wo ciin mi fuwa Piyɛre, Zake ma ho ɓaa ereso Zan.
41005038	Biyowo ɓa ciyo li Deeɓenu faralozun ɲuso zun na, ɓa maa zanma benu nɛ we tuwi faa miyan, a ɓa wɛ aa ùwíri.
41005039	Yesu zoo li zuūn a lo baraa haan ɓa: «A webena mi cancansi a mi wɛ ma biyo. Lo hanyirezo ɓɛɛ huruu a lo dunma.»
41005040	A ɓa nii huwa zin lo. Bun wo so lo lo ɓa ni wure le ho iin fuwa lo hanyirezo ɓaa miyan, ɓaa naa ma bɛ ma lobe bowɛna, a ɓa i ziin he lo hanyirezo mi.
41005041	Lo fu lo hanyirezo nu na a lo lo: «talita kumi.» Bun ura: hanzunzo, a mɛ lo o huwo.
41005042	Ho ciyo soo, lo hanzunzo huwa vasi. Mu wo a lo a zerema ɓuwɛɲu zo. Bun hin'inniya ɓa, a ɓa hamana haare ma tete.
41005043	Yesu heniya haan ɓa ma tete, a ɓa ɓɛɛ nɛ a nuu wo zuun biyowo mu. A lo lo ɓa nɛ dirobe lo hanzunzo na.
41006001	Yesu lo bin a va mi lo; a lo buwara we buwa lo.
41006002	Biyowo ɓa Zuwifera vunnurobe wozomɛ ciyo, lo ɓuwa mi hiya arani ɓa ni li Deeɓenu faralozuun. Ɓa nicururu nɛ we mi waa tɛtɛ mi ɲuvanle la, we hamana a ɓa lo: «A weso lo yu biyo yɛ? A wii na mu zuunrobe nɛ yɛ laa? A ma mu yɛ lo bona wera mube aɓa'obera nɛ?
41006003	Lo ɓɛɛ a lo sinlɛɛ'a le? Ɓɛɛ a Mari zo nɛ too uwɛ? Lo ɓɛɛ a Zake, Zose, Zude ma Simu ɓaa iinso le? Bun wo so, ɓaa hanmile ɓɛɛ mana wa se he le? A bun we saara ɓa a ɓa laa.
41006004	A Yesu baraa haan ɓa: «Nuu woo ɓɛɛ yi yimiro yenu mi terotuūn, mii ni siīn ma mii zuun.»
41006005	Lo ɓɛɛ daanna aɓa'obe bebiyan woo wo bin fuwa vanvanna tuwan nɛ lo bo mi nule wa a wiya.
41006006	A lo we tuwi hanmana biyo ɓa ni ɓɛɛ laara laa. Bun bɛnɛ lo fɛnna vɛ araniya ɓa ni han do'uwa luwee.
41006007	Lo voo mi buwara niɓuwɛɲu mana mi se, a lo tuwo ɓa a ɓa fɛn ma niɲuɲu, a lo na pa'a ɓaa a ɓa yi se han ha'ire'uwe wa.
41006008	Lo baraa haan ɓa: «Mi ɓɛɛ co cɛɛn diyo woo fuwa pa'a midee. Mi ɓɛɛ co cɛɛn dirobe, puwi, a mi ɲa ɓɛɛ co o wari mi zuɓuwaa.
41006009	Mi zin na'an a mi nuu wo ɓɛɛ co zin canma beɲuɲu.
41006010	Lo baraa haan ɓa: «Zun wo zun nɛ mi yi zoo mi ɛsi bin tuwifuwa mi fɛnrowo yi yu.
41006011	Ɓa ni yi ɓɛɛ ta mi bena feni nɛ, a ɓɛɛ ta a ɲi mi wara, mi yi le bin, a mi puwa mi ziya un'unnu, a wera sɛrɛyamu ɓa ni so bena.»
41006012	Ɓa fɛnna, a vɛɛ mi wa buwee mu, lo a ɓa ni loɓi.
41006013	Ɓa buwara ɲa ha'ire'uwe cururu a buwara ɲi vanvanna cururu na, a wiya ɓa.
41006014	Lo pa'ama Herode ɲa lo Yesu yenu mi waa le a ɓa ni mi waa tɛ lo: «Zan Batisi viya lo ɓa nuhuwora siīn, a bun na pa'a mi lo se a lo wera mube aɓa'obe nɛ yɛ.»
41006015	Ɓa tuwan we mi wa bara lo a Eli, a ɓa tuwan lo lo a li Deeɓenu ɲucanna daan ni'ere.
41006016	Wo nɛ Herode ɲa bun lo lo a Zan nɛ mibe unwanna ɲu'o, lo a ho viya mu.
41006017	Mu tara a Herode mite we fu Zan na, a na lo a ɓa caa do asoō ɓaa maazo Filipe han Herodiyade bena, ho nɛ Herode we do.
41006018	Zan we baraa haan lobe Herode: «Nuu ɓɛɛ na aa a o de mii maazo han.»
41006019	A bun na Herodiyade we unmuwan Zan na, a lo ɛnna mu se a ɓuwe lo, a lo ɓɛɛ daanna mu.
41006020	Herode ya wee zan Zan yira, bari lo zuunna a Zan a niterenɛ ma nisenu. Lo ya we fe Zan na, a lo tɛtɛ mi ɲuvanle lo wara na, a to lo ha'iri a yayoo. Hare ma bun lo wara ɲinnu wo sin laa.
41006021	Hare ma bun Herode tenu sanni se, ho sa dirobe a voora mi tun nitetiya, lo hinfira ɲunasiyo ma li Galile tun pa'amana. Dín wozomɛ so dɛri we to se Herodiyade se.
41006022	Li sanni so se Herodiyade hanminu zoo yoo fuwa Herode ma ba nɛ lo voo siyan waa. Hó ciyo soo lo pa'ama baraa haan lo hanzunu: «Be wo be nɛ o yi mi, a o bara mu han ni, to un nɛ mu aa.»
41006023	A lo baraa haan lo hanzunu: «O yi mi be nɛ mu, un nɛ mu aa, hare mu we han tuwin nɛ un mi ɲúu tara.»
41006024	Lo hanzunu anniya i diyora mii naa, ta a mi bara mi mi webe? A hó lo lo bara Zan Batisi ɲu'o.
41006025	Ho anniya fuwafuwa zoo faraa biyo yɛ lo pa'ama na: «Un miniya a o be Zan Batisi ɲu'o lɛpɛ wa fuwafuwa a aa nɛ na.»
41006026	Lo pa'ama Herode siin we fitiniya ma tete. Hare ma bun lo baarobe ma ba nɛ lo vo bena, lo ɓɛɛ pan yu.
41006027	Hó ciyo soo, lo pa'ama tuwo mi dɛɛro ni'ere a hó vɛɛ unwan Zan Batisi ɲu'o a mana.
41006028	Lo dɛɛro vɛɛ unwanna Zan Batisi ɲu'o li asoō a bo lɛpɛ wa a aa na lo hanzunu na, a ho i naa mii naa na.
41006029	Wo nɛ Zan Batisi buwara ɲa bun, ɓa vɛɛ so lo nuhumu a huwan.
41006030	Yesu buwara aa fowɛ lo se a ɓa la'ariyo biyo wure ɓa wo ma biyo ɓa araniya a haan lo.
41006031	Lo baraa haan ɓa: «Mi ɓuwee a wa ɛɛ ɓa ni na, feni nɛ nuu wo ɓɛɛ mana a mi yi vunnu beza.» Mu wo a ɓa nicururu mi waa vɛ a ɓa ɓuwee, a hare ɓa ɓɛɛ yu dinu nu.
41006032	A bun ɓa i zoona li muwe a va feni nɛ nuu woo mana.
41006033	Nicururu maa ɓa fɛnnu, ɓa zuunna ɓa, a ɓa lo han luwee a vasi, a ceceniya ɓa va he ɓa vɛ.
41006034	Biyowo ɓa lo li muwee, Yesu maa ɓa zanma, a ɓa ma'ari fu laa, bari ɓa we ziinna a obara para nɛ didiro mana na, a lo araniya ɓa wa'ati nɛ too.
41006035	Biyowo li wa'ati va yu, lo buwara tutuwo mana lo se a ɓa baraa haan lo: «Dɛɛ he a muwɛɛ̄n biin, li wa'ati va yu.
41006036	Desi ɓa ni, a ɓa vɛ han dɛ'ɛɛ ma han luwe nɛ mi suraa mu, a ɓa vɛɛ yɛ mi dirobe.»
41006037	Yesu caan ɓa: «Mibe mite nɛ dirobe ɓaa.» A bɛ a caan lo: «O ɓɛɛ ɛnnɛ lo a wa vɛ yɛ warifonu hannuwan be mumuwɛnɲu (200) dirobe a ɓa di wa?»
41006038	Lo diyora ɓa. «A buru buwan be yɛ mi mi se? Mi fɛn vɛ dɛɛ.» Ɓa vɛɛ diya a ɓa arona aa lo a buru buwan be honu ma ciza biyaɲu.
41006039	Bun wo so lo na tannu a ɓa ni ɛsi ma uwo uwo mu ɲii yoore wa.
41006040	A ɓa lii asi ma nimumuwɛnnu mumuwɛnnu, a asi ma niɓuwiyaɲu ma ɓuwɛ ɓuwɛ .
41006041	Yesu so li buru buwan behonu ma ɓa ciza biyaɲu, a lo huweniya mi waa ho waa, a lo duɓaa haan mu. Bun bɛnɛ lo ha'aa li buru a haan mi buwara, a ɓa cara'aa haan ɓa zanma. A lo ɲa cara'aa ɓa ciza biyaɲu a haan ɓa wure.
41006042	Ɓa wure caa su.
41006043	Ɓa buwara su ansinna beɓuwɛɲu ma li buru ma ɓa ciza nɛ a mu.
41006044	Bá nɛ we caa li buru ma bun wo bara niserehonu (5,000).
41006045	Hó ciyo soo, Yesu we uwanna mi buwara na, a ɓa zo li muwe, a ɓa pɛ ho mu a le ma Bɛtisayida feni, saani a lobe mite desi ɓa zanma wan.
41006046	Biyowo lo lo ɓa zanma cara'aa wɛ na, lo yuwa ho doɓoɲu wa a yoo fara.
41006047	Li tunyuru'arowo a li muwe zoo ciyo ho mu siīn, a Yesu midee ɛnna li tuūn;
41006048	lo we maa a ɓa mi waa sɛ ma li muwe pɛnu, bari ho pinpiyan we mi waa sin ɓa waa. Bun wo so, biyowo li tun na yu, Yesu huwa vɛsi mu ɲuu wa a vɛ ɓa se, fuwa lo vɛ mi ɓa anni.
41006049	Biyowo ɓa maa lo vɛsinu mu ɲuu wa, ɓa wee ce'o lo a nuubonu mi maa, a ɓa wiriyo,
41006050	bari ɓa wure we maa lo, a ɓa buwee biya. Hó ciyo soo, Yesu wura ma ɓa, a lo lo: «Mi be mi ha'iri si, a mɛ, mi ɓɛɛ co zaan.
41006051	Bun bɛnɛ lo yoo zoo ɓa se li muwee, a ho pinpiyan lu. Mu we hanmaniya ɓa hare ma tete,
41006052	bari ɓa ɓɛɛ we iin fanmuwan li buru aɓa'obe ɓa siyan cohenu bena.
41006053	Biyowo ɓa annasi ho muun, ɓa le ciyo Zenezarɛti tunzo, a ɓa zan bin.
41006054	A ɓa lo li muwe yɛɛ, a ɓa ni zun mu lo a Yesu,
41006055	a ɓa huwa bo li tunzo wure na. Ɓa ni yi ɲa lo Yesu mi feni wo feni nɛ, ɓa wee susa ɓa vanvanna ma mi zanna aa vɛra lo wa.
41006056	Feni wo feni nɛ lo yi zoo, han luwee, han lóbere, han dɛ'ɛɛ, ɓa wee aa be ɓa vanvanna si han nabuwee, a ɓa yuwa lo a ɓa yi lo baforo ɲuɓo duunna. A bá nɛ wure we duunna huwa we yu coheɓuwe.
41007001	Ɓa Fariziyɛnna ma ɓa tuwa aranina tuwan lo Yerusalɛmuū a aa fowɛ Yesu se.
41007002	Ɓa maa ɓa buwara tuwan a ɓa di a ɓa nule na'uwan, bun ura han ɓɛɛ siya.
41007003	Ma bun Fariziyɛnna ma Zuwifera nuu woo ɓɛɛ ya wee di a ɓa nule ɓɛɛ ɛnnɛ siya ve a heya ma ɓa nidan tandaan.
41007004	Ɓa yi lo han nabuwee, ɓa ɓɛɛ wee di a ɓa yi ɓɛɛ ɛnnɛ siya mite ciyo ve. Ɓa ɲa ya wee fi han ladara cururu na, a obara biyo sin a han cicɛɛ, han soore ma han senu ɓoona sɛɛrobe ladara.
41007005	Ɓa Fariziyɛnna ma ɓa tuwa aranina diyora Yesu: «A webena uwe buwara ɓɛɛ fi ɓa nidaan tandan na, a ɓa di mi dirobe a ɓa nule ɲa na'uwan?»
41007006	A Yesu caan ɓa: «Li Deeɓenu ɲucan Ezayi san be wo sin a lo woro mi tanleɲuɲusoyamu be a heya wɛ ma biyo tuwa mu: “Ɓabe ni nɛ yɛ ɓuwani ni ma mi ɲuwin dɛpɛrɛla, A ɓa siyan sena ma ni.
41007007	Ɓa ɓuwani ni ɓuwe'ee, Ari biyo ɓa aranina ɓa ni A nucoza wara.»
41007008	Yesu lo ɓabe wee cun Deeɓenu tuwɛna osi a ɓa i cɛ ɓa nucoza tandan na.
41007009	Yesu tintiyan lo: Mi zun Deeɓenu tuwɛna aa pin na a i cɛ mite tandan na,
41007010	Bari Moyize we lo o de mii maa ma mii naa wa, a nuu nɛ yi da'aa ɓa to ho naso tawɛ a ɓuwee.
41007011	A mibe mite wee bara han ɓa ni: “Lo nuu nɛ yi baraa haan mii miyan ma mii naa lo biyo mi ya serila ɓa a «koroban»; bun ura be nɛ na Deeɓenu na vo;
41007012	to mibe ɓɛɛ hini waziɓi lo ma be diyowoo a lo seri mii maa ma mii naa.» Mi zuun mu lo
41007013	a bun mi yarala han Deeɓenu wara ma mi yɛrɛ tandan nɛ mi na mii yɛrɛ na. A mi ɲa mi wa we bebiyanna cururu nɛ ma bun lowɛ.»
41007014	Yesu tintiyan voo ɓa zanma, a lo baraa haan ɓa: «Mi wure tɛtɛ mi ɲuvanle na a mi fanmu be.
41007015	Be diyowo ɓɛɛ mana ma iin nɛ yi zo lo nucoro yi a mu na'uwanni lo. A biyo wee le lo nucoro siīn a bun na'uwanni lo.»
41007016	A nuu nɛ ɲuvanle yi mi aa ɲinna a ho ɲi.
41007017	Biyowo Yesu dosi ɓa zanma a i zoo li zuūn, lo buwara diyora lo ma li waawe ura.
41007018	Yesu baraa haan ɓa: «Mibe ɲa pan ɓɛɛ fanmu be le? Mi ɓɛɛ zun lo be diyo wo ɓɛɛ mana ma iin nɛ zo lo nucoro yi, nɛ da lo nan'unwanni le?
41007019	Mu ɓɛɛ zo lo siīn, fuwa lo siyaan, a bun bɛnɛ mu lera na'uwa. A ma ho co'o so Yesu zenina ɓa lo mu dirobe wure cuu.»
41007020	Yesu tintiyan baraa haan ɓa: «A biyo lo lo nucoroō, a bun a biyo na'uwanni lo.
41007021	Bari a lo nucoro yi; lo siīn mu leerobe'uwe wee le, li ɲààmū si wo si, ho aanlo, li niɓuwee,
41007022	mu dara'oroyamu, li miinisumɛ, li mu'ɛnɲiinu, han i'iyo, ho ara'omu, mu yiralerobe, ho zuwa, ho waasu ma ho dɛdɛmu.
41007023	Bun besumana so wure wee le ma yi, a a bun a biyo wee na'uwanni lo nucoro mu.»
41007024	Bun bɛnɛ Yesu lo bin a va li Tire tun. Lo vɛɛ zoo zun de'ereē a lo ɓɛɛ ɛnna mu se a nuu woo zuun mu. Hare ma bun lo ɓɛɛ we sa mite yu.
41007025	Hannuu deso nɛ hanmizo a ha'iri'oo mii ɲa Yesu be. A bun wa lo hannuu vɛ mana a aa cunna mite do Yesu ziya se.
41007026	Lo hannu so wo Gɛrɛke nuu nɛ too li Sirofenisi tuūn. Lo yuwa Yesu a lo ɲa li ha'iri'oo a lee mi hanmizoo.
41007027	Yesu baraa haan lo hannuu: «Desi a ɓa hanyira di si ve, bari mu ɓɛɛ se a see dirobe hanyira waa a ii nɛ booza na.»
41007028	Lo hannu caan Yesu: «Ɲuso, mu boote, hare ma bun ɓa booza wee saan mu dirobe wɛrɛma nɛ faratiyara ɓa hanyira hiyase.»
41007029	Bun wo so Yesu baraa haan lo: «Hán wara so bena, fɛn, li ha'iri'oo lo o hanmizoo.»
41007030	Biyowo lo hannuu arona mana mi zuun, lo aa yu a lo hanmizo dumasi li zanle wa. Mu wo a li ha'iri'oo lo loo a fɛnna.
41007031	Bun bɛnɛ Yesu lo li Tire tuūn a va Sido. Lo aansi ho Dekapoli a vara ho Galile mu wa.
41007032	Ɓa ni mana be'e nɛ dɛrɛmi caa Yesu se, yawe a lo be mi nule lo wa.
41007033	Yesu va lo a ɛɛna ɓa zanma na. Lo uwa mi nuɓɛza lo ɲuvan'ɛɛn, lo puwinniya mi hincannu, a yoo duunna lo banuu dɛrɛmi na ma bun hincannu so.
41007034	Yesu huweniya mi waa ho waa, lo hɛ'iya do, a lo lo: «Efarata», bun ura «hɛɛ ote».
41007035	Hó ciyo soo, lo ɲuvanle hɛɛna a lo dɛrɛmi fuwa a lo wura wara nɛ cuu.
41007036	Yesu heniya haan ɓa a ɓa ɓɛɛ co bara mu a han nuu wo. Hare a lo heniya mu haan ɓa bun naniya mu buweenu na ɓa se.
41007037	Mu we hamaniya ɓa ni tuwi anniya a ɓa tɛ lo biyo wure lo we se. Dɛɛ lo we tuwi nɛ a ɓa be'iya ɲi, aa nɛ a ɓa bobuwa woro.
41008001	Han wozoma soo zanma benu ɲa tintiyan aa fowɛ Yesu se, a dirobe woo ɓɛɛ ɛnna a ɓa di. Lo voo mi buwara a baraa haan ba:
41008002	«Ɓabe zanma nɛ yɛ ma'ari mi na, bari biyo a mu wozoma tiin a ɓa mi un se he a diyowo mana a ɓa di.
41008003	Un yi uwasi ɓa a ɓa fɛnna ma hinnu, ɓa pa'a aa ve ho wan wa, bari ɓa tuwan lele sena.»
41008004	Lo buwara caan lo: «A weso wa yi buru nɛ si ɓabe zanma nɛ yɛ ho muwɛɛ̄n he?»
41008005	A Yesu diyora ɓa: «A buru buwan be yɛɛ mi mi se?» A ɓa lo behooɲu.
41008006	Bun wo so Yesu naa tannu a ɓa zanma ɛsi li tuūn. Bun bɛnɛ lo so li buru buwan behooɲu. Lo bara'aliyo Deeɓenu, a lo ha'aa li buru a naa mi buwara na a ba cara'aa haan ɓa zanma. A a bun ɓa wora mu.
41008007	Ciza ɓuwiza biyahooɲu ɛnna ɓa se. Yesu duɓaa haan ɓa a lo ɲa lo ɓa cara'a ba.
41008008	Ɓa wure caa fuwa ɓa su, a li buru ha'arobe nɛ a mu pan we uu su sa'iyo behooɲu.
41008009	Bá nɛ wure we caa li buru we yu bara niserena (4,000). Bun wenu bɛnɛ Yesu uwa ɓa si a ɓa fɛn.
41008010	Hó ciyo soo, lo ma mi buwara zo muwe a ɓa va Dalimanuta tun.
41008011	Ɓa Fariziyɛnna a ciyo bin, a ɓa wanni ma Yesu, aa co'uwɛ lo ɲuɓoō, lo lo we miniwarobe a le ho waa.
41008012	Yesu hɛ'iya do faan, a lo lo: «A webe na ɓabe wɛrɛ-nucoza nɛ yɛ miniya a mi miniwarobe? Ma tiyan, un bara mu han mi, miniwarobe woo ɓɛɛ zeni a ɓa mi.»
41008013	A bun wa lo anniya do ɓa si a tintiyan i zoo li muwee a lora ho mu bɛnɛ.
41008014	Yesu buwara we cansan a ɓɛɛ can dirobe. A buru de'ere midee we ɛnna ɓa se li muwee.
41008015	Bun bena Yesu heniya haan ɓa: «Mi fe soɓi, a mi urasi mite sese ɓa Fariziyɛnna ma Herode ɲanfunu na.»
41008016	Ɓa buwara waraa ma wɛ, lo a biyo na mi ɓɛɛ can buru na lo woro ma biyo.
41008017	Yesu zuunna biyo ɓa mi waa woro ma wɛ, a lo diyora ɓa: «A webena mi woro ma wɛ aa bara lo a biyo buru ɓɛɛ mana mi se? Tuwifuwa zɛrɛ mi ha'iri pan ɓɛɛ fanmu be le? Mi siyan pan cohe le?
41008018	Yira mi mi se, a mi pan ɓɛɛ mi le? Ɲuvanle mi mi se a mi pan ɓɛɛ ɲi be le? A mi ha'iri pan ɓɛɛ lii be wa le?
41008019	Biyowo un ha'aa li buru behonu haan ɓa bara niserehonu (5,000), a sa'iyo be yɛɛ mi su ma mu ha'arobe nɛ a mu? A lo buwara lo a beɓuwɛɲu.
41008020	A biyowo un ha'a li buru behooɲu haan ɓa bara niserena (4,000) a sa'iyo be yɛɛ mi su ma mu ha'arobe nɛ a mu?» A ɓa caan lo lo a behooɲu.
41008021	Bun wo so Yesu tintiyan baraa haan ɓa: «A mi pan ɓɛɛ fanmu be le?»
41008022	Yesu ma mi buwara va Bɛtisayida. Ni mana mani deso Yesu se, a ɓa faraa lo yawe a lo duun lo mani na.
41008023	Lo fu lo mani nu na a lora ho na'uwa. Bun bɛnɛ lo puwinniya mi hincannu yoo buwara lo yira na. Lo bo mi nule lo wa, a lo diyora lo: «O mi be yi le?»
41008024	Lo mani hɛna mi yira a lo lo: «Un maa ɓa nucoza a obara vɛwa nɛ anni.»
41008025	Yesu bana bo mi nule lo yira wa: Lo diya mi waterenɛ cɛɛn, a a bun wo lo wɛnu, a yira mi waa mi zozo.
41008026	Bun wo so Yesu lo lo vɛ mii zuun, a lo ɓɛɛ co ɓo ho loo.
41008027	Yesu ma mi buwara va Sezare Filipe do'uwa luwe. Biyowo ɓa ɛnna ho wan wa, lo diyora mi buwara: «Ɓa ni lo mɛ a wii?»
41008028	Ɓa caan lo: «Tuwan lo o a Zan Batisi, tuwan lo o a Eli, a tuwan ɲa lo o a li Deeɓenu ɲucan ni'ere.»
41008029	A Yesu diyora ɓa: «A mibe han, mibe lo un a wii?» A Piyɛre caan lo lo lo a lo Kirisita.
41008030	A Yesu heniya haan ɓa a ɓa ɓɛɛ co bara mu han nuu woo.
41008031	Bun wo so Yesu ɓuwa mi hiya aa arani mi buwara, a lo baraa haan ɓa: «Lo Nucoro Zo tawɛ a yi tuwara cururu, ɓa nidan, ɓa sara'awera ɲunasiyo ma ɓa tuwa aranina aa pin laa, a ɓa ɓuwe lo, a han wozoma tiinze lo vee.
41008032	Lo we mi waa woro bun papara'a. A bun wa Piyɛre va lo midee a i za wa.
41008033	Yesu yeremaa i diyaa mi buwara na, a lo za Piyɛre wa, a baraa haan lo: «Le bin un se, Sitani, bari o leerobe ɓɛɛ a Deeɓenu leerobe fuwa ɓa nucoza leerobe.»
41008034	Bun bɛnɛ Yesu voo ɓa zanma a voo mi buwara, a baraa haan ɓa: «Nuu nɛ yi mi mu se a be mɛ na, a lo naso aari mi yɛrɛ, a lo see mi uruwa, a lo di un hiya wa.
41008035	Bari nuu nɛ yi mi mu se a isi mi mu'ɛnnu, hó naso te dín bee, a nuu nɛ yi ta a te mi mu'ɛnnu bee, mɛ ma ho tansinnu bena, hó a isi mi mu'ɛnnu.
41008036	A webe mu ɲiyan han nuu a lo yi ho dimiɲa wure, a lo yi te mi yɛrɛ mu'ɛnnu bee?
41008037	A webe lo nucoro da de nɛ aa parila mi mu'ɛnnu?
41008038	Nuu nɛ yi nuwanna mɛ ma un wara bena, ɓabe wɛrɛ-nucoza nɛ a dara'orola ma be'uwe suma wera siīn, lo Nucoro Zo aa nuwa hoo naso na, biyowo lo yi ɓuwee ma mii Maa ɓuwaɓuwamu ma li Deeɓenu tuura siya.»
41009001	Yesu tintiyan baraa haan ɓa ni: «Ma tiyan, un bara mu han mi, ni tuwan mi he nɛ humu sun ɓɛɛ sɛ wa fiyo a ɓa ɓɛɛ ɛnnɛ ma Deeɓenu pa'amayamu ɓuweenu ma pa'a.
41009002	Wozoma hoozin bun bɛnɛ, Yesu va Piyɛre, Zake ma Zan, a ɓa yuwa doɓoɲu nɛ hin wa, ɓabe midee. Lo suraa wure yeremaa ɓa yireē.
41009003	Lo bafoni huwa ɲini'aa a a puwinpuwin, a nuu wo ɓɛɛ mana li tun wa nɛ da foori canma aa yi biyo.
41009004	Ɓa buwara nitiin ma Eli ma Moyize a ɓa woro ma Yesu.
41009005	Piyɛre baraa haan Yesu: «Naso, mu se a wa ɛsi he. Wa tɛ baforozuwin betiin: De'ere we uwe, de'ere we Moyize a de'ere we Eli.»
41009006	Lo ɓɛɛ we zuunna biyo mi wuro bari ɓa we zanna.
41009007	Duwiduwi we aa ta mi tiya ɓa wa. Tannu lo li duwiduwiī a baraa lo: «Lɛ yɛ a un Zosaannu, mi ɲi lo wara.»
41009008	Ho ciyo soo, ɓa buwara diya mi do'uwaā a ɓa ɓɛɛ maa nuu wo mi se fuwa Yesu midee.
41009009	Biyowo ɓa lii ho doɓoɲu wa, Yesu heniya a baraa haan ɓa: «Mi ɓɛɛ co la'ari biyo mi maa a han nuu wo, fuwa lo Nucoro Zo yi viya lo ɓa nuhuwora siīn.»
41009010	Ɓa do bun si mi siyaan, a ɓa diyo wɛ, lo a vee ɓa nuhuwora siīn, lo bun ura a webe?
41009011	Bun wa ɓa diyora Yesu: «A webena ɓa tuwa aranina lo a Eli tawɛ a ɓuwee mayɛɛ mu?»
41009012	Yesu caan ɓa: «Mu boo, Eli tawɛ a ɓuwee mayɛɛ a aa fɛsi be wo be.» A Yesu diyora ɓa lo ta a webena mu tuwa lo lo Nucoro Zo tawɛ a yi tuwara, lo a ɓa ni pin laa?
41009013	«Un bara mu han mi, Eli mana vo, a ɓa wo mi yada lo wa, a heya ma biyo mu tuwara lo bena."
41009014	Biyowo ɓa lii ciyo ɓa buwara nɛ a se, ɓa maa a zanma benu nɛ i'iriyo ɓaa, a ɓa tuwa aranina mi waa wanni ma ɓa.
41009015	Hó ciyo soo, nɛ ɓa zanma maa Yesu, mu wo vinabe ɓa se, a ɓa luɓo vɛ tiya laa.
41009016	Yesu diyora mi buwara: «A webe mi ma ɓa mi waa wanni wa?»
41009017	Ni'ere lo ɓa zanma siīn a caan Yesu: «Naso, un mana un yaro o se, bari be'emu ha'iri fu laa.
41009018	Feni wo feni nɛ li yi do lo, li wee de lo li tuūn. Lo hincaan'uwa'uwa le, a lo cɛ mi ɲinbiyo wa, a lo lee aa he ziin. Un ya faraa o buwara a ɓa ɲa li ha'iri'oo so lee loo, a ɓa co ɛnnɛ hun.»
41009019	Yesu baraa haan ɓa: «Lanapinna onu, A tuwifuwa diyan un ɛn mi se? A tuwifuwa diyan un muɲu mi? Mi ɓuweera lo hanyirezo un se.»
41009020	Ɓa va ma lo lo se. Saani se a li ha'iri'oo mi Yesu, li zɛniya lo hanyirezo ma pa'a, a ho lusi li tuūn a biri, a ho hincan'uwa'uwa le.
41009021	Yesu diyora lo hanyirezo ɓaa maa: «A diyan biyo yɛ yu lo hanyirezo?» A ɓaa miyan lo a hare lo hayiremu wo mu yu lo.
41009022	Lo cuwa cururu li ha'iri'oo wee de lo daan a de lo ɲuu, yawe a ɓuwe lo. Lo lo Yesu ma'ari miyan, a lo ɲiyan miyan, lo a lo yi da mu.
41009023	Yesu tan lo waraa: «A o yi da mu...» Yesu tintiyan lo be wo be daa we han nuu nɛ yi lara.
41009024	Ho ci'ere soo, lo hanyirezo ɓaa miyan buweriyo: «Un lara, seri ni, a lee ni lanapinnuu.
41009025	Biyowo Yesu maa a ɓa zanma luɓo buba lo se, lo za li ha'iri'oo wá a lo lo: «Boboyamu ma be'emu ha'iri, uwe nɛ saara a lobe hanyirezo nɛ yɛ ɲuvanle ɲi be, a saara lo a lo ɲa wuro yi, a mɛ lo o le lo hanyirezo nɛ yɛɛ, a o ɓɛɛ bini zo loo.»
41009026	Li ha'iri'oo buweriyo, a zɛniya lo hanyirezo ma bara'a, a li lo loo. Lo hanyirezo we zan a obara nuu nɛ huru, a nicururu ɛnnɛ san lo lo huru.
41009027	Yesu fu laa ma mi nu huweniya, a lo yoo zan.
41009028	Biyowo Yesu i zoo li zuūn, lo buwara diyora lo ma sɛsɛmu: « A webena wabe ɓɛɛ ɲa li ha'iri'oo nɛ yɛ yu?»
41009029	Yesu caan ɓa: «Libe ha'iri'oo nɛ yɛ sii ɓɛɛ le ma bebiyan fuwa a mi fara Deeɓenu na.»
41009030	Ɓa lo bin a ansi li Galile tuūn. Yesu ɓɛɛ ɛnna mu se a ɓa zuun he mi mi.
41009031	Lo we mi waa arani mi buwara, a lo tɛ lo: «Ɓa aa de lo Nucoro Zo ɓa nucoza nulee. Ɓa ɓuwe lo, a han wozoma tiin wá lo humu bɛnɛ lo vee.»
41009032	Ɓa buwara ɓɛɛ we fanmuwan han wara so ura, a ɓa maa ɲa zanna a diyo lo.
41009033	Yesu ma mi buwara aa ciyo Kapɛrinahumu. Biyowo ɓa mi li zuūn lo diyora mi buwara: «A webe mi ya mi waa woro ho wan wa?»
41009034	Ɓa siyan mi biyo, bari ɓa we mi waa wanni wɛ ho wan wa, a zuun ho nɛ a lo nibeenu ɓa siīn.
41009035	Bun wo so lo i asi, a lo voo ɓa buwara niɓuwɛɲu a baraa haan ɓa: «Nuu nɛ yi mi mu se a we mi niyɛ, a ho we mi wure bɛnɛdi ma mi wure tosɛ.»
41009036	Bun bɛnɛ lo va hanyirezo ɓuwizo aa ziinniya ɓa siīn. Lo so lo mi buwaree, a lo baraa haan ɓa:
41009037	«Nuu wo nuu nɛ fi lobe hanyirezo nɛ sin na sese, to a mɛ lo naso ta bena. A nuu wo nuu nɛ fu mɛ na sese, ɓɛɛ a mɛ lo fu na, a lɛ tuwo ni lo fu na sese.»
41009038	Zan baraa haan Yesu: «Naso, wa maa nuu nɛ mi waa ɲa han ha'ire'uwe o yenu na. Lo ɓɛɛ we buwaa wa, a wa saara lo, bun bena.»
41009039	Yesu caan lo: «Mi ɓɛɛ co saa lo, bari nuu wo ɓɛɛ da ve un yenu aa wera aɓa'obe, a lii wuro wara'uwe un bena mi ciyoo.
41009040	Lɛ yi ɓɛɛ a wa ze'u to ho a wa ɲii.
41009041	A nuu wo nuu nɛ haan mi ma ɲuu oro cuwe biyo mi a lo Kirisita ni bena, ma tiyan, un bara mu han mi, hó naso ɓɛɛ e mi cunnu na.»
41009042	«Nuu nɛ yi wo ɓabe hanyira nɛ lara mɛ na ni'ere lisinu saɓaɓu, to mu ya suwanni ho naso na a ɓa cɛ niyan bibiyo lo fuwoo, a cunna lo de mu zenuɲuu.
41009043	A o nu yi ɛ o de be'uwee, a o uwan li. Mu suwanni aa a o zo ho siī ma o buwa'ere, a po a o zo ho yaharamaā, ho dan nɛ ɓɛɛ mi hi woo ma o buware beɲu.
41009044	[Binni, ɓa sinma ɓɛɛ mi hi, a ho daan ɓɛɛ hi dɛɛ woo.]
41009045	A o ziyo yi ɛ o de be'uwee, a o uwan li. Mu suwanni aa, a o zo ho siī ma o ze'ere, a po a o zo ho yaharamaā ma o ziya beɲu.
41009046	[Binni, ɓa sinma ɓɛɛ mi hi, a ho daan ɓɛɛ hi dɛɛ woo.]
41009047	A o yire yi ɛ o de be'uwee, a o la'aa li cun desi. Mu suwanni aa o yi li mu'ɛnnu a o a yii'ereso, a po a o zo yaharamaā ma o yira beɲu.
41009048	Binni, ɓa sinma ɓɛɛ mi hi, a ho daan ɓɛɛ hi dɛɛ woo.
41009049	Bari nucoro pɛɛ nɛ zo bin, ho dan ɲi lo a obara zenu nɛ ɲa be wanma.
41009050	Mu zenu a betetiya, a mu yi tan, mi nɛ mu yoyoo ma webe? Mi uwanɲi a mi o zenu mi yɛrɛɛ, a mi ɛsi wɛ se ma hɛra.
41010001	Yesu lo bin a va li Zude tun ho Zurudɛn baa bɛnɛ. Zanma benu ɲa aa fowɛ lo se, a lo araniya ɓa a obara biyo lo dariyo a wera mu.
41010002	Fariziyɛnna tuwan tutuwo mana lo se, a aa co'uwɛ lo ɲuɓoō, a ɓa diyora lo: «Banuu daa cun mi han desi le?»
41010003	Yesu caan ɓa: «A ho tannu yɛ Moyize do haan mi mu bena?»
41010004	A ɓa lo Moyize na nu, a nuu too yamu yaanu vanlo a fɛra mi yɛ̄nù.
41010005	Bun wo so Yesu baraa haan ɓa: «Moyize tuwa ho tannu so a haan mi mi ɲucoheɓuwe bena.
41010006	Hare mu be hiyaɓuwɛ, biyowo Deeɓenu danna mu be wure, a banuu ma hannuu lo we'aa.
41010007	A bun na lo banuu fɛ mii maa ma mii naa na, a lo i cɛ mi han na,
41010008	a ɓa niɲu paari we suraa de'ere. Ma bun sin ɓa ɓɛɛ hini a niɲu; fuwa suraa de'ere.
41010009	Ma bun sin, be nɛ Deeɓenu yi paariyo, a nucozo ɓɛɛ co cara'a bun.»
41010010	Biyowo ɓa zoo li zuūn, lo buwara bina diyora lo ma mu.
41010011	A lo baraa haan ɓa: «Nuu nɛ yi pan mi han a ii ma han binu, to lo wo dara'oroyamu, a so lɛ lo dosi hɛ'ɛɛ.
41010012	Ma bun sin hannuu ɲa yi pan mi baro, a vɛ ma babinu, to hó ɲa wo dara'oroyamu.»
41010013	Ɓa ni mana hanyira Yesu se, yawe a lo be mi nule ɓa wa; a ɓa buwara za ɓa ni so wa.
41010014	Biyowo Yesu maa bun, a lo siīn lo, a lo baraa haan ɓa: «Mi desi ɓa hanyira ɓuwiza a ɓa ɓuwee un se. Mi ɓɛɛ co saa ɓa, bari Deeɓenu pa'amayamu a ba nɛ lowɛ ma ɓa taa.
41010015	Ma tiyan, un bara mu han mi, nuu nɛ yi ɓɛɛ ta Deeɓenu pa'amayamu bena a obara hanyirezo, ho naso ɓɛɛ zo bin woo.»
41010016	Lo so ɓa mi buwaree, a bo mi nule ɓa wa, a lo duɓaa haan ɓa.
41010017	Biyowo Yesu ɛnna ho wan wa, banuu deso luɓo aa cusi lo waa mi na'oɲule wa, a diyorala lo: «Araniro tete, a webe un tawɛ a we a un yira ho sii nɛ ɓɛɛ mi ve ɛn?»
41010018	Yesu baraa haan lo: «A webena o ve ni ma nitete? Nitete woo mana fuwa Deeɓenu midee!
41010019	O zun ho tuwa wara: O ɓɛɛ ɓuwe nuu, o ɓɛɛ we dara'oroyamu, o ɓɛɛ ɲuu be; ɓɛɛ co we saɓiya sɛrɛyamu; ɓɛɛ co de nuu woo e; de mii maa ma mii naa wa.»
41010020	A lo banuu caan lo: «Naso, un wo bun bera so hare un hayiremu wo.»
41010021	Yesu diya laa, a lo waana lo, a lo bara haan lo: «Beɲu'ere ɲan'an o. Fɛn vɛɛ yɛɛ biyo wure mi o se a o nɛ mu ɓa banbannasiyo na, ma bun to o yi naforo ho waa, bun bɛnɛ a o ɓuwee aa be mɛ na.»
41010022	Han wara so wa lo banuu ha'iri yaara, a fɛnna ma fitinɛ, bari lo nuu bera wo boni.
41010023	Yesu diya mi buwara na mi do'uwa, a lo baraa haan ɓa: «Mu aa we do a ba nɛ nafoni mi mu zo Deeɓenu pa'amayamuū.»
41010024	Han wara so hanmaniya lo buwara, a bun wa lo tintiyan baraa haan ɓa: «Hayira, mu aa we duweduwe a ba nɛ bo mi sinciri si han nafoni wa, a ba zo Deeɓenu pa'amayamuū.
41010025	Ɲumu'un anninu ma ɲinsimi aan si po naforoso zonu Deeɓenu pa'amayamu.»
41010026	Bun tintiyan hanmaniya lo buwara a po mayɛɛ, a ɓa we mi waa bara han wɛ: «A bun yi a mu, to a wii daa isi mu?»
41010027	Yesu diya ɓaa, a lo lo: «Mu yi a ɓa nucoza se to mu ɓɛɛ wee yi, a Deeɓenu se mu daa we, bari dín da be pɛɛ.»
41010028	Bun wo so Piyɛre baraa haan lo: «Wa dosi be wo be a wa aa bo o hiya na.»
41010029	Yesu caan lo: «Ma tiyan, un bara mu han mi, nuu wo nuu nɛ dosi mi zun, mii erenasiyo, mii hanmile, mii naa wurasin mii maa, mi za wurasin mi muwɛnsɛn, mɛ ma ho tansinnu bena,
41010030	hó naso yi bun ɲu'an cuwa mumuwɛnnu mumuwɛnnu (100) hobe wɛɛrɛ wa'ati nɛ wa mii. Lo yi zuwin, erenasiyo, hanmile, nuna, za wurasin muwɛnsɛn ma ɲi'orirobe. A mu yi a ho hiro nɛ ɓuwee mu, lo yi ho sii nɛ ɓɛɛ mi ve.
41010031	Wahecara cururu aa we bɛnɛdira, a ɓa bɛnɛdira we wahecara.»
41010032	Ɓa ɛnna ho wan wa aa yoo Yerusalɛmu, a Yesu we ɛnna ɓa waa. Ɓa buwara we zaanna a dura lo hiya wa. Lo voo ɓa niɓuwɛɲu a surala mi, a lo ɓuwa mi hiya wuro biyo yi lo.
41010033	«Dɛɛ, wa mi waa yoo Yerusalɛmu, ɓa de lo Nucoro Zo ɓa sara'awera ɲunasiyo ma ɓa tuwa aranina nulee, ɓaa teeni li humu iri lo wa, a ɓa de lo ɓa lanapinna nulee.
41010034	Ɓa lee lo fiyan, ɓa puwinni mi hincannu o lo wa, ɓa hɛ lo, a ɓa ɓuwe lo; a wozoma tiin anninu bɛnɛ to lo vee.»
41010035	Bun wa Zebede ni: Zake ma Zan tutuwo mana Yesu se a ɓa baraa haan lo: «Naso, wa mi mu o se a o we biyo wa miniya na han wa.»
41010036	Yesu bara haan ɓa: «A webe mi mi mu se a un we han mi?»
41010037	Ɓa caan lo: «Nɛ a wa ni'ere ɛsi o nudorole a ni'ere ɛsi o numale, biyowo o yi mi o bɛnuu.»
41010038	Yesu baraa haan ɓa: «Mi ɓɛɛ zun biyo mi fara. Mi da ɲu ma ho oro nɛ un ɲuna le? Mi daa batize ma biyo sin un batizera le?»
41010039	A ɓa lo mi da mu. A Yesu caan ɓa: «Mu bo mi ɲu ma ho oro nɛ un ɲuna, aa zo li batɛmu nɛ un zoo.
41010040	A mu yi a un nudorole wurasin un numale ɛsinu, bun ɓɛɛ le mɛ se, a bá nɛ tawɛ ma bun, a bá bun bosi ara.»
41010041	Ɓa buwara niɓuwɛ nɛ a ɲa bun, a ɓa siyan lo Zake ma Zan na.
41010042	Yesu voo ɓa a lo baraa haan ɓa: «Mi zun mu, bá nɛ ɓa ni wee yati ma han tuwansira ɲunasiyo wee ɲimuwin ɓa zanma aa coheeni ho pa'a ɓa wa.
41010043	Bun ɓɛɛ tawɛ a we mibe siīn. Nuu wo nuu nɛ yi mi mu se a we mi wure nibeenu, a ho we mi wure tosɛ,
41010044	a lɛ yi mi mu se a we mi niyɛɛ, a ho we mi wure woɓɛnu.
41010045	Ma bun sin lo Nucoro Zo ɓɛɛ mana a ɓa sɛ han; lo mana a sɛ han ɓa ni, a nɛ mi mu'ɛnnu a wera ni cururu be'uwe wiyanmu.
41010046	Ɓa aa ciyo Yeriko. Biyowo Yesu zo lo ma mi buwara ma zanma benu nɛ bo laa, mani faralo ni'ere wee ɛsi ho wan ɲuɓo na. Lo yenu wo Baritimɛ, Timɛ yaro.
41010047	Biyowo lo ɲa lo a Yesu Nazarɛti lo nuu mi waa anni mu, lo huwa buweri: «Yesu Davide zo, ma'ari na!»
41010048	Cururu we mi waa zɛ lo wa, aa tɛ lo lo siinmiɓiyo, a to lo tintiyan buweri po mayɛɛ: «Davide zo, ma'ari na.»
41010049	Yesu i zan a lo lo ɓa ve lo. Ɓa voo lo a ɓa tɛ lo: «Be o ha'iri si, huwo zin, lo mi waa ve o!»
41010050	Lo cunna mi baforo dosi, a lo huwa wuru va Yesu se.
41010051	Yesu diyora lo: «A webe o mi mu se a un we han o?» A lo mani caan lo: «Naso a un yira bini mi!»
41010052	A Yesu baraa haan lo: «Fɛn, o lana isiyo o.» Ho ciyo soo, lo yira hɛɛna, a lo i du Yesu hiya wa ho wan wa bin.
41011001	Biyowo Yesu ma mi buwara mi waa vɛ Yerusalɛmu na, a ɓa suraa Bɛtifaze ma Bɛtani luwe, a ɓa vɛɛ ciyo han olive vɛwa doɓoɲu na, Yesu tuwo mi buwara niɲu ma ho tannu nɛ yɛ:
41011002	«Mi fɛn ɓo ho ló nɛ mi mi waa. Mi yi zo, mi ciyoo, mi zo mi sunɓazo nɛ caa, a nuu woo ɓɛɛ in yuwa wa. Mi fuwe lo yoora he.
41011003	Nuu yi diyora mi, ta a webe mi wa we ma bun, mi can lo lo a lo Ɲuso ma'o mi laa. Ho ciyo soo lo desi lo a mi ɓuweera.»
41011004	Ɓa fɛnna vɛ yu a sunɓazo caa boro ɲuna ma iin li ɓofonuu, a ɓa fuwa lo.
41011005	Nituwan nɛ ɛnna bin diyora ɓa: «A webe mi mii? A webe na mi fuwe lo sunɓazo?
41011006	Ɓa caan ɓa a heya wɛ ma biyo Yesu baraala mu haan ɓa, a ɓa do ɓa si a ɓa fɛnna.
41011007	Ɓa vara lo sunɓazo Yesu se, a ɓa bo mi bafoni lo wa, a ho yoo asi wa.
41011008	Nicururu baasi mi bafoni ho wan wa, tuwan uwanna vɛwa lɛ'ɛ han muwɛnsɛɛn a baasi.
41011009	Bá nɛ ɛnna lo waa ma ba nɛ du lo bɛnɛ we mi waa buweri a ɓa tɛ lo: «Hosana, foo duɓazo, uwe nɛ buba lo Ɲuso yenu na!
41011010	Foo bɛyaro! Waa maa Davide pa'amayamu caɓa cɛɛnro, buba! Lo foofɛɛn! Hosana, ho waa ɲusiīn yoo!»
41011011	Yesu zoo Yerusalɛmu, a lo va li Deeɓenuzuun. Biyowo lo diya mi do'uwa wure, lo aa lo, a lo ma mi buwara niɓuwɛɲu lo a le vɛ Bɛtani, bari mu wo a li wa'ati va yu.
41011012	Mu tunsaan, biyowo ɓa lo Bɛtanii, hinnu ɛnna Yesu na.
41011013	Lo da maa co'onu nɛ vanle ɛnna li wa. Lo anniya vɛɛ diyaa ta mi yi co'onu biyo li wa le? Biyowo lo vɛɛ ciyo diyo, lo ɓɛɛ maa biru woo li wa fuwa vanle, bari mu ɓɛɛ wo co'onu hɛrowo.
41011014	A bun wa lo baraa haan li co'onu: «A nuu woo ɓɛɛ binni cɛ o biyo.» Lo buwara we ɲa bun.
41011015	Bun bɛnɛ ba mana Yerusalɛmu, a ɓa zoo li Deeɓenu ɓuwanirozuun. Lo zoo mi wa ɲa mu beyɛɛra ma mu beyɛra nɛ ɛnna bin. Lo suwara ɓa wariparila taɓalila uwa, a suwara ɓa ma'uyɛɛra a'ore a uwa li tuūn.
41011016	A lo ɓɛɛ we ta a nuu susa be a ansira li Deeɓenu ɓuwanirozuūn.
41011017	Bun bɛnɛ lo araniya ɓa ni a lo lo: «Mu ɓɛɛ tuwa lo un zun aa ve ma faralozun han tuwansira wure bena le? A mibe yeremaa dín a wora niterawa ɓo'an.»
41011018	Bun to ɓa sara'awera inyansiyo ma ɓa tuwa aranina ɲuvanloo, a ba huwa piri'a co'o nɛ ɓuwera lo. Ɓa we zanna lo bari lo aranirobe we fu ɓa zanma wure na.
41011019	Ho domɛ ɲuna, Yesu ma mi buwara lo ho loo.
41011020	Mu tunsaan hinɓiyo a ɓa lee anni, ɓa maa a li co'onu hoo tuwifuwa mi ciyan.
41011021	Piyɛre liya biyowo mu, a lo baraa haan Yesu: «Araniro, li co'onu nɛ o da'aa hoo.»
41011022	Yesu caan lo: «Mi laa Deeɓenu na.
41011023	Ma tiyan, un bara mu han mi, nuu wo nuu nɛ bara lo hobe doɓoɲu nɛ yɛ coo mi ciyoo a i te mu zenuɲuu, lo yi ɓɛɛ si'a biyo mi siīn, a lo yi lara lo biyo mi baraa aa we to mu we han lo.
41011024	A bun bena un bara mu han mi, be wo be nɛ mi miniya na a mi fara naa, mi laa biyo lo mi dɛri yu mu, a to mu we han mi.
41011025	Biyowo mi yi huwa zan aa fara, be deso yi mi o ma nuu pafeni, o de mu si han lo, yawe a mii Maa nɛ mi ho waa muso we saɓere han uwe be'uwe.
41011026	[A mi yi ɓɛɛ we saɓere, to mii Maa nɛ mi ho waa ɲa ɓɛɛ we saɓere han mibe be'uwe.»]
41011027	Yesu ma mi buwara arona mana Yerusalɛmu. Biyowo Yesu mi wa hɛ'a li Deeɓenu ɓuwanirozuun, ɓa sara'awera ɲunasiyo, ɓa tuwa aranina ma ɓa nidan zoo lo se.
41011028	Ɓa diyora lo: «A wii na ho pa'a aa a o wera mu bera nɛ yɛ?» A wii bo o nu a o wera biyo yɛ?
41011029	Yesu caan ɓa: «Un diyo mi ma beɲu'ere so. Mi can ni ve a he un pa'a lo a un wera biyo, to un bara bun han mi.
41011030	Zan batɛmu lo ho waa le wurasin ɓa nucoza se? Mi can ni.»
41011031	Ma bun, ɓa we mi waa wanni wɛ, a ɓa tɛ lo, wa yi lo a ho waa, to lo bara lo a webena wa ɓɛɛ we lara Zan na.
41011032	Wa yi lo a ɓa nucoza tuwo lo, ɓa zanna bun wara, bari ɓa zanma we lara ma tiyan lo Zan wo Deeɓenu ɲucan tete.
41011033	Ɓa caan Yesu: «Wa ɓɛɛ zun.» A Yesu lo: «Mɛ muso ɓɛɛ bara he un pa'a lo a wera biyo yɛ aa han mi.»
41012001	Bun bɛnɛ Yesu huwa waa waawaa aa han ɓa a lo lo: «Banuu deso we fa rezɛn vɛwa mi muwaan. Lo ta saasa a i'iriyo huwa. Lo co rezɛn vɛwa biyo ɲuu ɲanle, a lo too nawenu bin. Bun bɛnɛ lo do ho sa'a vɛra nulee, a lobe le va tunbinu.
41012002	Biyowo han vɛwa biyo farowo yu, lo tuwo mi toosɛ ni'ere ho muwan vɛra se, a ɓa ya nɛ li rezɛn vɛwa biyo nɛ be san miyan miyan.
41012003	Ɓa lii fu ho na, ɓa haa lo a ɲa dosi mi nu biyan.
41012004	Lo ɲa bana tuwo toosɛ ni'ere ɓa se. Ɓa haa hó a tuwinna ɲu'o, a ɓa tuwora tuwora lo.
41012005	Lo tuwo nibinu mu cuwa tiinni wa, ɓa ɓo ho. Bun bɛnɛ lo ɲa tuwo tuwan, a ɓa haa ba a yɛrɛ ɓo ɓa tuwan.
41012006	A zo'ere ɛnna lo se, a lo wa hare ma tete. Lo tuwo ho ɓa wure bɛnɛ, a lo tɛ lo biyo wa ho a mi yaro, lo ɓa maa anmi ho mu.
41012007	Han rezɛn vɛwa muwan vɛra baraa haan wɛ: «Dɛ lo ɛndi nɛ buba yɛ. Mi ɓuwee wa ɓuwe lo, to wa yi li ɛn wera wa taa.»
41012008	Ɓa fu laa a ɓo, a le cunna dosi ho saasa bɛnɛ.
41012009	A webe han rezɛn muwan naso aa wera ɓa? Lo yi mana lo aa ɓuwe ɓa vɛra so, a lo nɛ han rezɛn vɛwa muwan nibiyan na.
41012010	Mi ɓɛɛ arana mube toorobe nɛ yɛ le? «Li bibiyo nɛ ɓa zuntera pan a cunna dosi, A dín bana a li nu'o'onu bibiyo tete.
41012011	Bun a li Nawasi toonu. A mu a hanmarobe wa yira se.»
41012012	Ɓa fanmuwan mu lo a mibe lo ha li waawe do na. Bun wo so ɓa piri'aa co'o nɛ fira Yesu na, hare ma bun ɓa we zanna ɓa zanma yira, a ɓa do lo si a lo fɛnna.
41012013	Ɓa tuwo Fariziyɛnna tuwan ma Herodiyɛnna tuwan a mana Yesu se, yawe a ɓa yi lo fi na ma lo ɲuɓo wara.
41012014	Ɓa vɛɛ mana a ɓa aa lo: «Araniro, wa zun a o a tin-muwin, o ɓɛɛ zaan nuu yira, o ɓɛɛ lee ɓa ni wɛɛ, a o wee arani ɓa ni ma li Deeɓenu tiyan wan. Wa diyo o, mu tawɛ a li laapoo wee saara Sezare na lee, wurasin hee. A wa tawɛ a wa wee saara li le? Oo wurasin hee.»
41012015	Yesu zuunna ɓa nucofiya'uyamu, a lo baraa haan ɓa: «A webena mi co'uwɛ un ɲuɓoō? Mi ɓuweera warifonu hannu de'ere a un dɛɛ.»
41012016	Ɓa leena de'ere da laa, a lo diyora ɓa: «Huwɛ a wii yaa, a biyo a wii toorobe?» Ɓa caan lo lo a Sezare.
41012017	Bun wo so Yesu baraa haan ɓa: «Biyo yi a Sezare taa, mi nɛ bun Sezare na, a biyo yi a Deeɓenu taa mi nɛ bun Deeɓenu na.» A lo canrobe we hanmaniya ɓa hare ma tete.
41012018	Ɓa Saduseyɛnna nɛ wee bara lo ɓa nuhuwora ɓɛɛ vee, ba tuwan mana Yesu se a ɓa diyora lo:
41012019	«Araniro, Moyize tuwa mu a na wa; nuu ɓaa ereso yi huru do mi haan si a zo woo, to ɓaa ereso nɛ a da lo see ɓuwahanmu yawe a ɓaa ereso nɛ huru mu yi temu.»
41012020	Iyan ma fɛra nihooɲu ɛnna: lo niyɛɛ so han, a lo liī huru do lo hannuu si, a temu woo.
41012021	Lo ɲuniso do lo hannuu, a ho ɲa liī huru a lo ɓɛɛ yu temu woo. A bun ɲa wo lo tiinni.
41012022	A ɓa bara nihooɲu wure huru ma bun a ɓa nuu woo ɓɛɛ yu temu. Ɓa wure humu bɛnɛ, lo hannuu muso liī huru.
41012023	Ɓa nuhuwora yi vee, a bɛ yɛ yi viya, a wii ɓa siīn aa tuwe lo hannuu? Bari ɓa nihooɲu ni'ere pɛɛ do lo wora mi han.
41012024	Yesu caan ɓa: «Mi vuruu, bari mi ɓɛɛ fanmuwan mu toorobe ma Deeɓenu pa'a.
41012025	Ɓa nuhuwora veenu se, banuu ɓɛɛ de han, a hannuu ɓɛɛ mi baro. Ɓa wure aa ziin a obara anzera.
41012026	Mu yi a ɓa nuhuwora be, mi ɓɛɛ arana biyo tuwa Moyize tuwa vanloo a nɛ cira li vɛwezo nɛ ho daan mii be le? Deeɓenu lo mi a Abarahamu ɓaa Deeɓenu, Isaka ɓaa Deeɓenu ma Zakobe ɓaa Deeɓenu.
41012027	Li ɓɛɛ a ɓa nuhuwora Deeɓenu, li a ɓa niviya Deeɓenu. Mi vuruu hare ma tete.»
41012028	Ɓa tuwa aranina ni'ere nɛ we ɲa ɓa wanni a nɛ zuunna Yesu canrobe nɛ caanna ɓa sadusiyɛnna wo se, tutuwo mana aa diyora Yesu: «Ho tuwa wure wara yaa a han yɛɛ?»
41012029	Yesu caan lo: «Dɛ han wara yaa nɛ: Isira'ɛli ni, mi tɛtɛ mi ɲuvanle! A li Nawasi waa Deeɓenu midee a li Nawasi!
41012030	O waa li Nawasi waa Deeɓenu ma o siin wure ma o mɛnɛ'ɛn wure, ma o leerobe wure, ma o pa'a wure; a han a han wara yaayaa.
41012031	Dɛɛ han ɲuniso nɛ. O waa o niban a obara o yɛrɛ. Tuwa woo ɓɛɛ mana nɛ ɓuwaa po han.
41012032	Lo tuwa araniro baraa haan Yesu: «Araniro, o wara se, biyo o baraa a tiyan. Deeɓenu a de'ere. Diyo binu mana fuwa libe midee.
41012033	Waa Deeɓenu ma o siin wure, ma o leerobe wure, ma o pa'a wure, a waa o niban a obara o yɛrɛ. Bun suwanni sara'ara nɛ zɛɛ wure wure, ma han ma'ora nɛ a wure.»
41012034	Yesu maa a lo caan ma ha'iriyamu, a lo baraa haan lo: «O ma Deeɓenu pa'amayamu ɓɛɛ ɛɛna.» Bun bɛnɛ, nuu wo ɓɛɛ hinni bana ha mi siin a diyora lo.
41012035	Biyowo Yesu de'eni ɓa ni li Deeɓenu ɓuwanirozuūn, lo diyora ɓa: «A mu yɛɛ na ɓa tuwa aranina wee baraa lo lo Kirisita a Davide zo?
41012036	Li Ha'iri-Senu we ɲanna Davide mite, a lo baraa lo: “Li Nawasi baraa haan waa Naso Ɛsi un nudorole Tuwifuwa un yi na a o cɛciya o ziyo bo o ze'usiyo wa.
41012037	Davide mite we voo lo ma Naso. A ma mu yɛ lo da wera lo zo? Ɓa zanma wo boni, a mu wo sin ɓaa hare ma tete a tɛtɛ mi ɲuvanle Yesu wara na.
41012038	Yesu baraa haan ɓa mi aranirobeē: «Mi urasi mite ɓa tuwa aranina na; ɓa wa a zin bafobere a hɛ'ara, a wa a ɓa nii tɛɛ ɓa han pɛpɛrɛɛ̄.
41012039	Ɓa wa a ɛsi han a'ore ya wa han Deeɓenu faralozuwiīn, a wa a we ɓa niyaa mu dirobe a'ore wa.
41012040	Ɓa wee di ɓa hanna nɛ bara huru mu zuwin, a ɓa we faralola nɛ to'a aa zenina mite. Bun bena ho iri aa we ɲii ɓa wá.
41012041	Yesu asi a san mi waa ma li wari ole, a lo mi waa dɛɛ ɓa zanma wari onu. Ɓa nafonisiyo cururu we mi waa o be nɛ boni.
41012042	Hannuu nɛ baro huru a a banbanso aa uwa wari winniwa beɲu. Dín wari so heya ma tamanna beɲu.
41012043	Bun wo so Yesu voo mi buwara, a lo baraa haan ɓa: «Ma tiyan, un bara mu han mi, lobe hannuu nɛ baro huruu mu yɛ, uwa be nɛ suwanni bɛ wure mi waa o mu taa.
41012044	Bari ɓa ni wure lena be mi nafoniī nɛ ɓa ɓɛɛ cii na, a lobe naa mi banibayamu be wure nɛ mi lo se, bun nɛ lo ya varila mite.»
41013001	Biyowo Yesu zoo li Deeɓenu ɓuwanirozuūn, lo buwara ni'ere baraa haan lo: «Araniro, dɛɛ hanbe bubuwo nɛ; dɛɛ biyo li zun too sera.»
41013002	Yesu caan lo: «O maa mu terobe beriya nɛ yɛ le? Bibi ɓɛɛ ɛ nɛ bo bibiyo wa a ɓɛɛ suwa de.»
41013003	Yesu we asi han olive vɛwa doɓoɲu wa a waa san li Deeɓenu ɓuwanirozun. Piyɛre, Zake ma Andere ma lo we ɛnna mi ɲu wa. Bun wo so ba diyora lo:
41013004	«Bara mu han wa, a diyan bun bera so we? A mu miniwarobe yɛ waa zuunna li wa'ati nɛ mu wee?»
41013005	Bun wo so Yesu ɓuwa mi hiya a bara han ɓa: «Mi urasi mite a nuu woo ɓɛɛ yi mi viiri.
41013006	Nicururu ɓuwee un yenu na, a ɓa bara lo a mibe a lo Kirisita aa viirila nicururu.
41013007	Biyowo mi yi ɲi han hiyan be wara ma han hiyan uru'a, mi ɓɛɛ co nɛ a bun yaa mi ha'iri, bari bun bera so tawɛ a we. Hare ma bun, bun ɓɛɛ in a mu veni.
41013008	Tunsi ma tunsi aa huwo wɛ na, bɛnu ma bɛnu aa huwo wɛ na. Li tun aa zɛ ɛnna tuwan. Hinnu beriya aa ɛn. A bun wure we han sɛnuma hiyaɓuwɛ.
41013009	Mi urasi mite sese, ɓa vɛ mi vɛra han iriyoo, ɓa buwan mi ma pɛ'ɛ han Deeɓenu faralozuwiīn, ɓa vɛ mi vɛra ɓa wafaranamana ma ɓa pa'amana wɛɛ mɛ bena, a mi lee sɛrɛyamu ɓa yira wa.
41013010	Ho tansinnu tawɛ a woro han han tuwansira wure mayɛɛ.
41013011	Biyowo ɓa yi fu miyan a vara irile, mi ɓɛɛ co uwin de mi yi ma biyo mi wuro. Mi woro han wara nɛ yi naa miyan ho ci'ere soo, bari mu ɓɛɛ we aa mibe woro mu, a li Ha'iri-Senu.
41013012	Nuu ɓaa ereso aa de lo nuu a ɓa ɓuwe. A bun ɓa maana ɲa wera mi za. Ɓa za aa huwo mii ni bena, a yɛrɛ ɓuwe ɓa.
41013013	Ɓa ni wure aa ɲii mi mɛ yenu bena. A lɛ yi ɲamico tuwifuwa mu veni, to ho naso aa isi.
41013014	Biyowo mi yi maa mu be'uwe suma wenu he mu ɓɛɛ ya tawɛ, a lɛ yi ara biyo yɛ, fe soɓi. Bun wo so, ba nɛ yi mi li Zude tuūn luwi yoo han doɓoɲulee.
41013015	Mu yi wo a nuu nɛ mi hanco, a ho ɓɛɛ co lii, a bara mi zoo see be mi zuun.
41013016	Nuu nɛ yi mi han muwɛnsɛɛn, a ho ɓɛɛ co aro ɓo a bara mi zoo see mi baforo.
41013017	Ɓa hanfuwinsiyo ma ɓa hanna nɛ ɲɛnni mi zaa han wozoma soo, nani a ba taa.
41013018	Mi fara a bun bera so ɓɛɛ co we mutannuu.
41013019	Bari han wozoma soo, ɲin'uwe nɛ ɲu'an ɓɛɛ in wo diyaa, hare mu hiyaɓuwɛ nɛ Deeɓenu daanna ho dimiɲa fuwa zɛrɛ, a nɛ ɲu'an ɓɛɛ bana we aa ɛn.
41013020	A lo Ɲuso yi ɓɛɛ ya utaniya han wozoma so na, nuu wo ɓɛɛ ya isi. Lo utaniya han, ba nɛ lo lena a wɛ'aa bena.
41013021	Ma bun, nuu nɛ yi bara han mi lo lo Kirisita mi he, wurasin he vɛ, mi ɓɛɛ co la laa.
41013022	Saɓera aa ɓuwee a ɓa ve mite ma lo Kirisita, a ɲa ve mite ma Deeɓenu ɲucanna, a ɓa zeni zenirobera ma hanmarobera aa viirila ɓa ni, a mu ya yi wee yi, a viirila ba nɛ Deeɓenu lena.
41013023	Mu yi a mibe, mi urasin mite sese, bari un ɓuwasaa miyan ma mu wure.
41013024	Han wozoma soo, han tuwara anninu bɛnɛ, li wosonu aa tɛ tiɓiru, a ho piyan ɓɛɛ hinni ce.
41013025	Han manawa aa fatiya, a han pɛ'ɛ nɛ mi ho waa aa ya'aya'a.
41013026	Dín wo soo, ɓa mi lo Nucoro Zo a lo lo ɓuwee han duduwo wa ma pa'a ma ɓuwaɓuwamu benu.
41013027	Lo tuu mi anzera ho dimiɲa do'uwa bena, a ɓa o bá nɛ Deeɓenu leena wɛ wa a fɛ li tun ɲuɓo'ere, fuwa diyo a.
41013028	Mi fanmu li co'onu waawe: biyowo li lɛ'ɛ yi cancan, aa sɛ van-fiyan to mi zun a ho yiyo suraa.
41013029	Ma bun sin, mi yi maa a bun bera so mi waa we, a mi zuun a lo Nucoro Zo ɓuweenu sura, a lo mi ho zun'aān.
41013030	Ma tiyan, un bara mu han mi lo ɓabe wɛrɛ-nucoza nɛ yɛ ɓɛɛ ve a mube bera nɛ yɛ ɓɛɛ ɛnnɛ ciyo.
41013031	Ho waa ma li tun aa anni, a mɛ wara ɓɛɛ anni dɛɛ.
41013032	Mu yi a li wozomɛ wurasin li pafonu, nuu woo ɓɛɛ zun dín, hare ɓa anzera nɛ mi ho waa, hare lo Zo, nuu woo ɓɛɛ zun dín fuwa lo Maa midee.
41013033	Mi urasi mite a mi ɛndɛɛ a mi fara, bari mi ɓɛɛ zun li wa'ati so.
41013034	Mu aa we a obara nuu nɛ le vɛ lo, a lo aɓariyo mi zun mi tosɛra na, lo do nuu wo nuu toonuu, a lo baraa haan lo zun'anpɛro saani a lo fɛn: «Baaba a o ɛndɛɛ, a o urasi sese."
41013035	Mi ɛɛndɛɛ, bari mi ɓɛɛ zun biyowo li zunso leɓuwee. Mu we domɛ wa, mu we tinaanaale wa, mu we oɓaa winnirowo wa, mu we hinɓiyo wa, mi ɓɛɛ zun.
41013036	Ma bun lo yi ɓuwee vin miyan, a lo ɓɛɛ aa yi a mi toduma.
41013037	Biyo un baraa haan mi yɛ, un woro mu han mi wure; mi baaba a mi ɛndɛɛ.
41014001	Wozoma beɲu saani a sanni ma li buru nɛ ɲanfunu ɓɛɛ uwaa sanni cii, ɓa sara'awera ɲunasiyo ma ɓa tuwa aranina vɛɛ maa wɛ aa ce biyo ɓa fira Yesu na a ɓuwe.
41014002	Ɓa we mi waa tɛ lo a mu ɓɛɛ co we li sannize, yawe a uru'aa ɓɛɛ co huwo ɓa zanma siīn.
41014003	Yesu ɛnna Bɛtani, Simu, lo ɓuwere zuun. Biyowo ɓa di, hannuu deeso mana a zoo. Mu wo a lo can naareɲii nɛ pinpiyan sin a yaa he cara'uzo. Lo aa fuwora ho cara'uzo, a lo yoo uwa mu ɲii Yesu ɲu'o wa.
41014004	Bun wo so ɓa nituwan siyan lo a ɓa wara ma wɛ: «A webe a mu ɲii nɛ pinpiyan sin yɛ yaanu ɲu?
41014005	Mu be ɲii nɛ ya daa yɛɛ warifonu hannuwan bemumuwɛntiin aa cara'a nɛ ɓa banbannasiyo na.» A ɓa huwa za lo hannuu wa sese.
41014006	A Yesu lo: «Mi de lo si! A webena mi sɛɛ lo, a wema tetiya lo wo haan mɛ,
41014007	bari mu yi a ɓa banbannasiyo ba mi mi se tuwite, a pafonu nɛ be yi sin miyan, mi daa we tetemu han ba, a mu yi a mɛ, mɛ ɓɛɛ mana mi se he tuwite.
41014008	A biyo lo da a bun lo wo, lo winu buwara ɲii nɛ pinpiyan sin un suraa na un humu bena.
41014009	Ma tiyan, un bara mu han mi, ho tansinnu yi waraa feni wo feni nɛ ho dimiɲa wure, biyo lobe hannuu nɛ yɛ wo, bun ɲa wuro bin, a ɓa ni leera lo be.
41014010	Bun wa Zuda Isikariyote, nɛ a ɓa buwara niɓuwɛɲu ni'ere huwa va ɓa sara'awera ɲunasiyo wa, yawe a lo yi Yesu de ɓa nuu.
41014011	Wo nɛ ba ɲa lo wara, mu wo sin ɓaa ma tete, a ɓa la mi ɲu lo mi nɛ wari laa. A Zuda we mi waa piri'a co'o nɛ dera Yesu ɓa nuu.
41014012	Li buru nɛ ɲanfunu ɓɛɛ uwaa sanni wozomɛ yɛ nɛ a li Anniwawa sanni sara'a para ɓuwe zeso, Yesu buwara diyora lo: «A weso o miniya a wa vɛɛ sɛ li Anniwawa sanni dirobe a han o?»
41014013	Lo tuwo mi buwara niɲu a lo baraa haan ɓa: «Mi fɛn ɓo ho loo; a banuu nɛ so dún ma ɲuu aa sin mi waa, a mi buwa ho.
41014014	Lo yi vɛ zo feni nɛ, mi diyo dín zunso so, lo mii naso lo ta a weso mi ma mi buwara aa di sanni dirobe?
41014015	Ho aa zeni zun nɛ ɓuwaa ma mi ho nawenuu. Li we'aa vo a be wure ɲutuu; a bin mi sɛ sanni dirobe han ni.
41014016	Ɓa buwara so ɓo ho loo, a ɓa yu mu a obara biyo Yesu baraala mu haan ɓa, a ɓa sa li Anniwawa sanni dirobe binni.
41014017	Ho domɛ ɲuna Yesu vɛɛ mana ma mi buwara niɓuwɛɲu.
41014018	A biyowo ɓa aa asi mu dirobe wa, Yesu baraa haan ɓa: «Ma tiyan, un bara mu han mi. Ni'ere mi siīn nɛ ma wa paari di he aa de ni nuu.»
41014019	Ɓa fitiniya, a ɓa nuu wo nuu huwa diyo lo: «A mɛ le?»
41014020	A lo caan ɓa: «A mibe niɓuwɛɲu ni'ere. Lɛ nɛ yi paari de mi nu ma ni mu dirobe sinuu mu, a ho.
41014021	Bari lo Nucoro Zo fɛn a heya ma biyo mu tuwara lo bena, a nuu nɛ do lo Nucoro Zo nuu nani mi ho ɲuu! Mu ya suwanni a ho naso ya yi ɓɛɛ too.»
41014022	Biyowo ɓa ɛnna mu dirobe wa, Yesu so buru, a lo duɓaa haan li, a lo cara'aa li na mi buwara na a lo lo: «Mi cɛ, bun a un suraa.»
41014023	Bun bɛnɛ lo so ho divɛn oro, lo bara'aliyo Deeɓenu, a lo na ho ɓaa, a ɓa wure ɲuu.
41014024	A lo baraa haan ɓa: «Biyo a un cannu, mu ɲulɛrobe cannu nɛ osi nicururu bena.
41014025	Ma tiyan, un bara mu han mi, un ɓɛɛ bana ɲu be diyowo nɛ lo li rezɛn vɛwe biyo tuwifuwa zeze nɛ un yi ɲu ho divɛnfiyan Deeɓenu pa'amayamuū.»
41014026	Ɓa huwa siyora li sanni lele, a bun bɛnɛ ɓa huwa yuwa han olive vɛwa doɓoɲu wa.
41014027	A Yesu baraa haan ɓa: «Mi wure pin ni, bari mu tuwa: “Un ɓuwe lo pedidi, A ɓa para wure yara'a.”
41014028	A un veenu bɛnɛ un aa heca mi waa aa vɛ Galile tun.
41014029	A Piyɛre baraa haan lo: «Hare a ɓa wure yi de o si, mɛ ɓɛɛ de o si woo!»
41014030	A Yesu caan lo: «Ma tiyan, un bara mu han o, hobe zɛrɛ tina nɛ yɛ, saani a lo oɓɛ winni cuwaɲu, bun we a uwe pan ni tuwi cuwatiin.»
41014031	A Piyɛre ɲa bana heniya haan lo: «Hare a mu yi un humu na, un ɓɛɛ pin o woo.» A ɓa bɛ a wure ɲa lo a bun.
41014032	Bun bɛnɛ ɓa va fedeeso nɛ yenu Zɛtisemanɛ, a Yesu baraa haan mi buwara: «Mi ɛsi he a un vɛ fara Deeɓenu na.»
41014033	Lo va Piyɛre ma Zake ma Zan, a a zanmɛn ma fitinɛ fu lobe mite naa.
41014034	Lo baraa haan ɓa: «Un fitiniya ma tete fuwa mu ciyo li humu na; mi ɛsi he a mi ɛndɛɛ.
41014035	Lo va ma waa beza. Lo vɛ cusi li tuūn a fara a mu ya yi we yi a libe pafonu nɛ yɛ ya ɛɛ laa.
41014036	Lo lo: «Waa Maa, o da be wo be. Ɛɛ mube ɲurobe oro nɛ yɛ na. Hare ma bun ɓɛɛ a biyo mɛ miniya na, fuwa biyo o yi lo bun.»
41014037	Lo arona mana ɓa buwara se a aa yu a ba toduma, a lo baraa haan Piyɛre: «Simuu, a o duma le? O ɓɛɛ daanna ɛnnadɛɛ hare pafonu de'ereē le?
41014038	Mi ɛndɛɛ a mi fara, yawe a mi ɓɛɛ co te mu ura'ɛrobee. Li ha'iri ta a han suraa pa'a ɓɛɛ mana.»
41014039	Lo bina fɛnna vɛɛ faraa a lo wuraa han wara ɲu'ereso.
41014040	Bun bɛnɛ lo ɲa arona aa yu a ɓa duma, bari ho dada we mi waa sin ɓa yira ma tete. A ɓa ɓɛɛ zuunna biyo mi bara han lo.
41014041	Lo bana mana mu cuwa tiinni wa, a lo baraa haan ɓa: «Wɛɛrɛ mi da, a mi vunu. Mu heya. Li wa'ati ciyo a lo Nucoro Zo de ɓa nucosuma nulee.
41014042	Mi huwo wa fɛn. Ho nɛ de ni nuu ciyo vo.»
41014043	Yesu we mi waa woro, a hó ciyo soo, ɓa buwara niɓuwɛɲu ni'ere nɛ a Zuda aa ciyo ma zanma benu nɛ pàn ɛtuwa ma beriya. Ɓa wo ni nɛ ɓa sara'awera ɲunasiyo, ɓa tuwa aranina ma ɓa nidan tuwo.
41014044	Ho nɛ de Yesu nuu, we zeniya miniwarobe, a lo baraa lo lɛ mi yi cuwɛncuwɛnniya di'iru, a ɓa fi ho na a fɛɛnna, a ɓa dɛɛ la sese.
41014045	Biyowo Zuda aa ciyo, a lo dɛri tu suraa Yesu, a lo lo: «Naso.» A lo cuwɛncuwɛnniya lo.
41014046	Ho ciyo soo, ɓa uwa Yesu wa a fu na.
41014047	Yesu buwara ni'ere nɛ ɛnna lo se cuwa mi ɛtonu a hana ɓa sara'awera ɲuso ni'ere tosɛ ɲuvanlo a uwanna.
41014048	A Yesu baraa haan ɓa: «A ɛtuwa ma beriya mi mana a a fira na, a obara un ya yi a nitewa le?
41014049	Wo ma wo un ɛnna mi siīn, a de'eniya mi li Deeɓenu ɓuwanirozuūn, a mi ɓɛɛ fu na. Biyo yɛ wo yawe a mu torobe ɲuti.»
41014050	Bun wo so lo buwara huwa luɓo fɛnna a do lo si.
41014051	Yaro ni'ere nɛ ba bunu'an miyan pan we bo Yesu na.
41014052	Ɓa ɛnna mu se a fi laa, a bun wa lo do mi bunu'an si ɓa nulee a lo luɓo fɛnna mi lo'o.
41014053	Ɓa va Yesu a vanna lo sara'awe iinso zuun. A binni ɓa sara'awera ɲunasiyo, ɓa nidan ma ɓa tuwa aranina we fowɛ.
41014054	Piyɛre suunna Yesu hiya seenale, tuwifuwa lo aa ciyo lo sara'awe iinso luu. Lo asiyo ɓa aradiyo se aa waa ho dan ma ba.
41014055	Ɓa sara'awera ɲunasiyo ma ɓa iriwera wure we piri'aa sɛrɛyamu Yesu wa yawe a ɓa yi lo ɓuwe lo, a ɓa ɓɛɛ yu diyowoo.
41014056	Ma bun nicururu we mi waa aa haa saɓiya Yesu ɲu na. A ɓa mite wara we mi waa wanni wɛ.
41014057	Ɓa tuwan huwa lee saɓiya sɛrɛyamu lo ɲu na, a ɓa tɛ lo
41014058	mi wure ɲa a lo lo: «Un teeni libe Deeɓenu ɓuwanirozun nɛ nucoza too yɛ, a wozoma tiin wa un te diyo binu nɛ nucozo nu ɓɛɛ bo wá.»
41014059	Hare ma bun ɓa sɛrɛyamu pan ɲu ɓɛɛ wo ɓuwa.
41014060	A bun wa lo sara'awe iinso huwa zan ɓa zanma siīn a lo diyora Yesu: «Biyo ɓabe ni nɛ yɛ mi waa woro o bena, o ɓɛɛ yu diyowo aa canna ɓa le?»
41014061	Yesu siyanmiɓiyo a lo ɓɛɛ caan ɓa ma diyowo. Lo sara'awe-inso tintiyan diyora lo: «O a lo Kirisita li Deeɓenu duɓaso zo le?»
41014062	A Yesu caan lo: «Oo a mɛ a ho. Mi mi lo Nucoro Zo a lo asi Deeɓenu, Ho-Se-Wure Naso nudorole, a mi aa mi lo ɓuwenu han duduwo.»
41014063	Bun wa, lo sara'awe-inso wɛ'aa mi baforo a lo lo: «A webe sɛrɛyamu mi pan mi?
41014064	Mi ɲuvanle mi lo Deeɓenu tuwowa wara na. Mi lo yɛmu?» A ɓa wure lo lo tawɛ ma ɓuwenu.
41014065	Bun wo so ɓa nituwan puwinniya mi hincannu uwa lo wa, tuwan ɓu'aa lo waa na, a ɓa mi waa luwo lo ma mi nu'uwo a ɓa tɛ lo: «We yimilo a o maa zeni lɛ haa o.» A ɓa aradiyo ɲa ca'aa lo.
41014066	Biyowo Piyɛre ɛnna li luu ma tuūn, lo sara'awe-inso tosɛhannuu ni'ere aa zo.
41014067	Lo maa Piyɛre a lo mi waa waa ho dan. Lo fa mi yira laa, a baraa haan lo: «Uwe nɛ yɛ ɲa ɛnna ma lo Nazarɛti loo nuu Yesu.»
41014068	Piyɛre wanniya mu a lo lo: Un ɓɛɛ zun biyo o mi waa woro yɛ, un ɓɛɛ fanmuwan o wara.» Bun bɛnɛ lo huwa i lo a anniya va li boroō, a oɓɛɛ yo'ere huwinniya.
41014069	Lo toosɛ hannuu ɲa vɛ maa lo, a ho baraa haan ba nɛ ɛnna bin: «Lɛ ɲa a ɓabe ni so ni'ere.» A Piyɛre ɲa wanniya mu.
41014070	Bun ɓɛɛ mɛnna a ba nɛ ɛnna bin baraa haan Piyɛre: «Ma tiyan o ɛnnɛ a ɓabe ni so ni'ere, bari o a Galile tun nuu.»
41014071	Bun wo so Piyɛre huwa baa, a lo da'a, a lo tɛ lo mi ɓɛɛ zun lo banuu nɛ ɓa woro be.
41014072	Ho ciyo soo oɓɛɛ huwinniya mu cuwaɲuni wa a Piyɛre ha'iri liyo Yesu wara nɛ ya waraa haan lo wa nɛ lo: «Saani a oɓɛɛ huwinni cuwaɲu, bun we a uwe pan ni tuwii cuwatiin.» A bun wa Piyɛre yerema ii wɛ.
41015001	Hó ciyo soo, ho hinɓipuupu, ɓa sara'awera ɲunasiyo, ɓa nidan, ɓa tuwa aranina ma li Deeɓenu be irila wure vɛ maa wɛ. Bun bɛnɛ ɓa ca Yesu buware a va vara Pilate se.
41015002	Pilate diyora Yesu: «A uwe a ɓa Zuwifera pa'ama le?» A Yesu caan lo: «O muwan mu!»
41015003	Ɓa sara'awera ɲunasiyo waraa bera cururu lo ɲu na.
41015004	A Pilate tintiyan diyora lo: «O ɓɛɛ yu diyowo canna ɓa le? O ɓɛɛ maa biyo wure ɓa woro o ɲu na le?»
41015005	A Yesu ɓɛɛ hinni caan diyowoo; a bun hanmaniya Pilate.
41015006	Li Anniwawa sanni pɛɛ se, Pilate ya wee huwarali asozo ni'ere nɛ ɓa zanma yi faraa.
41015007	Banuu ni'ere nɛ yenu Barabasi we ɛnna li asoō ma mi niza ni'anna tuwan, a lobe we ɓo nuu li muruti soo.
41015008	Ɓa zanma huwa yuwa Pilate wa a ɓa buweriyo ma tanbenu, a fara lo a lo we biyo lo dariyo a wee we han ɓa.
41015009	Pilate caan ɓa: «Mi mi muse a un desi ɓa Zuwifera pa'ama le?»
41015010	Bari ɓa zuunna sese a a li ɲɛnni bena ɓa sara'awera do lo nuu.
41015011	A ɓa sara'awera ɲunasiyo suwo ɓa zanma, yawe a ɓa fara Pilate a lo desi Barabasi.
41015012	Pilate tintiyan diyora ɓa zanma: «A webe mi mi muse a un wera ho nɛ ɓa ve ma ɓa Zuwifera pa'ama?»
41015013	Ɓa buweriyo a ɓa lo: «Ɓuwa lo li bunu na.»
41015014	Pilate diyora ɓa: «A webe oomu lo wo?» Ɓa tintiyan buweriyo a po mayɛ: «Ɓuwa lo li bunu na.»
41015015	Pilate dosi Barabasi a wiyala ɓa zanma siin, a lo na Yesu a ɓa haa ma fiinmɛ, a do lo ɓa nuu a ɓa buwara li bunu na.
41015016	Ɓa hinfira va Yesu a zoora li luu yi, lo wafaranama ɛsile, a ɓa uwa ɓa hinfira wure wɛ wa.
41015017	Ɓa zan pa'amayamu bafomunu lo wa, a ba hinɓuwi a wora ɲubɛɛnɛ a cu lo ɲuu.
41015018	A ɓa wee tɛɛ laa, a bara lo: «Zuwifera pa'ama, foo!»
41015019	Ɓa we mi waa hɛ lo ɲu ma ɓuwahuwe, a ɓa puwinni mi hincannu o lo wa, a ɓa wee vɛɛ cisi mi na'oɲule wa lo waa.
41015020	Biyowo ɓa leena lo fiyan ma bun vo, ɓa ɓuwɛna ho bafomunu lo wa, a ɓa ziinniya lo ma lobe mite bafoni, a ɓa fɛɛnna ma lo a vɛɛ ɓuwa.
41015021	Bun heya a Simu nɛ a Sirɛnɛ tun nuu yoo lo mi muwɛn aa anni, lo wo Alɛsandere ma Rufusi ɓaa miyan. Ɓa waziɓiyo ho a lo see Yesu uruwa.
41015022	Ɓa va Yesu vara fe'ere nɛ yenu Goligota nɛ ura ɲu'o'oro ɛnle.
41015023	Ɓa ɲu'anmiyan ma a naa laa a lo ɓɛɛ ɲuu mu.
41015024	Ɓa ɓuwara lo ho uruwa wa, a bun bɛnɛ ɓa lii bo huwanu a cara'ara lo canma haan wɛ.
41015025	Mu wo ho hinɓiyo wa'atira be annawe a ɓa ɓuwara lo ho uruwa na.
41015026	Yawe a ɓa ni zuun biyo wa ɓa ɓo lo, ɓa tuwa mube toorobe nɛ yɛ: “Ɓa Zuwifera pa'ama.”
41015027	Ɓa ɲa we ɓuwara niterawa niɲu ma lo, ni'ere ma lo nudorole ni'ere ma lo numale.
41015028	Ma bun sin mu toorobe nɛ yɛ wara ɲutuu: “Ɓa va lo ciya ɓa be'uwe wera na.”
41015029	Ɓa wan'annina wee tuwo lo, a ɓa aɓuwe mi ɲu'uwe a ɓa tɛ lo: «Payipayi, uwe nɛ lo o fuwo li Deeɓenuzun aa bini te wozoma betiin wa,
41015030	isi ote a o lii ho uruwa wa!»
41015031	A ma bun sin ɓa sara'awera ɲunasiyo ma ɓa tuwa aranina ɲa leena lo fiyan, a ɓa tɛ lo: «Lo isiyo nituwan, a lo ɓɛɛ isi mite yi.
41015032	Uwe nɛ a lo Kirisita, ɓa Zuwifera pa'ama maa lii ho uruwa wa a wa dɛɛ, yawe a wa muso laa aa.» Bá nɛ ma lo paariyo ɓuwara mu ɲa we mi waa tuwo lo.
41015033	Ho wosonuu tiɓiyo ta li tun wure wa tuwifuwa ho wohaare na.
41015034	Ho wohaare na Yesu buweriyo ma tanbenu a lo lo: «Eloyi, Eloyi, lama sabakitani!» Bun ura: waa Deeɓenu, waa Deeɓenu, a webena o do ni si?»
41015035	Ɓa nɛ ɛnna bin tuwan ɲa ho tannu so, a ɓa lo lo mi waa ve Eli.
41015036	Ɓa ni'ere luɓo vɛ so cɛnmɛ i do beɲiyaān a ba ɓuwahuwe na a yoo da Yesu na a lo ya ɲu, a lo tɛ lo: «Mi desi a wa dɛɛ ta Eli ma ɓuwee aa liiri lo le?»
41015037	Yesu leena tanbenu, a lo hɛ'iyado a lo mu'ɛnnu lo.
41015038	Li Deeɓenu ɓuwanirozun an'arobaforo wiya a yoo see ma ɲuu fuwa ma tuūn.
41015039	Ɓa hinfira ɲuso nɛ zan Yesu waa maa ho co'o nɛ lo hurula, a lo lo: «Ma tiyan lobe banuu nɛ yɛ wo Deeɓenu Zo.»
41015040	Hanna tuwan we zan fesenale a mi waa dɛɛ ma bin. Ɓa wo Magidala lo Mari, Zake fɛɛso ma Zose ɓaa naa Mari ma Salomɛ.
41015041	Ɓa wo bɛ we bo laa hare li Galile tun a wee sɛ han lo, a ciya nibiyan cururu nɛ we buwa lo a mana Yerusalɛmu.
41015042	Ho domɛ tete nɛ wo ho tewe'anu nɛ ɲa a li vunurowozomɛ pinnipinni,
41015043	Arimate lo nuu Zuzɛfu nɛ wo nibenu ma ɓa irila wɛɛsiyo ni'ere, nɛ wo nuu nɛ muso ho Deeɓenu pa'amayamu, heeniya mi siin a lo vɛɛ faraa Yesu nuhumu Pilate se.
41015044	Pilate we hanmana biyo Yesu huru fuwafuwa, a lo voo ɓa hinfira ɲuso ni'ere aa diyora a mu yi wo a lo Yesu saan huru mɛnna.
41015045	Biyowo ɓa hinfira ɲuso ciyo mu haan lo lo ta a na Yesu nuhumu Zuzɛfu na.
41015046	Ho ya lɛn cɛnmɛ, lo liiriyo Yesu nuhumu ho uruwa wa, a ba li cɛnmɛ so laa, a huwan lo buwiī de'ere nɛ co li ɓoo. Bun bɛnɛ lo biriyo bibiyo benu aa ɲanna li buwi ɲuɓo.
41015047	Magidala lo Mari ma Zose ɓaa naa Mari we mi waa dɛɛ he ɓa do Yesu.
41016001	Li vunurowozomɛ anninu bɛnɛ, Marimadelɛni ma Zake ɓaa naa Mari ma Salomɛ ya ɲii nɛ pinpiyan sin, a vɛɛ buwa Yesu nuhumu na.
41016002	Ho cunu wozomɛ yɛɛ hinɓipupu, ɓa yuwa li ɓuwi se a heya ma wosoɲu lenu.
41016003	Ɓa we mi wa woro ma wɛ ho wan wa a ɓa tɛ lo a wii aa biri li bibiyo li buwi ɲuɓo na aa han mi?
41016004	Ɓa lo mi dɛɛ, a li bibiyo nɛ ya ɓuwa ma biyo biriyo leena bin.
41016005	Biyowo ɓa vɛɛ zo li buwiī, ɓa maa yarozo ni'ere nɛ asi ma nudorole a zan foro'iya fonu, a mu zanniya ɓa hare ma tete.
41016006	A lo baraa haan ɓa: «Mi ɓɛɛ co zan. A lo Nazarɛtinuu Yesu nɛ ɓa ɓuwara mi mi waa piri'a le? Lo ɓɛɛ mana he! Mi dɛɛ, a he ɓa ya diya lo si.
41016007	Mi fɛɛn vɛ bara mu han lo buwara ma Piyɛre lo lo hecaa va li Galile tun. A binni mi vɛɛ yi lo a heya wɛ ma biyo lo we barala mu haan mi.
41016008	Ɓa lo li buwiī, a ɓa luɓo fɛnna, bari ɓa boore we biya, a ɓa zɛ. Ɓa ɓɛɛ baraa diyowo haan nuu woo bari ɓa we zaanna ma pa'a.
41016009	Yesu viya ho cunu wozomɛ yɛɛ hinɓipuupu, a lo zeniya mite ma Mari-Madelɛni miyɛɛ ho nɛ lo we ɲa han ha'ire'uwe behooɲu a leenaa.
41016010	Ho vɛ do ho tannu so haan lo buwara. Mu wo a ba bo yoo si aa wɛ.
41016011	Biyowo ba ɲa a Mari-Madelɛni mi waa tɛ lo Yesu midɛɛ, lo a mibe maa lo, ɓa ɓɛɛ we lara.
41016012	Bun bɛnɛ Yesu zeniya mite ma co'o binu ma mi buwara niɲu nɛ ɛnna wan wa a vɛ muwɛn.
41016013	Ɓa arona aa waraa mu haan bɛ a, a bá ɲa ɓɛɛ laara.
41016014	Bun bɛnɛ lo zeniya mite ma mi buwara niɓuwɛdee a ɓa di. Lo za ɓa wa ɓa lanapinnu ma ɓa siyan cohenu bena, bari ɓa ɓɛɛ we laara ba nɛ maa lo lo veenu bɛnɛ na.
41016015	A Yesu baraa haan ɓa: «Mi fɛn vɛ ho dimiɲa ma feni wo feni, a mi wuro ho tansinnu han ɓa nucoza wure.
41016016	Lɛ yi lara, a batiziya, ho isi, a lɛ yi ɓɛɛ lara ho tunu.
41016017	Dɛ mu aɓa'obera nɛ ciin ba nɛ yi lara mu nɛ: ɓa ɲa han ha'ire'uwe, ɓa woro tan fiyan.
41016018	Ɓa fuwo huwa na ma mi nule, ɓa ɲu uwan'uwantiin, a bun ɓɛɛ we ɓa ma diyowoo; ɓa be mi nule vanvanna wa, a ba wɛ.
41016019	Biyowo lo Ɲuso Yesu wura ma ɓa vo, lo yuwa ho waa, a lo yoo asiyo Deeɓenu nudorole.
41016020	Ɓabe fɛnna feni wo feni a buwe ho tansinnu, a lo Ɲuso we mi waa nɛ pa'a ɓa wara na aa ciin han ma aɓa'obera.
42001001	Biyo wa ni cururu ɓuwa mi hiya a tuwa mu berara nɛ wo wa se he,
42001002	a heya wɛ ma biyo ba nɛ wo mu sɛnɛla hare mu hiyaɓuwɛ la'ariyo; ba sɛnɛla so nɛ yerema a han Deeɓenu Wara tosɛra;
42001003	ma bun sin un muso piri'aa biyo, a ciriyo mu, a so mu ma mi dɛn a fɛ mu hiyaɓuwɛrowo; a mu wo sin na a un too mu ma bun a nɛ uwe nɛ a un yira saannu Te'ofile na,
42001004	yawe a o zuun lo han unpara nɛ o ɲa a be nɛ be fasi.
42001005	Li Zude tun pa'ama wosonuu, ni'ere ɛnna nɛ yenu Zakari a a Abiya zun nuu. Lo han wo Aro zun nuu a yenu Elizabɛti.
42001006	Ɓa niɲu wure wo niterena Deeɓenu yira se; a ɓa ya wee vɛsi ma Deeɓenu tuwɛna ma li paarobera wure a nan'uwan woo.
42001007	Ɓa zo ɓɛɛ ɛnna, bari Elizabɛti we hinniya, a ɓa niɲu wure yɛrɛ ɲa maa we daan sa.
42001008	Biyo wa mu we san Zakari na a heya wɛ ma ɓa uzu ɲuɓuwari, lo ɛnna mi toonuu Deeɓenu waa.
42001009	Wozo'ere a heya ma mu sara'aweyamu lada, li huwanu berobe to lo wa, a lo tawɛ a zo li Deeɓenu ɓuwanirozuun a zo duuri han wusuna.
42001010	Ɓa zanma wure ɛnna ho iin a mi waa fara, biyowo lo zoo mi waa duuri han wusuna.
42001011	Dín wa'ati soo, lo Ɲuso anze zeniya mite ma lo, a aa zan han wusuna duurirotaɓali nudorole.
42001012	Zakari mile ma lo, lo suraa va lo wa, a lo huwa zanna.
42001013	A lo anze baraa haan lo: «Zakari, ɓɛɛ co zaan, bari o faralo caan. O han Elizabɛti aa te zobazo aa, a o ce lo yenu ma Zan.
42001014	O yi sinmu ma damu lo bena, a ni cururu aa zanwinni'a lo tenu bena;
42001015	bari lo we nibenu lo Ɲuso waa. Lo ɓɛɛ ɲu divɛn, lo ɓɛɛ ɲu be diyowo nɛ eeri nuu, lo we nuu nɛ su ma li Ha'iri-Senu hare mii naa siyaan;
42001016	lo aroni Isira'ɛli ni cururu aa mana lo Ɲuso nɛ a ɓaa Deeɓenu se.
42001017	Lo aa vɛsi lo Ɲuso waa ma Eli ha'iri ma lo pa'a, yawe a binni waawiri ɓaa maana siyan mi za bena, a aroni ɓa ni'aanna a mana ɓa niterena ha'iriyamu se, a we'a ɓa zanma a hera lo Ɲuso.
42001018	Zakari baraa haan lo anze: «A ma mu yɛɛ un zuunna bun? Dɛɛ mɛ a ni'arani a un han muso daan yu.»
42001019	A lo anze caan lo: «Mɛ a Gabiriyɛli; un wee ziin li Deeɓenu waa. Li to'aa ni a un aa woro ma o, a de li tansinnu nɛ yɛ han o.
42001020	Dɛ biyo yɛ! O we bobo, aa hin wara na tuwifuwa biyo zeze hanbe wara nɛ yɛ ɲu yi tuu, bari o ɓɛɛ lara un wara na a han ɛnnɛ ɲuuti mi wa'atiī.»
42001021	Bun tara a ɓa ni le mi waa he Zakari, a ɓa hanmana biyo lo zo mɛɛnna li Deeɓenu ɓuwanirozuun.
42001022	Biyowo lo sasa aa lo, lo ɓɛɛ le wura ma ɓa yu. Dín wa'ati soo ɓa zuunna lo lo maa yimilo li Deeɓenu ɓuwanirozuun. Lo we mi waa yaaya mi nule a zenina be ma ɓa, bari lo we hun a woro.
42001023	Biyowo lo toonu wozoma ɲutuu, lo va mi zuun.
42001024	Wozomaza yɛɛ bun bɛnɛ, lo han Elizabɛti su siyan. Lo sa mite pinle behonu, a lo we mi waa tɛ lo:
42001025	«Maa dɛɛ biyo lo Ɲuso wora ni, a libe sa'o wa'ati nɛ fasiyo a puwa un nuwaa ɓa ni siīn a dín maa a diyo.»
42001026	Han pinle behoozinni wá Deeɓenu tuwo mi to'aro Gabiriyɛli a lo vɛ Galile tun ló'ere nɛ yenu Nazarɛti,
42001027	a lo vɛ hanzohuwara ni'ere se nɛ faanle wo Davide zun nuu ni'ere nɛ yenu Zuzɛfu. Lo hanzohuwara mite we yenu Mari.
42001028	Lo anze mana aa bara haan lo: «Foo, o lee lamina, a lo Ɲuso mi ma o.»
42001029	Han wara so wa, lo ha'iri piripara, a lo mi waa diyo mite ta mube tɛɛrobe nɛ siin yɛ ura a mu yɛɛ?
42001030	Lo anze baraa haan lo: «Mari, ɓɛɛ co zaan, bari o be sin Deeɓenu na ma tiyan.
42001031	Dɛɛ o si siyan, a o te zobazo nɛ o ce yenu ma Yesu.
42001032	Lo we nibenu, a ɓa wee ve lo ma Lɛ Ho Wááɲusiīn Zo, a waa Naso Deeɓenu aa nɛ ɓaa maadɛn Davide pa'amayamu a'onu laa.
42001033	Lo di mi bɛnu Zakobe zun ɲuu fuwa bin, a li bɛnu so ɓɛɛ ve woo.
42001034	A Mari diyora lo anze: «A ma mu yɛ bun wera yi, bari dɛɛ un ɓɛɛ iin zun banuu woo.»
42001035	A li anze caan lo: «Li Ha'iri-Senu aa ɓuwee o wá, a Lɛ Ho Wáá-Ɲusiin pa'a ɓu'a aa ma mi tiya. A bun na lo nisenu nɛ te mu aa ve ma Deeɓenu Zo.
42001036	Dɛɛ mìì nuzo Elizabɛti muso su zobazo siyan mi hayi'aamu uwii, a hó nɛ ɓa ya wee ve ma hanhinni siyan daan yu pinle behoozin,
42001037	bari Deeɓenu ɓɛɛ hin diyowo na.»
42001038	A Mari lo: «Dɛ nɛ! Un a waa Naso tosɛhannuu; a biyo lo barala mu, a mu we ma bun.» Bun wo so, lo anze anniya fɛnna.
42001039	Han wozoma soo, Mari we huwa a le vara'aa vɛ ma han doɓoɲule feni aa yoo Zuda tun ló'ere.
42001040	Lo vɛɛ zo Zakari zuun, a lo tiya Elizabɛti na.
42001041	Biyowo Elizabɛti ɲa Mari tɛɛnu, lo zo zoo yu'uwo lo siyaan, a Elizabɛti huwa su ma li Ha'iri-Senu,
42001042	a lo buweriyo ma tanbenu: «O a Duɓahan ɓa hanna siīn, a o zo nɛ o siyaan a duɓazo.
42001043	Mɛ be a mu yɛɛ, a na wa Ɲuso ɓaa naa lo mana tuwifuwa mɛ se he?
42001044	Bari, dɛɛ a o tɛɛnu tannu zo un ɲuvanloo yɛɛ, a lo u'uzo ɲu'uwan un siyaan ma zanma'aa.
42001045	O damuwan bari biyo lo Ɲuso baraa o bena o lara biyo a mu ɲuutinu o wá saa mana.»
42001046	A Mari lo: Un mɛnɛ'ɛn yee! Ɓuwani li Nawasi!
42001047	Un ha'iri, zanwinni'a Deeɓenu un Isiro bena,
42001048	Bari mɛ nɛ a li toosɛ, a nɛ a diyowo, li pan liira mi yira dɛɛrobe mɛ wá. A wɛɛrɛ, han temuna wure bara lo un damuwan,
42001049	Bari Ho-Se-Wure Naso wo beberiya haan ni, A li yenu a diyo-senu.
42001050	A bá nɛ zaan li yira han uwe wure siīn, Li ni tiizuunnu cii bá wure na.
42001051	Li zeniya mi buwapa'a; A li yara'aa bá nɛ wure siyan ya su ma ɓuwanite leerobera.
42001052	Li liiriyo ɓa pa'amana mi pa'amayamu a'ore wá, A li huweniya bá nɛ liiri mite si
42001053	Li siiriyo ɓa hinnuwansiyo ma besiyara A lo ɲa ɓa nafonisiyo uwasiyo mi nu'uwe
42001054	Lo aa seriyo mi toosɛ Isira'ɛli, A lo liya mi ni tiizuunnu be.
42001055	A obara biyo sin lo we baraa haan waa maana, A baraa haan Abarahamu ma mi temu tuwifuwa bin.»
42001056	Mari asiyo Elizabɛti se a yu pinle betiin ɲu'an, bun bɛnɛ lo arona va mi se!
42001057	Li waati nɛ Elizabɛti we tawɛ a te ciyo, a lo too zobazo.
42001058	Lo banna ma ɓaa zunsiyo ɲa lo Ɲuso tetemu nɛ wo haan lo be, a ɓa zanwinni'aa ma lo.
42001059	Lo u'uzo tenu wozoma hootinni wa, ɓa mana ma lo a aa faanna, a ɓa we mi waa ve lo ma mii miyan yenu, dín nɛ a Zakari.
42001060	Ɓaa naa so han wara, a hó lo: «Hee'ee dɛ, a Zan lo wee vera.»
42001061	Ɓa ni caan lo: «Nuu woo mana mii zun'ɛnnu nɛ yenu iin vo ma bun.»
42001062	A ɓa we mi waa yaaya mi nule aa diyora lo miyan ma li yenu nɛ hó yi mi mu se a ɓa wee vera lo.
42001063	A Zakari lo ɓa see pɛrɛwezo han mi, a lo lii tuwa biyo yɛ li wa: «Zan a lo yenu». Bun hanmaniya ɓa ni wure.
42001064	Ho ci'ere soo, lo haara mi ɲuɓo, lo dɛrɛmi fuwa, a lo huwa woro a lo ɓuwani Deeɓenu.
42001065	Bun wá zanmɛn fu ɓa lobannasiyo wure na, a a hanbe unpara nɛ yɛ ɓa ni wure we mi waa sumu na han doɓoɲule wure wá li Zude tuūn.
42001066	Bá nɛ wure we ɲa mu we wo mu ma suwaɓɛ, a ɓa wee tɛ lo: «A mu yɛ aa we lobe hanyirezo nɛ yɛ be?» Lo Ɲuso nu we ɛnna lo wá ma tiyan.
42001067	Lo u'uzo ɓaa miyan Zakari we su ma li Ha'iri-Senu, a lo huwa caan Deeɓenu ɲu ma biyo yɛ:
42001068	Waa ɓuwani lo Ɲuso ɓa Isira'ɛli ni Deeɓenu Biyo li leena míí ni unpa, a ya ɓa ɲu na.
42001069	Lo leena huwarayamu arafori a haan wa Heeyɛ lo toosɛ Davide zuun;
42001070	A heya wɛ ma biyo lo barala mu zerema mumuwɛn mumuwɛn ma mi ɲucanna siya ɲuwin,
42001071	Lo mi isi wa wa ze'usiyo na, Aa fe wa bá nɛ wure ɲinna wa nulee.
42001072	Lo zuunna waa maana tii, A lo ha'iri liyo mi siya wá
42001073	A heya wɛ ma biyo lo we dora mi ɲu, a baara wá haan waa maa Abarahamu.
42001074	Wɛɛrɛ lo huwaraliyo wa wa ze'usiyo na A na nu waa, a zaannu woo
42001075	A wa ɓuwani lo ma senuyamu ma tiyan lobe mite yira wá Wa sii wozoma wuree.
42001076	Hayirezo ɓuwizo, mu yi a uwe anni, o yenu we Lɛ Ho Wáá-Ɲusiin ɲucan Bari o vɛsi heca lo Ɲuso waa, aa we'a lo wɛnza,
42001077	Aa nɛ mu isirobe zuunrobe lo ni zanma na Ɓa be'uwe desinu lahuramaa
42001078	A heya wɛ ma waa Deeɓenu nitiizuunnu benu bena. A hó nitiizuunnu so nu wá li wosonu nɛ lii huwo ómū yoo ɲinni'a wa wá,
42001079	Aa dɛ mi ómū han bá nɛ asiyo han tiɓiyoo ma li humu tiyaa Aa be wa ziya ho hɛra wan wá.»
42001080	Lo hanyirezo we mi waa dan a lo ha'iri pa'a mi waa ɛn. A li hɛnletun wo lo hɛɛ'ale tuwifuwa biyo zeze lo aa zeniya mite ma ɓa Isira'ɛli ni.
42002001	Han wozoma soo, tannu lo Sezare se lo ɓa muwin li tun wá nucoza wure.
42002002	Bun nimuwinrobeyɛɛ so wee we a Kirinusi a li Siri tun bɛ.
42002003	Nuu wo nuu we tawɛ a vɛ muwin mi teroloo.
42002004	Ma bun Zuzɛfu muso lo li Galile tun Nazarɛti loo aa vɛ li Zude tun Davide lo nɛ yenu Bɛtilehɛmu, bari lo wo Davide zun'ɛnnu nuu ma lo temu nuu ni'ere,
42002005	a vɛɛ too mi ma mi faanle Mari yele. Mu we a Mari siyan mi.
42002006	Biyowo so ɓa ɛnna bin, Mari terowo yu,
42002007	a lo too mi nuyɛɛ nɛ wo zobazo. Lo ɓu'aa laa ma canma a lii diya lo si coobuwoo, bari ɓa ɓɛɛ we yu ɛnle woo ɓa nuhuwan laarozuun.
42002008	Biyadidira we ɛnna ho muwɛn bin nɛ wee caan han unmuwaan a dɛɛ mi biya na.
42002009	Lo Ɲuso anze ni'ere zeniya mite ma ɓa, a lo Ɲuso ɓuwaɓuwamu ɲinni'aa a i'iriyo ɓaa;
42002010	a lo anze baraa haan ɓa: «Mi ɓɛɛ co zaan, bari a tansinnu un aa de han mi, mu a be nɛ we zanma'aa benu ɓa nucoza wure se.
42002011	Dɛɛ, zɛrɛ, ho Davide loo he, isiro too haan mi; lo a lo Kirisita lo Ɲuso.
42002012	Dɛ biyo mi zuunna lo nɛ: «Mi zo yi u'uzo nɛ ɓu'aa na ma canma a diyasi coobuwoo.»
42002013	Mi ciyoo a ho waa-ni zanma uwi lo liyo a ma lo anze paariyo ɓuwani Deeɓenu a ɓa tɛ lo:
42002014	«Ho ɓuwaɓuwamu a Deeɓenu taa, ho Wááɲusiīn yoo! A hɛra ɛn li tun wá he lii! Ɓa nucoza nɛ li ta bena pafeni!
42002015	Biyowo ho waa-ni anniya ɓa se a yoo fɛnna ho waa, ɓa biyadidira baraa haan wɛ: «Ma bun, wa fɛn fuwa Bɛtilehɛmu, a wa zo dɛɛ biyowo bin, a nɛ lo Ɲuso muwan be haan wa.»
42002016	Ɓa vara'aa i ɓoo, a zo yu Mari ma Zuzɛfu ma lo u'uzo, a lo u'uzo diyasi coobuwoo.
42002017	Biyowo ɓa maa lo, ɓa la'ariyo biyo wure baraa haan ɓa lo hanyirezo bena.
42002018	Bá nɛ wure we ɲa ɓa wara we hanmana biyo ɓa biyadidira we mi waa bara.
42002019	Mari bo bun bera so wure si mi siyaan, a mi waa lee'a wa.
42002020	A ɓa biyadidira arona fɛnna a ɓa ɓuwani Deeɓenu biyo wure ɓa ɲa ma mi ɲuvanle, a maa ma mi yira a heya wɛ ma biyo ya baraa haan ɓa.
42002021	Biyowo han wozoma behootin ɲutuu, ɓa faanna lo u'uzo, a ɓa vo lo ma Yesu a heya wɛ ma li yenu nɛ lo anze we zeniya saani a lo siyan si.
42002022	Biyowo lo hanyirezo ɓaa ni sɛnaciinu wozoma ɲutuu a heya wɛ ma ho Moyize tuwa, ɓa so mii zo a yuwara Yerusalɛmu a yoo nɛ lo Ɲuso Deeɓenu na,
42002023	a heya wɛ ma hanbe wara nɛ tuwa lo Ɲuso tuwa vanloo: «Zobazo pɛɛ nɛ a nuyɛɛ aa desi nɛ li Nawasi na.»
42002024	Ɓa ɲa lee yefee biyaɲu wurasin ma'uza biyaɲu ma a heya wɛ ma biyo mu tuwara lo Ɲuso tuwa waraa.
42002025	Banuu ni'ere ɛnna Yerusalɛmuū dín wa'ati soo nɛ yenu Simiyo. Lo wo banuu nɛ terena, a fasi mi Deeɓenu bee, lo we mi waa he biyo lo Ɲuso aa dera ɓa Isira'ɛli ni siīn, a mu tara a li Ha'iri-Senu mi lo wá.
42002026	Deeɓenu we zeniya mu ma lo ma mi Ha'iri-Senu lo lo ɓɛɛ hi a lo ɓɛɛ ɛnnɛ maa lo Ɲuso to'aro nɛ a lo Kirisita.
42002027	Li Ha'iri ɲanna Simiyo mana li Deeɓenu ɓuwanirozuun, a tara a Yesu ɓaa ni aa zoo ma hó yawe a tii ho lada nɛ ho tuwa wara bara be lo wá.
42002028	Simiyo fo Yesu can mi buwaree, lo bara'ariyo Deeɓenu a lo lo:
42002029	«Naso, wɛɛrɛ desi o toosɛ a lo fɛn ma hɛra A heya ma o wara,
42002030	Bari un yira maa o isirobe
42002031	Mu isirobe nɛ o caa daɓere han sira wure yira wá
42002032	Ho ómū nɛ da haan han tuwansira A nɛ a Isira'ɛli ni, o ni zanma ɓuwaɓuwamu."
42002033	Yesu ɓaa ni we hanmana biyo ɓa mi waa woro lo bena.
42002034	Simiyo duɓaa haan ɓa, a lo baraa haan Yesu ɓaa naa Mari: «Dɛɛ, lobe hanyirezo nɛ yɛ mana ɓa Isira'ɛli ni cururu lisinu ma ɓa bini-huweninu bena, a lo we miniwarobe nɛ ɓa ni waanni wá.
42002035	A mu yi a uwe, mu ziin a obara ɛtonu nɛ cú o siin tuwii le wa lo, yawe a nicururu leerobera dɛ letee.
42002036	Hannuu yimiro ni'ere ɲa ɛnna bin, nɛ yenu Anɛ, Asɛri zun'in nuu Fanuyɛli hanminu. Biyo yɛ we a Anɛ daan ma tete. A zerema behooɲu lo we wo mi yaamuu ma mi baro,
42002037	bun bɛnɛ hó huru do lo si a lo asi midee tuwii sii zerema yu beɓuwiyana ma bena (84). Lo ɓɛɛ ya hini wee ve li Deeɓenu ɓuwanirozuun, a lo ya wee sɛ han Deeɓenu tinaa ma wosonuu, a lo zo sun a lo fara.
42002038	Hó Anɛ so ɲa vɛɛ mana dín wa'ati de'ere soo, a lo we mi waa ɓuwani Deeɓenu a lo woro Yesu be han bá nɛ wure we mi waa he Yerusalɛmu ló huwaralinu.
42002039	Biyowo Yesu ɓaa ni tiyo lo Ɲuso tuwa ladara ɲu, ɓa arona va mi lo Nazarɛti li Galile tuūn.
42002040	Mu yi a lo hanyirezo, hó we mi waa dan, a lo yi pa'a. Lo we sú ma li ha'iriyamu, a Deeɓenu duɓa ɛnna lo wá.
42002041	Zeremi wo zeremi Yesu ɓaa ni ya wee yoo Yerusalɛmu a yoo lee li sanni.
42002042	Biyowo Yesu dan yu zerema ɓuwɛɲu, ɓaa ni ɲa yuwa Yerusalɛmu a heya wɛ ma li sanni lada.
42002043	Bun bɛnɛ, biyowo li sanni wozoma ɲutuu, Yesu ɓaa ni le arona aa vɛ mi se. Yesu fa waara Yerusalɛmu lóo ɓa buwaa.
42002044	Ɓa ni we pɛ'obara lo lo ma mi niza bo wɛ na. Biyowo ɓa vasiyo terena, ɓa huwa diyo lo be míí zunsiyo ma mi zuunna se.
42002045	Ɓa ɓɛɛ maa lo feni woo, a ɓa arona mi waa piri'a lo a ɓa yoo ho Yerusalɛmuū bin.
42002046	A mu wozoma tiinni wá ɓa vɛ yu lo li Deeɓenu ɓuwanirozuun a lo asiyo ɓa tuwa aranina siīn a mi waa tɛtɛ mi ɲuvanle ɓaa, a lo diyo ɓa.
42002047	Lo ha'iriyamu ma lo canrobera we mi waa hanmani bá nɛ wure we mi waa ɲi lo wara.
42002048	Biyowo ɓaa ni vɛ maa lo, ɓa hin'iyan, a ɓaa naa baraa haan lo: «Hayirezo, a webena o wo biyo yɛ ma wa? Dɛɛ mìì miyan ma mɛ wure buwe ya biya aa piri'ara o.»
42002049	Lo baraa haan ɓa: «A webena mi piri'a ni? A mi ɓɛɛ ya iin zun lo un tawɛ a un sɛ waa Maa toonu le?»
42002050	Bá ɓɛɛ we fanmuwan han wara so nɛ lo baraa haan ɓa ura.
42002051	Bun bɛnɛ lo huwa buwa ɓa, a ɓa liyo Nazarɛti, a lo ya wee fi ɓa tannu na. Ɓaa naa ya wee be bun bera so wure si mi siyaan.
42002052	A mu yi a lobe Yesu, lobe we mi waa dan ma zuunrobe ma hinhinmu ma ce'u Deeɓenu ma ɓa nucoza waa.
42003001	Tibɛre Sezare pa'amayamu zerema ɓuwɛhonuniso, a Pose Pilate a li Zude tun wafaranama, a Herode a li Galile tun bɛ, a ɓaa ereso Filipe a li Ituri tun ma Tarakoni tun bɛ, a Lisaniya a li Abilɛne tun bɛ,
42003002	a heya Anna ma Kayife sara'awe inyansiyo wa'atira. Bun wo so Deeɓenu tannu ciyo Zakari yaro Zan na li hɛnletuūn.
42003003	Ma bun Zan huwa bo ho Zurudɛn baa do'uwa wure na, a lo buwe ho loɓinu batɛmu be, bun nɛ nɛ a ɓa ni yi mi be'uwe saɓere.
42003004	A heya wɛ ma hanbe wara nɛ tuwa li Deeɓenu ɲucan Ezayi vanloo: «Huwɛ yɛ a lɛ nɛ buweri li hɛnletuūn tannu: Mi we'a lo Ɲuso wan, Mi tereni lo wɛnza
42003005	Boconu wo boconu aa ti Doɓoɲu wo doɓoɲu ma tintin wo tintin aa ciiri Han liyana nɛ urɛmi'urɛmi aa bini we deɓaa A han wɛn nɛ o'oroma'o'oroma aa pɛrɛpɛrɛni maazin
42003006	A nucoro pɛɛ aa mi Deeɓenu isirobe."
42003007	Bá nɛ ya wee haaɓuwee lo se yawe a lo batize ɓa, Zan we mi waa bara han bá: «Dihuwa nɛ! A wii bo mi ziya ma biyo mi da luwi vira li sinlee nɛ buba mu waa?
42003008	Mi baaba a mi biyo zeni lo mi loɓiyo, ma suwaɓɛ. Mi ɓɛɛ co bara mi siyaan lo: “Waa maa a Abarahamu,” bari un bara mu han mi lo Deeɓenu daa lee za hanbe bubuwo nɛ yɛɛ aa han Abarahamu.
42003009	Hare li duwe ɲuɓo winu habo han vɛwa ciyan wa vo. Ma bun, vɛwe wo vɛwe nɛ ɓɛɛ hɛ biru tete, dín uwan cunde ho daan.»
42003010	Ɓa zanma we mi waa diyo lo: «Biyo wa, a webe wa we?»
42003011	A lo caan ɓa: «Nuu nɛ canma yi a beɲu, a hó han nuu nɛ de'ere woo mana se, a nuu nɛ dirobe yi mi se, a hó ɲa we bun sin.
42003012	Li wusurufera muso mana a aa batize, a ɓa baraa haan lo: «Naso, a webe wabe we?»
42003013	A lo baraa haan bá: «Mi ɓɛɛ co be diyowoo biyo fasi mu a nɛ baraa haan mi wá.»
42003014	Ɓa hinfira muso vɛ mana aa diyora lo: «A wabe han, a webe wabe tawɛ a we?» Lo baraa haan bá: «Mi ɓɛɛ co fe nuu woo be ma pa'a, mi ɓɛɛ co ci nuu woo ɲuu saɓiya wá; a mi daan mi saara na.»
42003015	Ɓa zanma wure yira we bo laa, a ɓa we mi waa diyo mite a Zan yi ɓɛɛ a lo Kirisita;
42003016	bun wá lo caan ɓa wure ma biyo: «Mɛ batize mi ma ɲuu, a nuu buba nɛ pa'a po mɛ, mɛ yɛrɛ ɓɛɛ yuwa yu a fuwe lo na'an huwinle. Hó yi mana, hó aa batize mi li Ha'iri-Senuū ma ho daan.
42003017	Lo aarinɛ mi lo nuu. Lo aari mi sun'uwe li huwɛɛ, lo zo o mi mi nanuu, a lo ci dan nɛ ɓɛɛ hi woo a zɛɛra mu sun'uwe.
42003018	Zan we mi waa woro ho tansinnu aa han ɓa zanma, a lo be ɓa ziya ma bebiyanna cururu.
42003019	Hare ma bun, biyo wá Zan Batisi we pan Herode na ɓaa ereso han nɛ a Herodiyade bena, hare ma lobe Herode wema uwe nɛ á wure nɛ lo we mi waa we bena,
42003020	ho Herode so pan we va Zan do asoō a nanina mi wema uwe na.
42003021	Ɓa zanma wure we aa mi waa batize, a Yesu muso mana a aa batiziya, a biyowo lo ɛnna faraloo, ho waa hɛɛna
42003022	a li Ha'iri-Senu liyo lo wá a obara ma'u fɛ'o. A tannu lo ho wáá lo: «O a un Zosaannu, a o be mi un siin wá.»
42003023	Yesu sii zerema we heya ɓuwiyaɓuwɛ bera biyowo lo ɓuwɛ mi toonu hiya. A heya ma biyo ɓa ni wee barala mu, a Zuzɛfu too lo, a Heli we too ho Zuzɛfu so,
42003024	Matata too Heli, a Levi too Matata; Mɛliki too Levi, a Yanayi too Mɛliki; Zuzɛfu too Yanayi,
42003025	Matatiya too Zuzɛfu, a Amosi too Matatiya; Nahumu too Amosi, Esili too Nahumu, a Nagayi too Esili;
42003026	Mahate too Nagayi, a Matatiya too Mahate; Semeyi too Matatiya, a Zose too Semeyi; Yoda too Zose,
42003027	a Yohanna too Yoda; Resa too Yohanna, a Zorobabɛli too Resa; Seyalitiyɛli too Zorobabɛli, a Nɛri too Seyalitiyɛli;
42003028	Mɛliki too Nɛri, a Adi too Mɛliki; Kosamu too Adi, a Ɛlimadamu too Kosamu; Ɛri too Ɛlimadamu,
42003029	a Yesu too Ɛri; Eliyezɛri too Yesu, a Yorimu too Eliyezɛri; Matati too Yorimu, a Levi too Matati;
42003030	Simiyo too Levi, a Zuda too Simiyo; Zuzɛfu too Zuda, a Yonamu too Zuzɛfu; Eliyakimu too Yonamu,
42003031	a Meleya too Eliyakimu; Mena too Meleya, a Matata too Mena; Natan too Matata,
42003032	a Davide too Natan; Ezayi too Davide, a Obɛde too Ezayi; Bowaze too Obɛde, a Salomuwan too Bowaze; Naso too Salomuwan,
42003033	a Aminadabe too Naso; Adimi too Aminadabe, a Arini too Adimi; Hɛsiro too Arini, a Perɛsi too Hɛsiro; Zuda too Perɛsi,
42003034	a Zakobe too Zuda; Isaka too Zakobe, a Abarahamu too Isaka; Tera too Abarahamu, a Nahori too Tera;
42003035	Seruge too Nahori, a Rehu too Seruge; Pelɛgi too Rehu, a Hebɛri too Pelɛgi; Sila too Hebɛri,
42003036	a Kayinamu too Sila; Arifakisade too Kayinamu, a Sɛmu too Arifakisade; Nuwe too Sɛmu, a Lemɛke too Nuwe;
42003037	Matusalɛmu too Lemɛke, a Henoki too Matusalɛmu; Yerɛde too Henoki, a Maleleyɛli too Yerɛde; Kenamu too Maleleyɛli,
42003038	a Enosi too Kenamu; Sɛti too Enosi, a Adama too Sɛti, a Deeɓenu too Adama
42004001	Yesu wee le ho Zurudɛn baa ɲuɓo na, a lo su ma li Ha'iri-Senu, a li Ha'iri ciyan lo vana li hɛnletuūn,
42004002	a Sitani tanniya lo binni tuwi wozoma ɓuwiyaɲu. Han wozoma so wuree lo ɓɛɛ du diyowo, a biyowo han ɲutuu bun wo a hinnu mi laa.
42004003	Dín wa'ati soo Sitani baraa haan lo: «O yi a Deeɓenu Zo dede, a o bara han libe bibiyo nɛ yɛ lo li yerema we buru.»
42004004	A Yesu caan lo: «Mu tuwa lo buru midee ɓɛɛ vari lo nucoro.»
42004005	Sitani yoora lo feni nɛ ɲa pan hin po, a li zeniya ho dimiɲa pa'amayamuna wure ma lo wa'atizo uduu siyaan,
42004006	a li lo: «Un aa nɛ hobe pa'a nɛ yɛ wure aa ma mube pa'amayamuna nɛ wure ɓuwaɓuwamu, bari a mɛ na mu na, a un yi lo un nɛ mu nuu nɛ na to a bun.
42004007	Ma bun sin o yi cusi un waa sarahu, to mu wure a uwe taa.
42004008	A Yesu caan lo: «O ɓuwani li Nawasi mìì Deeɓenu, a a libe midee o sɛ han.»
42004009	Li Sitani bana vara lo Yerusalɛmu, a yoo bo lo si li Deeɓenu ɓuwanirozun ɲusiīn, a li baraa haan lo: «O yi a Deeɓenu Zo dede, zin he a o cun ote de, bari mu tuwa lo
42004010	li aa nɛ tannu mi anzera na, a ɓa dɛɛ aa.
42004011	Ɓa can o mi buwaree, yawe a o ziyo ɓɛɛ ca hɛ bibiyo woo na.»
42004012	A Yesu caan li: «Mu muso tuwa, lo o ɓɛɛ tanni lo Ɲuso o Deeɓenu.»
42004013	Biyowo li tanniya lo hun, li Sitani do lo si ve aa pɛ wa'ati binu.
42004014	Yesu arona va Galile tun ma li Ha'iri-Senu pa'a, a lo yenu we lo fo li tunzo wure.
42004015	Lo ya we arani ɓa ni han faralozuwiīn, a ɓa ni wure we mi waa de lo wá.
42004016	Lo arona va Nazarɛti, he lo dan, a a heya wɛ ma biyo lo dariyo a wee we, lo zo li Deeɓenu faralozuun li vunurowozomɛ zeze. Lo huwa zan aa ara,
42004017	a ɓa aa na li Deeɓenu ɲucan Ezayi vanlo laa. Lo bɛɛna ho a lii yu li ɛnle nɛ biyo yɛ tuwaa:
42004018	«Li Nawasi Ha'iri mi un wá Bari li tiya mi ɲii un ɲuu, A un wɛɛ bá nɛ» siyan saa mu siyan A un buwe ho tansinnu han ɓa banbannasiyo Li tuwo ni a un buwe mu huwaralirobe be a han ɓa woɓɛ A buwe han yira hɛɛnu a han ɓa maniya, A huwarali ba nɛ ɓa mi waa ɲi'ori,
42004019	A buwe lo Ɲuso nitiizuunnu zeremi be.»
42004020	Bun bɛnɛ lo buu ho vanlo, lo na ho lo toosɛ na, a lo lii asi.
42004021	Bun wo so lo baraa haan ɓa: «Mu toorobe wara nɛ mi ɲa yɛ ɲutuu zɛrɛ.
42004022	Ɓa ni wure we ta haan lo, a hanmana han wara tetiya nɛ mi waa le lo ɲuu bena, a ɓa tɛ lo: «Lo ɓɛɛ a Zuzɛfu yaro uwɛ?»
42004023	Yesu caan ɓa: «Mu boo, mi hɛ li waawe nɛ yɛ aa de na lo: «Tinsoo, wɛɛ o yɛrɛ ve»; bun nɛ wure o wo Kapɛrinahumu, a nɛ wa ɲa unpa muso we bun mìì maazuun he."
42004024	Fuwazoo, a lo ɲa huwa lo: «Ma tiyan, un bara mu han mi, Deeɓenu ɲucan woo mana nɛ ɓaa maazunsiyo fu laa sese.
42004025	A biyo a ho tiyan a un bara han mi yɛ: Eli wa'atiī a hanna nɛ bara huru mu cururu mi li Isira'ɛli tuūn biyowo ho waa we va ɲa, wuro woo, zerema tiin ma pinle behoozin, a hinnu benu we zo li tun wuree.
42004026	Hare ma bun Eli ɓɛɛ we tuwo vara ɓa nuu woo se a mu yi ɓɛɛ a lo hannuu nɛ baro huru mu a nɛ ɛnna Sarɛpita lóo, li Sido tuūn.
42004027	Ma bun sin, ɓuweriya cururu ɲa ɛnna li Isira'ɛli tuūn li Deeɓenu ɲucan Elize wa'atiī. A hare ma bun ɓa nuu woo ɓɛɛ we waa a mu yi ɓɛɛ a li Siri tun nuu Nama.»
42004028	Biyowo ɓa ɲa han wara so bá wure nɛ ɛnna ho faralozuun siyan lo hare ma tete.
42004029	Ɓa huwa peena Yesu a lora ho ló na'uwa a ɲanna ya mi suwa de li tuūn, bari ɓa ló we too doɓoɲu wá, aa aan ɲuɓo na ɓa we aa ciyo a ya suunna lo de.
42004030	Lo yu puwiyansi ɓa siīn a i fɛnna.
42004031	Yesu lo liyo Kapɛrinahumu nɛ a Galile tun ló'ere, a lo ya wee arani ɓa ni li vunurowozomɛ zeze.
42004032	Ɓa ni we hanmana lo aranirobe, bari lo wara pa'a ɛnna.
42004033	Mu wo a banuu ni'ere mi li faralozuun biin a nɛ ha'iri'oo ɛnnaa. Hó buweriyo ma tanbenu lo:
42004034	«Aa, Nazarɛtinuu Yesuu, a webe o miniya na ma wa? A o mana a aa hara'i wa le? Un zun biyo a o: o a lo anze senu.»
42004035	Yesu za li wá: «Siin'oɓiyo yɛ a o le lobe banuu nɛɛ. Li ha'iri'oo huweniya lo virili ɓa zanma siīn a cunna do, a li lo loo a madimi woo.
42004036	Ɓa wure hin'iyan a ɓa we mi waa bara han wɛ «Hɛn a han wara yɛɛ sin yɛ? Lobe banuu nɛ yɛ we tuwii nɛ tannu han ha'ire'uwe na ma wara nɛ fasi a pa'a mi, a to han lo.»
42004037	Ma bun lo yenu we mi waa lee fɛn li tunzo so wuree.
42004038	Yesu lo ho faralozuun a anniya va Simu zuun. Wɛwiya sumɛ ɛnna Simu ɓa hiyo hannuu na, a ɓaa ni yuwa Yesu a lo ɲiyan laa.
42004039	Lo ɓosi lo wá a ɲinsaan ho wɛwiya na, a ho wɛwiya lo. Ho ciyo soo lo hannuu huwa sa be haan ɓa.
42004040	Li wosoɲu zinnu bɛnɛ, bá nɛ wure vanvanna ɛnna se, ni nɛ vanle sirasira ɛnna na, bá uu'a bá mana lo se. Lo bo mi nule ɓa nuu wo nuu wá, a lo wiya ɓa.
42004041	Ha'ire'uwe lo nicururu, a ɓa we mi waa buweri a ɓa tɛ lo: «O a li Deeɓenu Zo.» Lo we mi waa wuruwuru ɓa a lo ɓɛɛ we mi waa tɛ a ɓa woro, bari ɓa zuunna lo lo a lo Kirisita.
42004042	A li tun saan yɛ, a bun wo Yesu lenu a va ho muwɛn cocoro. Zanma benu we lo a mi waa hɛɛ piri'a lo tuwi yoo yu. Ɓa ɛnna mu se a be lo si mi se, a lo ɓɛɛ co yi fɛn desi ɓa.
42004043	A lo baraa haan ɓa: «Mu tawɛ a un ɲa wuro Deeɓenu pa'amayamu tansinnu a han han luwe nɛ á, bari a bun be tuwo ni mana.»
42004044	A lo we mi waa waayu ɓa ni han faralozuwiīn li Galile tuūn.
42005001	Yesu ɛnna ho Genezarɛti Mu ɲuɓo na a zanma benu we aa mi waa ɲa wɛ lo do'uwa aa ɲinna han Deeɓenu wara.
42005002	Lo ma muwa beɲu ho mu ɲuɓo na. Mu wo a ɓa cizuura lo haan liyo a lii sɛɛ mi yuwana.
42005003	Yesu i zo hán muwa so de'ere nɛ wo Simu taa, a lo faraa hó a hó pɛ lo titi zoora mu ɲuu. Lo lii asiyo li muwee a mi waa dɛ worola ma ɓa zanma aa aranina ɓa.
42005004	Biyowo lo wura vɛɛ zan, lo baraa haan Simu: «Wa vɛ he mu ɲuu hucu, a mi o mi yuwana, a mi zúú.»
42005005	Simu caan lo: «Dɛɛ Ɲuso, wa caanna a siya wate, a wa ɓɛɛ yu diyowoo, hare ma bun o wara wá, un o han yuwana.
42005006	A bun ɓa uwara mi yuwana, a han fo ciza ciyo ɲu, fuwa han yuwana mi wɛɛ'a.»
42005007	Ɓa da mi nu voo mi ni nɛ ɛnna li muwe diyo áa, a ɓa ɓuwee aa de mi nu na. Bá mana a ɓa aa su han muwa beɲu ma ciza, fuwa han muwa we tuwi lii mi ci.
42005008	Biyowo Simu ma bun, lo cunna mite do Yesu ziya se a lo lo: «Ɲuso, ɛɛ le mɛ na, bari un a be'uwewero.»
42005009	Mu wo a lo ma bá nɛ wure ɛnna lo se boore biya ɓa ciza ciyo nɛ ɓa zuwo yu yɛ bena.
42005010	A bun ɲa wo Simu toosɛroɓara nɛ a Zebede ni Zake ma Zan. A Yesu baraa haan Simu: «Ɓɛɛ co zaan; wɛɛrɛ ɲu wá o we nucoza zuuro.»
42005011	Ɓa pa mi muwaa le ziinniya, ɓa anniya do mu wure si a ɓa bo laa.
42005012	Biyo yɛ wo a Yesu mi ló deeso. Banuu deeso nɛ suraa wure we fo ma ho ɓuwevannu maa lo, a ho aa cuunna mite do lo waa, a faraa lo ma biyo yɛ: «Ɲuso, o yi ta, to o da ni cii.»
42005013	Yesu da mi nu a vɛɛ dunna laa, a lo lo: «Un ta biyo, we nuu nɛ cuu.». Hó ciyo soo ho ɓuwevannu do lo si.
42005014	Bun bɛnɛ Yesu bo lo ho wan wá ma ho tannu nɛ yɛ: «Fɛn vɛɛ zeni ote ma lo sara'awe, a o lee o teciinu sara'abe a heya wɛ ma biyo Moyize paara mu, yawe a bun we sɛrɛyamu ɓa se.»
42005015	Ma bun Yesu yenu we mi waa le, aa le, a ɓa zanma ciyo ya wee aa fewɛ ɲi lo wara, a lo wɛɛ ɓa vanle.
42005016	A lobe Yesu ya wee huwo anni fɛn cocoro a yoo fara.
42005017	Wozo'ere Yesu we mi waa arani ɓa ni. Fariziyɛnna ma ɓa tuwa aranina we ɛnna bin. Ɓa ni we lo Galile, Zude ma Yerusalɛmu luwe wure; a lo Ɲuso we mi waa zeni mi pa'a ma ɓa vanvanna wɛɛnu.
42005018	Dín wa'ati soo, ni tuwan nɛ so uru'a ma mi zanle ɛnna mu se a zo be hó si Yesu waá.
42005019	Ɓa zanma cirimanu bena, ɓa ɓɛɛ zuunna biyo mi we a yi zoora lo se; a bun wá ɓa i yuwa ho hancoo a piyan fe'ere a da lo uru'a ma mi zanle liyora ɓa zanma siīn a lii bosi Yesu waa.
42005020	Biyowo Yesu maa ɓa lana, lo lo: «Banuu, o be'uwe dosi haan o.»
42005021	Bun wá ɓa tuwa aranina ma ɓa Fariziyɛnna huwa yu mu leerobe nɛ yɛ a ɓa tɛ lo: «Lɛ yɛ a wii nɛ wuro hanbe tuwowa wara nɛ yɛ? A wii da mu be'uwe desi a mu yi ɓɛɛ a Deeɓenu midee?»
42005022	Yesu zuunna ɓa leerobe a lo baraa haan ɓa: «A mu yɛɛ na mi mi waa lee biyo yɛ mi siyaan?
42005023	A bara han nuu lo lo be'uwe dosi haan lo wurasin a bara han lo lo lo huwo ziin a lo vɛsi, a mu yɛ wawi po mu?
42005024	A yawe a mi zuun a mu be'uwe desinu pa'a mi lo nucoro zo se li tun wá he un nɛ hobe tannu nɛ yɛ uwe na: «Huwo ziin, see o zanle a o vɛ o zuun."
42005025	Mi ciyoo, lo huwa ɓa ni wure yira wá, a so li zanle nɛ wá lo ya dumasi a lo anniya mi waa vɛ mi zuun, a lo ɓuwani Deeɓenu.
42005026	Ɓa ni wure we hanmana, a ɓa we mi waa ɓuwani Deeɓenu. Ɓa we zanna ma tete, a ɓa we tɛ lo: «Biyo zɛrɛ anni, wa maa ɲuɓuwɛrobera.»
42005027	Bun bɛnɛ Yesu le maa wusurufero ni'ere nɛ yenu Levi, a lo asiyo li wusurufele. Lo baraa haan lo: «Di un hiya wá!»
42005028	Levi huwa dosi mi be wure, a lo i du lo hiya wá.
42005029	Levi sa dirobe benu mi zuun a haan Yesu. Lo vo wusurufera cururu ma nibiyan; a ɓa wure aa mi waa paari di.
42005030	Ɓa Fariziyɛnna ma ɓa tuwa aranina we mi waa hun'a bara han Yesu buwara: «A webena mi mi waa di a mi ɲu ma ɓa wusurufera ma ɓa be'uwewera?»
42005031	Yesu huwa baraa haan ɓa: «Ɓɛɛ a ba nɛ cohee mu ma'o mi lo du'atira na, a ɓa vanvanna mu hee se.
42005032	Mɛ ɓɛɛ co mana a ve ɓa niterena uwe, a ɓa be'uwewera un mana aa ve a ɓa loɓi.»
42005033	A ɓa baraa haan lo: «Zan buwara ma ɓa Fariziyɛnna taa wee sun tantan, a ɓa fara; a mu yi a uwe buwara, a bá mi waa di a ɓa ɲu te.»
42005034	A Yesu baraa haan ɓa: «Mi daa nɛ a lo hanfinbaro yirāla zo sun a lo hanfinbaro yi pan mi ɓa se le?
42005035	Wozoma ɓuwee a bun we a lo hanfinbaro fo ɓaa, bun wo so to ɓa zo sun.»
42005036	Lo ɲa ha waawe haan ɓa lo: «Nuu woo ɓɛɛ lɛɛ cɛnmɛ fiinnu be tuwan a ii puupura cɛnmɛ dɛn, yi a bun, to lo naso wiya mi cɛnmɛ fiinnu yaara, bari biyo lo puupuwo ma li cɛnmɛ dɛn ɲa ɓɛɛ fi wɛ na.
42005037	A nuu woo ɓɛɛ o divɛn fiyan sumaniya daan, yi a bun, to hó divɛn fiyan so wɛɛ'aa han sumaniya, a to ho divɛn uwasi, a han sumaniya ɲa yaara,
42005038	A ho divɛn fiyan tawɛ a o sumaniya fiyaan,
42005039	A nuu woo bá nɛ yi ɲuu ho divɛn dan vo siīn, ɓɛɛ hini mi ho divɛn fiyan; bari to ɓa lo ho divɛn dan sin po.»
42006001	Mu vɛ mu ɓuwee, a vunurobe wozomɛ deeso zeze a Yesu ma mi buwara mi waa aansi muwɛnsɛɛn. Lo buwara we mi waa lɛɛ mu vɛrobe teema aa puru'a mi nulee a yoo cɛ.
42006002	Bun wá Fariziyɛnna tuwan baraa haan ɓa: «Be nɛ ɓɛɛ tawɛ a we li vunurowozomɛ zeze a webena mi we bun?»
42006003	A Yesu caan ɓa: «Biyo Davide wo biyo zeze ho hinnu we ɛnna lo ma mi hinfira na, mi ɓɛɛ arana bun le?
42006004	Dɛɛ lo we zo li Deeɓenu ɓuwanirozuun a zo uu li sara'aburu a caa tuwan a le na tuwan mi beroɓara na hare a a ɓa sara'awera midee dín buru so cɛnu nu we na na.»
42006005	A lo baraa haan ɓa: «A lo nucoro Zo a li vunurowozomɛ naso.»
42006006	Vunurobe wozomɛ deeso zeze Yesu zo ɓa Zuwifera Deeɓenu faralozuun a zoo mi waa arani ɓa ni. Banuu ni'ere ɛnna bin nɛ nudoro buwa wure huru.
42006007	Ɓa tuwa aranina ma ɓa Fariziyɛnna we mi waa urasi Yesu aa dɛɛ ta lo wɛɛ nuu li vunurowozomɛ zeze le; bun yi wo to ɓa yi be cira lo ɲuu.
42006008	Lo zuunna biyo ɓa mi waa lee'a, a lo baraa haan lo banuu nɛ buwa huru: «Huwo ɓuwee aa ziin ma siīn he!» Lo lii huwa aa zan.
42006009	A Yesu baraa haan lo: «Un diyo mi ma mu, a mu yi tawɛ a we tetemu wurasin a we oomu, a isi nuu wurasin a hara'i lo li vunurowozomɛ zeze?»
42006010	Lo diya ɓa wure na i lo, a lo baraa haan lo banuu: «Muwin o buwa!» Hó wo bun a lo buwa yeremaa a zozo.
42006011	Ɓa siyan lo, a ɓa we mi waa wanni wɛ ma biyo mi yi wera lo Yesu.
42006012	Mu vɛ mu ɓuwee, wozo'ere Yesu aa yuwa ho doɓoɲu wá a yoo fara, a lo faraa Deeɓenu na tuwii caanna.
42006013	Ho tunsaanle na lo vo mi buwara, a lo wɛ'aa niɓuwɛɲu ɓa siīn a lo co bá yenu ma Tuura:
42006014	Simu nɛ lo vo yenu ma Piyɛre, hó ɓaa ereso Andere, Zake, Zan, Filipe, Batelemi,
42006015	Macu, Tomasi, Alife yaro Zake, Simu nɛ ɓa wee bara Zeloti;
42006016	Zake yaro Zude ma Zuda Isikariyoti nɛ bana wo lo manafe'e.
42006017	Yesu ma ɓa tuura lo ho doɓoɲu wá liyo, a ɓa lii zan papa'ereē. Lo buwara cururu ma zanma ciyo we ɛnna bin. Cururu we lo li Zude tuūn, tuwan lo Yerusalɛmu, a tuwan lo mu zenuɲuu ɲuɓo na luwee nɛ a Tire ma Sido. Ɓa we mana a tɛtɛ mi ɲuvanle lo wara na, a ɲa fara mi vanle wɛɛrobe lo se.
42006018	Bá nɛ han ha'ire'uwe we mi waa sɛɛ we yu hɛra.
42006019	Ɓa zanma wuree, nuu pɛɛ we miniya a mi yi lo a dun na, a biyo pa'a ɓuwiso we mi waa le loo aa wɛɛ ɓa wure.
42006020	Yesu huweniya mi waá a diya mi buwara na i lo; a lo lo: Mibe banbannasiyo damuwan Bari Deeɓenu pa'amayamu a mi taa.
42006021	Mibe nɛ hinnu mi waa ɓuwe wɛɛrɛ damuwan, Bari mi caa di si. Mibe nɛ wɛ wɛrɛ damuwan, Bari mi caa zin mi ɲuwiin.
42006022	Mi a ni nɛ damuwan, A ɓa nucoza yi ɲiina mi A ɓa yi ɲa mi, aa tuwo mi; A ɓa yi yaari mi yenu lo Nucoro Zo bena,
42006023	A mi zanwinni'a hán wozoma soo, A mi wɛɛ mi siyan, Bari mi saara nɛ yi ho waá ɓuwaa; A biyo sin yɛ ɓaa maana ɲa we waa li Deeɓenu ɲucanna.
42006024	A mu yi a mibe nafonisiyo anni, nani mi mibe ɲuu, Bari mi yu mi siyan derobe vo;
42006025	Mibe nɛ suwora wɛɛrɛ, nani mi mi ɲuu, Bari hinnu bini ɓuwe mi. Mibe nɛ zin mi ɲuwiin wɛɛrɛ, nani mi mi ɲuu, Bari mi ca be yoo si aa wɛra
42006026	Nani mi mi ɲuu, a ɓa ni wure yi ve mi yetete, bari a bun sin ɓaa maana wora mu ma ɓa Deeɓenu ɲucanna uwe
42006027	A mu yi a mibe nɛ mi waa tɛtɛ mi ɲuvanle na dɛ ho dɛmu nɛ un de han mibe nɛ: mi waa mi ze'usiyo, mi we tetemu han bá nɛ ɲiina mi.
42006028	Mi duɓa han bá nɛ daa'a mi, a mi fara han bá nɛ ɲinmuwin mi.
42006029	Nuu yi caara mi nuu nɛ saɓuwa, a lo naso dɛ huwɛ á laa. A nuu yi fo o buwareso, ɓɛɛ co saa lo a lo fe o ba'owoo.
42006030	Nuu nɛ yi faraa aa, a o han lo, a nuu nɛ yi so be o se, a o ɓɛɛ co diyo mu be.
42006031	Biyo mi miniya a ɓa nucoza we han mi, a mibe muso wee we bun han ɓa.
42006032	Mi waminu yi daanna bá nɛ wa mi na midee, to a ho cunu yɛɛ mi buūn? Dɛɛ hare ɓa be'uwe wera wa bá nɛ wa ɓa.
42006033	Mi yi we tetemu han bá nɛ we tetemu han mi midee, to a webe cunu mi yi buūn? Hare ɓa be'uwewera ɲa muso wee we bun sin.
42006034	Mu yi a ɓa ni nɛ win mi iya midee mi wee e, to a webe sin yenu mi yi buūn?
42006035	Mi waa mi ze'usiyo, mi we tetemu, a mi tɛ a mi wee de e ɓuwe'ee. Ma bun to mi cunu we ɓuwaa, a mi we Diyo Ho-Waa-Ɲusiin za; bari hare dín wee zeni mi tetemu ma ɓa ficiwarila ma ɓa zi'uwasiyo.
42006036	Mi zuun ma'ari a obara biyo sin mii Maa zuunna ma'ari.
42006037	Mi ɓɛɛ co iri, a to ɓa ɓɛɛ iri mi. Mi ɓɛɛ co zara'i, a to ɓa ɓɛɛ zara'i mi; mi we saɓere, a to saɓere we han mi.
42006038	Mi wee han, a to ɓa han mi; ɓa si mi maazinrosinu aa ɲiyan, aa ɓuwa tuwi yoo puwiri li aa o mi baforo nuu. A li maazinrosinu nɛ sin mi mazinna a dín mazinna mi.
42006039	Yesu ɲa wa libe waawe nɛ yɛ haan ɓa: «Mani daa fi mani bunu na le? To ɓa niɲu wure ɓɛɛ te ho aan le?
42006040	Lo buwaro ɓɛɛ co ɛnnɛ po mi ɲuso uwe, a hare ma bun buwaro nɛ ɲutuu aa ziin a obara mi ɲuso
42006041	A webena o mi ɲɛmɛnu mìì ereso yireē, a o ɓɛɛ pɛ li zuwe nɛ mi uwe taa yireē be?
42006042	Wurasin, a ma mu yɛ o da barala han mi ereso: «Waa ereso, nɛ a un lee li ɲɛmɛnu nɛ o yireē», a uwe yi ɓɛɛ mi li zuwe nɛ uwe ote yireē? Nucofiya'uu, maa lee li zuwe nɛ uwe ote yireē ve te, bun bɛnɛ to o maa mi biyo o leera li ɲɛmɛnu mii ereso yireē.
42006043	Vɛwe tete ɓɛɛ hɛ bi'ura, a vɛwe'ure ɲa baraso ɓɛɛ hɛ bitete
42006044	Dɛɛ a vɛwe wo vɛwe ma mi biyo. Nuu ɓɛɛ faa co'onu hinɓuwiru wá, a mu ɓɛɛ we yi a nuu faa rezɛn biyo tooɓo vɛwe wá.
42006045	A betetiya wee le lo nitete siīn tetee, a a besuma wee le lo nucosumɛ siīn sumɛ, bari a biyo yi su lo nucoro siin, a bun wee le ma lo ɲuɓoō.»
42006046	«A webena mi wee ve ni ma Ɲuso, Ɲuso, a mi ɲa ɓɛɛ we biyo un baraa.
42006047	Nuu wo nuu nɛ ɓuwee un se, a aa ɲi un wara, aa vɛsi ma han, un zeni biyo a hó co'o ma mi.
42006048	Lo naso lowɛ ma banuu deeso nɛ te zun. Lo caanna li tun a lii fasi mi zun hiya li ɓoo wá. Ɲuu benu yaamɛ zeze, li boonu ɲuu haara mana li zun so na, a mu ɓɛɛ daanna li be, bari li we too se.
42006049	A wɛɛrɛ, nuu nɛ yi ɲi un wara, a lo ɓɛɛ vɛsi ma han, hó maa ɲa zan a obara banuu deeso nɛ too mi zun, a li hiyaleerobe ɓɛɛ caanna. Li boonu ɲuu haara mana li zun so na, a aa suwara li do mi ciyoo, a li zun so yaamɛ wo ɓuwaa.
42007001	Biyowo Yesu wura hán warala so wure a haan bá nɛ we mi waa tɛtɛ mi ɲuvanle laa vo, lo zo Kapɛrinahumu loo.
42007002	Hinfira ɲuso deeso toosɛ nɛ be wo sin mi naso na ma tete we to vannu fuwa mu mi yi lo mu'ɛnnu lenu na.
42007003	Ɓa hinfira ɲuso so ɲa a ɓa woro Yesu be, a lo tuwo ɓa Zuwifera ni'aranina tuwan a ɓa vɛ fara lo a lo ɓuwee aa isi mi toosɛ.
42007004	Bá vɛ mana Yesu se a aa yuwaa lo, a ɓoɓoriyo lo a ɓa lo: «Lo yuwa yu biyo a o we mu han lo,
42007005	bari wa tun be sin laa, a a lobe too wa Deeɓenu faralozun.»
42007006	Yesu huwa buwa ɓa aa vɛra bin; biyowo ɓa suraa, lo hinfira ɲuso tuwo mi yirāla tuwan a bá le san ɓa waa ma ho tannu nɛ yɛ: «Ɲuso, ɓɛɛ co sɛɛ ote, bari un ɓɛɛ yuwa yu a o zo un zuun.
42007007	A bun yɛrɛ ɲa na un ɓɛɛ ha un siin a va o wá unte. Ma bun, de ɲucuwe, a to un toosɛ yu mi yɛrɛ.
42007008	Dɛɛ ɲunasiyo mi mɛ na, a mɛ maa ɲa a hinfira tuwan ɲuso. Un yi lo nuu nɛ fɛn, to hó anniya, a un yi lo nuu nɛ ɓuwee, to hó buba; a un yi lo un toosɛ we be nɛ, to lo we bun.»
42007009	Biyowo Yesu ɲa hán wara so lo hanmana ɓa hinfira ɲuso bena, lo yeremaa san mi waa ma ɓa zanma nɛ du lo hiya wa, a lo lo: «Un bara mu han mi, hare ɓa Isira'ɛli ni siīn un ɓɛɛ ma lana nɛ ɓuwaa po huwɛ.»
42007010	Ɓa to'ara arona va li zuūn, a vɛɛ yu a lo toosɛ nɛ ɓɛɛ ya cohee mu yu mi yɛrɛ wiyaa.
42007011	Bun bɛnɛ Yesu we lo a va ló'ere nɛ yenu Naɲi. Lo buwara ma zanma benu ma lo we bo wɛ na.
42007012	Biyowo ɓa vɛ cii ho ló boro na, bun wo a ho losiyo so hannuu nɛ baro huru zo'erepe a lee huun. Ɓa ni wo boni a ciyan lo hannuu so.
42007013	Lo Ɲuso mile ma lo hannuu so, lo ma'ari fu laa, a lo baraa haan lo: «Ɓɛɛ co wɛ!»
42007014	Lo tutuwo mana a aa duunna lo nuhuwo zanle na, a bá nɛ susaa lo nuhuwo i zan. A Yesu lo: «Yarozo, huwo; a mɛ lo mu!»
42007015	A lo nuhuwo lii huwa uu yoo asiyo, a yɛrɛ huwa woro; a Yesu i na lo míí naa na.
42007016	Ɓa ni wure zaanna, a ɓa maa ɲa huwa ɓuwani Deeɓenu a ɓa tɛ lo: «Lɛ yɛ a Deeɓenu ɲucan benu nɛ lo wabe siīn; a Deeɓenu ɛnnɛ leena mi ni unpa!»
42007017	Han wara so huwa fo li Zude tun wure ma mi do'uwa tuwinza wure.
42007018	Zan buwara we vɛ la'ariyo bun bera so wure haan hó.
42007019	Ma bun Zan vo ɓa niɲu a tuwo a ɓa vɛ diyo lo Ɲuso ma biyo yɛ: «A uwe a lɛ nɛ tawɛ a ɓuwee mu lee, wurasin a wa tawɛ a wa he nibinu?»
42007020	Zan tuura vɛ ciyo Yesu se, a ɓa baraa haan lo: «Zan Batisi tuwo wa lo wa aa diyo o, mu yi wo a o a lɛ nɛ tawɛ a ɓuwee, wurasin wa yi tawɛ a he nibinu?»
42007021	Dín wa'ati so cuwa wo a Yesu mi waa wɛɛ vanvanna cururu, a ɲiyan ɲuyaara na, aa ɲa ha'ire uwe, aa hɛ maniya cururu yira.
42007022	A bun wá lo caan Zan Batisi tuura ma biyo: «Mi aro vɛ la'ari biyo mi maa ma biyo mi ɲa a han Zan: ɓa maniya yira mi waa hɛɛ, ɓa loole vɛsi tere, ɓa ɓuweriya mi waa wɛ, ɓa be'iya ɲi, ɓa nuhuwora mi waa vee, a ho tansinnu mi waa de han ɓa banbannasiyo.
42007023	Un yi ɓɛɛ a nuu nɛ mu tunrobibiyo, hó naso damuwan!»
42007024	Biyowo Zan tuura i ta mi manu vo, Yesu ɓuwa mi hiya woro Zan be aa han ɓa zanma ma biyo: «A webe mi ya wee yoo dɛɛ li hɛnletuūn? A ɓuwahuwe nɛ pinpiyan mi waa vinvan'a le?
42007025	A webe mi ya wee yoo mi bin? A nuu nɛ zan fanfaan semusin le? Dɛɛ bá nɛ wee zin buraa ma bun sin, a nɛ mi damuu, a pa'amayamu zuwiīn bá wee ɛn.
42007026	A to a webe mi maa yoo diya sa? Deeɓenu ɲucan le? Oo, a mɛ lo mu, a lo yɛrɛ po Deeɓenu ɲucan.
42007027	Bari a lobe be tuwa han Deeɓenu waraa: “Dɛɛ, mɛ tuu un turo o waa, a lo we'a o wan o waa.”
42007028	Un bara mu han mi, ɓa hanɲanna za siīn wure, nuu woo ɓɛɛ mana nɛ po Zan. Bunmamibɛ, lɛ nɛ zù po ɓa ni wure li Deeɓenu pa'amayamu, hó po Zan.»
42007029	Ɓa zanma wure nɛ ɲa lo wara ma ɓa wusurufera ta haan Deeɓenu, a ɓa na mite a ɓa batiziya a heya ma Zan batɛmu.
42007030	A mu yi a ɓa Fariziyɛnna ma ɓa tuwa aranina nɛ ɓɛɛ we ta a batize ma hó co'o so, a bá suwan mi yɛrɛ ma Deeɓenu be.
42007031	A wii un maazinna ɓa wɛrɛ-nucoza, a wii bá ma ɓa lowɛ?
42007032	Ɓa zan a obara hanyira nɛ le asiyo naboo a mi waa haɓuwa woro ma wɛ a ɓa tɛ lo: «Wa wan poopi, a mi ɓɛɛ yoo; Wa bo yóólele, a mi ɓɛɛ wá."
42007033	Bari dɛɛ, Zan Batisi mana, lo ɓɛɛ wee di, lo ɓɛɛ ɲu divɛn, a mi lo Sitani so hó.
42007034	Lo Nucoro Zo mana, a hó di, a lo ɲu; a mi lo dɛ diposo nɛ, divɛn ɲuro, wusurufera ma be'uwewera yirā nɛ!
42007035	Bunmamibɛ Deeɓenu ha'iriyamu zeniya mite ma li Deeɓenu ni wure.
42007036	Fariziyɛn ni'ere voo Yesu ma dirobe, a Yesu va lo zuun. A ɓa asiyo mu dirobe wá yɛ;
42007037	a dɛ hannuu deeso nɛ aa zo yɛ! Lo wo hannuu be'uwewero nɛ ho ló wure ɛnna ara'omu unpa. Hó hannuu so ɲa a ɓa lo Yesu zo mi waa di lo Fariziyɛn nuu zuun, a lo vɛ mana ma ɲii cira'uzo nɛ su ma ɲii nɛ pinpiyan sin.
42007038	Lo lii cusi Yesu ziya se ma bɛnɛ le, a biyo a wo wiya ma wiya. Lo hincaan we mi waa siiri Yesu ziya, a lo hannuu lii tii ma mi ɲufuwe. Lo we mi waa cuwɛncuwɛnni Yesu ziya, a lo lii buwa mu ɲii nɛ pinpiyan sin haan.
42007039	Lo Fariziyɛn nuu nɛ voo Yesu ma mi dirobe ca mi bun, a lo siin wiyan a dan, aa hun'a: «San! Ya a lo banuu nɛ yɛ a Deeɓenu ɲucan, lo ya zuun a lo hannuu nɛ mi waa duun laa yɛ a ara'onuu.»
42007040	A bun wá Yesu baraa haan lo: «Simu, tannu mi un ɲuu aa de han o.» A lo caan lo: «Ɲuso, haa ɓuwee ma mu!»
42007041	A Yesu lo: «Banuu deeso iya we ɛnna niɲu na. Lo ni'ere taa wo warifonu hannuwan bemumuwɛnhonu; a lo lɛ a taa wo warifonu hannuwan ɓuwiyaɲu ma ɓuwɛ.
42007042	Mu aa yi bun na, a ɓa nuu woo ɓɛɛ saara mi ee yi, a lo banuu do nuu pɛɛ ta si haan hó. Ɓa niɲu nɛ yɛ siīn, a lo yɛ aa waa lo banuu aa poo?»
42007043	A Simu caan lo ma biyo: «Mɛ pɛrobe na, a lɛ nɛ ee ɓuwaa po mu.» A Yesu baraa haan lo: «O lee'aa mu wɛɛ se!»
42007044	Bun bɛnɛ lo yerema mi waa sanna lo hannuu a lo baraa haan Simu: «O ɓɛɛ maa lo hannuu nɛ yɛ le? Mɛ zo uwe zuun, o ɓɛɛ haan ni ma ɲuu a un siyara un ziya, a lɛ yɛ siiriyo un ziya ma mi hincaan, a lii tiyo haan ma mi ɲufuwe.
42007045	Dɛɛ uwe ɓɛɛ cuwɛncuwɛnniya ni, a lɛ yɛ zo li zuūn ma be nɛ lo ɓɛɛ vunuwan a cuwɛncuwɛnni un ziya.
42007046	Uwe ɓɛɛ uwa ɲii un ɲu wá, a lɛ yɛ mi waa o ɲii nɛ pinpiyan sin un ziya wá.
42007047	A bun bena un bara mu han o lo lo be'uwe, lo be'uwe ciyo nɛ yɛ dɛ, bun dosi haan lo, bari lo zeniya waminu nɛ ɓuwaa. Ɓa yi do be nɛ cinciin si haan nuu nɛ, to hó ɲa a nuu nɛ waminu zù.»
42007048	A lo baraa haan lo hannuu: «O be'uwe be dosi haan o!»
42007049	A ɓa ni nɛ ma lo paariyo di mu huwa hun'a a ɓa tɛ lo: «Lɛ yɛ ɛnnɛ a wii mu ma bun, a tuwi de ɓa ni be'uwe si han ɓa?»
42007050	A lo baraa haan lo hannuu: «O lana isiyo o, yi hɛraa!»
42008001	Bun bɛnɛ Yesu we bo han luwe bere ma han luweza na, a lo we mi waa buwe Deeɓenu pa'amayamu tansinnu be. Ɓa buwara niɓuwɛɲu ma lo we bo wɛ na,
42008002	a ciya hanna tuwan na nɛ lo we ɲa ha'ire'uwe a leenaa ma tuwan nɛ lo wiya vanle: Mari nɛ ɲa ve ma Madelɛni, a ha'ire'uwe behooɲu we ɲa leena hoo,
42008003	lo ni'ere wo Herode toosɛ Kuza ɓaa han Zanɛ, ni'ere yenu wo Suzana ma hanna biyan cururu nɛ ya wee seri ɓa ma mi nubera.
42008004	Ɓa ni we lo han luwee a aa fowɛ lo se, a wo zanma benu. A Yesu wà li waawe nɛ yɛ:
42008005	«Vɛro ni'ere we lo a le de mi bèdùwà. Lo denu caa wa mu bèdùwà tuwan faratiyara ho wan ɲuɓo na. Ɓa ni yoo'aa bun mi ziya se, a ho waa ɲuɓuweza lii du mu wure.
42008006	Mu tuwan faratiyara ɓoo wá. Biyowo bun lii lo, mu ɓɛɛ yu he ma he a mu hoo, bari mu sisiyo ɓɛɛ lo mu.
42008007	Mu tuwan faratiyara mu hinɓuwii. Mu hinɓuwi daan a yoo finniya bun na a ɓo.
42008008	A mu tuwan tiyara li tuntetee. Biyowo bun lii lo, mu yoo haa biyo mumuwɛnnu mumuwɛnnu.» Lo waraa bun lii teenisi, a lo buweriyo a baraa haan ɓa: «A nuu nɛ ɲuvanle yi mi aa ɲinna, a lo ɲi be!»
42008009	Lo buwara diyora lo ma biyo yi a li waawe so ura.
42008010	Lo caan ɓa: «Mibe anni yu Deeɓenu pa'amayamu sɛsɛbe zuunle; a mu yi a ɓa bɛ á, mu bara han bá ma waawaa, yawe «ɓa yi dɛɛ, a ɓa ɓɛɛ mi, a ɓa yi ɲi, a ɓa ɓɛɛ fanmu be".»
42008011	Dɛ li waawe nɛ yɛ ura nɛ: mu bèdùwà a han Deeɓenu wara.
42008012	Bun nɛ ho wan ɲuɓo na, a bá nɛ yi ɲa to Sitani vɛ mana aa lee han wara nɛ ɓa ɲa ɓa siyaan yawe a ɓa ɓɛɛ yi laa a ca isira.
42008013	Bun nɛ li ɓoo wá, a bá nɛ yi ɲa han wara, ɓa wee tɛ han bena ma zanma'aa, a ɓa cinnu maa ɓɛɛ mana; ɓa wee laa wa'atizo uduu, a mu ura'ɛrobe yi ciyo ɓaa, to ɓa tuunna.
42008014	Bun nɛ faratiyara mu hinɓuwii, a bá nɛ yi ɲa han wara to ɓa i anniya, a han yidema, han nafoni ma ho dimiɲa nɛ yɛ le'ebera vɛɛ finni ɓaa, a ɓa ɓɛɛ hɛ biyo nɛ be woo.
42008015	Bun nɛ li tuntetee, a bá nɛ wee ɲi han wara ma siin tete, ma siin nɛ cuu, a ɓa fi han, a ɓa ma'uwanna taan, a ɓa hɛ biyo.
42008016	Nuu ɓɛɛ siiri fitɛnɛ, a ɓuu'a na oonɛ hiyase, wurasin darozanle hiyase; a li wee ɓuwa ma mi fɛnnu, yawe a li dɛ ómū, a bá nɛ yi zo li zuūn yira mi;
42008017	bari tiɓirube diyowoo mana nɛ ɓɛɛ le wá, a sɛsɛbe diyowoo mana nɛ ɓɛɛ dɛ yeyeree.
42008018	Ma bun mi fe soɓii, a mi ɲi mu ciri; bari a lɛ yi yu be, a hó ɓa han, a nuu nɛ yi ɓɛɛ yu; to hare biyo lo pɛ'obara bun mi mi se, bun la'aa fe laa.
42008019	Yesu ɓaa naa ma ɓaa erenasiyo we mana a aa mi Yesu aa worola, a ɓa zanma taan ɓa ɓɛɛ wee ɓuwe laa yi.
42008020	Nuu bara haan lo: «Mìì naa ma mìì erenasiyo le mi ho iin, a ɓa miniya a mi o wá.»
42008021	A lo caan mu ma biyo: «Waa naa ma waa erenasiyo a bá nɛ ɲi Deeɓenu wara aa we biyo han baraa.»
42008022	Wozo'ere a Yesu ma mi buwara zo muwee, a lo baraa haan ɓa: «Wa aansi le ho mu bɛnɛ.» A ɓa i anniya.
42008023	Saani a ɓa pɛ tuwii yi wa'ati, a Yesu to duma. Pinpinbenu lii huwa ho mu wá, a mu ɲuu we tuwii yaboo zo li muwee fuwa ɓa ɛnna farasii.
42008024	Ɓa tu mana aa siinniya lo a ɓa tɛ lo: «Naso, waa Naso yee, mu vo ma wa!» Lo siyan, a lo yu ho pinpiyan ma mu ɲuu, a bun wure lii vunnuwan, a waatɛɛ.
42008025	Bun bɛnɛ lo baraa haan ɓa: «A weso mi lana mi?» Ɓa huwa zaanna, a hanmana, a ɓa diyo wɛ: «Lo ɛnnɛ maa terena a wii sa? Dɛɛ lo do tannu haan hare ho pinpiyan ma mu ɲuu, a mu fu lo tannu na!»
42008026	Ɓa vɛɛ ziin feni nɛ ho mu bɛnɛ a bin a ɓa Gadarasiyo tun nɛ ma li Galile tun famaa wɛɛrɛ ho mu do'uwa.
42008027	Biyowo Yesu aa liyo li tuūn yɛ, a banuu nɛ ha'ire'uwe mii, zo lo ho lóo a le sin lo waa. Mu mɛnna a lo banuu so ɓɛɛ zin cɛnmɛ, lo ɓɛɛ mana zuun, fuwa a ɓa ni huunle lo wee hɛɛ'a.
42008028	Lo mile ma Yesu a lo ziya uwɛɛ; a aa cunna mite do hó ziya se a buweriyo: «Yesu, Deeɓenu nɛ mi ho wáá ɲusiīn Zo, a webe o miniya na ma ni? Un yuwa o, ɓɛɛ co ɲinmuwin ni.»
42008029	Mu tara a Yesu do tannu lo li ha'iri'oo le lo banuu. Mu mɛnna a li ha'iri'oo so sò lo, a ɓa ya wee cɛ lo ma zu'azu'ara, aa o muwanniya lo ziyaa. Hare ma bun li ha'iri'oo yi do lo wo nɛ a mi vɛ yoora li hɛnletuūn, to lo faraa han zu'azu'ara ma han muwanniya.
42008030	Yesu diyora lo: «O yenu we?» A lo caan lo lo «Teeyeree», bari mu tara a a ha'ire'uwe ciyo mi loo.
42008031	Han ha'ire so we mi waa yuwa Yesu a lo ɓɛɛ co ɲa mi vɛra ho aan.
42008032	Mu wo a siya uwi nɛ ɓuwaa mi waa di ho doɓoɲu wá. Han ha'ire'uwe yuwa Yesu a lo nɛ ho wan miyan, a mi zo ɓa siyaa; a lo do ɓa wan si.
42008033	Han ha'ire'uwe lo lo banuu a vɛɛ zo ɓa siyaa, a bá yoo haara ho doɓoɲu wá a ciciyo lii zo ho muun, a ho mu ɲuu du ɓa.
42008034	Biyowo bá nɛ ya mi waa dɛɛ ɓaa ma bun, bá huwa yu ma mi ho ló. Ɓa zo la'ariyo mu fo ho ló ma mi dɛ'ɛza wure.
42008035	Ma bun ɓa ni zoo ɓutuwo lo, a yoo dɛɛ biyowo mu. Ɓa yuwa Yesu se, a yoo yi a lo banuu nɛ han ha'ire'uwe loo asiyo Yesu ziya se, a yire cu, a bun beeriyo ɓa buwe.
42008036	Bá nɛ maa biyo mu ɓuwara lii la'ariyo biyo lo ero bona yura mi yɛrɛ.
42008037	Ɓa zanma nɛ wure lo li Gadara tunzoo a aa fowɛ ma mu Yesu se a lo we tiyan a lo fɛn ɛɛ mi ɛnle na, bari ɓa we zaanna hare ma tete. Yesu i zo li muwee a arona fɛnna.
42008038	Mu tara a lo banuu nɛ han ha'ire'uwe loo ya mi waa ɓoɓori Yesu a lo tɛ a mi buwa lo. A Yesu bo lo ho wan wá ma ho tannu nɛ yɛ:
42008039	«Aro vɛ mìì zuun; a biyo wure Deeɓenu wora tiyan ma o, a o vɛ la'ari bun.» A bun lo san i anniya na a vɛɛ la'ariyo biyo Yesu wo haan lo a fo ho ló.
42008040	Yesu arona aa ciyo, a ɓa zanma mana aa tɛɛ laa, bari mu wo a ɓa wure ya mi waa he lo.
42008041	Ɓa dɛɛ, a banuu ɓuwiso aa cii. Lo we yenu Zayirusi, a wo ɓa Zuwifera faralozun ɲuso. Lo aa cunna mite do Yesu ziya se, a yuwa lo, a lo zo mi zuun;
42008042	bari mu wo a lo hanmizo nɛ a lo uruzo wure, a nɛ sii zerema we heya ma beɓuwɛɲu mi li humu nuu. Biyowo Yesu so ho wan a vɛ bin, a ɓa zanma tuu laa ma feni wo feni fuwa lo ɓɛɛ mi vuun yi.
42008043	Bun ɲa tara a hannuu nɛ cannu wee ɛɛ mu maa yu zerema ɓuwɛɲu mi ɓa ni siīn. Lo nube wure we va mu ɓa tinnasiyo wá, a ɓa nuu woo ɓɛɛ wiya lo vannu yu.
42008044	Lo hannuu daɓere'aa tuɓo Yesu na ma bɛnɛ a dunna lo baforo buwinsan na. Mi ciyoo a mu cannu ɛɛnu lù.
42008045	A Yesu lo: «A wii duunna na?» Biyo wá nuu pɛɛ tosi wuro fe mi yɛrɛ na, Piyɛre baraa haan lo: «Dɛɛ Ɲuso, ɓa zanma tuu aa ma feni wo feni, a we tuwii ɲa o!»
42008046	A Yesu caan lo: «Nuu duunna na, bari un zuunna lo pa'a lo nii.»
42008047	Lo hannuu maa a mi be lo wá, a lo huwa zɛ, a lo aa cunna mite do Yesu ziya se, a ɓa ni wure yireē lo wura ho ura nɛ na lo duunna laa ma biyo lo yura coheɓuwe mi ciyoo.
42008048	A Yesu baraa haan lo: «Un hanminu, o lana isiyo o, yi ma hɛra!»
42008049	Yesu wara yɛrɛ ɓɛɛ in yu te, a nuu lo ho faralozun ɲuso zuun a aa baraa haan hó: «O hanmizo fo mite, ɓɛɛ hini de panpanni lo Ɲuso na.»
42008050	Yesu ɲa bun, a lo i baraa haan ho faralozun ɲuso: «Ɓɛɛ co zaan, laa midee, a to lo vi.»
42008051	Biyowo Yesu vɛɛ ciyo li zun na, lo ɓɛɛ we ta a nuu woo zo li zuūn ma mi fuwa Piyɛre ma Zan ma Zake ma lo hanyirezo ɓaa naa ma ɓaa maa.
42008052	Ɓa ni wure we mi waa wɛ, a ɓa ɲinsan mi sinvɛɛ lo hanzunzo bena. A Yesu baraa haan ɓa: «Mi de han wiya si, lo ɓɛɛ huru, a lo duma!»
42008053	Ɓabe anni zuunna a lo ɛnnɛ terena huru, a ɓa huwa lee Yesu fiyan.
42008054	Yesu zo fu lo hanzunzo nu na, a lo vo lo: «Hayirezo, huwo!»
42008055	Lo hanzunzo mu'ɛnnu arona mana loo, a lo lii huwa mi ciyoo; a Yesu lo ɓa nɛ be laa a lo di.
42008056	Lo hanzunzo ɓaa ni hanmana, a Yesu lo ɓa ɓɛɛ co la'ari biyowo he a han nuu woo.
42009001	Yesu vo ɓa niɓuwɛɲu, a lo na pa'a ma se ɓaa, a ɓa ɲanna han ha'ire'uwe; a na pa'a a ɓa wɛɛra han vanle.
42009002	Lo tuwo ɓa a ɓa vɛ buwe Deeɓenu pa'amayamu be, a ɓa wɛɛ ɓa vanvanna.
42009003	Lo baraa haan ɓa: «Mi ɓɛɛ co see sirapanna be diyowoo. Mi ɓɛɛ co cɛɛn buwinzo, poro'o, dirobe wurasin wari; a mi nuu woo canma ɓɛɛ co we beɲu.
42009004	Mi yi vɛ laara zun nɛ mu, a mi ɛsi bin tuwifuwa mi yi fɛn wo nɛ.
42009005	A ɓa ni yi suwan mi ma laale feni nɛ mu, mi yi le hó ló soo a mi puwa mi nataare un'unnu, a bun we sɛrɛyamu ɓa bena.»
42009006	Ɓa we huwa fɛnna, a vɛ bo han luwe na, aa buwe ho tansinnu, a ɓa wɛɛ han vanle.
42009007	Lo pa'ama Herode we ɲa biyo wure mi waa we mu unpara, a lo ha'iri wo sin'insan'aan; bari ɓa ni tuwan we mi waa bara lo Zan viya lo ɓa nuhuwora siīn;
42009008	a tuwan lo a Eli bana mana mu, a ɓa ni tuwan lo li Deeɓenu ɲucanna nidan ni'ere viya.
42009009	Mu yi a Herode, hó we mi waa tɛ lo «a mɛ untena tannu wá ɓa uwanna Zan ɲu'o, ma bun to lɛ un mi waa ɲi be yɛ, to hó maa a wii sa?» A lo ɛnna mu se a mi mi Yesu wá.
42009010	Biyowo ɓa tuura vɛɛ arona mana, ɓa aa la'ariyo biyo wure ɓa wo a haan Yesu. Hó va ɓa lora feni nɛ nuu woo mana, a caa san ho ló nɛ yenu Bɛtisayida na.
42009011	Ɓa zanma lo bun unpa a ɓa lo le du lo hiya wá. Yesu ɓɛɛ wo mu ma baasi, a lo yɛrɛ we mi waa la'ari Deeɓenu pa'amayamu be, a lo wiya bá nɛ ma'o ɛnna wɛɛrobe na.
42009012	Biyowo li wo vɛɛ te, ɓa buwara niɓuwɛɲu tu mana lo se a ɓa lo: «De ɓa zanma wɛn si a ɓa ɓo han luwee, ma han dɛ'ɛɛ nɛ mi suraa he, yawe a ɓa zo yi laale ma dirobe nɛ di; yi ɓɛɛ a bun, a muwɛɛ̄n biin wa mi he.»
42009013	A Yesu baraa haan ɓa: «Mibe mite han ɓa ma dirobe.» A ɓa caan lo ma biyo: «Dɛɛ a buru buwan behonu ma ciza biyaɲu midee mi wa se; yi ɓɛɛ a wa ɛnnɛ ɓo a zoo yɛ dirobe lee han ɓa zanma nɛ yɛ wure woo.
42009014	A maa dɛɛ; bara niserehonu ɲu'an ɛnnɛ yi he.» A Yesu baraa haan mi buwara: «Mi bara ɓa ɛsi cuweni ma niɓuwiyaɲu ma ɓuwɛɓuwɛ.»
42009015	A bun ɓa wora bun, a ɓa ni wure asiyo.
42009016	Yesu so li buru buwan behonu ma ɓa ciza biyaɲu. Lo huweniya mi yira ho wáa, lo duɓaa haan mu, lo na mu mi buwara na, a bá cara'aa haan ɓa zanma.
42009017	Ɓa ni wure du fuwa ɓa su, a biyo ɓa du á i su sa'iyo beɓuwɛɲu.
42009018	Wozo'ere Yesu we ɛnna fedeeso aa fara midee. Lo buwara vɛɛ mana lo se, a lo huwa diyora ɓa: «Ɓa zanma wara na un a wii naso?»
42009019	Ɓa caan lo: «Tuwan lo o a Zan Batisi, tuwan lo o a Eli, a ɓa bɛ á lo o a li Deeɓenu ɲucanna dan ni'ere nɛ viya lo.»
42009020	A Yesu lo: «A mibe se han, un a wii?» A Piyɛre caan lo: «O a li Deeɓenu to'aro, lo Kirisita!»
42009021	A bun wa Yesu heniya haan ɓa a ɓa ɓɛɛ co bara mu han nuu woo.
42009022	Bun bɛnɛ lo baraa haan ɓa wure: «Lo Nucoro Zo tawɛ a lo tuwara sese, a ɓa nidan ma ɓa sara'awera ɲunasiyo ma ɓa tuwa aranina pin laa; ɓa ɓuwe lo, a lo vee li wozomɛ tiinniso.»
42009023	Bun bɛnɛ lo baraa haan ɓa wure: «Nuu nɛ yi mi mu se a be mɛ na, a lo naso aari mi yɛrɛ, a lo see mi uruwa wo ma wo, a lo di un hiya wa.
42009024	Bari nuu nɛ yi mi mu se a isi mi mu'ɛnnu, hó naso te dín bee, a nuu nɛ yi ta a te mi mu'ɛnnu bee mɛ bena, hó naso a isi mi mu'ɛnnu.
42009025	A webe mu ɲiyan han lo nuu, a lo yi ho dimiɲa wure, a lo yi tununi mite wurasin lo yaa mi yɛrɛ?
42009026	Ma bun nuu wo nuu nɛ yi nuwaana mɛ ma un wara bena, lo Nucoro Zo muso aa nuwaa hó naso na, biyowo lo yi arona ɓuwee ma mi uru ɓuwaɓuwamu, aa ɓuwee ma lo Maa ma mi anzera siya ɓuwaɓuwamu.
42009027	Ma tiyan, un bara mu han mi, ni tuwan mi he nɛ humu sun ɓɛɛ sɛ wa fiyo a ɓa ɓɛɛ ɛnnɛ ma Deeɓenu pa'amayamu ɓuweenu.
42009028	Wozoma hootin ɲu'an hanbe wara nɛ yɛ woronu bɛnɛ, Yesu va Piyɛre ma Zake ma Zan a yoora ho doɓoɲu wá a yoo fara.
42009029	Biyowo lo ɛnna faraloo, lo wafonu co'o yeremaa, a lo cɛnmɛ huwa wo punɛɛ aa ɲinni'a ori'ori.
42009030	Mi ciyoo, a dɛ bara niɲu nɛ mi waa woro ma lo nɛ le: bá wo Moyize ma Eli
42009031	nɛ we dosi wure, a do fo ma ɓuwaɓuwamu. Ɓa we mi waa woro lo Yerusalɛmu vɛɛnu be nɛ lo we tawɛ a tiiɲu he ma fuwazoo.
42009032	Ho dada ɛnna piyɛre ma mi beroɓara niɲu na, hare ma bun ɓa huwa ciiriyo mi yireē, a ɓa maa Yesu ɓuwaɓuwamu ma ɓa bara niɲu nɛ ɛnna lo se.
42009033	Biyowo ɓa bara niɲu ii mi anni Yesu se, Piyɛre baraa haan lo: «Ɲuso, mu se a wa ɛsi he. Wa tɛ baforozuwin betiin: De'ere we uwe, de'ere we Moyize a de'ere we Eli.» Lo ɓɛɛ we zuunna biyo mi mi waa woro.
42009034	Lo wara ɓɛɛ in yu te a duwiduwi lo lii tuu ɓaa. Ɓa buwara huwa zaanna, biyowo ɓa maa a li duwiduwi va aa ti miyan.
42009035	Tannu lo li duwiduwiī a ɲinsaan: «Lɛ yɛ a un Zosaannu nɛ un wɛ'aa. Mi ɲi lo wara!»
42009036	Biyowo ho tannu so ɲinsaan a lii tesi, a Yesu zan midee. Ɓa buwara wotɛɛ, a han wozoma so wuree, ɓa ɓɛɛ la'ariyo biyo ɓa maa yɛ a haan nuu woo.
42009037	Bun tunsaan, biyowo ɓa liyo ho doɓoɲu wa, zanma benu aa san Yesu waa.
42009038	Ɓa yirima'oro a nuu buweriyo ɓa zanma siīn: «Ɲuso, un yuwa o, ii dɛɛ un yaro han ni, a lobe midee a un zo.
42009039	Li ha'iri nɛ wee see lo yi do lo pɛɛ, to lo taa wuna, a li zɛɛni lo ma pa'a, a lo hincan'uwa'uwa le. Li ɓɛɛ wee tɛ para laa fuwa lo yi sɛɓuwɛna.
42009040	Un faraa o buwara a ɓa ɲa li ha'iri'oo a lee loo, a ɓa hun.»
42009041	A Yesu caan lo: «Lanapinna ma nuco'ura onu, a tuwifuwa diyan un ɛn mi se, a tuwifuwa diyan un muɲu mi? Mana o zo he!»
42009042	Lo hanyirezo aa sura, a bun li ha'iri'oo dora lo viyansi li tuūn, a lo lii zɛ pɛpɛpɛ. Hare ma bun Yesu muwinniya mi yire li ha'iri'oo na, lo wiya lo hanyirezo, a lo i zan lo míí miyan nuu.
42009043	A ɓa ni wure huwa hanmana Deeɓenu pa'a nɛ zeniya bena. Biyo wá Yesu wema we hanmaniya ɓa ni wure, lo baraa haan mi buwara:
42009044	«Mu yi a mibe, un bara mi tɛtɛ mi ɲuvanle sese hanbe wara nɛ yɛ na: ɓa aa de lo Nucoro Zo ɓa nucoza nulee.»
42009045	A ɓa buwara ɓɛɛ we fanmuwan dín ɲucuwe so waa sinle. Li ura we sa ɓaa, yawe a ɓa ɓɛɛ fanmu mu; a ɓa maa ɲa we zaanna a diyo Yesu ma mu.
42009046	Mu aa yi bun na a mu leerobe nɛ yɛ huwa ɓa buwara siīn lo ta a wii ɛnnɛ maa ɓuwaa po mi wure sa?
42009047	Yesu nɛ zuunna ɓa siyan leerobe va hanyirezo ɓuwizo aa ziinniya mi do'onu;
42009048	a lo baraa haan ɓa: «Nuu wo nuu nɛ fi lobe hanyirezo nɛ na sese, to a mɛ lo naso ta bena. A nuu wo nuu nɛ yi fu mɛ na, to a lɛ tuwo ni lo fu na. A biyo lɛ nɛ a mi wure niɓuwizo, a hó a lo nibenu.
42009049	Zan so han wara, a lo lo: «Ɲuso, wa maa banuu nɛ mi waa ɲa ha'ire'uwe uwe yenu na; a wa saara lo, bari lo ɓɛɛ a nuu nɛ mi waa buwa wa.»
42009050	A Yesu baraa haan lo: «Mi ɓɛɛ co saa lo. Dɛɛ, nuu nɛ yi ɓɛɛ a mi ze'u, to hó a mi ɲii.»
42009051	Biyowo han wozoma mi waa sura nɛ lo tawɛ a le ho dimiɲa, Yesu aariyo a lo le so Yerusalɛmu wan,
42009052	mu tara a lo tuwo wanhecara vo mi waa. Bá we hecaa fɛɛnna vɛɛ zo Samarisiyo ló'ere a zo cɛ lo laarinu daɓere a lo ɓuwee.
42009053	Biyo wa Yesu a nuu nɛ san mi waa ma Yerusalɛmu, ɓa zo suwan lo ma laale.
42009054	Biyowo lo buwara Zake ma Zan maa bun a bá lo: «Ɲuso, o miniya a wa bara lo daan le ho waa a lii zɛɛ ɓa le?»
42009055	Lo yerema mi waa sanna ɓa a lo za ɓa wá ma biyo: «Mi ɓɛɛ zun li ha'iri nɛ mi mii;
42009056	bari lo Nucoro Zo mana, mu ɓɛɛ a a aa hara'i ɓa ni mu'ɛnle uwe, a han isinu bena lo mana.» A bun wa ɓa i va lobinu.
42009057	Biyowo ɓa ɛnna ho wan wá, nuu baraa haan lo: «Feni wo feni nɛ o yi vɛ, un be aa.»
42009058	A Yesu caan lo: «Ɓa hanboore ɛnna mi, ho waa ɲuɓuweza sɛn'uwan mi, a mu yi a lo Nucoro Zo, hó ɲudeele mana.»
42009059	A Yesu i baraa haan ni'ere: «Di un hiya wá!» A hó caan lo: «Nɛ un vɛɛ huun waa miyan ve!»
42009060	A Yesu baraa haan hó: «Desi ɓa nuhuwora a bá huun mi nuhuwora; mu yi a uwe, uwe fɛn vɛɛ buwe Deeɓenu pa'amayamu be.»
42009061	A ni'ere ɲa i lo: «Mɛ buwa o, Ɲuso, a o maa han ni ma ho wan a un vɛɛ tɛɛ waa ni na ve.»
42009062	A Yesu caan hó ma biyo: «Nuu wo nuu nɛ fi ho naanasaaɓuwa na, a lo bana i dɛɛ ma bɛnɛ, hó ɓɛɛ tawɛ ma Deeɓenu pa'amayamu.»
42010001	Bun bɛnɛ lo Ɲuso ɲa bana wɛ'aa niɓuwiyatiin ma ɓuwɛ (70) biyan a lo tuwo ɓa ma niɲuɲu a hecara mi waa han luwee ma feni nɛ lobe tawɛ a cii na.
42010002	Lo we baraa haan ɓa: «Ho muwan nɛ cii mu ɓuwaa, a ɓa tosɛra ɓɛɛ boni. Ma bun, mi yɛrɛ fara ho muwan ɓaa Naso na a lo tuu toɓuwera yoo cii lo muwan.
42010003	Mi fɛn! Dɛɛ, un tuu mi a obara peza ɓa danbiya siīn.
42010004	Mi ɓɛɛ co pin apa woo, puwi woo; mi ɓɛɛ co cɛɛn na'an woo, a mi ɓɛɛ co tɛɛ nuu woo na ma wan.
42010005	Zun wo zun nɛ mi yi zoo, a mi bara: «A hɛra wuro libe zun nɛ yɛɛ!"
42010006	Mu yi wo a hɛraso mi bin, to mi hɛra arona mi wá.
42010007	Mi ɛsi dín zun soo. Mi di a mi ɲu be wo be nɛ mi yi yu bin, bari lo tosɛ tawɛ ma mi saara. Mi ɓɛɛ co hɛ'a han zuwin ma wɛ aza, a laa he, a le bin ii laa ma he.
42010008	Mi yi zo lo nɛ mu, a ɓa yi daanna ta mi bena vo, be wo be nɛ ɓa yi na miyan, a mi di bun.
42010009	Mi wɛɛ ɓa vanvanna nɛ mi yi yu bin, a mi bara han ɓa: «Mi dɛɛ Deeɓenu pa'amayamu tusuraa ma mi.»
42010010	A mi yi zo ló nɛ mu, a ɓa yi ɓɛɛ ta mi bena, a mi lee ziin ho ló naboo, a mi bara:
42010011	«Mi be mi ɲuu! Hare mi ló tin'unmu nɛ ya caa wa ziya na, wa puwa bun osi nɛ miyan; a bun pan ɓɛɛ saa, mi tawɛ a zuun lo Deeɓenu pa'amayamu tusuraa."
42010012	Un bara mu han mi lo li wozomɛ venii be aa we zurazo ho ló so hɛrobe se.
42010013	Nani mi Korazɛn ló ɲú; nani mi Bɛtisayida ló ɲu; bari mu aɓa'obera nɛ wo mibe siīn, bun ya yi wo Tire ma Sido luwee, to bá we ba suɓuwa miyan, a uwa suwɛn mi wá, a wasi, a tuuɓira mɛɛna.
42010014	A bun na ho iri zeze, Tire ma Sido iri aa we waawi poo mibe taa.
42010015	A uwe Kapɛrinahumu han? O pɛ obara lo o huweni yoora ho waa lo? Fiyofiyo, o ciiri liira tuwifuwa ɓa nuhuwora ɛnle.
42010016	Nuu nɛ yi ɲa mibe wara, to a mɛ wara lo ɲa; nuu nɛ yi pan miyan, to a mɛ lo naso pan; a nuu nɛ yi pan mɛ na, to a lɛ tuwo ni lo naso pan na.»
42010017	Ɓa niɓuwiyatiin ma ɓuwɛ arona mana ma zanma'aa a ɓa tɛ lo: «Ɲuso; hare wa se ta han ha'ire'uwe wá ma uwe yenu.»
42010018	A lo bara haan ɓa: «Un we maa Sitani a li yoo ho waa aa lii a obara wuroɓuwɛrobe.
42010019	Dɛɛ un haan mi ma ho se nɛ mi yoo'ara ɓa huwa ma ɓa na'uwa, ma lo ze'uso pa'a wo pa'a nɛ fi mi; a diyowoo ɓɛɛ daa mi be aa madimi.
42010020	Hare ma bun, mi ɓɛɛ co zanwinni'a biyo han ha'ire'uwe ta haan mi bena; mi zanwinni'a biyo mi yele tuwa ho wáá bena.»
42010021	Bun wo so li Ha'iri-Senu zɛniya Yesu ma damu a lo lo: «Un bara'ari o, Maa, uwe nɛ a ho waa ma li tun Naso, a biyo o sa mube bera nɛ yɛ ɓa ha'iresiyo ma ɓa bezuunna na, a o maa zeniya mu ma ɓa hanyira. Oo Maa, a bun wo o siinnabe nɛ fasi.
42010022	Waa Maa zan mu bera wure un nuu; a nuu woo ɓɛɛ zun ta a wii a lo Zo; a mu yi ɓɛɛ a lo Maa, a mu yi ɓɛɛ a lo Zo ma nuu nɛ lo Zo yi ta a zenina mu.»
42010023	Lo yeremaa san mi waa ma mi buwara a lo baraa haan ɓa ma ɓuwaforomu: «Han yira nɛ mi biyo mibe mi waa mi, han damuwan!
42010024	Bari, un bara mu han mi lo Deeɓenu ɲucanna ma pa'amana cururu ɛnna mu se a mi biyo mi mi waa mi yɛ a ɓa ɓɛɛ maa mu, ɓa ɛnna mu se a ɲi biyo mi mi waa ɲi yɛ, a ɓa ɓɛɛ ɲa mu.»
42010025	Ɓa tuwa aranina ni'ere huwa diyora Yesu aa tannina lo dɛɛ: «Ɲuso, a webe un tawɛ a we a ira ho sii nɛ ɓɛɛ mi ve ɛɛn?»
42010026	Yesu caan lo: «A webe tuwa ho tuwa vanloo? A webe o arana bin?
42010027	Lo caan lo: «O waa li Nawasi mìì Deeɓenu ma o siin wure, ma o mɛnɛ'ɛn wure, ma o pa'a wure, ma o leerobe wure; a o waa o niban a obara o yɛrɛ.»
42010028	Yesu lo lo canrobe se, lo lo we bun, a to lo ɛndɛɛ.
42010029	Lo ɛnna mu se a nɛ tiyan mi yɛrɛ na, a lo baraa haan Yesu: «A wii a un niban?»
42010030	Yesu bana so han wara, a lo lo: «Banuu deeso we lo Yerusalɛmu a lii Yeriko. Lo ma niterawa aan wɛɛ, a bá pupuwo lo, a lii buwanna lo fuwa lo munu'aa, a ɓa i anniya do lo si.
42010031	Mu heya a sara'awe ni'ere ɲa bo ho wan'ere so. Hó aa maa lo banuu, a hó ceena do lo si.
42010032	Levi nuu ni'ere ɲa aa ciyo li ɛnle so, hó maa lo banuu, a hó ɲa ceena do lo si.
42010033	Mu tara a Samari nuu ɲa mi wanvɛɛnuu, a hó aa ciyo bin; lo maa lo banuu, a lo ma'ari yuwa lo.
42010034	Lo Samari nuu tuɓo laa, lo pupuru'aa ɲii ma divɛn lo ɛnna na, a ba han, bun bɛnɛ lo so lo yoo bo mi yoroyuwo wá, a lo vara lo ɓa nilaarile, a lo do ce'u laa.
42010035	Mu tunsaan lo leena mi tun wari hannuwan beɲu a na ɓa nilaarile ɓaa naso na, a lo baraa haan hó: «De ce'u laa; a be wo be nɛ o leena a bo biyo yɛ wá, un yi arona mana to un win mu.»
42010036	Uwe leerobe na, bɛ yɛ nitiin siīn, a lo yɛ wo mite ma lo banuu nɛ ɓa niterawa to wá yɛ niban?»
42010037	A lo lo: «A lɛ ma'ariyo laa mu.» A Yesu lo lo fɛn lo a lobe ɲa muso vɛ we bun sin.
42010038	Yesu ma mi buwara ɛnna wanvɛɛnuu. Ɓa vɛ zo lo deeso a hannuu ni'ere nɛ yenu Maate laariyo ɓa mi zuun.
42010039	Lo hannuu so ɓaa fɛso ɛnna nɛ yenu Mari, a hó we aa asiyo lo Ɲuso ziya se a mi waa ɲi hó wara.
42010040	Mu yi a Maate, hó we uwanna li zun yi toore na, a lo ɓuwaɓuwa saa, a lo lo: «Ɲuso, mu ɓɛɛ a diyowoo o se, biyo waa fɛso dosi han toore mɛ undee ɲuu le? Bara lo lo huwo de un nu na.»
42010041	Lo Ɲuso caan lo: «Maate, yee Maate, uwe mi waa de o yi, a o uwanna be cururu wenu na;
42010042	a dɛɛ, a beɲu'ere co be muwin mu. Mari wɛ'aa biyo suwanni mu, a bun ɓɛɛ fe laa woo.»
42011001	Wozo'ere Yesu we mi waa fara feɓuwiso. Biyowo lo tira, lo buwara ni'ere baraa haan lo: «Ɲuso, de'eni wa ma faralo a obara biyo sin Zan de'enina mi buwara.
42011002	A lo bara haan ɓa: Mi yi wee fara, mi bara: Waa Maa, a o yenu de wá A o pa'amayamu ɓuwee.
42011003	Han wa ma wa wo ma wo dirobe.
42011004	De wa be'uwe si han wa, bari wa wee we saɓere han nuu wo nuu nɛ so wa hɛ'ɛ. Ɓɛɛ co de wa si a wa te mu ura'ɛrobee.»
42011005	A Yesu tintiyan baraa haan ɓa: «Mibe yinuu yirā yi mi, a o huwa va lo wá ho tinaanaale a vɛɛ lo: «Un yirā, e ni ma buru buwan betiin,
42011006	bari un yirā ni'ere lo wanvɛɛnu a aa ciyo un se yɛ, a diyowo mana un se a un nɛ laa a lo di."
42011007	O yirā yi zo zan mi zuun a caan o lo o ɓɛɛ co aa sɛɛ mibe, lo mibe ma mi ni mi mi zannaā vo, lo a mibe ɓɛɛ huwo yi a lee nɛ li buru aa;
42011008	un bara mu han mi, lo lo tin ya ɓɛɛ mi huwo a lee nɛ li buru laa ɓa yirāmu bena, mu veni, lo anni yi huwo a le nɛ biyo wure lo miniya na laa, biyo lo ɓɛɛ para laa bena.»
42011009	A bun na mɛ lo: «Mi fara, to ɓa han mi; mi piri'a, to mi yi; mi ɓuwaɓuwa, a to ɓa hɛɛ han mi.
42011010	Bari nuu wo nuu nɛ yi fara to ɓa han hó, a nuu nɛ yi piri'a to hó wee yi, a ɓa hɛɛ han nuu nɛ yi ɓuwaɓuwa.
42011011	A lo miyan yɛ mibe siīn a zo yi fara cizo, a lo ii zin tunyuwo lo nuu lo cizo ciyoo?
42011012	Bun mana lo yi fara fɛn laa, a lo ii nɛ na'o laa?
42011013	Mibe nɛ a nucosuma yi zun betetiya nɛ mi za na, a webena lo Maa nɛ mi ho waa ɲusiīn ɓɛɛ nɛ li Ha'iri-Senu bá nɛ fara li laa na?
42011014	Biyo yɛ wo a Yesu ɲa ha'iri'oo nɛ a bobo a leena nuu. Biyowo dín ha'iri'oo so lo, lo nuu so wura yu, a ɓa zanma wure hanmana bun.
42011015	Hare ma bun ni tuwan lo heyi, lo a Bɛlizebuli nɛ a han ha'ire'uwe ɲuso yenu lo mi waa ɲanna han ha'ire.
42011016	A tuwan ɛnna mu se a ɛɛ lo ura na, a bá lo lo lee be ho waa a zenina mi.
42011017	Biyo wá Yesu zuunna ɓa leerobera, lo baraa haan ɓa: «Pa'amayamu wo pa'amayamu nɛ cara'aa a huwa fi ma wɛ, to bun pa'amayamu so yaara, a han zuwin tiya wɛ wá.
42011018	Ma bun, Sitani yi cara'aa, a huwa fi mi yɛrɛ, a ma mu yɛ li pa'amayamu aa yira si, a mi yi daanna lo a ma Bɛlizebuli yenu un mi waa ɲanna han ha'ire'uwe?
42011019	A mɛ yi mi waa ɲa han ha'ire'uwe ma Bɛlizebuli yenu, to mibe za han, a ma wii yenu bá mi waa ɲanna han? A bun na a bá mite ca iri mi.
42011020	A mu yi wo a li nuɓɛzo nɛ un mi waa dɛdɛ aa ɲanna han ha'ire'uwe yi a Deeɓenu nuɓɛzo dede, to Deeɓenu pa'amayamu anniya tuwi aa ciyo miyan.
42011021	Banuu pa'aso nɛ ɲa pàn se yi paa mi zun na, to lo nubera ɓɛɛ mana farasii.
42011022	A nuu nɛ pa'a po lo yi vɛɛ mana, a aa yu se lo wa, to lo fe lo bamusiyan nɛ lo ya aɓaa na, a lo lii i lo nubera cara'a.
42011023	Nuu nɛ yi ɓɛɛ a mɛ ɲii, to lo a un ze'u, a nuu nɛ ma ni ɲu yi ɓɛɛ ɓuwa aa ora mu be wɛ wá, to hó mi waa ara mu.
42011024	Li ha'iri'oo yi lo nucoroō, to li wee vɛɛ hɛ'a li tun'ewee aa piri'a feni nɛ li yi vunu. Li yi ɓɛɛ yu, to li lo mibe aro mi zuun, dín nɛ mi ya loo yɛ!
42011025	A biyowo li yi arona aa ciyo, to li maa a li zun sara, a do'oriyo na.
42011026	Bun wo so, to li anniya a vɛɛ ve ha'ire'uwe biyan behooɲu nɛ suma po libe a cɛɛ miyan, a han aa zo, a zoo ɛsi bin. Ma bun sin, mu veni, to hó banuu so be suma po mayɛɛ. A bun sin ɲa we ɓabe wɛrɛ-nucoza suma nɛ yɛ be.»
42011027	Biyowo Yesu wura vɛɛ te, a hannuu ni'ere buweriyo ɓa zanma siīn lo: «Lo hannuu nɛ su o siyan, a ɲɛnniya o, hó damuwan!»
42011028	A Yesu caan lo: «A bá nɛ ɲi han Deeɓenu wara aa fi haan; a bá terena damuwan mu!»
42011029	Ɓa ni we aa mi waa fɛ wɛ wá a wo zanma Yesu se, a hó huwa wara han wara nɛ yɛ: «Ɓabe wɛrɛ-nucoza nɛ oora ma biyo yɛrɛ pan miniya a mi aɓa'obe lɛ! Aɓa'obe bebiyan woo ɓɛɛ zenina ɓa a nɛ mi midee ma Zonasi taa.
42011030	Biyo sin Zonasi be we wora aɓa'obe ɓa Ninive losiyo se, a bun sin lo Nucoro Zo be wera aɓa'obe ɓa wɛrɛ-nucoza se.
42011031	Ho iri zeze, li wotele-aɓale pa'ama hannuu aa huwo ziin ɓa wɛrɛ-nucoza waa a lo zara'i ɓa. Ho we lo hare senale a mana a aa ɲi Salomuwan ha'iriyamu wara. A dɛɛ, nuu mi he nɛ ɓuwa po Salomuwan.
42011032	Ho iri zeze, Ninivesiyo aa huwo ziin ɓa wɛrɛ-nucoza waa aa zara'i ɓa, bari ɓa we looɓiyo mi be'uwe na, biyowo ɓa ɲa Zonasi tannu. A dɛɛ, nuu mi he nɛ ɓuwa po Zonasi.
42011033	Nuu woo ɓɛɛ de fitɛnɛ a besi feni nɛ banbanniya, bun mana aa ɓuu'a oonɛ diyo; a li wee ɓuwa ma mi fɛnnu ziinni, yawe a bá nɛ yi zo li zuūn yira mi mu ómū so na.
42011034	A nuu yire a lo suraa fitɛnɛ. O yire yi se, to o suraa wure mi ómūū, a o yire yi ɓɛɛ se, to o suraa wure mi tiɓiyoo.
42011035	A bun na fe soɓii, a o ómū nɛ mi oo ɓɛɛ co yerema we tiɓiyo.
42011036	Ma bun sin o suraa wure yi mi ómūū, a tiɓiyo woo ɓɛɛ ta feni woo, to han wure a ómū punɛɛ lii lo a obara biyo sin li fitɛnɛ ómū wee defera o yeeyee.
42011037	Yesu we ɛnna waraā, a Fariziyɛn ni'ere a voo lo ma dirobe. Lo vɛ zo bin a zo asi mu dirobe wá.
42011038	Lo Fariziyɛn maa a Yesu ɓɛɛ siya mi nule ma biyo ɓa wee we a daan dira, a lo hanmana buwo.
42011039	A lo Ɲuso baraa haan lo: «Mu yi a mibe Fariziyɛnna anni le, mibe wee tɛ a sɛɛ ho oro ma li oonɛ manu; a yi a mi yi, mi siyan su ma ɲɛnnɛ'ɛn ma sumɛmu.
42011040	Dɛdɛra, lɛ we'aa li sinu manu, ɓɛɛ a hó ɲa we'aa li yi le?
42011041	Mu suwanni a mi wee we mi hanmu ma mi siyan wure, a to be wo be cuu mi se waɓii.
42011042	Fariziyɛnna, nani mi mi ɲúu, bari mi wee hare lii lee mi ɲii nɛ pinpiyan sin, mi tatiyora, ma mi zevanle si wo si ɓuwɛniso; a mi ɲa wure a cɛre mu tereyamu ma li Deeɓenu waminu bee. Dɛɛ, a bun a biyo deedee mi ya tawɛ a de ɲu na, a biyo á ɲa ɓɛɛ da wá.
42011043	Fariziyɛnna, nani mi mi ɲúu bari, mi wa a ɛsi han a'ore yaa wá han Deeɓenu faralozuwiīn; a wa a ɓa ni wee tɛɛ miyan han pɛpɛrɛɛ̄.
42011044	Nani mi mi ɲúu, bari mi zan obara búwó nɛ nuu ɓɛɛ heeni be, a nɛ ɓa ni mi waa vɛsi wá.
42011045	Ɓa tuwa aranina ɲunasiyo ni'ere so han wara: «Ɲuso, o mi waa woro zo wabe na muso ma biyo o bara yɛ!»
42011046	A Yesu caan lo: «Nani muso mi mibe tuwa aranina ɲúu, bari mi wee seeni ɓa ni ma sero nɛ po ɓaa, a mu ɲa tara a mibe mite ɓɛɛ duun huwa ma mi nuɓɛzo ɓuwi.
42011047	Mibe nɛ mi waa ɲannamuwan li Deeɓenu ɲucanna búwó na, bá nɛ mi maana ɓo, un lo nani mi mi ɲúu!
42011048	A ma bun sin mi mi waa zenina lo mi caa mìì maana hiya, lo a biyo ɓa wo mi ta bun na, bari ɓabe ɓo li Deeɓenu ɲucanna, a mibe mi waa de ce'u ɓa búwó na.
42011049	A bun na li Deeɓenu ha'iriyamu lo: «Un tuu ɲucanna ma tuura ɓa se; ɓa ɓuwe ɓa tuwan, a ɓa ɲi'ori bɛ á,
42011050	yawe a ɓa Deeɓenu ɲucanna wure nɛ ɓa ɓo a see ho dimiɲa hiyaɓuwɛrowo tuwii a ɓuwee, a bá cannu hɛ'ɛ yi diyora ɓabe wɛrɛ-nucoza nɛ;
42011051	a yoo fɛ Abɛli cannu ɲu wá, tuwifuwa Zakari, hó nɛ ɓa ɓo ma li ; oo, un bara mu han mi, mu cannu hɛ'ɛ diyora ɓabe wɛrɛ-nucoza nɛ!
42011052	Tuwa aranina ɲunasiyo, nani mi mi ɲúu, bari mi poo mu zuunrobe na a leena li ɛ'ɛbiru; mibe ururu ɓɛɛ zo, a bá nɛ ya miniya a zo, mi ɲa saara bá.»
42011053	Biyowo lo zo lo bin, ɓa tuwa aranina ma ɓa Fariziyɛnna huwa haa lo wanwan ma dɛmuwan, yawe a lo yi woro;
42011054	a ɓa we mi waa pɛ porola a ya yira lo bi ma lobe mite ɲuwara.
42012001	Dín pafonu so, ɓa zanma uwiriyo aa fa wɛ wá aa ni sere-sere; fuwa ɓa tuwi yoo'a wɛ ziya. A Yesu huwa woro, a lo ɓuwa mi hiya ma mi buwara: «Mi pɛ mi yɛrɛ be ɓa Fariziyɛnna ɲanfunu se, ɓa a nucofiya'ura.
42012002	Be diyowoo mana nɛ sa, a nɛ ɓɛɛ le wá, a sɛsɛbe woo mana nɛ ɓɛɛ zuun.
42012003	A bun na be wo be nɛ mi waraa han tiɓiyoo, bun bini ɲi ho wosonuu yeyeree, a biyo mi uwin'uwinniya do ɲuvanlo hare mawaazunzoo, bun bini buwe hancooraā.
42012004	A mibe nɛ a un yirāla un bara mu han: mi ɓɛɛ co zaan bá nɛ yi ɓo lo nucoro, a to ɓa ɓɛɛ hini da diyowoo nɛ po bun.
42012005	Lɛ mi tawɛ mi zaan un zeni hó ma mi. Mi zaan lɛ nɛ yi ɓo lo nuu, a to se ɲa mi lo se a de lo yaharamaa; oo, a mɛ lo mu, mi zaan hó naso dɛ!
42012006	Ɓa ɓɛɛ wee yɛɛ ɓuwɛrɛza biya honu tamanna beɲu le? Bun ma mi bɛ, Deeɓenu pan ɓɛɛ cansan bá yo'ere woo na.
42012007	Hare mi ɲufuwe wure ɲu zun. Ma bun, mi ɓɛɛ co zaan; mi suwanni ɓuwɛrɛza tee.
42012008	«Un bara mu han mi: nuu nɛ yi ta haan mɛ ɓa nucoza yireē, lo Nucoro Zo aa tɛ han lo Deeɓenu anzera yireē;
42012009	A nuu nɛ yi pan mɛ na ɓa nucoza yireē, hó a nuu nɛ ɓa pin na Deeɓenu anzera yireē.
42012010	Nuu nɛ yi waraa wara uwe lo Nucoro Zo bena, bun desi han hó, a nuu nɛ yi tuwora li Ha'iri-Senu, bun ɓɛɛ desi.
42012011	Ɓa yi vɛ mi vɛ irila ɓa Zuwifera faralozuwiīn, ɓa irila ma ɓa pa'amana wɛɛ, a mi ɓɛɛ co demiyi ma biyo mi fera mite na ma biyo mi yi woro;
42012012	Bari li Ha'iri-Senu aa zeni mi ho ci'ere soo ma biyo mi tawɛ a bara.
42012013	Nuu lo ɓa zanma siīn a baraa haan Yesu: «Waa Naso, woro ma waa ereso a lo tɛ a cara'a wa ɛnbe ma ni.»
42012014	A Yesu caan lo: «Waa banuu, a wii bo un nu a un we irilo, bun mana mi nubera sɛ'aro?»
42012015	Bun fuwazoo, a lo lo: «Mu lee mi, a nafoni waminu be si mi siyan, bari hare nuu si tuwii, a we nafobenu so, bun ɓɛɛ vii lo mu'ɛnnu.
42012016	Bun wo so lo wa li waawe nɛ yɛ do ɓaa: «Banuu naforo so deeso we ɓo vɛrobe mi muwɛnsɛɛn fuwa,
42012017	lo we tuwi saan mi ha'ire a lo tɛ lo: «a webe un maa we sa? Dɛɛ, oole woo hini!
42012018	Desi wo, dɛ biyo un we nɛ: un fuwo un nɛn, a un te befiyan nɛ ɓuwa'a po, a un ɓuwa un vɛrobe ma un nafoni wure haan.
42012019	Bun wure bɛnɛ un bara han un mɛnɛ'ɛn: dɛɛ o yu zerema nɛ boni pɛɛna dirobe, vunnu, di, ɲu a o zanwinni'a."»
42012020	A bun wá Deeɓenu yu lo: «Dɛdɛɛ, hobe tinaa nɛ o mɛnɛ'ɛn fe aa; a to biyo wuree o faa aa we wii taa?"
42012021	A bun a nuu wo nuu nɛ fi nafoni han mi yɛrɛ midee, a Deeɓenu be naforosoyamu, a bun vuu laa.»
42012022	Bun bɛnɛ Yesu baraa haan mi buwara: «A bun na un bara mu han mi: Mi ɓɛɛ co yaa mi ha'ire mi mu'ɛnle bena, a haan biyo mi di ɲinwa; mi ɓɛɛ co yaa mi ha'ire mi suraa bena, a haan pɛɛru,
42012023	a biyo ho sii suwanni dirobe, a han suraa suwanni canma.
42012024	Mi dɛɛ ɓa hanbiru'uwɛ'uwɛra; ɓa ɓɛɛ zin, ɓa ɓɛɛ cii, ɓa daɓoro mana, ɓa nanu mana, a Deeɓenu pan wee vari ɓa. Mibe ɓɛɛ suwanni bá anniya le?
42012025	A wi mi mibe siīn, ma mi yidema taan daa be nu'o'onu cuwe mi sii wá?
42012026	Mi yi ɓɛɛ da bun bezaɓuwiza so, a webena mi de mi yi ma mu tuwan?
42012027	Mi dɛɛ biyo mu ɲii wee danna. Mu ɓɛɛ sɛ toonu, mu ɲa ɓɛɛ wɛnnɛni; hare ma bun, un bara mu han mi lo Salomuwan ma mi ɓuwaɓuwamu wure ɓɛɛ we zan se yu mu de'ere na.
42012028	Deeɓenu yi wee ziinni han muwɛnsɛn ɲii nɛ mi zɛrɛ ma bun sin, a a hiro to mu o daan, a webena li ɓɛɛ ziinni mibe aa poo bun, ni nɛ lana zu?
42012029	Ma bun, mi ɓɛɛ co de mi yi ma biyo mi di, ma biyo mi ɲu; a mi ɓɛɛ co piripara mi ha'iri mu bena.
42012030	Bun bera so wure, a hobe dimiɲa nɛ lanapinna wee fi bun. Mu yi a mibe, mi Maa zun biyo ɲiyan mi ma'o.
42012031	Ma bun mi fi Deeɓenu pa'amayamu ve, a biyo a wure nɛ miyan aa wera mi uwanna.
42012032	«Ɓɛɛ co zaan; Pe'uwizo, bari mu sin mii Maa na a lo han mi ma mu pa'amayamu.
42012033	Mi yɛɛ mi nubera, a mi we mu ma sanmu. Mi we'a wari poro'uwa nɛ ɓɛɛ yaa, a fi naforo nɛ ɓɛɛ ve woo ho Waa, bin nɛ aanna ɓɛɛ zo yi, a sinnu ɓɛɛ mana bin nɛ cɛ ho yaa;
42012034	bari mi naforo yi mi feni nɛ, to a bin mi siin ɲa mi.»
42012035	«Mi cɛ mi hɛɛle, a mi siiri mi fitɛɛn.
42012036	Mi ziin a obara ni nɛ ho mii naso nɛ vɛ lo hanfinsannii a buba, yawe a lo yi a ɓuwaɓuwa ho zun'an yɛ, a ɓa yi hɛɛ han lo.
42012037	Bá tosɛra so sin nɛ ɓaa naso aa yi a ɓa midɛɛ, bá damuwan! Ma tiyan, un bara mu han mi, lo ii zin tosɛyamu canma, lo be ɓa si a lo mite nɛ dirobe ɓaa.
42012038	Lo mana tinaanale loo, lo mana tunsanle na loo, lo yi aa yi a ɓa caazan, to ɓa damuwan!»
42012039	«Mi fanmuwan biyo sese, lo li zunso ya yi soɓiyo zun lo anro ɓuweerowo, lo lo ya ɛndɛɛ; a ɓɛɛ ya de mi zun si a lo anro yi tuwin.
42012040	Ma bun sin mibe ɲa ɛndɛɛ, bari lo Nucoro Zo aa ɓuwee mi yirima'oro.»
42012041	A bun wá Piyɛre diyora lo: «Ɲuso, a wabe o ha li waawe nɛ yɛ do na lee, ta a ɓa ni wure?»
42012042	A lo Ɲuso lo: «A wii a tosɛ tan'ereso ma soɓiiso, a mu yi ɓɛɛ a lɛ ɓaa naso bo lo nu a lo wee nɛ mu dirobe mi zunsiyo na li wa'ati tetee?
42012043	Hó tosɛ so sin damuwan, a ɓaa naso yi aa yi a a bun lo mi waa wera mu!
42012044	Ma tiyan, un bara mu han mi, lo tintin be lo nu mi nubera wure ɲuu.
42012045	A tosɛ nɛ mu yi lo mii naso mɛɛnna a lo ɓɛɛ ɓuwee, a bun wá lo huwa hɛ li zun tosɛbara ma ɓa tosɛhanna, a lo di ma he, a lo ɲu tuwii eri mite ma he;
42012046	hó tosɛ so ɓaa naso ɓuwee lo yirima'oro, wa'ati nɛ lo ɓɛɛ zun. Lo paa ɲinmuwinrobe lo wá, a mu suma a obara biyo bosi ara ɓa lanapinna.
42012047	Tosɛ nɛ yi zun mii naso sa'o, a lo pan ɓɛɛ wo diyowo, a ɓɛɛ yatiyo hó sa'o so a sara ho tonu, hó anni mi be ma buwannu.
42012048	A mu yi a lo tosɛ nɛ ɓɛɛ yu mii naso sa'o zuunna, a bun nu wá lo wo bera nɛ tawɛ ma yireē cirinu, hó hɛrobe nucuwa aa anɲan. Bebenu yi zan nuu nɛ nuu, bebenu be diyora hó, a beciyo yi aɓariyo nuu nɛ na, biyo be diyora hó aa we ɓuwaa po.»
42012049	«Un mana a de dan li tuūn, a a webe un bana faanna a hó yi dɛri siiriyo vo?
42012050	Batɛmu de'ere mi nɛ un tawɛ a batizera, a un uwanna a bun ɲuuti!
42012051	A mi pa obara lo a hɛra un mana li tun wá le? Hee, un se a un bara mu han mi, a ziinciyociyo un mana.
42012052	Biyo bɛnɛ nihonu nɛ mi zuun aa cara'a; nitiin huwo niɲu bena, a ɓa niɲu huwo ɓa nitiin bena;
42012053	maa huwo zo bena, a zo ɲa huwo maa bena; nu huwo hanminu bena, a hanminu ɲa huwo nu bena; hiyohannuu huwo yarohan bena, a yarohan huwo hiyohannuu bena.»
42012054	Yesu ɲa we baraa haan ɓa zanma: «Mibe se he, mi yi we ma a duduwo huwa ma li wotele, to mi we dɛri bara lo wuro sin; a bun san ɲuu wee ti ma bun.
42012055	Mi yi we ma a li wotele-aɓale pinpiyan huwa uwi, to mi wee dɛri bara lo hurumu ɛn, a bun ɲa ɲu wee ti ma bun.
42012056	Nucofiya'ura, mi zun li tun ma ho waa zenirobera ura; a a webena mi ɓɛɛ zun libe wa'ati nɛ yɛ be ura?
42012057	A po bun, a webena mi ɓɛɛ zun biyo terena mu mitena?
42012058	Bun we, o ze'uso yi vo o lo irilo waa, baaba a o fee veni mi fuwo ho wan wá, a lo ɓɛɛ co caa yi o vɛsi lo irilo waa, a hó yi nɛ lo aradi na, a hó vɛ ɲi na li asoō.
42012059	Un bara mu han o, bun yi wo, o ɓɛɛ hini yi ho wan a o ɓɛɛ ɛnnɛ saara biyo wure bo mu, a wari'ere woo ɓɛɛ a.
42013001	Bun wo so, ni tuwan we mana aa la'ariyo biyo yu ɓa Galilesiyo nɛ Pilate we ɓo a paariyo cannu ma ɓa sara'ara nɛ ɓa ya mi waa lee.
42013002	Lo caan ɓa: «Mi pɛ obara lo bá Galilesiyo so nɛ ɓo ma bun wo be'uwe suma wera a po ɓa Galilesiyo nɛ a lo?
42013003	La dɛ! Un bara mu han mi, mi yi ɓɛɛ loɓi, a bun mi wure hira.
42013004	Wurasin ɓa niɓuwɛhootin nɛ Silowe nawenu haara to wa, a fincaan ɓo, mi pɛ obara lo bá wo be'uwewera a po Yerusalɛmusiyo wure lo?
42013005	Fiyofiyo, a mɛ lo mu! Ma bun, yi a mibe, mibe yi ɓɛɛ loɓi, a bun sin mi hira.»
42013006	Yesu ɲa we wà li waawe nɛ yɛ: «Banuu deeso we fa co'onu mi rezɛn vɛwa muwaan. Lo we lo mana aa mi li biyo faa, a lo ɓɛɛ aa yu diyowoo li wá.
42013007	Bun wo so lo baraa haan ho muwan vɛro: biyo maa a mu zerema tiin a un wee huwo aa dɛɛ ta un ya yi biyo libe co'onu nɛ yɛ wá le, a diyowoo. Ma bun, uwan li, a webena li fe li tun heeni na ɓuwe'ee?
42013008	Lo muwanvɛro caan lo: waa naso, ɲa desi li duwɛrɛ dɛɛ, un zuwi li hiyase bere'a, a un o dofiyo.
42013009	Mu yi to se, li maa wee hɛ, bun yi mana to o maa uwan li.»
42013010	Woɓadena Yesu we mi waa de'eni ɓa ni ɓa Zuwifera faralozuun, a mu we heya vunurobe wozomɛ.
42013011	Hannuu deeso nɛ ha'iri'oo yaara ɲu we ɛnna bin. Zerema ɓuwɛhootin a lo manu iyara a lo ɓɛɛ ziin deɓaa yi.
42013012	Yesu maa lo, a lo baraa haan lo: «Hannuu, o yu o yɛrɛ o ɲuyaare se!»
42013013	Lo bo mi nule lo wá, a hó ciyo soo, lo hannuu muwiyan, a huwa ɓuwani Deeɓenu.
42013014	Ɓa Zuwifera faralozun waaso siin lo bun na, biyo mu a li vunurowozomɛ zeze a Yesu pan wiya nuu; a lo baraa haan ɓa zanma: «A wozoma hoozin paara ho tonu saa bena; ma bun mi wee ɓuwee han wozoma soo, a ɓa aa wɛɛ mi, a ɓɛɛ a li vunurowozomɛ zeze.» Lo Ɲuso caan lo:
42013015	«Nucofiya'ura, li vunurowozomɛ zeze, mibe nupɛɛ ɓɛɛ wee fuwe mi naa bunmana mi sunɓaro a vɛɛ ɲuwin le?
42013016	Bun yi wee we haan, a lobe hannuu nɛ a Abarahamu temu nuu nɛ Sitani caa tuwi zerema ɓuwɛhootin, hó ɓɛɛ tawɛ a fuwe na lo mu a vunurobe wozomɛ zeze le?»
42013017	Yesu wurole ma bun, a lo ze'usiyo wure nuwaana; a mu yi a ɓa zanma, bá we mi waa zanwinni'a mu beberiya wure nɛ lo we mi waa we bena.
42013018	Yesu ɲa baraa biyo yɛ: «Deeɓenu pa'amayamu lewɛ ma webesin, a webe un maazinna mu?
42013019	Mu lewɛ ma aannibiru nɛ nuu zan mi nan'uwaān; li lii le aa dan, a we vɛwe, a ho waa ɲuɓuweza wee aa ɛn li lɛ'ɛɛ.»
42013020	Yesu ɲa tintiyan lo: «A webe un see maazinna Deeɓenu pa'amayamu?
42013021	Mu zan a obara ɲanfunu nɛ hannuu so a uwa mi dure nɛ puuna su siyan betiin, a bun ciya mu wure.
42013022	Yesu we le so ho wan a vɛ Yerusalɛmu; a lo we mi waa aansi han luwebere ma han luweza aa arani ɓa ni.
42013023	Bun caa wá deeso we diyora lo: «Ɲuso, a niza ciraza san isi mu le?» A Yesu caan lo:
42013024	«Mi nan'anni a mi zo ma ho zun'an nɛ suwɛrɛɛ mu; bari, un bara mu han mi, ni cururu ha'iri ɛn a zo, a ɓa ɓɛɛ daan mu.
42013025	Li zunso yi huwa ɲa mi zun'an fo mi ɲu ho iin; mi aa ɓuwaɓuwa tuwii sɛ, a mi wee tɛ lo: Ɲuso, hɛɛ han wa! Lo canmi a bara: un ɓɛɛ zun he mi lo!
42013026	Bun wo so mi bara han lo: «Yee, wa ma o paariyo du a ɲu ma wɛ, a o araniya ɓa ni wa lo ɓofuwee.»
42013027	Bun wure wá lo pan can mi ma biyo: «Un ɓɛɛ zun he mi lo. Mi wure lebin mɛ ɲu na, mi ara'ona da!»
42013028	A binni mi wɛ a mi cɛ mi ɲinbiyo wá, biyowo so mi yi ma Abarahamu, Isaka, Zakobe ma li Deeɓenu ɲucanna wure Deeɓenu pa'amayamuū, a mibe cunna uwasi ho iin.
42013029	Ni tuwan le ma li wolele, tuwan ma li wotele, tuwan ma li wolele-aɓale, tuwan ma li wotele-aɓale, a ɓa aa yi ɛsile Deeɓenu pa'amayamuū.
42013030	Dɛ biyo yɛ, bɛnɛdira tuwan bini we niyaa, a ɓa niyaa tuwan bini we bɛnɛdira.»
42013031	Dín wa'ati soo, Fariziyɛnna tuwan vɛ mana a baraa haan lo: «Lebin, fɛn wa se, bari Herode mi waa fi o a mi ɓuwe.»
42013032	A Yesu caan ɓa: «Mi vɛ bara han hó hanboonu so: un ɲa han ha'ire'uwe, a wɛɛ vanvanna zɛrɛ ma hiro, a hiromidemana to un be ɲutuu.»
42013033	A biyo mu mi wá yɛ, un tawɛ a un vɛsi zɛrɛ ma hiro ma hiromidemana, bari mu ɓɛɛ tawɛ a Deeɓenu ɲucan hi febinu a mu yi ɓɛɛ a Yerusalɛmuū.
42013034	Yerusalɛmu, Yerusalɛmu lóo, uwe nɛ wee ɓuwe ɓa Deeɓenu ɲucanna, aa duwo bá nɛ tuwo vara o wá ma bubuwo; a cuwa yɛɛ un ɛnna mu se a o o za wɛ wá, a obara biyo sin onu we uwa'uwara mi za mi miyan hiyase, a o ɓɛɛ na nu biyo?
42013035	Uwa, mii zun desi nɛ miyan, a un maa bara mu han mi, lo mi yira ɓɛɛ bini mi un wá, fuwa mi yi yu bara “foote, uwe nɛ lo ɓuwee lo Ɲuso yenu na!”
42014001	Vunurobe wozomɛ deeso, Yesu anniya zo ɓa Fariziyɛnna waaheca ni'ere se a zo di.
42014002	Bá nɛ ɛnna bin we mi waa urasi lo. Lo lo mi dɛɛ a dɛ banuu nɛ suraa coo'a a nɛ zan lo waa yɛ.
42014003	Yesu so han wara, a lo diyora ɓa tuwa aranina ma ɓa Fariziyɛnna: «A wɛɛ vanvanro li vunurowozomɛ zeze, nu na bun na le, ta hee?»
42014004	Ɓa siyanmiɓiyo. Bun wo so Yesu fu lo vanvanro na, lo wiya lo, a lo bo lo ho wan wá.
42014005	Bun bɛnɛ lo baraa haan ɓa: «A wii mibe siīn a yaro bunmana lo nàà yi to buwi, a lo naso ɓɛɛ uwanɲi lee lo bin fuwafuwa, hare mu we vunurobe wozomɛ zeze?»
42014006	A ɓa ɓɛɛ we yu diyowoo a canna han wara so.
42014007	Bun bɛnɛ Yesu wà li waawe nɛ yɛ haan bá nɛ ɓa vo ma mu dirobe, bari lo we urasiyo maa a a han ɛsina yaa bá we mi waa wɛ'a:
42014008	«Nuu yi vo o ma hanfisanni dirobe, a o ɓɛɛ co vɛ ɛsi ma waa; yawe mu yi wo a nuu nɛ suwanni uwe mi bá nɛ vo mu siīn,
42014009	a lɛ vo mi niɲu wure ɓɛɛ ca yi bara han o lo o huwo nɛ li ɛsile lɛ na; bun yi wo, dɛɛ to o maa tawɛ a huwo ma nuwaa a le ɛsi ma bɛnɛ.
42014010	Ma bun ɓa yi we vo o, a o le ɛsi ma bɛnɛ, yawe a lɛ vo o yi vɛɛ mana, a lo bara han o: «Un yira, titiɓuwee» Bun wo so, to bun do o wá bá nɛ wure ma o voo li sannii mu yireē.
42014011	A bun a mu, nuu nɛ yi yoori mite, hó liiri, a nuu nɛ yi liiri mite si, hó yoori.
42014012	Bun bɛnɛ Yesu baraa haan hó nɛ vo lo: O yi yu dirobe vera ni, mu a wosonuube loo, mu a tinaabe loo, ɓɛɛ co ve o yirāla, ɓɛɛ co ve mii erenasiyo, mii zunsiyo, wurasin mi uwibanna nafonisiyo; a biyo mu we yi a bá muso ve uwe ma dirobe a winna biyo o wo haan ɓa ee.
42014013	O yi yu sanni a vera ni, a o ve ɓa banbannasiyo, ɓa uru'ara, ɓa loore, ma ɓa maniya.
42014014	Ma bun to o a nuu nɛ damuwan, a biyo be mana bá se aa nɛ aa, bari a niterena venu se o yi o cunu.
42014015	Biyowo ɓa ɲa hán wara so, ɓa diroɓara ni'ere baraa haan Yesu: «Nuu nɛ anni yi yu Deeɓenu pa'amayamu di, hó naso damuwan."
42014016	A Yesu caan lo: «Banuu deeso we lo mi ni sɛ dirobe, a mi vera ni nɛ boni.
42014017	Biyowo ho wara liyo, lo tuwo mi tosɛ ni'ere a ho bere'a bɛ vo mu a bara han ɓa: mi huwo ɓuwee mu wure sa a ɲutuu.»
42014018	A bun wá bá wure ma mi ɲu'uwe. Lo niyɛɛ baraa haan lo: «Un ya muwan, a mu a waziɓi un ɲu a un yoo dɛɛ hó, ma bun yaafa na, un ɓɛɛ a nuu nɛ pan."
42014019	Ni'ere lo: «Un ya nàvɛra ɲule honu, a un yoo oroli bá dɛɛ, ma bun yaafa na un ɓɛɛ a nuu nɛ pan."
42014020	Ni'ere ɲa lo: «A un do hanfiyan yɛ, a bun na un ɓɛɛ ɓuwee yi."
42014021	Lo tosɛ nɛ ɓa tuwo arona aa waraa bun bera so haan mii naso. Bun wo so hó siin lo, a lo baraa haan mi tosɛ: «Anni biyo wá yɛ a le han pɛpɛrɛɛ̄ ma ho ló ɓofuwee, a le ve ɓa banbannasiyo, ɓa uru'ara, ɓa maniya ma ɓa loore a mana he.»
42014022	Fuwazo bun bɛnɛ lo tosɛ aa lo: «Naso, ho tannu nɛ o do, a bun un le wora mu, a ɛnle pan mi bin.»
42014023	A ɓaa naso baraa lo: «Le be han ɓofuwa ma han ɓotuwa na, a o ve ɓa ni, a waziɓi ɓa a ɓa aa zo yawe a un zun si.
42014024	Dɛɛ, un bara mu han mi, bá nɛ ya vo mu, ni'ere yɛ ɓɛɛ nɛnɛ un dirobe nɛ yɛ.»
42014025	Zanma benu ma Yesu we bo wɛ na. Ɓa va yu a Yesu yerema baraa haan ɓa:
42014026	«Nuu nɛ yi ɓuwee un se, a lo yi ɓɛɛ ɛnnɛ aariyo míí maa ma míí naa, mí han, mí hanyira, míí erenasiyo ma míí hanmile, hare a aariyo mi yɛrɛ mu'ɛnnu bo wá, lo ɓɛɛ we mɛ buwaro yi.
42014027	A nuu wo nuu nɛ ɓɛɛ ɛnnɛ see mi uruwa aa dira un hiya wá, hó ɓɛɛ we un buwaro yi.
42014028	A wii mi siīn yi miniya a te nawenu, a lo ɓɛɛ ɛsi a yati hó naforo nɛ le mu ve, a dɛra ta be mi mi se aa ɓuweri ho nawenu so le?
42014029	A biyo lo yi leena li hiya, a bana hun a ɓuwe li, to ɓa ni nɛ wure yi ma bun wee lee lo fiyan aa bara:
42014030	«Dɛɛ lobe banuu nɛ leena mi zun hiya, a lo hun a ɓuweri li.
42014031	Bunmana, a lo pa'ama yɛ yi vɛ te hiyan ma pa'ama binu, a lo ɓɛɛ ɛsi ve a dɛɛ ta mibe ma mi hinfira ni sere-ɓuwɛ da yoo sin lɛ buba laa ma hinfira ni sere-ɓuwemɛ le?
42014032	Lo yi zun a mi ɓɛɛ da mu, lo fee tuu ni a yoo yuwa mi yɛrɛ na aa mina hɛra lɛ buba laa mu se a hó pan ɛnle seena.
42014033	Ma bun sin, nuu wo nuu mi siīn nɛ ɓɛɛ da mu be wure aari, hó ɓɛɛ da we mɛ buwaro.»
42014034	Mu zenu a be nɛ yoo. A uwan'uwanɲan zenu yi fufu a bana a tɛɓɛrɛɛ, a weso mu yoyoo bana lera?
42014035	A to mu ɓɛɛ hini ɲiyan diyowo li tun wá, mu ɓɛɛ ɲiyan diyo dofiyo wá. Biyo a mu fuwa a mu osi ho iin. Nuu nɛ yi caa ɲuvanle ɲinna, a lo yɛrɛ ɲi.
42015001	Ɓa wusurufera wure ma ɓa be'uwewera we mana Yesu se a ɲi lo wara.
42015002	A bun wa ɓa Fariziyɛnna ma ɓa tuwa aranina huwa hun'a a ɓa tɛ lo: «Lɛ o maa yɛ ta ɓa be'uwewera na, a lo yɛrɛ ma ɓa wee paari di.»
42015003	A Yesu ha li waawe nɛ yɛ do ɓaa:
42015004	«A wii mibe siīn a para biya mumuwɛnnu yi mi se; a yo'ere yi tuniya lo se, a lo ɓɛɛ de ɓa biya ɓuwiyana ma ɓuwɛ ma biya annawe si a vɛɛ piri'a lɛ tuniya mu tuwifuwa lo yi yu lo?
42015005	A lo yi yu lo, lo se lo be mi buwabuwa wá,
42015006	a lo yi arona a zo mi zun wo nɛ, lo ve mi yirāla ma mi banna, a lo bara han ɓa: “Mi aa zanwinni'a ma ni, bari un ma un pero nɛ ya tuniya mu.”
42015007	Un bara mu han mi, a ma bun sin han zanwinni'a mina ho wáá nucoro ni'ere loɓinu bena a po niɓuwiyana ma ɓuwɛ ma ni annawe nɛ pɛ obara lo mi a niterena a ma'o mana loɓinu bena.
42015008	Bunmana, a lo hannuu yɛɛ a wari hannuwan beɓuwɛ yi mi, a de'ere tuniya, a lo ɓɛɛ de fitɛnɛ, a yɛrɛ sara li zun, aa piri'ara li wari sese fuwa lo yi yu li?
42015009	A biyowo lo yi ma li, lo ve mi yirāla ma mi banna mana mi zuun, a lo bara: “Mi zanwinni'a ma ni bari un bana ma un wari hannu nɛ ya tuniya mu.”
42015010	Un bara mu han mi, a ma bun sin han zanwinni'a mina anzera siīn a be'uwewero ni'ere yi tuɓiyo.»
42015011	Yesu ɲa tintiyan lo: «Banuu deeso za niɲu ɛnna.
42015012	Wozo'ere lo fɛso baraa haan míí maa lo biyo yi hiromu we mibe taa ɛnbe, lo lo nɛ bun mibe na wɛrɛ. A ɓaa miyan lii cara'aa mi nubera a na nuupɛɛ ta hó na.
42015013	Wozomaza yɛɛ bun bɛnɛ lo zofɛso uu mi taa wure a lo le to miyan va tun nɛ seena. Binni, lo yoo zo ara'omu a bu'uzara mi naforo wure.
42015014	Biyowo lo yaara mi núu wure vo, hinnu benu zo dín tun so, a han ɲinwa ɓuwa mi hiya lo wá.
42015015	Lo vɛ fara toonu zo dín tun so nuu se, a hó yoo bo lo si mi muwaan, a lo wee dɛɛ hó siya na.
42015016	Lo ya wee ɛn mu se a mi yi ɓa siya o'oma nɛ cɛ a ciinnina mi saɓiru, a hare hán nuu ɓɛɛ we nɛ han laa.
42015017	Lo looɓiyo, a lo lo ta a tosɛra niyɛɛ nɛ dirobe ɓɛɛ uwi na lii mi mibe miyan se, lo aa bun mibe pan hira he ma ho hinnu le!
42015018	Mɛ huwo aro vɛ waa maa wá, a un vɛ bara han lo: waa miyan, un so li Deeɓenu hɛ'ɛ, a so uwe hɛ'ɛ;
42015019	un ɓɛɛ hini yuwa yu a ve ma o zo; cɛɛn ni a obara o tosɛra ni'ere.
42015020	A bun lo co huwa fɛnnana, a lii mii miyan wá. Lo lii cii, ɓaa miyan da maa lo seenale, a lo ma'ari yuwa lo. A bun ɓaa miyan luɓora a yoo uwa mi zo wá, a cuwɛncuwɛnniya lo.
42015021	A bun wá lo yaro lii lo ma mu: waa miyan, un so Deeɓenu hɛ'ɛ, a so uwe hɛ'ɛ; un ɓɛɛ hini yuwa yu a ve ma o zo.
42015022	Ɓaa miyan vɛɛ ɓuwee ma be nɛ, a hó lo mi tosɛra na, lo ɓa zo se ho baforo nɛ se po hɛn a wure a le zin lo fuwoo, a le de hanzo lo nuɓɛzoō, a zin na'an lo ziyaa.
42015023	Mi vɛ lo nazo nɛ pu mu a aa ɓuwe; a wa di a wa zanwinni'a;
42015024	bari mɛ zo saannu nɛ yɛ ya huru, a bana midɛɛ; lo ya tuniya a bana maa. A bun ɓa li tosi zanwinni'ara.
42015025	Yaa bun we a lo zo'inso mi han muwɛnsɛɛn. Hó yoo lo buba; biyowo lo aa suraa li zun, lo ɲa han siyan ɓuwɛnu san
42015026	A bun wá lo vo ɓa tosɛra ni'ere a diyora ma biyo zo wo mu.
42015027	A hó baraa haan lo: «A mi fɛso arona mana mu; a biyo wá lo annuwan mana, mìì miyan ɓo lo nazo ɲiiso.
42015028	A bun wá lo inso dɛri coɓuwa, a hɛɓuwa li zun. Ɓaa miyan zo lo le voo lo a lo aa zo.
42015029	A lo zo'inso wuraa biyo haan míí maa: «Dɛɛ biyo a mu zerema tee a mɛ mi he, a mi waa sɛ han o! Hare wozo'ere un ɓɛɛ in da o tannu wá; bunmamibɛ, o ɓɛɛ in na vizo woo na a un ma un yirāla ɓuwe a wa zanwinni'ara.
42015030	A o maa dɛɛ, o zo aroɓuweele yɛɛ, hó nɛ yoo yaara o naforo ɓa ɲààmūhanna wá, a hó o maa aa ɓo nazo ɲinso a haan.»
42015031	A ɓaa miyan baraa haan lo: «Un zo, uwe ma mɛ mi wɛ wá he tuwite, a be wo be nɛ a mɛ taa, a uwe te bun.
42015032	Mu boote, wa tawɛ a wa zanwinni'a, a wa yi damu, a biyo mi fɛso nɛ yɛ ɛnnɛ ya huru, a bana viya, lo ya tuniya a bana maa.»
42016001	Yesu ɲa we ha li waawe nɛ yɛ haan mi buwara: «Banuu naforoso deeso we so tosɛ nɛ dɛɛ lo nubera na. Ɓa aa bara haan lo beso lo lo tosɛ mi waa yaa lo nube.
42016002	A bun wá lo banuu vo mi tosɛ mana a aa diyora: a webe un mi waa ɲi o conuu? Lii muwin un nubera be tiyan han ni, a biyo, o ɓɛɛ hini we un nubedɛrona.
42016003	Dín wa'ati soo lo nubedɛrona wura mi siyaan: a webe un hini we? Dɛɛ waa naso to ɛnnɛ lee ni mi nube dɛɛnu na tonuu. A un maa vɛɛ vɛ le? Un ɓɛɛ ɲiyan bun. A un wee hɛɛ fara le? Bun nuwaa ɓuwe ni.
42016004	Desi, un zun biyo un we a yira zole ɓa ni tuwan se biyowo so un tonu yi yaara.
42016005	Bun wá, lo ɓuwa mi hiya ve mii naso iyasiyo ma ni'ere'ere; a lo aa baraa haan lo niyɛɛ: «A yɛɛ o tawɛ a o win waa naso na?"
42016006	A hó caan lo lo a ɲii soore bemumuwɛnnu (100). A lo lo uwa lo aa ɛsi, lo fe mi eevanlo, a lo too ɓuwiyaɲu ma ɓuwɛ (50) fuwafuwa.
42016007	Bun bɛnɛ lo ɲa diyora ni'ere: «A yɛɛ uwe tawɛ a win?» A hó caan lo lo a burudure siyan bemumuwɛnnu (100). A lo lo hó aa fe mi eevanlo a lo too ɓuwiyana (80).
42016008	Bun bɛnɛ lɛ te mi nubera ta'aa mu dɛrona li soɓi nɛ lo yu bena. Dɛɛ, hobe wɛrɛ-nucoza nɛ yɛ soɓiyo wɛ bena a po ho ómū za.
42016009	A mɛ bara han mi lo mi mi yirāla han mi yɛrɛ ma han nafoni nɛ ɓɛɛ terena, yawe a mi yi zoona ɓa se ho sii nɛ ɓɛɛ ve baforozuwin biyo zeze han nafoni so yi fo miyan.
42016010	Lɛ yi a tan'ereso mu beza ɓuwizaa, ɲa a tan'ereso mu beberiya; a lɛ yi ɓɛɛ terena mu beza ɓuwiza, ɲa ɓɛɛ terena mu beberiya.
42016011	Ma bun sin, mi yi ɓɛɛ wo tan'erenasiyo han nafoni nɛ be ɓɛɛ terena mu bee, a wii aɓari ho nafotete miyan?
42016012	A mi yi ɓɛɛ a tan'erenasiyo yu a hin nibinu nube, a wii han mi ma mi uru ta?
42016013	Tosɛ woo ɓɛɛ da sɛ han ɲunasiyo niɲu. Lo yi ɓɛɛ ɲiina lo ni'ere a lo wa lo lɛ á, to lo cɛɛ mite ni'ere na, a lo de zuwa lɛ á na. Mu ɓɛɛ we yi a mi paari sɛ han Deeɓenu ma ho naforo.
42016014	Ɓa Fariziyɛnna we mi waa ɲi hán wara so wure, a ɓa lee Yesu fiyan, bari ɓa wo ni nɛ wa li wari.»
42016015	A Yesu baraa haan ɓa: «Mibe wee we mite ma nitetiya ɓa nucoza yira se, a Deeɓenu to zun mi yi; bari biyo mibe nucoza bo a wora bebenu, bun ponu mana Deeɓenu na.
42016016	Ho tuwa ma li Deeɓenu ɲucanna be vasi tuwifuwa Zan Batisi wosonuu; a a fɛ bun ɲu wá Deeɓenu pa'amayamu be mi waa buwe a obara tansinnu; a nuu wo nuu nɛ fi a zo, hó zo ma huwan.
42016017	Ho waa ma li tun anninu sin po a ho tuwa wara toorobebiru de'ere yɛ a dɛ wá.
42016018	Nuu wo nuu nɛ ɲa mi han, a i so hanbinu, to bun a dara'oroyamu; a nuu nɛ yi so hannuu nɛ ɓaa baro do lo si, to bun a dara'oroyamu.
42016019	Banuu naforoso deeso ɛnna nɛ ya wee zin yoroyoro canma siya, a wopɛɛ wo disiyan ma zanma'aa lo se.
42016020	Banbanso ni'ere nɛ suraa wure we fo ma suwo, a nɛ yenu Lazare ya wee aa dasi lo zun'aān.
42016021	Hó ya wee ɛn mu se a mi yi lo pa'ama dirobe wɛrɛmaza nɛ faratiyara a saan ciirila mi siin. Hare ɓa boore ya wee aa dɛɛ'a lo cɛ'iya.
42016022	Hó banbanso so huru, a ɓa anzera lii so lo yoo bosi Abarahamu bá se. Lo naforoso ɲa huru, a ɓa huwan lo.
42016023	Biyowo lo ɛnna ɓa nuhuwora ɛnle, a han sɛnuma mi waa ɲi lo, lo huweniya mi yira a lo da ma Abarahamu ma Lazare lo do'onu.
42016024	Lo buweriyo: «Waa maa Abarahamu, ma'ari na; a o tuu Lazare a lo de mi nuɓɛzo ɓuwi ɲuu a aa wɛɛra un dɛrɛmi; bari un mi wa sɛ he hobe dan nɛɛ.»
42016025	A Abarahamu caan lo: «Un yaro, liiri o ha'iri mu wá lo o we yu nubera biyowo o ɛnna ho sii; lo a Lazare ta wo sɛnuma: wɛɛrɛ lo mi he a siin do, a uwe mi waa sɛ.
42016026	A po bun, o'anbenu mi mibe ma wabe pafeni, yawe a nuuwoo ɓɛɛ daan ziin he a le mibe se; a nuuwoo ɲa ɓɛɛ daan le mibe se a ɓuwee ma wabe wá, hare a o ha'iri ya yi to mu wá.»
42016027	A lo naforoso lo: «Waa maa, a mu yi a bun, we tiyan a o tuu Lazare waa maazuun.
42016028	Dɛɛ waa maaza nihonu lii mi bin, to lo lii yi bá cuwan na, yawe a ɓa ɓɛɛ co yi ɓuwee hanbe sɛnuma ɛnle nɛ yɛ.
42016029	A Abarahamu caan lo: «Moyize ma li Deeɓenu ɲucanna mi ɓa se bin, nɛ ɓa ɲi bá wara.»
42016030	A lo lo: «Waa maa Abarahamu, bun ɓɛɛ saa. Ɓa nuhuwora ni'ere yi liyo ɓa wá, to ɓa loɓi.»
42016031	A Abarahamu baraa haan lo: «Ɓa yi ɓɛɛ miniya a tɛtɛ mi ɲuvanle Moyize ma li Deeɓenu ɲucanna na, to hare a nuu vee ɓa nuhuwora siīn a le ɓa wá ɓa ɓɛɛ tɛ.»
42017001	Yesu baraa haan mi buwara: «Ɓa ni aanu ma wɛ a o saa ɓɛɛ mana, a nuu nɛ yi a mu saɓaɓu, nani a hó taa.
42017002	A ɓa cɛ niyan bibiyo lo naso sin fuwoo a cun lo de mu zenuɲuū, bun suwanni laa po, a lo ɛ ɓabe hanyira nɛ yɛ ni'ere de oomuū.
42017003	Ma bun mi pɛ mi yɛrɛ be! Mi ereso yi ɓuwa'oo, a o zara'i lo; a lo yi na besiyan aa, a o de mu si han lo.
42017004	Hare a lo te o tɛ'ɛɛ tuwi cuwa hooɲu li wozomɛ siyaan, a lo yi mi waa aroɓuwee aa yuwa mi yɛrɛ na, o de mu wure si han lo.
42017005	Ɓa tuura we baraa haan lo Ɲuso: «De wa lana wá!»
42017006	A lo Ɲuso caan ɓa: «Mi ya yi terena lara, a mi lana ɓuwa yu aannibiru biru na, mi ya bara han libe vɛwe nɛ yɛ: coo ma o ciyan, a o vɛɛ fɛsi mu zenuɲuu siīn; a li ya we mu.»
42017007	«A mibe wii yinuu tosɛ ya yi mi a wee vɛ han lo, bunmana aa didi lo biya, a hó yi yoo lo mi muwɛn mana, a ɓaa naso winu bara lo lo aa ɛsi a lo di?
42017008	Ɓɛɛ a lo bara lo zin mi tosɛyamu canma, a lo ii sɛ mu be tuwifuwa mibe yi du vo, a bun bɛnɛ lo maa di aa ɲu le?
42017009	Biyo lo tosɛ fu lo tannu na, a wo biyo lo bara, bun na lo bara'arinu a ee le?
42017010	A bun sin ɲa a mibe be: mi yi wo biyo tannu do haan mi vo wo nɛ, a mi bara: «Wabe a tosɛra biyan, a biyo wa tawɛ wa we, a bun wa wo."
42017011	Yesu we so ho wan a vɛ Yerusalɛmu, a lo luwa Samari ma Galile tuwin aza.
42017012	Biyowo lo lii cii lo deeso, a ɓuweriya niɓuwɛ nɛ ya sin lo waa vɛɛ ɓo zan a ɓa buweriyo lo:
42017013	«Ɲuso Yesu, dɛɛ wa ma'ari!"
42017014	Yesu mile ma ɓa, lo lo: «Mi fɛn vɛ zeni mite ma ɓa sara'awera.» A biyowo ɓa mi ho wan wá a vɛ bin, ɓa nupɛɛ vannu waa
42017015	Biyowo ɓa ni'ere ma a mi waa, hó arona san mi caa waa, a lo ɓuwani Deeɓenu ma tanbenu.
42017016	Lo aa cunna mite do Yesu ziya se, a ɓuunasi mi waa wá, a lo do lo bari'a. Lo nuu so wo Samari nuu.
42017017	Yesu caan lo: «Ɓɛɛ a ɓa niɓuwɛ waa mu le? A a weso ɓa ni'annawe nɛ a mi na?
42017018	Mu yi ɓɛɛ a lobe nuhunnu nɛ yɛ, nuu woo ɓɛɛ yu nɛ arona mana a aa do Deeɓenu yenu wá.»
42017019	Bun bɛnɛ lo lo: «Huwo a o fɛn; o lana isiyo o.»
42017020	Ɓa Fariziyɛnna diyora Yesu lo ta a diyan Deeɓenu pa'amayamu wosonu huwo, a lo caan ɓa ma biyo: «Deeɓenu pa'amayamu ɓɛɛ to ɛnnɛ ɓuwee letee ɓa ni yira se uwe!
42017021	Nuu woo ɓɛɛ yi bara lo dɛ diyo ma he wurasin ma he i; bari, mi dɛ biyo, a mi siyaan Deeɓenu pa'amayamu mi.»
42017022	A lo baraa haan ɓa buwara: «Wa'ati ɓuwee a mi ya faan a mi lo Nucoro Zo wozomɛ de'ere, a mi ɓɛɛ mi li.
42017023	Ɓa yɛrɛ aa bara han mi lo dɛ diyo ma he wurasin ma he vɛ. Mi ɓɛɛ co haa vɛ bin.
42017024	Mu boo, biyo sin ho wuroɓuwɛrobe wee ɲinni'ara ori'ori a see ho waa ɲuɓo'ere fuwa huwɛ á, a bun sin we lo Nucoro Zo be lo ɓuweeze.
42017025	Biyo anni a mu, bun a biyo lo tawɛ a lo ɲi'o ve, a ho wɛrɛ-nucoza pin laa.
42017026	Biyo sin wo Nuwe be wo, a bun sin ɲa we mu lo Nucoro Zo ɓuwenu se.
42017027	Ɓa ni ya wee di a ɓa ɲu; ɓa o mi hanna, a ɓa nɛ mi za wɛ na; tuwifuwa biyo zeze Nuwe zo li muwee; a mu ɲuubenu aa du ɓa wure.
42017028	Bunmana, a biyo sin wo Loti be wo, a bun sin ɲa we mu. Ɓa ni wee di a ɓa ɲu, ɓa duwayi, aa vɛ, a ɓa te mi zuwin;
42017029	a biyo zeze Loti lo Sodomuu, iriɓi dan lo ho waa cinnini obara wuro a lii ziya ɓa ɓo wure.
42017030	A bun sin ɲa we mu biyo zeze lo Nucoro Zo yi zeni mite.
42017031	Bun zeso, nuu nɛ yi mi hancoo, a lo siyan zo mi lo zuun, a lo naso ɓɛɛ co lii a bara mi zo see han; a nuu nɛ yi mi muwɛɛ̄n, a hó ɲa ɓɛɛ co aro sin mi caa waa.
42017032	Mi lee Loti ɓaa han be.
42017033	Nuu nɛ yi ciyan mi mu'ɛnnu, hó te li bee, a nuu nɛ mu'ɛnnu yi lo, dín bini sin.
42017034	Un bara mu han mi lo hó tinaa so, niɲu ɛn zan'ereē; lo ni'ere see, a lo lɛ á desi;
42017035	hanna niɲu nɛ paariyo nin mi duwo, bá ni'ere see a ni'ere desi;
42017036	bara niɲu nɛ mi muwan'ere, bá ni'ere see, a lo ni'ere desi.»
42017037	A lo buwara diyora lo: «A weso bun be so we?» A lo caan ɓa: «A he lo yuwohuwi mi, a binni ɓa duɓara fewɛ.»
42018001	Yesu wà waawe haan ɓa nɛ zeni lo nuu tawɛ a cɛɛsi faralo na, a lo ɓɛɛ co tan woo.
42018002	Lo lo: «Irilo ni'ere nɛ ɓɛɛ zaan Deeɓenu a nɛ ma'o mana nuu na ɛnna lo desoo
42018003	Hannuu nɛ baro huru ni'ere ɲa ɛnna ho ló'ere soo, nɛ ya wee ɓuwee lo wá tantan a aa de mi tannu han lo: «Fa'a ho tiyan un ma un fuwoso aza.
42018004	A mu haarehaare, a lo irilo ɓɛɛ can mu. Wozo'ere a lo huwa lo: «Mu tin ya boo lo un ɓɛɛ zaan Deeɓenu, a un ma'o mana nucoro na,
42018005	biyo wá lobe hannuu nɛ baro huru yɛ mi waa sɛɛ ni, un nɛ tiyan laa, yi ɓɛɛ a bun mu veni un co ɓɛɛ yi un yɛrɛ."
42018006	Bun bɛnɛ lo Ɲuso lo: «Mi ɲi biyo lobe uwan'uwan irilo nɛ yɛ muwan"
42018007	A bunmamibɛ Deeɓenu ni nɛ wɛ'aa a nɛ wee buweri diyo tinaa ma wosonuu dín saan pin a can bá le?
42018008	Un bara mu han mi li lee ɓa be yira mi ciyoo. Hare ma bun lo Nucoro Zo yi ɓuwee wo nɛ, lo aa yi lana li tun wá le?
42018009	Bun bɛnɛ lo ha li waawe nɛ yɛ a do ɓa ni tuwan na, bá nɛ we mi waa yati mite ma niterena a ɓa de zuwa ɓa ni nɛ a na:
42018010	«Bara niɲu we yuwa li Deeɓenu ɓuwanirozuun a yoo fara; lo ni'ere wo fariziyɛnnuu, a lo lɛ á wo wusurufero.
42018011	Lo fariziyɛnnuu huwa zan lele a lo fara mi yɛrɛ se ma biyo: Foo Deeɓenu, un bara'ari o biyo mɛ ɓɛɛ zan a obara ɓa ni tuwan nɛ a niterawa, uwan'uwanni, dara'orola; hare un yɛrɛ ɲa ɓɛɛ zan a obara lobe wusurufero nɛ yɛ:
42018012	Un wee zo sun cuwaɲu cunnu woo cunnu, a be wo be nɛ un fuu yu, un wee nɛ bun ɓuwɛniso wure.
42018013	Mu yi a lo wusurufero, hó ɛɛna vɛɛ zan, a yɛrɛ ɓɛɛ hɛ mi siin a huweni mi yira ho waa. A lo we mi waa hɛ mi supɛɛ a lo tɛ lo: Hee Deeɓenu, un cin'annu ma o, bari mɛ a be'uwewe.
42018014	Un bara mu han mi lo lo arona mi zuun ma hɛra, a lo lɛ á be mi hó ɲuu. Dɛ biyo yɛ, nuu wo nuu nɛ poori mite hó foosi, a nuu nɛ yi liiri mite si, hó yoori.
42018015	Ɓa ni tuwan we mi waa ɓuweera hare ɓa u'uza Yesu se yawe a lo dun ɓaa. Ɓa buwara ma bun, a ɓa mi waa zɛ bá ni so wá.
42018016	Bun wá Yesu voo ɓa hanyireza surala mi a lo lo: «Mi de ɓa hanyira wan si a ɓa ɓuwee un se; mi ɓɛɛ co saa ɓa; bari Deeɓenu pa'amayamu a bá nɛ ma ɓa lowɛ taa.
42018017	Ma tiyan, un bara mu han mi, nuu nɛ yi ɓɛɛ ta Deeɓenu pa'amayamu bena a obara hanyirezo, ho naso ɓɛɛ zo bin woo.
42018018	Ɲuso ni'ere aa diyora Yesu: «Naso tete, a webe un tawɛ a un we a yira ho sii nɛ ɓɛɛ mi ve?»
42018019	Yesu caan lo: «A webena o ve ni ma nitete? Nuu woo ɓɛɛ a nitete, a mu yi ɓɛɛ a Deeɓenu midee.
42018020	O zun han tuwɛna: ɓɛɛ co we dara'oroyamu, ɓɛɛ co ɓuwe nuu, ɓɛɛ co ɲuu, ɓɛɛ co we sɛni saɓe, de mii maa ma mii naa wá.»
42018021	A lo banuu so lo: «Un fu han tuwɛna so wure na hare un hayiremuu.»
42018022	Yesu ɲa bun, a lo lo: «Be ɲu'ere pan ɲan'aan o: yɛɛ o nubera wure, cara'a mu han ɓa banbannasiyo, a to o yi naforo ho waa; bun bɛnɛ, ɓuwee aa be mɛ na.»
42018023	Biyowo lo banuu ɲa bun, lo fitiniya, bari lo wo nafobenu so.
42018024	Yesu maa a lo fitiniya, a lo lo: «Mu do hare ma tete a bá nɛ nafoni mi mu zo Deeɓenu pa'amayamuū;
42018025	bari ɲumu'un anninu sin ma ɲinsimi an a po naforoso zonu Deeɓenu pa'amayamuū.»
42018026	Bun wá bá nɛ mi waa tɛtɛ mi ɲuvanle laa lo: «A mu yi a bun, to a wii daa isi?»
42018027	A Yesu caan ɓa: «Biyo ɓa nucoza hin na, Deeɓenu da bun!»
42018028	Bun wo so Piyɛre lo: «Dɛɛ, wabe aariyo wa nubera wure a wa aa buwa o.»
42018029	A Yesu caan ɓa: «Ma tiyan, un bara mu han mi, nuu wo nuu nɛ aariyo míí zun, mí han, míí erenasiyo, míí ni wurasin mí za Deeɓenu pa'amayamu bena,
42018030	hó yi be nɛ po biyo lo anniya dosi, ho wɛɛrɛ wo, aa yi ho sii nɛ ɓɛɛ mi ve ho hiro nɛ ɓuwee mu.»
42018031	Yesu vo mi buwara niɓuwɛɲu a lo baraa haan ɓa: «Mi dɛ biyo, a wa to ɛnnɛ so ho wan a yoo Yerusalɛmu yɛ; a bin biyo wure li Deeɓenu ɲucanna tuwa lo Nucoro Zo bena ɲuti.
42018032	Lo we nuu nɛ do ɓa lanapinna nuu, a bá lee fiyan, aa ɲi'ori, aa puwiri mi hincannu o wá;
42018033	a ɓa yi haa lo vo, to ɓa ɓuwe lo, a bun wozoma tiinni wá, lo vee.»
42018034	A ɓa ɓɛɛ fanmuwan diyowoo buūn, bari ho dɛmu so ura we sa ɓaa, a ɓa ɓɛɛ zuunna biyo lo wura ura.
42018035	Biyowo Yesu vɛ sura Yeriko, mu wo a mani ni'ere asi ho wan ɲuɓo na a mi waa fara.
42018036	Lo ɲa ɓa zanma anninu san, a lo diyora lo ta mu a webe?
42018037	A ɓa baraa haan lo lo a Nazarɛtinuu Yesu mi waa anni mu.
42018038	A bun wa lo huwa do tannu yerele: «Davide zo Yesu, ma'ari na!»
42018039	Bá nɛ we hecaa ma waa we za lo wá, lo wɛɛriyɛ laa a lo yi ɓɛɛ siyanmiɓiyo; a lo bana tintiyan buweriyo po miyɛɛ: «Davide zo Yesu, ma'ari na!»
42018040	Yesu vɛɛ zan, a lo lo ɓa vɛ lo mana; a biyowo lo aa tu suraa Yesu diyora lo:
42018041	«A webe o mi mu se a un we han o?» A lo caan lo: «Ɲuso, nɛ a un yira mi!»
42018042	A Yesu baraa haan lo: «A o yira mi; o lana isiyo o.»
42018043	Mi ciyoo, a lo yira mi waa mi, a lo i du Yesu hiya wá a lo ɓuwani Deeɓenu. Ɓa zanma wure mile ma bun, ɓa ɓuwaniya Deeɓenu.
42019001	Yesu we zo Yeriko, a lo aansi hoo.
42019002	Bun wo a banuu ni'ere mi bin nɛ ɓa lo Zase; lo wo ɓa wusurufera ɲuso ni'ere nɛ nube ɛnna.
42019003	Lo ya we miniya a mi Yesu wá, a zuun lo, a mu hun na, ɓa zanma cirimanu bena, bari lobe mite wo ni'uri.
42019004	Bun wo so lo luɓo hecaa a vɛɛ yuwa co'onu a yira lo mi, bari Yesu we tawɛ a anni ma bin.
42019005	Biyowo Yesu aa ciyo li ɛnle so, lo huweniya mi waa yoo diya, a lo baraa haan lo: «Zase, ɓuwee aa lii fuwafuwa, bari a uwe zuun un laa zɛrɛ.»
42019006	Zase liyo fuwafuwa, a lo vɛ laariyo lo mi zuun ma zanma'aa.
42019007	Ɓa ni mile ma bun, a ɓa tosi huun'a, a ɓa tɛ lo: «Lo bana vɛ laara be'uwe wero zun.»
42019008	Mu yi a Zase, hó huwa zan lo ɲuso waa, a lo lo: «Dɛ biyo, Ɲuso: un nɛ un nube tara ɓa banbannasiyo na, a un yi ɲɛnnɛ'iyan nuu nɛ mu ma bedeeso, to un win bun ɲu'an cuwana lo naso na.»
42019009	A bun wá Yesu baraa haan lo: «Zɛrɛ, mu isirobe zo libe zun nɛ, bari lɛ yɛ ɲa a Abarahamu zo,
42019010	a biyo, lo Nucoro Zo mana a aa piri'a a isi bá nɛ ya tuniya mu.
42019011	Ɓa ni we mi waa tɛtɛ mi ɲuvanle laa, a biyo wá ɓa we vɛ suraa Yerusalɛmu, a ɓa ni ɲa we pa obara Deeɓenu pa'amayamu suraa, Yesu ha li waawe nɛ yɛ haan ɓa;
42019012	a lo lo: «Bɛra zo ni'ere we fɛnna va tun nɛ seena, a yoo see mi bɛnu, a lo bini ɓuwee.
42019013	Lo vo niɓuwɛ mi tosɛra siīn, lo na wari hannuwan beɓuwɛ ɓaa, a lo lo ba yerema mi nuu a yi cunu a mi ɓuwee.
42019014	Mu tara a ɓa tunsiyo ɲiina lo, a ɓa tuwo ni lo dannuu, a bá vɛɛ bara han lo, lo mi ɓɛɛ mana mu se a lo aa di bɛnu mi ɲuu.
42019015	Biyowo lo banuu pan yoo yu mi pa'amayamu vo arona mana, lo tuwo ni vɛɛ vo mi tosɛra mana, bá nɛ lo we na mi wari na, a aa diyo dɛɛ ta a yɛɛ nupɛɛ yu aa cunu.
42019016	Lo niyɛɛ aa zan a hó lo: «Ɲuso, un yu wari hannuwan beɓuwɛ ma o wari hannu de'ere."
42019017	Lo baraa haan hó: «Fooda, o a tosɛ tete; biyo wá o wo tan'ereso mu beza-ɓuwiza, we luwe beɓuwɛ bɛ."
42019018	Lo ɲuniso aa zan, a hó lo: «Ɲuso, o wari hannu yu wari hannuwan behonu biyan."
42019019	Lo ɲa bara haan hó: «Uwe muso we luwe behonu bɛ."
42019020	Ni'ere aa zan, a hó lo: «Ɲuso, dɛ o wari hannu nɛ! Un ya buu li cɛnmɛ a bosi,
42019021	bari un ya zaanna o yira. O a banuu nɛ be do, o wee see biyo o ɓɛɛ bosi, a o cii biyo o ɓɛɛ zan."
42019022	A lo baraa haan hó: «A o wara wá un iri o, tosɛ'oo! O zuunna a un a nuu nɛ be do, lo un wee see biyo un ɓɛɛ bosi, aa cii biyo un ɓɛɛ zan;
42019023	a webena o ɓɛɛ bo un naforo si pɛɛnawarizuun? Ma bun un ya yi arona, to un ɓɛɛ aa yu li ma mi cunu le?"
42019024	Bun bɛnɛ lo baraa haan bá nɛ ɛnna bin: «Mi fe lo wari ii nɛ lo wari hannuwan beɓuwɛ so na."
42019025	A ɓa lo: «Yee, Ɲuso, lo a hannuwan beɓuwɛ mi hó se lo!"
42019026	Oo, mi nɛ a un bara mu han mi: nuu nɛ mu yu be fu na mi nuu, ɓa han hó; a nuu nɛ diyo mana se, ɓa co'uwɛ hare mu beza nɛ mi lo se aa fe laa.
42019027	Biyo a maa san un ze'usiyo na, bá nɛ ɓɛɛ ya ta a un di bɛnu ɓa wá, mi vɛ ɓa aa faan fuwe a un dɛɛ yɛ!»
42019028	Biyowo Yesu wura bun vo, lo heca so ho wan ɓa zanma waa aa yoo Yerusalɛmu.
42019029	Yesu yoo sura Bɛtifaze ma Bɛtani luwe a caa san ho doɓoɲu nɛ ɓa wee ve ma Olivevɛwa doɓoɲu na, a lo tuwo mi buwara niɲu
42019030	ma ho tannu nɛ yɛ: «Mi fɛn vɛ zo ho ló nɛ mi mi waa yɛ, mi zo yi a sunɓazo nɛ nuu ɓɛɛ in yuwa wá diyaa mi mi fɛfɛ na. Mi fuwe lo a vɛ mana.
42019031	A nuu yi diyora mi lo ta a webena mi fuwe lo, mi can hó naso ma biyo: «A lo Ɲuso ma'o mi laa."»
42019032	Bɛ tuwo mu i anniya; a a biyo Yesu warala mu haan ɓa a bun mu ɲu vɛ tuura.
42019033	Ɓa mi lo sunɓazo fuwenuū, a bɛ te lo diyo ɓa: «A webena mi fuwe wa sunɓazo?»
42019034	A ɓa caan lo: «A lo Ɲuso ma'o mi laa.»
42019035	A bun ɓa co vara lo sunɓazo mana Yesu se. Ɓa we'aa mi canma bo lo wá, a Yesu yoo asiyo wá.
42019036	Biyowo lo so ho wan a mi waa ɓuwee, ɓa ni we mi waa ɓɛɛ mi canma si ho wan wá.
42019037	Biyowo lo sura Yerusalɛmu, a vɛɛ ciyo han olivevɛwa doɓoɲu cicile, bun wo so, lo buwara zanma wure huwa zanwinni'a a ɓa ɓuwani Deeɓenu ma tanbenu mu hanmarobera wure nɛ ɓa we ma bena.
42019038	Ɓa we mi waa tɛ lo: « bɛ yaro nɛ buba lo Ɲuso yenu na, foo fɛɛn! O hɛra wosonu nɛ huwa ho ma ho a Deeɓenu taa!”
42019039	Fariziyɛnna tuwan nɛ ɛnna ɓa zanma siīn huwa do tannu: «Ɲuso ɓuwɛ o ni na dɛ!»
42019040	A lo caan bá: «Un bara mu han mi, lo ɓa yi siyanmiɓiyo, lo hare han bubuwo taa uru'aa!»
42019041	Biyowo Yesu vɛ sura ho ló, a lo ma ho, lo wá ho wáa,
42019042	a lo lo: «Wiyo, maa uwe ɲa ɓɛɛ zun biyo nɛ ho hɛra aa libe zɛrɛ wo nɛ. Wɛrɛ, mu sa o yira se, a o ɓɛɛ mi mu woo!
42019043	Wozoma buba o wá, a o ze'usiyo haa ɓuu aa, aa fe o ɲu, aa ce o fiinni na ma feni woo feni.
42019044	Ɓa fuwo o, aa yaa o ma o za wure nɛ mi o yi, a ɓa ɓɛɛ anni desi bibiyo nɛ pan bo bibiyo wá, bari biyo mu wo o unpa leena, o ɓɛɛ zuunna bun.»
42019045	Yesu zo li Deeɓenu ɓuwanirozuun, a lo ɓuwa mi hiya ɲa ɓa duwayira,
42019046	a lo tɛ lo: «Mu tuwa lo un zun aa we faralozun. A mibe bana wo dín ma anna yirasɛle!»
42019047	Wopɛɛ, Yesu ya we de'eni ɓa ni li Deeɓenu ɓuwanirozuun. A ɓa sara'awera ɲunasiyo, ɓa tuwa aranina ma ɓa zanma wɛɛsiyo we mi waa cɛ daɓere aa mina lo ɓuwe.
42019048	Bun wure wá ɓa ha'ire wo yayoo, bari ɓa zanma wure ɛnnɛ we mi waa tɛtɛ mi ɲuvanle ma tiyan.
42020001	Wozo'ere a Yesu mi waa arani ɓa zanma li Deeɓenu ɓuwanirozuun, a lo la'ari ho tansinnu be han ɓa; ɓa sara'awera ɲunasiyo, ɓa tuwa aranina ma ɓa nidan vɛɛ mana,
42020002	a aa lo: «A ma ho pa'a yɛɛ o mi waa wera biyo yɛ? A wi do o ma mu?»
42020003	A lo caan ɓa: «Mɛ muso diyo mibe ma dɛmu de'ere.
42020004	Mi can ni; Zan Batisi batɛmu be we lo Deeɓenu se le, ta a ɓa nucoza se?»
42020005	Bun wo so ɓa i mi waa piri'a ho dɛmu na wɛ se a ɓa tɛ lo: «Dɛɛ, wa yi lo a Deeɓenu se mu lo, to lo bara ta a a webena wa ɓɛɛ we lara Zan na,
42020006	A wa ɲa yi lo a ɓa nucoza se mu we lo, to ɓa zanma nɛ yɛ wure co huwo vaa wa ma bubuwo, bari bá wure ɛnnɛ we ta haan Zan lo lo a Deeɓenu ɲucan.»
42020007	A bun wá ɓa lo mi ɓɛɛ zun he ho batɛmu so be we lo.
42020008	A Yesu baraa haan ɓa: «To mɛ muso ɓɛɛ zeni he un yu ho pa'a a wera biyo yɛ.»
42020009	Bun bɛnɛ, Yesu huwa wà li waawe nɛ yɛ haan ɓa zanma: «Banuu deeso we fa rezɛn vɛwa, a bun bɛnɛ lo aɓariyo ho muwan tosɛra na, a lo le va uwi fuwa mu mɛnna.
42020010	Biyowo li rezɛn vɛwa biyo faarowo yu, lo tuwo mi tosɛ ni'ere ho muwanpɛra se, a ɓa nɛ han biyo tuwan hó na, a lo aa nɛ miyan. Ɓa muwanpɛra yoo fu hó to'aro so na a namaniya lo, a ɲa dosi mi nu biyan.
42020011	Lo bana tuwo mi tosɛ binu; a ɓa ɲa vɛ ciya nu hó na ma namaninu, hun'un'aa lo, a ɲa cuna dosi mi nu biyan.
42020012	Lo tuwo lo tiinniso, a ɓa vɛ madimi'aa hó a ɲa dosi.
42020013	Bun wo so ho muwanso lo ta a webe mi we? Lo mi tuu mi zosaannu, lo muyisin ɓa maa be pɛ hó waá mu.
42020014	Ho muwanpɛra ta mi hó yɛɛ, a ɓa ce, a ɓa lo: «Lɛ a lo ɛndi, wa ɓuwe lo, to wa yi lo ɛn tuwe.»
42020015	A ɓa i uwa hó wá va lora ho muwan bɛnɛ a le ɓo cuna dosi. Uwa lo, a webe lo muwanso maa waa ɓa?
42020016	Lo le aa ɓuwe ɓa muwanpɛra so, a lo aɓari mi muwan nibiyan na.» Biyowo ɓa ni ɲa hán wara so a ɓa tɛ lo: «Hun'uun dɛ, wa ɓɛɛ faanna biyo!»
42020017	Bun wá, Yesu fa mi yira ɓaa a lo lo: «A mu yɛɛ a mu toorobe nɛ yɛ ura? “Li bibiyo nɛ ɓa zuntera ya cunna dosi A dín bana a li zun hiya fɛsirobibi tete?
42020018	Nuu wo nuu nɛ yi lusi li bibiyo so wá, to hó hunhun'aa; a li yi fato nuu nɛ wá to li fafa'aa hó.»
42020019	Ɓa tuwa aranina ɲunasiyo ma ɓa sara'awera we zuunna aa mibe Yesu ha li waawe so do na; a ɓa we mi waa piri'a co'o nɛ fira laa mi ciyoo, a ɓa maa ɲa we zaanna ɓa zanma yira.
42020020	Ɓa ɓuwa mi hiya urasi lo Yesu, a ɓa tuwo nisoona nɛ we mi waa we mite ma nitetiya aa mina lo fi na ma lo ɲuwara aa de ɓa irila ma ho pa'a nuu.
42020021	Bá ni so diyora lo ma biyo: «Ɲuso, wa zun a o wara ma o aranirobe terena, lo a o ɓɛɛ dɛɛ nuu yiraa. A o arani ho Deeɓenu wan zozoo a heya wɛ ma ho tiyan.
42020022	Wa ɛnnɛ tawɛ a wee saara li lapo Sezare na lee, ta hee?»
42020023	Yesu maa he ɓa wara lu uwi, a lo caan ɓa ma biyo: «Mi zeni wari'ere hannu ma ni!
42020024	A wii wafonu yaa ma lo nucaa mi li wá?» A ɓa ni lo a Sezare!
42020025	A bun wá lo baraa haan ɓa: «Biyo yi a Sezare taa, mi nɛ bun Sezare na; a biyo yi a Deeɓenu taa, mi nɛ bun Deeɓenu na.»
42020026	Ɓa wara ɓɛɛ haara lo wara yu hare cuwe ɓa zanma yireē; a ɓa hanmana lo canrobe, a ɓa lii siyanmiɓiyo.
42020027	Ɓa sadusiyɛnna tuwan, bá nɛ wee bara lo nuhuwora veenu ɓɛɛ mana, tu suraa Yesu a ɓa diyora lo:
42020028	«Ɲuso, dɛ biyo Moyize fasiyo haan wa nɛ: nuu yi huru do mi han si, a tara a lo ɓɛɛ yu zo laa, to ɓaa ereso see lo han ɓuwahanmuu, a lɛ huru mu bɛnɛ yi ɛn.
42020029	A dɛɛ, bɛ yɛ wo inyan ma fɛra nihooɲu. Lo niyɛɛ do han, a liī huru a tara a lo ɓɛɛ yu zo.
42020030	Lo ɲuniso do lo ɓuwahan, a ho lii vo, a lo tiinniso ɲa do lo;
42020031	A bun wo mu fuwa ɓa nihooɲu ɲutuu, a ɓa nuu woo ɓɛɛ yu zo lo hannuu na a dosi mi bɛnɛ.
42020032	Bun wure bɛnɛ, lo hannuu muso liī huru.
42020033	Ɓa nuhuwora venu zeze, lobe hannuu nɛ yɛ aa we lo yɛ han bɛ yɛ siīn? Dɛɛ ɓa nihooɲu wure co ɛnnɛ do lo lo!»
42020034	Yesu caan ɓa: «Hobe zɛrɛ za nɛ yɛ anni o mi hanna, a ɓa mi mi bɛrɛ te;
42020035	ɓa ni nɛ yi yuwa yu a mi ho hiro ma ɓa nuhuwora venu, bá ɓɛɛ o hanna, ɓa ɓɛɛ mi bara.
42020036	A po bun ɓa ɲa ɓɛɛ hini hi yi, bari ɓa ziin a obara ɓa anzera, ɓa we Deeɓenu za, bari ɓa we ni nɛ bana viya.
42020037	Ɓa nuhuwora bini vee, a bun Moyize zeniya li vɛwezo bena biyowo lo voo lo Ɲuso ma Abarahamu ɓaa Deeɓenu, Isaka ɓaa Deeɓenu ma Zakobe ɓaa Deeɓenu.
42020038	Deeɓenu ɓɛɛ a nuhuwora Deeɓenu, li a ɓa niviya Deeɓenu; bari libe lahuramaa ɓa wure yu sii.
42020039	Ɓa tuwa aranina ɲunasiyo tuwan caan lo ma biyo: «Ɲuso, o wara se!»
42020040	A ɓa ɓɛɛ hini we ha mi siin a diyora lo ma diyowoo.
42020041	Yesu bana baraa haan ɓa: «A ma mu yɛɛ nuu daa barala lo lo Kirisita a Davide terozo?
42020042	A Davide mite bara mu han Leele vanloo lo: “Lo Ɲuso Deeɓenu baraa haan un Ɲuso: Ɓuwee aa ɛsi un nudorole,
42020043	Tuwifuwa biyowo un yi cɛciya o ziyo bo o ze'usiyo wá.”
42020044	Ma bun Davide yi vo lo ma mi Ɲuso, a ma mu yɛɛ lo ɲa bana a lo terozo na?»
42020045	Yesu baraa haan mi buwara, ɓa zanma nɛ wure mi waa tɛtɛ mi ɲuvanle laa yireē:
42020046	«Mi pɛ mite be ɓa tuwa aranina se. Bá wa canmaberiya zinnu a lee hɛ'ara; a wa mu a ɓa ni wee tɛɛ ɓaa han nabuwee, a wa a ɛsi han a'ore yaa wá li Deeɓenu faralozuwiīn ma han sɛn dirobe dina.
42020047	Ɓa wee di ɓa hanna nɛ bara huru mu zuwin; a o yi ma ɓa faranamɛrobe, to o lo dɛ nitetiya nɛ. Bun bena ɓa iri nɛ te ɓa ɲuu aa suma.
42021001	Yesu huweniya mi waa a dɛ, a dɛ nafonisiyo tuwan nɛ mi waa o mi hanmube li wari ole nɛ.
42021002	Lo ɲa ma hannuu nɛ baro huru, a nɛ a banbanso nɛ aa uwa senu wari hannuwan beɲu,
42021003	a lo baraa haan ɓa: «Ma tiyan, un bara mu han mi lobe hannuu banbanso nɛ baro huru nɛ yɛ uwa po ɓa bɛ á wure,
42021004	bari ɓa bɛ á wure uwa biyo ɓɛɛ yaa diyowoo ɓaa; a mu yi a lobe, lobe uwa mi banibayamu be, biyo wure mi lo se nɛ lo varila mite, a bun lo uwa yɛ.
42021005	Ni tuwan we huwa ha li Deeɓenu ɓuwanirozun be, a ɓa tɛ lo li too se, lo li do'oriyo na ma bubuwo ma mu hanmubera nɛ na Deeɓenu na. A Yesu lo:
42021006	«Mi ɓɛɛ ma biyo wure le? Wozoma bubaa, a han wozoma soo bibiyo woo ɓɛɛ ɛn bibiyo wá, biyo wure aro fisi.»
42021007	Bun wá ɓa huwa diyora lo: «Ɲuso, a diyan bun bera so we? A mu miniwarobe yɛɛ aa zeni li wa'ati nɛ bun bera so we?»
42021008	A Yesu caan ɓa: «Mi fe soɓi, a nuu woo ɓɛɛ co yi mi viri; bari ni cururu ɓuwee un yenu na, a ɓa bara lo a mibe a lo Kirisita, lo a mu wo yu. Mi ɓɛɛ co buwa ɓa.
42021009	Biyowo mi yi ɲi hiyan be ma mu be curunu uru'a, a mi ɓɛɛ co zaan; a biyo bun bera so tawɛ a we ve, a bun ɓɛɛ co dɛri we mu veni uwe!»
42021010	A Yesu baraa haan ɓa: «Tuwansira deeziin wɛ na, a pa'amana huwo fi ma wɛ.
42021011	Tunzɛrobera fi wenu na, a han ɛnna tuwaan, pinpinvanle ma hinnu te; ɲuɓuwɛrobera suma ma zenirobe beriya le ho waa.
42021012	Saani a bun we'a, bun tara a ɓa lɛɛniya mi do mi waa aa ɲinmuwin; ɓa siinni mi ɲu'uwe ɓa Zuwifera faralozuwin wɛɛsiyo se, ɓa o mi asoraa, ɓa o mi ziya ɓa pa'amana ma ɓa wafaranamana se mɛ bena.
42021013	Bun nɛ a mi yi un sɛrɛyamu lee.
42021014	Mi we mi ha'iri ma de'ere, a mi ɓɛɛ co de mi yi ma biyo mi yi woro fera mi yɛrɛ na;
42021015	bari un nɛ ɲuɓo ma ha'iriyamu miyan fuwa mi ze'usiyo nuu woo wara ɓɛɛ sin mi yi, san'un a ca haara mi wara.
42021016	Hare tuwan maana ma ɓa nuwan, tuwan ɓaa erenasiyo, tuwan nibanna ma tuwan yirāla de ɓa nuu, a ɓa yi cururu ɓuwe mii.
42021017	Ɓa ni wure ɲii mi mɛ bena.
42021018	A hare ma bun, bun ɓɛɛ nɛ a ɲufuwenu de'ere yɛ le mi nuu woo ɲuu aa te tuūn.
42021019	A ma mi ɲinco mi viira mi mɛnɛ'ɛnna.»
42021020	Biyowo mi yi ma a hinnule do'i'iriyo Yerusalɛmu, a mi zuun lo ho hanfuwa suraa.
42021021	Bun wo so, a ni nɛ yi mi Zude tuūn, a bá luwi yoo han doɓoɲulee, ni nɛ yi mi Yerusalɛmu ló yi, a bá luwi le; a ni nɛ yi mi ho muwɛɛ̄n, a bá ɓɛɛ hini ɓo ho lóo.
42021022	Han wozoma so we muwɛntɛn leerowozoma, a tiira biyo wure tuwa mu ɲu.
42021023	Han wozoma soo hanfuwinsiyo ma hanɲanna zasiyo, a nani we bá taa; bari mu we ma'aribe benu li tuūn ma sinlee nɛ zeni ɓa zanma wá.
42021024	A ɛtonu ɓuwera ɓa ni osi, a tuwan vɛ vɛra han sira biyan wuree se a vɛ wera woɓɛ; a Yerusalɛmu ló we han tuwansira ziya suɓuwe tuwifuwa han tuwansira wosonu yi to.
42021025	Hanmarobera zeni mite li wosonu, ho piyan ma han manawaa; a li tun wá tuwansira nucoza ha'ire yaa a haan mu zenuɲuu ma mi yaboorobera uru'aa.
42021026	Biyo fi li tun, a nɛ zuwiriyo ɓa ni ɲuu bena, ɓa nucoza hi a haan zaannu sumɛ, bari ho waa pɛ'ɛ wure zɛ'ɛzɛ'ɛ.
42021027	Bun wo so ɓa ni mi lo nucoro zo a lo mi duwiduwiī a bubara ma ce'u ma ɓuwaɓuwamu benu.
42021028	Bun bera so hiya yi ɓuwa vo, a mi huwo ziin, a mi huweni mi ɲu'uwe, bari mu we a mi huwaralirowo suraa.
42021029	To lo ɲa bana ha waawe haan ɓa, a lo: «Mi dɛɛ li coonu ma han vɛwa nɛ a wure.
42021030	Han yi ɓuwa mi hiya cancan yɛ, to mi zun mu mi yɛrɛ se, lo ho yiyo suraa.
42021031	Ma bun sin, mi yi ma a mube bera nɛ yɛ mi waa we wo nɛ, a mi zuun lo Deeɓenu pa'amayamu wo suraa.
42021032	Ma tiyan, un bara mu han mi, hobe wɛrɛ-nucoza nɛ wure ɓɛɛ ve a mu bera so ɓɛɛ ɛnnɛ wo.
42021033	Ho waa ma li tun aa anni, a mɛ wara ɓɛɛ mi anni woo.»
42021034	«Mi fe soɓi, a mi ɓɛɛ we ni nɛ yi huru, ni nɛ panpanni mite ma dipoyamu wurasin ɲanɲuro ma hobe sii nɛ be yidemana; a dín wo so ca ciira a vin miyan
42021035	a obara yuwa nɛ do aa saari li tun nucoza wure.
42021036	Bun we mi ciiri mi yireē, a mi ci cɛ ho faralo na han pafuwa wuree, yawe a mi yi pa'a a aansira biyo wure dada do yɛɛ; a lee wera ni nɛ zan se lo nucoro zo waa.»
42021037	Yesu ya wee de'eni ɓa ni tere li Deeɓenu ɓuwanirozuun, a ho tinaa to lo huwa yoo da han olive vɛwa doɓoɲu wá.
42021038	A ho hinɓitete, to ɓa zanma we vɛ ce laa li Deeɓenu ɓuwanirozuun aa tɛtɛ mi ɲuvanle laa.
42022001	Li « nɛ ɲanfunu ɓɛɛ uwaa sanni» nɛ ɓa Zuwifera wee lo «» we tu suraa.
42022002	Ɓa sara'awera ɲunasiyo ma ɓa tuwa aranina we mi waa cɛ daɓere nɛ ɓuwera Yesu, a ɓa maa ɲa we zaanna ɓa zanma.
42022003	Bun caa se Sitani zo Zuda nɛ ɓa we lo Isikariyote a nɛ wo ɓa buwara niɓuwɛɲu ni'ere.
42022004	Zuda va ɓa sara'awera ɲunasiyo ma ɓa aradiyo ɲunasiyo wá, a ɓa zeniya wɛ ma biyo lo yi dera Yesu ɓa nuu.
42022005	Bun wo sin bá na, a ɓa li fuwara lo mi nɛ wari laa.
42022006	Zuda ta biyo, a lo we mi waa piri'a co'o nɛ suwanni aa dera Yesu ɓa nuu, ɓa zanma buwaa.
42022007	Li buru nɛ ɲanfunu ɓɛɛ uwaa wozomɛ ciyo. A bun zeze ɓa wee ɓuwe li Anniwawa biya;
42022008	a Yesu tuwo Piyɛre ma Zan ma ho tannu nɛ yɛ: «Mi vɛɛ cɛ wa Anniwawa dirobe be daɓere, a wa vɛɛ yi di."
42022009	A bá diyora lo: «A weso o mi mu se a wa vɛ cɛ mu daɓere?"
42022010	Lo caan ɓa: «Mi yi vɛ zo ho lóo yɛɛ, to banuu nɛ so dún ma ɲuu aa sin mi waa; mi di hó hiya wá aa vɛra li zun nɛ lo yi vɛ.
42022011	Mi bara han li zunso: «Lo Ɲuso lo ta a li zun yɛɛ mi ma mi buwara aa di mi Anniwawa dirobe?"
42022012	Hó zeni zun nɛ vɛɛ a nɛ we'aa dosi ho nawenuu ma mi: a bin mi sɛ li Anniwawa be.
42022013	Ɓa i anniya, a a biyo mu barala, a bun ɓa vɛ yura mu, a ɓa sa li Anniwawa be bin.
42022014	Biyowo mu dirobe wo yu Yesu ma ɓa tuura aa asi i'iriyo mu dirobe na.
42022015	Lo baraa haan ɓa: «Mu wo un sin ponu a un di mu Anniwawa dirobe nɛ yɛ ma mi saani a un tuwara,
42022016	bari un bara mu han mi, un ɓɛɛ bana di mu fuwa biyo mu zeni ɲu yi tuu li Deeɓenu pa'amayamuū.
42022017	Lo so oro, lo do bari'a Deeɓenu na, a lo lo: «Mi fe ɲu han wɛ,
42022018	bari un bara mu han mi, un ɓɛɛ bini ɲu ho divɛn fuwa Deeɓenu pa'amayamu wosonuu."
42022019	Bun bɛnɛ lo so buru, lo do bari'a Deeɓenu na, a lo iya'aa li na ɓaa, a lo lo: «Biyo a un suraa nɛ do na mibe bena; mi wee we mu a leera un be."
42022020	Biyowo ɓa du vo, lo ɲa so ho oro, a lo lo: «Hobe oro nɛ yɛ a li ɲuɓuwari finnu nɛ wo ma mɛ cannu, bun cannu so nɛ uwasi haan mi.
42022021	Hare ma bun lɛ nɛ de ni nuu ma ni mi mube dirobe nɛ yɛ wá he.
42022022	Lo nucoro zo anni fɛn a heya ma biyo mu fasira; a lɛ maa ɲa de lo nuu, nani a hó taa!"
42022023	Bun wo so, ɓa huwa diyo wɛ, lo ta hó maa a wii mibe siīn nɛ we bun sa!
42022024	Mu aa yi bun na, a wanni huwa ɓa buwara ma wɛ aza a zuun lɛ yi ɓuwa po ɓa wure.
42022025	A Yesu caan ɓa: «Ɓa pa'amana wosuwe wee zɛ mi tuwinsiyo wá, a bá nɛ ho pa'a mi nuu ma bun, wee ve mite ma nibobura.
42022026	Mibe be ma bun ɓɛɛ ɓuwa. Mibe se a lɛ yi ɓuwa po mi wure a ho tawɛ a we a obara mi wure fɛ; a lɛ ho pa'a mi nuu tawɛ a we sɛhanɓa.
42022027	Bari dɛɛ, a wii ɓuwaa po mu? A lɛ asiyo mu dirobe wá mu lee, taa a lɛ sa, a so aa nɛ laa? Saan ɓɛɛ a lɛ asiyo mu dirobe wá mu woo le? A mu yi a mɛ, mɛ mi mi siīn he a obara sɛhanɓa.
42022028	Mibe a bɛ ɲamico ma ni mu un sɛnuma wure siīn.
42022029	A bun na un paa mi ɛsɛ ma li bɛnu, a obara biyo sin waa Maa paara mɛ ɛsɛ ma li,
42022030	yawe a mi ɛsi un bɛnuu, a di, a mi ɲu; a mi ɛsi pa'amayamu a'ore wá aa irila Isira'ɛli ni zun'inyan ɓuwɛɲu.
42022031	«Simu, Simu, Sitani lo fuwa a mi yi mi ɓuutɛ zɛzɛ a obara dure.
42022032	A mɛ anni faraa haan uwe, yawe a o lana ɓɛɛ co yaa; a biyowo o yi tuuna a arona mana un se, a o heeni mii erenasiyo siyan.»
42022033	A Piyɛre baraa haan lo: «Ɲuso, un se mu se fuwaa li aso ma o, a biyo yi ɓo o, a bun ɓuwe ni.»
42022034	A Yesu caan lo: «Piyɛre, un bara mu han o, ho zɛrɛ yɛ, saani a lo oɓɛɛ huwinni, bun we a o wanniya tuwi cuwatiin lo o ɓɛɛ zun ni.»
42022035	A lo tintiyan baraa haan ɓa: «Biyowo un we tuwo mi, a mi fɛɛnna mayɛ a mi ɓɛɛ pan apa, mi ɓɛɛ pan puwi, mi ɓɛɛ zan na'an, a webe ɲiiwa yu mi? A ɓa caan lo lo diyowoo.
42022036	Bun wo so lo baraa haan ɓa: «A mu yi a wɛrɛ anni le, nuu nɛ wari yi mi, a lo cɛɛn li; lɛ apa yi mi, a lo pìn li. A nuu nɛ ɛtonu yi mana, a lo yɛɛ mi cɛnmɛ a yɛra ere.
42022037	Biyo wá yɛ, un bara mu han mi, mu a waziɓi a biyo tuwa mu ɲuti un wá: «Ɓa muwan lo ciya ɓa nucosuma na.» A mu boo, biyo cira mɛ, bun ɲuti.»
42022038	A ɓa lo: «Ɲuso, dɛ ɛtuwa beɲu nɛ!» A lo caan ɓa lo mu heya.
42022039	Yesu zo lo le yuwa han olive vɛwa doɓoɲu a obara biyo sin lo dariyo a wee wera mu. Lo buwara lo le du lo hiya wá.
42022040	Biyowo lo ciyo li ɛnle so, lo baraa haan ɓa: «Mi fara, yawe a mi ɓɛɛ co te mu ura'ɛrobee.»
42022041	Bun bɛnɛ lo ɛɛna ɓaa ma be nɛ yu bibiyo derobe na, a lo vɛɛ cusiyo mi na'oɲule wá a fara,
42022042	a lo tɛ lo: «Maa, o yi ta biyo, a o ɛɛ hobe oro nɛ yɛ na. Bun wure wá, ɓɛɛ co a mɛ sa'o úwé, a uwe ta we mu!»
42022043	Lo mi buūn, a anze lo ho wáa a lii na pa'a laa.
42022044	Li boobere dín muwan lo, lo faralo bana huwa hee, a lo we tuwi fɛ timitimi; a lo fɛnuma yerema zan obara cannu aa luwo li tuūn.
42022045	Lo vɛ huwa mana mi buwara wá, a aa yu a bá toduma a haan ha'iriyaamɛ;
42022046	a lo baraa haan ɓa: «A webena mi toduma? Mi huwo, a mi fara, yawe a mi ɓɛɛ co te mu ura'ɛrobee!»
42022047	Lo wara yɛrɛ ɓɛɛ yu te, a dɛ zanma nɛ aa cii yɛ. Hó nɛ ɓa lo Zuda, ɓa niɓuwɛɲu ni'ere, a a hó hecaa ɓa waa. Lo tu mana fuwa Yesu se, a aa cuwɛncuwɛnni lo.
42022048	A Yesu baraa haan lo: «Zuda, a o cuwɛncuwɛnni lo Nucoro Zo a dera lo nuu le?
42022049	Biyowo bá nɛ ma Yesu bowɛ na vɛɛ soɓi lo be mi ziyoo, a ɓa huwa lo: «Ɲuso, a wa fɛ zo ɓaa ma wa ɛtuwa le?»
42022050	Mi ciyoo, a ɓa ni'ere ha lo sara'awe iinso woɓɛyaro nudoro ɲuvanlo fa vo!
42022051	A Yesu caan lo: «Mi desi, biyo heya!» Bun bɛnɛ lo dunna lo banuu ɲuvanlo na a ho waa.
42022052	Bun wo so Yesu baraa haan ɓa sara'awera ɲunasiyo, li Deeɓenuzun aradiyo ɲunasiyo ma ɓa nidan wure nɛ lo mana lo bena: «Mi zo lo na hare a obara nitewa a can mi ɛtuwa ma mi uwina.
42022053	Wopɛɛ mɛ ya waa ɛn mi se li Deeɓenuzuun, a mi ɓɛɛ fu na dín wo so. A bun a mu, wɛɛrɛ a mi wa'ati ma han tiɓiyo pa'a ta.
42022054	Ɓa tan Yesu, ɓa va lo fɛnnana a vara lo sara'awe-inso zuun. A Piyɛre ɛnna ma bɛnɛ aa soo ɓa hiya.
42022055	Ɓa cu dan li luu, a lii asiyo na, a Piyɛre aa asiyo ɓa se.
42022056	Tosɛhannuu ma lo ho dan ómū na, hó diyaa laa cɛɛn, a hó lo: «Lobe banuu nɛ yɛ ɲa ɛnna lo se.»
42022057	A Piyɛre wanniya mu lo: «Laa, hannuu, un ɓɛɛ zun lo!»
42022058	Bun wo fuwazoo, a nibinu ma lo, a hó lo: «Uwe ɲa a ɓa ni so ni'ere!» A Piyɛre caan hó banuu so: «Fiyofiyo, un ɓɛɛ ɓuwa ɓa!»
42022059	Lɛre de'ere pafonu anninu bɛnɛ, a nibinu ɲa vɛ mana, a hó ɓɛɛ co do uru mi ɲuɓoō biyo: «Si'a mana biyo, lobe banuu nɛ yɛ ɲa ɛnna lo se, bari lo muso a Galile tun nuu.»
42022060	A Piyɛre caan hó: «Uwe nɛ, un ɓɛɛ zun biyo o wuro yɛ waa.» Lo wara ɓɛɛ yu te, a oɓɛɛ huwinniya.
42022061	Lo Ɲuso yeremaa i diyaa Piyɛre na. A bun wo so, Piyɛre liya biyo lo Ɲuso fo muwan haan lo: «Ho zɛrɛ yɛ, saani a oɓɛɛ huwinni bun we a uwe pan mɛ tuwii cuwatiin vo.»
42022062	A Piyɛre zo lo, a lo le wa ma wɛɛtete.
42022063	Ɓa ni nɛ nuu Yesu ɛnna we mi waa lee lo fiyan, a ɓa hɛ lo.
42022064	Ɓa we mi waa cɛ lo yira na, a ɓa diyo lo: «Dɛɛ ta a wii viyan o!»
42022065	A ɓa fuwɛra lo ma tuwowa cururu.
42022066	Biyowo li tun saan wure, ɓa nidan onu, ɓa sara'awera ɲunasiyo ma ɓa tuwa aranina vɛ fowɛ, a ɓa va Yesu aa ziinniya mi iri baruu;
42022067	a ɓa baraa haan lo: «Mu yi wo aa uwe a lo Kirisita, a o ɲufonu bara mu han wa.» A lo caan ɓa: «Un tin yi bara mu, mi ɓɛɛ laa biyo;
42022068	a un yi diyora mi, mi ɓɛɛ can ni.
42022069	A a fɛ wɛrɛ ɲu wá, lo Nucoro Zo we nuu nɛ asiyo Deeɓenu Seso nudorole.»
42022070	A ɓa wure huwa yoo lo: «O san a li Deeɓenu Zo le?» A lo caan ɓa: «Mi muwan mu vo, un a lo.»
42022071	Bun wurole, a ɓa lo: «A webe sɛrɛyamu wa hini ma'o mi na? A lo ɲufonu muwan mu a wa ɲa.»
42023001	Ɓa wure paariyo huwa va Yesu vara Pilate wá.
42023002	Biyowo ɓa ciyo bin ɓa ɓuwa mi hiya ci lo ɲuu a ɓa tɛ lo: «Wa yu lobe banuu nɛ yɛ a lo mi waa yaa ɓa ni ɲuvanle aa aansanni ɓa zanma; lo mi waa saa ɓa ni lapoo saaranu Sezare na; a lo tɛ lo mibe mite a Kirisita, lo a mi a pa'ama.
42023003	A bun wá Pilate diyora lo: «O a ɓa Zuwifera pa'ama le?» Yesu caan lo: «O muwan mu.»
42023004	Pilate baraa haan ɓa sara'awera ɲunasiyo ma ɓa zanma: «Un ɓɛɛ maa diyowoo nɛ yu lobe banuu nɛ yɛ ɲusiīnninu na.»
42023005	Ɓa pan heeniya mu a ɓa tɛ lo: «Lo mi waa aansanni ɓa ni li Zude tun wuree ma mi aranirobe; a yoo see Galile tunzo nɛ lo ɓuwa mi hiyaa, tuwifuwa he.
42023006	Biyowo Pilate ɲa bun, lo lo ta lobe banuu nɛ yɛ a Galile nuu le?
42023007	Biyowo lo fanmuwan lo li tunzo nɛ Yesu loo mi Herode pa'a hiyase, lo lo ɓa vɛra Yesu Herode wá. Mu wo a hó ɲa dɛri mana Yerusalɛmu han wozoma soo.
42023008	Herode mile ma Yesu a lo sin waa hare ma tete; bari mu mɛɛnna, a lo ya ɛnna mu se a mi lo wá, biyo lo wee ɲi a ɓa lo lo wo bena; a lo wee pɛ'o lo mi yi zan lo waa zeze nɛ, lo to lo we hanmarobe a mi mi.
42023009	Lo diyora Yesu ma bera cururu tuwi hun, hó yɛrɛ ɓɛɛ ɓoo'aa lo.
42023010	A bun wá ɓa sara'awera ɲunasiyo ma ɓa tuwa aranina nɛ ɛnna bin huwa ci Yesu ɲuu ɛɓɛɓɛ.
42023011	Herode ma mi aradiyo leena lo fiyan, a do zuwa laa. Ɓa ziinniya lo ma pa'amayamu baforo, a bun bɛnɛ ɓa lo ɓa vɛ lo vɛra Pilate wá.
42023012	Pilate ma Herode wo ze'usiyo, a libe wozomɛ nɛɛ nisiinnu bana zo ɓa aza.
42023013	Pilate voo ɓa sara'awera ɲunasiyo ma ɓa zanma wɛɛsiyo uwa wɛ wá,
42023014	a lo baraa haan ɓa: «Mi mana ma lo banuu nɛ yɛ un se, a mi lo lo mi waa aansanni ɓa zanma. Dɛ biyo, un diyora lo mi yire, a biyo mibe cira lo ɲuu, un ɓɛɛ maa bun diyowoo laa, un ɓɛɛ maa be nɛ yuwa yu lo ɲu siinninu na.
42023015	A bun ɲa to a Herode, a na hó bana aroniya lo mana he. Bun we diyowoo mana lo wemaa nɛ yi lo ɓuwenu na.
42023016	Un nɛ lo a ɓa ɲinmuwin, a bun bɛnɛ un de lo wan si.
42023017	Anniwawa sanni pɛɛ se, Pilate ya wee lee asozo ni'ere desi.
42023018	Ɓa wure paariyo buweriyo: «Ɓuwe lɛ yɛ, a o lee Barabasi desi han wa.»
42023019	Ho Barabasi so wo nuu nɛ fu na do asoō a lo aansanni ɓa ni ho lóo ma niɓuwe nɛ lo wo bena.
42023020	Pilate ɲa bana waraa ɓa se, bari lo ɛnna mu se a yi Yesu desi.
42023021	A ɓabe huwa buweri: «Ɓuwaa lo, Ɓuwaa lo!»
42023022	Lo baraa haan ɓa, a maa a mu cuwatiinni: «A mu oomu yɛ lo maa wo sa? Un ɓɛɛ maa be diyowoo lo wemaa nɛ yi lo ɓuwenu na. Ma bun un yi ɲinmuwinna lo vo, to un de lo wan si.
42023023	Hare ma bun ɓa pan we mi waa buweri ma pa'a, a ɓa tɛ lo ɓa ɓuwaa lo! A mu veni a bun mu to wá.
42023024	Pilate na mi tannu, lo biyo ɓa lo bun, lo a bun we han ɓa.
42023025	Ma bun, lo banuu nɛ we fu na do li asoō ɓa ni aansanninu ma li niɓuwe bena, a nɛ ɓa lo lee desi han mi, Pilate do ho wan si; mu yi a Yesu lo na hó a ɓa wera mi sa'o.
42023026	Biyowo ɓa va Yesu mi waa fɛɛnna, ɓa yu Sirɛnɛ nuu ni'ere nɛ yenu Simu nɛ le lo ma ho na'uwa a buba; a ɓa seniya lo ma Yesu ɓuwarobunu, a lo susa li dira Yesu hiya wá.
42023027	Ɓa ni wo boni, a a zanma ciyo nɛ du lo hiya wá, a ɓa hanna nɛ mi ɓaa we mi waa wɛsi a ɓa hɛ mi sunpaa lo bena.
42023028	Yesu yeremaa san mi waa ma ɓa a lo lo: «Yerusalɛmu hanna, mi ɓɛɛ co wɛ mɛ wá! Mi wɛ mi yɛrɛ ma mi zara wá!
42023029	Mi dɛ biyo, wozoma buba nɛ ɓa ni wee bara: «Ɓa hanna nɛ hinniya damuwan, bá nɛ ɓɛɛ vasi hanɲanmu, bá nɛ ɓɛɛ ɲɛnniya zo woo diyaa, bá damuwan!"
42023030	Dín wo so ɓa ni wee bara han han doɓoɲule: «Mi buu te wa wá», a ɓa bara han han tintiyan: «Mi ɓuu'a wa!"
42023031	Dɛɛ mu yi a yɛ ma wera li dansiru, to a mu yɛɛ we li danheenu be?»
42023032	Mu wo a ɓa ɲa va bara niɲu biyan, nɛ a ōómūwera a lee ɓuwe.
42023033	Biyowo ɓa le ciyo li ɛnle nɛ ɓa wee lo «ɲu'o'oro», a bin ɓa ɓuwara lo ma ɓa ōómūwera niɲu, ni'ere ma lo nudorole, lo lɛ'a ma lo numale.
42023034	Bun wo so Yesu lo: «Maa, we saɓere han ɓa, bari ɓa ɓɛɛ zun biyo ɓa mi waa we.» Ɓa lii bo huwanu a cara'ara lo canma haan wɛ.
42023035	Ɓa zanma we zan ma dɛɛ. Mu yi a ɓa ɲunasiyo, bá we mi waa lee lo fiyan a ɓa tɛ lo: «Lo isiyo ɓa tuwan, lo maa isi mite a wa dɛɛ a mu yi tara a lo a li Deeɓenu Kirisita, li Deeɓenu to'aro nɛ wɛ'aa.
42023036	Ɓa hinfira ɲa wee ciya ɓaa a leera lo fiyan, a ba yɛrɛ we aa na divɛn nɛ unmuwan laa;
42023037	a ɓa lo: «O yi a ɓa Zuwifera pa'ama, a o isi ote!»
42023038	Han wara nɛ yɛ ɲa we yoo tuwa lo ɲusiīn: «Lɛ yɛ a ɓa Zuwifera pa'ama.»
42023039	Ɓa ōómūwera ni'ere nɛ ɓuwara mu we mi waa tuwo lo, a lo tɛ lo: «Ɓɛɛ a uwe a lo Kirisita le? Isi ote, a o ɲa isi wabe!»
42023040	Lo lɛ'a pan laa: «O ɓɛɛ zaan Deeɓenu le, uwe nɛ ɲu siinna a obara lobe.
42023041	Dɛɛ wabe ta anni a mi tiyan, bari a biyo wabe wo, a bun hɛrobe so to wabe ɲu; a mu yi a lɛ, hó ɓɛɛ wo diyowoo nɛ oora.»
42023042	A lo i bo biyo mu wá: «Yesu, lee un be biyowo so o yi di o bɛnu.»
42023043	A Yesu caan lo: «Ma tiyan, un bara mu han o, ho zɛrɛ yɛ o ɛn ariyanaa ma ni.»
42023044	Mu wo heya ho wosodaan, a tiɓiru araɓaa ta li tun wure wá, a so tuwifuwa li wohaare na.
42023045	Dín pafonu soo a li wosonu tuniya wure. Li Deeɓenuzun an'arobaforo wiya mi siin tuwii lii do.
42023046	A Yesu buweriyo: «Maa, un arafa se o nuu.» Biyowo lo wara han wara so vo, lo mu'ɛnnu lo.
42023047	Ɓa saradasira ɲuso ma biyo mu ɓuwara, a lo do Deeɓenu yenu wá ma biyo: «Tiyan ɓɛɛ sɛ, lobe banuu nɛ yɛ ya a niterenɛ.»
42023048	Ɓa zanma nɛ we aa fowɛ li yiconu bena maa biyo wure wo mu, a ɓa yeremaa mi mɛɛn ta, a ɓa hɛ mi sinpaa a ɓa vɛ mi se.
42023049	Mu yi a Yesu zuunna wure ma ɓa hanna nɛ we buwa lo hare li Galile tunzo, bá we ɛɛna zan a dɛɛra biyo mu te wá.
42023050	Banuu ni'ere ɛnna ɓa nidan onuu nɛ yenu Zuzɛfu. Lo wo nitete ma banuu nɛ terena.
42023051	Biyo ɓa nidan onu we fasi ma biyo ɓa wo, lobe ɲu ma bun ɓɛɛ wo ɓuwa. Lo wo ɓa Zuwifera lo Arimate nuu ni'ere nɛ muso we bo mi bonu Deeɓenu pa'amayamu wá.
42023052	A hó banuu so huwa va Pilate wá a vɛ fara Yesu suraa.
42023053	Lo le iya lo li ɓuwarobunu na, lo ba cɛnmɛ laa, a bun bɛnɛ ɓa le huwan lo buwi nɛ co ɓocannuu, a nɛ nuu woo ɓɛɛ ya iin huwaan.
42023054	Mu wo wozobenu zeze, a ɓa ni mi mu be saa, bari li vunurowozomɛ a fuwazoo.
42023055	Ɓa hanna nɛ we buwa Yesu hare li Galile tunzo we du Zuzɛfu hiya wá, fuwa ɓa aa maa li buwi, a maa biyo Yesu suraa li diyasira lii.
42023056	Bun bɛnɛ ɓa arona ɓoo a zo cɛ ɲiina nɛ pinpiyan sin ma wusuna be daɓere nɛ wee urala nuhuwo suraa na. Bun wo so, a heya ma biyo mu paara, ɓa ɓɛɛ wo diyowo li vunurowozomɛ zeze.
42024001	Ho cunu wozomɛ yɛɛ hinɓipuupu, ɓa hanna vɛɛ mana li buwi se ma ɲiina nɛ pinpiyan sin nɛ ɓa we'aa.
42024002	Ɓa aa yi a li bibiyo nɛ ya ɲa li buwi ɲuɓo na, a dín biriyo a i mi ma do'onu.
42024003	Ɓa vɛɛ zo, a ɓa ɓɛɛ zo yu lo Ɲuso Yesu suraa bin.
42024004	Ɓa hin'iyan biyo, a ɓa yirima'oro a dɛ ni niɲu nɛ canma ori'ori.
42024005	Li zanmɛn taan, ɓa hanna cu mi wɛɛ si, a bun wo ɓa ni nɛ yɛ bara haan ɓa: «A mu yɛ na mi piri'a lo nivee ɓa nuhuwora siīn?
42024006	Lo mana he, lo viya. Mi lee biyo lo we baraa haan mi biyowo lo ɛnna Galilee.
42024007	Lo we lo mu a waziɓi a ɓa de lo Nucoro Zo ɓa be'uwewera nuu, a ɓa ɓuwa lo ɓuwarobunu na, a bun bɛnɛ a lo vee han wozoma tiinni wá.
42024008	Bun wo so ɓa liya lo wara
42024009	Ɓa lo li buwi se, a le ɓoo, a zoo mii waa la'ari bun bera so wure aa han ɓa niɓuwɛde ma ɓa ni nɛ á wure.
42024010	Bá hanna so wo Mari Madelɛni ma Zanɛ ma Zake ɓaa naa Mari. Ɓa niza yɛɛ nɛ ma bá we bo wɛ na ɲa we mi waa la'ari mu han ɓa tuura.
42024011	Bun ziinna obara daasiindɛmuwan bá se, a ɓa ɓɛɛ we laara biyo.
42024012	Bun wure wá, Piyɛre lii huwa yu, a luɓo fuwa li buwi wá. Lo lii hi'iyo li buwi yi, a lo ɓɛɛ maa bebiyan fuwa han huunrocanma midee. Bun bɛnɛ lo arona ɓoo mi se, a hanmana biyowo mu yɛ bena.
42024013	Li wozomɛ de'ere soo buwara niɲu we lo le vɛ lo deso nɛ yenu Emayusi. Ho ma Yerusalɛmu seenarobe we yu lɛrela beɲu vɛɛnu
42024014	Ɓa we mi waa la'ari biyo wure wo mu.
42024015	A ɓa mi buūn, a we tuwi huwa yoo wanni wɛ, a Yesu aa uwa ɓaa, a ma ɓa bo wɛ.
42024016	Ɓabe anni we mi waa mi lo mi yira se, a ɓa maa ɓɛɛ zuunna lo.
42024017	Lo diyora ɓa: «A webesin mi yu la'ari ho wan wá he?» A bá yerema i zan heɓuwe!
42024018	Ɓa ni'ere nɛ yenu Kilopasi caan lo: «A uwe ode zo mi Yerusalɛmuū, a nɛ ɓɛɛ lo biyowo ho lóo hanbe wozoma nɛɛ unpa le?»
42024019	A Yesu lo ta bun a webe be? A ɓa caan lo: «Lo Nazarɛtinuu Yesu be lo! Lo ya a Deeɓenu ɲucan sɛɓɛ a haan lo wema ma lo wara nɛ lo lo se Deeɓenu waa ma ɓa zanma wure yira wá.
42024020	Wa sara'awera ɲunasiyo ma wa tun pa'amana do lo nuu, a ɓa teeniya iri lo wá, a ɓuwara lo ɓora lo.
42024021	Wa ya bo wa bonu lo wá, lo a lobe a lɛ ya huwarali Isira'ɛli. Uwa, a zɛrɛ a mu bera so wenu wozoma tiinni.
42024022	Mu anni boo sa, wa ni hanna tuwan bana fo aa hin'inniya wa; bá fo ha'iyo yuwa li buwi wá,
42024023	ɓa ɓɛɛ yoo yu lo suraa bin, a ɓa arona aa baraa haan wa lo anze zeniya mite ma mi, lo a ɓa lo lo midɛɛ.
42024024	Wa ni tuwan nɛ ma wa ɛnna wɛ wá huwa yuwa li buwi wá, a san yoo yi a a biyo ɓa hanna barala mu, a a bun a mu; ɓa ɓɛɛ maa lo.»
42024025	Bun wo so Yesu baraa haan ɓa: «A mi ɛnnɛ san ɓɛɛ zun be ma mi ura woo le? Mi ha'ire ci tuwi, a biyo wure li Deeɓenu ɲucanna bara, mi we tuwi ɓɛɛ laa bun na fuwaa.
42024026	Lo Kirisita ɓɛɛ ya we tawɛ a lo sɛ han sɛnuma so ve, a lo daan yira mi pa'amayamu le?
42024027	A bun wá lo lii ɓuwa mi hiya ma Moyize ma li Deeɓenu ɲucanna wure be, a biyo wure cira lo Kirisita mu Toorobera, lo lii bo bun wure na ma mi ura.
42024028	Biyowo ɓa lii suraa ho ló nɛ ɓa vɛ, Yesu wo a obara nuu nɛ pan vɛ ma waa.
42024029	Ɓa huwa heniya mu a lo ɓɛɛ fɛn, a ɓa tɛ lo: «Ɛsi wa se, o ɓɛɛ ma a li woto vo le?» A bun lo ma ɓa bona wɛna a aa zo ho lóo
42024030	Biyowo ɓa ii di, lo so li buru, lo do bari'a, a lo ha'aa li na ɓaa.
42024031	A bun wo so ɓa yira maa hɛɛna, a ɓa zuunna lo; a mi ciyoo a lo tuniya ɓa yira se vo.
42024032	A bun wá ɓa huwa tɛ lo: «Wa siyan ɓɛɛ ya we tuwi huwanhuwan le, biyowo so lo lii bo mu Toorobera ma mi ura na han wa ho wan wá?
42024033	Dín wa'ati soo, ɓa huwa yɛ, a ɓa arona va Yerusalɛmu. Ɓa lii yu a ɓa buwara niɓuwɛde ma mi beroɓara fowɛ,
42024034	a ɓa baraa haan ɓa: «Lo Ɲuso viya ma tiyan, a lo zeniya mite ma Simu.»
42024035	A bun wá ɓabe maa ɲa lii bo biyo le yu ɓa ma wan na, ma biyo ɓa zuunna lo a lo ha'aa li buru
42024036	Ɓa wara ɓɛɛ in yu te, a Yesu mite aa zoo ɓa siīn, a lo lo: «A hɛra woro mi siīn!»
42024037	Ɓa boore biya a zaanna, bari ɓa we pɛ obara lo a nuubonu.
42024038	A Yesu bara haan ɓa: «A webena mi boore biya, a webena si'asi'a mi mi siyaan?
42024039	Mi dɛɛ un nule ma un ziya. A mɛ mu! Mi aa duun na dɛɛ, nuubonu suraa ma huwan ɓɛɛ mana, a obara biyo mi maa mɛ wá yɛ!
42024040	Lo mi bun waraa, a lo mi waa zeni mi nule ma mi ziya ma ɓa.
42024041	Ɓa sinwɛɛro taan, a ɓa tɛ lo mu yɛrɛ ɓɛɛ iin boo, a haan ɓa hanmanu, a lo diyora ɓa: «A webe dirobe mi mi se he?»
42024042	Ɓa na cizo nɛ wù laa,
42024043	a lo caa lo ɓa yira wá.
42024044	Bun wo so lo baraa haan ɓa: «A biyo un maa ya wee la'ari han mi yɛ, biyowo so un ɛnna mi se. Mu wo ee, a biyo wure tuwa un bena Moyize tuwaa, ɓa Deeɓenu ɲucanna vanle ma han Leelee, a bun ɲuuti.»
42024045	Bun wo so lo fuwa ɓa ha'ire a ɓa fanmu mu Toorobera,
42024046	a lo baraa haan ɓa: «A bun mu tuwara lo lo Kirisita aa sɛ, lo a lo vee le ɓa nuhuwora siīn han wozoma tiinni wá,
42024047	a bun ho loɓinu be aa buwera lobe yenu na aa han han tuwansira wure, a ɓuwɛ mi hiya ma Yerusalɛmu.
42024048	Mi a mu sɛnɛla.
42024049	A dɛ biyo! Biyo waa Maa lara mi ɲu, un aa tuu bun nɛ miyan, mu yi a mibe, mibe ɛsi ho lóo he tuwifuwa ho pa'a nɛ lo ho waa yi lii do mi.»
42024050	Lo va ɓa lora hare fuwa Bɛtani feni, a bun bɛnɛ lo huweniya mi nule yoo da, a lo duɓaa haan ɓa.
42024051	Biyowo lo mi buūn, a lo fa ɓaa, a so yoo fɛɛnna ho waa.
42024052	Mu yi a ɓabe, ɓa lii cusiyo haan lo, a bun bɛnɛ ɓa huwa ɓoo Yerusalɛmuū ma zanma'aa benu;
42024053	a wopɛɛ to ɓa mi li Deeɓenu ɓuwanirozuun aa ɓuwani li, aa tɛɛ diyo. -
43001001	Mayɛyɛ han Wara ɛnna, a han Wara ɛnna Deeɓenuu, a han Wara wo Deeɓenu
43001002	Han ɛnna Deeɓenu se
43001003	A hanbe we'aa mu be wure, a diyowoo ɓɛɛ mana nɛ we'aa hanbe bɛnɛ
43001004	A hanbee ho sii ɛnna, a ho sii wo ɓa nucoza ómū
43001005	Ho ómū mi waa ɲinni'a han tiɓiyoo, a han tiɓiyo ɓɛɛ fu huwa yu.
43001006	Deeɓenu tuwo banuu ni'ere nɛ yenu Zan.
43001007	Hó lo mana a we ho ómū be sɛrɛyamu, yawe a ɓa ni wure laa ma lobe nu.
43001008	Lobe mite ɓɛɛ wo ho ómū, a lo maa lo mana a lee ho ómū be sɛrɛyamu.
43001009	Han Wara wo ho ómū yɛrɛyɛrɛ, hó nɛ mana ho dimiɲa a dɛ ómū han nucoro pɛɛ.
43001010	Ho aa ɛnna ho dimiɲa, a hobe wo'aa ho dimiɲa, a ho dimiɲa ɓɛɛ zuunna mu.
43001011	Ho lo mana mii nii se, a ɓaa ni ɓɛɛ fu huwa;
43001012	Mu anni yi a bá nɛ wure fu huwa lée; ho na se bá na a ɓa we Deeɓenu za, biyo ɓa lara hó bena
43001013	a ɓa too, ɓɛɛ a a heya ma han suraa wurasin lo nucoro sa'o dɛ fuwa Deeɓenu taa.
43001014	Han wara so nucoro suraa, a aa asira wa siīn ma saɓere ma tiyan. Wa maa lo ɓuwaɓuwamu nɛ ziinna a obara Zo'erepe nɛ lo lo Maa se a mana ɓuwaɓuwamu.
43001015	Zan a mu sɛnɛ, a lo buweriyo: «A lɛ un baraa be, lo hó nɛ buba un bɛnɛ a nuu nɛ hecaa ni, bari lo ɛnna a un ɓɛɛ iin mana.
43001016	Wa wure zo lo lahurama, a yu saɓere ma saɓere,
43001017	bari a ma Moyize nu wa yura ho tuwa, a mu yi a saɓere ma tiyan a Yesu Kirisita mana bun.
43001018	Nuu woo ɓɛɛ in maa Deeɓenu, a li Deeɓenu Zo'erepe nɛ mi lo Maa, a hó aa zeniya lo Maa.
43001019	Dɛ Zan sɛrɛyamu nɛ: mu wo a ɓa Zuwifera tuwo mi sara'awera ma Levi ni tuwan a lo Yerusalɛmu, a ɓa aa diyo Zan
43001020	taa lo ɛnnɛ a wii? Lo zan mu, lo ɓɛɛ wanniya: «Mɛ ɓɛɛ a lo Kirisita.»
43001021	A ɓa diyora lo: «Ma yɛmu? Uwe a Eli le?» A lo lo: «Mɛ ɓɛɛ a hó.» «O a li Deeɓenu ɲucan le?» A lo caan ɓa lo hee'ee.
43001022	Bun wo so ɓa bara haan lo: «O yi a nuu nɛ o bara bun han wa, yawe a wa yi canrobe a vɛ nɛ bá nɛ tuwo wa na. A webe o yu woro o yɛrɛ bena?»
43001023	Lo caan ɓa: «Mɛ “a lɛ mi waa buweri li hɛnletuūn: Mi pɛrɛpɛrɛni lo Ɲuso wan,” a heya wɛ ma biyo li Deeɓenu ɲucan Ezayi muwanna mu.»
43001024	Bá nɛ we tuwo mu wo Fariziyɛnna.
43001025	A ɓa tintiyan diyora lo: «A to a webena o mi waa batize ɓa ni, a o yi ɓɛɛ a lo Kirisita, o ɓɛɛ a Eli, o ɓɛɛ a li Deeɓenu ɲucan?» A Zan caan ɓa:
43001026	«Mɛ anni, mɛ batize ɓa ni mu ɲuu; a ni'ere mi mi siīn nɛ mi ɓɛɛ iin zun, hó buba un bɛnɛ.
43001027	Mɛ ɓɛɛ yuwa yu hó na'an huwinle fuwenu na.»
43001028	Bun bera so wo Bɛtani lóo, ho Zurudɛn baa ɲuɓo na le, he Zan we mi waa batize ɓa ni.
43001029	Mu tunsaan, Zan maa Yesu nɛ lo ɓuwee lo se, a lo lo: «Dɛ Deeɓenu pezo nɛ, a hó huwe ho dimiɲa be'uwe.
43001030	A lɛ yɛ be un hinu wuro yɛ, lo nuu buba un bɛnɛ, a lo yɛrɛ ɲa heca ni, bari lo ɛnna mɛ waa;
43001031	a mɛ ɓɛɛ ya zun lo, a bun wure wá, yawe a lo yi zeni ma ɓa Isira'ɛli ni, mɛ mana a aa batize ɓa ni mu ɲuu.»
43001032	Zan bana wo ho sɛrɛyamu so: «Un ma a Deeɓenu Ha'iri yoo lo ho wáa a obara ma'u fɛ'o a lii cu lo wá.
43001033	Mu wo a mɛ ɓɛɛ ya zun lo, a li Deeɓenu nɛ tuwo ni, a un aa batize ɓa ni mu ɲuu, a dín a diyo baraa haan ni: «O yi maa nuu nɛ a li Ha'iri lo liyo wá, a lii zan, to a hó aa batize ɓa ni li Ha'iri-Senuū.
43001034	Un ɓɛɛ lo nuu, a mɛ Zan yira ma mu, un a mu sɛnɛ, lo a lobe a li Deeɓenu Zo.
43001035	Mu tunsaan, a Zan ma mi buwara niɲu ɲa lo mi ɛnle;
43001036	lo diya maa Yesu nɛ anni, a lo lo: «Dɛ li Deeɓenu pezo nɛ!»
43001037	Zan buwara niɲu ɲa han wara so, a i buwa Yesu.
43001038	Yesu yerema diya a ɓa du lo hiya wá, a lo baraa haan ɓa: «A webe mi piri'a?» A ɓa caan lo: «Rabi, bun ura Naso, a weso o laara?»
43001039	A lo caan ɓa: «Mi ɓuwee aa dɛɛ.» Ɓa i buwa lo, a ɓa vɛ ma he lo mi; a ɓa lii wààrà lo se dín wozomɛ soo. Mu wo heya ho wohaare.
43001040	Ɓa niɲu nɛ ɲa lo Zan wara a nɛ i buwa lo Yesu, Simu Piyɛre ɓaa ereso Andere wo bá ni'ere.
43001041	Lo vɛ yu mii ereso Simu miyɛɛ, a lo baraa haan hó: «Wa yu lo Mesi, bun nɛ ura Kirisita.
43001042	Lo hecaa lo waa vara Yesu se. Yesu yoo diya laa, a lo lo: «Uwe a Zonasi yaro Simu: ɓa wee ve o ma Sefasi, bun ura Bibiyo.»
43001043	Mu tunsaan, lo ɛnna mu se a vɛ Galile, a lo i yu Filipe a lo baraa haan hó: «Be mɛ na!»
43001044	Filipe wo Bɛtisayida ló nuu, a hó ɲa wo Andere ma Piyɛre ɓa ló.
43001045	Filipe vɛɛ yu Nataniyɛli a lo lo: «Wa yu hó nɛ Moyize Tuwa ma li Deeɓenu ɲucanna waraa be Nazarɛti ló nuu Yesu nɛ a Zuzɛfu yaro.»
43001046	A Nataniyɛli caan lo: «Betetiya daa le Nazarɛtii le?»
43001047	A Filipe lo: «Ɓuwee a dɛɛ.» Yesu mile ma Nataniyɛli nɛ buba, a lo lo: «Dɛ Isira'ɛli nuu corocoro nɛ, lo ɓɛɛ do ɓa diyowo si.»
43001048	A Nataniyɛli diyora lo: «A weso o zun ni?» A Yesu caan lo: «Saani a Filipe ve o, biyowo o ɛnna li co'onu hiyase, bun wo a mɛ yira mi aa.»
43001049	A Nataniyɛli tintiyan lo: «Naso, o a li Deeɓenu Zo, a uwe a ɓa Isira'ɛli ni pa'ama.»
43001050	A Yesu caan lo: «A biyo un ya lo un maa o li co'onu hiyase, a bun na o lara; o mi bera nɛ po biyo!
43001051	Ma tiyan wure, un bara mu han mi, mi aa mi a ho waa hɛɛna, a li Deeɓenu anzera mi waa yoo a ɓa lii lo Nucoro Zo wá.
43002001	Wozoma tiin anninu bɛnɛ, hanfisanni ɛnna Kana ló nɛ mi Galile tuūn. Yesu ɓaa naa ɛnna bin.
43002002	Yesu ma mi buwara ɲa we vo li hanfisanni soo
43002003	Wa'ati aa yu a ɓa divɛn uwiyo, a Yesu ɓaa naa baraa haan lo: «Divɛn ɓɛɛ hini mana ɓa se.»
43002004	Yesu caan lo: «Hannuu, a we mu yura uwe ma mɛ? Un waati ɓɛɛ iin ciyo.»
43002005	A ɓa naa baraa haan ɓa tosɛra: «Mi we biyo wure lo yi bara han mi.»
43002006	Mu wo a ɓoona behoozin mi li ɛnle so a nɛ ɓa Zuwifera wee sɛɛ mi suraa, han ɓoona so de'ere pɛɛ yibe we yi litirila bemumuwɛnnu (100).
43002007	Yesu baraa haan ɓa: «Mi siiri han ɓoona nɛ yɛ ma ɲuu.» A ɓa siiriyo han tuwi yoo habo.
43002008	A lo lo: «Mi anna wɛɛrɛ a wee vɛ nɛ mu dirobe beyiraleero na.» Aa bun ɓa wo.
43002009	Mu dirobe beyiraleero yoo didiyo mu ɲuu nɛ yerema a divɛn, a lo ɓɛɛ zun he hó divɛn so lora, a ɓa tosɛra nɛ ha mu ɲuu anni zuunna bin;
43002010	a bun wá lo vo lo hanfinbaro a baraa haan: «Ɓa ni wure wee nɛ ho divɛn tetiya ve, a bun bɛnɛ biyowo ɓa ni yi su ee, to mu zazoobe maa wee sin bun na; a uwe bana bo o divɛn tetiya si fuwa wɛrɛ.»
43002011	A bun wo mu ho Galile Kana lóo, Yesu hanmarobera wenu hiyaɓuwɛ. Lo zeniya mi ɓuwaɓuwamu, a lo buwara lara laa.
43002012	Bun bɛnɛ lo liyo Kapɛrinahumu, lo ma mi naa, mii erenasiyo ma mi buwara, a a wozomaɲu mide ɓa wo bin.
43002013	Ɓa Zuwifera Anniwawa sanni we suraa, a Yesu yuwa Yerusalɛmu.
43002014	Lo yoo yu a naanaa, para, ma'ura yɛɛra ma wariparila fa mi da'a li Deeɓenu ɓuwanirozuun.
43002015	Lo ma huwinle a wora fiinmɛ, a lo ɲa ɓa wure lora ho iin ma ɓa para ma ɓa nàànàà; a varana ɓa wariparila warimɛnsɛn si, suwa'a ɓa taɓalila uwa,
43002016	a lo baraa haan ɓa ma'uyɛɛra: «Mi i biyo wure he yɛ, mi ɓɛɛ bara mi we waa Maa zun ma cunnu.»
43002017	Bun wá lo buwara ha'iri liyo mu wá lo mu tuwa: «O zun be ɲan'anrobe muwan ni.»
43002018	Bun wo so ɓa Zuwifera baraa haan lo: «A webe hanmarobe o we zenina wa ma bun, a na o we biyo?
43002019	A Yesu caan ɓa: «Un teeni libe ɓuwanirozun nɛ yɛ, a wozoma tiin puwo, to un huweniya li ziinniya.»
43002020	A ɓa Zuwifera lo: «A zerema ɓuwiyaɲu ma behoozin ɓa wo libe Deeɓenu ɓuwanirozun nɛ yɛ tenu, a uwe lo o huweni dín wozoma tiin puwo le?»
43002021	Mu wo a li zun nɛ lo woro be a lobe mite suraa.
43002022	Ma bɛnɛ, biyowo lo viya ɓa nuhuwora siīn a lo, lo buwara ha'iri liyo mu wá lo lo we bara mu, a lara mu Toorobe na, a lara han wara nɛ Yesu wara na.
43002023	Li wa'ati nɛ Yesu wo Yerusalɛmuū, li Anniwawa sanni se, ni cururu we lara lo yenu na, a haan mu hanmarobera nɛ lo we mi waa we;
43002024	hare ma bun Yesu ɓɛɛ we han'anna ɓaa, bari lo zuunna ɓa wure;
43002025	a ɓɛɛ a nuu sɛrɛyamu wá, bari lo ma'o ɓɛɛ ɛnna bun na a zuunna nuu. Lo zun biyo mi lo nucoro yi mi yɛrɛ se.
43003001	Banuu ni'ere ɓa siīn nɛ wo ɓa Zuwifera ɲuso ni'ere, a nɛ yenu Nikodɛmu;
43003002	we mana Yesu se ma tinaamu, a lo baraa haan lo: «Naso, wa zun lo o a araniro nɛ lo Deeɓenu se mana; bari nuu woo ɓɛɛ da we mu hanmarobera nɛ o mi waa we yɛ a Deeɓenu ma lo ɲu yi ɓɛɛ ɓuwa.»
43003003	A Yesu caan lo: «Ma tiyan wure, un bara mu han o, lo nucoro yi ɓɛɛ too cuwaɲu wá, lo ɓɛɛ da mi Deeɓenu pa'amayamu.»
43003004	A Nikodɛmu lo: «A ma muyɛɛ nuu nɛ dan ɲa bini we'a tera yi? Dɛɛ lo ɛnnɛ da zo mii naa siyaan mu cuwaɲuni wá, a lii te le?»
43003005	A Yesu caan lo: «Ma tiyan wure, un bara mu han o, lo nucoro yi ɓɛɛ too mu ɲuu ma li Ha'irii, lo ɓɛɛ da zo Deeɓenu pa'amayamuū.
43003006	Han suraa yi too be nɛ, bun a suraa; a biyo li Ha'iri yi too to bun a ha'iri.
43003007	Biyo un lo mi tawɛ a mi bini te, ɓɛɛ nɛ bun hanmani o.
43003008	Dɛɛ, ho pinpiyan wee uwi vɛ ma he ho yi miniya na, o ɲi ho san, a o ɓɛɛ zun he ho lo, o ɓɛɛ zun he ho vɛ. A bun sin a nuu wo nuu nɛ li Ha'iri too.»
43003009	A Nikodɛmu we'aa so han wara: «A ma muyɛɛ bun wera yi?»
43003010	Yesu caan lo: «Uwe a Isira'ɛli ni araniro yenuso, a o ɓɛɛ zun bun le?
43003011	Ma tiyan wure, un bara mu han o, a biyo wa zun a bun wa woro, a biyo wa ma sɛrɛyamu wa lee; a mi ɓɛɛ ta haan wa sɛrɛyamu.
43003012	Li tun wá bera nɛ un wura haan mi, mi yi ɓɛɛ lara bun na, a ma muyɛɛ mi laara a un yi woro ho wáa bera han mi?
43003013	Nuu woo ɓɛɛ yuwa ho wáá, fuwa lo Nucoro Zo nɛ yoo lo bin liyo.
43003014	Biyo sin Moyize huwenina lo hoo yoo da li hɛnletuūn, a bun sin lo Nucoro Zo tawɛ a huweni yoo dɛra,
43003015	yawe a nuu wo nuu nɛ yi lara laa, a hó yi ho sii nɛ ɓɛɛ ve;
43003016	a biyo Deeɓenu waana ho dimiɲa ma be nɛ fuwa li na mi Zo nɛ a lo wure, yawe a nuu wo nuu nɛ yi lara hó na ɓɛɛ co tunu, a lo yi ho sii nɛ ɓɛɛ mi ve.
43003017	Bun cuu, Deeɓenu ɓɛɛ tuwo mi Zo ho dimiɲa, a lo aa zara'i ho dimiɲa dɛ, a yawe a ho dimiɲa isi ma lo nu.
43003018	Nuu nɛ yi lara laa, zara'i ɓɛɛ mana hó wá, a nuu nɛ yi ɓɛɛ lara laa, hó dɛri zara'iyo, a biyo lo ɓɛɛ lara li Deeɓenu Zo nɛ a lo wure yenu na.
43003019	A biyo yɛ a ho zara'i: ho ómū mana ho dimiɲa, a han tiɓiyo be wo sin ɓa nucoza na po ho ómū, bari ɓa wema we ōórā;
43003020	a nuu wo nuu nɛ do mite si mu be'uwe wenu ɲú; hó ɲiina ho ómū, a ɓɛɛ dɛ mite ómū na, a lo wema ca lera wá.
43003021	A nuu nɛ anni yi mi ho tiyaan, to hó le ho ómū na, a lo wema we yeyeree aa zeni lo Deeɓenu ma mu ɲuɓuwa.
43003022	Bun bɛnɛ Yesu lo ma mi buwara a mana li Zude tun. Lo ma ɓa ɛnna bin, a lo we mi waa batize ɓa ni.
43003023	Zan ɲa we mi waa batize ɓa ni Enoō, a suraa Salimu, bari ɲuu wo boni bin; a ɓa ni we mi waa ɓuwee lo se a lo batize mi.
43003024	Mu wo a Zan ɓɛɛ in do asoō.
43003025	Zan buwara ma Zuwife nu deeso we huwa do wanni a cira ho sɛɛnaciinu.
43003026	Mu ɓɛɛ ɲiyan, a ɓa huwa va zan wá, a vɛ bara haan hó: «Naso, dɛɛ hó nɛ le ɛnna o se ho Zurudɛn baa bɛnɛ, a nɛ o leena sɛrɛyamu, dɛ hó nɛ ɲa mi waa batize yɛ, a ɓa ni wure mi waa vɛ lo wá.»
43003027	A Zan caan ɓa ma biyo: «Lo nucoro ɓɛɛ yi be, a yi ɓɛɛ a biyo lo ho wáá a lii na laa.
43003028	Mibe mite a un sɛnɛla, lo mɛ lo un ɓɛɛ a lo Kirisita, lo un a nuu nɛ tuwo a we lo wanheca.
43003029	Lɛ te lo hanfiyan, hó a lo hanfinbaro; a mu yi a lo hanfinbaro yirā nɛ mi suraa aa ɲi mi yira tannu, muso mi waa zanma'aa, a han zanma'aa so sin a mɛ taa wɛɛrɛ, a han ɲutuu.
43003030	Mu tawɛ a lobe be vɛ ma waa, a mɛ be le ma bɛnɛ.
43003031	Lɛ yoo lo ho wáá, hó mi wa wure ɲúu; lɛ lo li tuūn, hó a li tu nuu, a lo woro a obara li tun wá he nuu. Lɛ yoo lo ho wáá, hó mi wa wure ɲúu,
43003032	a biyo lo maa, a ɲa, a bun sɛrɛyamu lo lee, a nuu woo ɓɛɛ ta haan lo sɛrɛyamu.
43003033	Nuu nɛ yi ta haan lo sɛrɛyamu, to hó caa mu hiya lo Deeɓenu be boo;
43003034	a biyo hó nɛ Deeɓenu tuwo, hó wuro Deeɓenu wara, bari Deeɓenu ɓɛɛ wìn li Ha'iri nɛna li.
43003035	Lo Maa wa lo Zo, a lo zan mu be wure lo nuu.
43003036	Lɛ yi aɓaa lo Zo na, to hó yu ho sii nɛ ɓɛɛ ve, a lɛ yi pan a aɓari mite lo Zo na, hó suun ɓɛɛ sɛ hó wá, bari Deeɓenu sinlee mi lo wá.
43004001	Lo Ɲuso zuunna lo ɓa Fariziyɛnna ɲààmū lo lobe mi waa yi buwara nɛ boni po Zan ta, a lo ɲa mi waa batize ɓa.
43004002	Hare ma bun, a Yesu buwara we mi waa batize mu, a ɓɛɛ a lobe mite.
43004003	Lo we lo li Zude tuūn a arona vɛ Galile.
43004004	Lo we tawɛ a aansi li Samari tuūn.
43004005	Ma bun lo we vɛ ciyo li Samari tun ló'ere nɛ yenu Sikare, a suraa ho muwan nɛ Zakobe we na mi yaro Zuzɛfu na.
43004006	A binni Zakobe buwi ɛnna. Yesu nɛ ɛnna wanvɛɛnu we vasi saa, a lo aa asiyo dín buwi so wá; mu wo ho wosohandaan.
43004007	Samari hannuu ni'ere zo lo lee hɛ ɲuu li buwi wá, a Yesu bara haan lo: «Han ni ma ɲuu a un ɲu.»
43004008	Mu we a lo buwara zo ho lóo a zo yɛ dirobe.
43004009	Lo Samari hannuu bara haan lo: «Uwe nɛ a Zuwifenuu dede, a fara ɲuu nɛ ɲu mɛ nɛ a Samari hannuu na ma yɛmu?» Mu wo a ɓa Zuwifera ma ɓa ɓɛɛ ɓuɓuwa be diyowoo na.
43004010	A Yesu caan lo: «O ya yi zun Deeɓenu hanmu, a zun hó nɛ lo o han mi ma ɲuu a mi ɲu; to a uwe yɛrɛ faraa mu ɲuu nɛ ɲu lo se; a to lo haan o ma ɲuu-viya.
43004011	A lo hannuu i yu be nɛ mana: «Naso, sinu mana uwe se aa leera mu ɲuu, a li buwi huucu, a weso uwe yi bun ɲuu-viya so?
43004012	A uwe suwanni waabe maadɛn Zakobe nɛ na libe buwi nɛ yɛ waa, a nɛ mite ɲuu li buwi so ɲuu, lo ma mi ni ma mi biya le?»
43004013	A Yesu caan lo: «Nuu wo nuu nɛ ɲu mube ɲuu nɛ yɛ, hinhiyan bini ɓuwe hó;
43004014	a lɛ yi ɲu mu ɲuu nɛ mɛ na laa, hinhiyan ɓɛɛ bini ɓuwe hó, a mu ɲuu nɛ un nɛ laa a yerema we ɲuulele lo yi nɛ ɲuu le luwi tuwifuwa ho sii nɛ ɓɛɛ mi ve.»
43004015	A lo hannuu lo: «Ɲuso, han ni ma bun ɲuu so, yawe a hinhiyan ɓɛɛ bini ɓuwe ni, yawe a un yi un yɛrɛ ɲuu hɛnuu.
43004016	A Yesu baraa haan lo: «Fɛn vɛ ve o baro mana he!»
43004017	A lo hannuu caan lo: «Un baro mana.» A Yesu lo: «O be sin, a o bara lo o baro mana,
43004018	bari o yu bara nihonu, a lɛ mi o se wɛrɛ ɓɛɛ a o baro, ma bun o muwan tiyan ma bun.»
43004019	Bun wo lo hannuu leena tannu a lo: «Ɲuso, un ma a o a Deeɓenu ɲucan.
43004020	A ho doɓoɲu nɛ yɛ wá he waabe maana ɓuwaniya Deeɓenu, a mibe Zuwifera lo Deeɓenu ɓuwanile ɓɛɛ a febinu fuwa Yerusalɛmuū.»
43004021	A Yesu caan lo: «Hannuu, laa na; li wa'ati buba nɛ lo Maa ɓuwanile ɓɛɛ we hobe doɓoɲu nɛ yɛ wá, mu ɓɛɛ we Yerusalɛmu.
43004022	Mibe mi waa ɓuwani biyo mi ɓɛɛ zun; a mu yi a wabe, wabe ɓuwani biyo wa zun, bari mu isirobe le ɓa Zuwifera se.
43004023	Li wa'ati buba, aa libe a diyo yɛ, nɛ ɓa ɓuwanina tetiya aa ɓuwani lo Maa ma ha'iri ma tiyan, bari a bá ɓuwanina so sin lo Maa mi waa piri'a.
43004024	Deeɓenu a Ha'iri, a bá nɛ yi ɓuwani li tawɛ a ɓuwani li ma ha'iri ma tiyan.»
43004025	Lo hannuu baraa haan lo: «Un zun lo li Deeɓenu To'aro, hó nɛ a lo Kirisita aa ɓuwee. Hó yi mana wo nɛ, lo aa be mu wure na han wa.»
43004026	A Yesu caan lo: «A mɛ a hó, mɛ nɛ woro ma o yɛ!»
43004027	A dín wa'ati so lo buwara arona aa ciyo, a ɓa we hanmana biyo lo mi waa la'ari ma hannuu. Hare ma bun ɓa nuu woo ɓɛɛ ha mi siin lo ta mu a yɛmu, wurasin ta a webe be lo ma lo mi waa woro?
43004028	Bun wo so lo hannuu anniya do mi dún ma mi ɲuu si, a lo anniya zo ho lóo, a zoo mi waa bara han ɓa ni:
43004029	«Mi ɓuwee aa le dɛɛ banuu nɛ waraa biyo wure un wo a haan ni! Uwanniye lo ɓɛɛ a lo Kirisita he?»
43004030	Ɓa ni zo lo ho lóo a yoo yu Yesu bin.
43004031	Bun we a lo buwara mi waa ɲa lo ma mu dirobe, a ɓa tɛ lo: «Naso, di!»
43004032	A lo baraa haan bá: «Dirobe mi nɛ mɛ tawɛ a un di, a nɛ mibe ɓɛɛ zun
43004033	A bun wá ɓa buwara huwa diyo wɛ: «Nuu ɛnnɛ haan lo ma be a lo du le?»
43004034	A Yesu lo: «Mɛ dirobe, bun a lɛ tuwo ni sa'o wenu ma lo toonu ɲuutiinu.
43004035	Mibe ɓɛɛ we bara lo he ma ho ciirowo pan a pinle bena le? Ayiwa, a mɛ bara mu han mi, mi huweni mi yira a mi dɛɛ han muwɛnsɛn nɛ boo punɛɛ a yira ho ciinu na!
43004036	Lɛ yi cii, hó dɛri yi mi saara, a lo o mu ciirobe wɛ wá ho sii nɛ ɓɛɛ ve bena; ma bun sin to lɛ zan mu loo, lɛ ciyo mu loo, ɓa a paari zanwinni'a.
43004037	A biyo libe waawe nɛ yɛɛ boo: «A deeso wee zin, a deeso cii."
43004038	Un tuwo mi a vɛɛ cii feni nɛ mi ɓɛɛ sa; a nibiyan sa bin, a mibe zoo bá toonu lahurama.»
43004039	Ɓa Samarisiyo nɛ lo ho ló so cururu we lara Yesu na lo hannuu sɛrɛyamu wá, biyo hó wee tɛ lo: «Lo bara biyo wure un wo haan ni.»
43004040	Ma bun sin, biyowo ɓa Samarisiyo aa yu Yesu, ɓa yuwa lo lo fuwa lo ɛsi mi se; a lo wo wozomaɲu binni.
43004041	Bá nɛ lara laa lobe mite wara bena, bá bana wo boni po;
43004042	a bá we mi waa bara han lo hannuu: «Ɓɛɛ co hini a biyo o laa'ariyo haan wa na wa lara uwe; wabe wate so han wara lo ɲuɓo wá, a wa zun ma tiyan lo a lobe a ho dimiɲa Isiro.
43004043	Han wozomaɲu so wenu bɛnɛ, Yesu lo bin a va Galile;
43004044	bari lobe mite we wo mu sɛrɛyamu lo «Deeɓenu Ɲucan woo ɓɛɛ yi yi'anmi mita tuūn."
43004045	Hare ma bun biyowo lo ciyo Galile, ɓa Galilesiyo san lo waa bari ɓa we ma biyo wure lo wo li sanni se ho Yerusalɛmuū; a biyo ɓabe muso ya va li sanni.
43004046	Ma bun lo arona va Galile tun Kana lo, he lo we yeremaa mu ɲuu a wora divɛn. Lo pa'ama hinfira ɲuso ni'ere ɛnna Kapɛrinahumu ló nɛ yaro ɓɛɛ we cohee.
43004047	Biyowo ho banuu so ɲa lo Yesu lo li Zude tuūn a aa ciyo Galile, lo huwa va lo wá a vɛ faraa lo a lo ɓuwee Kapɛrinahumu a aa wɛɛ mi yaro nɛ mi li humu nuu.
43004048	A Yesu baraa haan lo: «A mi san ɓɛɛ laa yi woo, fuwa mi mi zenilobera ma aɓa'obera lo!»
43004049	A lo pa'ama hinfira ɲuso baraa haan lo: «Ɲuso, yɛrɛ ɓuwee a un yaro ɓɛɛ in huru»
43004050	A Yesu baraa haan lo: «Aro vɛ o zuun; o yaro yu mi yɛrɛ!». Lo banuu lara Yesu wara nɛ baraa haan lo na, a lo fɛnna.
43004051	Biyowo lo mi ho wan wá aa fɛn, lo woɓɛ aa san lo waa, a baraa haan lo: «O yaro yu mi yɛrɛ!»
43004052	Lo diyora ɓa ta a diyan lo ɓuwa mi hiya suwanni? A ɓa lo a hinnu wosonuu ho wɛwiya do lo si.
43004053	Ma bun lo hanyirezo ɓaa maa zuunna lo a li wa'ati nɛ Yesu baraa haan lo lo yaro yu mi yɛrɛ, lo a diin cuwa mu wo. A bun wá lo lara, lo ma mi zun wure.
43004054	A bun wo Yesu hanmarobe ɲuniso nɛ lo wo lo lenu li Zude tuūn a ɓuwee bɛnɛ.
43005001	Bun bɛnɛ ɓa Zuwifera sanni ɛnna, a Yesu lo yuwa Yerusalɛmu.
43005002	Ɲuu'anbenu ɛnna Yerusalɛmu nɛ ɓa ya wee lo Bɛtisada ma Heburumu tannu. Ho ɲuu'aan so ɛnna ɓa para zun'an do'onu han borola zun'ɛn be honu ɛnle.
43005003	Vanvanna cururu nɛ a maniya, loore, uru'ara ma ɲuyaara sira nɛ we he mu ɲuu yonu.
43005004	Mu wo a wa'ati ma wa'ati to anze ni'ere wee le lii mu ɲuu'aan, a lii yuwe mu ɲuu. Dín wa'ati soo nuu nɛ yi lii zo mu ɲuu mayɛɛ, to hó vannu waa, ho a vannu nɛ mu sin.
43005005	Biyo yɛ wo a banuu vanvanro ni'ere mi bin a dumasi yu zerema ɓuwiyaɓuwɛ.
43005006	Yesu ma lo a lo dumasi, a hare a lo zuunna lo lo mɛnna bin, lo pan diyora lo: «O miniya coheɓuwe na le?»
43005007	A lo vanvanro caan lo: «Ɲuso, nuu woo mana mɛ na nɛ see ni de mu ɲuu'aan a mu ɲuu yi yoo. Un ya yi lii mi zo, to deeso zo un waa.»
43005008	A Yesu lo: «Huwo ziin, se o zanle a o vɛsi.»
43005009	Hó ciyo soo, a bun wo lo banuu so wɛnu, lo so mi zanle a lo anniya. Mube be so wo mu vunnurobe wozomɛ zeso.
43005010	A bun wá ɓa Zuwifera we mi waa bara han lɛ waa mu: «Zɛrɛ a li vunurowozomɛ; nu ɓɛɛ na aa a o see o zanle!»
43005011	A lo caan ɓa: «Hó nɛ wiya un vannu bara haan ni lo un huwo see un zanle a un vɛsi.»
43005012	A ɓa diyora lo: «Hó banuu so a wii nɛ lo o see o zanle a o vɛsi?»
43005013	Mu wo a lɛ waa mu yɛrɛ ɓɛɛ zun ta lo a wii, bari Yesu we i tuniya ɓa zanma nɛ ɛnna bin siīn.
43005014	Bun bɛnɛ Yesu yu lo li Deeɓenu ɓuwanirozuun a lo baraa haan lo: «Dɛɛ o vannu waa, ɓɛɛ co hinni we be'uwe, a be nɛ suma po biyo ca yira o!»
43005015	Bun wo so lo banuu i anniya vɛ baraa haan ɓa Zuwifera lo a Yesu na li coheɓuwe miyan.
43005016	Ɓa huwa ba'a Yesu na, bari ɓa lo mu a li vunurowozomɛ zeze a lo pan wo biyo yɛ.
43005017	A Yesu caan ɓa: «Tuwifuwa wɛrɛ, waa Maa mi tonuu, a bun mɛ ɲa mina tonuu.»
43005018	A bun wure we na a ɓa Zuwifera we mi waa cɛ daɓere a mina lo ɓuwe; ɓɛɛ a biyo lo we mi waa ya li vunurowozomɛ midee bena, a biyo lo ɲa we mi waa ve Deeɓenu ma mi Maa aa maazinna mite ma li Deeɓenu.
43005019	A bun wá Yesu caan ɓa ma biyo: «Ma tiyan wure, un bara mu han mi, lo Zo ɓɛɛ da diyowoo we mite fuwa biyo lo yi ma a lo Maa we, a biyo wure lo Maa we, lo Zo ɲa we bun ma bun.
43005020	Dɛɛ lo Maa wa lo Zo, a biyo wure lo we, lo wee zeni bun ma lo; hare lo aa zeni wema nɛ ɓuwa'a po hɛn yɛ, yawe a hanmani mi.
43005021	Dɛ biyo, biyo sin lo Maa verila ɓa nuhuwora, a lo nɛ ho sii ɓaa, a bun sin lo Zo ɲa nɛna ho sii nuu nɛ lo miniya na.
43005022	Lo Maa ɓɛɛ iri nuu woo, a lo na ho iri wenu pa'a wure lo Zo na,
43005023	yawe a ɓa ni wure de lo Zo wá a obara biyo ɓa dera lo Maa wá hó nɛ tuwora lo.
43005024	Ma tiyan wure, un bara mu han mi, nuu wo nuu nɛ ɲi un wara, a lara hó nɛ tuwo ni na; hó yu ho sii nɛ ɓɛɛ mi ve, a lo ziyo mana iri, lo lo li humuu a zo ho sii.
43005025	Ma tiyan wure, un bara mu han mi, li wa'ati buba, a libe a diyo a nɛ ɓa nuhuwora aa ɲi li Deeɓenu Zo tannu; a bá nɛ yi ɲa ho aa ɛndɛɛ.
43005026	Dɛ biyo, biyo sin ho sii mina lo Maa mitee, a bun sin lo nana mu lo Zo na a ho sii mi hóo.
43005027	Lo na ho pa'a laa a lo iri, bari lo a Nucoro Zo.
43005028	Mi ɓɛɛ co hanma mu; bari wa'ati buba, a bá nɛ wure mi han búwóo a ɲi lo tannu.
43005029	Bá nɛ yi wo tetemu aa bini le ho veenu ma ho sii bena, a bá nɛ saripapa wo ho ōómū aa bini le ho veenu ma ho iri bena.
43005030	Mɛ ɓɛɛ da diyowoo we unte na: un iri a heya wɛ ma biyo un ɲa; a un iri terena, bari un ɓɛɛ piri'a un sa'o, fuwa a lɛ tuwo ni sa'o.
43005031	Mu yi a mɛ lee un yɛrɛ sɛrɛyamu, to un sɛrɛyamu ɓɛɛ boo.
43005032	A nibinu mi waa lee mɛ sɛrɛyamu, a un zun lo sɛrɛyamu so be boo.
43005033	Mi tuwo tuura a vara Zan wá, a hó leena ho tiyan sɛrɛyamu.
43005034	Mu yi a mɛ uwanni, ɓɛɛ a nucoro sɛrɛyamu mɛ miniya na; a un wara bun yawe a mi isi.
43005035	Zan wo li fitɛnɛ nɛ zɛ, a nɛ nɛ ómū; a mibe ɛnna mu se a zanwinni'a wa'atizo lo ómū na.
43005036	Mɛ sɛrɛyamu ziinle ɓuwa po Zan ta; bari han wema nɛ lo Maa a a un we, han wema so nɛ un mi waa we lee un sɛrɛyamu lo a lo Maa tuwo ni.
43005037	A lo Maa nɛ tuwo ni mite leena un sɛrɛyamu. Mi ɓɛɛ in ɲa lo tannu ma mi ɲuvanle diyaa, mi ɓɛɛ in ma lo wafonu diyaa,
43005038	a lo wara ɓɛɛ asiyo mi siyaan, biyo mi co ɓɛɛ laara lɛ lo tuwo na.
43005039	Mi mi waa ciri mu Toorobera, bari mi mi waa pɛ obara lo a bin mi yi ho sii nɛ ɓɛɛ mi ve: a bun Toorobera so dede mi waa lee mɛ be sɛrɛyamu.
43005040	A mi maa ɲa ɓɛɛ miniya a ɓuwee mɛ se a aa yi ho sii!
43005041	Ɓɛɛ a nucoza se un ɓuwaɓuwamu le,
43005042	a biyo un zun mi, a zun lo Deeɓenu waminu mana mi siyaan.
43005043	Un mana waa Maa yenu na, a mi ɓɛɛ ta un bena; nibinu yi vɛ mana mi yɛrɛ yenu na, to mi aa ta hó bena!
43005044	A ma mu yɛɛ mi daa lara, mibe nɛ ɓuwaɓuwamu mi waa le wɛ wá, a mi ɓɛɛ mi piri'a ho ɓuwaɓuwamu nɛ le li Deeɓenu mide se?
43005045	Mi ɓɛɛ co lee lo mɛ ci mi ɲuu lo Maa waa, hee, lɛ nɛ ci mi ɲuu, hó a Moyize nɛ mi bo mi sinciri si wá.
43005046	Dɛɛ, ya a mi laara Moyize na, mi ɲa ya laa mɛ na, bari a mɛ be lo tuwa.
43005047	A mi yi ɓɛɛ laara lo toorobera na, a ma mu yɛɛ mi laara mɛ wara na.
43006001	Bun bɛnɛ Yesu anniya lo ho Galile zenuɲuu mu bɛnɛ nɛ yenu Tiberiyade.
43006002	Zanma ciyo we du lo hiya wá, bari ɓa we mi waa mi mu hanmarobera nɛ lo we mi waa we ɓa vanvanna wá.
43006003	Yesu vɛ yuwa doɓoɲu wá, a yoo asi bin ma mi buwara.
43006004	Bun tara a ɓa Zuwifera Anniwawa sanni sura yu.
43006005	Yesu huweniya mi yira, a diya maa a zanma ciyo nɛ buba lo se, a lo bara haan Filipe: «A weso wa yi buru yɛ nɛ ɓabe ni nɛ yɛ na, a ɓa cɛ?»
43006006	Lo anni maa we wura bun aa dɛra Filipe, bari lo dɛri zuunna biyo mi we.
43006007	A Filipe caan lo ma biyo: «Hare wa yɛ buru warifonu hannuwan mumuwɛnɲu be, bun ɓɛɛ sabee a fe bɛ yɛ, a nuu pɛɛ bara mi yu diyozo.»
43006008	Lo buwara ni'ere, Simu Piyɛre ɓaa ereso Andere baraa haan lo:
43006009	«Bazo ni'ere mi he nɛ orize buru uwo behonu ma ciza biyaɲu mi se. A ni nɛ boni yu hobe hɛ'ɛ nɛ yɛ a webe bun ɲiyan bá wá?»
43006010	A Yesu lo ɓa bara ɓa ni ɛsi. Mu wo a mu ɲi ɓuwaa bin. A bun ɓa ni asira a hare yoo yu ni serehonu (5,000) ɲu'an.
43006011	Yesu so li buru, lo bara'ariyo Deeɓenu ve, a bun bɛnɛ lo cara'aa li haan bá nɛ ɛnna bin; a bun sin lo ɲa cara'aara ɓa ciza a nuu pɛɛ yu ma biyo mu sinna laa.
43006012	Biyowo ɓa suwora, lo baraa haan mi buwara: «Mi san biyo a mu, a mu diyowo ɓɛɛ yi yaa.»
43006013	Ɓa saanna biyo a mu a su ansinna beɓuwɛɲu ma li buru uwo behonu nɛ caa a mu.
43006014	Bun hanmarobe so nɛ ɓa ni maa a Yesu wo bena ɓa we tɛ lo: «Si'a mana, li Deeɓenu ɲucan nɛ tawɛ a ɓuwee ho dimiɲa a lobe a lɛ yɛ!»
43006015	Yesu zuunna a ɓa ni ɓuwee a aa vɛ lo aa wera mi pa'ama ma pa'a a, a bun wá lo ɲa anniya yuwa ho doɓoɲu wá midee.
43006016	Ho domɛ ɲu na, lo buwara liyo mu zenuɲuu mu ɲuɓo na.
43006017	Ɓa zo muwe a aansira ho mu aa le Kapɛrinahumu ho mu bɛnɛ. Li tun we ɓuwa hiya yuru'a, a mu wo a Yesu ɓɛɛ in mana ɓa se.
43006018	Pinpinbenu we mi waa uwi, a mu zenuɲuu we mi waa yaboo.
43006019	Ɓa we pa mi muwe a va yu nu'o'onu cuwa sereɓuwɛ a vɛ behoozin na, ɓa yirima'oro a dɛ Yesu nɛ mi waa vɛsi mu ɲuu wá yɛ a bubara ɓa muwe se; a ɓa boore huwa biya.
43006020	A Yesu baraa haan ɓa: «A mɛ, mi ɓɛɛ co zaan!»
43006021	Ɓa ɛnna mu se a see lo ma mi muwe, hó ciyo soo, a li muwe winnu aa ɓo li tun na, a wo ɓa ciinu he ɓa ya vɛ.
43006022	Mu tunsaan, ɓa zanma nɛ dosi ho mu bɛnɛ bin zuunna lo li muwe wo de'ere, lo a Yesu ɓɛɛ hinnu zo diin mi buwara se, lo a a bá mi ɲu wá fɛnna midee.
43006023	Hare ma bun muwa biyan we lo Tiberiyade a aa ciyo li ɛnle nɛ ɓa zanma caa li buru, Yesu bara'arinu ma Deeɓenu bɛnɛ.
43006024	Biyowo ɓa zanma ma a Yesu loo, lo buwara loo, a ɓa nuwoo mana bin, ɓa i zo mi muwa a vara Kapɛrinahumu a vɛ piri'a lo.
43006025	Ɓa anniya le yu Yesu ho mu bɛnɛ a ɓa diyora lo: «Ɲuso, a diyan o aa ciyo he?»
43006026	A Yesu caan ɓa: «Ma tiyan wure, un bara mu han mi, mi mi waa piri'a ni ɓɛɛ a mu hanmarobe nɛ mi maa bena dɛ, a biyo mi yu buru caa fuwa mi su!
43006027	Mi sɛ toonu, a ɓɛɛ a mu dirobe nɛ yaa mu bena, fuwa mu dirobe nɛ waa ho sii nɛ ɓɛɛ ve bena, bun nɛ lo Nucoro Zo nɛ miyan, bari a lobe lo Maa Deeɓenu bo mi miniwarobe wá!
43006028	A ɓa diyora lo: «A mu yɛ wa tawɛ a we a wera Deeɓenu wema?»
43006029	A Yesu caan ɓa: «Deeɓenu wema ɓɛɛ a bebiyan, a mi laa lɛ li tuwo na.»
43006030	A ɓa baraa haan lo: «A mu hanmarobe yɛɛ uwe we zenina wabe yawe a wa laa aa? A han wema yɛɛ o we?
43006031	Waa maadan we caa ho li hɛnletuūn, a heya wɛ ma biyo mu Toorobe muwanna mu lo li leena dirobe ho waa a na ɓaa a ɓa du.
43006032	A Yesu bara haan ɓa: «Ma tiyan wure, un bara mu han mi, ɓɛɛ a Moyize na ho waa dirobe miyan, a wabe waa Maa aa nɛ li buru tete nɛ lo ho waa miyan,
43006033	bari Deeɓenu dirobe nɛ na a lɛ nɛ lo ho waa liyo a nɛ nɛ ho sii ho dimiɲa na.»
43006034	A ɓa bara haan lo: «Ɲuso han wa ma dín buru so tuwite.»
43006035	A Yesu bara haan ɓa: «Mɛ a ho sii buru. Lɛ yi mana mɛ se, hinnu ɓɛɛ bana ɓuwe hó, a lɛ yi lara mɛ na, hinhiyan ɓɛɛ bana ɓuwe ho dɛɛ!
43006036	A un ya bara mu haan mi vo: mi ma ni, a mi ɓɛɛ lara.
43006037	Bá nɛ wure waa Maa na na, bá ɓuwee un se, a lɛ yi mana un se, un ɓɛɛ ɲa hó lee ho iin;
43006038	bari un lo ho waa liyo, ɓɛɛ a un lii we un sa'o, fuwa lɛ tuwo ni sa'o.
43006039	A lɛ tuwo ni anni, a hó sa'o a biyo, a bá nɛ wure lo aɓariyo na, a ɓa nuu woo ɓɛɛ co tunu, a un veri ɓa li wozomɛ venii.
43006040	Dɛ biyo, waa Maa sa'o anni, bun a nuu wo nuu nɛ yi ma lo Zo, a lara laa, a hó yi ho sii nɛ ɓɛɛ mi ve, a un veeri lo li wozomɛ venii.»
43006041	Biyo lo lo mibe a ho sii buru nɛ lo ho waa liyo, ɓa Zuwifera huwa hun'a bun.
43006042	Ɓa we mi waa tɛ lo: «Lɛ yɛ ɛnnɛ ɓɛɛ a Zuzɛfu yaro Yesu uwɛ! Wa zun ɓaa maa ma ɓaa naa! A yɛmu na lo pan tɛ lo: mɛ lo ho waa liyo?»
43006043	A Yesu caan ɓa: «Mi ɓɛɛ bara mi hun'a wɛ wá.
43006044	Nuu woo ɓɛɛ da ɓuwee mɛ se, a lo Maa nɛ tuwo ni yi ɓɛɛ ɛnnɛ va lo naso mana; a to un veeri lo li wozomɛ venii.
43006045	Mu tuwa li Deeɓenu ɲucanna vanlee: “Deeɓenu aa de'eni ɓa wure.” Nuu wo nuu nɛ ɲa lo Maa wara, a ta lo aranirobe na, hó naso ɓuwee mɛ se.
43006046	Bun ɓɛɛ co zeni lo nuu ma lo Maa uwe; mu yi ɓɛɛ a hó nɛ lo lo Maa, a hó a lɛ ma lo Maa mu!
43006047	Ma tiyan wure, un bara mu han mi, nuu nɛ yi lara, to hó yu ho sii nɛ ɓɛɛ mi ve.
43006048	A mɛ a ho sii buru.
43006049	Mii maana caa ho manɛ li hɛnletuūn, a ɓa huru'a.
43006050	Li buru nɛ a mɛ yɛ, dín lo ho waa liyo, yawe a nuu nɛ yi cɛ dín, a lo ɓɛɛ co hi.
43006051	Mɛ a li buru diyove nɛ lo ho waa liyo. Nuu nɛ yi cɛ dín buru so, lo aa ɛndɛɛ tuwite; a li buru nɛ un nɛ, ho dimiɲasiyo mu'ɛnle bena, bun a un suraa.»
43006052	Wanni i huwa ɓa Zuwifera siīn, a ɓa tɛ lo: «A ma mu yɛ lo daa nɛna mi suraa waa a wa cɛ?»
43006053	A Yesu baraa haan ɓa: «Ma tiyan wure, un bara mu han mi, mi yi ɓɛɛ cɛ lo Nucoro Zo suraa, a ɲu lo cannu, to ho sii ɓɛɛ mana mii.
43006054	Nuu nɛ yi cɛ un suraa aa ɲu un cannu, to ho sii nɛ ɓɛɛ mi ve mi lo se, a un veri lo naso li wozomɛ venii;
43006055	bari un suraa a dirobe ma tiyan, a un cannu a ɲurobe ma tiyan.
43006056	Nuu nɛ yi cɛ un suraa, aa ɲu un cannu, hó naso mi mɛɛ, a mɛ mi lo nasoo.
43006057	Biyo sin lo Maa nɛ tuwo ni a Nive na, a a lo Maa lahurama un midɛɛ, ma bun sin nuu nɛ yi cɛ un suraa, aa ɛndɛɛ un lahurama.
43006058	Dɛ li buru nɛ lo ho waa liyo yɛ; li ma diyo mii maana caa li hɛnletuūn ɓɛɛ ɓuwa: bá huru'a. Nuu nɛ yi cɛ diyo yɛ hó ɛndɛɛ tuwite.
43006059	A bun wo han wara nɛ Yesu wura a aranina ɓa ni Kapɛrinahumu Deeɓenu faralozuun.
43006060	Biyowo lo buwara ɲa bun, ɓa cururu huwa tɛ lo: «Hobe dɛmu nɛ yɛ do dɛ, a wii ziin ma bun yi?»
43006061	Yesu zuunna lo mi buwara mi waa huun'a mi wá ho dɛmu so bena, a bun na lo diyora ɓa: «A biyo hin'inniya mi le?
43006062	A mi maa yi mi lo Nucoro Zo yoonu he lo ɛnna han?
43006063	A li Ha'iri a li diyo-vee mu. Han suraa ɓɛɛ a diyowo. Han wara nɛ un baraa haan mi yɛ a Ha'iri ma Sii.
43006064	Bun wure wá ni tuwan mi mi siīn nɛ ɓɛɛ lara.» Hare mu hiyaɓuwɛ, Yesu zuunna bá nɛ ɓɛɛ lara, a ɲa zuunna lɛ nɛ de lo nuu;
43006065	a tintiyan lo: «A biyo yɛ na un bara haan mi lo nuu woo ɓɛɛ da ɓuwee un se, a mu yi ɓɛɛ ɛnnɛ lo lo Maa se.»
43006066	A fɛ bun ɲu wá, lo buwara cururu arona, a vunuwan a di lo hiya wá.
43006067	A bun wá Yesu i bara haan ɓa niɓuwɛɲu: «A mibe han? Mibe ɲa ɓɛɛ aro le?»
43006068	A Simu Piyɛre caan lo: «Naso, a wii se wa ii vɛ? A uwe se ho sii nɛ ɓɛɛ mi ve wara mi.
43006069	A wa lara, a wa zun mu lo a uwe a lo Kirisita, li Deeɓenu Nisenu.»
43006070	A Yesu caan ɓa: «Ɓɛɛ a mɛ wɛ'aa mi le? Mibe niɓuwɛɲu, a ni'ere mi siīn a Sitani.»
43006071	Lo we baraa bun Simu Isikariyote yaro Zuda bena; bari a hó we tawɛ a de lo nuu, hó nɛ wo ɓa niɓuwɛɲu ni'ere.
43007001	Bun bɛnɛ Yesu we bo li Galile tun na; lo ɓɛɛ hini we ta a hɛɛ'a li Zude tuūn, bari ɓa Zuwifera we mi waa cɛ daɓere aa minaa lo ɓuwe.
43007002	Mu tara a ɓa Zuwifera sanni nɛ ɓa lo Sanni sura,
43007003	a Yesu ɓaa erenasiyo baraa haan lo: «Le he a vɛ li Zude tun, yawe a o buwara ɲa mi han wema nɛ o we.
43007004	Nuwo ɓɛɛ mi sɛ tonu ma sɛsɛmu, a lo yi mi muse a ɓa zuun mi. O yi we mube bera nɛ yɛ, a o zeni ote ma ho dimiɲa.»
43007005	Mu wo a ɓaa erenasiyo ɲa ɓɛɛ lara laa.
43007006	A Yesu bara haan ɓa: «Mɛ wa'ati ɓɛɛ in ciyo, a mu yi a mibe se, li wa'ati wure se.
43007007	Ho dimiɲa ɓɛɛ da mibe ɲii, a mu yi a mɛ, ho ɲiina mɛ bari mɛ waa muwin mu tiyan lo ho dimiɲa wema oora.
43007008	Mi yoo li sanni. Mɛ ɓɛɛ in yoo li sanni so ho yɛ wá, bari un wa'ati ɲu ɓɛɛ in tuu.
43007009	Biyowo lo wara bun vo lo asiyo Galilee.
43007010	Biyowo so ɓaa erenasiyo fɛnna yuwa li sanni vo, lobe muso yuwa, a lo maa ɓɛɛ we zeniya mite, mu we ziinna obara nuu nɛ mi bin ma sɛsɛmu.
43007011	Ɓa Zuwifera we mi waa piri'a lo li sanni se bin, a ɓa tɛ lo: «A weso lo mi?»
43007012	Hun'aa cururu we ɛnna ɓa zanma siīn a cira lo. Ɓa tuwan we mi waa tɛ lo: «Lo a nuu dɛ!» A ɓa tuwan tɛ lo: «Fiyofiyo, bara a lo yɛrɛ mi wa buna'in ɓa zanma le!»
43007013	Bun wure wá, a nuu pɛɛ we mi waa sɛ mi ɲuɓo wuro ɓa Zuwifera yiizanni bena.
43007014	Biyowo Yesu yuwa li Deeɓenu ɓuwanirozuun a yoo mi waa arani ɓa ni bun we a li sanni wozoma tara anniya vo.
43007015	Ɓa Zuwifera hanmana lo be a ɓa tɛ lo: «A mu yɛɛ lo bona zunna mu Toorobera, lobe nɛ ɓɛɛ arana?»
43007016	A Yesu caan ɓa: «Mɛ aranirobe ɓɛɛ lo mɛ unte se, a lɛ tuwo ni se mu lo.
43007017	Nuu nɛ yi miniya a we Deeɓenu sa'o, hó naso zuun a mu aranirobe nɛ yɛ yi lo li se, wurasin a mu yi a mɛ unte wara.
43007018	Nuu nɛ lee mi wara mi yɛrɛ se a woro, hó miniya mite ɓuwaninu na. A mu yi a lɛ nɛ piri'a lɛ tuwo mi ɓuwaɓuwamu, hó be boo, a ɲɛnnɛ'ɛn woo ɓɛɛ le lo se.
43007019	Moyize ɓɛɛ na ho tuwa miyan le? A mi nuu woo ɓɛɛ be huwa. A webena mi miniya a ɓuwe ni?»
43007020	A ɓa zanma caan lo: «Sitani zoo o. A wii mi waa piri'a a ɓuwe o?»
43007021	A Yesu caan ɓa: «A beɲu'ere un wo, a mibe wure hanmana bun.
43007022	Moyize do mi mu ɓuwafaanmuu, ɓɛɛ co a biyo mu lo lobe se uwe, a ɓa maadan se mu lo, a mibe wee faan za li vunurowozomɛ zeze.
43007023	A nuu yi wee faan li vunurowozomɛ zeze, yawe a Moyize tuwa ɓɛɛ ca we sinu nɛ nuu haara, a webena mi siyan lo mɛ na biyo un wiya nuco'ure li vunurowozomɛ zeze?
43007024	Mi ɓɛɛ co iri yiradɛrobe wá, mi iri a heya ma biyo terena mu.
43007025	Yerusalɛmu losiyo tuwan we mi waa tɛ lo: «Ɓɛɛ a lɛ yɛ ɓuwenu daɓere ɓa mi waa cɛ le?
43007026	Dɛ lɛ mi waa woro mi yɛrɛɛ, a nuu woo ɓɛɛ lo lobe na! Uwanniye wa wɛɛsiyo ɓɛɛ ɛnnɛ lo mu wá lo lo a li Deeɓenu too'aro waa?
43007027	Biyo anni lee mu wɛ, bun a biyo li Deeɓenu too'aro yi mana, to nuu ɓɛɛ zuun he lo lo.»
43007028	Mu we a Yesu mi waa arani ɓa ni li Deeɓenu ɓuwanirozuun, a lo huwa buweriyo: «Mi zun ni se, a zun he un lo! Ɓɛɛ a mɛ mana unte. Diyo tuwo ni mana, dín be boo, a mibe ɓɛɛ zun li.
43007029	Mɛ anni zun li, bari a libe ciira ni he, a libe tuwo ni.
43007030	Ɓa we mi waa cɛ daɓere nɛ fira la, a biyo lo wa'ati ɲu ɓɛɛ in tuu, nuu woo ɓɛɛ daanna mi nu bo lo wá.
43007031	Hare ma bun ni cururu ɓa zanma siīn we lara laa, a ɓa tɛ lo: «Li Deeɓenu to'aro yi mana, lo we hanmarobe nɛ po biyo lɛ mi waa we le?»
43007032	Biyo ɓa zanma mi waa hun'a lo be wá, ɓa Fariziyɛnna ɲa bun. A bun wá ɓa sara'awera wɛɛsiyo ma ɓa Fariziyɛnna tuwo mi aradiyo a ɓa vɛ fi laa.
43007033	A Yesu lo: «Un pan mi mi se wa'atizo cinciin, bun bɛnɛ un aro vɛ lɛ nɛ tuwo ni se.
43007034	Mi piri'a ni, a mi ɓɛɛ mi ni; a he un vɛ, mi ɓɛɛ vɛ bin yi.»
43007035	A ɓa Zuwifera waa bara han wɛ: «A weso lo vɛ ma bun, a wabe ɓɛɛ mina lo? A bá nɛ yara'aa asi'a ɓa Gɛrɛkela siīn, a bá se lo vɛ a vɛ arani ɓa Gɛrɛkela le?
43007036	Yi ɓɛɛ a bun, a mu yɛ a lo wara nɛ yɛ ura: Mi piri'a ni, a mi ɓɛɛ mi ni; a he un vɛ, mi ɓɛɛ vɛ bin yi.»
43007037	Li wozomɛ veni, nɛ a li sanni wozobenu, Yesu zan a lo buweriyo: «Hinhiyan yi ɓuwe nuu nɛ, a lo ɓuwee un se, a lo aa ɲu.
43007038	Lɛ yi lara mɛ na, to ɲuu-viya ɓɛɛ le loo, a le luwi a heya wɛ ma biyo mu Toorobe barala mu.»
43007039	Lo wara bun a zenina li Ha'iri nɛ bá nɛ lara laa aa yi; a biyo mu wo a dín ɓɛɛ in na, bari Yesu ɓuwaɓuwamu ɓɛɛ ya in zeniya.
43007040	Biyowo ɓa zanma ɲa han wara so, ɓa tuwan ɓa siīn lo: «Lɛ yɛ a li Deeɓenu ɲucan yɛrɛyɛrɛ.»
43007041	A ɓa tuwan lo: «Lɛ yɛ a li Deeɓenu To'aro.» A ɓa tuwan ɲa lo: «A Galile tuūn lo Kirisita mu tawɛ a le uwɛ?
43007042	Mu Toorobe ɓɛɛ lo a Davide temuu, ho ló nɛ yenu Bɛtilehɛmu, a nɛ wo Davide ɓa ló, lo a bin lo Kirisita ma lee le?»
43007043	A bun ɓa zanma tanle cara'ara wɛ na lo be wá.
43007044	Tuwan ɓa siīn ɛnna mu se a fi laa, a nuu woo ɓɛɛ ha mi siin bo mi nu lo wá.
43007045	Ɓa aradiyo vɛ arona mana ɓa sara'awera wɛsiyo ma ɓa Fariziyɛnna wá, a bá lo: «A webena mi ɓɛɛ mana ma lo?»
43007046	A ɓa aradiyo caan ɓa: «Nuu woo ɓɛɛ in wara ma biyo sin diyaa!»
43007047	A ɓa Fariziyɛnna caan ɓa: «Uwanniye, a lo ɲa ɓɛɛ ɛnnɛ yu mibe ma wan?
43007048	Mi maa ma a nuu ɓa wɛɛsiyo siin wurasin ɓa Fariziyɛnna siīn lara laa uwɛ?
43007049	A ɓabe zanma nɛ yɛ, ɓɛɛ zun ho tuwa, da'a mi ɓa wá!»
43007050	A Nikodɛmu nɛ we mana Yesu se diyaa, a nɛ ɛnna ɓa siīn, bara haan ɓa:
43007051	«Wa tuwa da teeni iri nuu wá, a lo ɓɛɛ yu mi tiyan muwan, a ɓa ni ɲa biyo na lo wo mu le?»
43007052	A ɓa caan lo: «Uwanniye uwe ɲa ɓɛɛ a Galile nuu! Sɛ'ɛsɛ'ɛ mu sese, a o yi a Deeɓenu ɲucan woo ɓɛɛ le Galile.»
43007053	A ɓa nuu wo nuu arona mi zuun.
43008001	Yesu yuwa han Olivevɛwa doɓoɲu wá.
43008002	Ho hinɓipuupu, lo arona va li Deeɓenu ɓuwanirozun, a ɓa ni mana a tuu la. A bun wá lo lii asiyo aa de'eni ɓa.
43008003	Ɓa tuwa aranina ma ɓa vɛ mana hannuu nɛ lowa a lo we dara'oroyamu;
43008004	ɓa aa do lo mi siīn a ɓa baraa haan Yesu: «Waa Naso, lobe hannuu nɛ yɛ a nuu nɛ lowa a lo we dara'oroyamu.
43008005	A Moyize tuwa baraa haan wa, lo bá hanna so sin tawɛ a duwo ɓuwe; uwe lo yɛmu?»
43008006	Ɓa we wura bun aa dɛɛra lo, a mina lo coro'o. A Yesu lii cusiyo a mi waa too be ma mi nuɓɛlo li tuūn.
43008007	A biyo wá ɓa pan heniya mu diyorobe lo wá, lo huwa yoo zan, a lo baraa haan ɓa: «Nuu nɛ yi mi mi siīn, a nɛ be'uwe ɓɛɛ mana, a hó we lo niyɛɛ nɛ de lo ma bibiyo.»
43008008	A lo ɲa li cusiyo a mi waa too be li tuūn.
43008009	Biyowo ɓa ɲa bun, ɓa sintannu zara'iyo ɓa, a ɓa fɛnna ma ni'ere'ere, ɓa ni'aranina miyɛɛ tuwifuwa lo veni, a lii a Yesu midee ma lo hannuu nɛ zan mi ciyoo.
43008010	A bun wá Yesu huwa yoo zan a bara haan lo: «Dɛ biyo yɛ hannuu, bá nɛ ya ci o ɲu va ma we? Nuu woo ɓɛɛ teeniya iri o wá le?»
43008011	A lo hannuu caan lo: «Nuu woo, waa Naso!» A Yesu baraa haan lo: «Mɛ ɲa ɓɛɛ teeni iri o wá, fɛn, a wɛrɛ ɲu wá para be'uwe na.»
43008012	Yesu tintiyan so han wara, a lo baraa haan ɓa zanma: «Un a ho dimiɲa ómū. Nuu nɛ yi bo mɛ na hó yi ho sii ómū, a lo ɓɛɛ vɛsi han tiɓiyo.»
43008013	A bun wá ɓa baraa haan lo: «O mi waa lee o yɛrɛ sɛrɛyamu, to o sɛrɛyamu ɓɛɛ boo.»
43008014	A Yesu caan ɓa: «Hare a mu yi a un lee sɛrɛyamu un yɛrɛ bena, un sɛrɛyamu boo, bari un zun he un lo mana ma he un vɛ; a mu yi a mibe, mibe ɓɛɛ zun he un lo, ma he un vɛ!
43008015	Mibe iri ma nucomu, a mɛ ɓɛɛ iri nuu woo.
43008016	A un ya yi huwa iri, to un iri boo, bari un ɓɛɛ a undee; lo Maa nɛ tuwo ni mi ma ni.
43008017	Mu tuwa mi tuwaa lo niɲu sɛrɛyamu boo.
43008018	Mɛ lee sɛrɛyamu un yɛrɛ bena, a lo Maa nɛ tuwo ni ɲa lee un sɛrɛyamu.»
43008019	A bun wa ɓa baraa haan lo: «A weso mii Maa mi?» A Yesu caan ɓa: «Mi ɓɛɛ zun mɛ, mi ɲa ɓɛɛ zun waa Maa. Mi ya yi zun mɛ, to mi ya zuun waa Maa.»
43008020	Yesu we mi waa de'eni ɓa ni li Deeɓenu ɓuwanirozuun, a lo warala hanbe wara nɛ yɛ, a lo zan suraa li wari ole; a nuu woo ɓɛɛ fu laa, bari lo wa'ati ɓɛɛ in yu.
43008021	A Yesu ɲa bara haan ɓa: «Un fɛn, a mi aa piri'a ni; a mi hi mi be'uwee; mi ɓɛɛ daa ɓuwee he un vɛ.
43008022	A ɓa Zuwifera lo: «A lo ɓuwe mite uwɛ, lo co mi waa tɛ lo wa ɓɛɛ da ɓuwee he mi vɛ lo?»
43008023	A lo baraa haan ɓa: «Mibe a li tunwasiyo; a mɛ a ho wáánuu. Mibe a ho dimiɲa nɛ yɛ ta, a mɛ ɓɛɛ a ho dimiɲa nɛ yɛ ta.
43008024	A bun na un lo mi hi mi be'uwee; a mi yi ɓɛɛ lara lo un a “Mɛ nɛ mi mu”, to mi hi mi be'uwee.»
43008025	A ɓa we mi waa tɛ lo: «Uwe a wii?» A Yesu caan ɓa: «A biyo un baraa haan mi hare miyɛɛ.
43008026	Be cururu mi a un woro mi bena, aa irila mi; biyo uwanni a mu, bun a lɛ tuwo ni be boo; a a biyo un ɲa lo se a bun mɛ mi waa woro han ho dimiɲa.»
43008027	Ɓa ɓɛɛ zuunna a a lo Maa be lo mi waa woro han mi.
43008028	Bun wo so Yesu baraa haan ɓa: «Biyowo so mi yi huweniya lo Nucoro Zo yoo da, a bun wo mi zuun a mɛ a “Mɛ nɛ mi mu”, lo a un ɓɛɛ we diyowo un yɛrɛ se, lo a a biyo lo Maa aranina ni, lo a bun un mi waa woro heyara.
43008029	Lɛ tuwo ni mi ma ni; lo ɓɛɛ do ni si undee, bari a biyo lo lo uun na, a bun un wee we tuwiite.»
43008030	Han wara so nɛ lo mi waa woro ma bun nu wá nicuru lara laa.
43008031	Ma bun Yesu we mi waa bara han ɓa Zuwifera nɛ lara laa mu: «Mi yi asi un wara wá, to mi a un buwara ma tiyan;
43008032	ma bun to mi zuun ho tiyan, a ho tiyan we mi ma huwarala.»
43008033	Ɓa caan lo: «Wabe a Abarahamu ni, a wa ɓɛɛ in wo nuu woo woɓɛ, a webena o wuro wa huwaralirobe?»
43008034	A Yesu caan ɓa: «Ma tiyan wure, un bara mu han mi, nuu nɛ we be'uwe a mu be'uwe woɓɛnu.
43008035	Lo woɓɛnu ɓɛɛ wàà li zuūn, a mu yi a li zun zo, hó mi bin tuwite.
43008036	Ma bun lo Zo yi huwaraliyo mi, to mi huwarayamu be boo!
43008037	Un zun a mi a Abarahamu ni, a dɛɛ, mi mi waa piri'a a ɓuwe ni; bari un wara ɓɛɛ mi waa uu miyan.
43008038	Mɛ anni, a biyo un ma waa Maa se, a bun mɛ woro; ma bun, mibe ɲa we biyo mi ɲa mii maa se.»
43008039	A ɓa i caan lo ma biyo: «Waabe maa a Abarahamu!» A Yesu baraa haan ɓa: «Mi ya yi a Abarahamu ni, a Abarahamu wema mi ya we.
43008040	A wɛrɛ, mi mi waa piri'a a ɓuwe ni, mɛ nɛ muwan ho tiyan nɛ un ɲa Deeɓenu se a haan mi. Abarahamu ɓɛɛ wo bun!
43008041	Mibe uwanni, a mii maa wema mi mi waa we.» A ɓa baraa haan lo: «Wabe le, wabe ɓɛɛ a cɛɛnmana za; waa Maa a ni'ere pe, dín a li Deeɓenu.»
43008042	A Yesu baraa haan ɓa: «Deeɓenu ya yi a mi Maa, mi ya waa mɛ, bari mɛ nɛ he, a Deeɓenu se un lo mana, un ɓɛɛ mana un yɛrɛ na dɛ, a libe tuwo ni.
43008043	A webena mi ɓɛɛ fanmu ni? A biyo mi ɓɛɛ ɲi un wara yi.
43008044	Mii maa a Sitani, a mi mi mu se a mi we mii maa sa'o. Hó a niɓuwe hare mu hiyaɓuwɛ; lo ɓɛɛ we zan tiyaan, bari lo mana tiyaan. O yi ɲa a ɓa lo lo haa saɓiya, a bun a lo yɛrɛyɛrɛ, bari lo a saɓe, a a han saɓiya ɓaa maa.
43008045	A mu yi a mɛ nɛ wuro ho tiyan han mi, aan, a mi ɓɛɛ laa mɛ na!
43008046	A wii mi siīn da ci un ɲu si ma be'uwe? A bun yi mana, a mu yi a ho tiyan un mi waa woro han mi, a webena mibe ɓɛɛ laa na?
43008047	Lɛ yi a Deeɓenu taa, to hó ɲi Deeɓenu wara. O yi ma a mibe ɓɛɛ ɲi mu, a biyo mi ɓɛɛ a Deeɓenu taa.»
43008048	A ɓa Zuwifera huwa caan lo ma biyo: «Ɓɛɛ a wabe tiyan sin mu woo, a wa bara lo uwe nɛ yɛ a Samari nuu, lo a Sitani ha'iri mi oo le?»
43008049	Yesu caan ɓa: «Mɛ le, Sitani ha'iri mana mɛɛ! A wabe maa yenu wá mɛ mi waa de, a mibe mi waa de zuwa mɛ na.
43008050	Mɛ ɓɛɛ mi waa piri'a un yɛrɛ ɓuwaɓuwamu; a nuu mi nɛ piri'a mu, a nɛ iri.
43008051	Ma tiyan wure, un bara mu han mi, nuu nɛ yi fi un wara na, ho ɓɛɛ mi li humu woo.»
43008052	Ɓa Zuwifera baraa haan lo: «Wɛrɛ, mu fasi wa se lo ha'iri'oo mi oo. Abarahamu huru, ɓa yimina ɲa huru'a, a uwe bini bara he lo nuu nɛ yi fu uwe wara na lo hó ɓɛɛ didi li humu woo.
43008053	Uwe yɛrɛ sinna maa ɓuwaa po waa maa Abarahamu nɛ huru mu wo? Dɛɛ, ɓa yimina ɲa co huru'a. Uwe ce'o o a wii?
43008054	A Yesu caan ɓa: «Yi a mɛ ɓuwani unte, to un ɓuwaɓuwamu ɓɛɛ a hare sinu. Wabe waa Maa nɛ mi mi waa bara lo mii Deeɓenu dɛ; a dín nɛ ɓuwaɓuwamu mɛ na.
43008055	Mibe yi ɓɛɛ zun li dɛ, mɛ zun li. Un ya yi bara lo un ɓɛɛ zun li, to un a saɓe a obara mi be sin. A un ɛnnɛ zun li, a un fi li wara na.
43008056	Mɛ wosonu minu, bun leerobe so zanma'aa we muwan mìì maa Abarahamu; a lo maa li, a lo zanma'aa mu.»
43008057	A ɓa Zuwifera baraa haan lo: «O ɓɛɛ in yu zerema ɓuwiyaɲu ma ɓuwɛ, a uwe ma Abarahamu dede le?»
43008058	Yesu baraa haan ɓa: «Ma tiyan wure, un bara mu han mi, saani a Abarahamu ɛn, a mɛ mi.
43008059	Bun wá, ɓa uu bubuwo a ya duwora lo, a Yesu yu puwansi a lo li Deeɓenu ɓuwanirozuun.
43009001	Yesu anninu tuwa wá lo maa banuu nɛ te a lo a mani.
43009002	Lo buwara diyora lo ma biyo: «Waa naso, a wii wo mu be'uwe mu, a lobe banuu nɛ lee, ta a ɓaa ni, a na lo te a lo a mani?»
43009003	A Yesu caan ɓa: «Ɓɛɛ a biyo lobe wurasin ɓaa ni wo be'uwe uwe, a yawe a Deeɓenu wema yi zeni lo wá.
43009004	Mu pan a wosonuu, ma bun wa tawɛ a wa tii lɛ tuwo ni wema ɲu; yi ɓɛɛ a bun, li tun yi aa huun fo be nɛ ɲu, to nuu woo ɓɛɛ we diyowo yi.
43009005	Dɛɛ un mi ho dimiɲa, a mɛ a ho dimiɲa ómū.
43009006	Biyowo lo bara bun vo, Yesu puwinniya mi hincannu uwasi li tuūn, a lo aa mu, bun bɛnɛ lo yoo buwara mu lo mani yira na;
43009007	a lo baraa haan hó: «Fɛn vɛ sɛɛ o waa Silowe ɲuu'aan, Silowe ura “nɛ tuwo”. Lo anniya vɛ siya mi waa; a lo arona mana a lo yira mi waa mi.
43009008	Lo baanna ma bá nɛ ya wee mi lo a lo fara, huwaa diyo wɛ: «Lɛ yɛ ɓɛɛ a lo banuu nɛ ya wee ɛsi he aa fara mu be uwɛ?»
43009009	Ɓa tuwan we mi waa tɛ lo lo a lobe; a ɓa tuwan tɛ lo fiyofiyo, lo ɓɛɛ a lobe, lo ɓa a ni nɛ lowɛ. A mu yi a lo banuu mite hó mi waa tɛ lo a mibe mu cuwa.
43009010	A bun wa ɓa diyora lo: «A ma mu yɛ o yira hɛɛna na?»
43009011	Lo caan ɓa: «Lo banuu nɛ ɓa lo Yesu, a hó aa tiin a buwara un yira na, a lo lo un vɛɛ sɛɛ un waa Silowe ɲuu'aan. Un va bin, un siya un waa, a un yira hɛɛna.»
43009012	Ɓa baraa haan lo: «A weso lo banuu so mi na?» A lo caan ɓa: «Un ɓɛɛ zun.»
43009013	A bun wa ni lo a va lo banuu nɛ ya a mani mu a vara ɓa Fariziyɛnna se.
43009014	Mu wo vunurobe wozomɛ zeze, a Yesu aa mu tiin a hɛɛna lo banuu yira.
43009015	A bun wo ɓa Fariziyɛnna diyonu ma lo ɲu a zuun biyo lo yira bona hɛɛna na. A lo baraa haan ɓa: «A lo buwara tiin un yira na, un siya un waa, a un yira mi waa mi.»
43009016	Ma bun Fariziyɛnna tuwan lo: «Lobe banuu nɛ yɛ ɓɛɛ lo Deeɓenu se, bari lo ɓɛɛ mi waa anmi li vunurowozomɛ lada.» A tuwan bá lo: «A ma mu yɛɛ banuu be'uwewe da wera mu hanmarobe nɛ yɛ?» Ɓa ɲu ɓɛɛ wo ɓuwa mu wá.
43009017	A ɓa tintiyan baraa haan hó nɛ ya a lo mani mu: «A uwe han, a webe uwe yu woro hó nɛ hɛɛna o yira bena?» A hó lo: «Lo a Deeɓenu ɲucan»
43009018	Ɓa Zuwifera pan ɓɛɛ we lara lo lo ya a mani, lo a wɛrɛ lo yira mi waa mi, fuwa mu yu lo banuu ɓaa ni venu na.
43009019	Ɓa aa diyora bá: «Lɛ dede a mibe yaro nɛ mi lo lo too ma manimu le? A ma mu yɛ lo yira bona mina wɛɛrɛ?»
43009020	Ɓaa ni caan ɓa: «Wa anni zun lo lo a wa yaro, lo lo too ma manimu;
43009021	a yi a yɛmu lo yira bona mina wɛɛrɛ, wa ɓɛɛ zun bun; a wii hɛɛna lo yira, wabe ɲa ɓɛɛ zun bun. Mi diyo lo mite, lo daan yu a woro mi yɛrɛ un'o.»
43009022	Ɓa ni wura bun, bari ɓa we zaanna ɓa Zuwifera yira, a biyo ɓa Zuwifera we co mu wá vo lo: «Nuu wo nuu nɛ yi ta biyo lo Yesu a lo Kirisita, to hó ɲa lee li Deeɓenu faralozuun.»
43009023	A bun wure na ɓaa ni we lo: «Mi diyo lo mite, lo daan yu.»
43009024	Ɓa Fariziyɛnna tintiyan vo lo banuu nɛ ya a mani mu, a ɓa baraa haan lo: «Ɓuwani Deeɓenu, wabe anni zun lo lobe banuu nɛ yɛ a be'uwewe.»
43009025	Lo caan ɓa: «Lo yi a be'uwewe, mɛ ɓɛɛ zun bun; mu beɲu'ere nɛ un zun bun a biyo; mɛ ya a mani, a wɛɛrɛ un yira mi.»
43009026	A ɓa baraa haan lo: «A webe lo wora o? A ma mu yɛɛ lo hɛɛnana lo yira.»
43009027	Lo caan ɓa: «Un ya dɛɛri muwan mu haan mi vo, a mi ɓɛɛ tɛtiya mi ɲuvanle; a webena mi miniya a bini ɲi mu? A mibe ɲa miniya a we lo buwara le?»
43009028	Ɓa tuwora lo, a ɓa lo: «A uwe a lo buwaro, wabe a Moyize buwara.
43009029	Wa anni zun lo Deeɓenu wara ma Moyize, a mu yi a lɛ yɛ mu, wa ɓɛɛ zun hó lele.»
43009030	Lo banuu caan ɓa: «Bun anni maa ɲa a hanmarobe, a mibe ɓɛɛ zuun lo lele, a ɲa a lobe hɛɛna mɛ yira!
43009031	Wa zun a Deeɓenu ɓɛɛ can ɓa be'uwewera, a nuu nɛ yi anmi li, a we li sa'o, a hó naso li wee can.
43009032	Mu ɓɛɛ in ɲa feni woo, lo nuu hɛɛna nuu nɛ too ma manimu yira yu.
43009033	Lɛ yɛ ya yi ɓɛɛ lo Deeɓenu se, lo ɓɛɛ ya we diyowoo yi.»
43009034	A ɓa caan lo: «A mu be'uwe duun uwe to wure le bosi, a uwe miniya a arani wabe le?» A bun wa ɓa ɲa lo lora.
43009035	Yesu we ɲa mu lo ɓa we ɲa lo, lo bana yu lo zeze nɛ, lo baraa haan lo: «O lara lo Nucoro Zo na le?»
43009036	Lo caan Yesu: «Hó a wii Ɲuso, yawe a un laa la.»
43009037	A Yesu baraa haan lo: «O ma lo vo, a lɛ mi waa woro ma o, a hó a lo.»
43009038	Bun wo so lo lo: «Un lara Ɲuso.» A lo lii ɓuunasi sarahu lo waa.
43009039	A Yesu baraa haan lo: «Un mana hobe dimiɲa nɛɛ iri bena, bun ɓɛɛ a bebiyan, a yawe a bá nɛ yira ɓɛɛ mi, a hán mi; a bá nɛ yira mi mu, a bá ɓɛɛ mi.»
43009040	Fariziyɛnna tuwan nɛ ɛnna suraa lo ɲa hán wara so, a ɓa bara haan lo: «Wabe ɲa a maniya le?»
43009041	A Yesu caan ɓa: «Mi ya yi a maniya, to be'uwe ɓɛɛ ya ɛn mi ɲuu, a wɛɛrɛ, mi lo mi yira mi, ma bun mu mi bin.
43010001	Ma tiyan wure, un bara mu han mi, nuu nɛ yi ɓɛɛ zo ɓa para luwee ma ho zun'an, a lo cɛɛ yoo ma febinu, hó a ànrō ma nitewa.
43010002	A lɛ yi zo ma ho zun'an, a hó a ɓa para so didiro.
43010003	Lo zun'anpɛro hɛɛ ho zun'an han lo, a to ɓa para ɲi lo tannu. Lo ve ɓa para nɛ a lo taa ma ɓa yele a hɛɛra ɓa lera ho iin.
43010004	Lo yi na a bá nɛ wure a lo ta lo ho iin vo, to lo hecaa ɓa waa, a ɓa para be laa, bari ɓa zun lo tannu.
43010005	Ɓa ɓɛɛ buwa nuhunu a dɛɛ; a ɓa luwi ɛɛ hó na, bari ɓa ɓɛɛ zun lo nuhunu tannu.
43010006	Yesu we ha dín waawe so haan ɓa, a ɓa maa ɓɛɛ we fanmuwan biyo lo woro ura.
43010007	Yesu tintiyan baraa haan ɓa: «Ma tiyan wure, un bara mu han mi, a mɛ a ɓa para zun'an.
43010008	Bá nɛ wure anniya un waa, a aanna ma niterawa, a ɓa para ɓɛɛ tɛtiya mi ɲuvanle ɓaa.
43010009	Mɛ a ho zun'an; nuu nɛ yi zo ma mɛ, to lo isi; lo zo a lo le, a le yi dina.
43010010	Lo anro yi ɓuwee, to a lo aa ɲūū, aa ɓuwe, aa yaa; a mu yi a mɛ, mɛ mana yawe a ɓa para yi ho sii, a yi ho puwiri.
43010011	A mɛ a lo pedidi tete. Lo pedidi tete wee de mi sii nɛ mi para bena.
43010012	A mu yi a lo tosɛ nɛ mi wari, a nɛ ɓɛɛ a lo pedidi, a nɛ ɓɛɛ te ɓa para, hó yi ma daɲuwo ɓuweenu, to lo huwa yu do ɓa para si; a to lo daɲuwo aa yu ɓa mi yɛrɛ aa yara'a.
43010013	Lo a nuu nɛ so warii, a lo ɓɛɛ do mi yi ma ɓa para be. Mu yi a mɛ, mɛ a lo pedidi tete.
43010014	Un zun un para, a un para zun ni,
43010015	a obara biyo sin lo Maa zunna ni, a un zunna lo Maa; a un nɛ un sii un para bena.
43010016	Para tuwan ɲa pan mi un nu wá, a nɛ ɓɛɛ mana libe peluwe nɛ yɛɛ. Un ɲa tawɛ a un mana bá para so, ɓa ɲi un tannu, a li pe'uwi we de'ere, pedidi ni'ere.
43010017	Lo Maa wa ni, a biyo un nɛ un sii, yawe a bini fe ho.
43010018	Nuu woo ɓɛɛ fe ho na, a mɛ na ho un yɛrɛɛ; se mi un se a nɛ ho, se mi un se a fe ho; a hó tannu so un yu a lo waa Maa se.
43010019	Hán wara so bena, cara'arobe tintiyan zo ɓa Zuwifera ma wɛ aza.
43010020	Cururu ɓa siīn we mi waa bara: «Ha'i'oo mi loo, lo huwa ee, a webena mi tɛtɛ mi ɲuvanle laa?»
43010021	A tuwan we mi waa bara: «Hanbe wara nɛ yɛ ɓɛɛ a ha'iri'ooso wara. Ha'i'oo san da maniya yira hɛɛ woo le?»
43010022	Biyo yɛ wo ho mutannuu, a heya mu Ɲuuhɛɛrobe sanni leenu Yerusalɛmu.
43010023	Yesu we mi waa hɛɛ'a li Deeɓenu ɓuwanirozuun Salomuwan boro zun'aan.
43010024	Ɓa Zuwifera aa i'iriyo laa a ɓa baraa haan lo: «A tuwifuwa diyan o we wa ha'iri yayoo? Uwe yi a lo Kirisita, bara mu han wa papara'a.»
43010025	A Yesu caan ɓa: «Un baraa mu haan mi, a mi ɓɛɛ lara. A han wema nɛ un we waa Maa yenu na, a hán mi waa lee un sɛrɛyamu.
43010026	A mi ɓɛɛ lara, bari mi ɓɛɛ a un para tuwan.
43010027	Un para wee ɲi un tannu. Mɛ zun bá, a ɓa du un hiya wá.
43010028	Un han ɓa ma sii nawasi; ɓa ɓɛɛ hi woo, a nuu woo ɓɛɛ la'aa ɓa fe un nuu.
43010029	Waa Maa nɛ na ɓa na, hó ɓuwa po ɓa ni wure, a nuu mana nɛ la'aa ɓa fe waa Maa nuu aa yi.
43010030	Lo Maa ma mɛ a de'ere.
43010031	Ɓa Zuwifera ɲa saanna bubuwo a duwora lo.
43010032	Bun wá Yesu baraa haan ɓa: «Un zeniya mi ma wema tetiya cururu nɛ lo waa Maa se. A han yɛɛ dede bena mi miniya a duwo ni?»
43010033	Ɓa Zuwifera caan lo: «Ɓɛɛ a wema tetiya bena wa duwo o, a zuwa, bari uwe nɛ a nucoro, pan hɛ o siin lo o a Deeɓenu.»
43010034	A Yesu caan ɓa: «Mu ɓɛɛ tuwa mi tuwa vanlo lo mɛ lo: «Mi a ɓuwanirobera» le?
43010035	Bá nɛ han wara waraa haan, bá yi vo ma ɓuwanirobera, a mu Toorobe wara ɲa yi ɓɛɛ huwo,
43010036	a lɛ lo Maa ciyo, a tuwo ho dimiɲa, mi lo hó na: «O mi waa de zuwa» bari un lo «Un a li Deeɓenu Zo», mi dɛ bun dɛɛ!
43010037	Un yi ɓɛɛ mi waa we waa Maa wema, a mi ɓɛɛ co laa na!
43010038	A mu yi wo a un mi waa we han, hare a mi yi ɓɛɛ laa na, a mi maa ɲa laa lo Maa wema na, yawe a mi zuun, a fanmu lo lo Maa mi mɛɛ, a mɛ mi lo Maa.»
43010039	Bun wá ɓa ɲa tintiyan ɛnna mu se a fi laa, a lo yu vu ɓaa
43010040	Yesu zan bin a yuwara ho Zurudɛn ba bɛnɛ a yoo asiyo bin, he Zan we batiziya ɓa ni.
43010041	Ni cururu we mana lo se, a ɓa we mi tɛ lo: «Zan ɓɛɛ wo hanmarobe woo, a biyo wure Zan waraa lobe banuu nɛ yɛ bena wo boo.»
43010042	Binni, ni cururu bo mi sinciri si lo wá.
43011001	Banuu ni'ere nɛ yenu Lazare we to vannu, lo wo Bɛtani lo nuu, Mari ma mii nuzo Marita ɓa lo.
43011002	A hó Mari so we buwara mu ɲii nɛ pinpiyan sin lo Ɲuso na, a tiyo lo ziya na ma mi ɲufuwe, a hó ɓaa yaro Lazare ɓɛɛ we cohee mu.
43011003	Ɓaa hanminle we tuwo nuu a vɛɛ baraa haan Yesu: «Ɲuso, dɛɛ o yira ɓɛɛ cohee.»
43011004	Biyowo lo ɲa bun, Yesu lo: «Hobe vannu nɛ yɛ ɓɛɛ a lo humu vannu, mu a yawe Deeɓenu ɓuwaɓuwamu mi, yawe a li Deeɓenu Zo ɓuwani mu nu wá.»
43011005	Yesu waana Marita ma mi nuzo ma Lazare.
43011006	Biyowo Yesu ɲa lo Lazare ɓɛɛ cohee, lo pan wo wozomaɲu he lo ɛnna;
43011007	bun bɛnɛ lo baraa haan ɓa buwara: «Wa aro vɛ Zude tun!»
43011008	A ɓa buwara baraa haan lo: «Naso, mu ɓɛɛ mɛnna a ɓa Zuwifera ya mi o duwo ma bubuwo, a o pan aro bin le?»
43011009	Yesu caan ɓa: «Ho wosonu wa'atira ɓɛɛ a ɓuwɛɲu le? Nuu nɛ yi vɛsi wosonuu, hó ɓɛɛ tun, bari lo yira mi ho dimiɲa ómū na;
43011010	a nuu nɛ yi vɛsi ho tinaa, hó tun, bari ómū ɓɛɛ mana lo se.»
43011011	Han wara so bɛnɛ lo baraa haan ɓa: «Wa yirā Lazare duma, a un vɛ siinni lo.»
43011012	Ɓa buwara baraa haan lo: «Ɲuso, lo yi yu to duma, to lo isi.»
43011013	A lo humu dada be Yesu wura, a ɓabe pa'obara lo a ho dada tete be lo wura.
43011014	Bun wo so Yesu wura wiya: «Lazare huru.
43011015	A mibe bena mu sin na biyo un ɓɛɛ ɛnna bin, yawe a mi yi lana. Wa vɛ ɓa wá!»
43011016	Bun wá, Tomasi nɛ ɲa ve ma Didimu baraa haan ɓa buwara nɛ á: «Wa muso fɛn, yawe a wa vɛɛ hi ma lo!»
43011017	Yesu vɛɛ cii, bun wo a Lazare huwan yu wozoma bena.
43011018	O ɲa yi dɛɛ mu, Bɛtani a dedee ma Yerusalɛmu, nu'o'onu cuwa serehoozin (6,000) ɲu'an.
43011019	Zuwifera cururu we mana aa tɛɛ Marita ma Mari na ma ɓaa yaro humu, a ɓuwɛɓuwɛ'a ɓa.
43011020	Biyowo Marita ɲa lo Yesu buba, lo anniya le sin lo waa, a Mari hó asi li zuūn.
43011021	Marita baraa haan Yesu: «Ɲuso, yi a o ɛnna he, to waa yaro ɓɛɛ huru.
43011022	A hare biyo wa, un zun lo be wo be nɛ o yi fara Deeɓenu na, Deeɓenu nɛ mu aa.»
43011023	A Yesu baraa haan lo: «Mi yaro vee.»
43011024	«Un zun lo lo vee ho veeze, li wozomɛ venii.»
43011025	A Yesu baraa haan lo: «Mɛ a ho veenu ma ho sii. Nuu nɛ yi laara mɛ na aa ɛndɛɛ hare a lo yi huru;
43011026	a nuu nɛ yi midɛɛ, a lara mɛ na, hó ɓɛɛ hi woo. O lara bun na le?»
43011027	A lo baraa haan lo: «Oo, Ɲuso, un lara lo o a lo Kirisita, li Deeɓenu Zo, hó nɛ ya tawɛ a ɓuwee ho dimiɲa.»
43011028	Biyowo, Marita waraa bun vo, lo i anniya fɛnna. Lo zo vo mii nuzo Mari a lo uwin'uwinniya biyo yɛ lo ɲuvanlo: «Waa Naso mi he, a lo mi waa ve o?»
43011029	Mari ɲinle ma bun, bun ma lo huwonu wure wo de'ere a le lo se;
43011030	bari mu wo a Yesu ɓɛɛ iin zo ho lóo. Mu we aa he Marita le san lo waa, aa bin lo pan mi.
43011031	Ɓa Zuwifera nɛ we ɛnna li zuūn lo Mari se aa ɓuwɛɓuwɛ'a lo maa a lo lii huwa piri a ii le, a bá du lo hiya wá, a biyo ɓa we pa'obara lo a li buwi wá lo anniya le wɛ.
43011032	Biyowo Mari le ciyo he Yesu mi, a lo yira da lo wá, lo cuunna mite do lo ziya se, a lo lo: «Ɲuso, yi a o ɛnna he, to waa yaro ɓɛɛ huru.»
43011033	Biyowo Yesu ma a lo wɛ, a ma a ɓa Zuwifera nɛ du lo hiya wá mi waa wɛ, lo mite suraa va lo wá, a bonu lɛɛna;
43011034	a lo lo: «A weso mi do lo?» A ɓa lo: «Ɲuso, ɓuwee aa dɛɛ!»
43011035	A Yesu wa.
43011036	A bun wá ɓa Zuwifera we mi waa tɛ lo: «Mi dɛɛ, lo ɛnnɛ terena wo lo yira.»
43011037	A tuwan ɓa siin lo: «Lobe nɛ hɛɛna lo mani yira, lo ɓɛɛ ya we da cɛ daɓere, a lobe banuu nɛ yɛ ɓɛɛ ya hi le?»
43011038	Yesu suraa ɲa bina va lo wa, a lo huwa lo li buwi wá. Li buwi so wo ɓo'an nɛ bibiyo ɲa ɲuɓo na.
43011039	A Yesu lo: «Mi lee li bibiyo bin.» A Marita lo nuhuwo ɓaa hanminu baraa haan lo: «Ɲuso, lo pinpiyan dɛri mi waa le, bari biyo a mu wozoma na!»
43011040	A Yesu lo: «Un ɓɛɛ baraa haan o, lo o yi lara, lo o mi Deeɓenu ɓuwaɓuwamu le?»
43011041	Ma bun ɓa leena li bibiyo bin. Yesu huweniya mi yira ho waa, a lo lo: «Waa Maa, un bara'ari o, biyo o caan un faralo bena.
43011042	Mu yi daanna mɛ na, un zun a o wee can ni tuwite, ma bun, a ɓa zanma, ɓa ni nɛ zan he yɛ bena un waraa, yawe a ɓa laa biyo, lo a uwe tuwo ni.»
43011043	Biyowo lo wura bun vo, lo buweriyo ma tannu benu: «Lazare, le!»
43011044	A lo nuhuwo aa lo; mu we a lo ziya ma lo nule ba na ma aanrobe, a cɛnmɛ ta lo wafonu na. A Yesu baraa haan ɓa: «Mi fuwe laa, a mi de lo si a lo fɛn!»
43011045	Zuwifera cururu nɛ mana Mari bá se, a nɛ ma biyo Yesu wo we lara laa.
43011046	Hare ma bun tuwan ɓa siīn va ɓa Fariziyɛnna se a vɛ bara biyo Yesu wo a haan ɓa.
43011047	Ɓa sara'awera ɲunasiyo ma ɓa Fariziyɛnna vo ɓa iriwera a aa forawɛ, a ɓa lo: «A webe wa we? Dɛɛ lobe banuu nɛ yɛ mi waa we hanmarobera cururu!
43011048	Wa yi do lo si a lo vɛ ma waa ma mu, ɓa ni wure la laa, a to ɓa Romusiyo aa yaa wa Deeɓenu ɓuwanirozun ma wa tun.»
43011049	Ɓa ni'ere nɛ yenu wo Kayife, a nɛ wo lo sara'awe li zeremi soo baraa haan ɓa: «Mibe ɓɛɛ fanmuwan diyowoo biyoo.
43011050	Mi ɓɛɛ ma lo mu suwanni a ni'ere mu'ɛnnu buwa mu ɓa zanma ɲu na a li tunsiyo vi, a po li tunsiyo wure yaanu le?»
43011051	Lo ɓɛɛ ɛnnɛ we wura han wara so mi yɛrɛ se, a biyo lo wo sara'awe iinso libe zeremi soo, to han wara so wo yimiro wara nɛ zeniya lo Yesu tawɛ a hi ɓa zanma ɲu na.
43011052	A mu ɓɛɛ a li tun zanma mide bena, a yawe a li Deeɓenu ni nɛ yara'aa mu yi fewɛ a we suraa ɲu'ere.
43011053	A dín wozomɛ so zeze ɓa fasiyo lo ɓuwenu.
43011054	A bun wá Yesu vunuwan a hɛɛ'a ɓa Zuwifera siīn yeyeree, a lo lo he lo ya mi a fɛɛnna va li hɛnletun nɛ mi suraa bin ló'ere nɛ yenu Efarayimu. A bin lo vɛ asiyo ma mi buwara.
43011055	Biyo yɛ wo a ɓa Zuwifera Anniwawa sanni sura, a li tunsiyo cururu yuwa Yerusalɛmu li sanni waa a yoo cii mite.
43011056	Ɓa we mi waa piri'a Yesu, a ɓa bara han wɛ li Deeɓenu ɓuwanirozuun: «A mu yɛ mi paa? A lo ɛnnɛ ɓɛɛ ɓuwee li sanni uwɛ?»
43011057	Bun tara a ɓa sara'awera ɲunasiyo ma ɓa Fariziyɛnna na tannu yawe a nuu nɛ yi zun he lo mi, a lo aa bɛ lo, a ɓa yi lo fi na.
43012001	Wozoma hoozin saani a li Anniwawa cii, Yesu lo mana Bɛtani, he Lazare nɛ lo veriyo ɓa nuhuwora siīn mi.
43012002	Ho tina so binni, ɓa vo lo ma dirobe. Marita we mi waa be mu dirobe si, a Lazare ɛnna ɓa ni nɛ ma Yesu asiyo mu dirobe wá siīn.
43012003	Bun wo so Mari i so ɲii nɛ pinpiyan sin litiri tara, ɲii nɛ yaa he, a nɛ we'aa ma nari sun, lo buwara mu Yesu ziya na, a lii tiyo han ma mi ɲufuwe; a li zun wure huwa su ma ho pinpiyan so nɛ sin.
43012004	A bun wá, lo Yesu buwara ni'ere, Zuda Isikariyote, hó nɛ we tawɛ a de lo nuu, huwa lo:
43012005	«A webena mube ɲii nɛ yɛ ɓɛɛ yu yiya warifonu hannuwan bemumuwɛntiin a cara'aa na ɓa banbannasiyo na.»
43012006	Ɓɛɛ co a lo liya ɓa banbannasiyo be na lo bara biyo uwe, a biyo lo wo ànrō, a a lobe we mi waa cɛɛn ɓa wari poro'ozo; a lo ya wee lee biyo ɓa uwa bin mi yɛrɛɛ.
43012007	A Yesu lo: «Desi lo suun, biyo lo wo yɛ, lo wo mu un huun zeze bena.
43012008	Ɓa Banbannasiyo, bá anni mi mi se tuwituwi, a mu yi a mɛ, mɛ ɓɛɛ mana mi se tuwituwi.»
43012009	Ɓa Zuwifera zanma cururu ɲa lo Yesu mi Bɛtani loo, a ɓa lo mana, yɛrɛ ɓɛɛ hini a lobe Yesu midee bena, a yawe a ɓa yira dɛ Lazare nɛ lo veriyo ɓa nuhuwora siīn wá.
43012010	Ɓa sara'awera ɲunasiyo vɛɛ coparaa yawe a ɓuwe Lazare muso,
43012011	bari hó bena ɓa Zuwifera cururu we mi waa ɛɛ ɓabe na, a ii laa Yesu na.
43012012	Mu tunsaan ɓa zanma nɛ mana li Anniwawa sanni bena ɲa lo Yesu buba Yerusalɛmu;
43012013	Ɓa ma oro tɛɓɛrɛla, a ɓa lo le sin lo waa, a ɓa zee aa bara: Foo, Deeɓenu! Duɓa han lɛ lo ma ɓuwee lo Ɲuso yenu na, Duɓa han ɓa Isira'ɛli ni pa'ama!
43012014	Yesu yu sunɓazo a yoo asiyo wá, a heya wɛ ma biyo mu tuwara:
43012015	Siyo lo, ɓɛɛ co zaan! Dɛ o pa'ama nɛ buba yɛ! Lo asiyo sunɓazo manuu!
43012016	Miyɛɛ lo buwara ɓɛɛ we fanmuwan bun bera so; a biyowo Yesu ɓuwaɓuwamu lo, a bun wo ɓa ha'iri liyo mu wá, lo mu we tuwa lo bena, lo a a mibe wo mu haan lo.
43012017	Biyowo Yesu we vo Lazare lena li buwiī, a veriyo lo ɓa nuhuwora siīn; ɓa zanma nɛ bun wo yireē, we mi waa lee lo sɛrɛyamu.
43012018	A bun na zanma ciyo we aa san lo waa, bari ɓa ni we ɲa bun hanmarobe so nɛ lo wo la'ari.
43012019	A bun wá ɓa Fariziyɛnna huwa bara han wɛ: «Mi ɓɛɛ maa le? Biyo ɓɛɛ ɲiyan diyowoo han mi, ɓa ni wure du lo hiya wá uwe!»
43012020	Gɛrɛkela tuwan ɛnna ɓa zanma siīn nɛ we yuwa li sanni a yoo ɓuwani Deeɓenu.
43012021	Bá tu suraa Galile tun Bɛtisayida ló nuu Filipe, a ɓa diyora lo: «Ɲuso, wa mi mu se a mi Yesu.»
43012022	Filipe anniya vɛ bara bun haan Andere, a ɓa niɲu i bo wɛ vɛ baraa mu haan Yesu.
43012023	A Yesu caan ɓa: «Mu wa'ati ciyo a lo Nucoro Zo yenu ɓuwani.
43012024	Ma tiyan wure, un bara mu han mi, li dubiru nɛ do li tuūn yi ɓɛɛ hi, to li asi midee; a li yi hi, to li bini hɛ dubiyo nɛ boni.
43012025	Nuu nɛ yi wa mi sii, aa te ho bee; a nuu nɛ ɲiina mi taa hobe dimiɲa nɛɛ, hó ta ɛn bin a we sii nɛ ɓɛɛ mi ve.
43012026	Nuu nɛ yi sɛ han ni, a lo di un hiya wá, ma bun he un yi mi, to a bin un toosɛ ɲa ɛn. Nuu nɛ yi sɛ han ni, lo Maa aa han hó naso ma yenu.
43012027	Wɛrɛ un bonu biya. A webe un bara? A un bara waa Maa, nɛ a un poroma libe wa'ati nɛ yɛ le? A dɛɛ a libe wa'ati so dede be co mana ni!
43012028	Maa, de o yɛrɛ yenu wá!» A bun wá tannu lo ho wá: «Un do li wá, a un ɲa tintin de li wá.»
43012029	Ɓa zanma nɛ ɛnna bin, a nɛ ɲa ho tannu so we mi waa tɛ lo mu a wuronama'arobe, a ɓa tuwan lo a Deeɓenu to'aro waraa ma lo.
43012030	A Yesu baraa haan ɓa: «Ɓɛɛ a mɛ bena hobe tannu nɛ yɛ ɲansan; a mibe bena.
43012031	A wɛrɛ a hobe dimiɲa nɛ yɛ irilowo, a wɛrɛ hobe dimiɲa nɛ yɛ bɛ aa ɲa lera ho iin.
43012032	A mu yi a mɛ, un yi huweniya li tun wá a yuwara wo nɛ, to un vɛ ɓa nucoza wure mana un se.»
43012033	Lo we mi waa woro bun, aa zeni li humu nɛ sin lo hira.
43012034	A ɓa zanma caan lo: «Wa ɲa mu ho tuwaa, lo lo Kirisita a aa we nawasi; a yɛmu na o lo mu tawɛ a lo Nucoro Zo huweni? A wii a hó Nucoro Zo so?»
43012035	Yesu baraa haan ɓa: «Ho ómū pan mi mi siīn wa'atizo uduu. Mi yɛrɛ vɛsi a ho ómū da haan mi, yawe a han tiɓiyo ɓɛɛ aa vin miyan: nuu nɛ vɛsi tiɓiyo ɓɛɛ zun he mi vɛ.
43012036	Biyowo mu ómū mi mi se, a bun wo a mi laanu mu ómū na, yawe a yi we ómū za.»
43012037	Hare a lo we wo hanmarobe ciyo ɓa ni yira wá, ɓa ni ɓɛɛ we lara laa,
43012038	yawe a li Deeɓenu ɲucan Ezayi wara nɛ yɛ ɲuti: «Ɲuso, a wii laara wa tannu nɛ do na? Aa wii lo Ɲuso zenina mi buwa-pa'a?»
43012039	Ma bun ɓa ɓɛɛ we laa yi bari Ezayi ɲa baraa lo:
43012040	«Lo maaniya ɓa yira, A ɓo ɓa siyan, Yawe a ɓa ɓɛɛ mi diyowoo ma mi yira Yawe a ɓa ɓɛɛ co fanmu sinu Yawe a ɓa ɓɛɛ yi loɓi, A un ca yira ɓa vari a wɛɛ.»
43012041	A bun Ezayi baraa, a biyo lo we maa Yesu ɓuwaɓuwamu, a na lo wura lo be.
43012042	Bun wure wá, hare ɓa wɛɛsiyo siīn ni cururu we lara laa; a Fariziyɛnna bena taan ɓa ɓɛɛ we mi waa ziin mu, bun wure a ɓa ɓɛɛ yi ɓa ɲa lee li Deeɓenu faralozuun;
43012043	bari a yi yenu ɓa nucoza se, bun wo sin ɓaa poona a yi yenu Deeɓenu se.
43012044	Yesu buweriyo: «Nuu nɛ yi laara mɛ na, ɓɛɛ a mɛ lo laara na dɛ, a lɛ tuwo ni lo laara na;
43012045	a nuu nɛ yi mi waa dɛɛ mɛ na, to a lɛ tuwo ni lo mi waa dɛɛ na.
43012046	Mɛ a mu ómū, un mana ho dimiɲa yawe a nuu wo nuu nɛ laara mɛ na ɓɛɛ co wàà han tiɓiyoo.
43012047	Nuu nɛ yi ɲi un wara, a lo ɓɛɛ be han si mi siyaan; to ɓɛɛ a mɛ iri lo naso dɛ, bari un mana a isi ho dimiɲa, a ɓɛɛ a aa teeni iri ho wá.
43012048	Nuu nɛ yi pan mɛ na, a ɓɛɛ ta un wara na, to biyo iri lo bun a han wara nɛ un wara; a hán aa irila lo naso li wozomɛ venii;
43012049	bari un wara ɓɛɛ a mɛ untena wara, a lo Maa nɛ tuwo ni, a hó uwa biyo un tawɛ a bara ma biyo un tawɛ a woro un ɲuɓoō.
43012050	A un zun mu lo lo fɛsirobe a ho sii nɛ ɓɛɛ mi ve. Ma bun biyo un bara be, un bara bun ma biyo lo Maa muwanna mu haan ni.
43013001	Saani a li Anniwawa sanni cii, lo zuunna lo li wa'ati yu a mi le hobe dimiɲa nɛɛ a vɛ lo Maa wá, a bun wá Yesu nɛ waana mi ni nɛ ho dimiɲa he, tiyo mi waminu ɲu.
43013002	A ɓa mi mi tinaadirobe, bun we a Sitani do mu Simu yaro Zudasi siyan vo a hó de Yesu nuu.
43013003	A Yesu zuunna lo lo maa zan be wo be mi nuu, lo a Deeɓenu se mi lo, lo a a Deeɓenu se mi vɛ,
43013004	lo huwa mu dirobe wá, lo ɓuwɛna mi baforo, a lo i so cɛnmɛ ba miyan.
43013005	Bun bɛnɛ lo yɛɛriyo ɲu uwa yiyo, a lo huwa siya mi buwara ziya, a tii haan ma li cɛnmɛ nɛ lo ba miyan ɲuɓo.
43013006	Biyowo lo aa ciyo Simu Piyɛre na, hó baraa haan lo: «Uwe, wa Ɲuso dedee aa sɛɛ mɛ ziya le!»
43013007	A Yesu caan lo: «Biyo un mi waa we yɛ, o ɓɛɛ in zuun mu wɛɛrɛ, a o maa fanmu mu ma bɛnɛ.»
43013008	A Piyɛre bara haan lo: «Hee, fiyofiyo, o ɓɛɛ sɛɛ mɛ ziya.» A Yesu caan lo: «Un yi ɓɛɛ yu o sɛɛ, to o ma ni be diyowoo mana wɛɛ!»
43013009	A Simu Piyɛre baraa haan lo: «Ɲuso, ɓɛɛ daan un ziya na, ɲa sɛɛ un nule ma un ɲu'o.»
43013010	A Yesu baraa haan lo: «Lɛ yi butanna mu ɲuu, hó ma'o ɓɛɛ hini mana soonu na a mu yi ɓɛɛ a ziya sɛɛnu mide, a biyo lo cuu parapara; a mibe cuu, hare a mu yi ɓɛɛ a mi wure.»
43013011	Lo zuunna hó nɛ de lo nuu, a bun na lo lo: «Ɓɛɛ a mi wure cuu mu.»
43013012	Biyowo lo siya ɓa ziya vo, a so mi baforo zan, lo i asiyo mu dirobe wá, a lo baraa haan ɓa: «Mi fanmuwan biyo un baraa haan mi yɛ le?
43013013	Mi mi waa ve ni ma Naso ma Ɲuso, a mu a tiyan, a biyo a bun a ni.
43013014	Ma bun, mɛ nɛ a Ɲuso ma Naso, yi siya mi ziya, to mibe ɲa tawɛ a sɛɛ wɛ ziya;
43013015	bari biyo a zenirobe nɛ un na miyan, yawe a mibe muso wee we biyo sin un wo haan mi.
43013016	Ma tiyan wure, un bara mu han mi, lo toosɛ ɓɛɛ po mi Ɲuso, a lo tuuro ɓɛɛ po lɛ tuwo lo.
43013017	Mi yi zun bun, to mi damuwan, a mi yi wee we mu.
43013018	Ɓɛɛ a mi wure un miyan dɛ, un zun bɛ un wɛ'aa. Mu Toorobe anni, bun ɲu tawɛ a ti: hó nɛ ma ni mi waa pari di, hó yerema so un ziyo.
43013019	A wɛɛrɛ un bara mu bera so han mi, saani a mu cii, yawe biyowo so mu yi ciyo, a mi laa lo Mɛ mi.
43013020	Ma tiyan wure, un bara mu han mi, nuu nɛ yi ta lɛ un tuwo na, to a mɛ lo ta na, a nuu nɛ yi ta mɛ na, to a lɛ tuwo ni lo ta na.»
43013021	Biyowo lo muwan biyo vo, Yesu bonu biya a lo lo: «Ma tiyan wure, un bara mu han mi, a mibe ni'ere de ni nuu.»
43013022	Ɓa buwara huwa dɛɛ wɛ na, a nuu pɛɛ diyo mite lo ta a wii lo miyan?
43013023	Lo buwara ni'ere, hó nɛ Yesu waana we dumasi suraa Yesu a ɓa mi mu dirobe wá.
43013024	Simu Piyɛre da mi nu hó na, lo: «Diyo ta lɛ lo woro be a wii?»
43013025	A hó buwaro so tintiyan ɓo Yesu supɛɛ na a lo diyora lo: «Ɲuso, lo a wii?»
43013026	A Yesu caan lo: «A lɛ un yi daanna un nucuwe yoo na na. Lo lii daanna mi nucuwe, a lo yoo na li Simu Isikariyote yaro Zudasi na.»
43013027	Li nucuwe na Zudasi na, bun ma Sitani zonu loo wure wo de'ere. A Yesu baraa haan lo: «Biyo o yi we, we mu fuwafuwa!»
43013028	Bun wure wá, bá nɛ ma ɓa ɛnna mu dirobe wá nuu woo ɓɛɛ fanmuwan biyo na lo wara biyo laa.
43013029	Biyo wá mu wo a a Zudasi a ɓa waricɛɛn, tuwan we pa obara lo Yesu lo lo yɛ biyo mi ma'o ɛnna li sanni se, wurasin lo lo nɛ be ɓa banbannasiyo na.
43013030	Zudasi fo li nucuwe, a bun to i wo lo lenu mi ciyoo yɛ! Mu wo a li tun huun.
43013031	Biyowo Zudasi i lo vo, Yesu lo: «Wɛɛrɛ, lo Nucoro Zo yenu ɓuwaniya, a Deeɓenu yenu ɓuwaniya mu nu wá.
43013032	Deeɓenu yenu yi ɓuwaniya ma lo nu, to Deeɓenu ɲa ɓuwani lo ma lobe mite nu, aa li ɓuwani lo mi ciyoo yɛ!
43013033	Un hanyira, a wa'atizo uduu un pan we ma mi. Mi aa piri'a ni; a biyo sin un barala mu haan ɓa Zuwifera, un ɲa bara mu han mibe wɛɛrɛ: «he un vɛ, mibe ɓɛɛ ɓuwee bin yi"
43013034	Un nɛ tuwa fiinnu miyan: «mi waa wɛ; a obara biyo sin un waana mi; a mibe ɲa waa wɛ ma bun sin.
43013035	Bun yi we, to ɓa ni wure zuun a mi a un buwara, a waminu yi mi mi ma wɛ pafeni.»
43013036	A Simu Piyɛre baraa haan lo: «Ɲuso, a weso o vɛ?» Yesu caan lo: «He un vɛ, o ɓɛɛ di un hiya wá bin yi biyo wá yɛ, a ma bɛnɛ o dira un hiya wá.»
43013037	A Piyɛre lo: «Ɲuso, a webena un ɓɛɛ di o hiya wá yi wɛɛrɛ? Un nɛ un mu'ɛnnu o bena.»
43013038	Yesu caan lo: «O nɛ o mu'ɛnnu mɛ na le? Ma tiyan wure, un bara mu han o, lo oɓɛɛ ɓɛɛ yi huwinni, a o pan ni tuwi cuwa tiin.»
43014001	«A mi bonu ɓɛɛ co bee. Mi laa Deeɓenu na, a mi ɲa laa mɛ na.
43014002	Ɛsina cururu mi waa Maa zuun; bun ya yi ɓɛɛ mana, to un ɲa muwan bun haan mi; bari un yoo we'a feni han mi.
43014003	Ma bun biyowo un yi fɛnna, a yo we'aa feni haan mi vo, un aro ɓuwee aa see mi yoora un se, yawe a he un yi mi, a mibe muso ɛn bin.
43014004	A mi zun he un vɛ, a zun ho wan nɛ vɛ bin.»
43014005	A Tomasi baraa haan lo: «Ɲuso, wa ɓɛɛ zun he o vɛ; a ma mu yɛɛ wa zuunna ho wan?»
43014006	A Yesu baraa haan lo: «Mɛ a ho wan, ma ho tiyan, ma ho sii; nuu woo ɓɛɛ ɓuwee lo Maa se fuwa ma mɛ.
43014007	Mi ya yi zun ni, mi ɲa ya zuun waa Maa. A biyo wá yɛ, mi zun lo, a mi maa lo.»
43014008	A Filipe bara haan lo: «Ɲuso, zeni lo Maa ma wa, a to bun lo wa.»
43014009	A Yesu baraa haan lo: «Hare mɛnna un mi mi se, Filipe, a o pan ɓɛɛ zun ni le? Lɛ yi maa mɛ, hó maa lo Maa. A yɛmu na o lo un zeni mi ma lo Maa?
43014010	O ɓɛɛ lara biyo lo un mi lo Maa, lo a lo Maa ɲa mi mɛ le? Han wara nɛ un mi waa woro han mi yɛ ɓɛɛ lo mɛ un yɛrɛ se; a lo Maa nɛ mi nii, a hó mi waa we han wema so.
43014011	Mi laa na: mɛ mi lo Maa, a lo Maa mi mɛɛ; hare mu daan hanbe wema nɛ yɛ na, mi laa.
43014012	Ma tiyan wure, un bara mu han mi, nuu nɛ yi lara mɛ na, hó muso we han wema nɛ un we, a hare lo we be nɛ po biyo, bari mɛ mi waa vɛ lo Maa wá;
43014013	a be wo be nɛ mi yi fara un yenu na, to un we mu, yawe a lo Maa yenu ɓuwani ma lo Zo nu.
43014014	A mi yi fara be deeso un yenu na, to un we mu.»
43014015	«Mi yi wa ni, to mi fi un tuwɛna na;
43014016	a mɛɛ aa fara lo Maa a lo han mi ma “Ɓuwɛɓuwɛ'aro” binu nɛ we nawasi mi se,
43014017	ho Tiyan Ha'iri nɛ ho dimiɲasiyo ɓɛɛ tɛ na yi, a biyo ɓa ɓɛɛ mi li, a ɓa ɓɛɛ zun li. A mu yi a mibe, mibe zun li, bari li mi sura mi, a li yɛrɛ ɛn mii.
43014018	Un ɓɛɛ de mi si himimuu, un buba mi wá.
43014019	He ma fuwazoo, a ho dimiɲa ɓɛɛ hini mi ni; a mu yi a mibe, mibe wee mi ni, bari un midɛɛ, a mibe ɲa ɛndɛɛ.
43014020	Dín wozomɛ soo, mi zuun a mɛ mi waa Maa, a mibe mi mɛɛ, a mɛ mi mii.
43014021	Nuu nɛ un tuwɛna yi mi siyaan, a nɛ vɛsi ma han, a hó a lɛ wa ni mu. Nuu nɛ yi wa mɛ, to waa Maa aa waa hó, mɛ muso waa lo, a zeni unte ma lo.
43014022	Zudasi binu nɛ ɓɛɛ a Zudasi Isikariyote baraa haan lo: «Ɲuso, a yɛmu na o tawɛ a zeni ote ma wabe, a ɓɛɛ a ma ho dimiɲa?»
43014023	A Yesu caan lo: «Nuu nɛ yi wa ni, hó fi un wara na, a to waa Maa waa hó naso; waa ɓuwee lo wá, a wa we lo se ma wa ɛsile.
43014024	A nuu nɛ yi ɓɛɛ wa ni, hó ɓɛɛ fi un wara na. A han wara nɛ mi mi waa ɲi yɛ ɓɛɛ a mɛ un yɛrɛ wara, a lo Maa nɛ tuwo ni te han.
43014025	Un bara bun han mi, li wa'ati nɛ un pan mi mi se.
43014026	Mi “Ɓuwɛɓuwɛ'aro” nɛ a li Ha'iri-Senu, a nɛ lo Maa tuu un yenu na, dín aa arani mi, a liiri mi ha'iri biyo wure un waraa haan mi wá.»
43014027	A hɛra un desi mi se, a un hɛra un nɛ miyan. Mɛ ɓɛɛ wee han a obara biyo sin ho dimiɲasiyo we. A mi siya ɓɛɛ co piripara, a bonu bee.
43014028	Mi ɲa biyo un baraa haan mi: «Un fɛn, a un bini aro ɓuwee mi wá. Mi yi wa ni dedee, to mi ya zanwinni'a biyo un vɛ lo Maa se, bari lo Maa ɓuwaa po mɛ.
43014029	Un baraa bun bera so haan mi wɛrɛ, saani a mu cii, yawe a mu yi ciyo wo nɛ, a mi laa.
43014030	Un ɓɛɛ hini woro ma mi woo, a biyo ho dimiɲa bɛ buba, a un ma lo be diyowoo ɓɛɛ cira wɛ.
43014031	Hare ma bun mu tawɛ, a ho dimiɲa zuun lo un wa lo Maa, lo a a lo Maa tannu wá un mi waa we biyo un we. Mi huwo a wa fɛn he yɛ!
43015001	Mɛ a li ɲinnu tete, a waa Maa a li ɲinnu naso.
43015002	La'a wo la'a nɛ caa mɛ na, a nɛ ɓɛɛ hɛ biyo, lo uwan hó; a la'a wo la'a nɛ hɛ biyo, lo ɓoɓo hó yawe a ho bini hɛ a poo miyɛɛ.
43015003	Mu yi a mibe, mibe winu cuu, han wara nɛ un baraa haan mi bena.
43015004	Mi ɛn mɛɛ, a mɛ ɛn mii. Biyo sin li ɲinnu la'a ɓɛɛ da hɛra biyo mi yɛrɛ na, a ho yi ɓɛɛ caa li ɲinnu hiya na; a bun sin ɲa a mibe a mi yi ɓɛɛ caa mɛ na.
43015005	Mɛ a li ɲinnu hiya, a mibe a han lɛ'ɛ. Nuu nɛ yi mi mɛɛ, a mɛ mi loo, hó hɛ biyo nɛ boni, bari yi ɓɛɛ a mɛ, mi ɓɛɛ we diyowoo yi.
43015006	Nuu nɛ yi ɓɛɛ mana mɛɛ, to hó cun desi ho iin a obara daannu, a li he; a bun bɛnɛ, ɓa saan han cun o daan, a han zɛ.
43015007	Mi yi mi mɛɛ, a un wara yi mi mii, mi fara be wo be nɛ mi yi mi, a to mu nɛ miyan.
43015008	Mi yi hɛ biyo nɛ boni, a bun nɛ a waa Maa yenu ɓuwani, a mibe we un buwara.
43015009	Biyo sin lo Maa wara ni, a bun sin un wara mi. Mi ɛn un waminuu.
43015010	Mi yi fu un tuwɛna na, to mi ɛn un waminu, a obara biyo sin un fura waa Maa tuwɛna na, a un mina lo waminuu.
43015011	Un wara ma mi ma biyo, yawe a un zanma'aa ɛn mii, a mi zanma'aa ɲuuti
43015012	Dɛ un tuwa nɛ: Mi waa wɛ, a obara biyo sin un waana mi.
43015013	A nɛ o mu'ɛnnu o yirāla bena, waminu wo mana nɛ pɛ bun wá.
43015014	Mibe a mɛ yirāla, a mi yi we biyo un do haan mi.
43015015	Un ɓɛɛ hini ve mi ma tosɛra, bari lo tosɛ ɓɛɛ zun biyo mii naso we. Un vo mi ma yirāla, bari biyo wure waa Maa de'enina ni, un zeniya bun ma mi.
43015016	Ɓɛɛ co a mibe wɛ'aa mɛ uwe, a mɛ wo bun. Un wɛ'aa mi, a bo mi nu, yawe a mi fɛn, a mi vɛ hɛ biyo, a mi biyo ɛn; yawe a be wo be nɛ mi yi fara lo Maa na ma mɛ yenu, a lo han mi ma mu.
43015017	Ho tannu nɛ un de han mi, bun a mi waa wɛ.
43015018	Ho dimiɲa yi ɲiina mi, a mi zuun lo ho ɲiina mɛ mayɛɛ.
43015019	Mi ya yi a ho dimiɲa taa, to ho dimiɲa ya waa biyo a ho taa; a biyo wá mi ɓɛɛ a o dimiɲa ta, a mɛ wɛ'aa mi leena ho dimiɲasiyo siīn, bun bena ho dimiɲa ɲiina mi.
43015020	Mi liiri mi ha'iri ho dɛmu nɛ un we do haan mi wá: Lo tosɛ ɓɛɛ ɓuwa po mii naso. Ɓa yi ɲi'oriyo mɛ, ɓa ɲa ɲi'ori mibe; ɓa yi fu un wara na, to ɓa ɲa fi mibe wara na.
43015021	Ɓa we bun bera so wure ma mi mɛ bena, bari ɓa ɓɛɛ zun lɛ tuwo ni.
43015022	Un yi ɓɛɛ ya mana, a un yi ɓɛɛ ya wara ma ɓa, to ɓa be'uwe ɓɛɛ ya ɛn. A wɛrɛ, wara ɓɛɛ mana ɓaa ɓa be'uwe bena.
43015023	Nuu nɛ yi ɲiina mɛ, to lo naso ɲa ɲiina waa Maa.
43015024	Un yi ɓɛɛ ya wo wema ɓa siīn nɛ nibinu woo ɓɛɛ wo, to ɓa be'uwe ɓɛɛ ya ɛn. A wɛrɛ, ɓa ma han wema so, a ɓa ɲiina mɛ, a ɲiina waa Maa.
43015025	Bun wo yawe a ho dɛmu nɛ tuwa ɓa ɲuuti: «Ɓa ɲiina ni ɓuwe'ee."
43015026	Biyowo so mi Ɓuwɛɓuwɛ'aro yi mana, hó nɛ le lo Maa se, a un tuu miyan, ho tiyan Ha'iri nɛ lo lo Maa, dín aa lee sɛrɛyamu mɛ bena,
43015027	a mibe ɲa lee un sɛrɛyamu, bari mi mi un se hare mu hiyaɓuwɛ
43016001	Un wara mu haan mi ma biyo, yawe a diyowoo ɓɛɛ huweni mi mi ha'iri wá.
43016002	Ɓa ca wee ɲa mi li Deeɓenu faralozuwiīn, a mu vɛ mu ɓuwee, a nuu nɛ ɓuwe mi yɛrɛ ce'obara mi mi waa we mu han Deeɓenu.
43016003	Ɓa we bun, bari ɓa ɓɛɛ zuunna waa Maa, ɓa ɓɛɛ zuunna mɛ.
43016004	Un wara mu haan mi ma biyo, yawe a mu wo yi yu, a mi ha'iri lii mu wá, lo un muwan mu haan mi. Un ɓɛɛ bara mu mu hiyaɓuwɛ, bari un ya mi mi se.
43016005	Wɛrɛ, un fɛn vɛ lɛ tuwo ni se, a mi nuu woo ɓɛɛ diyo ni lo ta a weso un vɛ?
43016006	A biyo wá un wara mu haan mi ma biyo, mi siyan mi waa vɛ.
43016007	Hare ma bun, a ho tiyan un muwin han mi: mu suwanni miyan, a un fɛn, bari un yi ɓɛɛ fɛnna, lo Ɓuwɛɓuwɛ'aro ɓɛɛ ɓuwee mi wá; a un yi fɛnna, to un tuu lo mana mi se.
43016008	A biyowo lo yi mana, lo ci ho dimiɲa ɲu si ma biyo wure a mu be'uwe, mu tereyamu ma ho iri.
43016009	Biyo a mu be'uwe, bun a biyo ɓa ɓɛɛ mi laa mɛ na.
43016010	Mu tereyamu, bun a biyo un vɛ lo Maa se, a mi ɓɛɛ hini mi ni.
43016011	Ho iri, bun a biyo iri teeniya hobe dimiɲa nɛ yɛ naso wá.
43016012	Be cururu mi un siyan a un ya woro han mi, a mi maa ɓɛɛ faanmu mu wɛrɛ.
43016013	Biyowo so lo Ɓuwɛɓuwɛ'aro nɛ a ho tiyan Ha'iri yi mana, li be mi ziya ma biyo yi a ho tiyan be wure; bari li wara ɓɛɛ we be nɛ lo libe mite se, a li wuro biyo wure li ɲa, a bara biyo lo ɓuwee mu a han mi.
43016014	Li anni ɓuwani mɛ, bari a biyo a un taa, a bun li se bara han mi.
43016015	Biyo wure mi lo Maa se, a mɛ taa; a bun na un lo li se biyo a un taa, a bara han mi.
43016016	He ma fuwazoo, a mi ɓɛɛ hini mi ni, a fuwazoo bun bɛnɛ mi ɲa bini mi ni, bari a lo Maa se un vɛ.
43016017	Bun wo so, lo buwara tuwan huwa bara han wɛ: «A webe lo mi waa bara han wa yɛ? “He ma fuwazoo, a mi ɓɛɛ hini mi ni, a fuwazoo bun bɛnɛ mi ɲa bini mi ni”, a yɛrɛ ɲa lo bari a “lo Maa se un vɛ”.
43016018	Ɓa we mi waa tɛ lo bun a webe lo woro yɛ, lo he ma fuwazoo, wa ɓɛɛ zun bun wa.
43016019	Yesu lo mu wa lo ɓa miniya a diyo mi, a lo bara haan ɓa: «Mi mi waa waanni wɛ biyo un wara bena: “He ma fuwazoo, a mi ɓɛɛ hini mi ni, a fuwazoo bun bɛnɛ mi ɲa bini mi ni”
43016020	Ma tiyan wure, un bara mu han mi, mi wɛ a mi ɲinni'a, a bun we a ho dimiɲa mi waa zanma'aa. Mibe ɛn sinvɛɛ, a mu veni mi sinvɛɛ yerema we zanma'aa.
43016021	Hannuu yi te, a lo terowo ciyo wure to lo waa maamiyan. A biyowo lo yi to mi zo vo, a yu mi yɛrɛ, to lo cansan mi sɛnuma na, a haan lo sinwɛɛnu bari lo to zo.
43016022	Ma bun sin, mibe ɲa mi sinvɛɛ zɛrɛ, a hare ma bun, un bini mi mi, a mi siyan wɛ, a bun zeze nuu woo ɓɛɛ saa mi zanma'anu.
43016023	Dín wozomɛ soo, mi ɓɛɛ hini diyo ni ma be diyowo. Ma tiyan wure, un bara mu han mi, biyo mi yi faraa lo Maa na, lo han mi ma mu ma mɛ yenu.
43016024	Tuwifuwa wɛrɛ, mi ɓɛɛ in fara diyowo ma un yenu. Mi fara, to mi yi, a ma bun, to mi zanma'aa ɲuuti.
43016025	Un waraa bun bera so wure haan mi ma waawaa. Wa'ati ɓuwee, a un ɓɛɛ woro ma mi ma waawaa, dín wo so un muwin biyo cira lo Maa aa han mi zozo.
43016026	Dín wo so, a ma mɛ yenu mi farala, a un ɓɛɛ bara han mi lo un yuwa lo Maa han mi dɛ,
43016027	bari lo Maa mite wa mi, a biyo mi waana ni, a laara lo a li Deeɓenu se un lo mana.
43016028	A lo Maa un lo, a un mana ho dimiɲa, wɛɛrɛ, un de ho dimiɲa si, a un vɛ lo Maa wá.
43016029	A lo buwara baraa haan lo: «Dɛ ɛɛ maa mi waa woro papara'a yɛ, a mu ɓɛɛ hini a ma waawaa.
43016030	Biyo wá yɛ wa zun lo o zun be wo be, lo a o ɓɛɛ miniya a nuu diyo o a o worola. A bun na wa lara biyo lo a Deeɓenu se o lo.»
43016031	A Yesu caan ɓa: «Mi maa lara wɛrɛ le?
43016032	Dɛɛ wa'ati buba, a mu yɛrɛ ciyo vo, a ɓa ɲa mi yara'a, a nuupɛɛ fɛn mi ɲu'unpɛ a de ni si undee.
43016033	Un bara mu ma bun haan mi, yawe a mi yi un hɛra. Ɲin'uwe yi mi hobe dimiɲa nɛɛ, hare ma bun mi heeni mi siyan, un yu se ho dimiɲa wá.
43017001	Biyowo Yesu wara bun vo, lo huweniya mi waa ho wáá, a lo lo: «Waa Maa, li wa'ati yu. De o Zo wá, yawe a lo Zo de o wá,
43017002	a heya wɛ ma ho se nɛ o na laa mu daanrobe wure wá, yawe a lo nɛ ho sii nɛ ɓɛɛ ve bá nɛ o na laa na.
43017003	Ho sii nɛ ɓɛɛ ve ɓɛɛ a bebiyan, bun a ɓa zuun uwe nɛ odee a li Deeɓenu nɛ be boo ma hó nɛ o tuwo, a nɛ a Yesu Kirisita.
43017004	Un do o yenu wá li tun wá; a ho tonuu nɛ o arafaa na, un tiyo hó ɲu.
43017005	Wɛɛrɛ, uwe nɛ a waa Maa, de un yenu wá o do'onuu a heya wɛ ma ho ɓuwaɓuwamu nɛ ɛnna un wá o se, saani a ho dimiɲa we dimiɲa.
43017006	Un zeniya o yenu ma ɓa nucoza nɛ o leena ho dimiɲa a na na. Ɓa wo uwe ni, o na ɓa mɛ na, a ɓa fu o wara na.
43017007	Wɛrɛ, ɓa maa zun lo be wo be nɛ o na na, a be nɛ lo o se;
43017008	lo a biyo un muwan haan ɓa a uwe wara nɛ na na. Ma bun ɓa zuunna lo un lo o se ma tiyan, a ɓa lara biyo lo a uwe tuwo ni.
43017009	A ɓabe be te un faralo, un ɓɛɛ lo ho dimiɲa dɛ! A ɓa ni nɛ o haanna ni un fara han, bari a uwe te ɓa.
43017010	Be wo be nɛ mɛ te, bun a uwe taa, a be wo be nɛ a uwe taa, mɛ te bun; a mu leena un yenu ɓa se.
43017011	Mɛ anni ɓɛɛ hini mana ho dimiɲa, a biyo un anniya vɛ uwe, a ɓabe to pan mi hoo. Maa Senu, ba nɛ o na na, fi ɓaa te, o yenu bena; a ɓa we ere, a obara wa be sin.
43017012	Biyowo un ɛnna ɓa se, un ya mi waa dɛɛ ɓaa o yenu na; dín yenu so nɛ o na na; a un baabasi tuwi, a nuu woo ɓɛɛ yu lo ɓa siīn a tuniya fuwa lo tunuronuu yawe a mu Torobe ɲuti.
43017013	Un vɛ o se wɛrɛ, a biyo wá un pan mi ho dimiɲa, un woro ma yɛ, yawe a ɓa yi damu, a ho damu so ɲuti.
43017014	Un do o wara haan ɓa, a ho dimiɲa bo mi ɲiimɛ ɓa wá, bari ɓa ɓɛɛ a ho dimiɲa taa, a obara biyo sin mɛ ɓɛɛ a ho taara.
43017015	Un ɓɛɛ ɛnnɛ lo o lee ɓa ho dimiɲa, fuwa a o pɛ ɓa be ma lo Híyó.
43017016	Ɓa ɓɛɛ a ho dimiɲa taa, a obara biyo sin mɛ ɓɛɛ a ho taara.
43017017	Soo ɓa ho tiyan cuwaa: o wara a ho tiyan.
43017018	Biyo sin o tuwora ni ho dimiɲa, a bun sin mɛ ɲa tuura ɓa ho dimiɲa.
43017019	Ɓabe bena, un do unte na wure, yawe a ɓabe muso we ni nɛ suwa ho tiyan cuwaa.
43017020	Mu ɓɛɛ a ɓabe midee un fara han, un muso fara han bá nɛ wure laa na ɓabe wara wá:
43017021	A ɓa wure we ere, a obara biyo sin uwe mina mɛɛ, a mɛ ɲa mina uwee; a ɓa muso ɛn wabe, yawe a ho dimiɲa laa biyo lo o tuwo ni.
43017022	Un haan ɓa ma ho pa'a nɛ o na na, yawe a ɓa we ere, a obara biyo sin wa a erela.
43017023	Mɛ mi ɓaa, uwe mi mɛɛ, bun ɲu, a ɓa ɓuwaminu ɲuti, a bun nu wá, a ho dimiɲa zuun lo a uwe tuwo ni, lo a o wa ɓa, a obara biyo sin o wana ni.
43017024	Maa, un miniya a he un mi, a ba nɛ o na na ɲa muso ɛn bin ma ni, a ɓa mi un pa'amayamu nɛ o na na ma mi yira, bari o waana ni a ho dimiɲa ɓɛɛ in bosi.
43017025	Maa, o terena, dɛɛ ho dimiɲa tin ɓɛɛ zuunna o, mɛ zuunna o, a ba nɛ yɛ ɲa cuu mu, lo a uwe tuwo ni.
43017026	Un zeniya o yenu ma ɓa, a a mube hiya wa un pan mi ma ɓa, yawe a li waminu nɛ o sora ni, a dín ɛn ɓaa, a mɛ ɛnna ɓaa.
43018001	Biyowo Yesu wura bun lii teniya, lo ma mi buwara i anniya. Ɓa lii aannasi Sedoro boconu a lo ma bɛnɛ. Mu wo a na'uwan le mi bin, a lo ma mi buwara le zo hoo.
43018002	Mu tara a Zuda nɛ we do lo nuu, zun dín ɛnle so sese, bari Yesu ma mi buwara fowɛ bin cuwa nɛ boni
43018003	Zuda le heca ɓa aradiyo ma hin-nu de'ere waa nɛ ɓa sara'awera ɲunasiyo ma ɓa Fariziyɛnna tuwo; a ɓa can mi huwa'uwo, mi fitɛɛn ma hinfirosiyan.
43018004	Yesu winu zuunna biyo yi mi, a lo anniya vɛ san ɓa waa, a diyora ɓa: «A wi mi piri'a?"
43018005	A ɓa wura caan lo: «A lo Nazarɛti lo nuu Yesu». Bun tara a Zuda nɛ do lo ɓa nuu zan ɓa siīn bin.
43018006	Yesu ca bara lo a mibe, a ɓa winu lo ma bɛnɛ a le nasi'a.
43018007	A Yesu tintiyan diyora ɓa: «A wii mi piri'a?» A ɓa caan lo: «A lo Nazarɛti lo nuu Yesu"
43018008	A Yesu caan ɓa: «Un muwan mu haan mi, lo a mɛ. A mu yi a mɛ mi piri'a dede, a mi desi bɛ yɛ a ɓa fɛn."
43018009	A ma bun sin hanbe wara nɛ lo we wura yɛ ɲutura: «Bá nɛ wure o na na, ba nuu woo ɓɛɛ tuniya un se."
43018010	Mu wo a ɛtonu mi Simu-Piyɛre nu; mi ciyoo a ho cuwa mi ɛɛ, a ha lo sara'awe-inso toosɛ nɛ yenu Malikusi nudoro ɲuvanlo vo.
43018011	A Yesu yu Piyɛre: «Lii ci o ɛtonu mi co'oo. Han sɛnuma ɲurobe nɛ lo Maa bo un ɲuɓo na yɛ, a o pa obara lo un ɓɛɛ ɲu bun tuwi li veni le?"
43018012	Li hin-nu ma mi ɲuso ma ɓa Zuwifera aradiyo fu Yesu na dín wo so, a ɓa caa lo.
43018013	Ɓa va lo vara Hane wá mayɛɛ. Hó Hane so wo Kayife ɓa hiyobanu, a lo Kayife mite wo ɓa Zuwifera sara'awe-inso dín zeremi soo.
43018014	A mu wo a a hó Kayife so na li ha'iri nɛ yɛ ɓa Zuwifera na: «Mu suwani po a ni'ere hi han ɓa zanma”."
43018015	Biyo yɛ we a Simu-Piyɛre ma buwaro ni'ere bo wɛ na a dura Yesu hiya wá. A biyo wá lo sara'awe-inso zuunna ho buwaro so, hó ma Yesu yu i paariyo zo lo sara'awe-inso zuun.
43018016	Mu yi a Piyɛre, hó we le zan ho iin, ho zun'aān. Lo buwaro nɛ á nɛ lo sara'awe-inso we zuunna, zo lo le wura ma lo hannuu nɛ mi waa pɛ ho zun'aan na, a Piyɛre aa yu zo.
43018017	Hó hannuu so nɛ mi waa pɛ ho zun'aan na diyora Piyɛre: «Uwe mu ɲa ɓɛɛ a lo banuu so buwara ni'ere le?» A Piyɛre caan lo: «Hó ɓɛɛ a mɛ!"
43018018	Ɓa tosɛra ma ɓa aradiyo we cu dan waa, a biyo mu wo a ho tànnú mi; ma bun Piyɛre muso we aa zo ɓa siīn aa waa ma ɓa.
43018019	Lo sara'awe-inso ɓuwa mi hiya diyo Yesu ma lo buwara ma lo aranirobe be.
43018020	A Yesu caan lo: «Un ɓɛɛ do uru un ɲuɓo a warala ho dimiɲa wure yira wá; wopɛɛ un ya mi waa arani ɓa ni ho Faralozuwiīn ma li Deeɓenu ɓuwanirozuun, he ɓa Zuwifera wure wee aa fewɛ, a un ɓɛɛ sa diyowo wura.
43018021	A webena aa mɛ o pan diyo? Bá nɛ tɛtiya mi ɲuvanle na, diyo ba ma biyo un wara, ba zun bun sese.»
43018022	Han wara so wá, a ɓa aradiyo ni'ere nɛ ɛnna bin, a hó caara Yesu vo, a lo lo: «A bun o canna lo sara'awe-inso le?»
43018023	A Yesu caan lo: «Un yi waraa oo, a o zeni he a un viyanro; a un yi waraa heya, to a webena o hɛ ni?»
43018024	Bun wá, Hane lo ɓa vɛ lo ma biyo lo caara a vɛra lo sara'awe-inso Kayife wá.
43018025	Bun wo a Simu-Piyɛre pan mi bin a waa ho dan, a ni'ere i yu lo: «Uwe nɛ yɛ ɲa ɓɛɛ a lo buwara ni'ere woo le?» A Piyɛre wanniya mu, lo: «Fiyofiyo, hó ɓɛɛ a mɛ!»
43018026	Lo sara'awe-inso tosɛra ni'ere, nɛ wo lɛ Piyɛre uwanna ɲuvanlo ɓaa nuu i baraa haan lo Piyɛre: «Ɓɛɛ a uwe mɛ ma lo se ho na'uwan le?»
43018027	A Piyɛre tintiyan wanniya mu. A hó ciyo soo cura lo oɓɛ winniya.
43018028	Ɓa zan Kayife zuun, a va Yesu a vara lo wafaranama iri boroō. Mu wo ho hinɓitete. Bá nɛ va lo mana ɓɛɛ we ta a zoo li boroō, yawe a ɓa ɓɛɛ co na'uwanni mite, a ca saara mi Anniwawa sanni dirobe dinu.
43018029	Ma bun, to a Pilate lo ɓa se ho iin, a le lo: «A webe mi yu zara'ira lobe banuu nɛ yɛ?»
43018030	A ɓa caan lo: «Lobe banuu nɛ yi ɓɛɛ ya a ōómūwero, wa ɓɛɛ ya de lo o nuu.»
43018031	A bun wá Pilate bara haan ɓa: «A mu yi a bun, mibe vɛ lo a mi vɛ iri lo mite a heya wɛ ma mi ladara.» A ɓa Zuwifera caan lo: «Nu ɓɛɛ na waa a wa iri nu vɛ ii ɓuwe!»
43018032	A ma bun sin Yesu mite wara ɲu we tawɛ a tira, han nɛ lo we wura a zeniya li humu nɛ sin mi hira.
43018033	Bun wá Pilate yerema i zo ho iri boroō. Lo vo Yesu, a lo diyora lo: «O a ɓa Zuwifera pa'ama le?»
43018034	A Yesu caan lo: «Bun lo uwe otena se le, ta a nibiyan bara un be ma bun haan o?»
43018035	A Pilate caan lo: «O ɲa a mɛ a Zuwifenuu uwɛ? A mii ni, mi sara'awera ɲunasiyo aa do o mɛ nuu dɛ! A webe o wo?»
43018036	A Yesu caan lo: «Mɛ pa'amayamu ɓɛɛ lo hobe dimiɲa nɛ yɛɛ. Mu ya wo a un pa'amayamu lo hobe dimiɲa nɛ yɛɛ, to un buwara ya fi han hiyan so han ni, a un ɓɛɛ ya yi de ɓa Zuwifera nule. A dɛɛ, un taa pa'amayamu to ɓɛɛ lo li tun wá he.»
43018037	Bun wo so Pilate lo: «Ya o ɛnnɛ a pa'ama le?» A Yesu caan lo: «Yaati, o vo mu, un a pa'ama. A bun na un to, a bun na un mana ho dimiɲa, a aa lee ho tiyan sɛrɛyamu. Nuu wo nuu nɛ yi mi tiyaan, to hó ɲi mɛ tannu.»
43018038	A Pilate lo: «Tiyan a webe?» Lo wara bun lii teenisi, a lo anniya le ɓa Zuwifera wá ho iin, a le lo: «Mu yi daanna mɛ na, mɛ ɓɛɛ yu zara'i woo laa.
43018039	A mu to bo mi se he a a lada, a Anniwawa sanni pɛɛ se a un lee asozo ni'ere ɲu; a mi mi mu se a un lee ɓa Zuwifera pa'ama ɲu le?»
43018040	A bun wá ɓa huwa buweriyo: «Lɛ dede le, hee'ee! A Barabasi ɲuu o lee!» Mu ɲa tara a hó Barabasi so a aanbiri'a.
43019001	A Pilate na Yesu a ɓa va a aa haa ma mi sosoɓiyo.
43019002	Ɓa hinfira tan hinɓuwi a wora ɲubɛɛnɛ yoo cu Yesu ɲuu, a ɓa yoo ta buwareso diyo munu cuwecuwe lo buwabuwa na.
43019003	Ɓa wee aa tisura lo, a ɓa tɛ lo: «Foo, Zuwifera pa'ama!» a lii vin lo.
43019004	Pilate ɲa bana anniya lo ho iin, a le baraa haan ɓa Zuwifera: «Mi dɛ lɛ, un va lo le nɛ miyan, a mi zuun lo un ɓɛɛ yu zara'i woo la.»
43019005	A bun Yesu aa lora ma mi hinɓuwi ɲubɛɛnɛ mi ɲuu, ma mi buwareso munu mi buwabuwa wá. A Pilate baraa haan ɓa: «Mi dɛ lo nuu so nɛ!»
43019006	Ɓa sara'awera ɲunasiyo ma ɓa zanma mile ma lo, a ɓa huwa buweri: «Ɓuwa lo! Ɓuwa lo!» A Pilate baraa haan ɓa: «Mibe mite vɛ lo a mi vɛɛ ɓuwa, bari mɛ unte ɓɛɛ yu zara'i woo laa.»
43019007	A ɓa Zuwifera caan lo: «Wabe tuwa de'ere, a a heya wɛ ma ho tuwa so, to lo tawɛ ma ɓuwenu, bari lo wo mite ma Deeɓenu Zo.»
43019008	Biyowo Pilate ɲa bun, lo zanmɛn bana do wá.
43019009	Lo i zo ho iriboroō, a lo le bara haan Yesu: «Uwe ɛnnɛ mu lo weso?» A Yesu ɓɛɛ ɓoona lo.
43019010	A Pilate lo: «A mɛ o ɓɛɛ can le? O ɓɛɛ zun lo se mi un se a lee o ɲu wurasin a nɛ o a ɓa ɓuwa le?»
43019011	A Yesu caan lo ma biyo: «O ɓɛɛ ya yi se woo mɛ wá, a hó yi ɓɛɛ a se nɛ lo ho waa a na aa; a bun na hó nɛ do ni o nu terohunnu ɓuwa po uwe taa.
43019012	Dín wo so, Pilate ya we miniya a cɛ daɓere nɛ leera Yesu ɲu; a ɓa Zuwifera we mi waa buweri a ɓa tɛ lo: «O yi do lo si bɛ, to o ɓɛɛ a Sezare yirā, bari nuu wo nuu nɛ wo mite ma pa'ama, to a Sezare ziyo hó so.»
43019013	Biyowo Pilate ɲa han wara so, lo lo ɓa vɛ Yesu lera, a lobe mite li asiyo mi bɛ'a'onu wa ho iriwele nɛ ɓa ɲa wee ve ma Gabata ma Heburumu.
43019014	Mu wo li Anniwawa sanni pinnipinni wosohandaan. A Pilate baraa haan ɓa Zuwifera: «Mi dɛ mi pa'ama nɛ!»
43019015	A ɓa huwa buweri: «A lo ɓuwenu, a lo ɓuwenu! Ɓuwa lo!» A Pilate tintiyan lo: «A mɛ hɛ un siin ɓuwa mibe pa'ama le?» Ɓa sara'awera ɲunasiyo caan lo: «Pa'ama binu woo mana waa, a mu yi ɓɛɛ a Sezare.»
43019016	Bun wo so Pilate na lo a ɓa ɓuwa. A bun wá ɓa va Yesu i fɛnna na.
43019017	Yesu so mi uruwa, a zo lo ho lóo, a mi waa vɛ li ɛnle nɛ ɓa wee lo Goligota ma Heburumu a nɛ ura «Ɲu'o'oro».
43019018	A bin ɓa yoo ɓuwara lo, a ɓuwara nibiyan niɲu ciya na, ni'ere ma he, ni'ere ma he, a Yesu do ma siīn.
43019019	Pilate we tuwa be pɛrɛwezo wá, a ɓa yoo ɓuwara ho uruwa ɲuu. A biyo we tuwa li wá yɛ: «Nazarɛtinuu Yesu, ɓa Zuwifera pa'ama.»
43019020	Zuwifera cururu we yu bun toorobe so arana, a biyo he lo Yesu ɓuwara we suraa ma ho ló, a mu toorobe so ɲa we tuwa ma Heburumu, Latɛnmu ma Gɛrɛkemu.
43019021	Bun wo so ɓa Zuwifera sara'awera wɛɛsiyo baraa haan Pilate: «Ɓɛɛ co too «Ɓa Zuwifera pa'ama», a o bara «Lo lo mi a ɓa Zuwifera pa'ama".»
43019022	A Pilate caan ɓa: «Biyo un tuwa yɛ, a bun un tuwa.»
43019023	Biyowo ɓa hinfira ɓuwara Yesu vo, ɓa uu lo canma a bo ma ɲule na, a nuu pɛɛ so ɲu'ere. Ɓa ɲa i so lo bafobenu nɛ wo ni'ere, a nɛ binrobe woo ɓɛɛ ɛnna na; a ɓa baraa haan wɛ:
43019024	«Wa ɓɛɛ co wɛɛ'a ho, wa be huwanu, a dɛɛ ta a wii yi ho.» Bun wo ma bun, yawe a biyo mu toorobe bara ɲuuti: «Ɓa cara'aa un canma haan wɛ, A ɓa lii bo huwanu a sora un bafobenu.» A bun a biyo ɓa hinfira wo.
43019025	Yesu ɓaa naa, ma ɓaa naa ɓaa ereso, ma Kilopasi ɓaa haan Mari, ma lo Mari nɛ le Magedala lóo wure we zan Yesu uruwa se.
43019026	Biyowo Yesu diya maa mii naa ma lobe mite buwaro nɛ be wo sin laa, Yesu baraa haan mii naa: «Hannuu, dɛ o zo nɛ!»
43019027	Bun bɛnɛ lo baraa haan mi buwaro: «Dɛ mii naa nɛ!» A a fɛ bun ɲu wá, lo buwaro va hó vɛ diya na mi se.
43019028	Bun bɛnɛ, biyo wá Yesu zuunna a mu be wure ɲuutuu; a yawe a mu Toorobe ɲuuti ma mi waa, lo lo: «Hinhiyan mi na.»
43019029	Dún nɛ be unmunna mii we ɛnna bin; ɓa yuwo suɓuwe buūn, a caa izope vɛwe la'azo na a yoo da lo ɲuɓo se.
43019030	Yesu cuwincuwinnile ma mu, a lo lo: «Mu wure ɲuutuu», lo ɲu'o handunna, a lo mu'ɛnnu lo.
43019031	Mu tara a ɓa ni mi li vunurowozomɛ be daɓere cɛnuū; a dín ɛnnɛ a wozobenu nɛ ɓɛɛ tawɛ a yi a ɓa nuhumu mi han uruwɛ na; a bun na ɓa Zuwifera we fara ho wan Pilate se, a mi yi ni nɛ yoo buwan ɓa ziya iya'a a ɛɛ ɓa han uruwɛ na.
43019032	A bun ɓa hinfira yuwana, bá nɛ ɓuwara ma Yesu dɛ, ɓa buwanna lo niyɛɛ ziya iya'aa; aa bun ɓa ɲa wora lo ɲuniso.
43019033	Biyowo ɓa aa ciyo Yesu na, ɓa yu a hó huru vo, a ɓa ɓɛɛ hini yu hó ziya buwanna iya'aa.
43019034	Hare ma bun, hinfiro ni'ere pan yoo cu lo uwɛmi ma mi caaɓa, a cannu ma ɲuu zo lo bin.
43019035	A nuu nɛ ma mu ma mi yira, a hó leena mu sɛrɛyamu; a lo sɛrɛyamu a tiyan, a lo zun mu a mi wara boo, yawe a mibe muso laa.
43019036	Dɛ biyo, biyo wure wo yawe a mu Toorobe wara nɛ yɛ ɲuuti: «Huwin de'ere yɛ ɓɛɛ mana nɛ iya lo wá!»
43019037	Ma febinu, mu Toorobe ɲa lo: «Ɓa fɛ mi yira dɛɛrobe lɛ ɓa cu na!»
43019038	Bun bɛnɛ, Zuzɛfu nɛ le Arimate lóo, nɛ wo Yesu buwaro ni'ere, a nɛ ma we mi waa sɛ mite, ɓa Zuwifera yiizanni bena; vɛ fara wan Pilate se, a mi ɛɛ Yesu sura. Pilate na ho wan, a Zuzɛfu le iya Yesu nuhumu a susaa.
43019039	Nikodɛmu nɛ we va Yesu se tinaa ɓaadeso muso vɛ mana. Lo mana ma ɲii nɛ pinpiyan sin, nɛ wo mire ma alowɛsi nɛ paariyo; a mu wo boni hare ma tete.
43019040	A bun bá iyara Yesu nuhumu, lii uwariyo na ma aanrobe nɛ ɓa ba laa, ma mu ɲiina nɛ pinpiyan sin a heya wɛ ma ɓa Zuwifera ni hunnu lada.
43019041	Na'uwan we ɛnna he lo Yesu ɓuwara, a buwi finnu ɲa we ɛnna hó na'uwan soo bin nɛ nuu woo ɓɛɛ in huwaan diya.
43019042	A bin ɓa sa Yesu yira, bari ɓa Zuwifera Vunurowozomɛ be daɓere cɛnu be ɛnna muu, a li buwi so ɲa ɛnle ɓɛɛ wo seena.
43020001	Ho cunu wozomɛ yɛɛ zeze hinɓipuupu, Mari nɛ le Magedala lóo huwa yuwa li buwi wá, a lo yoo maa a li bibiyo biriyo leena li buwi ɲuɓo na.
43020002	Lo luɓo vɛɛ yu Simu-Piyɛre ma lo buwaro nɛ a, hó nɛ be sin Yesu na, a lo baraa haan ɓa: «Ɓa leena lo Ɲuso suraa li buwi, a wa ɓɛɛ zun he ɓa bo lo si.»
43020003	Piyɛre ma lo buwaro nɛ a zo lo a yoo li buwi wá.
43020004	Ɓa niɲu wure we luɓo bo wɛ na, hare ma bun lo buwaro nɛ a wo ɲan'an po, a lo ceceniya Piyɛre li buwi wá.
43020005	Lo lii cusiyo, a lo da maa mu aanrobe nɛ faa bin; a lobe anni ɓɛɛ zo.
43020006	A bun wo Piyɛre nɛ du lo hiya wá aa ciyo; hó vɛɛ zo li buwiī, a maa mu aanrobe nɛ faa bin,
43020007	a maa biyo ya ba lo Yesu ɲu'o na; a bun i mi mi ɲu wá, a bun bosiyo.
43020008	A bun wá lo buwaro nɛ á, hó nɛ ya aa ciyo mayɛɛ muso vɛɛ zo li buwiī, lo maa mu, a lo lara.
43020009	Mu tara a ɓa ɓɛɛ ya we in fanmuwan mu Toorobe wara nɛ zeniya lo Yesu tawɛ a vee le ɓa nuhuwora siīn.
43020010	Bun bɛnɛ ɓa buwara arona ɓoo mi zuun.
43020011	Biyo yɛ we a Mari zan ho iin li buwi ɲuɓo na a mi waa wɛ. A lo mi han wiya soo, a lo lii cusiyo a hii'i li buwiī;
43020012	a dɛ anzera niɲu nɛ zan canma fuwa puwinpuwin nɛ aa asi he dede lo Yesu nuhumu ya diyasi, ni'ere ma lo ɲu'o se, ni'ere ma lo ziya se.
43020013	Li anzera diyora lo: «Hannuu, o wɛ lo we?» A lo caan ɓa: «Ɓa aa so wa Ɲuso, a un ɓɛɛ zun ta a weso ɓa do lo.»
43020014	Lo wara ɓɛɛ in yu te, lo yeremaa ii dɛɛ, a dɛ Yesu nɛ zan yɛ, a lo maa ɓɛɛ zuunna lo a lobe.
43020015	A Yesu baraa haan lo: «Hannuu, o wɛ lo we? A wii o piri'a?» Lobe pa'obara lo a lo na'uwanso, a lo lo: «Waa Naso, mu yi tara a uwe yu lo so, a o zeni he o do lo ma ni, a un vɛ yi lo see.»
43020016	A Yesu lo: «Mari!» Lo yerema i lo «Rabuni!» ma Heburumu tannu nɛ ura «Naso».
43020017	A Yesu baraa haan lo: «Ɓɛɛ co dun na, bari un ɓɛɛ in yuwa lo Maa wá. A o fɛn ɓo waa erenasiyo wá, a o zo bara han ɓa lo un mi waa yoo waa Maa, nɛ ɲa a mibe Maa wá, aa yoo waa Deeɓenu nɛ a mii Deeɓenu wá.»
43020018	A bun Mari nɛ le Magedala lóo aa la'arila mu haan ɓa buwara lo mibe yoo maa lo Ɲuso, lo a biyo lo muwan yɛ.
43020019	Ho domɛ so nɛ wo ho cunu wozomɛyɛɛ domɛ, ɓa buwara ɛnna feɓuwiso a ɲa miyan, bari ɓa we zaanna ɓa Zuwifera. Hare a li zun so ɛ'iya tin we poo, Yesu mana, a zo zan ɓa siīn; a lo baraa haan ɓa: «A hɛra vɛ ho ɓuwee mi wá!»
43020020	Lo waraa bun vo, a lo zeniya mi nule ma mi uwɛmi ma ɓa. Biyowo ɓa buwara maa a a lo Ɲuso, ɓa siyan waa hare ma tete.
43020021	A Yesu tintiyan baraa haan ɓa: «A hɛra vɛ ho ɓuwee mi wá. Biyo sin lo Maa tuwora mɛ, a bun sin mɛ muso tuura mibe.
43020022	Han wara so bɛnɛ lo piya uwa ɓa wá, a lo lo: «Mi yi li Ha'iri-Senu!
43020023	Mi yi dosi ni nɛ be'uwe haan ɓa, to bun dosi haan bá; a mi yi pan ni nɛ ta desinu na, to bun mi bá ɲuu.”
43020024	Tomasi nɛ ɓa ɲa wee ve ma Didimu, a ɓa buwara niɓuwɛɲu ni'ere. Lo ɓɛɛ we ɛnna mii nɛna siīn biyowo Yesu mana ɓa se.
43020025	Ma bun ɓa buwara nɛ á we baraa haan lo: «Wa maa lo Ɲuso!» A lobe caan ɓa ma yɛ: «Mɛ unte yi ɓɛɛ maa han puwɛntira ɛnna lo nutaareē, a bo un nuɓɛlo han finfannuwan so wá, a bo un nu lo uwɛmi wá, un ɓɛɛ laa pɛlɛɛ.»
43020026	Wozoma hootin mu bɛnɛ, a ɓa buwara ɲa fowɛ li zuūn, a Tomasi maa ɛnna ɓa se. Yesu vɛ mana, mu wo a han ɛ'iya wure poo, lo zo zan ɓa siīn a lo baraa haan ɓa: «Hɛra vɛ ho ɓuwee mi wá!»
43020027	Bun bɛnɛ lo baraa haan Tomasi: «Dɛ o nuɓɛzo aa be he, dɛɛ un nutaare, muwin o nu aa be un uwɛmi wá a o para lanapinnu na; a o laa.»
43020028	A Tomasi caan lo: «Waa Naso ma waa Deeɓenu!»
43020029	Yesu baraa haan lo: «Ɓɛɛ a o maa ni na o lara le? Bá nɛ lara a ɓa ɓɛɛ maa, bá damuwan!»
43020030	Yesu ɲa wo hanmarobera cururu mi buwara yireē, a nɛ ɓɛɛ tuwa hobe vanlo nɛ yɛɛ.
43020031	Mu yi a biyo he yɛ, bun tuwa yawe a mi laa lo Yesu a lo Kirisita, li Deeɓenu Zo saannu; lo a mi laanu tuwa wá, a mi yi ho sii lo lahuramaa.
43021001	Bun bɛnɛ, Yesu ɲa bana zeniya mite ma mi buwara ho Tiberiyade Zenuɲuu Mu ɲuɓo na. Dɛ biyo bun we ɓuwara nɛ:
43021002	Simu-Piyɛre, Tomasi nɛ ɲa ve ma, Nataniyɛli nɛ wee le Galile tun Kana lóo, Zebede ni niɲu ma lo Yesu buwara niɲu biyan ɛnna wɛ wá.
43021003	Simu-Piyɛre baraa haan ɓa: «Mɛ huwa lee zúú ciza!» A ɓa bɛ á baraa haan lo: «Wabe muso vɛ, wa buwa o.» A bun ɓa co i anniya a a le zo li muwee; a hó tinaa so wure ɓa ɓɛɛ yu cizo woo.
43021004	Ho tunsaanle na a Yesu aa zan ho mu ɲuɓo na, a lo buwara ɓɛɛ co zuunna lo a lobe.
43021005	A Yesu baraa haan ɓa: «He, hanyira, a mi ɓɛɛ yu cizo woo le?» A ɓa lo ho woo!
43021006	Lo baraa haan ɓa: «Mi de mi yuwa ma li muwe nudorole, to mi yi!» Ho tannu so wá ɓa i do ho, a ho vɛ leenu mu ɲuu, a ɓa hun, taanni a ɓa ciza boninu hóo.
43021007	Lo buwaro nɛ be sin Yesu na baraa haan Piyɛre: «A lo Ɲuso! Simu-Piyɛre ɲiile ma bun lo a lo Ɲuso, a lo yoo zan baforo, bari mu tara a lo ya ɓuwɛna; a lo cunna mite do mu zenuɲuu.
43021008	Ɓa buwara nɛ á vɛ mana ma li muwee, a ɓa va ho yuwa nɛ su ma ciza, bari mu we a ɓa ma mu ɲuu ɲuɓo senarobe heya .
43021009	Biyowo ɓa aa lo li tunɓuweɓuwe, ɓa ma ciza nɛ bo dofaan wá, a ma buru nɛ bosi mu do'onu.
43021010	Yesu baraa haan ɓa: «Mi lee mi ciza nɛ mi yu yɛ tuwan mana.
43021011	Simu-Piyɛre bana i zo li muwee, a lo va ho yuwa liyora li tuūn. Mu wo a ciza'inyan biya ɓuwiyahooɲu ma ɓuwɛ ma biya tiin su ho, a hare ma bun ho ɓɛɛ wiya.
43021012	Yesu baraa haan ɓa: «Mi ɓuwee aa di. A nuu woo ɓa buwara sin ɓɛɛ ha mi sin diyora lo ta lobe a wii? Mu we a ɓa wure zun lo lo a lo Ɲuso.
43021013	A bun wá Yesu tumana; lo lii so li buru a na ɓaa; a ɲa li so ɓa ciza na ɓaa.
43021014	A see lo veenu a le ɓa nuhuwora siīn ɲu wá, biyo dɛri a mu cuwa tiin a Yesu zeni mite ma mi buwara.
43021015	Biyowo ɓa du vo, Yesu diyora Piyɛre: «Zonasi yaro Simu, o wa ni po bɛ yɛ le?» A hó lo: «Oo, Ɲuso, o zun lo un wa o.» A Yesu baraa haan lo: «De ɲu un peza na!»
43021016	Lo tintiyan baraa haan lo mu cuwaɲuni wá: «Zonasi yaro Simu, o wa ni le?» A Piyɛre caan lo: «Oo, Ɲuso, o zun lo un wa o!» A Yesu baraa haan lo: «We un para didiro!»
43021017	Lo baraa haan lo mu cuwatiinni wá: «Zonasi yaro Simu, o wa ni le?» Piyɛre ha'iri yaara, biyo lo diyora lo tuwii cuwatiin lo ta lo wa mi le? A lo caan lo: «Ɲuso, o zun be wo be, a o zun lo un wa o.» A Yesu baraa haan lo: «De ɲu un para na!
43021018	Ma tiyan wure, un bara mu han o, o yaromu wo, o ya wee cɛ o hiya otena, a o vɛ he be sa'uwo o. A biyowo o yi huwa a ni'arani, to a o wee huweni o buware, a nibinu cɛ o hiya; a ɓa vɛ o vɛra feni nɛ vɛɛnu o ɓɛɛ ya asira.
43021019	Lo we bara bun a zenina li humu nɛ sin Piyɛre hira aa dera Deeɓenu yenu wá. Biyowo lo wara han wara so vo, lo baraa haan lo: «Be mɛ na!»
43021020	Piyɛre yerema diya mi bɛnɛ, a dɛ lo buwaro nɛ Yesu wa nɛ du ɓa hiya wá yɛ, hó nɛ we dumasi ciyora Yesu sinpɛɛ, a ɓa mi mu tinaabe dinuu a nɛ we lo: «Ɲuso, hó a wii nɛ de o li nuu le?»
43021021	Biyowo Piyɛre le maa hó, lo diyora Yesu: «A lɛ yɛ han, Ɲuso, a mu yɛɛ aa yi hó?»
43021022	A Yesu baraa haan lo: «Un tin yi miniya a hó ɛn bin tuwifuwa un yi ɓuwee, bun cira uwe ma we?
43021023	Uwe be mɛ na te!» Ma bun, ho ɓaloɓalo wá, mu huwa fo ɓa erenasiyo wure lo hó buwaro so ɓɛɛ hi; a mu ɲa tara a Yesu ɓɛɛ muwan mu ma bun. Biyo hó muwan bun a «un tin yi miniya a hó ɛn bin tuwifuwa un yi ɓuwee, bun cira uwe ma we?"
43021024	A hó buwaro so leena mube bera nɛ yɛ sɛrɛyamu, a lii tuwa mu. A wa zun a lo sɛrɛyamu boo
43021025	Yesu ɲa wo bebiyanna cururu. Mu wure ya yi be na aa too ma mi uwɛ'uwɛza, un ɓɛɛ lara a han vanle so ya zo ho dimiɲa. -
44001001	Te'ofile sannu, un waraa un vanlo yɛɛ, biyo wure Yesu wo ma biyo lo aranina ɓa ni hare mu hiyaɓuwɛ,
44001002	a see bun wo tuwifuwa biyowo lo yuwa ho waa. Saani a lo fɛn, lo we na ho tannu nɛ yɛ li Ha'iri-Senu pa'aa, ba nɛ lo wɛ'aa a wora mi tura na.
44001003	Lo sɛnuma ma lo humu bɛnɛ, lo zeniya mite ma ɓa a ciyo mu zozo haan ɓa lo mi midɛɛ. Wozoma ɓuwiyaɲu azaā, lo we zeniya mitee ma ɓa cuwa nɛ boni, a wuraa Deeɓenu pa'amayamu bera a haan ɓa.
44001004	Wozo'ere nɛ lo ma ɓa mi waa di, lo do ho tannu nɛ yɛ haan ɓa: «Mi ɓɛɛ co le Yerusalɛmuū. Mi he biyo lo Maa lara mi ɲu haan mi, a nɛ un wuraa be haan mi.
44001005	Zan batiziya ɓa ni ma ɲuu, a mu yi a mibe, hanbe wozomaza yɛɛ nɛ, li Ha'iri-Senu batize mi.»
44001006	Bá nɛ ɛnna lo do'uwa diyora lo: «Ɲuso, ɓa Isira'ɛli ni pa'amayamu nɛ ya fo mite a wɛrɛ a li wa'ati nɛ o bini fɛsi dín le?»
44001007	Yesu caan ɓa: «Mibe zuunnu ma han pafuwa ma han wa'atira ɓɛɛ a e. A lo Maa mite fasi han ma mi yɛrɛ pa'a.
44001008	A mibe, mi aa yi pa'a biyowo li Ha'iri-Senu yi liyo mi wa, a mi we un sɛnɛla Yerusalɛmu loo, li Zude tun wuree, li Samari tuūn, tuwifuwa li tun ɲuvenile.»
44001009	Bun bɛnɛ, biyowo lo wuraa bun vo, Yesu huweniya a yuwa ho waa, a ɓa mi waa dɛɛ, a duwiduwi aa tuu laa ɓa yira se.
44001010	Biyowo ɓa pan fa mi yira aa dɛɛ lo fɛnnuu, bara niɲu nɛ zan bafofuwa lii zeniya mite ma ɓa, a baraa haan ɓa:
44001011	«Galilesiyo, a webena mi zan he aa dɛɛ ho waa, lobe Yesu nɛ huweniya mi siīn a yuwa ho waa mi yira waa, a bini aro ɓuwee, a obara biyo sin mi maana lo yoonu ho waa.»
44001012	Bun wo so ɓa lo han olive vɛwa doɓoɲule wa a arona ɓo Yerusalɛmu. Ho doɓoɲu so senarobe ma Yerusalɛmu we heya vunurowozomɛ vɛsirobe totomu.
44001013	Biyowo ɓa ciyo ho loo, ɓa yuwa ho nawenu zun, he ɓa dariyo a wee fewɛ. Bá nɛ ɛnna bin wo: Piyɛre, Zan, Zake ma Andere, Filipe ma Tomasi, Batelemi ma Macu, Alife yaro Zake, Simu nɛ ve ma Zeloti ma Zake yaro Zude.
44001014	Ɓa wure ɲu wo ɓuwa, a caasi ho faralo na, ɓa ma ɓa hanna, ma Yesu ɓaa naa Mari ma Yesu ɓaa fɛrasiyo.
44001015	Han wozoma soo ɓa lanasiyo nɛ we fowɛ mu we yu niɓuwiyahoozin (120). Piyɛre huwa zan ɓa siīn a lo baraa haan ba:
44001016	«Waa erenasiyo, biyo li Ha'iri-Senu we wura mayɛ mu torobee ma Davide ɲuɓo Zuda bena, ho nɛ hecaa bɛ fu Yesu na waa, bun torobe so ɲu we tawɛ a ti.
44001017	Lo wo wa ni'ere, a lo ma wa we pariyo ho tonu ɲu'ere na.
44001018	Lo banuu we ya muwan ma li niɓuwe wari. Mu veni lo fa liyo, a lo ɓoo lii na a lo yisiyan wure yara'aa.
44001019	Yerusalɛmusiyo wure lo mu unpa, a ɓa co li ɛnle so yenu ma Hakɛlidama nɛ ura ma ɓa tannu “Cannu muwan.”
44001020	Mu tuwa han Lele vanloo lo: «A lo ɛnle we febiin, A nuu wo ɓɛɛ co ɛsi bin. A nibinu see lo ɛnle.»
44001021	Mu tawɛ, a ba nɛ buwa wa li wa'ati nɛ wure lo Ɲuso Yesu wo wa siīn
44001022	a see Zan Batisi batizenu ma lo wo tuwifuwa biyowo lo lo wa siīn, a wa wɛ'a ni'ere baa a cɛɛ wa a we lo veenu sɛnɛ.
44001023	Ɓa lena bara niɲu: Zuzɛfu nɛ ve ma Barisabasi, a ɲa yenu Zutusi ma Macasi.
44001024	Bun bɛnɛ ɓa fara ma biyo: «Naso, uwe nɛ zun ɓa nucoza wure siyan, zeni lɛ o wɛ'aa bɛ yɛ niɲu siīn,
44001025	yawe a lo zo Zuda ciyoo, a sɛ ho turoyamu tonu nɛ hó anniya dosi, a lo va mi vɛɛle.
44001026	Bun wa, ɓa lii bo huwanu, a dín to Macasi wa, a ho ciya ɓa tura ɓuwɛdee na.
44002001	Biyowo li Pantekote wozomɛ ciyo, ɓa wure ɛnna wɛ wa fe'ere.
44002002	Ɓa yirima'oro a uru'aa lo ho waa a obara pinpinbenu uwirobe a lii su li zun nɛ ɓa asiyoo.
44002003	Dɛrɛma nɛ lowɛ ma dandɛrɛma we mi waa cara'a wɛ na zeniya mite ma ɓa, a han de'ere'ere lii zan nuupɛɛ wa.
44002004	Ɓa wure su ma li Ha'iri-Senu a ɓa huwa woro tanlebiyan a heya ma biyo li Ha'iri nɛ so ɓa worola.
44002005	Mu wo a Zuwifera, nɛ zaan Deeɓenu a nɛ lo'a han tuwin wure nɛ mi ho waa hiyase, aa mi Yerusalɛmuū han wozoma soo.
44002006	Han uru'aa nɛ ɲansan mu bena ɓa zanma luɓo mana a aa zan heɓuwe; bari nuu pɛɛ we mi waa ɲi mi tannu a ho wuro.
44002007	Ɓa hanmana a hin'iyan a ɓa tɛ lo: «ɓabe ni nɛ wuro yɛ wure ɓɛɛ a Galile tunsiyo uwɛ?
44002008	A ma mu yɛ wa nuu pɛɛ tanni mi waa worola he a wa ɲi?
44002009	Paretesiyo, Mɛdesiyo, Elamusiyo, ba nɛ asiyo li Mezopotami tuūn, li Zude tuūn, li Kapadosi tuūn, li Potoo tuūn, li Azi tuūn,
44002010	li Firizi tuūn, li Panfili tuūn, li Misira tuūn, li Libi tunzoo nɛ caa san Sirɛnɛ tun na ma ba nɛ lo Romuu mana, ɓa Zuwifera ma ba nɛ tuɓiyo buwa ɓa, ɓa Kɛrɛtesiyo ma ɓa Araɓula,
44002011	wa mi waa ɲi a ɓa woro Deeɓenu be beriya be ma wa tanle.»
44002012	Ɓa wure we hin'iyan, a hanmana, a ɓa we mi waa diyo wɛ: «Biyo yɛ ura a mu yɛ?»
44002013	Hare ma bun tuwan we mi waa dɛ ɓaa ma biyo: «Bɛ yɛ a ni nɛ su ɲa!»
44002014	Bun wo so Piyɛre huwa zan ma ɓa buwara niɓuwɛdee a lo ɓuwa mi hiya aa woro han ɓa zanma ma tanbenu: «Mibe Zuwifera ma mibe nɛ wure mi Yerusalɛmu loo mi ɲi biyo, mi tɛtɛ mi ɲuvanle sese un wara na.
44002015	Ɓabe ni nɛ yɛ ɓɛɛ mi waa ee a obara biyo mi paara mu, bari a li wosonu huworowo a wɛrɛ.
44002016	A biyo li Deeɓenu ɲucan Zowɛli we muwan a bun ɲutuu mu:
44002017	«A mɛ Deeɓenu lo mu! Han wozoma veni, Un bɛɛsi un Ha'iri ɓa ni wure wa. Mi zayira ma mi zahanzawe aa can Deeɓenu ɲu. Mi zafiya we mi yimiro, a mi ni'aranina wee da darala.
44002018	Oo, un toosɛbara ma un toosɛhanna anni, han wozoma soo, un bɛɛsi un Ha'iri ɓa wa, a ɓa can un ɲu.
44002019	Un nɛ a aɓa'obera le ho waa mi ɲuu yoo, aa nɛ a zenirobera we li tun wa mi se lii. Cannu, dan ma hiire duduwo
44002020	Li wosonu a yerema zo tiɓiru, a ho piyan we haɓaɓa obara cannu. Bun aa we saani a li Nawasi wozomɛ cii, dín nɛ a wozobenu ma booberowozomɛ.
44002021	Bun wo so nuu wo nuu nɛ yi ve li Nawasi yenu aa isi.”
44002022	Isira'ɛli ni, mi tɛɛtɛ mi ɲuvanle han wara nɛ yɛ na: “Lo Nazarɛti lo nuu Yesu, lo banuu nɛ Deeɓenu ta bena mi yira wa ma mu hanmarobera, mu aɓa'obera ma mu zenirobera nɛ lo wo mi siīn, a nɛ mi wure mi unpa;
44002023	ho banuu so nɛ do nuu a heya wɛ ma biyo Deeɓenu feera zuunna, a feera fasi lo bena; mibe naa ho a nuco'ura ɓuwara ho uruwa na a ɓora lo;
44002024	Deeɓenu veriyo ho a va lo leena li humu nuu, bari mu ɓɛɛ wee we yi a li humu ɓuwɛ laa;
44002025	bari Davide we muwan biyo yɛ lo bena: «Un ya wee mi li Nawasi un waa wa'ati pɛɛ Bari lo mi un nudorole yawe a un ɓɛɛ co ya'aya'a.
44002026	A bun na un siin waa A a zanma'aa wara mi un dɛrɛmi wa A hare un suraa dɛɛsile to sinciri pan mi
44002027	Bari o ɓɛɛ desi un mɛnɛ'ɛn ɓa nuhuwora ɛnle, A o ɓɛɛ cun o Nisenu desi a lo so'o.
44002028	O zeniya ni ma ho sii wɛnna, A o wafonuu, o su un siin ma damu.”
44002029	Waa erenasiyo, un tawɛ a bara mu han mi papara'a lo waa maadɛn Davide huru, a huwan, lo a lo buwi pan mi wa se tuwifuwa zɛrɛ.
44002030	Biyo wa Davide wo Deeɓenu ɲucan, a lo zuunna lo Deeɓenu wo ɲulɛma a baara mu wa, lo mi “aa besi mi temu nuu ni'ere mi pa'amayamu a'onu wa,”
44002031	Lo feera maa mu, a fera muwan lo Kirisita veenu be. “A bun na ho ɓɛɛ cunna dosiyo ɓa, A lo suraa ɓɛɛ yu so'uwa.”
44002032	Ho Yesu so dɛ, Deeɓenu veeriyo lo, a wa wure a mu sɛnɛla.
44002033	Deeɓenu huweniya lo ma mi nudoro, lo Maa na li Ha'iri-Senu laa dín nɛ be we wura mu, aa ho Yesu so bɛɛna li Ha'iri-Senu si ma biyo mi mana mu a mi mi waa ɲinna mu yɛ!
44002034	Dɛɛ Davide ɓɛɛ yuwa ho waa, a lo mite pan lo: “Li Nawasi baraa haan waa Naso, ɛsi ma un nudorole
44002035	Tuwifuwa un yi na a o cɛciya o ziyo bo o ze'usiyo wa.”
44002036	Ma bun Isira'ɛli zunsiyo wure tawɛ a zuun mu zozo lo Deeɓenu wo lo Yesu nɛ mi ɓuwara yɛ ma Naso ma lo Kirisita.»
44002037	Biyowo ɓa ɲa han wara so, han haa ɓa siyan a ɓa baraa haan Piyɛre ma ɓa buwara nɛ a: «Erenasiyo, a webe wa we?»
44002038	Piyɛre caan ɓa: «Mi loɓi, a mi nuu wo nuu batize Yesu Kirisita yenu na yawe a mi be'uwe desi han mi, a to mi yi li Ha'iri-Senu hanmu,
44002039	bari mu ɲulɛrobe a mibe ma mi za taa ma ba nɛ wure mi senale taa a nɛ waa Naso Deeɓenu aa ve hare a ɓa we boni ma be nɛ mu.»
44002040	Lo heniya haan ɓa a ɲanna ɓa ma wara biyan cururu a lo lo: «Ɓa wɛrɛ-nucoza nɛ yɛ a nucosuma, mi vii mite bá na.»
44002041	Ma bun, bá nɛ ta lo wara na we batiziya a dín wozomɛ soo niseretiin (3,000) ɲu'an we bo ɓa lanasiyo wa.
44002042	Ɓa we caasi ɓa tuura aranirobe na, li paari na, mu zunbenu dirobe dinu na ma han faralona na.
44002043	Zanmɛn we fu nuupɛɛ na bari aɓa'obera ma zenirobera cururu we mi waa we ma ɓa tuura nu.
44002044	Bá nɛ wure lara mu ya wee ɛn wɛ wa a ɓa we ɓuɓuwa mi be wure na.
44002045	Ɓa ya wee yɛɛ mi nubera ma mi muwɛnsɛn a ɓa cara'a biyo ɓa yiya yu mi wure aza a heya ma biyo yi a nuu pɛɛ ma'o.
44002046	Wo ma wo ɓa ya wee fewɛ li Deeɓenu ɓuwanirozuun ma ɲuɓuwari, a ɓa caasi biyo; ɓa ya wee di mi zunbenu dirobe han zuwiīn, a ɓa wee di mu ma sinwɛɛnu ma siyan nɛ cuu.
44002047	Ɓa ya wee ɓuwani Deeɓenu, a ɓa zanma wure we mi waa anmi ɓa; a wo ma wo lo Ɲuso we mi waa o ba nɛ isiyo mu li egilizi wa.
44003001	Wozo'ere wohaarena, Piyɛre ma Zan we bo wɛ na a yuwa li Deeɓenu ɓuwanirozuun a heya ho domɛ faralo wa'ati.
44003002	Mu wo a banuu ni'ere nɛ te a lo a uru'a, a ho wee ɛsi li Deeɓenu ɓuwanirozun boroō, dín boro so nɛ ɓa voo ma: Semu boro. Hinɓiyo wo hinɓiyo ɓa wee see ho banuu so a aa besi bin, yawe a lo fara wari ba nɛ yi zo li Deeɓenu ɓuwanirozuun na.
44003003	Lo maa Piyɛre ma Zan a ba aa zo li Deeɓenu ɓuwanirozuun, a lo faraa be ba na.
44003004	Piyɛre ma Zan fa mi yira laa, a Piyɛre baraa haan lo: «Dɛɛ waa.»
44003005	Lo uru'a diya ɓaa sese. A lo ce'o mi ya yi be deso ɓa se.
44003006	Bun wo so Piyɛre baraa haan lo: «Wari ma sannu mana un se. Biyo un se, un nɛ bun aa. Yesu Kirisita lo Nazarɛti nuu yenu na, huwo a o vɛsi.»
44003007	Lo fu laa ma mi nudoro a huweniya. Ho ciyo soo lo uru'a ziya ma lo naɓuwa yu pa'a.
44003008	Lo huwa wuru yoo zan, a lo ɓuwa mi hiya vɛsi. Lo zoo ma ɓa li Deeɓenu ɓuwanirozuun a lo vɛsi aa yema, a lo ɓuwani Deeɓenu.
44003009	Ɓa zanma wure maa lo, a lo vɛsi aa ɓuwani Deeɓenu.
44003010	Biyowo ɓa ni zuunna lo a lo banuu nɛ ya wee ɛsi li Deeɓenu ɓuwanirozun boro nɛ voo ma «Semu boroō», aa fara mu be ɓa ni na, ɓa wure zanna a hamana ma tete biyowo mu bena.
44003011	Lo banuu so we caa Piyɛre ma Zan na, ma bun ɓa ni hamana ma tete, a ɓa luɓo mana ɓa se li dɛpɛrɛ nɛ ɓa voo ma Salomuwan dɛpɛrɛ.
44003012	Biyowo Piyɛre maa bun, lo baraa haan ɓa zanma: «Isira'ɛli zunsiyo, a webena mube wɛrobe nɛ yɛ be ma hamani mi? A webena mi fa mi yira waa a dɛra wa, a obara a ma wabe pa'a ma wa tereyamu Deeɓenu waa na lo banuu vasi?
44003013	A Abarahamu ma Isaka ma Zakobe ɓaa Deeɓenu waa maana Deeɓenu, a dín ɓuwaniya mi toosɛ Yesu, ho nɛ mibe mite do nuu, a panna Pilate waa hare a hó tin ɛnna muse a ya de lo si.
44003014	Mibe pan lo Nisenu ma lo Niterenɛ, a mi faraa Pilate a lo huwarali lo niɓuwe.
44003015	Mi na a ɓa ɓo ho nɛ a ho sii naso. Deeɓenu veriyo lo ɓa nuhuwora siīn. Wabe a bun sɛnɛla.
44003016	A ma Yesu yenu pa'a, ma ho lana lo yenu na, a bun na wɛrobe nɛ ɲutu lobe banuu nɛ mi wure yira mina yɛ na.
44003017	Waa erenasiyo, un zun lo mibe ma mi ɲunasiyo we wo dɛdɛmu Yesu bee.
44003018	Biyo Deeɓenu we wuraa miyɛɛ ma mi ɲucanna wure ɲuwin lo mi Kirisita tawɛ a tuwara, li tiyo bun ɲu.
44003019	Mi loɓi a mi yerema sin mi waa ma Deeɓenu yawe a li we saɓere han mi mi be'uwe nɛ wo bena.
44003020	Ma bun lo Ɲuso aa liira mi wɛwiya mi wa, a lo tuu lo Kirisita nɛ lo we wɛ'aa mi bena, ho nɛ a Yesu.
44003021	Yesu Kirisita tawɛ a ɛsi ho waa ve, tuwifuwa li wa'ati nɛ mu bera wure yi yeremaa a befiyan, a heya ma biyo Deeɓenu we fera worola mu hare mɛɛnna ma mi ɲucanna siya ɲuwin.
44003022	Moyize we lo: «Li Nawasi mii Deeɓenu aa lee ɲucan mi siīn nɛ ziin a obara mɛ. A mi tawɛ a ɲi lo wara.
44003023	A nuu nɛ yi ɓɛɛ ta a fi lo ɲucan so wara na, to ho nii aa lee mi siīn, a lo ɓuwe.
44003024	Li Deeɓenu ɲucanna wure, a see Samuyɛli wa tuwifuwa ɓa veni, ba wure waraa hanbe wozoma nɛ yɛ be.
44003025	Mibe a han ɲulɛma nɛ Deeɓenu baraa be ma mi ɲucanna ɲuwin zaa. A li ɲuɓuwari nɛ Deeɓenu we fasi libe ma mii maadan aza, a baraa haan Abarahamu lo li tunsiyo wure aa yi duɓa lo temu bena, mi ɲa nii mi bin.
44003026	Ma bun, a mibe bena Deeɓenu tuwo mi toosɛ mayɛɛ, yawe a lo duɓa han mi a mi daan para mi wema'uwe na.
44004001	Biyowo Piyɛre ma Zan pan we mi wa woro ma ɓa zanma; ɓa sara'awera ɲunasiyo, li Deeɓenu ɓuwanirozun aradiyo waaso ma sadusiyɛnna tuwan vɛɛ mana.
44004002	Ɓa siin we lo ma tete biyo ɓa tuura niɲu mi waa arani ɓa zanma a ɓa woro lo Yesu venu be. Bun we ciyo mu lo ɓa nuhuwora aa vee.
44004003	Ɓa fu ɓaa a do asoō fuwa mu tunsan, bari mu wo a li tun hun.
44004004	Hare ma bun, ba nɛ cururu we ɲa han wara ɓa zanma siīn we lara Yesu na, a ɓa lanasiyo do wa fuwa ɓa yu bara niserehonu (5,000) ɲu'an.
44004005	Mu tunsaan ɓa Zuwifera wɛɛsiyo, ɓa nidan ma ɓa tuwa aranina aa fowɛ Yerusalɛmuū.
44004006	Bá nɛ ɛnna a ciya ɓaa wo lo sara'awe-inso Hane, Kayife, Zan, Alɛsandere ma ba nɛ wure wo ɓa sara'awera ɲunasiyo zunsiyo.
44004007	Ɓa va ɓa tuura a do mi siīn, a diyora: «A ma ho pa'a yɛ, wurasin a ma wii yenu mi wiyara lo banuu nɛ yɛ?»
44004008	Bun wo so li Ha'iri-Senu do Piyɛre a ho baraa haan ɓa: «Zanma ɲunasiyo ma nidan!
44004009	Mi yi diyo wa zɛrɛ, ho tetemu nɛ wo haan uru'a bena a lo waana,
44004010	mu tawɛ a ɓa ni wure zuun mu a ɓa Isira'ɛli ni wure ɲa zuun mu. A lo Nazarɛtinuu Yesu Kirisita nɛ mi ɓuwara, a Deeɓenu veriyo lo leena ɓa nuhuwora siīn, a ho yenu na lobe banuu nɛ yɛ zan mi siīn a lo cohe.
44004011	Mu torobe lo Yesu a lo bibiyo nɛ mibe nɛ a ɓa zuntera cunna dosi, a bina a li o'ofuwe bibiyo tete.
44004012	Mu isirobe ɓɛɛ yi ma nibinu wo yenu fuwa ma lobe. Bari, ho dimiɲa wure, Deeɓenu ɓɛɛ na yebinu wo ɓa nucoza na nɛ ɓa da isira.»
44004013	Biyowo ɓa maa Piyɛre ma Zan sinheɓuwe, mu hamaniya ɓa ma tete, bari ɓa ɲa ɓɛɛ wo ni nɛ arana a yu zuunrobe a va waa. Ɓa zuunna lo ɓa wo Yesu buwara ho mɛɛnna.
44004014	Bá we maa lo banuu nɛ waa mu a ho zan ɓa tuura se, a wara woo hini mana ɓaa.
44004015	Ɓa do tannu a ɓa le ho iri zuun, a ɓabe i la'ariyo ma wɛ.
44004016	Ɓa baraa haan wɛ: «A webe wa tawɛ a wera ɓabe bara nɛ yɛ? Bari Yerusalɛmusiyo wure zun mu lo a ɓabe nu mu aɓa'obe nɛ yɛ wora, a mu wanni mana.
44004017	Yawe a li unpa so ɓɛɛ hini yi bɛbɛ a fɛn ma waa, wa wuruwuru ɓa, wa saa ɓa, a ɓa ɓɛɛ bini wuro diyowo han nuuwoo ma libe yenu nɛ yɛ.»
44004018	Bun bɛnɛ ɓa vo Piyɛre ma Zan a heniya haan ɓa a ɓa vunnu wurewure a ɓɛɛ bini wuro wurasin a arani ɓa ni ma Yesu be.
44004019	Piyɛre ma Zan caan ɓa: «Mibe mite diyo mite, a mu yi terena Deeɓenu waa, a wa fi mibe wara na, a wa de hó si?
44004020	Wa ɓɛɛ da ɓuu wa ɲuɓuwe biyo wa maa a ɲa se.»
44004021	Mu Deeɓenu be irila ɲunasiyo bana wuruwuruwo ɓa zanniya, a bun bɛnɛ ɓa uwa ɓa si. Ɓa ɓɛɛ zuunna biyo mi ciirila ɓa yireē, bari ɓa zanma wure we mi waa ɓuwani Deeɓenu biyowo mu bena.
44004022	Ho banuu uru'a so nɛ mu aɓa'o be we wo wa we poona zerema ɓuwiyaɲu.
44004023	Wo nɛ ɓa uwa ɓa si, Piyɛre ma Zan anniya va ɓa lanasiyo se, a ɓa la'ariyo biyo wure ɓa sara'awera ɲunasiyo ma ɓa nidan baraa haan ɓa.
44004024	Biyowo ɓa ɲa bun, ɓa pariyo huweniya mi tannu Deeɓenu wa a faraa ma biyo yɛ: «Naso, uwe nɛ wo ho waa ma li tun ma biyo wure mi buūn!
44004025	O waraa ma waa maadɛn, o toosɛ Davide ɲu, li Ha'iri-Senu pa'aa: “A webena han tuwansira siyan lo? A webena mube leerobe nɛ a ɓuwe'ee mi ɓa siyaan?
44004026	Li tun pa'amana huwa ɓuwariyo mi ɲu, a ɓa co li Nawasi ma mi nuu nɛ wɛ'aa wa.”
44004027	Mu boo, Herode ma Pose Pilati we ciya mi hɛle wɛ na hobe lo nɛ yɛɛ, a ɓa ɓuwariyo mi ɲu ma han sibiyan ma ɓa Isira'ɛli ni, a ɓa huwa o toosɛ Senu Yesu nɛ o wɛ'aa na.
44004028	Biyo o we co hare mɛnna ma o yɛrɛ pa'a ma o sa'o, ɓa tiyo bun ɲu.
44004029	Wɛrɛ, Ɲuso, o maa ɓa wuruwuru. Nɛ a o tosɛra wuro o wara ma sinheɓuwe.
44004030	Zeni o pa'a yawe a wɛrobera, aɓa'obera ma zenirobera we ma o tosɛ Senu Yesu yenu.»
44004031	Biyowo ɓa faraa vo, li ɛnle nɛ ɓa ya mi za, a ɓa wure su ma li Ha'iri-Senu, a ɓa huwa woro han Deeɓenu wara ma sinheɓuwe.
44004032	Ɓa lanasiyo wure ɲu wo ɓuwa, a ɓa leerobe ma ɓa ha'iri wo de'ere. Ɓa nuu wo ɓɛɛ we bara mi nube a mibe midee taa. Be wo be nɛ ɓa yu wo zunbenu be ɓa se.
44004033	Ɓa tuura we yu pa'a benu a leera lo Ɲuso Yesu veenu sɛrɛyamu, a Deeɓenu duɓa we liyo ɓa wure wa.
44004034	Ɲiinwaso woo ɓɛɛ ɛnna ɓa siīn. A bá nɛ wure muwɛnsɛn wurasin zuwin ɛnna wee yɛɛ haan, a ɓa ɓuwe ma han yaa,
44004035	a aa nɛ ɓa tura na. Bun bɛnɛ ɓa wee cara'a li wari han wɛ aa heya ma biyo yi ɲiyan nuu wo nuu ma'o.
44004036	A bun sin Zuzɛfu we wo. Ho wo Levi temu nuu nɛ too Sipere tuūn. Ɓa tuura we co lo yenu ma Barinabasi, bun nɛ ura a sinheɓuwe nɛro.
44004037	Ho we yiya mi muwan a mana ma li wari a aa na ɓa tuura na.
44005001	Banuu ni'ere nɛ yenu Ananiya ma mi han Safira we yiya mii muwan.
44005002	Lo banuu leena wari tuwan ho muwan yaa, a wora mi taa, a lo vɛɛ naa biyo a mu ɓa na. Ɓaa han we zuunna mu.
44005003	Piyɛre baraa haan lo: «Ananiya a webena su o siin? Fuwa o haa saɓiya han li Ha'iri-Senu, a o leena ho muwan yaa tuwan.
44005004	Ho ya yi ɓɛɛ yiya, to ho ɓɛɛ ya a o taa pan le? Ho yi yiya, to li wari ɲa pan ɓɛɛ a o taa le? A webena o co han wema'uwe nɛ yɛ o siīn? Ɓɛɛ a nucoza o hara han saɓiya haan, a Deeɓenu.»
44005005	Biyowo Ananiya ɲa han wara so, lo winu lo lusi a lii huruu. Bá nɛ wure ɲa mu we zanna ma tete.
44005006	Ɓa yira huwa ɓu'aa la ma bunu'an a so vɛ huwan.
44005007	Lɛrela betiin bun bɛnɛ ɓaa han vɛ lo mana. Lo ɓɛɛ ɛnna biyowo mu unpa.
44005008	Piyɛre ɲa diyora ho: «A libe wari nɛ yɛ mii muwan yaa le?» A ho ló oo, lo a bun a ho yaa.
44005009	A Piyɛre baraa haan lo: «A webena mi ɓuwariyo mi ɲu aa ɛra lo Ɲuso Ha'iri ura na. Dɛ, ba nɛ so o baro a vɛ huwan, dɛ ba nɛ zan ho zun'aān yɛ. Bá ɲa see uwe a vɛɛ huun.»
44005010	Ho ci'ere soo a lo winnu lo lusi ɓa tura ziya se a lii huruu, a ɓa so vɛɛ huwan mi baro do'onuu.
44005011	Zannu benu yu li egilizi wure ma ba nɛ wure ɲa biyowo mu.
44005012	Zenirobera ma aɓa'obera cururu we mi waa we ɓa nii siīn ma ɓa nule. Ɓa lanasiyo wure we fewɛ Salomuwan dɛpɛrɛɛ
44005013	Nuu wo ɓɛɛ we yu sinheɓuwe a zo ɓa siīn, bun wure wa ɓa zanma pan we anmiyan ɓa ma tete.
44005014	Hanna ma bara cururu nɛ lara lo Ɲuso na we mi waa o ɓa wa wo ma wo.
44005015	Ɓa ni mana ma mi vanvanna a bosi ho ló ɓofuwee. Ɓa wee be ɓa si zanna ma saare wa yawe a Piyɛre yi anni ma bin a ho tiya tɛ ɓa tuwan wa.
44005016	Zanma benu lo han luwe bannaā a mana Yerusalɛmu ma mi vanvanna ma ni nɛ ha'ire'uwe mii, a ɓa wure waa.
44005017	Lo sara'awe-inso ma bá nɛ wure ɛnna lo se, nɛ a ɓa Sadusiyɛnna sɛnu, su ma ɲɛni ɓa tuura bena, a ɓa co a we ɓa ma be.
44005018	Ɓa fu ɓa tura na a uwa asoō.
44005019	Ho tina li Nawasi anze ni'ere hɛɛna li aso zun'ɛn. Li leena ɓa, a li baraa haan ɓa:
44005020	«Mi fɛn vɛ li Deeɓenu ɓuwanirozuūn a mi woro ho sii fiinnu be wara han ɓa zanma.»
44005021	Ɓa tura fu lo anze wara na. Ho hinɓipupu ɓa va li Deeɓenu ɓuwanirozuūn a araniya ɓa ni. Lo sara'awe-inso ma ba nɛ ɛnna lo se voo li Deeɓenu be irila ma ɓa Isira'ɛli ni a ɓa aa maa wɛ. Bun bɛnɛ ɓa tuwo ni a vɛɛ vɛ ɓa tura li asoō a ɓuwera ɓa se.
44005022	Biyowo ɓa aradiyo aa zoo li asoō, ɓa ɓɛɛ yu nuu wo bin. Ɓa arona aa baraa ho unpa so,
44005023	a ɓa lo: «Wa vɛɛ yu a li aso ɲa ma biyo mu sera, a ɓa pɛrana zan han zun'ɛɛ̄n a mi waa yoori. A biyowo wa maa hɛɛna han zun'ɛn, wa ɓɛɛ zo yu nuu woo ma yi.»
44005024	Wa'ati nɛ ɓa ɲa han wara so, li Deeɓenu ɓuwanirozun aradiyo ɲuso ma ɓa sara'awera ɲunasiyo leerobe wure vo ɓa tura tununu, ma biyo yu ɓa bena.
44005025	Nuu lo aa baraa haan ɓa: «Mi tɛtɛmi ɲuvanle. Ɓa bara nɛ mi uwa li asoō, vɛ mi waa arani ɓa ni li Deeɓenu ɓuwanirozuūn.»
44005026	Bun wa ɓa aradiyo ɲuso ma ɓa aradiyo vɛ va ɓa tura a mana suun. Ɓa ɓɛɛ tuwaraliyo ɓa, bari ɓa we zanna a ɓa ni ɓɛɛ co duwo ɓa.
44005027	Biyowo ɓa va ɓa, ɓa mana ma ɓa mu Deeɓenu be irila waa, a lo sara'awe-inso huwa zɛ ɓa wa,
44005028	a lo tɛ lo: «Wa ɓɛɛ heniya mu miyan a sara mi, a mi ɓɛɛ co de'eni ɓa ni ma li yenu nɛ yɛ le? Mi bɛbɛna mi aranirobe a fo Yerusalɛmu lo wure, a mi ɲa miniya a be lo humu un'o wa ɲuu!»
44005029	Piyɛre ma ɓa tura caan ɓa: «Mu tawɛ a wa fi Deeɓenu tannu na, a po ɓa nucoza taa.
44005030	Wa maana Deeɓenu veriyo Yesu nɛ mi ɓuwara ho uruwa na a ɓo.
44005031	Deeɓenu huweniya lo a bosi mi nudorole a wo lo ma ɲuso ma Isiro, a nana co'o ɓa nii na, yawe a ɓa loɓi mi be'uwe na a para biyo.
44005032	Wabe a bun bera so sɛnɛla ma li Ha'iri-Senu nɛ Deeɓenu na ɓa ni na, ba nɛ fi li wara na.»
44005033	Han wara so lena mu Deeɓenu be irila wɛɛsiyo siyan ma tete, fuwa ɓa ɛnna mu se a ɓuwe ɓa tura.
44005034	nuu ni'ere ɛnna ɓa siīn nɛ yenu, lo wo ho tuwa ni'ere nɛ ɓa wure anmi. Ho huwa zan ɓa ɲunasiyo siīn, a lo lo ɓa nɛ a ɓa tura le wa'atizo cincin.
44005035	Bun wo so lo bara haan ɓa zanma: «Isira'ɛli ni, mi yi ha'iri ma biyo mi wera ɓabe bara nɛ yɛ.
44005036	Mu ɓɛɛ mɛnna, Todase huwa. Ho we wo mite ma nuu nɛ be ɓuwa. Bara nimumuwɛnna (400) we huwa caa laa. Lobe mite ɓo, a ba nɛ bo la wure yara'aa, a nuu wo ɓɛɛ a ɓa siīn.
44005037	Hó anninu bɛnɛ, li Galile tun nuu Zudasi huwa, ɓa ni muwinrowo, a hara zanma benu a dura mi hiya wa. Hó mite ɲa ɓo a ba nɛ bo la wure yara'aa.
44005038	Wɛrɛ, un bara han mi; mi ɓɛɛ co can ɓabe bara nɛ yɛ be. Mi desi ɓa a ɓa fɛn, bari mu yi wo a ɓa tonu ma ɓa wema lo nucoza se, to ho yaa mite.
44005039	A mu yi wo a a Deeɓenu se mu lo, to mi ɓɛɛ daan mu yaa, to a mibe mite yɛrɛ bana fi ma Deeɓenu.» Mu Deeɓenu be irila wɛsiyo fu Gamaleyɛli berobe na.
44005040	Ɓa bana vo ɓa tura. Ɓa na ɓa a ɓa haa, a heniya haan ɓa a ɓa ɓɛɛ bini wuro Yesu be a han nuu woo. Bun bɛnɛ ɓa uwasiyo ɓa a ɓa fɛnna.
44005041	Ɓa tura le mu Deeɓenu be irila wɛsiyo se a ɓa zanma'aa biyo Deeɓenu ta a ɓa yu ɲin'uwe Yesu yenu bena.
44005042	A wo ma wo ɓa tura ɛnna li Deeɓenu ɓuwanirozuūn ma han zuwiīn. Ɓa ɓɛɛ saa a arani a woro Yesu tansinnu be.
44006001	Han wozoma soo ɓa we mi waa we boni. Ɓa Zuwifera nɛ wuro Gɛrɛkemu we mi waa hun'a ɓa Heburula wa, bari ba hanna nɛ bara huru mu ɓɛɛ we mi wa yi be nɛ boni biyowo ɓa yi cara'a mu wo ma wo dirobe.
44006002	Ɓa niɓuwɛɲu vo ɓa buwara wure uwa wɛ wa, a ɓa baraa haan ɓa: «Mu ɓɛɛ tawɛ a wabe vunnu han Deeɓenu wara woronu na a ii cii dirobe cara'anu na.
44006003	A bun na, wa erenasiyo, mi wɛ'a bara nihooɲu mi siīn, nɛ ɓa ve yetete, ni nɛ su ma li Ha'iri-Senu, ni nɛ a bezuunna, a wa besi ba ho tonu so ɲu.
44006004	Ma bun to wabe yi wate desi wure ho faralo ma han Deeɓenu wara woronu ɲu.»
44006005	Ɓa zanma wure we ta bun na. A bun ɓa wɛ'ara Ecɛnni, banuu nɛ su ma lana ma li Ha'iri-Senu; ma Filipe ma Porokore ma Nikanore ma Timo ma Parimenasi a Nikola ciya na. Ho wo Ancose nuu nɛ we fera yerema aa Zuwifenuu.
44006006	Bun bɛnɛ ɓa zeniya ɓa ma ɓa tura a ba bo mi nule ɓa wa, a faraa haan ɓa.
44006007	Han Deeɓenu wara we mi wa bɛbɛ wo ma wo a po mayɛ. Ɓa lanasiyo we wa de wa Yerusalɛmu, a cururu we fu ho lana na.
44006008	Deeɓenu we duɓaa haan Ecɛnni a lo yu pa'a aa wera aɓa'obera ma zenirobera beriya ni siīn.
44006009	Ni tuwan we huwa wanni ma lo. Ɓa wo li deeso nɛ ɓa ve ma “woɓɛɛ nɛ huwaraliyo”, zunsiyo tuwan. Ɓa wo li Sirɛnɛ tun ma Alɛsandiri tun Zuwifera. Ɓa tuwan we lo li Silisi tun ma li Azi tuūn.
44006010	Ɓa ɓɛɛ we sin Ecɛnni yi, bari ho wee woro ma mu zuunrobe nɛ li Ha'iri-Senu yi na la.
44006011	A bun wa ɓa ya bara tuwan ɲuwin, a ba bara lo mi ɲa a lo woro wara'uwe Moyize ma Deeɓenu bena!
44006012	Ɓa bana suwo ni, ɓa ma ɓa a ɓa vɛɛ uwa Ecɛnni wa a va vara mu waa.
44006013	Ɓa lena sɛnɛ saɓera laa, a ba lo: «Lobe banuu nɛ yɛ ɓɛɛ vunu a woro wara'uwe li ma Moyize bena woo!
44006014	Wa ɲa a lo bara lo lo Nazarɛtinuu Yesu lo mi teeni li Deeɓenu ɓuwanirozun, a mi yerema han ladara nɛ wa yu Moyize se.»
44006015	Bá nɛ wure we asi ho iriwele fa mi yira Ecɛnni na, a ɓa maa a lo wafonu lowɛ ma anze wafonu.
44007001	Bun wa lo diyora lo: «A bun san a mu le?»
44007002	Ecɛnni caan lo: «Erenasiyo ma maana, mi tɛɛtɛ mi ɲuvanle! Li Deeɓenu nɛ wee ɲinni'a zeniya mite ma waa maadɛn Abarahamu li Mezopotami tuūn saani a lo le ɓuwee aa ɛsi Haraan.»
44007003	Li we baraa haan lo: «Le desi mi tun ma mii zunsiyo, a o vɛ li tun nɛ un aa zenina o.
44007004	Lo lo ɓa Kalidesiyo tuūn a vɛ asiyo Haraan. Ɓaa miyan huru dín tun soo. Bun bɛnɛ Deeɓenu huweniya lo bin a ura li tun nɛ mi mii wɛɛrɛ.
44007005	Li ɓɛɛ na feni woo laa li tun soo, hare natacuwe yɛ. Hare ma bun li we la mi ɲu lo mi nɛ li tun so laa, a lo tuwe, a lo temu nɛ ɓuwee lo bɛnɛ aa tuwe. Hare a mu tin wo a zo woo mana lo se, Deeɓenu we lo:
44007006	«O temu aa ɛsi tun binuu, a dín tun so siyo aa we ɓa ma woɓɛ aa ɲi'ori ɓa zerema bemumuwɛnna (400).
44007007	Li tun nɛ uwa ɓa mu woɓɛmuu, a mɛ Deeɓenu aa iri dín. Bun bera so bɛnɛ o temu le bin a yoo ɓuwani ni he yɛ.”
44007008	Bun bɛnɛ Deeɓenu wo mu ma ɓa. Ma bun Abarahamu too Isaka, a lo faanna lo lo tenu wozoma behootinni wa. A bun Isaka ɲa wora Zakobe, a a bun ho ɲa wora ɓa .
44007009	Ɓa maana inyansiyo du yááré ma Zuzɛfu, ɓa ɲɛnniya lo; ɓa yiya lo ni na, a bá va vara Misira.
44007010	A Deeɓenu ɛnna ma lo, a leena lo lo ɓuwɛɓuwɛduwa wure nɛ lo yuu. Li haan lo ma ha'iri, a na a lo be wo sin lo nɛ a li Misira tun pa'ama na, a ho bo lo nu a wora li Misira tun ma mitena zun wure beyiraleero.
44007011	Hinnu we zoo li Misira tun ma li Kana tun wure. Mu dirobe ɲinwa yu waa maana, a li ha'iriyaamɛ so wo ɓuwaa.
44007012	Zakobe ɲa lo dirobe mi Misira tuūn, a lo tuwo waa maana mu dee.
44007013	Mu cuwaɲuni wa, Zuzɛfu zeniya mite ma mii erenasiyo, a bun lo Farawo zuunna Zuzɛfu ma mi hiya.
44007014	Zuzɛfu tuwo ni a ɓa so ɓaa miyan ma mii zunsiyo wure nɛ we paariyo wo ɓuwiyatiin ma ɓuwɛ ma nihonu (75)
44007015	Zakobe liyo li Misira tun, aa bin lo huru, a bin waa maana ɲa huru'a.
44007016	A Sisɛmu loo ɓa huwan'a. Li buwi nɛ Abarahamu we ya ma mi wari Hamori ni se ho Sisɛmuu, a bin ɓa wure huwan.
44007017	Biyo wa han ɲulɛma nɛ Deeɓenu we wo haan Abarahamu ɲutirowo we mi waa sura, waa ni do wa, a ɓa niyan li Misira tuūn bin,
44007018	tuwifuwa biyowo so pa'ama fiinnu wosonu huwa li Misira tun wá, a hó ɓɛɛ zuunna diyo woo Zuzɛfu beē.
44007019	Ho pa'ama so zo maa waa ni a lo ɲi'oriyo waa maana, a waziɓiyo ɓa fuwa a ɓa cun mi za osi a ɓa hi.
44007020	A dín wosonu soo Moyize too, a lo wo se Deeɓenu yira se. Ɓa ni variyo lo pinle betiin mii zuun.
44007021	A biyowo ɓa le cunna lo dosi, lo Farawo hanminu so lo aa variyo a obara mi terozo.
44007022	Ma bun sin ɓa oroliyo Moyize ma ɓa Misirasiyo zuunrobe wure a lo huwa wo pa'aso ma lo wara ma lo wema.
44007023	Biyowo lo zerema ɓuwiyaɲu (40) ɲuutu, ha'iri aa zo lo siyan lo lo vɛɛ lee mii erenasiyo nɛ a ɓa Isira'ɛli ni unpa.
44007024	Lo ma mii nuu ni'ere nɛ ɓa mi waa ɲimuwin, lo ta mii nuu ɲuɓo na, a lo ɓo lo Misira nuu.
44007025	Lo ya we pa obara mii erenasiyo aa fanmu lo Deeɓenu aa huwarali ɓa ma mibe nu, a ba ɓɛɛ maa bun.
44007026	Bun tunsaan lo le yu a mii ni niɲu mi waa hɛ wɛ, a lo zo ɓa aza aa fa'a: “Waa nu, mibe a maaza a webena mi ɲimuwin wɛ?”
44007027	A lɛ ya mi waa ɲimuwin mii ereso lo lo ɛɛ miyan, ta a wii bo lo nu a lo we mi be irilo?
44007028	Lo ta a lo miniya a ɲa ɓuwe mibe a obara biyo sin lo hinu ɓora lo Misira nuu le?
44007029	Han wara so wa, Moyize luɓo a yoo asiyo Madiyan tuūn. Binni lo too zabara niɲu.
44007030	Zerema ɓuwiyaɲu (40) bun bɛnɛ, anze ni'ere zeniya mite ma lo dan nɛ su vɛwezo na siīn; mu wo ho Sinayi hɛnletuūn.
44007031	Biyowo Moyize maa ho yimilo so, lo hanmana mu. Lo lo nɛ mi titi sura a dɛɛ mu ciri, bun wo so lo Ɲuso tannu ɲansan:
44007032	«Mɛ a mii maana ɓaa Deeɓenu, Abarahamu, Isaka ma Zakobe ɓaa Deeɓenu». Moyize we mi waa zɛ, a lo ɓɛɛ we yu sinheɓuwe a dɛɛ ma bin.
44007033	Lo Ɲuso baraa haan lo: «Ɓuwɛ̀ɛ o nan'an o ziyaā, bari li ɛnle nɛ o zan wá yɛ a tunsenu.
44007034	Han sɛnuma nɛ mi un ni wa li Misira tuūn, un yira mi bun na; un ɲa ɓa ɲini'arobe a un lo liyo yɛ a lii huwarali ɓa. Wɛɛrɛ, ɓuwe a un tuu o li Misira tuūn.».
44007035	Hó Moyize ere'ere so nɛ ɓa we pan na, a lo ta a wii bo lo nu a lo we mi bɛ ma mi irilo; a hó deedee Deeɓenu tuwo a lo we bɛ ma huwaralilo ma li Deeɓenu mite nuu nu, hó nɛ we zeniya mite ma lo li vɛwezoō.
44007036	A ho Moyize so wo aɓa'obera ma zenirobera cururu a vara ɓa lena li Misira tuūn mu Zenuɲuu Munuū ma li hɛnletuūn, a bun so zerema ɓuwiyaɲu (40).
44007037	A ho Moyize so we baraa haan ɓa Isira'ɛli ni mu: «Deeɓenu aa huweni mi ni'ere a obara mɛ be sin mii erenasiyo siīn.»
44007038	A ho Moyize so ɛnna ɓa ni zanma siīn li hɛnletuūn, a lobe lo anze warala ho Sinayi doɓoɲu wa, a a lobe ɛnna waa maanaa se a yura han wara viya na waa.
44007039	Waa maana ɓɛɛ ɛnna mu se a fi lo tannu na, ɓa pan laa, a ɓa siyan we yerema caa li Misira tun na,
44007040	a ɓa baraa haan : «We'a tinsiyan han wa, a han heca wa waa, bari lobe Moyize nɛ va wa leena li Misira tun, wa ɓɛɛ zun biyowo lo.»
44007041	Han wozoma so ɓa pa sannu nazo, ɓa wora lo wa a ɓa huwa zanma'aa biyo ɓa we'aa bena.
44007042	Bun wa Deeɓenu ta mi manu ɓaa, a dosi ɓa a ɓa wee han han manawa a heya wɛ ma biyo tuwa li Deeɓenu ɲucanna vanloo: “Isira'ɛli ni zunsiyo! Han zerema beɓuwiyaɲu nɛ mi wo li hɛnletuūn Mi leena ma'obiya ma sara'ara haan ni le?
44007043	Hee, a tinsinu baforozun mi susaa A miniwa mi yɛrɛ na ma li tinsinu manawe, Han tinsiyan so nɛ mi we'aa a haan bena Un nɛ a ɓa vɛ mi lera hare .”
44007044	Mu sɛrɛyamu baforozun ɛnna waa maana se li hɛnletuūn. Ho we wo'aa a heya ma lɛ we mi waa woro ma lo Moyize tannu nɛ do. Lo we lo a ho we'a a heya ma huwɛ yaa lo maa.
44007045	Biyowo waa maana yu ho vo, Yosuwe hecaa ɓa waa a ɓa zoora li tuūn, dín nɛ Deeɓenu we ɲa han tuwansiraā ɓa waa. A bin li ɛnna tuwifuwa Davide wosonuū.
44007046	Davide be wo sin Deeɓenu na a lo fara feni li se, a bin we Zakobe Deeɓenu zun.
44007047	Hare ma bun a Salomuwan we too zun haan ni mu.
44007048	Bun wure wa Lɛ Ho-Waa-Ɲusiin ɓɛɛ ɛsi nucoro nu terobee a heya wɛ ma biyo lo ɲucan baraala mu:
44007049	“Ho waa a un pa'amayamu a'onu A li tun a un ziya besile A li zun yɛ sin mibe aa te han mɛ, A mɛ Nawasi lo mu? Wurasin ta a weso aa we un vunule
44007050	Ɓɛɛ a mɛ nu we'aa biyo yɛ wure le?”
44007051	Ni nɛ ɲu'uwe cohee, ni nɛ siyan ma ɓa ɲuvanle ɓɛɛ ɲi be! Mi pan mi waa pin li Ha'iri-Senu na a obara biyo sin wo mii maana.
44007052	A lo Deeɓenu ɲucan yɛ mii maana ɓɛɛ ɲi'oriyo? Bá nɛ we mi wa heca wuro lo Niterenɛ ɓuweenu be, ɓa ɓo ba, a wɛɛrɛ mibe do ho Niterenɛ so nuu a ɓa ɓo.
44007053	Mibe nɛ ho tuwa na na li Deeɓenu tura tannu wa, a mi maa ɓɛɛ fu huwa!»
44007054	Biyowo ɓa ɲa han wara so, ɓa siyan lo a ɓa we tuwi cɛ mi ɲiyan wa lo bena.
44007055	A Ecɛnni nɛ su ma li Ha'iri-Senu fa mi yira dɛɛrobe ho ; a lo ma Deeɓenu a ma Yesu nɛ zan Deeɓenu nudorole,
44007056	a lo lo: «Dɛɛ, un ma a ho waa hɛɛna a lo Nucoro zan Deeɓenu nudorole.»
44007057	Bun wa ɓa wiriyo ma pa'a, ɓa tuwora mi ɲuvanle, a ɓa paariyo yusi va laa.
44007058	Ɓa ɲa lo lora ho loo, a ɓa le duwora lo. Mu sɛnɛna we aa bosiyo mi canma yarozo ni'ere se nɛ yenu Soli.
44007059	Ɓa we mi waa duwo Ecɛnni, a ho mi waa woro han ɲuwara nɛ yɛ: «Ɲuso Yesu, fe un mu'ɛnnu!»
44007060	Lo cusi mi na'oɲule wa a lo buweriyo ma tanbenu: «Ɲuso, ɓɛɛ co muwin mube be'uwe nɛ yɛ ɓa ɲuu!» Biyowo lo baraa bun vo, a bun wo lo dasinu.
44008001	Soli we taa'aa Ecɛnni ɓuwera. Han wozoma soo ɲin'uwe benu we huwa Yerusalɛmu egilizi wa. Ɓa lanasiyo wure yara'aa Zude ma Samari tuūn fuwa ɓa midee.
44008002	Ni nɛ zaan Deeɓenu huwan Ecɛnni a ɓa wa lo ma wɛ benu.
44008003	Mu yi a Soli, ho we mi waa yaa li egilizi. Lo we zo han zuwiīn a vɛ ɓa hanna ma ɓa bara aa o asoō.
44008004	Ɓa lanasiyo nɛ we yara'aa mu we bo li tun na aa buwee ho tansinnu wara.
44008005	Filipe liyo Samari ló'ere, a lo wura lo be bin.
44008006	Biyowo ɓa zanma ɲa lo wara a ɲa maa mu aɓa'obera nɛ lo mi waa we, ɓa wure tɛtiya mi ɲuvanle sese lo wara na.
44008007	Han ha'ire'uwe wee buweri ma tanbenu a lera ɓa nii nɛ han fu na. A ɓa loore ma ɓa uru'ara we waa.
44008008	A bun wo zanma'aa benu ho ló soo.
44008009	Banuu deeso we ɛnna ho ló soo nɛ yenu wo Simu. Ho we wo mite ma nibenu. A lo wee we nusiiro aa hanmanina ɓa Samarisiyo.
44008010	Ɓa hanyira tuwifuwa ɓa ni'aranina wure we ta haan lo, a ɓa tɛ lo: «Lobe banuu nɛ yɛ a Deeɓenu pa'a, ho nɛ a ho diyobenu.»
44008011	Ɓa we mi wa tɛtɛ mi ɲuvanle laa, bari hare mɛɛnna lo we mi wa hanmani ɓa ma mi nusiiro wema.
44008012	Biyowo ɓa lara Filipe wara na, ho nɛ we wura Deeɓenu ma Yesu Kirisita yenu be a haan ɓa, ɓa hanna ma ɓa bara batiziya.
44008013	Simu mite we lara Yesu Kirisita na a batiziya. Lo we ciya mite Filipe na. Mu aɓa'obera ma mu miniwalobera nɛ Filipe wee we, we hamaniya lo ma tete.
44008014	Biyowo ɓa nɛ ɛnna Yerusalɛmuū ɲa lo han Deeɓenu wara zoo li Samari tun, ɓa tuwo Piyɛre ma Zan ɓa se.
44008015	Biyowo ɓa ciyo ba se, ɓa faraa haan ɓa yawe a ɓa yi li Ha'iri-Senu.
44008016	Bari mu wo a li Ha'iri-Senu ɓɛɛ ya iin liyo nuu wo wa ɓa siīn. A mu wo aa lo Ɲuso Yesu yenu na midee ɓa batiziya.
44008017	A bun Piyɛre ma Zan bora mi nule ɓa wa a ɓa yu li Ha'iri-Senu.
44008018	Biyowo Simu maa a li Ha'iri-Senu yu ma ɓa tura nule berobe, lo ɛnna mu se a nɛ wari, a lo lo:
44008019	«Mi muso han ni ma ho pa'a so, yawe a un yi bo un nule nuu nɛ wa, a ho yi li Ha'iri-Senu.»
44008020	A Piyɛre baraa haan lo: «O pa obara wari yi Deeɓenu hanmu lo! A o wari ma o be wɛ wa!
44008021	O nii woo ma o taa yɛ ɓɛɛ mana biyo yɛ diyowoo, bari o siin ɓɛɛ terena Deeɓenu waa.
44008022	Taasi a lerobe'uwe na, a o fara lo Ɲuso na yawe a o lerobe'uwe desi han o a mu yi wee yi.
44008023	Bari un maa a o siin su ma oomu nɛ hɛɛ, a o a mu be'uwe woɓɛnu.»
44008024	Simu caan lo: «Mibe mite fara lo Ɲuso na han ni, yawe a biyo mi waraa yɛ diyowo ɓɛɛ yi ni.
44008025	Biyowo ɓa tura niɲu leena mi sɛrɛyamu lo Ɲuso bena, a ɓa waraa lo wara vo, ɓa arona va Yerusalɛmu. Ɓa fɛnnu wa, ɓa waraa li tansinnu Samari tuūn luwe cururuu.
44008026	Lo Ɲuso anze baraa haan Filipe: «Huwo lii ma li wotele-aɓale, a see ho wan nɛ lo Yerusalɛmu aa vɛ Gaza, ho aansi ho muwɛnbiin.
44008027	Lo huwa fɛnna. Lo lo mi ɛsɛ be nɛ a dɛ Ecopi nuu nɛ. Ho wo, a a li Ecopi tun pa'ama hannuu nɛ yenu Kandasi, toosɛ benu ni'ere, a lobe a lo naforo wure dɛrona. Mu wo a ho Ecopi nuu so ya va Yerusalɛmu a vɛɛ ɓuwaniya Deeɓenu.
44008028	Lo aronu tuwa wa lo we mi waa ara li Deeɓenu Ezayi vanlo a lo asi mi hannu woto'oō.
44008029	Li Ha'iri-Senu baraa haan Filipe: «Titi vɛɛ sura libe hannu woto'o nɛ yɛ.»
44008030	Filipe luɓo vɛ suraa lo, a lo ɲa lo Ecopi nuu san a lo ara li Deeɓenu ɲucan Ezayi vanlo. Lo diyora lo: «O mi waa fanmu biyo o ara yɛ le?»
44008031	«A ma mu yɛɛ un fanmuna mu a nuu woo yi mana nɛ be un ziya?» Bun wa lo vo Filipe lo lo yoo ɛsi mi do'onu.
44008032	Mu toorobe nɛ lo we mi waa ara wo biyo yɛ: Lo wo a obara Nɛ ɓa va vɛra ɓuwele A obara pezo nɛ ɲuɓo caa, A zan ho nɛ ɓoɓo lo vara waa Ma bun lo ɓɛɛ haara mi ɲuɓo woo
44008033	Ɓa do zuwa laa a lo ɓɛɛ yu tiyan A wii wuro lo temu be? Bari lo sii wozoma utaniya li tun wa.”
44008034	Lo Ecopi nuu diyora Filipe: «Ɲiyaan na, a wii li Deeɓenu ɲucan mi waa woro be he yɛ? A lobe mite le taa a nibinu?»
44008035	Bun wa Filipe so han wara a lo zan bun torobe so wa a worola Yesu tansinnu haan lo.
44008036	Biyowo ɓa bo mi wan mi waa fɛn, ɓa vɛ ciyo ɲu ɛnle, a lo Ecopi nuu lo: «Dɛ ɲuu nɛ! A webe saa a un batize?»
44008037	A Filipe bara haan lo: «O yi lara ma o siin wure, to mu we yi.» A lo Ecopi nuu lo mi lara lo Yesu Kirisita a Deeɓenu Zo.
44008038	Lo ziinniya mi hannu woto'o, a lo ma Filipe lo i zo mu ɲuu. A Filipe batiziya lo.
44008039	Biyowo ɓa lo mu ɲuu lo Ɲuso Ha'iri so Filipe, a lo Ecopi tun nibenu ɓɛɛ hini maa Filipe. A lo huwa bo mi wan ma zanma'aa.
44008040	Mu yi a Filipe, ho ɛsɛ be nɛ a lo mi Azote, Lo zan bin a va Sezare, a lo we mi waa buwe li tansinnu han luwe nɛ wure lo luwaa.
44009001	Han wozoma soo a a lo Ɲuso wuruwurunu ma ɓa ɓuwenu be su Soli sin, a lo anniya va lo sara'awe- se,
44009002	a vɛ fo vanle ho se li Deeɓenu nɛ mi Damaseē bena, yawe a lo yi vɛɛ yu ni bin nɛ bo ho wanfinnu, ɓa bara lo, ɓa hanna lo, a lo cɛ ba vɛra Yerusalɛmu.
44009003	Biyowo lo ɛnna ho wan wa, a lo suraa Damase lo, lo yirima'oro a omu nɛ ɲinni'a lo ho, a lii do fo lo.
44009004	Lo lusi li tuūn, a lo ɲa tannu san nɛ baraa haan lo: «Soli, Soli a webena o ɲi'orili ni?»
44009005	A lo lo: «Ɲuso, uwe a wii?» A ho caan lo: «Mɛ a Yesu nɛ o mi waa ɲi'ori. Mu aa we do a o pin han hinza na.» Lo zaanna aa zɛ a lo lo: «Ɲuso, a webe o mi mu se a un we?» Bun wo so lo Ɲuso baraa haan lo:
44009006	«Huwo zo ho loo, biyo wure o tawɛ a o we, ɓa bara bun han o.»
44009007	Ɓa bara nɛ ma lo bowɛ na waatɛɛ a hin'in'aa. Ɓa we mi wa ɲi tannu a ɓa maa ɓɛɛ maa nuu woo.
44009008	Soli lii huwa li tuūn, hare a lo yira we mi waa dɛɛ, lo ɓɛɛ we mi waa mi diyowo. Ɓa fu lo nu na a ciyan zoora Damase loo.
44009009	Lo asiyo bin, tuwi wozoma tiin a lo yira ɓɛɛ mi, a lo ɓɛɛ di, a lo ɓɛɛ ɲu.
44009010	Bun wo a lanaso ni'ere mi Damaseē nɛ yenu Ananiya. Lo Ɲuso zeniya mite ma lo yimiloo a voo lo: «Ananiya!», a ho lo dɛ miyɛn, Ɲuso!
44009011	A lo Ɲuso tintiyan lo: «Huwo be ho ló ɓofonu nɛ ɓa ve ma «Wanterenɛ» na, a o vɛ Zuda zuun, a o diyo Tarise ló nuu Soli be. Dɛɛ lo mi waa fara,
44009012	a lo maa mi yimiloo banuu nɛ yenu Ananiya, a ho aa zoo a zo bo mi nule lo wa, yawe a lo yira bini mi.» A Ananiya caan lo:
44009013	«Ɲuso un ɲa mu oomu nɛ wure lobe banuu nɛ yɛ wora o nisiya nɛ mi Yerusalɛmuū. Un ɲa bun ma nicururu ɲuwin.
44009014	Lo ɲa yu pa'a ɓa sara'awera ɲunasiyo se a cɛra ba nɛ wure ve o yenu. A bun mana lo he.
44009015	A lo Ɲuso baraa haan lo: «Fɛn, bari un wɛ'aa lo banuu so a sɛra un toonu. Lo fɛn ma un yenu aa vɛra han tuwansira wa, ɓa pa'amana ma ɓa ni se.
44009016	A un aa zeni biyo wure lo yi tawɛ a tuwarala ma lo.»
44009017	Bun wa Ananiya huwa fɛnna. Biyowo lo vɛɛ ciyo li zun na, lo zoo bo mi nule Soli wa, a lo lo: «Wa ereso Soli! Lo Ɲuso Yesu nɛ zeniya mite ma o ho wan wá, ho wan nɛ o ya bo a bubara, hó tuwo ni o se yawe a o yira binni mi, a o si ma li Ha'iri-Senu.
44009018	Hó ciyo soo bedeeso nɛ lowɛ ma pɛɛma lo lo yiraa a faratiyara, a lo yira bana mi waa mi. Lo huwa a ɓa batiziya lo.
44009019	Bun bɛnɛ lo du dirobe, a lo yu pa'a. Soli asiyo ɓa nɛ mi Damaseē se wozomazaɲu.
44009020	Hó ciyo soo, a lo wiinnu huwa hɛɛ wuro ho tansinnu, li Deeɓenu, a lo tɛ lo Yesu a .
44009021	Bá nɛ wure ɲa lo wara we hamana, a ɓa tɛ lo: «Ɓɛɛ a lɛ ya wee ɲi'ori bá nɛ ve Yesu yenu Yerusalɛmuū a lɛ le?»
44009022	Hare ma bun Soli sinheɓuwe we mi waa de wa, a lo be we mi waa vɛ ho Damase lo Zuwifera na, biyowo so lo yi mi waa tɛ lo Yesu ɛnnɛ terena a lo .
44009023	Mu so tuwi yu bun na, a ɓa Zuwifera so co a ɓuwe Soli.
44009024	Biyo ɓa co wa to Soli ɲuvanloo. Ɓa yɛrɛ ya wee huwe lo han borolaa tina ma wosonuu aa mina lo ɓuwe.
44009025	Tina'ere ba nɛ lo we mi wa arani so lo do sa'iī a da liyora ma ho ló i'iriroto'o bɛnɛ.
44009026	Biyowo lo ciyo Yerusalɛmu, Soli we ciya mite ɓa na, a ba wure we zanna lo, bari ɓa we wa si'a a lo yi a lanaso ma tiyan.
44009027	Bun wo so Barinabasi va lo dura mi hiya wa, a ciyan lo vara ɓa se, a lo la'ariyo biyo lo Ɲuso zenina mite ma Soli a lo mi ho wan wa, ma biyo lo warala Yesu be pasa'a Damase loo.
44009028	A se dín wa'ati so wa, a bun Soli ɛnnana ɓa siīn. Lo ma ɓa wee be wɛ na aa hɛ'ara Yerusalɛmuū a bini aro ɓuwee mi ɛnle, a Soli we mi waa woro ma sinheɓuwe lo Ɲuso yenu na.
44009029	Lo ya wee woro aa de wanni ma ɓa Zuwifera nɛ wuro Gɛrɛkemu, a ba we mi waa piri'a co'o nɛ ɓuwera lo.
44009030	Biyowo ɓa lanasiyo ɲa bun, ɓa ciyan lo vara Sezare a bo lo ho wan wá, a lo va Tarise.
44009031	Li Zude tun, li Galile tun ma li Samari tun egilizira ɛnna hɛra, a han we mi waa yi pa'a, a we mi waa vɛsi ma lo Ɲuso yiizanni, a han we mi waa nii li Ha'iri-Senu pa'aa.
44009032	Piyɛre we mi waa hɛ'a li tun wuree, wozo'ere lo liyo a lii lee ɓa nisiya nɛ mi Lida loo unpa.
44009033	Lo yu banuu ni'ere bin nɛ yenu Ene, hó we dumasi mi zanle biyo a mu zerema behootin, bari lo wo uru'a.
44009034	Piyɛre baraa haan lo: «Ene, Yesu Kirisita wiya o. Huwo we'a o zanle.» Mi ciyoo a lo huwa zan.
44009035	Lida losiyo ma Saro mufuwa siyo wure ma bun a ɓa tuɓiyo a na mite lo Ɲuso na.
44009036	Hannuu lanaso ni'ere ɛnna Yope loo nɛ yenu Taɓita a ɓa wee bara Dorokasi ma Gɛrɛkemu, bun nɛ ura a “Mudonu”. Lo ya wee we tetemu tuwite, a lo seri ɓa banbannasiyo.
44009037	Hanbe wozoma soo vannu yu lo, a lo huru. Biyowo ɓa suwa lo, ɓa so lo yoo bosi nawenu zunzoō.
44009038	Lida ma Yope ɓɛɛ seena. Biyowo Yope ɲa lo Piyɛre vɛɛ mi Lidaa, ɓa tuwo bara niɲu, a ɓa vɛ bara han lo, lo lo ɓuwee mi se fuwafuwa.
44009039	Mi ciyo Piyɛre huwa buwa ɓa to'ara. Biyowo lo vɛɛ ciyo ɓa hecaa lo waa yuwana ho nawenu zunzoō. Ɓa hanna nɛ bara huru mu wure tutuwo mana lo se a ɓa we mi waa wɛ. Ɓa zeniya han bafoza ma han bafobere ma Piyɛre, hán nɛ Dorokasi ya wee tin a lo midɛɛ.
44009040	Piyɛre lo ɓa ni wure le ho iin. Bun wá lo lii cusiyo a lo faraa; a bun bɛnɛ lo yerema mi waa sanna lo nuhuwo, a lo lo: «Taɓita, huwo.» Ho hɛɛna mi yira, lo maa Piyɛre a lo huwa asiyo.
44009041	Piyɛre fu laa ma lo nuu a huweniya. Bun bɛnɛ lo vo ɓa nisiya ma ɓa hanna nɛ bara huru mu, a lo zeniya lo ma ɓa a lo midɛɛ.
44009042	Ho unpa so fo Yope ló wure, a ni cururu lara lo Ɲuso na.
44009043	Bun bɛnɛ Piyɛre asiyo mɛnna Yope lóo a yu wozoma, banuu ni'ere zuun; hó yenu wo Simu a toonu wo suunle siyan binnu.
44010001	Banuu deeso ɛnna Sezare nɛ yenu Koronɛye. Lo wo hinfira uwi ɲuso ni'ere; dín hinfira uwi so ya wee ve ma Itali hinfira uwi.
44010002	Lo ya wee zaan Deeɓenu, a lo ma mii zunsiyo wure ya wee ɓuwani li. Lo ya wee seeni ɓa banbannasiyo a wa'ati pɛɛ to lo wee fara Deeɓenu na.
44010003	Wozo'ere wohaare na lo ma be tuwan ma yimiro. Lo maa mu zozo a anze ni'ere a zoo lo se, a zoo baraa haan lo: “Koronɛye!”
44010004	Koronɛye fa mi yira laa, a zaanna a lo lo: «Mu a yɛmu Ɲuso?» A lo anze baraa haan lo: «Deeɓenu ɲa o faralona, a li ta o sanmubera nɛ wee we han ɓa banbannasiyo bena, a li liya o be.
44010005	Wɛɛrɛ tuu ni a ɓa lii Yope a ɓa lii ve Simu nɛ ɲa yenu Piyɛre a mana.
44010006	Lo laara banuu ni'ere nɛ yenu Simu a nɛ toonu a suunle siyan binnu. Lo zun mi mu zenuɲuu ɲuɓo na.
44010007	Biyowo lo anze nɛ wuraa ma lo fɛnna, Koronɛye vo mi tosɛra niɲu ma hinfi-ni'ere nɛ zaan Deeɓenu ba nɛ wee dɛɛ laa siīn.
44010008	Lo la'ariyo biyo wure wo mu a haan ba, a bun bɛnɛ lo tuwo ɓa Yopeē
44010009	Mu tunsaan ɓa ɛnna ho wan wa a ɓa aa suraa Yope, bun wo a Piyɛre yuwa hanco a yoo fara ho wosohandan.
44010010	Hinnu huwa ɓuwe lo, a lo ɛnna mu se a yi di. Biyowo ɓa mi waa sɛ mu dirobe aa han lo, lo yu yimilo.
44010011	Lo maa a ho hɛɛna a bedeeso nɛ lowɛ ma bunu'an benu nɛ o'ofuwa bena de'ere pɛɛ caa, yoo lo ho waa a liyo a lii zuwiriyo li tun wa.
44010012	Mu wo a biya ziyananasiyo si wo si, biya sorona si wo si ma ɲuɓuweza si wo si mi li sinu soo.
44010013	A tannu lo baraa haan lo: «Piyɛre, huwo ɓuwe a o cɛ!»
44010014	A Piyɛre caan lo: «Hee'ee Ɲuso. Un ɓɛɛ in caa be nɛ na'uwan ma be nɛ ɓɛɛ be diyowo.»
44010015	A ho tannu tintiyan baraa haan lo mu cuwaɲuni wa: «Deeɓenu yi lo be nɛ cuu, ɓɛɛ co yati bun ma be nɛ ɓɛɛ cuu.»
44010016	Bun taan tuwi cuwa tiin, a bun bɛnɛ, mi ciyoo, li sinu nɛ lowɛ ma ho bunu'an benu huwa yoo fɛnna ho waa.
44010017	Biyowo Piyɛre we mi waa diyo mite ma biyo lo maa yɛ ura, bun wo a ɓa bara nɛ Koronɛye tuwo piri'aa Simu tuwi aa zan ho zun'aān.
44010018	Ɓa vo a diyora a mu yi wo a a bin Simu nɛ ɓa ve ma Piyɛre laara.
44010019	Biyowo Piyɛre pan we mi waa lee'a ho yimilo ura wa, li Ha'iri-Senu baraa haan lo: «Dɛ bara nitiin nɛ mi waa diyo o be yɛ nɛ!
44010020	Huwo lii buwa ɓa fɛnna, a o ɓɛɛ co si'a, bari a mɛ tuwo ɓa.»
44010021	A bun wa Piyɛre huwa liyo ɓa se a lo baraa haan ɓa: «A mɛ a lɛ mi mi waa piri'a. A webe a mi ɓuweenu ɲu?»
44010022	A ɓa caan lo: «A ɓa hinfira ɲuso Koronɛye tuwo wa. Lo a banuu nɛ terena aa zan Deeɓenu; a ɓa Zuwifera wure ɲa ve lo yetete. Lo Ɲuso anze ni'ere zeniya mite ma lo, a baraa haan lo lo lo tuu ni a ve o mana yawe a lo aa ɲi han wara nɛ mi o ɲuɓoō.»
44010023	Bun wo so Piyɛre lo ɓa aa zo, a lo zo laariyo ɓa. Mu tunsaan Piyɛre huwa buwa ɓa fɛnnana, a ɓa lanasiyo nɛ mi Yope tuwan le ciyan lo.
44010024	Ɓa fɛnze tunsaan lo ciyo Sezare. Mu wo a Koronɛye vo mii zunsiyo ma mi yirāla aa uwa wɛ wa mi zuun aa hera ɓa.
44010025	Biyowo Piyɛre aa zo, Koronɛye i san lo waa, cunna mite do lo ziya se, a lii ɓuunasi haan lo.
44010026	Piyɛre huweniya lo, a lo baraa haan lo: «Huwo ziin, mɛ ɲa a nucoro.»
44010027	Lo ma Koronɛye ɛnna waraa a ɓa i zoora li zuūn. Lo zo yu a nicururu fowɛ bin.
44010028	Lo baraa haan ɓa: «Mi zun mu a Zuwifenuu ɓɛɛ tawɛ a di yirāmu ma nuhunu, wurasin a yɛrɛ zo lo zuun. Hare ma bun Deeɓenu zeniya ma ni yɛ lo un ɓɛɛ tawɛ a yati nucoro woo ma nuu nɛ na'uwan wurasin nuu nɛ ɓɛɛ cuu.
44010029	A bun na biyowo mi haari vɛɛ ciyo na, un ɓɛɛ wanniya, a un huwa mana. Wɛɛrɛ un diyo mi ma un venu ɲu.»
44010030	A Koronɛyi lo: «Biyo maa a mu wozoma tiin, un ɛnna un zuun he a mi waa fara ho wohaare na. Un yirima'oro a nuu zan un waa canma nɛnnɛn, a baraa haan ni:
44010031	“Koronɛye, o faralo caan, a Deeɓenu liya o tetemu nɛ o wee we han ɓa banbannasiyo be.
44010032	Tuu ni a ɓa lii Yope a lii ve banuu nɛ yenu Simu a nɛ ɓa ɲa wee ve ma Piyɛre. Lo laara Simu zuun, hó nɛ toonu a suunle siyan binnu, a lo zun mi mu zenuɲuu ɲuɓo na.
44010033	Mi ciyoo, un tuwo ni o dannuu, a uwe ɲa ta a ɓuwee. Wɛɛrɛ wa wure mi he li Deeɓenu waa a ɲi biyo wure nɛ a lo Ɲuso tannu nɛ do haan o, a obara han wa.»
44010034	Bun wo so Piyɛre so han wara a lo lo: «Ma tiyan un fanmuwan mu. Nicecee ɓɛɛ mana Deeɓenu se:
44010035	Lo nucoro a si nɛ mu, lo yi zaan Deeɓenu, aa vɛsi ma tereyamu, to lo be sin diyo.
44010036	Li da han wara na ɓa ni na a waraa ho hɛra tansinnu a haan ɓa ma Yesu Kirisita nu; a ho a ɓa ni wure Ɲuso.
44010037	Biyo wure wo mu a ɓuwɛ mi hiya li Galile tuūn tuwifuwa li Zude tun a see Zan batɛmu be wara bɛnɛ tuwifuwa wɛɛrɛ mi mi bun unpa.
44010038	Mi zun biyo Deeɓenu Ha'iri-Senu pa'a puworara lo Nazarɛti ló nuu Yesu, a hó ya bora li tun na aa wera ho tetemu, a wɛɛra bá nɛ wure ɛnna pa'ahoonu hiyase; bari Deeɓenu ɛnna ma lo.
44010039	Biyo wure lo wo ɓa Zuwifera tuūn ma Yerusalɛmuū, wa a bun bera so sɛnɛla. Ɓa ɓuwara lo bunu na a ɓora lo.
44010040	Deeɓenu veeriyo lo han wozoma tiinni wa; a li ɓɛɛ hini na
44010041	a lo zeni mite ma ɓa zanma wure fuwa wabe nɛ a mu sɛnɛla nɛ Deeɓenu feera wɛ'aa. Wabe ma lo paariyo du, a ɲu lo veenu ɓa nuhuwora siīn bɛnɛ.
44010042	A Yesu do mi tannu haan wa lo wa buwe han ɓa zanma, a we mu sɛrɛyamu lo a lobe mite Deeɓenu leena a lo we ɓa niviya ma ɓa nuhuwora irilo.
44010043	Li Deeɓenu wure lee ho sɛrɛyamu so lo bena lo nuu wo nuu nɛ laara laa aa yi mi be'uwe saɓere lo yenu na.»
44010044	Piyɛre wara ɓɛɛ in yu te, a li Ha'iri-Senu liyo bá nɛ wure mi waa tɛtɛ mi ɲuvanle han wara na wá.
44010045	Ɓa lanasiyo nɛ faanna mu wure, a nɛ we buwa Piyɛre mana we hanmana biyo li Ha'iri-Senu hanmu liyo han sira biyansiyo wa,
44010046	bari ɓa we mi waa ɲi a ɓa woro tanle biyan aa dera Deeɓenu wa.
44010047	Bun wa Piyɛre tintiyan lo: «Ni nɛ winu yu li Ha'iri-Senu a obara wabe be sin, wa daa pin ba ɲuu batizenu na le?»
44010048	Lo na tannu a ɓa batize ɓa Yesu Kirisita yenu na. Bun bɛnɛ ba fara lo a lo ɛsi mi se wozomazaɲu.
44011001	Ɓa ma ɓa lanasiyo nɛ ɛnna li Zude tuūn ɲa lo han sibiyansiyo ɲa ta han Deeɓenu wara bena.
44011002	Ma bun sin biyowo piyɛre yuwa Yerusalɛmu ɓa lanasiyo nɛ faanna zara'iyo lo a ɓa lo:
44011003	«O zo bá nɛ mu se, a o du ma ɓa!»
44011004	Bun wa Piyɛre lii so han wara ma mi hiya tuwi vɛɛ uwasi, a lo lo:
44011005	«Mu tara a un mi Yope loo a mi waa fara. Un mi faraloo, a mu a obara be nɛ ɲanma aa fu na a wo yimilo un wa: un maa sinu nɛ lowɛ ma bunu'an benu nɛ o'ofuwa bena ca'a, a lii a zazee. Li sinu so yoo lo ho
44011006	Un diya li ciriyo a maa a li tun wa biyaziyanana, ɓa muwɛnbiya, ɓa biyasorona ma ho waa ɲuɓuweza si wo si, a bá mi lii.
44011007	Un ɲa tannu san nɛ mi waa tɛ lo: “Piyɛre, huwo ɓuwe a o cɛ.”
44011008	A un lo: “Fiyofiyo, Ɲuso, bari piinmɛ woo, wurasin be nɛ ɓɛɛ diyowoo ɓɛɛ in zo un ɲuɓo.
44011009	A mu cuwaɲuni wa ho tannu tan han wara nɛ yɛɛ: “Biyo Deeɓenu yi lo bun cuu ɓɛɛ co yati bun ma be nɛ ɓɛɛ cuu.”
44011010	Bun taan tuwi cuwatiin, a bun bɛnɛ mu wure huwa yoo fɛɛnna ho waa.
44011011	Ho ciyo soo a bara nitiin nɛ ɓa tuwo un se lii lo Sezare a aa ciyo li zun nɛ wa ɛnnaa zun'aān.
44011012	Li Ha'iri baraa haan ni lo un ɓɛɛ co si'a a huwo buwa ɓa a fɛnna. Bá nɛ ma wa a erenasiyo nihoozin nɛ yɛ ciyan ni a wa aa zoora Koronɛye zuun.
44011013	Koronɛye lii bo lo anze nɛ lo maa mi zuun bena a haan wa, ma biyo hó anze so baraa: “Tuu ni Yope a vɛ ve Simu nɛ ɲa yenu Piyɛre.
44011014	A biyo o ma o zun aa bena isira, ho be han wara so na han o.”
44011015	Biyowo un ɓuwa un hiya wuro li Ha'iri-Senu liyo ɓa wa, a o bara biyo sin li we liyora wabe wate wa mu hiyaɓuwɛ.
44011016	Bun wo so un liya lo ɲuso wara nɛ yɛ be: “Zan batiziya ɓa ni mu ɲuu, a mibe aa batize li Ha'iri-Senuū.”
44011017	Biyo wá waa Deeɓenu ta a na mi sanmube ɓa, a obara biyo sin li wora mu haan wabe nɛ lara lo Ɲuso Yesu Kirisita na; a ma mu yɛ mɛ ya da wannina Deeɓenu.
44011018	Biyowo ɓa ɲa bun, ɓa waa tɛɛ a ɓa ɓuwaniya Deeɓenu, a ɓa lo: “Deeɓenu wo mu, a han sibiyansiyo yi loɓi, yawe a ɓa yi ho sii.”
44011019	Han ɲin'uwe nɛ yu ɓa lanasiyo Ecɛnni humu bɛnɛ, we yara'aa ɓa, a ɓa tuwan luɓo va Fenisi, Sipere ma Ancose. Ɓa ɓɛɛ we mi wa woro ho tansinnu han nibiyan wo fuwa ɓa Zuwifera midee.
44011020	Hare ma bun bá nɛ wure lo mana Ancoseē, nituwan nɛ wo Sipere ma Sirɛnɛsiyo, waraa lo Ɲuso Yesu Kirisita tansinnu a haan ɓa Gɛrɛkesiyo muso.
44011021	Lo Ɲuso nu ɛnna ɓa wa, a ni nɛ boni we lara a tuuɓiyo na mite lo Ɲuso na.
44011022	Ho unpa so ciyo Yerusalɛmu egilizisiyo na, a ba tuwo Barinabasi Ancoseē.
44011023	Biyowo lo ciyo bin, a lo maa Deeɓenu hinɛ, lo yu damu bun bena, a lo heniya mu ɓaa, a ɓa fɛsi, a cɛ lo Ɲuso na ma mi siyan wure.
44011024	Barinabasi wo nitete, nɛ su ma li Ha'iri-Senu ma lana. A bun zanma nɛ boni nana mite lo Ɲuso na.
44011025	Bun bɛnɛ Barinabasi va Tarise, a vɛɛ piri'a Soli.
44011026	Biyowo lo yu lo, lo mana lo Ancose. Zeremi'ere wure, a ɓa ma li egilizisiyo wee fewɛ. A ɓa de'eniya ni nɛ boni. A Ancoseē ɓa yenu co ma kiricɛnna mayɛyɛɛ.
44011027	Han wozoma soo, Deeɓenu tuwan lo Yerusalɛmuū a liyo Ancose.
44011028	Bá ni'ere nɛ yenu Agabusi we huwa zan a lo wuraa biyo li Ha'iri-Senu zenina lo; lo hinnu zo li tun wuree, a ho san zoo
44011029	Ɓa lanasiyo ɓuwariyo mi ɲu a tuu serirobe a heya wɛ ma ɓa nuu pɛɛ daanrobe a vɛɛ nɛ mii erenasiyo nɛ mi Zude tuūn na.
44011030	A bun ba wo. Ɓa zan mu serirobe Barinabasi ma soli nuu, a ba lii nɛ li Zude tun na.
44012001	Han wa'atira soo lo pa'ama huwa ɲi'ori li egilizisiyo tuwan.
44012002	Lo na Zan ɓaa ereso Zake a ɓa ɓo ma ɛtonu
44012003	Biyowo lo ma a bun sin ɓa Zuwifera na, lo ɲa fu Piyɛre na. Mu wo li nɛ ɲanfunu ɓɛɛ uwaasanni wozomaā.
44012004	Lo finuna bɛnɛ, lo do lo asoō, a lo leena hinfira ninana uzuwo ɲule na a ba wee pɛ la. Lo ɛnna mu se a iri lo ɓa zanma wure yireē, li sanni anninu bɛnɛ.
44012005	Piyɛre ɛnna li asoō, a li egilizisiyo ɓɛɛ tanna a fara Deeɓenu na lo bena.
44012006	Mu tunsan nɛ Herode ya siyan lee lo aa iri, ho tina so, Piyɛre we caa ma zu'azu'ara beɲu. Lo we dunma hinfira niɲu azaā. A yorila ɛnna ho zun'aān a pa li aso zun na.
44012007	Cuwe wá, a lo Ɲuso anze ni'ere zo zan Piyɛre se, a omu benu ɲinni'aa li asoō. Lo anze paapa Piyɛre do'onu a sinnina lo, a lo baraa haan lo: «Huwo ziin fuwafuwa.» Hó ciyo soo, han zara'uwa nɛ ya caara lo nule fuwa mite.
44012008	Bun bɛnɛ lo anze baraa haan lo: «Cɛ o hiya, a o zin o na'an.» A Piyɛre wo bun. Lo anze tintiyan baraa haan lo: «Zin o baforo, a o be na.»
44012009	Piyɛre bo lo anze na a lora li asoō. Lo ɓɛɛ zuunna a biyo lo anze mi wa we yi bo. Lobe we lerobe na, mu yi sin mu a yimilo.
44012010	Ɓa anniya li asoō zun dɛra uwi yɛ, a vɛ anniya li ɲunuso, a vɛ ciyo ho hannu ɛ'ɛ na, ho nɛ zoora ho loo. Ho ɛ'ɛ so hɛna mite ɓa waa, a ɓa lo. Ɓa va ma waa a vɛɛ ciyo ho ló ɓofonu de'ere na. Hó ciyo soo lo anze dosi Piyɛre.
44012011	Bun wo so a Piyɛre maa fanmuwan biyo a mu, a lo lo: «Un zun ma tiyan, lo a lo Ɲuso tuwo mi anze, a hó aa fo ni Herode nuu, a fo ni ɓa Zuwifera oomu nɛ ya co un bena na.»
44012012	Biyowo lo ciriyo mu sese, lo va Mari zuun, Zan nɛ ɲa vo ma Marika ɓaa naa. Nicururu we fowɛ bin a mi waa fara Deeɓenu na.
44012013	Piyɛre ɓuwaɓuwa li boro zun'an, a tosɛhannu nɛ yenu Roda tutuwo mana a aa tɛtiya mi ɲuvanle.
44012014	Lo zuunna Piyɛre tannu a lo sinwɛro taan lo ɓɛɛ hɛna ho ɛ'ɛ bun wo, fuwa lo luɓo vɛɛ baraa mu ve, lo Piyɛre mi ho zun'aān.
44012015	Ɓa baraa haan lo: «O a ero.» A lo lo he'e, lo a lobe ɛnnɛ. A ɓa lo lo a lobe mite anze.
44012016	Hare ma bun Piyɛre pan we mi waa ɓuwaɓuwa ho ɛ'ɛ. Biyowo ɓa maa hɛna ho zun'an a ɓa maa, a ɓa wure hanmana hare ma tete.
44012017	Piyɛre da mi nu ɓaa, a ɓa siinmiɓiyo, a lo lii bo biyo wure lo Ɲuso vara mi lena li asoō na, a haan ɓa. A lo lo ɓa de mu han Zake ma ɓaa erenasiyo nɛ a. Bun bɛnɛ lo lo a va fe binu.
44012018	Biyowo li tun saan, uru'aa benu huwa li aso pɛrana hinfira siīn, a ɓa mi waa diyo wɛ ma biyo yi wo Piyɛre.
44012019	tuwo ni a ɓa vɛɛ piri'a lo, a ɓa ɓɛɛ maa lo. Lo diyora li aso pɛrana, a lo lo ɓa ɓuwe ba. Bun wo so Piyɛre lo li Zude tuūn a vɛ wo wa'ati Sezare loo.
44012020	we ha Tiresiyo ma Sidosiyo na hare ma tete. Bun wa ba ɓuwariyo mi ɲu a vɛ woro ma lo. Biyowo ɓa yu lo pa'ama zunyibera cɛɛnro a ciya miyan, ɓa vɛ yuwa lo pa'ama yawe a hɛra ɛn mi ma lo pafeni, bari mu wo a han tuwin so siyo dirobe wure wee le lo pa'ama tuūn.
44012021	Li wozomɛ nɛ ɓa fuwara wa ciyo, a lo pa'ama zo zan mi pa'amayamu bafoni, a yoo asiyo mi bɛ'a'ofonu wa ho iriwele, a lo lɛɛna mi ɲu ɓa zanma wa.
44012022	Ɓa zanma yoo buweriyo a ɓa tɛ lo: «O mi waa woro a obara Deeɓenu, a ɓɛɛ a nucoro»
44012023	Mi ciyoo, lo Ɲuso anze paara mi nu lo wa, a lo to sinma, a lo huru bari lo ɓuwaniya mite, a lo ɓɛɛ do Deeɓenu wa.
44012024	Han Deeɓenu wara we mi waa bɛbɛ a han be vɛ ma waa tuwite.
44012025	Biyowo Barinabasi ma Soli vɛɛ tiyo mi toonu ɲu Yerusalɛmuū, ɓa arona va Ancose, a ɓa va Zan nɛ ɲa ve ma Marika a fɛnnana.
44013001	Deeɓenu ma de'enina ɲunasiyo ɛnna Ancose egilizii: ba wo Barinabasi, Simiyo nɛ vo ma Nibiru, Sirɛnɛ nuu Lusiyusi, Manahɛmu nɛ ma lo pa'ama paariyo dan a ciya Soli na.
44013002	Wozo'ere a ɓa aa mi waa ɓuwani lo Ɲuso, a ɓa zo sun. Li Ha'iri-Senu baraa haan ɓa: «Mi lee Barinabasi ma Soli a besi mi ɲu wa, yawe a ɓa sɛ ho tonu nɛ bena un vo ɓa.»
44013003	Biyowo ɓa zo a fara vo, ɓa bo mi nule ɓa wa, a ɓa do ɓa si a ɓa fɛnna.
44013004	Barinabasi ma Soli nɛ li Ha'iri-Senu tuwo ma bun, ɓa liyo Selesi, a ɓa zo muwe bin a vara mu ɲuwátun nɛ a Sipere.
44013005	Biyowo ɓa ciyo Salamine, ɓa ɓuwa mi hiya wara han Deeɓenu wara ɓa Zuwifera . Zan-Marika ɛnna ɓa se aa de ɓa nu na.
44013006	Bun bɛnɛ ɓa annasi dín ɲuuwátun so tuwi vɛɛ ciyo Pafosi. Ɓa yu nusiiroso deeso nɛ we mi waa we mite ma Deeɓenu, a lo ɲa a saɓe. Lo wo Zuwifenuu a yenu Bare-Yesu.
44013007	Lo ɛnna mu ɲuwátun wafaranama Seriyusi Polusi see. Ho wo banuu ha'iriso. Lo we lo ɓa ve Barinabasi ma Soli, bari Deeɓenu wara ɲinnu ponu ɛnna laa.
44013008	Hare ma bun lo nusiiroso Elimasi, bun nɛ a lo yenu ura, we wanni ma ɓa, a lo ɛnna mu se a saa lo wafaranama a lo ɓɛɛ yi laa.
44013009	Bun wo so Soli nɛ ɲa yenu Poli, nɛ su ma li Ha'iri-Senu fa mi yira laa,
44013010	a lo baraa haan lo: «Nuco'ure, nucosumɛ, yaro, betetiya wure ze'uso, a diyan o vunnu lo Ɲuso wɛnna ɲan'anminu na?
44013011	Wɛɛrɛ dɛɛ mu, lo Ɲuso nu yi aa. O we mani, a we wa'ati a o ɓɛɛ maa li wosonu. Mi ciyoo a li tiɓiru va aa hii lo wa, a Elimasi araɓaa maana, aa coco'a li tiɓiruu, a lolobere'a, aa nani'a nu nɛ fi lo nu na.
44013012	Biyowo lo wafaranama maa biyowo mu, lo laara, a mu aranirobe nɛ cira lo Ɲuso we fu laa ma tete.
44013013	Poli ma mi beroɓara zo muwe Pafosi loo a va Pɛrize lo nɛ mi li Panfili tuūn. A bin Zan-Marika fa ɓaa a arona va Yerusalɛmu.
44013014	Ɓa zan Pɛrize a vara Ancose nɛ mi li Pisidi tuūn. Mu zeze ɓa zo li a zoo asiyo.
44013015	Biyowo Moyize wara ma li Deeɓenu vanle ɛnna tuwan arana vo, li Deeɓenu faralozun ɲuso tuwo nuu a bara han Poli ma Barinabasi: «Waa nɛna, mu yi wo a wara mi mi se aa de han ɓa zanma aa henina ɓa siyan, mi da wuro wɛɛrɛ.
44013016	Poli huwa zan a lo da mi nu ɓaa, a lo lo: ni, ma mibe nɛ zaan Deeɓenu, mi tɛtɛ mi ɲuvanle.
44013017	Mibe nɛ a li Deeɓenu ni, mibe Isira'ɛli, Deeɓenu we wɛ'aa waa maadan. Biyowo ɓa ɛnna li Misira tuūn, li na a ɓa niyan, fuwa ɓa huwa wo boni. Li leena ɓa bin ma mi pa'a benu.
44013018	Li variyo ɓa zerema ɓuwiyaɲu li hɛnletuūn.
44013019	Li yara tuwansira ɲule hooɲu li Kana tuūn a li na ba tun ɓaa a ɓa tuwe.
44013020	Zerema mumuwɛnna ma ɓuwiyaɲu ma ɓuwɛ (450) bɛnɛ, li haan ɓa ma sɛɓɛra tuwi so vɛɛ ciyo li ɲucan Samuyɛli na.
44013021	Bun bɛnɛ ɓa faraa Samuyɛli a ho nɛ pa'ama miyan. A bun wa Deeɓenu lii na li Bezamɛn zun nuu Kisi yaro Sahule ɓaa, a ho wo zerema ɓuwiyaɲu ho pa'amayamuū ɓa ɲu.
44013022	Deeɓenu cunna Sahule dosi, a li i so Davide a wora pa'ama. Deeɓenu leena Davide sɛrɛyamu, a li lo: “Un yu Izayi yaro Davide. Lo a banuu nɛ be sin na ma tete. Lo aa tii un sa'o wure ɲu.”
44013023	Yesu lo Davide temuu. Deeɓenu wɛ'aa lo a lo we ɓa Isira'ɛli ni isiro a heya ma biyo li laraa mi ɲu haan ɓa.
44013024	Saani a Yesu ɓuwee, Zan Batisi we buwiya lo ɓa Isira'ɛli ni loɓi mi be'uwe na a ɓa para biyo a batize.
44013025	Biyowo Zan tiyo mi toonu ɲu vo, lo baraa haan ɓa ni, lo ɓa ɓɛɛ co ce'o mibe a lɛ ɓa lee be. Lo ho nɛ ɓuwee mibe bɛnɛ, lo mibe ɓɛɛ yuwa yu a fuwe ho na'an huwinle.
44013026	Waa erenasiyo, Abarahamu temu za, ma mibe nɛ zan Deeɓenu, a mibe mu isirobe nɛ yɛ wara waa san.
44013027	Mu bo, Yerusalɛmusiyo ma mi ɲunasiyo ɓɛɛ fanmuwan be ma li Deeɓenu ɲucanna wara nɛ wee ara vunurobe wo vunurobe wozomɛ zeze be. Ɓa teniya iri Yesu wa a tiyora han wara so ɲu.
44013028	Hare a ɓa ɓɛɛ yu tiyan woo aa dera lo li humuu, ɓa fara a ho nɛ a ɓa ɓuwe lo.
44013029	Biyowo ɓa tiyo biyo wure tuwa lo bena ɲu vo, ɓa liiriyo lo ho uruwa wa a ɓa huwan lo buwiī.
44013030	Deeɓenu veriyo lo leena ɓa nuhuwora siīn.
44013031	Yesu zeniya mite wozoma nɛ boni ma ba nɛ we buwa lo a lora li Galile tuūn a mana Yerusalɛmu. A bá mi wa we lo sɛrɛyamu wɛɛrɛ ɓa Isira'ɛli ni se.
44013032	A ho tansinnu so wabe wate aa de han mi, bun nɛ Deeɓenu we lara mi ɲu haan waa maadaan.
44013033	Deeɓenu tiyo mu ɲu a haan wabe nɛ a ɓa za, a li veriyo Yesu, a heya ma biyo mu tuwara Lele vanloo ho sɛnu beɲu: “Uwe a un uru zo A mɛ too o zɛrɛ.”
44013034	Deeɓenu veriyo lo lena ɓa nuhuwora siīn a lo suraa ɓɛɛ bana aro zo mu so'orobee. A biyo yɛ li we baraa: “Un aa nɛ Davide miyan Han nɛ be fasi mu.”
44013035	Mu ɲa tuwa ma fe-binu: “O ɓɛɛ tɛ a o nisenu mi mu so'orobe.”
44013036	Bari Davide sa mi Deeɓenu toonu mi wosonuu, bun bɛnɛ lo huruu, a ɓa huwaan lo mii madaan huunle, a lo so'uwa.
44013037	Mu yi a lɛ Deeɓenu veriyo, ho ɓɛɛ maa mu so'orobe.
44013038	Mi ɲi mu ciri, waa erenasiyo, a lobe lahuramaa mu be'uwe desinu unpa do haan mi.
44013039	A nuu nɛ yi lara laa to ho naso yu tereyamu ma lobe bari bun bera so wure nɛ Moyize tuwa ɓɛɛ ya daa nɛ tereyamu miyan.
44013040	A bun na mi dɛɛ mite a biyo tuwa li Deeɓenu ɲucanna wara ɓɛɛ yi mi:
44013041	Finleera, mi hɛɛ mi yira Mi hanma, a mi le bin Bari un we be mibe wa'atiī Han we wema nɛ mi ɓɛɛ ya laa na A ɓa ya yi la'ari mu han mi!”
44013042	Biyowo Poli ma Barinabasi lo li Deeɓenu faralo zuun, ɓa fara ɓa a ɓa aroɓuwee a woro han wara ɲu'ere so li vunurowozomɛ nɛ sin bun na.
44013043	Ho fenumawɛ so bɛnɛ, Zuwifera cururu ma sira biyansiyo nɛ zaan Deeɓenu du Poli ma Barinabasi hiya wa, a ba we mi waa woro ma ɓa, aa heni ɓa siyan a ɓa we ni nɛ fasi Deeɓenu hinɛɛ.
44013044	Mu vunurobe wozomɛ bɛnɛso ho losiyo wure aa fowɛ aa ɲi han Deeɓenu wara.
44013045	Biyowo ɓa Zuwifera maa ɓa zanma, ɓa su ma ɲɛnni, a ɓa huwa pan Poli na a wanni biyo lo woro, a yɛrɛ tuwo lo.
44013046	Bun wa Poli ma Barinabasi heniya mi siyan a baraa haan ɓa: «A mibe han Deeɓenu wara ya tawɛ a woro han mayɛɛ. A biyo wa mi ɓɛɛ ɲa han, a wo a obara ni nɛ ɓɛɛ tawɛ ma ho sii nɛ ɓɛɛ mi ve, to a bun na wa yerema sin wa waa ma han sira biyan,
44013047	Bari a bun sin lo Ɲuso barala mu haan wa: “Un bosi o a o we han tuwansira ómū Yawe a o fɛn ma mu isirobe Tuwifuwa li tun ɲuvenile.”»
44013048	Biyowo ɓa sira biyan ɲa han wara so, ɓa siyan waa a ɓa we mi waa taa'a lo Ɲuso wara; a ba nɛ wure we tawɛ ma ho si nɛ ɓɛɛ mi ve we laara.
44013049	Lo Ɲuso wara we mi waa bɛbɛ dín tunzo so wuree.
44013050	Ɓa Zuwifera suwo ɓa hanna nɛ ɛsirobe se, a nɛ wee ɓuwani Deeɓenu; a suwo ho ló nitetiya a ba to ze'u ma Poli ma Barinabasi a ɓa ɲa ɓa leena mi tuūn.
44013051	Poli ma Barinabasi pupuwo mi ziya un'unnu ɓa bena a ɓa fɛnna va Ikoni.
44013052	Yi a ɓa ba sin we waa a su ma zanma'aa, a su ma li Ha'iri-Senu.
44014001	Poli ma Barinabasi ɲa zo ɓa Zuwifera Ikoniyomuu. Ɓa wara fu ɓa ni na ma be nɛ fuwa ɓa Zuwifera cururu ma Gɛrɛkela laara.
44014002	A ɓa Zuwifera nɛ pan a la mu suwo sibiyan ɓa a ɓa te ze'u ma ɓa lanasiyo.
44014003	Hare ma bun ɓa asiyo mɛnna beza Ikoniyomuu. Ɓa wee woro ma sinheɓuwe, a ɓa fasi lo Ɲuso wa; lo Ɲuso we mi waa lee sɛrɛyamu mi hinɛ wara bena, a lo na a zenirobera ma hanmarobera we mi waa we ma ɓa nu.
44014004	Ho losiyo wure we huwa cira'a wɛɛ: tuwan ɲu wo ɓuwa ma ɓa Zuwifera, a tuwan ɲu wo ɓuwa ma ɓa .
44014005	Ɓa Zuwifera ma ni tuwan nɛ ɓɛɛ a Zuwifera ma mi ɲunasiyo vɛ co mu a ɲi'ori Poli ma Barinabasi a duwo ɓa ma bubuwo.
44014006	Poli ma Barinabasi ɲa bun a ɓa luɓo vɛɛ aɓariyo mite li Likawoni tun luwee Lisitere ma Dɛribe ma mi do'uwa luwee,
44014007	a ɓa we mi waa woro ho tansinnu bini.
44014008	Banuu ɲuyaa ni'ere ɛnna Lisitere nɛ te a lo a uru'a a lo ɓɛɛ vasiyo diyaa.
44014009	Lo we mi wa tɛtɛ mi ɲuvanle Poli wara na, a Poli fa mi yira dɛrobe laa cɛɛn, a ma a lana nɛ da lo isi mi lo yira wa,
44014010	a ho buweriyo baraa haan lo: «Huwo ziin can o ziya wa.» Lo lii huwa wuru a lo huwa vɛsi.
44014011	Biyowo ɓa zanma ma biyo Poli wo ɓa buweriyo ma mi tannu nɛ a ɓa tun tannu: «Han tinsiyan yeremaa a nucoza fɛ'o a mina wa siīn!»
44014012	Ɓa we mi waa ve Barinabasi ma li tinsinu, a ɓa ve Poli ma li tinsinu, bari a ho we mi wa woro han wara mu.
44014013	A Zewusi nɛ tinsiyan zun ɛnna ho ló ɓofonuu vɛɛ va torala nɛ do'oriyo na ma punilo a mana li boroō, a lo ma ɓa zanma ɛnna mu se a lee ɓa torala so ma .
44014014	Ɓa tuura niɲu Poli ma Barinabasi lo mu unpa, ɓa mi bafoni a ɓa luɓo zo ɓa zanma siīn a ɓa buweri:
44014015	«Heyi mibe! A webena mi we biyo yɛ? Dɛɛ wabe muso a nucoza a obara mibe be sin; wa a nucoza nɛ a bara mu han mi, a mu a tansinnu, lo mi cun mi ara'obera nɛ yɛ desi, a mi yerema sin mi waa ma li Deeɓenu nɛ midɛɛ, dín daanna ho waa, li tun, mu zenuɲuu ma mi yibera wure.
44014016	Han wa'atira nɛ anniya mu, dín Deeɓenu so dosi a si wo si bo mi yɛrɛ wɛnna.
44014017	Hare ma bun li ɓɛɛ vunuwan woo a lee mi yɛrɛ sɛrɛyamu ma mi wema tetiya, a li we siinni ho wuro aa han mi, a mi yira yiyo tete, aa yira dirobe nɛ boni, a bun wee wɛ mi siyan ma tete.
44014018	Hare han wara so woronu, mu pan wo do a ɓa sa ɓa, a ɓa we sara'a han ɓa.
44014019	Ɓa Zuwifera nɛ lo Ancose ma Ikoniyomuu a mana, suwo ɓa zanma a ɓa duwora Poli a vasi lora ho ló bɛnɛ, a ce obara lo huruu.
44014020	A biyowo ɓa buwara aa fowɛ lo ɲu, lo lii huwa a ɓo ho loo. Mu tunsaan lo ma Barinabasi fɛnna va Dɛribe.
44014021	Biyowo ɓa waraa li tansinnu ho ló soo vo, a ɓa yu nicururu a wora mi, ɓa arona va Lisitere, a va Ikoni a vara Ancose.
44014022	Ɓa heniya ɓa buwara siyan, a ɓa mi waa heni han ɓa a ɓa fɛsi ho lanaa; a ɓa tɛ lo: «Wa tawɛ a wa ansi tuwara cururuu a zoora Deeɓenu .
44014023	Ɓa na a ɓa wɛ'aa, egilizi wo egilizii. Ɓa zo a fara bun bɛnɛ ɓa do ɓa sa'a lo Ɲuso nɛ ɓa lara na nuu.
44014024	Bun bɛnɛ, ɓa ansi Pisidi tuūn a vɛɛ ciyo Panfili.
44014025	Ɓa buwiya li tansinnu Pɛrize lo, bun bɛnɛ ɓa liyo Atali.
44014026	Binni ɓa zoo muwe a arona va Ancose he ɓa we zan a ɓa tuwora ɓa, a faraa Deeɓenu na haan ɓa, a ɓa sora ho toonu nɛ ɓa sa yɛ.
44014027	Biyowo ɓa ciyo Ancose, ɓa uwa li egilizisiyo wure wɛ wa, a ɓa wuraa biyo wure Deeɓenu wo ma ɓa nu, ma biyo li hɛnana wan haan han sibiyan yawe a ba ɲa muso laa Yesu na.
44014028	Bun bɛnɛ ɓa asiyo mɛnna beza ma ɓa lanasiyo binni.
44015001	Bara tuwan lo li Zude tuūn a va Ancose. Ɓa we mi waa arani ɓa lanasiyo ma biyo yɛ: «Mi ɓɛɛ da yi mu isirobe, a mi yi ɓɛɛ a heya ma biyo Moyize barala mu.”
44015002	Poli ma Barinabasi pan ɓaa, fuwa li wanni so wo ɓuwa. A bun wa ɓa Ancose egilizisiyo leena Poli ma Barinabasi ma lanasiyo tuwan a tuwo a ɓa vɛ Yerusalɛmu a vɛɛ de ho dɛmu so a han ɓa ma li egilizi .
44015003	Li egilizi lii bo ɓa wanvɛɛnu paana wure ɓa wa. Ɓa huwa vɛ aansi li Fenisi ma Samari tuwiin a ɓa woro biyo han sibiyan yeremana nana mite Deeɓenu na. Bun wo zanma'aa benu ɓa lanasiyo wure se.
44015004	Biyowo ɓa ciyo Yerusalɛmu, ɓa lanasiyo, ɓa tuura ma ɓa nidan fu ɓaa sese, a biyo Deeɓenu wo ma ɓabe nu, ɓa lii bo bun wure na.
44015005	Bun wo so, tuwan nɛ yeremaa a lanasiyo huwa zan a ɓa lo: «Mu tawɛ a ɓa lanasiyo nɛ ɓɛɛ a Zuwifera faan, a ɓa fi Moyize tuwa na.»
44015006	Ɓa tuura ma ɓa nidan fowɛ yawe a piri'a han dɛmuwan so na.
44015007	Biyowo ɓa wanniya tuwi caa wɛ na, Piyɛre huwa zan a lo baraa haan ɓa: «Waa erenasiyo, mi to zun mu: hare mu be wozoma yaa, a Deeɓenu wɛ'aa ni mi siīn yawe a han sira nɛ á ɲi ho tansinnu wara ma mɛ ɲu, a ɓa yi laa.
44015008	A Deeɓenu nɛ zun han siyan haan ɓa ma li Ha'iri-Senu a obara wa be sin a wora sɛrɛyamu ɓa bena.
44015009	Lo daanna siya ɓa siyan ciyo ma ho lana vo, bun zeni lo lo ɓɛɛ leena wabe ma ɓabe wɛɛ ma be diyowo.
44015010	A wɛɛrɛ, a webena mi tanni Deeɓenu a dɛɛ ma biyo mi miniya a be sero ɓa buwara buwabuwa wa, sero nɛ waa maana ma wabe wate ɓɛɛ so yu.
44015011	Dɛɛ, a ma lo Ɲuso Yesu hinɛ wa isira, wa lara bun na, a a bun ɲa a ɓabe.»
44015012	Ɓa zanma ciyo nɛ wure lii watɛɛ, a ɓa ni tɛtiya mi ɲuvanle Barinabasi ma Poli na, a ba la'ariyo mu zenirobera ma mu aɓa'obera wure nɛ Deeɓenu wo ma ɓabe nule han sibiyan siīn.
44015013	Biyowo ɓa lii siyanmiɓiyo, Zake so han wara a lo lo:
44015014	«Waa erenasiyo, mi tɛtɛ mi ɲuvanle mɛ nɛ. Biyo Deeɓenu bona wɛ'ara mi uwi ni mi yɛrɛ yenu na han tuwansira siīn hare mu be hiyaɓuwɛrowo; Simu bo bun na.
44015015	Li Deeɓenu wara ma bun ɲuɓuwa a heya wɛ ma biyo mu tuwara:
44015016	“A bun bɛnɛ un bini ɓuwee A un huweni Davide zun nɛ to mu Un we'a li to'uwe te aa ziinni.
44015017	A bun wo so, ɓa nucoza nɛ á wure piri'a lo Ɲuso, Oo, han tuwansira wure nɛ un yenu ve wá; A mɛ lo Ɲuso untena lo bun,
44015018	Mɛ nɛ zeniya un yihɛma hare ho fo.”
44015019	A bun na mɛ lo mu suwanni a wa ɓɛɛ co de ɓuwɛɓuwɛduwe ɓa ni nɛ tuɓiyo haan Deeɓenu na.
44015020	Wa too han ɓa a bara lo ɓa para han tinsiyan na'uwannirobera na, a para mu dara'oroyamu na, a para ɓa biya huwo ma mu cannu cɛnu na.
44015021	A biyo hare yoo fɛ han uwe nɛ anni'a mu, Moyize dannu wá ni mi ló pɛɛ nɛ wuro lo tuwa wara bari han wee ara mu pɛɛ han .
44015022	Bun wa, mu wo sin ɓa, ɓa ma li egilizi wure na a wɛ'a ni tuwan mi siīn a ba ma Poli ma Barinabasi ba be wɛ na a vɛra Ancose. Bɛ ɓa leena a Zude nɛ ɲa ve ma Barisabasi, ma Silasi; bara nɛ ɓa nɛna wure ve ɓa yetetiya.
44015023	Ɓa tuwo ɓa ma ho lɛtɛrɛ nɛ yɛ: «Mii erenasiyo, ɓa tuura ma ɓa nidan aa bara haan waa nɛna lanasiyo nɛ a sibiyan, a nɛ mi Ancose, Siri ma Silisi lo mi wure foofoo!
44015024	Wa ɲa lo ni tuwan lo wa se he a lii siya mi ma mi dɛmuwan a beeriyo mi buwe, a tara a wa ɲa ɓɛɛ tuwo ɓa ma diyowo.
44015025	A bun na wa paariyo asiyo a wara; wa ɲuɓuwa a wa lo mu suwanni a wa wɛ'a ni wa siīn a tuu miyan, a ɓa ma wa nimuwanna Poli ma Barinabasi be wɛ na vɛra mi se.
44015026	Poli ma Barinabasi aariyo mi mu'ɛnle wa Ɲuso Yesu Kirisita yenu na.
44015027	Ma bun, a Zude ma Silasi wa tuwo a ɓa lii de ho dɛmu ɲu'ere so mi ɲuvanlee,
44015028	bari mu se li Ha'iri-Senu ma wabe watena se a wa ɓɛɛ co be sero binu mi ɲu fuwa huwɛ tawɛ mu mide.
44015029	Dɛ bun nɛ, mi para ma'otuwa ma cannu ma biya huwo cɛnu na, a para mu dara'oroyamu na. Mi foo mani!»
44015030	Bá nɛ ɓa tuwo tiya a ɓa fɛnna va Ancose a vɛ na ho lɛtɛrɛ ɓa zanma nɛ fowɛ bin na.
44015031	Ho vanlo lii arana a mu wo zanma'aa be ɓa ni se, bari han wara so we do ɓa siyan.
44015032	Zude ma Silasi nɛ ɲa wo Deeɓenu heniya ɓa lanasiyo siyan a na pa'a ɓaa ma mi warala cururu.
44015033	Mu so vɛ yu wa'ati na, ɓa na ho wan ɓaa, ɓa lo ɓa yi hɛraa, a ba arona va bɛ tuwo ɓa se.
44015034	A mu wo sin Silasi se a lo ɛsi.
44015035	Poli ma Barinabasi wo wa'ati Ancoseē, a ɓa ma nibiyan cururu wee arani ɓa ni, aa buwe lo Ɲuso tansinnu wara.
44015036	Wozomazaɲu anninu bɛnɛ, Poli bara haan Barinabasi: «Nɛ wa aro tin wa dannuu, a lee waa erenasiyo unpa han luwe nɛ wuree wa wara lo Ɲuso tansinnu, yawe wa zuun biyo ɓa mi wa.»
44015037	Barinabasi ɛnna mu se a mi vɛ Zan nɛ ɲa ve ma Marika a buwara mi.
44015038	Poli ɓɛɛ we ta bun na, a hini vɛ Zan buwara mi, biyo hó we arona ɓa hiya wá bena hare li Panfili tuūn, a lo ɓɛɛ we ciyan ɓa ɓa toonu.
44015039	Dín wanni so wo he, fuwa ɓa cara'aa wɛ na. Barinabasi va Marika a bá le so muwe a va Sipere.
44015040	Mu yi a Poli, hó wɛ'aa Silasi. Ɓaa erenasiyo lanasiyo do ɓa saa'a lo Ɲuso sanmuso nuu, a bun Poli bá i fɛnna na.
44015041	Ɓa yoo annasi li Siri tun ma li Silisi tuūn, a ɓa we mi wa heeni han egilizira siyan.
44016001	Mu yi bun na a ɓa vɛ ciyo Dɛribe, a zan bin a va Lisitere. Lanaso ni'ere ɛnna bin nɛ yenu Timote. Ɓaa naa wo Zuwifenuu lanaso, a ɓaa maa wo Gɛrɛkenuu.
44016002	Lisitere ma Ikoni luwe lanasiyo wee ve lo yetete.
44016003	Poli ɛnna mu se a lo we mi beroɓa. Ma bun, lo vo lo mana mi se, a aa wo mu ɓuwafaanmu lada lo wá ɓa Zuwifera nɛ ɛnna li ɛnle so bena; bari bá we zuunna lo ɓaa maa a Gɛrɛkenuu.
44016004	Biyo ɓa tuura ma Yerusalɛmu nidan fasi, a bun ɓa we mi waa de han han luwe wure nɛ ɓa luwaa, yawe a ɓa ni fi ho tannu so na.
44016005	Han egilizira lana pa'a we mi wa de wa, a wo ma wo to han mi waa nii.
44016006	Biyo wá li Ha'iri-Senu saara ɓa, a ɓa buwe ho tansinnu li Azi tuūn, ɓa i aannasi li Firizi ma li Galasi tuwiin.
44016007	Biyowo ɓa ciyo Misi tunzo ɲuɓo na ɓa caa daɓere a zo Bitini; a Yesu Ha'iri ɓɛɛ na ho wan ɓaa.
44016008	A bun wa ɓa vɛ aannasi Misi tunzoo a le va Torowasi.
44016009	Ho tinaa, Poli yu yimilo, a Maseduwane nuu zan lo waa a yuwa lo ma biyo: «Ɓuwee aa ɲiyan waa ho Maseduwanee he.»
44016010	Ho yimilo so bɛnɛ wa winu piri'aa co'o a vɛ Maseduwane tun, bari wa we cuu mu lo Deeɓenu vo wa a wa vɛɛ buwee ho tansinnu binni.
44016011	Wa zo muwe Torowasii a saariyo Samotara, a mu tunsan wa va Neyapoli
44016012	Wa zan bin a va Filipe lo nɛ a Maseduwane tun uɓuwe lóbenu yɛɛ nɛ mi ɓa Romusiyo pa'a hiyase. Wa wo wozoma nɛ boni ho lóbenu soo.
44016013	Mu vunnurobe wozomɛ zeze wa lo ho loo a liyo ho baa ɲuɓo na. Mu wo a wa pa obara a ma bin ɓa Zuwifera we fewɛ aa fara. Wa yu a hanna tuwan fowɛ bin, a wa lii asiyo ɓa se, a wa waraa ma ɓa.
44016014	Hannuu ni'ere ɛnna ɓa siīn nɛ yenu Lidi a le Tiyatire loo. Lo wo hannu nɛ wee duwayi ma aanrobe muwiyan. Lo ya wee zaan Deeɓenu. Lo Ɲuso hɛɛna lo ha'iri yawe a lo tɛtɛ mi ɲuvanle Poli wara na.
44016015	Biyowo lo ma mi zunsiyo batiziya vo, lo voo wa a lo lo: «Mi yi yatiyo lo un a tan'ereso lo Ɲuso waa, a mi ɓuwee aa laa un zuun. A lo va wa a zoora mi zuun.»
44016016	Wozo'ere a wa anniya vɛ he ɓa ni wee vɛɛ fara Deeɓenu na: tosɛhannu ni'ere le san wa waa. Lo wo tirilo. Lo wee yi cunnu nɛ ɓuwaa ma tete aa han mi nasiyo hó tirilo so wenu wá.
44016017	Lo yeremaa bo wabe ma Poli hiya na, a lo buweeri, a tɛ lo: «Ɓabe bara nɛ yɛ, a ho waa ɲusiīn Deeɓenu tosɛra. A mu isirobe wan be ɓa mi waa buwee han mi.»
44016018	Lo wo bun wozoma yɛɛ, fuwa Poli ɓuwa ɓuwa saa, yeremaa baraa haan li ha'iri oo so: «Un bara han o, ɓuwee aa le lo hannuu nɛ yɛɛ Yesu Kirisita yenu na.» A li lo loo mi ciyoo.
44016019	Biyowo lo tosɛhannuu ɓaa nasiyo maa a a mi cunnu yinu ɲu uwanna mu, ɓa fu Poli ma Silasi na a varaa ho naboo, ho ló wɛɛsiyo waa.
44016020	Ɓa zeniya ɓa ma ɓa iriwera, a ɓa lo: «Ɓa ni nɛ yɛ mi waa yaa wa lo.
44016021	Ɓa a Zuwifera nɛ wuro ladara nɛ wabe Romusiyo ɓɛɛ da tɛ na, san'un a ca vɛsi ma han.
44016022	Ɓa zanma huwa ɓa bena, a ɓa iriwera na a ɓa ɓuwɛna ɓa bafoni, a ɓa haa ɓa ma fiinmɛ.
44016023	Biyowo ɓa haa ɓa vo, ɓa uwa ɓa asoō, a ɓa lo li aso pɛrona dɛɛ ɓaa sese.
44016024	Biyowo ho ɲa bun, lo zoora ɓa hare ma yi zoo, a lo uwa muwanniya ɓa ziyaa.
44016025	Ho tinaanale Poli ma Silasi we mi waa fara a ɓa siyo aa sɛ'a Deeɓenu yeyee! A ɓa asozora nɛ a ɲuvanle ɛnna ɓaa.
44016026	Li tun araɓaa za ma pa'a, a li aso hiya fɛsirobe zɛ'ɛzɛ'iya, bun wa han ɛ'iya wure winu hɛɛna mi ciyoo, a ɓa asozora muwanniya fa'aa ɓa ziyaa.
44016027	Li aso pɛrona siyan wuru, a biyowo lo maa a han zun'ɛn hɛɛna, a ɓa asozora muwanniya fa'aa, lo cuwa mi ɛtonu a ya ɓuwera mite, bari lo ya ce'o lo ɓa asozora wure luɓo.
44016028	Bun wa Poli buweriyo lo: «Ɓɛɛ co madimi ote, wa wure mi he.»
44016029	Li aso pɛrona lo ɓa han mi ma omu, a lo anniya mi ciyoo a zoo cunna mite do Poli ma Silasi ɓa ziya se a lo zɛ yurɛyurɛ.
44016030	Lo va ɓa lora ho iin, a lo diyora ɓa: «Ɲunasiyo, a webe un tawɛ a un we a isira?»
44016031	Poli Ma Silasi caan lo: «Laa lo Ɲuso Yesu na a o ma o zunsiyo wure aa isi.»
44016032	A bun ɓa lii bora lo Ɲuso wara na a haan lo ma mi zunsiyo wure.
44016033	Lo va ɓa fɛnna ho tina'ere so. Lo vɛɛ siya ɓa ɛnna, a bun bɛnɛ lobe ma mi zunsiyo wure batiziya.
44016034	Biyowo lo laariyo ɓa vo, lo na dirobe ɓaa a ɓa du, a lo ma mi zunsiyo wure zanma'aa biyo ɓa laara Deeɓenu na.
44016035	Biyowo li tun saan, ɓa iriwera tuwo ni a ɓa vɛ bara han li aso pɛrona a lo nɛ ho wan ɓa bara nɛ yɛ na.
44016036	Li aso pɛrona i baraa bun haan Poli. Ɓa iriwera tuwo ni aa baraa haan ni a un de mi wan si, ma bun, wɛɛrɛ, mi aa le a mi fɛn ma hɛra.
44016037	A Poli baraa haan ba nɛ ɓa tuwo: «Wo nɛ mi haa vo, ɓa ni wure yireē, a iri woo, wabe nɛ a Romusiyo, ɓa yɛrɛ uwa wa asoō, a wɛɛrɛ ɓa mi waa osi ma sɛsɛmu, bun ɓɛɛ we. A ɓabe mite ɓuwee aa nɛ ho wan waa.»
44016038	Biyowo bɛ ɓa tuwo vɛɛ baraa haan ɓa iriwera lo Poli ma Silasi a Romusiyo, ɓa boore biya.
44016039	Ɓa huwa mana aa ɓuwɛɓuwɛ'a ɓa. Ɓa do ɓa wan si, a ɓa yuwa ɓa a ɓa de ho ló si.
44016040	Biyowo ɓa lo li asoō ɓa va Lidi zuun. Ɓa ma ɓa lanasiyo bin, ɓa heniya ɓa siyan, a bun bɛnɛ ɓa le so mi wan.
44017001	Poli ma Silasi luwa Anfipolisi ma Apoloni a vara Tesalonike. Zuwifera Deeɓenu faralozun de'ere ɛnna bin.
44017002	A heya wɛ ma Poli darina, lo zoo ɓa Zuwifera Deeɓenu faralozuun. Mu vunurobe wozoma betiin nɛ saanna wɛ na lo ya wee zo sumu ma ɓa ni nɛ mi bin han Deeɓenu wara be wa.
44017003	Lo ya wee woro mu fuwe aa zeni ma ɓa lo lo Kirisita we tawɛ a tuwara, a vee le ɓa nuhuwora siīn; lo a lo Yesu nɛ be mi mi waa woro han ɓa, lo a ho a lo Kirisita.
44017004	Lo wara we fu nituwan na ɓa siīn, a ba caa lobe Poli ma Silasi na; a ciya Gɛrɛkera cururu nɛ zaan Deeɓenu ma hanna nɛ ɛsirobe se cururu na.
44017005	Ɓa Zuwifera ma mi yááré huwa ɲɛnni ɓa, a voo ni suma tuwan ɓa zanma siīn a suwo a bá vɛɛ fe'awɛ a lee uru'aa ho loo. Ɓa anniya va Zazo zuun, yawe a ya vɛɛ vɛ Poli ma Silasi a mana ɓa zanma siīn.
44017006	Ɓa ɓɛɛ vɛ yu ɓa bin, a a bun wa ɓa va Zazo ma ɓa lanasiyo a vara ho ló irila waa, a ɓa tɛ lo: «Ɓabe ni nɛ yɛ ɲan'anmiya ho dimiɲa tuwifuwa he a biyowo ɓa ciyo he, Zazo laariyo ɓa.
44017007	Ɓabe ni nɛ yɛ wure mi waa fi Sezare pa'a a ɓa tɛ lo pa'ama binu mi nɛ a Yesu.
44017008	Han wara so huweniya uru'aa benu ɓa zanma ma ɓa irila siīn.
44017009	Mu wo waziɓi a Zazo ma ɓa lanasiyo tuwan saara be a ɓa uwara ɓa si.
44017010	Biyowo li tun hun, ɓa lanasiyo caa daɓere a Poli ma Silasi yu fɛnna a va Bere. Biyowo ɓa ciyo, ɓa zo ɓa Zuwifera Deeɓenu faralozuun.
44017011	Ɓa Zuwifera so leerobe wo se poona Tesalonikesiyo taa. Ɓa we ta han wara bena ma zanma'aa, a ɓa ya wee ciri mu toorobe wo ma wo aa dɛɛ ta biyo ɓa waa woro han ɓa yi boo ma bun.
44017012	Cururu ɓa siīn ma Gɛrɛse tun hanna nɛ ɛsirobe se ma bara cururu we laara.
44017013	Biyowo Tesalonike Zuwifera ɲa lo Poli mi waa woro han Deeɓenu wara Beree, ɓa ɲa mana bin a aa ɲan'anmiya ɓa zanma ha'iri a aanniya ɓa.
44017014	A bun wa ɓa lanasiyo caa daɓere a Poli le yu fɛnna ma mu zenuɲuu feni, a Silasi ma Timote asi ho Beree.
44017015	Bá nɛ buwa Poli ciyan lo tuwifuwa Atɛne. A bun bɛnɛ ɓa arona, a Poli haariyo ɓa a ɓa vɛ bara han Silasi ma Timote a ɓa ɓuwee mi se fuwafuwa.
44017016	Biyowo Poli asi ho ɓa Atɛneē, lo sin wure wo dan, biyo lo maa a ho ló wure su ma tinsiyan.
44017017	Lo ya wee zo ɓa Zuwifera Deeɓenu faralo zuun, a lo sumu ma ɓa Zuwifera ma ɓa nii nɛ zaan Deeɓenu. Wo ma wo lo ɲa ya wee sumu ma ba nɛ lo yi yu ho naboo.
44017018	Bezuunna tuwan nɛ a Epikurisiyo ma Sitoyisiyo muso huwa wanni ma Poli. Ɓa tuwan lo a webe lobe daaworolo nɛ yɛ mi wa woro, a tuwan lo a sibiyan tinsiyan be lo woro, bari ba we ɲa a lo woro Yesu tansinnu ma ɓa nuhuwora veenu be.
44017019	A bun wa ɓa va lo vara ho iriwele, a ɓa diyora lo: «O wuro o de'enirobe fiyan nɛ o mi waa woro be aa han wa aa yi le?
44017020	Bari biyo o mi waa woro a befiyan wa ɲuvanlee. Wa mi mu se a zuun biyo terena yi a mu.»
44017021	Ɓa Atɛnesiyo ma ɓa nuhuwan tetanninu bebiyan woo ɓɛɛ ɛnna fuwa dɛmufiyan ɲinnu ma han woronu.
44017022	Poli huwa zan ɓa iriwera siīn a lo lo: «Atɛnesiyo, un maa a han tinsiyan be su mi siin ma be wo be.
44017023	Biyowo un mi waa hɛ'a mi loo, un maa mu bera wure nɛ mi ɓuwani. A un maa sara'awele de'ere wa a mu tuwa: “Deeɓenu nɛ nuu ɓɛɛ zun” taa. Dín Deeɓenu so nɛ mi mi wa ɓuwani a mi ɲa ɓɛɛ zun li, a dín be mɛ aa woro han mi.
44017024	Li Deeɓenu nɛ danna ho dimiɲa ma biyo wure mi hoo, dín a ho waa ma li tun naso. Dín ɓɛɛ mi ɛsi nucoza zuwin nɛ too.
44017025	Nucoro nule ɓɛɛ sɛ han li yi, bari li ma'o mana be diyo wo na lo nucozo se. A libe wee nɛ ho sii, mu vunrobe ma be wo be ɓa ni wure na.
44017026	Li na a ɓa nucoza wure lo mu cannu ɲu'ereē. Li na a ɓa ɛsi li tun wure wa. Li maziyan ɓa sii zerema totomɛ ma ɓa ɛsina suwan,
44017027	yawe a ɓa piri'a Deeɓenu, a mu yi wee yi a ɓa nani'a li, hare a Deeɓenu tin ɓɛɛ seena ma wa.
44017028	Bari a libe wa sii loo, a libe na wa mi waa vinvan'a, a libe na wa mi. A bun mi cɛɓuwɛra tuwan ɲa bara, lo wa ma li a si'ere.
44017029	Ma bun sin wa ma li Deeɓenu yi a si'ere, to wa ɓɛɛ tawɛ a le'a lo li lowɛ ma sannu, warifonu hannu wurasin bibiyo nɛ lo nucoro taa ma mi yɛrɛ ha'iri ma mi nuwari.
44017030	Deeɓenu ɓɛɛ muwan ɓa nucoza dɛdɛmu wozoma ɓa wa, a wɛrɛ li bara han ɓa nucoza wure ma feni wo feni lo ɓa tawɛ a tu'uɓi.
44017031	Li fasi wozomɛ de'ere a li nuu nɛ li wɛ'aa aa iri ho dimiɲa wure ma tereyamu. Lo veriyo lo leena ɓa nuhuwora siīn a lenana lo sɛrɛyamu haan ɓa ni wure lo lo be boo.
44017032	Biyowo ɓa ɲa a lo woro nuhuwora veenu be, ɓa tuwan zaan lo, a tuwan lo mi binni ɲi lo wara wozobinuū.
44017033	A bun wa Poli anniya do ɓa si.
44017034	Hare ma bun nituwan we ciya mite laa, a lara. Bá ni'ere wo Deni, ɓa irila uzu ɲuso ma hannuu ni'ere nɛ yenu Damarisi, a ciya nituwan na.
44018001	Bun bɛnɛ Poli zan Atɛneē a va Korɛnte
44018002	Lo ma Zuwifenuu ni'ere heya wɛ binni. Ho we yenu Akilasi a le li Potoo tuūn. Mu wo a ho ma mi han Pirisika lo li Itali tuūn a mana fɛrɛfɛrɛ yɛ, bari lo pa'ama Kolode we lo ɓa Zuwifera wure tawɛ a le Romuu. Poli ma ɓa we caa wɛ na.
44018003	Biyo wa ɓa toonu wo de'ere, lo laara ɓaa zuun, a ɓa sa toonu ma wɛ, a wee bin mi baforozuwin.
44018004	Vunurobe wozomɛ pɛɛ, Poli we zo woro han Deeɓenu wara li Deeɓenu faralo zuun. Lo we baba a lo wara yi see ɓa Zuwifera ma ɓa Gɛrɛkela wa.
44018005	Biyowo Silasi ma Timote lo li Maseduwani tuūn a mana Poli se, lo we do mite si wure han Deeɓenu wara woronu ɲu, aa zeni ma ɓa Zuwifera lo Yesu a lo isiro nɛ Deeɓenu wɛ'aa.
44018006	Ɓa Zuwifera huwa la, a ɓa woro ca'a lo. A bun wa Poli pusuna mi bafoni a lo baraa haan ɓa: «A mi cannu hɛ'ɛ aro lii mi wa; mu cira mi. A fɛ wɛrɛ wa, a han sibiyan se un vɛ.»
44018007	Bun wa lo lo bin a va banuu ni'ere nɛ yenu Tite Zutusi zuun. Ho banuu so wee zan Deeɓenu. Lo zun ma li Deeɓenu faralozun we caa wɛ na.
44018008	Kirisipe nɛ wo li Deeɓenu faralozun ɲuso we lara lo Ɲuso na, lobe ma mi zunsiyo wure. Korɛntesiyo cururu nɛ we mi wa tɛtɛ mi ɲuvanle Poli wara na ɲa muso we lara lo Ɲuso na a ɓa batiziya ɓa.
44018009	Tina'ere lo Ɲuso baraa haan Poli yimiloo: «Heni o siin, baba wuro, yi to siin o biyo.
44018010	Un mi ma o. Nuu wo ɓɛɛ da mi nu be o wa a we oomu ma o; bari nicururu a un taa hobe lo nɛ yɛɛ.»
44018011	Poli asi Korɛnte loo zeremi'ere ma pinle behoozin, a lo wee arani ɓa ni ma han Deeɓenu wara.
44018012	Biyowo Galiho wo wafaranama nɛ ɓa Romusiyo bosi li Akayi tuūn, ɓa Zuwifera we ɓuwariyo mi ɲu a huwa Poli bena, a va vara ho iriwele,
44018013	a ɓa lo: «Lobe banuu nɛ yɛ mi waa ɲa ɓa ni a ɓa ɓuwani Deeɓenu ma co'o nɛ ɓɛɛ heya ma ho tuwa.»
44018014	Biyowo Poli ya mi wuro, dín wa'ati soo Galiho baraa haan ɓa Zuwifera: «Mu ya yi a niɓuwee wurasin besuma biyan, un ya tɛtɛ un ɲuvanle mi wara na,
44018015	a biyo wa mu a wanni wara ma yele ura ma be nɛ cira mi tuwa, bun cira mibe. Un ɓɛɛ we bun bera so irilo.»
44018016	A lo ɲa ɓa ho iriwele.
44018017	A bun wa ɓa wure fu Sositɛnɛ nɛ a li Deeɓenu faralozun ɲuso na, a tutuwo vɛ haa ho iriwele waa, a Galiho ɓɛɛ caan mu diyowo.
44018018	Poli bana asiyo Korɛnte loo a so wa'ati. Bun bɛnɛ lo faraa wan ɓa lanasiyo se, a lo ma Pirisika ma Akilasi le zoo muwe a va Siri tun. Lo we foo mi ɲu'o Sankere loo bari lo we do mi ɲu haan Deeɓenu.
44018019	Ɓa vɛɛ ciyo Efɛze, a bini lo dosi Pirisika ma Akilasi. Lo zoo li Deeɓenu faralo zuun a zoo sunmuwan ma ɓa Zuwifera.
44018020	Ɓa waraa ma lo a lo ɛsi mi se a mɛɛn beza, a lo pan.
44018021	Lo faraa ho wan ɓa se, a lo baraa haan ɓa: «Un bini aro ɓuwee mi se a Deeɓenu yi ta mu.» A bun lo lora Efɛzeē a le zoo li muwe a fɛnna.
44018022	Biyowo li muwe ciyo Sezare, lo lo a va Yerusalɛmu a tiya li egilizisiyo na. Bun bɛnɛ lo liyo Ancose.
44018023	Lo wo wa'atizo bini. Poli huwa le aansi li Galasi ma Firizi tuwiin a heniya ɓa lanasiyo siyan.
44018024	Zuwifenuu ni'ere nɛ a Alɛsandiri lo nuu nɛ yenu Apolosi va Efɛze. Lo wo banuu nɛ da wuro, a ɲa zun han Deeɓenu wara ma tete.
44018025	Lo we arana lo Ɲuso wan be sese. Bun we su lo siin, a lo wee woro aa arani ɓa ni ma Yesu be ma biyo mu cuura. A Zan batɛmu midee lo we ta haan.
44018026	Lo we do mi ɲu si aa woro ma sinheɓuwe li Deeɓenu faralozuun. Biyowo Pirisika ma Akilasi ɲa lo wara wure, ɓa va lo vara mi se, a ɓa wura ho wan be ciyo a haan lo.
44018027	Apolosi ɛnna mu se a vɛ li Akayi tun. Ɓa lanasiyo heniya lo siin, a ɓa tuwa vanlo bo lo wa a lo nɛ ɓa lanasiyo nɛ mi dín tun soo na, yawe a ɓa fi laa sese. Biyowo lo ciyo bin, lo cunu wo ɓuwa ba nɛ yeremaa a lanasiyo a nɛ Deeɓenu zenina mi hinɛ se ma tete.
44018028	Lo wara bara'a ɛnna a fasi, a lo zeniya ma ɓa Zuwifera ɓa ni wure yireē, lo ɓa vuruu, a ciyo mu a heya ma mu torobe lo a Yesu a li Deeɓenu to'aro nɛ wɛ'aa mu.
44019001	Biyowo Apolosi mi Korɛntee, Poli we le bo li Azi Minɛre doɓoɲule tun na tɛrɛlɛ tuwi vɛɛ ciyo Efɛze lo na. Lo yu lanasiyo tuwan bini, a lo diyora ɓa:
44019002	«Mi yu li Ha'iri-Senu biyowo mi lara le?» A bá caan lo: «Wa yɛrɛ ɓɛɛ ɲa lo Ha'iri-Senu mi san'un.»
44019003	Poli tintiyan diyora ɓa: «A ho batɛmu yɛ mi yu?» A bá lo a Zan Batɛmu.
44019004	Bun wo so Poli baraa haan ɓa: «Zan batɛmu a ho loɓinu batɛmu. Lo we bara han ɓa ni, lo ɓa laa ho nɛ ɓuwee mibe bɛnɛ na, a nɛ a Yesu.»
44019005	Han wara so wa ɓa batiziya lo Ɲuso Yesu yenu na.
44019006	Poli bo mi nule ɓa wa, a li Ha'iri-Senu liyo ɓa wa, a ɓa huwa woro tanbiyan, a ɲa caan Deeɓenu ɲu.
44019007	Ɓa wo bara niɓuwɛɲu ɲu'an.
44019008	Poli wee vɛ li Deeɓenu faralozuun. Lo wo pinle betiin a lo mi wa woro Deeɓenu pa'amayamu be ma sinheɓuwe, a lo wee de'oro a lo wara yi se ba nɛ tɛtɛ mi ɲuvanle la wa.
44019009	Nicururu ɓa siīn we coheniya mi ɲu'uwe a pan a laa, a ɓa yɛrɛ wuro de zuwa lo Ɲuso wan na ɓa zanma siīn. Bun wo so Poli anniya ɓa se. Lo va ɓa lanasiyo, a lo wee woro Yesu be wopɛɛ aa han ɓa ni, Tiranuse ni aranile zunbenuu.
44019010	Poli wo zeremaɲu a lo mi buūn, fuwa ɓa ni nɛ wure nɛ mi li Azi tuūn; Zuwifera ma ba nɛ ɓɛɛ a Zuwifera wure ɲa lo Ɲuso wara.
44019011	Deeɓenu wo aɓa'obe beberiya ma Poli nu,
44019012	fuwa ɓa ni wee be bafoni wurasin bɛcɛɛ nɛ dunna Poli suraa na ɓa vanvanna wa, a ɓa wɛ a han ha'ire uwe le ɓa nii.
44019013	Zuwifera tuwan we mi wa hɛ'a aa ɲa han ha'ire uwe lee ɓa nii. Ɓa we tanniya mu a wee ve Yesu yenu a ɲanna han ha'ire uwe. Ɓa wee bara han han ha'ire uwe: «Wa bara han mi, Yesu nɛ Poli mi wa woro be yenu na, mi le.»
44019014	Bá nɛ we mi wa we bun, wo Zuwifenuu sara'awe-inso ni'ere nɛ yenu Seva za nihooɲu.
44019015	Li ha'iri'oo caan ɓa: «Un zun Yesu, a lɛ a Poli; a mibe a wii ba?»
44019016	A lo banuu nɛ li ha'iri'oo ɛnnaa lu zo ɓaa. Lo yu se ɓa wa a namaniya ɓa ma pa'a fuwa ɓa wure luɓo lo li zuūn ma mi lo'ora, a ɓa ɲa madimi'aa
44019017	Ɓa Zuwifera ma ba nɛ ɓɛɛ a Zuwifera nɛ mi Efɛze ɲa mu, a mu zanniya ɓa hare ma tete, a lo Ɲuso Yesu yenu ɓuwaniya.
44019018	Nicururu ɓa siīn nɛ we yeremaa a lanasiyo we ɓuwee aa wuro mi be'uwe ma mi wema ɓa ni wure yireē.
44019019	Nicururu nɛ a tirila, mana mi tirilo vanle a ɓa ziya han ɓa ni wure yireē. Han vanle so hɛ'ɛ, we yu warifonu hannuwan be sere ɓuwiyaɲu ma ɓuwɛ (50,000).
44019020	A ma bun sin lo Ɲuso wara we yura se a bɛbɛna ma lo pa'a.
44019021	Mu bera nɛ wo yɛ anninu bɛnɛ, Poli huwa co mu mi siyaan a ansi li Maseduwani ma li Akayi tuwiin a vɛra Yerusalɛmu. Lo ɲa we liya, lo mi yi va bin vo, to mi ɲa tawɛ a vɛ Romu.
44019022	Lo tuwo mi nudera niɲu nɛ a Timote ma Erasite a vara Maseduwane, a lobe mite asi mɛnna beya li Azi tuūn.
44019023	Han wa'atira soo, piripararobe benu huwa lo Ɲuso wan bena.
44019024	Vinnuu deso nɛ yenu Demetiriyusi ɛnna Efɛze loo. Lo ya we pɛ warifonu hannu aa wera li tinsinnu Aritemi zun za yaara. Lo we yi cunu benu aa han ho toonu nasiyo ma ho co'o so.
44019025	Wozo'ere, lo vo mi tosɛra ma ba nɛ wure ma ɓa wee sɛ ho tonu so sii, a uwa wɛ wa, a lo baraa haan ɓa: «Bara, mi wure zun lo wa cunu wure mi hobe tonu nɛ yɛɛ.
44019026	Mi ɲa mu, a ɲa yira mi biyo lobe banuu nɛ ɓa lo Poli mi wa we na. Mu ɓɛɛ hini a Efɛzeē midee; mu bɛbɛna fo li Azi tun wure. Lo baraa, lo han ansinza nɛ ɓa nucoza we'aa ɓɛɛ a ɓuwanirobe tetiya. Lo yu see a yeremaa nicururu ha'ire a ɓa lara biyo.
44019027	Mu a farasi a mu ɓɛɛ daan bun na; mu we farasi a li tinsinu hannuu benu Aritemi zun be ɓɛɛ muwin, a to ho nɛ li Azi tunsiyo wure ma ho dimiɲasiyo mi wa ɓuwani yenu aa hi.»
44019028	Biyowo ɓa ni ɲa han wara so, ɓa siyan lo hare ma tete, a ɓa huwa buweriyo: «Ɓa Efɛzesiyo Aritemi a li diyobenu.»
44019029	Han uru'a so huwa fo ho ló wure, a ɓa ni wure haara va ho naboo. Ɓa fu Gayihusi ma Arisitarike na, nɛ a Maseduwanisiyo niɲu, a nɛ wo Poli buwara.
44019030	Poli we ɛnna mu se a zeni mite ma ɓa zanma, a ɓa lanasiyo saara lo.
44019031	Li Azi tun ɲunasiyo tuwan nɛ ma Poli wo yirāla tuwo ni lo se a ba bo lo, a lo ɓɛɛ co zo ho naboo.
44019032	Dín wa'ati so wure wo a mu be a bunna'inni ɓa se. Ɓa tuwan buweri ma bedeeso, tuwan ba buweri ma bebiyan. Cururu ɓa sin yɛrɛ ɓɛɛ zuunna biyo ɲu na mi fowɛ.
44019033	Nituwan lo ɓa zanma siīn a wuraa mu ura haan Alɛsandere. A ho ɓa Zuwifera we lena a lo heca mi waa. Alɛsandere yayaa mi nu a lo ya yi woro a fe ɓaa ɓa zanma waa.
44019034	Biyowo ɓa zuunna lo ho a Zuwifenuu, a han uru'aa nana. Ɓa huwa do hee tuwi lɛrela beɲu ɲu'an, a ɓa tɛ lo: «Ɓa Efɛzesiyo Aritemi a li diyobenu.»
44019035	Bun bɛnɛ ho ló dɛmuwan toro daɓere'aa ɓa suun a ɓa wo tɛɛ. A lo lo: «Efɛzesiyo, a wii mi ho dimiɲa a ɓɛɛ zun a Efɛze a Aritemi tinsinu zun ma li yaa nɛ lo ho waa a liyo wa siīn dɛrona?
44019036	Nuu wo ɓɛɛ wanni bun yi, bun we mi tawɛ a ɛsi sura, a mi ɓɛɛ we diyowo ma unwan.
44019037	Ɓa ni nɛ mi manayɛ, ɓɛɛ yara mi ɓuwanirozun, ɓa ɲa ɓɛɛ waraa wara'uwe wo mi tinsinu hannuu bena.
44019038	Mu yi wo a Demetirihusi ma mi tosɛra yi wɛsi nu nɛ bena, iri wozoma bo, a ɓa wɛsiyo mi bin. Bun we ɓa vɛɛ iri.
44019039	A bebiyan yi mi mi ha'iree, bun tereni ɓa iriwera waa.
44019040	Be wo zɛrɛ a farasi be. Farasi ɓa bara lo wa ansaan, bari ura woo ɓɛɛ mana han uru'a nɛ yɛ na.» Han wara so wa, lo uwa ɓa zanma si.
44020001	Biyowo han uru'a vo, Poli vo ɓa lanasiyo uwa wɛ wa a heniya ɓa siyan. Bun bɛnɛ lo tiya ɓaa, a lo fɛnna va Maseduwane.
44020002	Lo ansi dín tun soo a heniya ɓa lanasiyo siyan. Bun wo so lo fɛnna va Gɛrɛse tun.
44020003	Lo wo pinle betiin bin. Lo we liya a ya vɛ li Siri tun, a wo nɛ lo ɲa lo ɓa Zuwifera ha miyan, a bun wa lo arona bana i liya li Maseduwane tun.
44020004	Bere lo nuu Pirusi yaro Sopatɛre wo lo buwaro, a ciya Tesalonikesiyo Arisitarike ma Sekundusi na; a ciya Dɛribe lo nuu Gayihusi na, a ciya li Azi tunsiyo nɛ a Timote, Tisike ma Torofime na.
44020005	Ɓa we hecaa a vɛ ho wa Torowasi loo.
44020006	Li buru nɛ ɲanfunu ɓɛɛ uwaa sanni anninu bɛnɛ, wa zo li muwe Filipee a wa wo wozoma honu a ciyora ɓa se Torowasii. Wa asiyo bin tuwi wozoma hooɲu.
44020007	Ho cunu wozomɛyɛɛ, wa we fowɛ aa paari di, a Poli wuraa ma ɓa lanasiyo. Lo we tawɛ a fɛɛn mu tunsan, a bun wa lo la'ariyo ma ɓa nii tuwifuwa li tun na.
44020008	Fitɛn nɛ boni ɛnna he wa fowɛ ho nawenuu.
44020009	Yarozo ni'ere nɛ yenu Etikusi we asiyo li bo'ɛɛ̄n a to duma, a tara a Poli mi wa la'ari mi dɛmuwan. Lo yarozo yoo lo ho nawenu tiinnii a uwena. Ɓa huweniya lo, a yu a lo huruu.
44020010	Poli liyo, a lii cusi lo wa, a so lo mi buwaree a lo lo: «Mi ɓɛɛ co yaa mi ha'iri, lo mu'ɛnnu ɓɛɛ lo loo.»
44020011	Bun bɛnɛ lo arona yuwa a yoo ha'aa li buru a ɓa caa. Lo bana la'ariyo a mɛnna tuwifuwa li tun omu lii le a lo ma fɛnna.
44020012	Ɓa mana ma lo yarozo a lo midɛɛ, a mu wo zanma'aa benu ɓa wure se.
44020013	Mu yi a wabe, wabe le zoo muwe a hecaa Poli waa a vɛ Asosi. A bini wa we tawɛ a he lo a heya ma biyo lo cora mu, bari lobe we miniya a vɛsi ma mi ziya.
44020014	Biyowo lo yu wa Asosiī, wa ma lo zo li muwe a va Mitilɛne.
44020015	Wa zan bin a bo mu zenuɲuu na, a mu tunsaan wa ciyo feni nɛ, bin ma Kiyo we famaa wɛɛrɛ. Li wozomɛ nɛ san bun na wa ciyo Samosi, a bun tunsan wa ciyo Milɛte.
44020016	Poli we co a hɛ Efɛze de, yawe a lo ɓɛɛ panpanni mite li Azi tuūn. Lo we unwanna, lo fuwa mi baba a vɛ cii Yerusalɛmu a heya ma li Pantekoti wozomɛ cuwari.
44020017	Poli zan Milɛte a lo tuwo ni a ɓa lii ve Efɛze egilizi wahecara.
44020018	Biyowo ɓa aa ciyo lo baraa haan ɓa: «Mi zun biyo un canna unte mi siīn, a fɛ li wozomɛ nɛ un ziyo do li Azi tuūn tuwifuwa zɛrɛ.
44020019	A ma teliiri benu un sara lo Ɲuso tonu. Hincan vasi muu, mu ɓuwɛɓuwɛduwe wo ɓuwa, dín nɛ ɓa Zuwifera do na ma mi ɲɛni.
44020020	Mi zun lo biyo wure a mi cunu, lo un ɓɛɛ sa bun diyowo miyan. Un wura a de'eniya mi han pɛpɛrɛɛ̄ ma mi zuwiīn.
44020021	Un ɲanna ɓa Zuwifera ma ba nɛ ɓɛɛ a Zuwifera a ɓa loɓi Deeɓenu waa, a ɓa laa wa Ɲuso Yesu na.
44020022	Wɛrɛ, li Ha'iri-Senu caa ni, a un tawɛ a vɛ Yerusalɛmu, hare a un tin ɓɛɛ zun biyo pa ni bin.
44020023	Biyo un zun bun a biyo lo wo loo, li Ha'iri-Senu zeniya ma ni lo aso ma tuwara ho ni.
44020024	Hare a un hi, bun ɓɛɛ a diyowo un se. Biyo he mu bun a un cii un uware dan, a un tii biyo lo Ɲuso tuwora ni ɲu, a bun na un buwee Deeɓenu hinɛ tansinnu.
44020025	Un anniya mi siīn a buwiya li Deeɓenu pa'amayamu be. Wɛrɛ un zun a mibe nuu wo ɓɛɛ hini bini mi un wafonu.
44020026	A bun na un woro mu papara'a mibe yireē zɛrɛ; lo mi nuu wo cannu hɛ'ɛ ɓɛɛ hini mana un ɲu.
44020027	Bari un wuraa Deeɓenu be wure haan mi, a un ɓɛɛ sa diyowo miyan.
44020028	Mi dɛɛ mite na, a dɛɛ ɓa lanasiyo nɛ li Ha'iri-Senu do arafa mi nulee na sese. Mi we ɓa lanasiyo nɛ Deeɓenu te, nɛ li ya ma mi Zo cannu dɛɛrana tetiya.
44020029	Un zun a un yi fɛnna, to danbiya suma aa zo mi siīn, a ɓa ɓɛɛ vii ho wɛrɛ.
44020030	Nituwan le mi siīn, a haa saɓiya, a ɓa yi lanasiyo tuwan nɛ be ɓa hiya na.
44020031	A bun na mi dɛɛ mite na, a mi liiri mi ha'iri mu wa; lo un wo zerema tiin, a heniya mi siin tinaa ma wosonuu han hincaan.
44020032	Wɛrɛ un aɓariyo mi li Deeɓenu na ma li hinɛ wara na. A libe se ho pa'a mi aa serila mi, a li ɛn nɛ li bosi ara mi nisiya wure, li ɲa da dín nɛ miyan.
44020033	Biyo a wari, sannu ma canma, un ɓɛɛ piri'aa bun nuu wo se.
44020034	Mibe mite na zun lo un sa tonu ma un yɛrɛ nule a ɲiyannana un ma un buwara ma'o.
44020035	Un zeniya ma mi ma be wo be, lo a bun sin mi tawɛ a we, a serila ɓa banbannasiyo, a wa yi liira wa ha'iri wa Ɲuso Yesu wara nɛ yɛ wa: “Duɓa mi hanmu wenuu a po hanmu yinu.”»
44020036	Biyowo lo wura han wara so vo, lo cusi mi na'oɲule wa, a lo ma ɓa wure pariyo faraa.
44020037	Ɓa wure wa, a ɓa uwa lo wa a cuwɛncuwɛnniya lo.
44020038	Biyo we fitiniya ɓa ma tete, a biyo lo we lo ɓa ɓɛɛ hinni binni mi mi wa. Bun bɛnɛ ɓa ciyan lo fuwa li muwe ziinle.
44021001	Biyowo wa ma ɓa cara'aa wɛɛ na, wa zo muwe a terena Kosi na. Mu tunsan wa ciyo Rode, a wa lo bin a va Patara.
44021002	Wa yu muwe de'ere nɛ vɛ Fenisi, a wa i zoo dín a fɛnnana.
44021003	Biyowo wa sura Sipere tun, a o yi mi li muwee to o da dɛɛ li tun so na, a bun wa wa cena a do li si ma wa numale, a i va ma li Siri tun feni. Wa liyo Tire, he li muwe sero we tawɛ a huwe.
44021004	Wa yu lanasiyo bin, a wa asi ba se wozoma hooɲu. Li Ha'iri-Senu bo ɓa a ɓa bara han Poli a lo yi co vɛ Yerusalɛmu.
44021005	Biyowo wa wo han wozoma hooɲu so vo, wa le fɛnna. Ɓa lanasiyo bara ma mi hanna ma mi hanyira wure le ciyan wa tuwifuwa ho ló na'uwa. Wa lii cusiyo wa na'oɲule wa mu zenuɲuu ɲuɓo na, a wa faraa Deeɓenu na.
44021006	Wa tiya wɛ na, a wabe zo li muwe a ɓabe arona mi zuwiīn.
44021007	Wa lo Tire loo a va Pitoleme a venina wa wanvɛɛnu mu zenuɲuu wa. Bini wa tiya ɓa lanasiyo na, a wa wo wozo'ere ɓa se.
44021008	Mu tunsan wa fɛnna a va Sezare, a wa zo laara ho tansinnu buwero Filipe zuun. Ho wo ɓa bara nihooɲu nɛ ɓa we wɛ'aa Yerusalɛmuū ni'ere.
44021009	Hanzawe nina ɛnna lo se nɛ ɓɛɛ wo yamu. Ɓa we can Deeɓenu ɲu.
44021010	Wa wo wozoma za yɛ ɓa se. Dín wa'ati soo Deeɓenu ɲucan ni'ere nɛ yenu Agabusi lii lo li Zude tuūn a mana.
44021011	Lo mana wa se, a lo so Poli hɛcɛnɛ a caana mi ziya ma mi nule, a lo lo: «Dɛ biyo li Ha'iri-Senu muwan nɛ: “lo banuu nɛ te libe hɛcɛnɛ nɛ yɛ, ɓa Zuwifera aa cɛ lo Yerusalɛmuū aa de han sibiyan nulee.»
44021012	Biyowo wa ɲa bun, wa ma Sezare lanasiyo yuwa Poli, a lo ɓɛɛ co vɛ Yerusalɛmu.
44021013	A Poli caan wa: «A webena mi wɛ aa vɛnina un siin? Un we'aa unte. Hare a mu ɓɛɛ daan un cɛnu na, un ta a hi Yerusalɛmuū lo Ɲuso yenu bena.»
44021014	Wa diya a wa ɓɛɛ yi se lo wa, a wa vunuwan lo yuwanu na, a wa lo a lo Ɲuso sa'o we.
44021015	Han wozoma so anninu bɛnɛ, wa luwara wa siyan, a wa fɛnna va Yerusalɛmu.
44021016	Sezare lanasiyo tuwan ma wa bo wɛ na. Ɓa ciyan wa vara banuu ni'ere nɛ yenu Minaso zuun a ho laari wa. Lo wo Sipere nuu nɛ a lanaso mɛnna.
44021017	Biyowo wa ciyo Yerusalɛmu, ɓa lanasiyo fu wa ma zanma'aa.
44021018	Mu tunsan Poli ma wa bo wɛ na a va Zake zuun, a ɓa nidan wure fowɛ bin.
44021019	Poli tiya ɓaa, a lo la'ariyo biyo Deeɓenu wo haan han sibiyan lobe tonu nu wa a haan ɓa.
44021020	Ɓa ɲa lo wara, a ɓa do Deeɓenu yenu wa. Bun bɛnɛ ɓa baraa haan lo: «Waa ereso, o yira mi biyo. Ɓa Zuwifera nɛ lara mu sere ɲule san, a ho tuwa be he ɓaa tuwi pa.
44021021	Nuu baraa haan ɓa, lo o mi wa de'eni ɓa Zuwifera nɛ mi han sibiyan siīn, a ɓa cun Moyize tuwa desi, lo a o lo ɓa ɲa yi co hinni faan mi hanyira, lo a ɓa ɲa yi co be han ladara na.
44021022	A webe wa tawɛ a we? Waziɓi ɓa co ɲi o ɓuweenu be.
44021023	Bun we, yɛrɛ we biyo wa bara han o. Bara nina mi wa se he nɛ do mi ɲuwin a haan Deeɓenu.
44021024	Vɛ ba cɛɛ aa, a o ma ɓa paari sɛɛ mite a cii Deeɓenu waa, a uwe lee biyo ɓa yi tawɛ a saara a ɓa fera mi ɲu'uwe. Ma bun to ɓa ni wure aa zuun lo biyo wure wara o bena ɓɛɛ boo. A ɓa mi lo o mi wa vɛsi ma ho tuwa.
44021025	Mu yi a han sibiyan nɛ a lanasiyo mu, biyo wa fasi, a bun wa tuwa haan ba, lo ɓa ɓɛɛ tawɛ a cɛ ma'otuwa, ɓa biya huwo, ɓa ɲa ɓɛɛ co di cannu, a ɓa fi mite na mu dara'oroyamu na.»
44021026	Poli fɛnna ma ba bara so. Mu tunsan ɓa wo mu sɛnaciirobe lada. Bun bɛnɛ ɓa va li Deeɓenu ɓuwanirozuun, a lo zeniya han wozoma nɛ mu sɛrɛyamu so ɲu tawɛ a ti, ma li sara'a nɛ nu wo nu tawɛ a lee.
44021027	Biyowo han wozoma hooɲu ɲu ma mi ti, li Azi tun Zuwifera maa Poli li Deeɓenu ɓuwanirozuun, a ɓa suwo ɓa zanma do la, a ba fu laa.
44021028	Ɓa buweriyo a ɓa lo: «Isira'ɛli ni, mi ɓuwee aa cɛɛ wa. Dɛ lo banuu nɛ woro han wara'uwe ma feni wo feni ɓa Isira'ɛli ni bena, ho tuwa bena ma li Deeɓenu ɓuwanirozun bena nɛ. Lo yɛrɛ ɲa va ni nɛ ɓɛɛ a Zuwifera a zoora li Deeɓenu ɓuwanirozuun, a zoo na'uwannina li ɛnle senu.
44021029	Ɓa we wuraa bun, bari mu wo a ɓa ma ho Efɛze lo nuu Torofime ma Poli ho loo, a ɓa ce'o lo a Poli va ho zoora li Deeɓenu ɓuwanirozuun.
44021030	Ho lo wure we do zan. Ɓa ni ɓuwo lo ma feni wo feni. Ɓa fu Poli na a vasi lora li Deeɓenu ɓuwanirozun benuu, a hó ciyo soo, ɓa va han zun'ɛn ɲa.
44021031	Ɓa ɛnna Poli ɓuwenu daɓere cɛnuū wo nɛ, han unpa so ciyo ɓa hinfira ɲuso na, a baraa haan ho, lo Yerusalɛmusiyo do zan.
44021032	Ho ciyo soo lo vo hinfira ɲunasiyo ma hinfira tuwan, a ɓa luɓo va ɓa zanma ɛnle. Biyowo ɓa maa li hinnu ɲuso benu ma ɓa hinfira, ɓa vunnuwan Poli hɛnu na.
44021033	A bun wa ɓa hinfira ɲuso tu suraa Poli. Lo fu laa, a lo lo ɓa cɛ lo ma zara'uwa. Bun wo so lo diyora lo, lo ta lobe a wii? A a webe lo wo?
44021034	Nituwan ɓa zanma siīn we mi waa buweeri ma beɲu'ere, a ɓa tuwan buweeri ma bebiyan. Han uru'a pa'a taan, ɓa hinfira ɲuso ɓɛɛ wee zun biyo yi a ho tiyan, a bun wa lo lo ɓa vɛra Poli han hiyan pa'a ɛnle.
44021035	Lo vɛ yoo li pɛnu wa wo nɛ, a bin ɓa hinfira so lo can a viira lo ɓa zanma nusuɓuwɛ na,
44021036	bari ni cururu we bo lo hiya na, a ɓa buweeri aa tɛ lo: «Mi ɓuwe lo.»
44021037	Ɓa vɛ zo li zuūn wo nɛ, Poli wuraa haan ɓa hinfira ɲuso: «Mu we yi a un woro be han o le?» A ho caan lo: «O zun Gɛrɛkemu le?
44021038	Ɓɛɛ a uwe a li Misira tun nuu nɛ we aan mu a va ni an'anperela nisere na (4,000) a yoora li hɛnletuūn le?»
44021039	Poli caan lo: «Un a Zuwifenuu, a le Tarise loo, li Silisi tuūn. Un a li tun zo aa le lo nɛ be ɓuwaa. Saɓere a o desi a un woro han ɓa zanma.»
44021040	Ɓa hinfira ɲuso ta. Poli zan li pɛnu wa a lo da mi nu ɓa zanma na. Biyowo ɓa wure waa tɛɛ, Poli wuraa ma ɓa ma Aramemu.
44022001	Wa erenasiyo, ma wa miyanna, mi ɲi biyo un woro han mi, a fera unte na.
44022002	Biyowo ɓa ɲa a lo woro ma ɓa ma Aramemu tannu, ɓa tintiyan waa tɛɛ. Bun wo so Poli baraa haan ɓa:
44022003	«Mɛ a Zuwifenuu, a Tarise loo un too, li Silisi tuūn. A Yerusalɛmuū he un dan A Gamaliyɛli cafuwee un de'iya a zun waa maana ladara ma biyo mu bora. Mɛ ya hee, a siin suɓuwa Deeɓenu bee a obara biyo a mi zɛrɛ.
44022004	Han ɲin'uwe nɛ un do lo Ɲuso wanberaa, we wo li humu. A un caa hanna ma bara a uwa asoō.
44022005	Lo sara'awe iinso ma ɓa nidan a un sɛnɛla. Hare un we yu vanlo ɓa se, Damase lanasiyo bena. A bin un ya we le vɛ, yawe a un cɛ ɓa lanasiyo nɛ mi bin a vɛra Yerusalɛmu a vɛ ɲi'orili.
44022006	Biyowo un ɛnna ho wan wa, a tu sura Damase, a heya ho wosodaan, omu benu papa lo ho waa a ɲinni'aa, a i'iriyo na.
44022007	Un lusiyo li tun a un ɲa tannu nɛ baraa haan ni: «Soli, Soli, a webena o ɲinn'ori ni?»
44022008	Un caan lo: «Uwe a wii Ɲuso?» A lo caan ni: «Mɛ a Nazarɛtinuu Yesu nɛ o mi waa ɲi'ori.»
44022009	Un beroɓara we maa ho omu a ɓa ɓɛɛ ɲa ho tannu nɛ mi wa woro ma ni.
44022010	Bun wo so un diyora lo: «Ɲuso a webe un tawɛ a un we?» A lo Ɲuso caan ni: «Huwo ziin a o zo Damaseē. Ɓa bara biyo o yi tawɛ a we aa han o.»
44022011	Biyowo ho omu ɲinni'arobe coroliyo un yira a maaniya ni, un beroɓara fu un nu na a ciyan zoora Damase.
44022012	Banuu nɛ terena, aa fi Moyize tuwa na, nɛ Damase Zuwifera wure ve yetete, nɛ yenu Ananiya we ɛnna ho Damase loo bin.
44022013	Ho mana un se, a tu sura ni, a lo wura haan ni: «Waa ereso Soli, a o yira mi.» Ho ciyo soo un yira hɛɛna, a un maa lo.
44022014	Ho tintiyan lo: «Wa maana Deeɓenu wɛ'aa o a o zuun lo sa'o, a o mi lo niterenɛ, a o ɲi lo ɲuɓo wara.
44022015	Bari o tawɛ a we biyo o maa ma biyo o ɲa sɛnɛ ɓa nucoza wure se.
44022016	Wɛrɛ a webe o ho? Huwo zin a o batize, a o be'uwe sɛ, a o yi ve lo Ɲuso yenu.»
44022017	Un arona mana Yerusalɛmu, a biyowo un ɛnna faraloo, li Deeɓenu ɓuwanirozuūn, un yu yimilo.
44022018	Un maa lo Ɲuso ho yimiloo a lo baraa haan ni: «Le fuwafuwa Yerusalɛmuū, bari ɓa ɓɛɛ tɛ a ɲi biyo o wuro mɛ bena.»
44022019	A un caan lo: «Ɲuso, ɓabe mite zun a un ya we vɛ ɓa han Deeɓenu faralozuwiīn aa o asoō, a un hɛ ba nɛ lara aa ma fiinmɛ.
44022020	O sɛnɛ Ecɛnni ɓuwe zeze, un ɲa ɛnna bin. Un ɲu wo ɓuwa ma ho ɓuwera, a un yɛrɛ we diya ba nɛ ɓuwe lo bafoni na.
44022021	A bun wa lo Ɲuso baraa haan ni: «Huwo fɛn, un tuu o senale a o vɛ ba nɛ ɓɛɛ a Zuwifera se.
44022022	Ɓa zanma ya ta mi ɲuvanle la te. Lo ta hɛ ho dɛmu nɛ yɛ, a ɓa huwa wiri: «Mi le vɛ lo banuu nɛ yɛ wa yira se; lo ɓɛɛ tawɛ a ɛndɛɛ.»
44022023	Ɓa we mi wa cere, a ɓa vinvan'a mi bafoni a ɓa huweni un'unnu ho waa.
44022024	Ɓa hinfira Ɲuso lo ɓa zoora Poli li zuūn, a ɓa hɛ lo, yawe a lo woro biyo yi na a ɓa wiri lo wa ma biyo.
44022025	Biyowo ɓa caa lo a ya hɛ, a Poli baraa haan ɓa hinfira uwi ɲuso nɛ ɛnna bin: «Nu na miyan a mi hɛ Romu lo zo harala, hare a iri ɓɛɛ to lo wa le?»
44022026	Han wara so wa, ɓa hinfira uwi ɲuso cuwanna mi ɲuso na, a lo lo: «A webe o we? Lobe banuu nɛ yɛ a Romu lo zo harala.»
44022027	Ɓa hinfira ɲuso benu anniya zo Poli se, a diyora lo: «Uwe san a Romu lo zo harala le?» A Poli lo oo.
44022028	Ɓa hinfira ɲuso lo mibe mite ya Romu lo zoyamu ya heɓuwee a yura mu. A Poli lo mibe anni too ma mu.
44022029	A bun wa ba nɛ ya hɛ lo, a lo ya yi woro ɛɛna laa. Ɓa hinfira ɲuso benu zanna biyowo lo ɲa a Poli a Romu lo zo harala, a lobe we tuwi ha mi siin na ho a ɓa caa ma zara'uwa.
44022030	Mu tunsan ɓa hinfira ɲuso benu ɛnna mu se a zuun biyo na ɓa Zuwifera do Poli nuu papara'a. Lo na a ɓa fuwa lo, a lo vo ɓa sara'awera ma ho iri wɛɛsiyo a ɓa fowɛ. Bun bɛnɛ lo va Poli lora ɓa siīn.
44023001	Poli fa mi yira ɓa Zuwifera be irila na, a lo baraa haan ɓa: «Wa erenasiyo a ma sintannu nɛ cuu un vasira Deeɓenu waa tuwifuwa zɛrɛ.»
44023002	Lo sara'awe iinso Ananiya baraa haan ba nɛ mi sura lo: «Mi vin lo ɲuɓo.»
44023003	A bun wa Poli baraa haan lo: «Deeɓenu mite aa hɛ o, ho to'o fonu so. Uwe asi a iri mɛ ma ho tuwa, a o pan lo ɓa hɛ ni aa hara ho tuwa.»
44023004	Bá nɛ ɛnna sura lo yu lo: «A Deeɓenu ni sara'awe iinso o tuwo le?»
44023005	Poli caan ɓa: «Waa erenasiyo, un ɓɛɛ ya zun lo lo a lo sara'awe iinso. Bari mu tuwa han Deeɓenu waraa, lo o ɓɛɛ co woro wara nɛ ɓɛɛ se a han mi ɲuso.»
44023006	Poli we zuunna a ɓa ni nɛ fowɛ cara'aa ma ɲule ɲu; ɓa tuwan wo Sadusiyɛnna, ɓa tuwa wo Fariziyɛnna. Lo buweriyo ɓa Zuwifera be iriwera siīn ma tanbenu: «Wa erenasiyo, mɛ a Fariziyɛn, aa a Fariziyɛn nuu too mi. A un sinciri nɛ yu ɓa nuhuwora veenu bena, a bun na un mi irii yɛ.
44023007	Lo mi bun waraa, a wanni dɛri huwa ɓa Sadusiyɛnna ma ɓa Fariziyɛnna aza, a ɓa zanma cara'aa wɛɛ ma cuwaɲu.
44023008	Ɓa Sadusiyɛnna ba mi wa tɛ lo ɓa nuhuwora ɓɛɛ ve, lo a ɓa anzera ma li Ha'iri, lo bun diyowo be ɓɛɛ bo. A ɓa Fariziyɛnna lo mu ɲuleɲu mi.
44023009	Mu wo uru'a benu, a ɓa Fariziyɛnna tuwa aranina huwa ca zan, a ɓa pan; a ɓa lo: «Wa ɓɛɛ yu omu wo lobe banuu nɛ yɛ na. Mu yi sin a anze wurasin ha'iri deso waraa ma lo.»
44023010	Li wanni huwa wo fuwo, a ɓa hinfira ɲuso zanna a ɓa ɓɛɛ wɛ'a Poli. A bun wa lo tuwo ni a ɓa lii lena lo ɓa zanma siīn a yora ɓa hinfira zuun.
44023011	Ho tina nɛ san bun na, lo Ɲuso zeniya mite ma Poli a baraa haan lo: «Yi sinheɓuwe. Biyo sin o wora sɛrɛyamu un bena Yerusalɛmuū, a bun o ɲa tawɛ a wera un sɛrɛyamu Romuu.
44023012	Biyowo li tun san, ɓa Zuwifera wo sɛsɛɲuɓuwari. Ɓa baara, lo mi ɓɛɛ di a mi ɲa ɓɛɛ ɲu, fuwa mi yi yu Poli a ɓo.
44023013	Bá nɛ wo dín sɛsɛɲuɓuwari so, we yu niɓuwiyaɲu.
44023014	Ɓa va ɓa sara'awera ɲunasiyo ma ɓa nidan wa, a ɓa baraa haan ba: «Wabe baara, lo wa ɓɛɛ di diyowo, a wa yi ɛnnɛ yu Poli a ɓo.
44023015	Bun we mibe ma ɓa Zuwifera be irila wɛɛsiyo, ɓuwari mi ɲu, a mi vɛ woro ma ɓa hinfira ɲuso, a lo ɓuweera Poli a mi we a obara ni nɛ a tere ciri lo be. Wabe cɛ daɓere a yi lo ɓuwe, a lo ɓɛɛ in ciyo mi se.»
44023016	Mu tara a Poli ɓaa hanminu zo mi bin a ɲa biyo ɓa co wa. Ho anniya va han hiyan pa'a ɛnle zuun, a baraa mu haan Poli.
44023017	A bun wa Poli vo ɓa hinfira uwi ɲuso ni'ere, a baraa haan ho: «Ciin lobe yarozo nɛ yɛ a vɛra ɓa hinfira ɲuso se, bari be mi lo se a lo woro han lo.»
44023018	Ɓa hinfira uwi ɲuso ciyan lo yarozo a vara ɓa hinfira ɲuso se, a baraa haan ho: «Lo asozo Poli vo ni, a lo faraa ni a un ciin lo yarozo nɛ yɛ mana o se, lo dɛmu mi lo se a lo de han o.»
44023019	Ɓa hinfira ɲuso fu lo yarozo na, a lo va lo ɛɛna, a diyora lo: «A webe dɛmu a o yu de han ni?»
44023020	Lo yarozo caan lo: «Ɓa Zuwifera ɓuwariyo mi ɲu a mi woro ma o a o hiro nɛ a mi vɛ Poli vɛra ɓa Zuwifera be irila wɛɛsiyo se, a obara ni nɛ mi mu se a ciri lo be sese.
44023021	Ɓɛɛ co ɲi ɓa wara, bari ni nɛ po niɓuwiyaɲu ɓa siīn baara lo mi ɓɛɛ di diyowo a mi ɲa ɓɛɛ ɲu diyowo fuwa mi yi yu Poli ɓo. Wɛɛrɛ, ɓa we'aa mite vo. A uwe ɲutannu ɓa ho.»
44023022	Ɓa hinfira ɲuso heniya haan lo yarozo, a biyo lo do haan mibe, a lo ɓɛɛ co woro mu han nuu woo. A lo dosi lo a fɛnna.
44023023	Bun bɛnɛ ɓa hinfira ɲuso vo mi hinfira uwo ɲunasiyo niɲu a baraa haan ba: «Mi nɛ a hinfira nimumuwɛnɲu (200), cuwasiyo niɓuwiyatiin (60), ma cɛɓɛsiyo nimumuwɛnɲu (200) pin, a ɓa fɛn vɛ Sezare ho tinaa, tinaabe dirowo.
44023024	Mi ɲa cɛ cuwa nɛ Poli ma yo, a ciinna lo ma hɛra a vɛra lo wafaranama Felisi se.»
44023025	Lo tuwa ho vanlo nɛ yɛ a bo ɓa wa:
44023026	«Mɛ Kolode Lisiya tiya uwe Felisi nɛ a lo wafaranama benu na, lo o foofoo.
44023027	Ɓa Zuwifera ya fu lobe banuu nɛ yɛ na aa mi ɓuwe. Biyowo un ɲa lo lo a Romu lo terozo harala, un huwa ma hinfira a vɛ fo lo ɓa nuu.
44023028	Un ɛnna mu se a tere zuun biyo na ɓa ba'aa la, a bun wa un va lo vara ɓa Zuwifera be irila wɛɛsiyo waa.
44023029	Un yu a a be nɛ cira ɓa lada ɓa cura lo ɲuu. Lo ɓɛɛ a nuu nɛ do o ma be nɛ yu li humu na, bun mana lo aso zonu na.
44023030	Un ɲa a ɓa mi waa ce lo ɓuwenu daɓere. A bun na un tuweniya lo nɛ a fuwafuwa. Un waraa haan ba nɛ zara'i lo, a ba mite vɛ wuro bun o se. Un tiya aa ma tete.»
44023031	Ɓa hinfira bo han wara nɛ we bara han ɓa na. Ɓa va Poli a fɛnnana ho tina tuwifuwa Antipatiri.
44023032	Mu tunsan, ɓa dosi ɓa cuwasiyo a ba fɛnna ma lo, a ɓa ziyasiyo arona mi ɛnle.
44023033	Biyowo ɓa ciyo Sezare, ɓa cuwasiyo na ho vanlo lo wafaranama na, a ɓa zeniya Poli ma lo.
44023034	Lo Wafaranama arana ho vanlo, a lo diyora Poli ma he ho le. Biyowo lo ɲa lo lo a Silisi lo nuu,
44023035	lo baraa haan lo: «Un aa ɲi o wara biyowo ba nɛ cu o ɲu yi mana.» A lo lo ɓa dɛɛ la Herode zuun.
44024001	Wozoma behooɲu bun bɛnɛ, lo sara'awe iinso Ananiya ma ɓa nidan tuwan ma daaworolo nɛ yenu Tɛritule mana Sezare. Ɓa va lo wafaranama Felisi se yawe a ɓa ci Poli ɲu.
44024002	Ɓa vo Poli mana, a Tɛritule winu ɓuwa mi hiya ci lo ɲu ma han wara nɛ yɛ:
44024003	«Felisi tete, a uwe lahuramaa wa mi hɛraa li tuūn he. Yeremarobe befiyan zo ma uwe nu, bun a be nɛ sin wa nuu pɛɛ na ma feni wo feni. Wa de o nu'unnu ma tete.
44024004	Un ɓɛɛ miniya a sɛɛ o anniya, a bun na un fara o a o we tiyan a o pin ɲi un wara wa'atizo uduu.
44024005	Lobe banuu nɛ yɛ a pinpinvannu tete. Wa yu lo a lo mi waa de wannila ho dimiɲa Zuwifera wure siīn. A lobe a ɓa Nazarila ni'anna sɛnu ɲuso.
44024006	Hare lo ya miniya a de zuwa li Deeɓenu zun na, a bun wa wa fu la. Wa ɛnna mu se a iri lo a heya ma wa tuwa,
44024007	a bun wa li hin-nu ɲuso Lisiya aa la lo fo wa nulee ma pa'a.
44024008	A lo baraa haan ba nɛ ci lo ɲu a ɓa ɓuwee uwe se. O mi a wa be sin lo wa, a o yi diyora lo.
44024009	Ɓa Zuwifera caa lo hiya, a ɓa lo a bun mu bora dede.
44024010	Lo wafaranama da mi nu Poli na, a lo woro, a ho baraa haan ɓa: «Un zun a mu yu zerema nɛ boni a uwe a li tun nɛ yɛ wafaranama. A bun na un woro fe un yɛrɛ na ma sinheɓuwe.
44024011	O da mu ciri. Mu ɓɛɛ in po wozoma ɓuwɛɲu, a un yuwa Yerusalɛmu a yoo ɓuwani Deeɓenu.
44024012	Nuu wo ɓɛɛ maa ni li Deeɓenu zuun wurasin han Deeɓenu faralozuwiīn wurasin ho loo a un wanni ma nuu bun mana a un aanni ɓa zanma.
44024013	Biyo wure ɓa woro un conuu diyowo ɓɛɛ mana a ɓa zenina mu lo mu boo.
44024014	Un bara han o ma tiyan, a ho wan nɛ ɓa lo ho a ho wan'oo, a ho wan so un bo, a ɓuwanina waa maana Deeɓenu. Un lara biyo wure tuwa ho tuwa vanloo na, a ɲa lara li Deeɓenu ɲucanna wara wure na.
44024015	Un sinciri mi Deeɓenu wa, a obara biyo sin ɓabe muso sinciri mina Deeɓenu wa, lo ɓa ni wure aa vee, o a nitete lo, o a nucosumɛ loo.
44024016	A bun na un baba un yɛrɛ na, a un sintannu we zozo tuwite Deeɓenu ma ɓa nucoza yira se.
44024017	Biyo a mu zerema yɛɛ a un ɓɛɛ ɓuwee Yerusalɛmu. Wɛrɛ un arona mana aa nɛ sanmu be nɛ a wari wa tunsiyo na a ɲa lee sara'a.
44024018	A bun un ɛnnaa li Deeɓenu ɓuwanirozuūn biyowo ɓa aa yu ni. Un wo mu sɛnaciirobe lada. Zanma wo ɓɛɛ ɛnna bin ma ni, a uru'a wo ɲa ɓɛɛ wo bin.
44024019	A li Azi tun Zuwifera tuwan ɛnna bin mu. A bá ya tawɛ a ziin o waa he a zara'i ni a ɓa yi yu be un bena.
44024020	Bun mana, ba nɛ mi he zeni biyo ɓa yi yu na nɛ zeni un ɓuwɛna'erobe biyo zeze un we zan li Deeɓenu be irila waa.
44024021	Mu yi ɓɛɛ ɛnnɛ a ho tannu nɛ un caa zan a buweriyo ɓa siīn; lo a ɓa nuhuwora veenu bena, a na ɓa iri ni zɛrɛ woo.»
44024022	Felisi we zuunna be ho wan be wa. A bun wa lo do ɓa wan si, a lo baraa haan ɓa: «Li hinnu ɲuso Lisiya yi mana wo nɛ, to un ma fa'a mi tiyan.»
44024023	Felisi na tannu a ɓa hinfira uwi ɲuso dɛɛ Poli na sese li asoō, a lo nɛ nu la a lo we mi sa'o, a lo ɲa ɓɛɛ co saa a lo yirāla seri lo.
44024024	Wozoma yɛɛ bun bɛnɛ, Felisi vɛ mana ma mi han Durisile nɛ a Zuwifenuu. Felisi lo ɓa ve Poli a mi ɲi biyo lo yi woro ho lana nɛ mi Yesu Kirisitaa be.
44024025	Biyo Poli we mi waa woro mu tereyamu, mu fiteyamu ma ho iri nɛ lo ɓuwee mu be, a Felisi zanna, a lo baraa haan lo: «Fɛn ve, un binni ve o a un yi yu mu nu.»
44024026	Lo ya wee ce'o Poli a nɛ wari miyan. A bun na lo ya wee ve lo mana mi se tantan a aa sumu ma lo.
44024027	Zeremaɲu bun bɛnɛ, Porisiyusi Fɛsitusi pariyo Felisi ho wafaranamayamuu. Felisi lii huwo, a lo co Poli be dosi li asoō, bari lo ɛnna mu se a wɛɛ ɓa Zuwifera siyan.
44025001	Fɛsitusi ɓuweenu li tuūn wozoma tiin, bun bɛnɛ lo lo Sezare loo a va Yerusalɛmu.
44025002	Ɓa sara'awera ɲunasiyo ma ɓa Zuwifera nidan huweniya dɛmuwan Poli bena. Ɓa waraa ma Fɛsitusi,
44025003	a ho we tiyan a lo nɛ a Poli vɛ Yerusalɛmu. Ma hun, ɓa we mi waa cɛ daɓere nɛ ɓuwera lo ho wan wa.
44025004	A Fɛsitusi caan ɓa: «Poli mi asoō Sezare, fuwa a mɛ unte aa lii bin.
44025005	Mi ɲunasiyo buwaa ni aa lira ho Sezare, mu yi wo a lo banuu so ɓuwa'oo, to un de lo mi nuu.»
44025006	A wozoma hootin a vɛ beɓuwɛ na midee Fɛsitusi wo ɓa siīn. Bun bɛnɛ lo arona va Sezare. Mu tunsan lo le asiyo mi bɛ'a'onu wa ho iriwele, a lo lo ɓa vɛ Poli mana.
44025007	Biyowo Poli ciyo lo se, ɓa Zuwifera nɛ lo Yerusalɛmuū aa i'iriyo la, a ɓa cu lo ɲu ma dɛmuwan cururu nɛ ɓabe mite ɓɛɛ ciri yi.
44025008	Poli wara a fo mi yɛrɛ na, a lo lo mi ɓɛɛ do'o ɓa tuwa wa wurasin ɓa Romusiyo pa'ama benu wa.
44025009	Fɛsitusi nɛ we miniya a we ɓa Zuwifera sa'o diyora Poli: «O mi mu se a vɛ Yerusalɛmu, a mu yoo irila o bin mɛ yireē le?»
44025010	A Poli caan lo: «A Sezare bɛ'a'onu iriwele un mi, a bin un tawɛ a iri. Un ɓɛɛ wo diyowo ma ɓa Zuwifera. Uwe otena zun mu sese.
44025011	Un yi ɓuwa'o, wurasin un wo oomu nɛ na a un tawɛ ma humu, to un ɓɛɛ pan humu na. A mu yi a ɓa to un wa ɓuwe'ee to nuwo ɓɛɛ da de ni ɓa nuu. Un de unte Sezare nuu.»
44025012	Biyowo Fɛsitusi ma mi sɛnɛla waraa vo, lo baraa haan Poli: «O do ote Sezare nuu, o a vɛ Sezare waa.»
44025013	Wozoma yɛɛ bun bɛnɛ, lo pa'ama ma Berenisi mana Sezare, a aa tiya Fɛsitusi na.
44025014	Ɓa wo wozoma yɛɛ bin, a Fɛsitusi la'ariyo Poli be a haan lo pa'ama a lo lo: «Banuu ni'ere mi he nɛ Felisi dosi li asoō.
44025015	Bun nɛ un liira Yerusalɛmu, ɓa sara'awera ɲunasiyo ma ɓa Zuwifera nidan huweniya wara lo bena, lo fuwa un teni iri lo wa.
44025016	Un caan ɓa lo bun ɓɛɛ a ɓa Romusiyo lada, a teni iri nuu wa, a lo ma mi zara'ira ɓɛɛ zan wɛ wɛɛ, a lobe mite yu nu a wura fo mi yɛrɛ na.
44025017	Ɓa buwa ni a mana na he. Un ɓɛɛ mɛnna ma han wara so. Mu tunsan un zo asi un bɛ'a'onu waa ho iriwele, a un lo ɓa vɛ lo banuu so mana.
44025018	Biyowo lo zara'ila mana, ɓa ɓɛɛ cu lo ɲu ma diyowo nɛ un ya paa be.
44025019	Ɓa ma lo wanni wo he mu bera nɛ cira ɓa lana ma lo Yesu deso nɛ huru a Poli lo lo midɛɛ be wa.
44025020	Un ɓɛɛ zun nuu nɛ un tɛ ɲu na ho dɛmu so sin bena, a un diyora Poli: “O ta a yo Yerusalɛmu, a o yo iri bin le?
44025021	Biyo Poli lo mi de mi iri lo pa'ama benu nuu, un lo ɓa dɛɛ la tuwifuwa un yi yu lo vara Sezare se.
44025022	baraa han Fɛsitusi: «Un muso miniya a ɲi lo banuu so wara.» A Fɛsitusi caan lo, lo hiro lo aa ɲi lo wara.
44025023	Mu tunsan ma Berenisi zan mi pa'amayamu bafoni aa zoora ho iri zuun ma ɓa hinfira ɲunasiyo ma ho ló niberiya. Fɛsitusi tuwo nii a ɓa va Poli mana.
44025024	A bun wa Fɛsitusi do ho tannu nɛ yɛ: «Pa'ama, ma mibe wure nɛ mi wa se he, mi yira mi lo banuu nɛ yɛ na. A lobe be ɓa Zuwifera cururu wuraa haan ni, Yerusalɛmu ma he yɛ, a ɓa buweeri lo lo ɓɛɛ tawɛ a ɛndɛɛ.
44025025	Mɛ unte zun a lo ɓɛɛ wo diyowo nɛ tawɛ ma li humu. A biyo lobe mite lo mi aɓa Sezare na, a bun na un mi mu se a lo vɛra ho se.
44025026	Un ɓɛɛ yu be nɛ fasi papara'a lo bena aa too han lo pa'ama benu. A bun na un vo lo zinniya mibe wa, san'un uwe pa'ama, yawe a mi dɛɛ mu ciri, a un yi be too lo conuu.
44025027	Bari mɛ se, bun a cuwanyamu a vɛ nuu vɛɛ de asoō, a o yi ɓɛɛ zeniya biyo na lo do nuu.»
44026001	baraa haan Poli: «Mu san a, a o wuro fe o yɛrɛ na.» Poli da mi nu, a wuraa fo mi yɛrɛ na ma biyo yɛ:
44026002	«Pa'ama, mu sin na ma tete, a un woro fe un yɛrɛ na uwe waa, ma biyo wure ɓa Zuwifera cura un ɲu.
44026003	San'un uwe zun ɓa Zuwifera ladara ma ɓa wannina be. Bun we, fe afere, muɲu ni, a o tɛtɛ o ɲuvanle na.»
44026004	Ɓa Zuwifera wure zun biyowo ni hare un hayiremu wo. Ɓa zun biyo wure un vasira mayɛ ɓa siīn ma ɓa Yerusalɛmu siyo siīn.
44026005	Ɓa zun ni hare a ɓɛɛ a zɛrɛ, a ɓa yi ta ɓa daa baa biyo a ɓa le, lo mɛ dan ma Fariziyɛnyamu, a heya ma wa ni anna sɛnu nɛ terena po han hɛn'a wure.
44026006	A wɛrɛ un mi irii biyo un ciriyo un siin Deeɓenu ɲulɛrobe nɛ wo haan waa maadan na.
44026007	Waa zuwin beɓuwɛɲusiyo ciiriyo mi siyan han ɲulɛma so na, a ɓa ɓuwani Deeɓenu ma suwaɓɛ tinaa ma wosonuu. Pa'ama, a dín sinciri so bena ɓa Zuwifera to un wa.
44026008	A webe ma saa a mibe Zuwifera laa lo Deeɓenu aa veeri ɓa nuhuwora.
44026009	Mɛ unte ya we pa un we be wo be a tira lo Nazarɛtinuu Yesu yenu na.
44026010	A bun un wo Yerusalɛmuū. Un we yu pa'a ɓa sara'awera ɲunasiyo se, a uwara lanasiyo cururu asoō. A un ya wee ɓuwari un ɲu ma ɓa sara'awera ɲunasiyo so a ɓa yi lo mi ɓuwe ɓa lanasiyo.
44026011	Tuwasinna un ya we ɲi'orili ɓa han Deeɓenu faralozuwiīn, a un waziɓi ɓa a ɓa wanni mi lana. Un sin we lo tuwi pa ɓa bena, fuwa un le ɲi'oriyo ɓa hare han luwe biyaān.
44026012	A bun un we lora a vɛ Damase ma ɓa sara'awera ɲunasiyo pa'a vanlo nɛ ba na na.
44026013	Ho wan wa, a heya ho wosodaan, o ɲa mu le pa'ama ! Un maa omu nɛ lo ho waa, a pa'a ɓuwa po li wosonu omu. Ho omu so ɲinni'aa a i'iriyo mɛ ma un buwara na.
44026014	Wa wure lusi li tuūn, a un ɲa tannu nɛ baraa haan ni ma Heburumu tannu: “Soli, Soli, a webena o ɲi'ori ni? Bun we, mu we do ma o a o vɛ siyan han hiyan nɛ ɲuwin zinzaan mu.”
44026015	Un caan biyo ho tannu baraa ma biyo: «Uwe a wii Ɲuso?» A lo Ɲuso lo: “Mɛ a Yesu nɛ o mi waa ɲi'ori.
44026016	Huwo ziin o ziya wa, bari un zeniya unte ma o, a wɛ'aa o a o we un tosɛ, ma mu bera nɛ o maa, ma biyo wure nɛ bena un bini zeni unte ma o sɛnɛ.
44026017	Un fo o ɓa Zuwifera na, a fo o han sibiyan na, ba nɛ se un aa tuu o.
44026018	Un tuu o ɓa se, a o hɛɛ ɓa yira, a o lee ɓa han tiɓiyoo a ɓuweera ho omuu, a o lee ɓa Sitani woɓɛmuu a vɛra Deeɓenu se, yawe a ɓa laa mɛ na a ɓa be'uwe desi han ɓa, a ɓa ɲa nii ɛn li Deeɓenu nii siīn.”
44026019	A bun na pa'ama, un ɓɛɛ we pan ho waa yimilo na.
44026020	Un buwiya ho tansinnu haan ɓa Damasesiyo ma Yerusalɛmusiyo ve, bun bɛnɛ li Zude tunsiyo wure ma han sibiyansiyo nɛ a. Un lo ɓa loɓi a ɓa aro sin mi wa ma Deeɓenu, a ɓa ni mi a han wema nɛ ɓa we, a han zeni loɓinu.
44026021	A bun na ɓa Zuwifera fu na li Deeɓenu ɓuwanirozuūn a ya mi ɓuwe.
44026022	A Deeɓenu fo na tuwifuwa zɛrɛ, a na un mi he aa we sɛrɛyamu ɓa niɓuwiza ma ɓa niberiya waa. Un ɓɛɛ wura bebiyan a pa biyo li Deeɓenu ɲucanna ma Moyize we wuraa lo bun we wa.
44026023	Ɓa we lo, lo lo Kirisita aa sɛ, a lo we lo niyɛ nɛ vee le ɓa nuhuwora siīn, a lo woro mi isirobe be nɛ a obara omu aa han ɓa Zuwifera ma han sibiyan.»
44026024	Biyowo Poli we woro ma bun sin aa fera mi yɛrɛ na; Fɛsitusi buweriyo lo wa: «O a ero, Poli! O zuunrobe do ere aa.»
44026025	A Poli caan lo: «Pa'ama benu, un ɓɛɛ a ero. A tiyan ma ha'iri wara un woro.
44026026	Lo pa'ama mi mu unpa. A bun na un siin hee aa worola lo waa. Un zun lo diyowo mana nɛ lo ɓɛɛ mi unpa, bari mu diyowo ɓɛɛ wo ma sɛsɛmu.
44026027	Pa'ama, o lara li Deeɓenu ɲucanna na le? Mɛ zun lo o lara.»
44026028	caan lo: «A o mi mu se a o araɓa mɛ a wera kiricɛn le?»
44026029	Poli caan lo: «Mu a mi ciyoo lo, mu mɛnna lo, un fara mu Deeɓenu se, a mu ɓɛɛ daan uwe ode na. A bá nɛ wure nɛ ɲa mi wa ɲi un wara zɛrɛ ziin a obara mɛ be sin, a han zara'uwaa nii yi lo.»
44026030	Bun wa lo pa'ama ma lo wafaranama ma Berenisi ma ba nɛ wure ɛnna bin lii huwa.
44026031	Ɓa anniya fɛnna a ɓa woro han wɛ: «Lobe banuu nɛ yɛ ɓɛɛ wo diyowo nɛ yi lo humu na wurasin aso na.»
44026032	baraa haan Fɛsitusi: «Wa ya da de lo banuu nɛ yɛ si, a lo ya yi ɓɛɛ lo mi aɓa Sezare na.»
44027001	Biyowo mu co para wa vo lo a muwe wa zo a vɛra li Itali tun, bun wo so ɓa do Poli ma asozora tuwan hinfira uwi ɲuso ni'ere nɛ yenu Zulihusi nuu. Ho a lo pa'ama benu hinfira uwi ɲuso.
44027002	Wa zo muwe nɛ lo Adaramitee. Li muwe so we tawɛ a toro be li Azi tun do'onu a wa fɛnna. Arisitarike ma wa we bo wɛɛ na. Ho a Tesalonike tun nuu nɛ le Maseduwani loo
44027003	Wa ciyo Sido mu tunsan. Zulihusi wo tiyan ma Poli, a lo haan lo ma wan a lo lee mi yirāla unpa, a lo yi mi ma'o ɲiyanrobe ɓa se.
44027004	Wa lo bin a wa bo li Sipere tun nɛ a mu ɲuwátun do'onu, bari ho pinpiyan we mi waa sin wa waa.
44027005	Wa aansi mu zenuɲuu a suraa Silisi ma Panfili a vɛ ciyora Mira lo nɛ li Lisi tuūn.
44027006	Ɓa hinfira uwi ɲuso yu muwe bini nɛ lo Alɛsandiri aa vɛ Itali, a wa zoo diin.
44027007	Wa wo wozoma nɛ boni a wa mi waa fɛn yɛrɛlɛ. Wa ciinu ma Sinide wo do ma tete, bari ho pinpiyan we mi wa sin wa waa. A bun na wa anniya ma Salimone a va li Kɛrɛte ɲuwátun ɲuɓo na.
44027008	Wa ciyanna bin do'onu yɛrɛlɛ tuwi vɛ ciyo fe'ere nɛ ɓa lo “muwa ziinle tete” nɛ mi sura Lase lo.
44027009	Wa wanvɛɛnu wa'ati wo too, fuwa mu farasi huwa ɓuwa mu ɲuu wa. Mu we taraa a li sun zoro wa'ati anniya. A bun na Poli na mu berobe nɛ yɛ:
44027010	«Un yirāla, mɛ maa a mu ɲuu-wa wanvɛɛnu nɛ wa mii yɛ ɓɛɛ ve a farasi ma yamɛ benu ɓɛɛ lo muu. Mu ɓɛɛ a be nɛ daan li muwe sero midee na, hare wabe nucoza ɲa nii mi.»
44027011	Ɓa hinfira ɲuso we lara li muwe pɛro ma li muwe naso wara na a po Poli wara.
44027012	Biyo han muwa ziinle ɓɛɛ se ho mutannuu, ɓa boo wure we ta a mi fɛn dɛɛ ta mi cii Fenisi le. Fenisi a Kɛrɛte muwa zinle, a waa san li wotele-aɓale nu'o'onu ma li wolele-aɓale nu'o'onu, yawe a mi we ho mutannu binni.
44027013	Li wolele-aɓale pinpinzo we huwa uwi, a ɓa ɲunasiyo we ce'o lo mi pan fɛn yi. Ɓa cuwa li muwe fɛfɛ, a ɓa vasi bo li Kɛrɛte ɲuwátun do'onu na.
44027014	Fuwazoo a pinpinbenu nɛ voo ma “wolele-aɓale numale” pinpiyan yoo lo mu ɲuuwátun doɓoɲulee a uwi mu ɲuu wa.
44027015	Ho pinpiyan pa li muwe a fɛnna, bari li tereninu wo do, a wa winnu do wate si ho nuu.
44027016	Wa anniya mu ɲuuwátunzo nɛ yenu Koda ma li wotele-aɓale. Dín tun so siyo we laariyo wa. Saani a wa daan li muwezo be a de li muwebenu yi, a wa saa tuwi anniya.
44027017	Bun bɛnɛ li muwepɛra huweniya li muwe, a ɓa caa li ba'uwe a dora li pa'a wa. Ɓa we zanna a li ɓɛɛ vɛ ɓuwe li Libi tun hɛnle na, a bun wa ɓa liriyo han pɛro-bafoni, a ho pinpiyan so wa a fɛnnaa.
44027018	Mu tunsan, biyo ho pinpiyan pan we mi wa di'odi'o wa anniya, li muwepɛra lena li muwe sero a uwa mu zenuɲuu.
44027019	Li wozomɛ tiinniso, ɓabe mite leena li muwe siyan a uwasi mu ɲuu.
44027020	Biyo wa mu wo wozoma nɛ boni a li wosonu loo, han manawa loo, han diyowoo ɓɛɛ ma wa, a pinpinbenu nɛ suma hare ma tete pan we mi waa uwi, wa wure sinciri vo lo wa ɓɛɛ annu ɓo woo.
44027021	Bá nɛ ɛnna li muwe yu wozoma nɛ boni a ɓa ɓɛɛ di. A bun wa Poli huwa ɓa siīn a lo baraa haan ɓa: «Un yirāla, mi ya we tawɛ a ɲi un wara, a mi ɓɛɛ le li Kɛrɛte tuūn, to wa ya wee vi libe farasi ma hobe bunna nɛ yɛ na.
44027022	Bun pan ɓɛɛ saa, mi pan heni mi siyan. Mi nuu woo ɓɛɛ hi ma biyo, a li muwe midee aa tunnu mu.
44027023	Li Deeɓenu nɛ te mi, a nɛ un mi wa sɛ han, dín anze zeniya mite ma ni ho zɛrɛ tinaa, a lo baraa haan ni:
44027024	“Poli, ɓɛɛ co zan; o tawɛ a ziin Sezare waa. Deeɓenu tetemu nɛ li we han uwe bena, a bun na li na ba nɛ wure ma o paariyo mi li muwe mu'ɛnle aa.
44027025	Un yirāla, a bun na mi yi sinheɓuwe. Un lara Deeɓenu na, a mu aa we a heya ma biyo mu baraala haan ni.
44027026	Hare ma bun wa tawɛ a wa fuwiri ɲuuwátun deso wa.
44027027	Bun wo han tinaale beɓuwɛnaniso, a ho pinpinbenu pan mi waa see wa fɛnna tuwite mu zenuɲuu nɛ ve ma ho Mediterane Zenuɲuu wa. Ho tinaanaale li muwepɛra we ce'o wa mi waa sura tun.
44027028	Ɓa do mu ɲuu maazinrodiyo, a ɓa yu a mu ɲuu hucurobe yu nu'o'onu cuwa ɓuwiyatiin ma ɓuwɛ ma bena (74). Ɓa va ma waa beza, a ɓa ɲa cunna li do, a ɓa yu nu'o'onu cuwa ɓuwiyaɲu ma ɓuwɛ ma behoozin (56).
44027029	Ɓa we zanna a wa hɛ ɓo na, a bun wa ɓa cuunna fafa bena uwa mu ɲuu a ɓa ma asi a ta mi ɲuvanle li tun sinnu na.
44027030	Li muwepɛra we miniya a luwi de li muwe si. Ɓa liira li muwezo mu ɲuu a ɓa mi wa we a obara ni nɛ miniya a totoni li fɛfɛ huwinnu.
44027031	A Poli baraa haan ɓa Romusiyo hinfira uwi ɲuso ma ɓa hinfira: «Ɓabe ni nɛ yɛ yi ɓɛɛ ɛsi li muwee, to mi nuwo ɓɛɛ isi.»
44027032	A bun wa ɓa hinfira uwanna li muwezo huwinle, a dín fa to.
44027033	Poli heniya ɓa wure siyan a ɓa di dirobe a li tun sin: «Zɛrɛ a mi wozoma ɓuwɛna a mi asi bo mi yira, a mi ɓɛɛ du diyowo.
44027034	A bun na un be mi, a mi di, bari mi miniya bun na a ɛnna dɛɛ. Mi nuu woo ɲufuwenu de'ere yɛ ɓɛɛ tunni ma biyo.»
44027035	Biyowo lo wuraa bun vo, lo so buru, a lo bara'aliyo Deeɓenu ɓa wure yireē. Lo ha'aa li, a lo ɓuwa mi hiya cɛ.
44027036	Bun heniya ɓa wure siyan a ɓa muso caa.
44027037	Wa wure nɛ ɛnna li muwee wo nimumuwɛnɲu ma niɓuwiyatiin ma ɓuwɛ ma nihoozin (276).
44027038	Biyowo ɓa caa su, ɓa o'uwa ho bile a uwa mu zenuɲuu a pa'orila li muwe.
44027039	Ho tunsanlena, li muwepɛra ɓɛɛ zuunna dín tun so. Ɓa we maa o'ofuwe ma hɛnle papara. Ɓa ɛnna muse a ziinni li muwe binni a mu yi we yi.
44027040	Ɓa fuwa han fafa a uwa mu ɲuu, a ɓa ɲa yu'ayu'aa li muwe zinniro-huwinle. Bun bɛnɛ ɓa huweniya ho baforo yawe a ho pinpiyan ɲa li muwe. A bun wo mu, a wa waa yu sanna li hɛnle mu zenuɲuu ɲuɓo na.
44027041	Li muwe aa ɓo hɛnle dòó na, a lii fuwiriyo ɲuu wɛnna beɲu siīn. Li ɲu we fa li tun na ete'ete, a mu ɲuu yaboorobe mi wa vinvan'a li hiya ma pa'a.
44027042	Ɓa hinfira we ɛnna mu se a ɓuwe ɓa asozora yawe a ɓa nuwo ɓɛɛ co yi paa'a mu ɲuu a vi.
44027043	Ɓa hinfira ɲuso nɛ ɛnna mu se a vii Poli saara ɓa a ɓa tii mi yicema ɲu. Lo lo ba nɛ zun paa'anu yema mu ɲuu a ba heca.
44027044	A lo lo bɛ a ɛsi han pɛpɛrɛwa wa, ba tuwan fi li muwe ha'arobe na. A bun ɓa wure vuura a ciyo li tun a ɓa wure mi hɛraa.
44028001	Wa vinu bɛnɛ, ɓa baraa haan wa lo mu ɲuuwátun nɛ wa ciyo na yenu Malite.
44028002	Li ɛnle so siyo do ce'u waa ma tete. Ho wuro nɛ we mi wa sin mu we do tanbenu wa, a ɓa cu danbenu haan wa, a wa aa i'iriyo na.
44028003	Poli aariyo ɓuwɛma a lii o ho daan. Mu wo a tunyuwo mi bin. Ho dan hurumu huwiriyo tunyuwo, a lo le ba Poli nu na.
44028004	Biyowo li tunsiyo maa lo tunyuwo Poli nu na, ɓa baraa haan wɛ: «Lobe banuu nɛ yɛ a niɓuwe a si'a woo. Hare lo ɓɛɛ in yu vuu mu ɲuu na, a li terohunnu pan la laa, a ɓɛɛ ta a lo ɛndɛɛ.»
44028005	Poli minana lo tunyuwo do ho daan, a lo ɓɛɛ zuunna vɛrobe wo.
44028006	Ɓa tuwan ya pa obara lo lo nu ce, wurasin lo lo le lisi aa lii hi mi ciyoo. Biyowo ɓa ta mi ɲuvanle tuwi, a ɓa ɓɛɛ maa diyowo, ɓa yerema mi ɲuwiin, a ɓa tɛ lo lɛ ɛnnɛ a mi uwi tinsinu coo.
44028007	Mu ɲuuwátun naso da'a we ɛnna suraa bin. Ho we yenu Pubilihusi. Lo va wa a do ce'u na, a lo laariyo wa mi zuun tuwi wozoma tiin.
44028008	Mu we heya a Pubilihusi ɓaa maa mi vanvanzaanlee, a wɛwiya ma funucannuso mi na. Poli vɛɛ leena lo unpa a faraa haan lo, a bo mi nule lo wa a lo waa.
44028009	Bun bɛnɛ vanvanna tuwan ɲa lo li ɲuuwátun soo a mana Poli se, a ɓa waa.
44028010	Ɓa do ce'u waa ma tete. Biyowo wa mi fɛn, ɓa na wa wanvɛɛnu panna wure wa.
44028011	Pinle betiin bun bɛnɛ, wa le zoo muwe nɛ wo ho mutannu wa'ati li ɲuuwátunzo so muwa ziinle. A Alɛsandirii li muwe so we lo, a li we yenu “Tinsiyanbirimɛ”.
44028012	Wa liyo Sirakusi, a wa wo wozoma tiin bini.
44028013	Wa lo bin, a bo li tun do'onu a vɛɛ ciyo Regiyo. Mu tunsan, a li wotele-aɓale pinpiyan huwa uwi, a wa wo wozomaɲu a vɛ ciyora Puzole.
44028014	Wa yu lanasiyo tuwan binni, a ɓa yuwa wa a wa we cun'ere mi se. A bun wa vara Romu.
44028015	Ɓa lanasiyo nɛ ɛnna Romu, ɲa wa unpa, a ɓa lo mana aa san wa waa Apiyusi cunnuu, ɓa nuhuwan laale zuwin betiin ɛnle. Biyowo Poli maa ɓa, lo do bari'a Deeɓenu na, a lo yu sinheɓuwe.
44028016	Biyowo wa ciyo Romu, ɓa na zun Poli na midee, a hinfi ni'ere mi waa dɛɛ la.
44028017	Han wozoma tiin Poli vo ɓa Zuwifera ɲunasiyo a uwa wɛ wa. Biyowo ɓa fowɛ lo do ho tannu nɛ yɛ haan ɓa: «Wa erenasiyo, un ɓɛɛ wo diyowo ma waa ni, un ɓɛɛ ansaan waa maana ladara na, hare ma bun, ɓa pan fu na Yerusalɛmu a do ɓa Romusiyo nulee.
44028018	Biyowo ɓa iriyo ni, ɓa we ɛnna mu se a desi ni, bari ɓa ɓɛɛ yu diyowo un dannuu nɛ na un tawɛ ma li humu.
44028019	Ɓa Zuwifera we pan bun na, a mu wo waziɓi a un de lo pa'ama benu nuu, a ɓɛɛ a biyo un mi mu se a huweni wara waa nii wa.
44028020	A bun bena un lo ɓa ve mi, a wa aa mi wɛɛ a woro mu wa, bari a Isira'ɛli sinciri bena un caa ma hanbe zara'uwa nɛ yɛ.»
44028021	Ɓa Zuwifera ɲunasiyo baraa haan lo: «Wa ɓɛɛ yu vanlo wo nɛ lo li Zude tuūn o bena, a wa erenasiyo nuu woo ɓɛɛ lo bin a aa wuraa oomu o bena a haan wa.
44028022	Wa miniya a zuun biyo a uwe ote leerobe, a ɲi mu o ɲuɓoō, bari feni wo feni ɓa nii mi waa fi ho wan nɛ o caa na yɛ.
44028023	Ɓa fasi wozomɛ haan wɛ, a bun zeze ɓa ni nɛ mana lo laale wo boni po mayɛɛ, a mana lo laale. Ma bun Poli we mi waa lee Deeɓenu pa'amayamu be sɛrɛyamu, a lo we fa mi hiya Moyize tuwa wara ma li Deeɓenu ɲucanna wara na a zenina biyo a lo Yesu be yɛrɛyɛrɛ. A han wara so ɓa ɛnnaa, a fɛ ho hinɓiyo fuwa ho domɛ.
44028024	Ɓa nituwan we ta haan han wara so a ɓa tuwan ɓɛɛ lara.
44028025	Ɓa we cara'aa wɛ na a ɓa ɲu ɓɛɛ ɓuwa, a bun wa Poli do libe ɲucuwe nɛ yɛ: «Han wara nɛ li Ha'iri-Senu waraa haan mi maana, ma li Deeɓenu ɲucan Ezayi ɲuɓo han wara so booboo:
44028026	«O yi vɛ yu ɓabe ni nɛ yɛ A o bara han ɓa: Mi aa tɛtɛ mi ɲuvanle tuwi, A mi ɓɛɛ fanmu Mi aa dɛɛ tuwi, a mi ɓɛɛ mi
44028027	Bari ɓabe ni nɛ yɛ siyan cohee Ɓa coheniya mi ɲuvanle, a ɓa cin'aa mi yira Yawe a ɓa ɓɛɛ mi ma mi yira A ɓa ɓɛɛ ɲi ma mi ɲuvanle A ɓa ɓɛɛ fanmu be ma mi ha'ire A caa tuɓira, a mɛ caa wɛɛra ɓa!
44028028	Ma bun, mi zuun mu lo Deeɓenu isirobe nɛ tuwo mana yɛ a han sira biyan taa. Mu yi a ba mu, ba aa tɛtɛ mi ɲuvanle."
44028029	Biyowo lo bara bun vo, ɓa Zuwifera we fɛn a ɓa wanni wɛ ma tete.
44028030	Poli wo wozoma ɲu wure dín zun so nɛ lo we so a mii saaraa. Bá nɛ wure we ɓuwee lo se, lo we mi waa tɛ ba bena,
44028031	a lo buwee Deeɓenu pa'amayamu be han ɓa aa arani ɓa ma biyo cira lo Ɲuso Yesu Kirisita. Lo we mi waa we bun ma baare, a nuu woo ɓɛɛ aan loo.
45001001	A mɛ Poli tuwa hobe vanlo nɛ yɛ aa nɛ mibe Romusiyo na. Mɛ Poli a Yesu Kirisita tosɛ, a Deeɓenu vo ni, a leena wora mi tuuro, a san li Tansinnu woronu un ɲuu;
45001002	dín a li Tansinnu nɛ li we lara mi ɲu hare mi yɛɛyɛɛ ma mi ɲucanna ɲuwin mu Torobe Siyaa.
45001003	Li Tansinnu so cira li Deeɓenu Zo, nɛ lo Davide temuu, a mu yi a ma suraa;
45001004	a lo vo ma Deeɓenu Zo a mu yi so ma li Ha'iri-Senu pa'a ma ɓa nuhuwora siīn veenu dannu,
45001005	lo a Yesu Kirisita wa Ɲuso. A lobe lahurama Deeɓenu ma'ariyo waa, a lo yɛrɛ leena mɛ a wora mi tuuro, yawe a un ve han tuwansira wure mana, a han aa fi tannu na, a yi lana lobe yenu na;
45001006	a han tuwansira so siīn mi mi, mibe nɛ lo Yesu Kirisita vo,
45001007	mibe nɛ wure mi Romuu, mi be sin Deeɓenu na, a mi wure vo a mi we nisiya: mɛ lo mi wure foofoo, lo asiɓɛɛsuraa mi; a waa Maa Deeɓenu ma wa Ɲuso Yesu Kirisita duɓa ma li hɛra ɛn mi se.
45001008	Yesu Kirisita lahuramaa un bara'ari Deeɓenu mi wure bena, bari mi lana yenu lo, a be la'ariyo fo ho dimiɲa wure.
45001009	Li Deeɓenu nɛ un mi waa sɛ han ma un ha'iri, a un buwe li Zo Tansinnu, dín mite a un sɛnɛ, lo un wee heeni mi be tuwite,
45001010	un faralona. Un ɲa wee faan mu ma be wo be, a mu yi a libe Deeɓenu sa'o, a li han ni ma ho wan a un yi vɛra mi se.
45001011	Dɛɛ, mu ɛnnɛ terena a un siin ponu a un mi mi wá. Ma bun, to un yi mi nú na ma li Ha'iri hanmuna tuwan, a bun nɛ a mi tintin fɛsi;
45001012	wurasin, mu veni, a mibe ma mɛ wure paari yi sinheɓuwe ma wa ɓuɓuwɛhuwi lana.
45001013	Waa erenasiyo, un ɓɛɛ miniya a sɛ mu miyan, lo maazinna to mi unpa leenu a be nɛ mi un siin wá; yawe a un yi va, a un yi cunu ɓuwiso mi se a obara biyo sin wo mu han tuwansira nɛ á se; a tuwifuwa wɛrɛ ho wan ɓɛɛ in yu woo te!
45001014	Mɛ a ɓa ni wure nu, o a Gɛrɛke nuu loo, o a si binu loo; ɓa bezuunna ma ɓa bura wure te, mɛ ɓɛɛ da suun unte ɓa nuu woo na:
45001015	A bun te un uwan ma un siin ponu, a un vɛɛ de li Tansinnu mi ɲuvanloo, mibe nɛ mi Romu lóo.
45001016	Li Tansinnu buwenu nuwa ɓɛɛ mana na, li a Deeɓenu pa'a nɛ isi nuupɛɛ nɛ lara, lo Zuwifenuu miyɛɛ, bun bɛnɛ lo Gɛrɛke nuu.
45001017	Li Tansinnu zeniya Deeɓenu tereyamu ma wa ho lana lahurama ma ho lana bena a heya wɛ ma biyo mu tuwara: «lo niterenɛ aa ɛndɛɛ ma ho lana».
45001018	Deeɓenu sinlee lo ho waa a lii ɓa nucoza na, a biyo ɓa heenu si wo si ma ɓa ara'omu si wo si bena, ɓa va ho tiyan banbanniya han yiimuwan wá.
45001019	Hare ma bun, biyo ɓa nucoza daa zuun Deeɓenu bee, bun dosi letee, bari a Deeɓenu mite zeniya mu ma ɓa yeyeree.
45001020	Mu boo, li Deeɓenu sɛsɛbera nɛ ɲutuu a nɛ nuu yira ɓɛɛ da mi, li Deeɓenu pa'a nɛ ɓɛɛ ve, dín Deeɓeyamu wure dosi hare ho dimiɲa daanrowo, a nuu yi dɛɛ, to o mi mu li Deeɓenu nusɛmuū.
45001021	Ma bun ɓa ɓɛɛ a ni nɛ ɓa to wá; bari ɓa zuunna Deeɓenu, a hare ma bun ɓa ɓɛɛ ɓuwaniya li a heya ma biyo a li, a do li nu'unnu; a ɓa bana huwa i buna'inyan mite ma dɛmuwan nɛ a ɓuwe'eɓuwe'e; a bun yaara ɓa siyan, a dín ha'iritanɲa so va tiɓiru hii aa ta ɓaa.
45001022	Ɓa wasu lo mi a ha'iresiyo, yaa ɓa a era;
45001023	a ɓa i so ɓa nucoza buwe nɛ ho oomu muwan, a so ɓa ɲuɓuweza, ɓa biyaziyanana ma ɓa biyasorona yaara a aa bosi li Deeɓenu nɛ oomu sun ɓɛɛ sɛ wá ɓuwaɓuwamu ciyoo.
45001024	A bun na Deeɓenu leena mi ɲu ɓa se, a li do ɓa ma ɓa na'uwan ma ɓa siyan ponu uwe si wɛ na; yawe a ɓabe mite de zuwa mi yɛrɛ suraa na.
45001025	Dɛ biyo, ɓa so Deeɓenu tiyan do saɓiyaa, a saani a ɓa ɓuwani lo Daanro nɛ a duɓaso fuwa bin, amina te; ɓa yerema ii han tinsiyan a ɓa sɛ han mu daanrobe.
45001026	A bun na Deeɓenu do ɓa ma ɓa nuwaadaanyamu si wɛ na; bari ɓa ni so hanna yerema ho hanmu do wema biyaān,
45001027	a a bun sin ɓa bara ɲa wo. Ho dimiɲa tandɛn nɛ mi banuu ma hannuu aza, ɓa do ho si, a li ponu'oo taan, ɓa yerema i fiinna wɛ na; aa zeni tèèté, banuu ma banuu aa yira midee be nɛ a ɓa buna'innu saara.
45001028	Biyo wá ɓa ɓɛɛ yatiyo Deeɓenu zuunnu a wora be, Deeɓenu dɛri do ɓa ma ɓa dɛdɛyamu ha'iri si wɛ na a ɓa wera biyo ɓɛɛ tawɛ woo mu.
45001029	Ɓa be suun mi ma be wo be nɛ ɓɛɛ terena, sumɛmu, ɛɛfi-sumɛ, ɲiinu, miinisumɛ, niɓuwe, ɲɛn'ɛn, niviiri, uwan'uwanmu;
45001030	nibɛnu, niɲuwan, heenu, sinsuɓuwɛ, duunu, waasu, oomu ha'iri a ɓa saripapa, ɓa aansaan mii ni na, a ɓa ɛnnɛ terena a safiraa,
45001031	nuwaadanna, ni nɛ ɓɛɛ zun tii, ɓa ɓɛɛ paa nuu be, ɓa ɓɛɛ zun ma'ari.
45001032	Hare a ɓa zun Deeɓenu paarobe nɛ lo ni wo ni nɛ do hanbe wema nɛ sin yɛ mi waa a mi waa we tawɛ ma li humu, hare a ɓa cuu bun zozo, ɓabe mite ɓɛɛ daanna han wenu na dɛ; ɓa ɲa ta haan bá nɛ wure tonu a mu.
45002001	Uwe nɛ ha o siin a zara'i ɓa ni, hare a o maa a nuu nɛ mu sin te, fe afere ɓɛɛ hini mana uwe na, a biyo he o zara'iyo o niban a bin uwe siinniya o yɛrɛ ɲu, bari uwe nɛ zara'i ɓa ni wema ɲa a mu.
45002002	Tiyan ɓɛɛ sɛ, wa zun mu a biyo Deeɓenu zara'ira ɓa ni nɛ we hanbe wema nɛ sin yɛ, bun a be nɛ terena.
45002003	Uwe nɛ zara'i bá nɛ we han wema so, a mu ɲa tara a hanbe wema ɲu'ere so uwe mi waa we; uwe pɛ obara uwe vi Deeɓenu zara'i mayɛmu?
45002004	Wurasin o pɛ obara lo li Deeɓenu nafobera nɛ a tetemu, saɓere ma muɲu; lo o de zuwa bun na a mu uu lo? O ɓɛɛ zun lo Deeɓenu tetemu tawɛ a vɛ o vɛra ho lobinuū le?
45002005	A o ɲucoheɓuwe ma o sincoheɓuwe bena o mi waa uwiri nani fɛ o yɛrɛ ɲuu a hera li sinlee wozomɛ ma biyo zeze Deeɓenu yi zeni mi iri nɛ terena,
45002006	a nuu pɛɛ yi mi taa a heya wɛ ma mi wema:
45002007	bá nɛ ɲamico ho tetemu wenuu, a fuu mi yɛrɛ yenu ma huwarayamu, a zan ho tiyaan, a sii nɛ ɓɛɛ mi ve aa we bá taa;
45002008	a mu yi a bá nɛ li waanni ha'iri yu se wá, a pan tiyan na, a i ta haan han wema'uwe, sinvɛɛ ma sinlee aa we bá taa.
45002009	Nucoro pɛɛ nɛ bo mite oo, to a muwɛntɛn ma ha'iriyaamɛ a hó taa, a ɓuwɛ mi hiya ma ɓa Zuwifera miyɛɛ a daan cira ɓa Gɛrɛkera na.
45002010	A nuu wo nuu nɛ wee we tetemu, to yenu ma huwarayamu ma hɛra a hó taa, a ɓuwɛ mi hiya ma ɓa Zuwifera miyɛɛ a daan cira ɓa Gɛrɛkera na,
45002011	bari Deeɓenu ɓɛɛ dɛɛ nuu yiraa.
45002012	Bá nɛ wure wo be'uwe a ho Tuwa ɓɛɛ in mana, bá aa hi a ho Tuwa be ɓɛɛ yatiyo ɓa wá; a bá nɛ wure wo be'uwe ho Tuwa wosonuu, bá aa iri heya wɛ ma ho Tuwa.
45002013	Mu co ɓɛɛ a bá nɛ tɛtɛ mi ɲuvanle ho tuwa wara na a ɓa niterena Deeɓenu se uwe; a bá nɛ bo ho tuwa na, a bá tiyan aa we sin mu.
45002014	Ɓa nibiyan nɛ ho tuwa ɓɛɛ mana se yi bo nucomu nu na aa wera biyo ho tuwa bara, hare a ho tuwa ɓɛɛ mana ɓa se, to ɓa yerema a mi yɛrɛ tuwa;
45002015	aa zeni lo ho tuwa wema tuwa ɓa siyan wá, lo a ɓa sintannu mi waa lee mu sɛrɛyamu, lo a ɓa yisaanrobe yi ɓɛɛ yu ɓa zara'i, to mu na tiyan ɓaa.
45002016	A bun a biyo dɛ yeyeree mu biyo zeze Deeɓenu yi iri ɓa nucoza sɛsɛwema ma Yesu Kirisita nu, a heya wɛ ma un Tansinnu wara nɛ yɛ.
45002017	Uwe nɛ de bara ma o Zuwifeyamu yenu, aa han'an ho tuwa wá, aa duu ma Deeɓenu be,
45002018	a zun Deeɓenu sa'o, a yu ho tuwa aranirobe, a zun biyo suwanni mu;
45002019	uwe nɛ ɓuwaɓuwa o sinpɛɛ lo o a ɓa maniya yira, a a ɓa yitiɓiyosiyo wosonu,
45002020	a a ɓa dɛdɛra orolilo, ɓa hanyira araniro, lo bari o yu li zuunle ma ho tiyan ɛ'ɛbiyo ho tuwaa a fu na;
45002021	uwe dede nɛ arani ɓa ni nɛ á, a o ɓɛɛ arani o yɛrɛ, mi dɛɛ bun dɛ!
45002022	Uwe nɛ hɛɛ buwe mu lo ɓa ni para aanlo na, a uwe nu ɓɛɛ bosi; uwe nɛ lo dara'oroyamu ɓɛɛ we, a uwe ara'ori ote; uwe nɛ lo suɓahantɛ han tinsiyan na, a webe o zo mi han tinsiyan zuwiīn?
45002023	Uwe nɛ duu ma ho tuwa, a wema ma ho ceena wɛ, ɓɛɛ a zuwa o de Deeɓenu na le?
45002024	Dɛ biyo, a mibe sinna bena Deeɓenu yenu mi waa yaari ɓa nibiyan siīn, a heya wɛ ma biyo mu tuwara.
45002025	Dɛ biyo, o yi vɛsi ma ho tuwa, to ho ɓuwafaanmu cunu mi; a o yi haa ho tuwa, to o ɓuwafaanmu ura mana.
45002026	Ma bun sin lɛ nɛ ɓɛɛ faanna mu yi bo ho tuwa paarobera na, to ɓuwafaanmu muwin lo wá, hare a lo ɓɛɛ faanna!
45002027	Lɛ nɛ han suraa ɓuwafaanmu lada ɓɛɛ wo wá, a lo maa mi waa vɛsi ma ho tuwa, hó zara'i ɓɛɛ fi uwe na, uwe nɛ maa mi waa haa ho tuwa aa ho cu'uwe biyan ma ho ɓuwafaanmu o hoo na, hó san zara'i ɓɛɛ fi uwe na woo le?
45002028	Lo Zuwifenuu harala ɓɛɛ co a lɛ mu Zuwifeyamu do'obiyo mi wá uwe, ma bun ho ɓuwafaanmu ma mi ura ɲa ɓɛɛ a han suraa wá miniwarobe midee.
45002029	Biyo anni a mu, dɛ bun nɛ: lo Zuwifenuu harala a lɛ a lo ma yi, a ho ɓuwafaanmu nɛ be muwin mu, bun a li siin ta a heya wɛ ma mu ura a ɓɛɛ a mu cu'uwe. Hó Zuwife so, ɓɛɛ a nucoza lee ho yenu dɛ, a Deeɓenu.
45003001	Ɓuwiso bara, ta mu Zuwifeyamu loo, mu ɓuwafaanmu loo, ta mu cunu a mu yɛ mu lee?
45003002	Mu cunu ɓuwaa ma be wo be. Mu beyaa a biyo, a ɓa Zuwifera na Deeɓenu we arafaa mi wara.
45003003	To a yɛmu hini? Ɓɛɛ co a biyo bá Zuwifera so nizayɛɛ tuwantuwanna na Deeɓenu tan'eresoyamu huwa mi ciyoo uwe!
45003004	Fiyofiyo! A Deeɓenu ta a tiyan, a lo nucoro a saɓe a heya wɛ ma biyo mu tuwara: O tawɛ a ziin tiyaan ma o ɲuwara, A o iri yi teeni a mu we a o tiyan sin!
45003005	Dɛɛ, yi a biyo wabe hun tereyamu na, yi a bun zeni Deeɓenu tereyamu, to a webe nuu hini zun woro sa? Deeɓenu yi leena mi siin dede, a un yi woro ɓa ni wara, to a li maa ɓuwa'oo le?
45003006	Laa dɛ! Yi ɓɛɛ a bun, to a yɛmu Deeɓenu ca irila ho dimiɲa?
45003007	Dɛɛ, mɛ saɓiya yi bana nɛ wan Deeɓenu tiyan na, a li Deeɓenu yenu de wá, to li lowena a li zara'i ni lo un a be'uwewe?
45003008	A bun ɓa tuwan yɛrɛ to ha mi siin wara wa ɲu na; ma bun, to a webena wa ɓɛɛ we ho oomu yawe a tetemu le mu? Bá ni so, a we ni nɛ ɲu'uwe siinna, bun faraa ba.
45003009	A yɛmu? A wabe suwanni bɛ á lo? Fiyofiyo. Un zeniya bun vo, lo mu mana Zuwifenuu na, mu mana Gɛrɛke nuu na, ɓa wure buu mu be'uwee.
45003010	A heya wɛ ma biyo tuwa: Nuu woo ɓɛɛ terena, Hare ni'ere yɛ!
45003011	Nuu woo ɓɛɛ a ha'iri so, Nuu woo ɓɛɛ piri'a Deeɓenu, Ɓa ni wure tuniya, ɓa wure yaara mite,
45003012	Nuu woo ɓɛɛ mana ɓa siīn nɛ we tetemu, Hare ni'ere yɛ!
45003013	Ɓa un'ɛn zan obara búwó nɛ hɛɛna da, Ɓa dɛrɛma a za'iza'i aa virila ɓa ni, A ɓa ɲuɓuwe suɓuwa po diho suwo.
45003014	A heenu wara ma besuma soo le ma ɓa ɲuwin
45003015	Ɓa caa he cannu vɛsinuu;
45003016	A hanfuwa ma nani mi ɓa dɛn wure wá,
45003017	Ɓa ɓɛɛ zun biyo a hɛra wan
45003018	Ɓa nuu woo ɓɛɛ zan Deeɓenu yira.
45003019	A dɛɛ, wa wure zun lo be wo be nɛ ho tuwa wara, bun waa san bá nɛ mi ho tuwa hiyase, yawe a bun cin'a ɲuɓo pɛɛ; a ɓa ni wure zuun mu lo mi ɓuwa'oo Deeɓenu waa.
45003020	Dɛɛ, nuu woo co ɓɛɛ huwo yi tiyan li waa ma ho tuwa benuna wema, bari a ho tuwa nú wá ɓa ni zunna lo be'uwe mi.
45003021	A wɛɛrɛ, ho tuwa buwaa, Deeɓenu tereyamu zeniya mite, hare a ho tuwa ma ɓa Deeɓenu ɲucanna leena mu sɛrɛyamu,
45003022	bun tereyamu so a bá nɛ wure yi lara lo Yesu Kirisita na taa;
45003023	bari, o yi dɛɛ mu, cecee ɓɛɛ mana mu: a ɓa ni wure wo be'uwe, a ɓa ɲu u Deeɓenu ɓuwaɓuwamu yinu na.
45003024	A hare ma bun, Deeɓenu nitiizuunnu bena, li wo tiyan, a na besiyan ɓaa, biyo Yesu Kirisita ya ɓa ɲu na lahuramaa.
45003025	A hó Deeɓenu leena a heya wɛ ma libe mite paarobe, a lo we bá nɛ wure yi laa lo cannu bena be'uwe wiyanmu. A ma bun li Deeɓenu zenina mi tereyamu, bari mu be'uwera nɛ wure wo mayɛɛ libe Deeɓenu muɲu wa'atiī, li ɓɛɛ ya iin wan dín ee so.
45003026	Bun wure we, a li we feena co mu a zeni mi tereyamu libe wɛrɛ wa'ati nɛɛ, yawe a ɓa ni zuun mu lo li terena, lo a nuu wo nuu nɛ yi lara Yesu Kirisita na, to hó naso yu besiyan libe waa.
45003027	Ma bun, to a wediyo wá nuu ziin a ɓuwanina ote? Hare sinu! A ma ho tuwa yɛɛ? Huwɛ fasi han wema wá le? Eepoo! A huwɛ fasi ho lana wá mu, a ho tuwa so muwin mu;
45003028	bari wa yati lo a ma ho lana lo nucoro be daa we sinna Deeɓenu waa, a ho tuwa wema nii mana.
45003029	Bun yi mana to li Deeɓenu ɛnnɛ maa a ɓa Zuwifera midee Deeɓenu le? Li ɲa ɓɛɛ a ɓa ni nɛ á Deeɓenu le? Fuwawe, li ɲa a ɓa ni nɛ á Deeɓenu;
45003030	bari Deeɓenu a de'ere, a libe aa nɛ besiyan bá nɛ faanna mu na ma bá nɛ ɓɛɛ faanna mu na ho lana ɲu'ere lahuramaa.
45003031	Bun ɛnnɛ zeni lo ho lana aa leena ho tuwa nii le? Fiyofiyo, a ho we'aa fasi ho tuwa.
45004001	A webe wa woro waa maadɛn Abarahamu bena, hó nɛ cannu wa loo? A webe hó yu?
45004002	Mu yi tara a han wema na Abarahamu yu besiyan, to lo da ɓuwani mite ma mu? A mu yi a Deeɓenu yira se anni, to bun ɓɛɛ a mu.
45004003	Dɛɛ, a webe mu torobe bara? Abarahamu we lara. Deeɓenu na, a bun bena lo yatiyo ma niterenɛ.
45004004	A wa yi dɛɛ mu, nuu nɛ sa tonu, a ɓa vɛ saara na, hó ɓɛɛ a nuu nɛ ɓa ɲiyan na wo, a hó tawɛ ma bun.
45004005	A mu yi a nuu nɛ ɓɛɛ wo diyowoo, aa lo bo mi bonu lɛ da nɛ tiyan lo be'uwewero na mu, to hó lana aa yati hó wera niterenɛ.
45004006	A ma bun sin Davide barala mu, lo lo nucoro nɛ Deeɓenu na besiyan na, a lo wema be ɓɛɛ muwan, lo hó damuwan
45004007	Nuu nɛ dena'erobera sero huwena lo ɲuu, Nuu nɛ be'uwe dosi haan lo, Hó naso damuwan!
45004008	Nuu nɛ ɓuwɛna'erobera li Nawasi ɓɛɛ muwan lo ɲu, Hó naso damuwan!”
45004009	Ho damu so san a bá nɛ faanna mu mide ta le, ta ho ɲa be cira bá nɛ ɓɛɛ faanna mu? Dɛɛ wa lo Abarahamu we lara Deeɓenu na, a bun bena lo yatiyo ma niterenɛ.
45004010	Ma bun sin, to a yɛmu wo Abarahamu biyowo lo yatiyo wora niterenɛ? Mu tara a lo faanna le wurasin hee? Mu tara a lo ɓɛɛ in faanna, a lo ɓɛɛ in aansi ho ɓuwafaanmuu.
45004011	A ma bɛnɛ ho ɓuwafaanmu ziinna obara wɛnsɛn nɛ miniwara laa, a zeni mu besiyan nɛ lo yu mi lana lahuramaa a lo ɓɛɛ in faanna. A bun dede na lo a bá nɛ wure lara mu ɓaa maa, hare a ɓa ɓɛɛ faanna, yawe a tereyamu muwin ɓa wá.
45004012	Ma bun sin, lo ɲa a bá nɛ faanna mu ɓaa maa, ɓɛɛ a ɓa ɓuwafaanmu mide bena dɛ, a ɓa yi vɛsi waa maa Abarahamu lana conuu, hó nɛ lo yu hare a lo ɓɛɛ in faanna.
45004013	Dɛɛ, mu co ɓɛɛ a ho tuwa pa'a na Deeɓenu we la mi ɲu haan Abarahamu ma mi temu lo ho dimiɲa we ɓa ɛn uwe! He'ee, a ma mu besiyan nɛ yi ho lana lahuramaa!
45004014	Mu yi wo a ho tuwa we nuu ma ɛnso, to ho lana a ɓuwe'ee, a to han ɲulɛma yaara.
45004015	Dɛɛ, a ho tuwa wee de li sinlee, a feni nɛ tuwa yi ɓɛɛ mana, to tuwa haanu ɲa be ɓɛɛ hɛ bin.
45004016	Ma bun, to a ho lana be muwin mu, a mu anni yi a Deeɓenu sanmu nɛ we, yawe a han ɲulɛma we be nɛ cira li temu wure; ɓɛɛ hini a li lɛ'ɛwe nɛ ho tuwa mi se midee, fuwa ma dín nɛ ɲa yu Abarahamu lana, hó nɛ a wa wure maa, a heya wɛ ma biyo mu tuwara:
45004017	«Un bo o si a wora tuwansira ciyo ɓaa maa.» Lo a wa wure maa Deeɓenu waa, dín nɛ lo we lara na, dín nɛ wee nɛ ho sii ɓa nuhuwora na, a nɛ yi we lo haan, to bun be so wo vo.
45004018	Abarahamu ciriyo mi siin hare feni nɛ sinciri ɓɛɛ ya hini mana, lo lara, a bun wo lo ma tuwansira ciyo ɓaa maa a heya wɛ ma biyo we tuwa mu: «A bun sin o temu aa we bonina."
45004019	Lo lana ɓɛɛ we yi'iya'aa, hare a lo we tɛ'iya mi suraa, bari mu wo a lo yu zerema mumuwɛnnu, a yatiyo lo mi han Sara hinniya wure.
45004020	Bun wure wá, lo diya Deeɓenu ɲulɛma, a bara lanapinnu uwɛ, lo ɓɛɛ si'aa woo, lo yu sinciri lo lana bena, a lo do Deeɓenu yenu wá.
45004021	Lo we aɓaa, a siin cu lo biyo Deeɓenu lo mi we, lo bun ɲutiinu pa'a mi li se.
45004022	A bun bena, Deeɓenu yatiyo lo wora niterenɛ
45004023	A ɓɛɛ co a lobe mide bena han wara so tuwa lo «bun we muwan lo wá» uwe;
45004024	mu ɲa tuwa wabe bena, wabe nɛ mu muwin wá a wabe nɛ lara dín nɛ veriyo wa Ɲuso Yesu Kirisita ɓa nuhuwora siīn na.
45004025	Deeɓenu do lo na, a poora waa, a lo viya a nana besiyan waa.
45005001	Ho lana lahuramaa ma wa Ɲuso Yesu Kirisita nu, wa yu besiyan, a yu hɛra wa ma Deeɓenu aza;
45005002	hare ho lana so nɛ yɛ, a lobe Yesu Kirisita do mu, a na Deeɓenu wo tiyan ma wa. Ho sanmu so nɛ be fasi wa se, wa ɓuwani wate ho bena ma li sinciri nɛ mi waa Deeɓenu ɓuwaɓuwamu bee.
45005003	A po bun, wa yɛrɛ wo wa sɛnuma ma pɛrɛmube, bari wa zun lo han sɛnuma wee te ma'uwanna,
45005004	a ho ma'uwanna wee te tan'ereyamu nɛ ciriyo, a ho tan'ereyamu nɛ ciriyo wee te sinciri.
45005005	A mu yi a li sinciri, dín ɓɛɛ e'a nuu, bari li Deeɓenu waminu nɛ zo fu wa siyan na na wa li Ha'iri-Senu bara'aa.
45005006	Dɛɛ, biyowo wa tuna ɓɛɛ ɛnna, a bun wo lo Kirisita huru haan ɓa nucosuma a heya li wa'ati nɛ paara mu.
45005007	Mu yɛrɛ ɓɛɛ a nana a nuu tɛ a hi han niterenɛ san'un. Muyisin nuu aari nɛ o mu'ɛnnu nitete bena,
45005008	a bun wure wá, Deeɓenu zeniya mi waminu ma wabe ma biyo lo Kirisita huru haan wa, a tara a wa a be'uwewera.
45005009	To ho wɛrɛ ta poo, biyo wá lo cannu wo tuwii ya wa ɲu na, a wa ɲa a ni nɛ lo vii Deeɓenu sinlee na.
45005010	Dɛɛ, mu yi tara a biyowo wa wo Deeɓenu ze'usiyo, a li Deeɓenu Zo humu bana uwa wa taanle wɛ wá, to ho wɛrɛ nɛ wa ɲuɓuwa vo, a lo isi wa ma mi vevemu, bun maa ɓɛɛ a faan te le!
45005011	A poo bun wure, wa yɛrɛ ɛnnɛ de baraa wa Deeɓenu bee wa Ɲuso Yesu Kirisita lahuramaa, hó nɛ nu wa bona yura bɛɛrobe.
45005012	Dɛ biyo, a banuu ni'ere midee nu do mu be'uwe ho dimiɲa, a mu be'uwe do li humu, ma bun li humu yerema a ɓa nucoza wure paarina be, bari ɓa wure wo be'uwe.
45005013	Saani a ho tuwa lee zeni, bun tara a mu be'uwe mi ho dimiɲa; a biyo mu wo a ho tuwa ɓɛɛ in lo, a mu be'uwe ɓɛɛ wee muwin.
45005014	Bun mamibɛ li humu wosonu za ɓa ni wá a see Adama wá tuwifuwa Moyize, hare ma bá nɛ ɓɛɛ wo be'uwe a hara ho tuwa a obara Adama be sin wá, hó nɛ wo lɛ tawɛ a ɓuwee mu bonu.
45005015	Deeɓenu sanmu ma lo nucoro ɓuwɛna'erobe ɓɛɛ besi wɛ se yi. Dɛɛ, lo ni'ere ɓuwɛna'erobe yi wo ni cururu humu saɓaɓu; to Deeɓenu se, lo nucoro ni'ere nɛ a Yesu Kirisita bena mu ɓɛɛ a beheɓuwa a li we mi sanmu tuwi puwiri a han niciyo.
45005016	Bun sanmube so ɲiyanmɛ ma lo nucoro ni'ere be'uwe yaamɛ ɓɛɛ de wɛɛ. Nuu yi zara'iyo dena'erobe ɲu'ere bena, bun siinni hó ɲu; a sanmu yi wo haan nuu nɛ, hare a lo dena'erobera boni, to bun lee hó ɲu.
45005017	Ni'ere dena'erobe yi do li humu, a dín wosonu za mi yɛrɛɛ, a mu yɛ ma nɛ a bá nɛ Deeɓenu sanmu wo haan tuwi puwiriyo pa'amayamu wosonu ɓɛɛ zɛ lo Yesu Kirisita ni'ere vevemu lahuramaa.
45005018	Biyo sin dena'erobe ɲu'ere siinnina ɓa nucoza wure ɲu'uwe, a ma bun sin tereyamu wemɛ de'ere yura besiyan nɛ nɛ ho sii ɓa nucoza wure na.
45005019	Mu boo, biyo sin nucoro ni'ere ɓɛɛ fu tannu na ho cuwe, a bun saɓaɓuu ni cururu a be'uwewera; a ma bun sin ni'ere tannu finuna aa nɛna besiyan ni cururu na.
45005020	O yi dɛɛ mu, to ho tuwa aa naniya ɓa ni ɓuwɛna'erobera na; a he mu be'uwe yi niyan dede, to Deeɓenu ma'ari tintiyan yoo puwiriyo bin.
45005021	Ma hó co'o so, biyo wá aa mu be'uwe na li humu wosonu mi waa zɛ, to li ma'ari ɲa nɛ a ho tereyamu wosonu zɛ ho sii nɛ ɓɛɛ mi ve bena wa Ɲuso Yesu Kirisita lahuramaa.
45006001	Mu yi so yu bun na, to a webe nuu bara? Ɓɛɛ a wa dɛri cɛɛsi be'uwe wenu na le, yawe a Deeɓenu maa we mi sanmu han wa, a yoo puwiri waa?
45006002	Fiyofiyo! Mu yi a mu be'uwe dannu wá, to wabe huru, a ma mu yɛɛ wa pan da ɛnna mu be'uwe wenuu?
45006003	Mi ɓɛɛ zun lo wabe nɛ wure batiziya Yesu Kirisita lahuramaa, lo a lo humu wa ɓuɓuwa na ma bun, a nɛ li batɛmu zeniya le?
45006004	Ma li batɛmu, wa huru a huwan ma lo, yawe a biyo sin lobe nɛ a lo Kirisita viya lora ɓa nuhuwora siīn ma lo Maa ɓuwaɓuwamu, ma bun sin a wabe ɲa vɛsi ma sii finnu wema.
45006005	Dɛɛ wa yi yerema a vɛɛ a de'ere ma lo Kirisita lo humuu, to wa ɲa vɛ we de'ere ma lo lo veenuu.
45006006	Wa zun mu lo a wa nucoroyamu dɛn ma lo paariyo ɓuwara, yawe a mu be'uwe suraa pa'a ɓɛɛ hini ɛn, a wa ɓɛɛ hini we mu be'uwe woɓɛɛ;
45006007	a biyo nuu nɛ huru ma be'uwe para wɛ na.
45006008	A dɛɛ, wa yi huru ma lo Kirisita, wa lara biyo lo to wa ɲa aa ɛndɛɛ ma lo;
45006009	a wa zun mu sese, lo Kirisita nɛ viya lo ɓa nuhuwora siīn, ɓɛɛ bana hi, li humu se ɓɛɛ hini mana lo wá.
45006010	Dɛɛ, lo huru, a mu be'uwe bena lo huru cuwe a vo mu ɲu, a wɛrɛ nɛ lo midɛɛ, a Deeɓenu vevemu mi loo.
45006011	Ma bun sin mibe ɲa yati mite a obara nuhuwora mu be'uwe se, a yati mite obara ni nɛ Deeɓenu vevemu mii Yesu Kirisita lahuramaa.
45006012	Han suraa nɛ hi mu, mi ɓɛɛ nɛ han a be'uwe marantan, mi ɓɛɛ co be han sa'o na.
45006013	Mi ɓɛɛ co nɛ mi suraa mu be'uwe na, a dera mite biyo ɓɛɛ terena mu. Biyo suwanni mu, bun a mi aari de mite si Deeɓenu nuu a obara ni nɛ viya lo li humuu, a nɛ mi suraa diyo a wera biyo terena mu.
45006014	Mi daanna ɓɛɛ hini mana ho tuwa hiyase vo, fuwa a Deeɓenu sanmu mi bo na, to mu be'uwe se ɓɛɛ tɛ mi wá.
45006015	A to a yɛmu? A wa maa dɛri biriti mu be'uwee te, lo wa ɓɛɛ mana ho tuwa hiyase bena, lo a Deeɓenu sanmu wa bo na, a bun le? Fiyofiyo!
45006016	Mi ɓɛɛ zun lo mi yi vɛ be'eriyo mite nuu na, to yeremaa a lo woɓɛɛ aa sɛ han lo le? Mi yi vɛ be'eriyo mite be nɛ mu sin na, aa sɛ han mu, mu a mu be'uwe nɛ de li humu loo, mu a tannu finuna nɛ nɛ tereyamu loo, to mi a mube so woɓɛnu; mi ɓɛɛ zun bun le?
45006017	Deeɓenu ɓɛɛ tɛɛna yi! Miyɛɛ mi wo be'uwe woɓɛ, a bun bɛnɛ mu wo mi siinnabe a ho tiyan nɛ be baraa haan mi, a mi fi hó na.
45006018	Mi huwaraliyo be'uwe na, a wɛɛrɛ mi buwa tereyamu.
45006019	Ɓa ni wee woro mu, a un so mu, a heya wɛ ma mi suraa pa'atanɲa. Biyo sin mi ya dora mi suraa na biyo na'uwan mu ma biyo sumaa mu na, a mu besuma yura mi; wɛɛrɛ, ma bun sin, mi maa ɲa nɛ mi suraa ho tereyamu na, a bun we mi ma nisiya.
45006020	Dɛɛ, biyowo mi wo mu be'uwe woɓɛ, bun wo a tereyamu ee wo mana miyan.
45006021	Han wema nɛ be nuwaa mi miyan zɛrɛ, a webe han wenu we ɲiyanna haan mi? Dɛɛ, han veni a li humu.
45006022	A wɛɛrɛ, mi huwaraliyo mu be'uwe na, a mi Deeɓenu tayamuu, bun wo so mi tawɛ a vɛsi ma senuyamu, a to bun veni a ho sii nɛ ɓɛɛ mi ve;
45006023	bari mu be'uwe saara a humu, a mu yi a sii nɛ ɓɛɛ mi ve, bun a Deeɓenu sanmu nɛ wo wa Ɲuso Yesu Kirisita lahuramaa.
45007001	Waa erenasiyo, mu ɓɛɛ a benuhuwan mi se; mibe nɛ un miyan, a ni nɛ zun ho tuwa. Fuwa lo nucoro yi ɓɛɛ mana dɛɛ, to a ho tuwa lo cɛɛnna; san ɓɛɛ a bun a mu le?
45007002	Ma bun, hannuu nɛ wo yamu, to ho tuwa ciya hó mi baro na lo baro yivemu wure. A lo baro maa yi fufu huru do lo si, to ho tuwa nɛ ya ciya lo hannuu mi baro na, to hó huwa.
45007003	Mu yi ɓɛɛ a bun, lo hannuu so yi na mite babinu na, to lo ve ma han dara'oro; a mu yi tara a lo baro huru to lo huwara hó tuwa so na: ma bun, babinu tin ya so lo, to lo ɓɛɛ a handara'oro.
45007004	Waa erenasiyo, a bun sin ɲa a mibe be. Mi ma lo Kirisita paariyo huru ho tuwa dannu wá, a mi yerema a nibinu taa, hó nɛ viya lo ɓa nuhuwora siīn taa, yawe a wa hɛ biyo han Deeɓenu.
45007005	Dɛɛ, biyowo wa ɛnna han suraa ponu nuu, han wema'uwe zo fa mi ɲu ho tuwa na a yura wa co'oɓi, fuwa wa wo tuwi hɛ biyo han li humu.
45007006	A wɛɛrɛ ɲu wá, wa yu wa yɛrɛ ho tuwa se, bari bun nɛ ya fu waa wora mi woɓɛ, wa a nuhuwora bun se. Ma hó co'o so a li Ha'iri wosonu fiinnu hiyase wa sɛ, a ɓɛɛ hini a ho tuwa laadadan.
45007007	To a webe wa hini bara? Ta ho tuwa ɛnnɛ oora le? Fiyofiyo! Un anni ɓɛɛ zuunna be'uwe sin, a mu yi ɓɛɛ a ma ho tuwa sa. Dɛɛ un ɓɛɛ ya zuun yiralerobe, a ho tuwa yi ɓɛɛ ya lo, «a o yira ɓɛɛ co le.”».
45007008	A mu be'uwe dɛri zan bun wá a lii dura mi fan si wo si nii nɛ a yiralerobera; bari ho tuwa yi mana bin, to mu be'uwe a behuwo.
45007009	Dɛ biyo yɛ, biyowo ho tuwa ɓɛɛ in mana, a mɛ a vɛɛn, a mu paarobera fasi vo yɛɛ, a bun wo be'uwe fan dinu, a bun ɲa wo mɛ humu.
45007010	Ma bun sin, mu paarobe nɛ fɛsinu ya tawɛ a nɛ ho sii, bun bana sun'unna vɛ do li humuu.
45007011	Mu be'uwe dɛri zan bun wá, a mu ɲuwan un ha'iri ma biyo paara mu, a bun co wo mu ɓuwenu ma ni.
45007012	Ho tuwa anni a diyo-senu sa! A mu paarobe ɲa a besiya, be nɛ terena ma be nɛ se.
45007013	Biyo se mu dede, a bun bana we un humu saɓaɓu le? Fiyofiyo! A yawe a mu be'uwe yi mi oomu tere zeni, a mu ciyanna biyo se mu do'onu, a fu mu paarobe nu na, a dora li humu, a ii we, a maa dɛ biyo dosi letee a mi be'uwe wure yɛ!
45007014	Wa zun mu lo ho tuwa a ha'iri be, bun a papara'a; a mu yi a mɛ le, mɛ a suraa biyan nɛ yiya mu be'uwe na.
45007015	Dɛɛ, yi a biyo un mi waa we yɛ, to un ɓɛɛ zun un yɛrɛ be waa. Biyo mi un siin wá, un hun bun wenu na; a biyo un pan na dede, aa bun un mi waa we.
45007016	Biyo un pan na, un yi daanna we bun vo; to bun zeni lo un ma ho tuwa ɲuɓuwa, lo a ho ɛnnɛ se.
45007017	Ma bun, to wɛɛrɛ, ɓɛɛ hini a mɛ mi waa we mu dɛ, a mu be'uwe nɛ du mi faan ni.
45007018	Dɛɛ, un zun mu: biyo se mu be ɓɛɛ hɛ un se, un ma bun ɛɛna wɛ na. Tetemu wenu ha'iri da yi ni, a mu wenu se woo mana na.
45007019	Mu tetemu nɛ un miniya na, un hun bun wenu na; aa ho oomu nɛ un pan na dede, a ho un bana mi waa we.
45007020	Un yi sasa bana mi waa we biyo un pan na, to o zun a mu ɓɛɛ a un nu se, a mu be'uwe nɛ du mi faan ni dɛ, a bun mi waa we mu.
45007021	Ma bun, un lo un yɛrɛ wá, lo tuwa zo mi un yi nɛ miniya biyo se mu wenu na, a un yi i dɛɛ, to dɛ mu be'uwe nɛ yɛ, a zan huwena ni.
45007022	Deeɓenu tuwa be sa'uwo ni, a mu hare zo fu un siin na;
45007023	a bun wure wá, tuwa ɓuwiso sin le muwan un suraa, a yɛrɛ huwa fi ho tuwa nɛ un ha'iri zo caa na; aa bun yerema i do ni wora mu be'uwe woɓɛnu.
45007024	Wiyo, mɛ be saa se! A wii ɲiyan na, saani a hanbe suraa nɛ yɛ yi ni ɓuwe, a wii lee un muwɛntɛn?
45007025	A Deeɓenu yenu ɓuwani, wa Ɲuso Yesu Kirisita lahuramaa... Yi a mɛ ma un ha'iri, to a Deeɓenu tuwa un ta haan; a han suraa nii yi aa do vo, to dɛ nɛ yerema a mu be'uwe tuwa woɓɛnu yɛ!
45008001	Biyo wá yɛ uwanni, bá nɛ ma lo Kirisita ɓuwa mu, nuu woo ɓɛɛ da bá ɲu siinni, a biyo ɓa a ni nɛ mi waa vɛsi ma li Ha'iri a ɓɛɛ a ma han suraa sa'o.
45008002	Li Ha'iri-Senu tuwa nɛ han wa ma Yesu Kirisita sii, a hó tuwa so dede viyo mɛ mu be'uwe ma li humu tuwa na.
45008003	Dɛɛ, biyo ho tuwa hun na, bari han suraa sa'o ya vo ho pa'a; Deeɓenu tuwo mi uru Zo mu be'uwe bena, a hó faa suraa nɛ lowɛ ma be'uwe, a a dín nu so wá li haara mu be'uwe laa hán suraa soo.
45008004	Bun wenu ɲu ɓɛɛ wo bebiyan, a yawe a ho tereyamu nɛ ho tuwa fasi yi wan wabe siīn; wabe nɛ mi waa vɛsi ma li Ha'iri, a ɓɛɛ a ma han suraa sa'o.
45008005	Mu boo, ni nɛ yi do mite si han suraa sa'o nuu, to a suraa ponubera ɓuwe bá; a ni nɛ yi na mite li Ha'iri-Senu na, to a li Ha'iri ponubera a bá taa.
45008006	Han suraa ponube a li humu; a li Ha'iri-Senu taa, bun a ho sii ma ho hɛra.
45008007	Dɛɛ, han suraa ponubera a Deeɓenu ze'u, bari han suraa ansaan Deeɓenu tuwa na, a ho tuwa wara finuna se yɛrɛ ɓɛɛ to han.
45008008	A o yi dɛɛ mu, bá nɛ buu han suraa sa'uu; bá ɓɛɛ da de mi ponu Deeɓenu na.
45008009	Mu yi a mibe, mibe ɓɛɛ buu han suraa sa'uu; a li Ha'iri do mibe mu; a mu yi boo lo li Deeɓenu Ha'iri so mi. Lo Kirisita Ha'iri yi ɓɛɛ mana nuu nɛɛ, to hó ɓɛɛ a lo Kirisita taa.
45008010	A lo Kirisita yi daanna mi mii, han suraa uwanni, mu boo dede, hán huru mu be'uwe bena; a mu yi a li Ha'iri, ho tereyamu bena, dín nɛ ho sii.
45008011	A li Deeɓenu nɛ veriyo lo Yesu ɓa nuhuwora siīn, dín Ha'iri yi mi mi siyaan, to li ɲa han mi muɲiyansuraa nɛ yɛ ma sii libe mite Ha'iri nɛ mi mii lahuramaa.
45008012	Ma bun sin waa erenasiyo, wa maa zan obara ni nɛ ee mi fuwoo, a ɓɛɛ co a han suraa ee mi waa uwe, san'un a wa pin yi vɛsi a heya ma han sa'o.
45008013	Mi yi bo han suraa sa'o na, to mi hi; a mu yi wo a mi bo li Ha'iri sa'o na, to mi uwanna han suraa sa'o wema ɲu, a to mi ɛndɛɛ.
45008014	Mu boo, bá nɛ wure li Deeɓenu Ha'iri du hiya wá a mi waa didi, bá a Deeɓenu ni.
45008015	Ɓɛɛ co a woɓɛmu ha'iri mi yu dɛ, a pan wee zaanna; hee, a feecɛɛn Ha'iri mi yu, aa ma dín Ha'iri so wa daa buwerila a bara: “Aba” nɛ ura, “waa Maa”!
45008016	Li Ha'iri-Senu mite mi waa lee mu sɛrɛyamu a ma wa ha'iri vuwora wɛ na, lo wa a Deeɓenu za.
45008017	A wa yi a za, to wa ɲa a ɛndira; Deeɓenu ɛndira, a ma lo Kirisita a ɛndiroɓara, a mu yi booboo, lo wa ma lo Kirisita paariyo han sɛnuma na, yawe a wa muso ma lo aa paari ho ce'u na.
45008018	Mɛ ma a han wɛɛrɛ sɛnuma nɛ wa sɛ yɛ ma ho ce'u nɛ lo ɓuwee mu, a nɛ Deeɓenu aa nɛ wa; ɓɛɛ maazin yi ma hare cuwe.
45008019	Ma bun, mu daanrobe wure huwanhuwan, a yira ho a Deeɓenu za zeni mite;
45008020	bari a biyo a ɓuwe'ee mu, a bun cɛciya mi ziyo bo mu daanrobe wá – mu ɓɛɛ ɛnnɛ wo iiɲanbe dɛ, hee, a lɛ waziɓiyo mu pa'a poona –
45008021	a ma mi uwi sinciri mu wora yu: bun daanrobe so ere'ere aa yi mi ɲu ho yuru'uyuru'u woɓɛmu se, a nii maa daan ɛnna li Deeɓenu za huwarayamu ce'u bee.
45008022	A wa uwanni zun lo tuwifuwa zɛrɛ, mu daanrobe wure mi waa hɛ'ɛɛde, a mu ɲinni'a obara hantero.
45008023	A po bun, wabe nɛ yu li Ha'iri sanmuwan zanuyaa, wabe ɲa muso mi waa hɛ'ɛɛde wa yɛrɛ se, a tara wa ɲuvanle wa suraa feecɛɛnnu ma han huwaralinu na;
45008024	bari, a wa sinciri na wa isiyo. A nuu yira yi maa biyo o siin cu na vo, to bun uwanni ɓɛɛ hini ve ma sinciri: biyo o yira dɛɛ na, o ɲa pan da ciiri o siin bun na le?
45008025	A wa siyan yi cu be nɛ wa yira ɓɛɛ mi na, to wa he mu ma muɲu.
45008026	Ma bun sin li Ha'iri-Senu ma wa pa'atanɲa a li ɲa wa wunɛ, bari wabe wate ɓɛɛ zun biyo suwanni waa mu a nɛ wa tawɛ a wa fara. A bun na li Ha'iri mite mi waa yuwa waa ma ɓoɓorirobe a li wo tuwii hɛ'ɛɛde.
45008027	Ma bun li Deeɓenu nɛ wee nìn ɓa nucoza siyan, dín zun biyo li Ha'iri ma'o mi na; bari li Ha'iri wee yuwa ɓa nisiya na a heya wɛ ma biyo a Deeɓenu sa'o.
45008028	A po bun, wa zun lo be wo be nɛ we, wee can wɛ a ɲiyan bá nɛ wa Deeɓenu na, a ɲiyan bá nɛ li vo a heya wɛ ma libe mite paarobe.
45008029	A biyo bá nɛ li fera zuunna, li ɲa ceceniya bo bá ma bun a ɓa lewɛ ma libe mite Zo, yawe a hó we nuyɛɛ ɓa erenasiyo cururu siīn.
45008030	A bá nɛ li ceceniya bo ma bun, li ɲa vo bá; a bá nɛ li vo, li ɲa na tiyan bá na, a bá nɛ li na tiyan na, li ɲa puwora bá ma mi ɓuwaɓuwamu.
45008031	A webe wa hinni yu bara biyo bena? Deeɓenu yi daanna ɓuwa wa vo, a wii maa huwo sin wa sa?
45008032	Li Deeɓenu nɛ dede ɓɛɛ hun mi ta'ura Zo, fuwa li do lo na wabe wure ciyoo; a webe hinni saa dín, a li nɛ mu be wure waa sanmuu, hó Zo so lahuramaa?
45008033	Bá nɛ Deeɓenu wɛ'aa, a wii zara'i bá? Dɛɛ a Deeɓenu wee nɛ besiyan!
45008034	A wii siinni ɓa ɲu'uwe? Dɛɛ lo Kirisita Yesu a lɛ nɛ huru mu, a po bun, lo viya; lo mi Deeɓenu nudorole, a lo mi waa yuwa waa!
45008035	A wii da faa'a wa ma lo Kirisita wɛ na aa saara lo waminu? A ɲinmuwinrobe le, ta a boobere le, ta a ɲin'uwe le, ta a hinnu le, ta a ɲiiwa le, ta a hanfuwa be le, ta a hiyan le?
45008036	A bun sin mu tuwara lo: «Uwe bena, tunmasan ɓa aan wa o li humuu; A ɓa yira se, wa zan obara para nɛ ɓa faan fuwe.”
45008037	Hare bun bera so wure ma mi wenu, wa suwanni serasiyo sansan hó nɛ waana wa lahuramaa.
45008038	Dɛɛ biyo wá un mi yɛ; un han'an ma mu, lo bun po humu, bun po sii, bun po anzera, bun po bɛmu sirasira, han nɛ zɛrɛ ma han nɛ lo ɓuwee mu;
45008039	lo bun po pɛ'ɛ, bun po waa-ni, bun po muwɛn-ni, un lo mu mana danrobe na nɛ faa'a wa ma Deeɓenu wɛ na aa saara li waminu nɛ li waana wa wa Ɲuso Yesu Kirisita lahuramaa.
45009001	Lo Kirisita waa, a ho tiyan un mi waa woro yɛ, saɓe be ɓɛɛ hɛ bin; a biyo li Ha'iri-Senu pa'aa un siintanuu a un sɛnɛ:
45009002	Tiyan, un siin wure a dan aa sinvɛɛ ma yidema.
45009003	Un we tuwii lo mu ya suwanni a mɛ undee we nuu nɛ da'aa, a nɛ ma lo Kirisita cara'aa wɛ na, yawe a waa erenasiyo ma waa ni mu, a bá be ɲiyan.
45009004	Bá ɓɛɛ a nibiyan, ɓa a ɓa Isira'ɛli ni, a ɓabe te mu zoyamu, ho ɓuwaɓuwamu, mu ɲulɛrobera, ho tuwa, ho paarinafaralo, han ɲudema,
45009005	ɓa maadan; bá nɛ lo Kirisita lo cannuu. Hó Kirisita so mi mu be wure ɲu, lo a Deeɓenu duɓaso fuwa bin. Amina!
45009006	Bun wure wa, ɓɛɛ co a han Deeɓenu Wara uwariyo uwe! A biyo bá nɛ wure lo Isira'ɛli temuu ɓɛɛ co a Isira'ɛli ni yɛrɛyɛrɛ dɛ!
45009007	Ɓɛɛ co a Abarahamu temu wure a Abarahamu za uwe; a bun na mu bara lo: A Isaka temu o yenu vera;
45009008	bun ura a mu yɛ? Ɓɛɛ co a biyo lo mu cannuu mu a Deeɓenu za uwe! Hee, a han ɲulɛma za, a bá muwin li temu ɲu na mu.
45009009	O yi dɛɛ mu, a biyo a han ɲulɛma wara yɛ: Leliya wocuwɛ un aro ɓuwee, a to Sara aa yi zobazo.
45009010	A po bun, a bun Rebeka ɲa we sura mi siyan waa miyan Isaka na
45009011	Bá za so yɛrɛ ɓɛɛ we iin yu te, ɓa ɓɛɛ we iin zun omu ma tetemu, a hare ma bun, yawe a Deeɓenu yihɛma ɛn bin
45009012	nɛ zeni lo mu leerobe ɲu ɓɛɛ fa wa wema na, lo fuwa lɛ ve ɓa ni mu; dɛ biyo we baraa haan Rebeka nɛ: Lo inso aa sɛ han lo fɛso.
45009013	A heya wɛ ma biyo mu tuwara lo, Un waana Zakobe, A un ɲiina Ezawu.”
45009014	A webe wa yu bara bun bena? Lo li Deeɓenu ɓɛɛ terena le? A mu yɛ bun wera yi?
45009015	A Deeɓenu mite bara haan Moyize: «Un yi miniya a we tetemu han nuu nɛ, un we tetemu han hó, a un yi miniya a ma'ari nuu nɛ na, un ma'ari hó na."
45009016	Ma bun, to mu ɓɛɛ a be nɛ lo lo nucoro sa'uu wurasin lo ma'uwannaa, a li Deeɓenu mite yu mu mi yɛrɛ se, a li wo tiyan.
45009017	Mu Toorobee bin, Deeɓenu bara haan lo Farawo: un co mu a bo o si mu pa'amayamuū, yawe a un yi se a zeni o wá, a un yenu le, a buwe fe li tun wure.
45009018	Ma bun Deeɓenu yi lo mi ma'ari nuu nɛ na, to li ma'ari hó na, a li yi lo mi coheeni nuu nɛ siin, to a bun li we.
45009019	Ɓɛɛ co bara lo mu yi so yu bun na, ta to li Deeɓenu lowena a li pin ba'a ɓa ni na, lo ta a wii ya da i libe sa'o ɲu?
45009020	Saani a mu yi bun na, a uwe ma o wii, a fi vɛra ma Deeɓenu? Tiin sonu san da wee diyo mi winro, lo ta a webena lo maa wan mi ma biyo lo?
45009021	Ɓɛɛ a lo cowinro te mi coo le; aa ma'e aa winna siyan ɲannamuwanna wurasin numanu sin-biyan le?
45009022	Dɛ biyo, Deeɓenu ɛnna mu se a zeni mi sinlee ma mi se. Hare ma bun, han soza nɛ wan ara li sinlee a nɛ tawɛ a hara'i, li muɲuwan han ma tete.
45009023	A po bun li ɲa ɛnna mu se a zeni mi ɓuwaɓuwamu, a zeni ma'ari ma han soza tuwan nɛ we wan bosi ara bun.
45009024	A wabe bun cira, wabe nɛ li vo a lo ɓa Zuwifera siīn, hare ma ɓa nibiyan siīn.
45009025	A heya wɛ ma biyo li barala mu Oze vanloo: Bá nɛ ɓɛɛ ya wo un ni, un bana ve bá ma un ni, A hó nɛ ya do ma nubɛnɛ mu, a hó bini ve ma lo siin wá mu
45009026	A he dede ɓa ya wee bara han ɓa lo ɓa ɓɛɛ a un ni, A bin ɓa bini ve ma li Deeɓe-Ve ni!
45009027	Ezayi ɲa ɲinsan biyo yɛ mi bé wá Isira'ɛli ni conuu: Hare ɓa Isira'ɛli ni we boni a obara mu zenuɲuu ɲuɓo na hɛnle, A nicaraza nɛ ɛ ɓa hiya wa, a bá isi mu;
45009028	Bari Li Nawasi aa tii mi wara ɲu li tun wá yɛ, mi ciyoo.
45009029	A bun ma biyo Ezayi we fera bara wure ɲuɓuwa: Li Nawasi, Ho-Se-Wure Naso Ya yi ɓɛɛ viyo tuwan waā To wɛɛrɛ wa zan a obara Sodomu A zan a obara Gomore.”
45009030	A webe wa cɛɛra ho dɛmu ɲu? Nucobura nɛ ɓɛɛ ya fi tereyamu, bá bana yu tereyamu, tetemu nɛ ho lana wee de;
45009031	a mu yi a ɓa Isira'ɛli ni nɛ ya mi waa piri'a tuwa nɛ ziin ma mu tereyamu be, bá pan ɓɛɛ in yu ho tuwa so.
45009032	A webe wá bun mana? A biyo ɓa ɓɛɛ we aɓaa ho lana na aa piri'ara mu, fuwa ɓabe mitena wema. A dín to wo ɓa tunrobibi,
45009033	a heya wɛ ma biyo mu tuwara: Un besi zun hiya leerobibi Siyo lóo, A li we tunrobibi, Aa we lisiroɓo, A nuu nɛ yi lara diyo hó ɓɛɛ nuwaa.”.
45010001	Waa erenasiyo, biyo un faan na ma biyo un fara Deeɓenu na ɓɛɛ a bebiyan, a yawe a ɓa Isira'ɛli ni isi.
45010002	Mu wanni mana, ɓa suɓuwa ho Deeɓenu toonuu; mɛ unte a bun sɛnɛ, a biyo soo ɲan'aan mu, bun a ɓa ha'iri ɓɛɛ lo ɓa.
45010003	Dɛɛ, ho tereyamu nɛ le Deeɓenu se, ɓa ɲa mi yira hó wá, a ɓa i caasi lo mi fɛsi mi uru tereyamu, a maa tuwantuwannana wurewure a ceena do mi Deeɓenu tereyamu si yerele.
45010004	A lo Kirisita tiyo ho tuwa ɲu, a na a nuupɛɛ nɛ lara zun tereyamu sin.
45010005	Mu tereyamu nɛ yi ma ho tuwa nu, dɛ biyo Moyize tuwa bun bena nɛ: «Nuu nɛ yi fi un ladara na, a vɛsi ma un fɛsirobera, to hó naso ɛndɛɛ.”
45010006	A mu yi a mu tereyamu nɛ yi ho lana lahuramaa, dɛ biyo baraa bun bena nɛ: «Ɓɛɛ co bara o siyaan, ta a wii aa yoo ho waa? Yi ɓɛɛ a bun to a o yoo lee lo Kirisita bin a liira;
45010007	wurasin ɓɛɛ co bara ta a wii ma le lii ɓa nuhuwora se? Yi ɓɛɛ a bun, to a o lii lee lo Kirisita ɓa nuhuwora siīn bin a yoora".
45010008	Bun wure wá, to a webe baraa mu? «Dɛ han wara so a dedee ma mi, han ɓɛɛ suwanna mi ɲuɓuwe, dɛ hɛn mi siyaān wá”. A han a ho lana wara nɛ wa hɛɛ buwee.
45010009	O yi zan mu, aa lee mu ma o ɲu, lo Yesu a Ɲuso, a o yi lara biyo o siīn, lo Deeɓenu veriyo lo ɓa nuhuwora siīn, to o isi.
45010010	Wa yi mu tereyamu ma wa sinsuwaɓɛ lana, a wa yi zan mu, aa lee mu ma wa ɲuwin, a heya wɛ ma biyo mu tuwara:
45010011	«Nuu wo nuu nɛ lara laa, hó ɓɛɛ nuwaa pɛlɛɛ."
45010012	Ma bun sin, cecee woo mana lo Zuwifenuu ma lo Gɛrɛkenuu aza: ɓa wure Ɲuso a lo ni'ere, nɛ nu hɛɛna a han bá nɛ wure ve lo yenu.
45010013	«Bari, nuu wo nuu nɛ fara ma lo Ɲuso yenu hó isi."
45010014	A ma mu yɛɛ nuu farala ma lo yenu, a lo yi ɓɛɛ lara laa? A nuu ɛnnɛ zinzin laa nuu na bunaa, a o ɓɛɛ ɲa lo be wara le? A ma mu yɛɛ ɓa ni ɲinna lo be wara, a ni woo yi mana nɛ buwee mu?
45010015	A ma mu yɛ ni le worola be satara ma yɛ, a nuu woo yi ɓɛɛ tuwo ɓa a heya wɛ ma biyo mu tuwara lo: Mi dɛɛ biyo han sera, Lo ɓa ɛnnɛ ziya sin tuwii, Bá nɛ maa buwee ho Tansinnu mu ziya!
45010016	Bun wure wá, ɓa wure ɓɛɛ ta haan li Tansinnu. A bun na Ezayi we lo: «Ɲuso, a wii bá lara ho tannu nɛ wa do haan ɓa na?"
45010017	Ma bun sin ho lana wee le mu ɲinrobee, a mu ɲinrobe le lo Kirisita waraa.
45010018	A un lo: «Heyi, a ɓa maa ɓɛɛ ɲa mu lo? Bá ɲa bun da! Ɓa tannu ɲansan li tun wuree, A ɓa wara anniya fuwa ho dimiɲa ɲuvenile"
45010019	A un tintiyan lo: «A ɓa Isira'ɛli ni ɓɛɛ fanmuwan mu wa ta a webe? An'aan, dɛ biyo Moyize we ceceniya bara nɛ: Un de bayáánu mi ma ni nɛ ɓɛɛ a tun si aza, Un dɛɓuwɛ mi ma ni nɛ zuunrosinu ɓɛɛ mana."
45010020	A Ezayi heniya mi siin tuwi wara biyo bo mu wá: «Hare ni nɛ ɓɛɛ ya mi waa piri'a ni, bá lo un wá, Un zeniya unte ma ni nɛ ɓɛɛ ya wo diyorobe a zuun ni."
45010021	A yi a biyo cira Isira'ɛli ni mu, lo lo: «Li wozomɛ wure siyaan, un da un nu ɓabe ni nɛ yɛ na, A ɓa lo unwe; a ansaan, a pan tiyan na!"
45011001	A bun wá un lo, taa a Deeɓenu ɛnnɛ maa hɛɓuwa mi ni zanma cunna dosi lo? Fiyofiyo! Dɛɛ, mɛ unte a Isira'ɛli nuu, Abarahamu terozo harala, Bezamɛn zun'in zun zo.
45011002	Li Deeɓenu ni zanma nɛ li fera zuunna hare ho fo wá, li ɓɛɛ hɛɓuwa bá cunna dosi fiyo. Biyo Eli wasira Deeɓenu wá ma ɓa Isira'ɛli ni be, a nɛ tuwa mu Torobee, mi ɓɛɛ zun han wara so le?
45011003	«Nawasi, ɓa ɓo o ɲucanna wure, a fuwo'aa o sara'awena: a mɛ unde soo lii a bin, a ɓa ɲa pan mi mɛ ɓuwe"
45011004	A webe Deeɓenu we canna lo? «Un paara ni serehooɲu (7,000) bosi un nu wá nɛ ɓɛɛ cusi tinsinnu waa.”
45011005	A mube mi seeni, li wɛrɛ wo, niza yɛɛ lii a bin a heya wɛ ma mu leerobe nɛ Deeɓenu wora tiyan.
45011006	A mu yi daanna a Deeɓenu wo tiyan vo, to mu anni ɓɛɛ hinni a wema be; yi ɓɛɛ a bun to li hinɛ ɓɛɛ hinni a hinɛ.
45011007	A to mu a yɛ! Biyo Isira'ɛli ni mi waa piri'a, ɓa ɓɛɛ yu mu, a mu yi a bá nɛ wɛ'aa leena mu, bá yu mu; a ɓa bɛ á anni a li ɲucoheɓuwe ɲu bá dosi.
45011008	A bun mu yɛrɛ tuwa heyara: «Deeɓenu wo mu a ɓa ha'iri tuu, a haan ɓa ma yira nɛ ɓɛɛ mi ma ɲuvanle nɛ ɓɛɛ ɲi be tuwifuwa zɛrɛ. A Davide lo:
45011009	Ɓuwɛyoo, a ɓa dirobe mite we poro ɓa waa, A we sɛn'ɛnnu nɛ fe ɓa ɲu, a bun we ɓa saara!
45011010	A ɓa yira tɛ tiɓiru, a ɓɛɛ mi diyowoo A pa'aheenu ci ɓa ɲu'uwe si fuwa bin!
45011011	To un maa lo: a ɓa Zuwifera tuunna lo vɛɛ naasi le? Fiyofiyo! Ɓa anni tuunna sa, a bun wo saɓaɓu a ɓa nibiyan yi mu isirobe a dera muwɛntɛn ɓaa.
45011012	Ɓa Zuwifera vuru, a hó viyanro so yi bana a ho dimiɲa ɲiyanmɛ han; a ɓa ɲucisirobe yi bana a ɓa nibiyan nafobe han; to mi ɓɛɛ zun lo ɓa yi poona na wure, to bun ɲiyanmɛ ta po sansan le?
45011013	Biyo un anni yu bara han mibe nɛ a ɓa nibiyan bun a biyo: mɛ a tuuro nɛ dosi ɓa nibiyan araninu ɲu, a un waasu ma hó tonu so.
45011014	Mu ɲu ɓɛɛ a bebiyan, a mu yi we yi, a un vɛɛni waa ni siyan ma bun, yawe a niza yɛɛ yi isi ɓaa.
45011015	Dɛɛ, ɓa lɛɛnadesinu yi bana do ɲuɓuwari Deeɓenu ma ho dimiɲasiyo aza han; to ɓa aroɓuweenu ta ɓɛɛ po le? To mu zan obara ni nɛ ya huru a bana viya.
45011016	Dɛɛ mu ciirobe yaa yi a besiya, to mu dure wure nɛ san bun na ɲa a besiya. Ma bun li cinnu yi a diyo-senu, to han lɛ'ɛɛ ɲa a besiya.
45011017	O yi ma a li vɛwe lɛ'ɛɛ tuwan ɓoɓuwa, a li muwɛn'olive vɛwe la'aa bin yura sinle, a ɲuna li vɛwe ɲuu nɛ hare lii bo li cinnu na aa yoo;
45011018	a o yi co bara o we waasu han lɛ'ɛɛ nɛ á wá. O ɓɛɛ yi waasu wenu yenu, a biyo o ɓɛɛ a cinnu, a li cinnu so uwe zanna mu.
45011019	O da bara lo ta ɓɛɛ a hán lɛ'ɛɛ so ɓoɓuwa uwa, yawe a uwe yi sinle le?
45011020	Bun a zozo! Han ɓoɓuwa leena bin lanapinnu bena; lo a mu yi a uwe anni, lo a uwe lana san uwe ciya li vɛwe hiya na. Yɛrɛ yi ha'iri a suwanni po bun hii'ileerobera so;
45011021	bari Deeɓenu yi ɓɛɛ hun li vewɛ mite lɛ'ɛɛ, li ɲa ɓɛɛ hin uwe.
45011022	Ma bun, de ɲu Deeɓenu tetemu na, a o zuun lo Deeɓenu ɲa ɲii: li ɲii bá nɛ tuwantuwanna mu wá, a li so uwe ma mi tetemu. Baaba a o cɛ bin muwɛnmuwɛn, yi ɓɛɛ a bun, to uwe muso uwan desi.
45011023	Ɓabe ɲa yi ɓɛɛ waara mi lanapinnu, to ɓa muso bini sin li vɛwe hiya na, bari hó pa'a so mi Deeɓenu se a bini we'a ɓa cɛɛ.
45011024	Li yi uwanna uwe muwɛn'olive vɛwe la'aa a aa san li loo-vɛwe hiya na yu, a mu ɲa ɓɛɛ ya ɓuwa wɛ na; to bá nɛ ya a loo-vɛwe la'aa vo mu sinnu míí nudɛn olive vɛwe yɛrɛyɛrɛ hiya na hinni do ma we!
45011025	Waa erenasiyo, un ɓɛɛ miniya a mi we ni nɛ ɓɛɛ zun mube sɛsɛbe nɛ yɛ ura; yi ɓɛɛ a bun mi yɛrɛ ɲa co we mite ma ha'iresiyo: ɓa Isira'ɛli ni tuwan aa ɛsi mi an'anmu wá tuwifuwa ɓa nibiyan wure yi zo vo.
45011026	A ma bun sin ɓa Isira'ɛli ni wure aa isira, a heya wɛ ma biyo mu tuwara: A Siyo lóo lo huwaraliro ma le, A lo vii Zakobe ni mu be'uwe na,
45011027	Aa yɛ aa we un ma ɓa ɲulɛma yɛ, Biyo zeze un yi huwena ɓa be'uwe sero.
45011028	Mu yi a li Tansinnu be yati mu, to ɓa ma Deeɓenu a ze'u mibe bena; a yi a mu wɛ'analeerobe yati mu, to Deeɓenu wa ɓa ɓaa maana bena.
45011029	Dɛɛ, Deeɓenu hanmuna ma li verobe nɛ vora ɓa ni, li ɓɛɛ huwo bun wá woo.
45011030	Biyo sin mi ɓɛɛ ya fo fira Deeɓenu tannu na, a bun sin wo ɓa, a ɓabe tannu desinu nu wá, Deeɓenu wo tiyan ma mibe wɛɛrɛ.
45011031	A bun sin ɓa maa fura tannu na ho wɛɛrɛ, yawe a Deeɓenu we tiyan ma ɓa muso a obara biyo sin li wora tiyan ma mibe.
45011032	Deeɓenu wo ɓa nucoza wure ma ni nɛ ɓɛɛ fi tannu na, yawe a li yi ɓa wure wera tiyan.
45011033	Cobayiri, mu yu mi yaa, Deeɓenu naforo, li ha'iriyamu ma li zuunle ɲuse mana! Li fɛsirobera ɓɛɛ yati yi, a li wɛnna ɓɛɛ le yi. Bun ciriyo!
45011034	A wii có li Nawasi ha'iri na? A wii wo li ɓuwɛruɓuwɛ?
45011035	A wii in ɲiyanna diyo miyɛɛ, a li maa saara ee?
45011036	Mu be wure lo libee, ma libe nu, ma libe bena! A li yenu de wá fuwa bin. Amina!
45012001	Waa erenasiyo, un heeni mi siyan li ma'ari nɛ Deeɓenu ma'arila miyan bena, a mi nɛ mi suraa a wera sara'avee, diyo-senu nɛ be sin Deeɓenu na; a to bun to a ha'iriyamu ɓuwanirobe nɛ lo mi se dɛ.
45012002	Mi ɓɛɛ co be ho zɛrɛ dimiɲa be na; un lo hee bun na! Mi nɛ a mi ha'iri yeremarobe finfinni mi, yawe a mi le Deeɓenu sa'o wá: bun a be nɛ se, a sin, a ɲutuu.
45012003	Ho sanmu nɛ Deeɓenu wo haan ni libe mite tetemu bena, un bara bun han mi wure: mi nuu woo ɓɛɛ co vɛ mite yoo besi feni nɛ lo ɓɛɛ ciyo. Biyo suwanni mu, a mi we ni nɛ ha'ire dumasi, a heya wɛ ma mi nuupɛɛ lana hɛ'ɛ nɛ Deeɓenu na laa.
45012004	Wa wure a suraa ɲu'ere, a han suraa ɛnna maa boni, ɛnle pɛɛ ma mi tonu.
45012005	Ma bun sin, hare a wa boni, to wa pan a suraa ɲu'ere lo Kirisitaa, a wa wure ɓuwa wɛ na.
45012006	Hare ma bun wa hanmuna ɓɛɛ ɓuwa, a wa yi dɛɛ ho sanmu nɛ wo haan nuupɛɛ: o ta yi a ɲucanyamu, a mu ma ho lana ɲu we ɓuwa;
45012007	mu yi a egilizi dɛroyamu, a o sɛ ho tonu so ma sɛhanɓayamu ha'iri; a nuu nɛ arani ɓa ni, a hó cɛsi bun na.
45012008	Nuu nɛ ta yi a nibenu, a lo baaba be ɓa ni; nuu nɛ ta yi a nuhɛɛnu, a lo wee han a lo ponu dosi; nuu nɛ be yi a wahecayamu, a lo we he; a nuu nɛ be yi a nibobureyamu, a lo wee we mu ma zanma'aa.
45012009	A yitii woo ɓɛɛ ɛn li waminuu. Mi ɲii ho oomu; a mi cicɛ tetemu wenu na.
45012010	Li erenasiyo waminu bena, mi baaba a mi be we sin wɛ na; mi nucomu zuunnu bena mi boori a mi wee anmi wɛ.
45012011	Mi we suɓuwa, a mi ɓɛɛ co di puwɛ. Mi we ni nɛ ha'iri fuwa. Mi sɛ han lo Ɲuso.
45012012	Mi yi sinwɛɛnu mi sinciri bena. Ɲin'uwe yi mana mi wá, a mi yi muɲu. Mi cicɛ ho faralo na.
45012013	Mi ziin ma biyo ɲiyan ɓa nisiya ma'o. Mi baaba a mi deɲu nuhuwan laarinu na.
45012014	Mi wee duɓa han bá nɛ ɲi'ori mi; mi wee duɓa, a mi ɓɛɛ co da'a woo.
45012015	Mi zanma'aa ma bá nɛ mi zanma'aa mu; a mi wɛ ma bá nɛ mi wiyaa mu.
45012016	Mi baaba a mi ponu we de'ere wɛ bena. Mi ɓɛɛ co wee poori mite; mi sin mi waa ma biyo liyosi mu. Mi ɓɛɛ co we mite ma ha'iresiyo mi yɛrɛ yira se.
45012017	Mi ɓɛɛ co saara nuu woo oomu ma mu ɲu'an oomu. Mi na'anni a mi wee we biyo se mu ɓa ni wure yira se.
45012018	Mu yi we yi, a yi a mibe na mu anni le dede, mi nɛ a hɛra ɛn mi ma ɓa ni wure pafeni.
45012019	Un nimuwanna, mi ɓɛɛ co wee win mi be ɲu'an mite, mi desi a li Deeɓenu sinlee sɛ mi tonu, bari mu tuwa lo: «Be ɲu'an winnu a mɛ ta, a mɛ saara nuupɛɛ na» bun a li Nawasi tannu nɛ do.
45012020	A ɲa lo: «Hinnu yi ɓuwe o ze'uso, a o han lo a lo di; Hinhiyan yi ɓuwe lo, a o han lo a lo ɲu. Bari, o yi we bun, to a dofan o fa lo ɲuu.”
45012021	Ɓɛɛ co nɛ ho oomu yi se o wá, a o baaba a o yi se mu oomu wá ma o tetemu wenu.
45013001	Nuupɛɛ tawɛ a lo oro han mi ɲunasiyo, bari pa'a woo ɓɛɛ mana nɛ ɓɛɛ lo Deeɓenu se, a han pɛ'ɛ nɛ mi mu a be nɛ Deeɓenu fasi.
45013002	A bun na, nuu nɛ yi ansaan mi ɲuso na, to lo pan biyo Deeɓenu paara na; a bá nɛ pan ma bun sin, a ni nɛ va nani uwa mi yɛrɛ wá.
45013003	Nuu ɓɛɛ zan ho pa'a, a o yi we tetemu; o yi zan ho yɛɛ, to ɓuwara mi aa. O miniya a o ɓɛɛ te ho pa'a tɛ'ɛɛ le? Uwa, ciiri o yireē tetemu wenu na, to ho pa'a ta haan o.
45013004	Ho pa'a sɛ han Deeɓenu uwe ɲiyanmɛ bena. A o yi da bun wá, a ii we oomu, a o yɛrɛ maa zaan. Mu ɓɛɛ co a ɓuwe'ee na ho pa'a can ho ɛtonu uwe, a ho mi waa sɛ han Deeɓenu ma ho tiyan faa'anu ma Deeɓenu sinlee zeninu ɓa ōómūwera wá.
45013005	Ma bun, mu tawɛ a nuu fi tannu na, ɓɛɛ hinni a dín sinlee so mide bena dɛ, a li siintannu yɛrɛyɛrɛ bena.
45013006	A bun yɛrɛ ɲa na mi wee saara mi lapora. Ho tonu so ɲu na, to bá nɛ can wa mi waa sɛ han Deeɓenu.
45013007	Mi yi tawɛ a saara be nɛ nuu nɛ na, mi zin bun hó naso nuu: mi saara li patanti mi naso na, mi saara li lapo mi naso na; mi zaan nuu nɛ yi a zaanronuu, a mi anmi nuu nɛ yi a anmironuu.
45013008	Mi ɓɛɛ co nɛ a nuu e binu ɛn miyan, a mu yi ɓɛɛ a li waminu nɛ mi era wɛ; bari nuu nɛ yi wa ɓa ni, to ho tiyo ho tuwa ɲu.
45013009	Dɛɛ ho tuwa wara nɛ yɛ «Ɓɛɛ co we dara'oroyamu, ɓɛɛ co ɓuwe nuu, ɓɛɛ co ɲūū be, ɓɛɛ co we saɓiya sɛrɛyamu, ɓɛɛ co nɛ a o yira le, ma han tuwɛna nɛ á wure te daa u'a wera li ɲucuwe nɛ yɛ: waa o niban a obara uwe ote.”
45013010	Waminuso ɓɛɛ we oomu ma mi niban: a bun dede na li waminu a ho tuwa ɲutiirobe.
45013011	Mi daanna zun li wa'ati nɛ wa mii vo, a mi siinrowo yu yɛ a le ho dadaa, bari mu isirobe maa tusuraa wa wɛɛrɛ, a po biyowo wa ɓuwa wa hiya ma lanu.
45013012	Li tun nan, he ma fuwazo to dɛ tunsaanlena nɛ! Bun we, wa para tiɓiyo wema na, a wa pìn ho ómū hinfirosiyan.
45013013	Wa vɛsi zozo a obara ni nɛ vɛsi wosonu yeyeree, a dipoyamu ma ɲanɲuro sumɛ, ara'omu ma ɓuwadayamu, suwa ma ɲɛnni be ɓɛɛ hɛ wa siīn.
45013014	Bun we, mi tere fe wa Ɲuso Yesu Kirisita be; a mi ɓɛɛ co we ni nɛ de mi yi ma han suraa ponu, san'un a ca wera han sa'u sumɛ.
45014001	Nuu nɛ lana pa'a yi ɓɛɛ mana, mi tɛ laa ma mu; a mi ɓɛɛ co de wanni ɓa ni leerobera wá.
45014002	Dɛɛ, deso pɛ obara mibe da di bepɛɛ, a ɓuwiso nɛ pa'a ɓɛɛ yu bin, hó ɓɛɛ di bebiyan a yi ɓɛɛ a ɓootobera.
45014003	Nuu nɛ yi di be nɛ, a hó ɓɛɛ co zuwari lɛ nɛ ɓɛɛ di bun; a hó nɛ ɓɛɛ di mu ɓɛɛ co zara'i lɛ nɛ di mu mu, bari Deeɓenu ta lo bena ma mu.
45014004	Uwe lowena zara'ira lo nibinu toosɛ? Lo zan se loo, lo lusi loo, a ɓaa naso bun cira. A lo yɛrɛ ziin we se sa, bari ɓaa Naso pa'a mi aa sinna lo ziinni.
45014005	Deeso wee yati han wozoma, a bara li wozomɛ nɛ sin suwani diyo sin yɛ; a ɓuwiso se wozoma wure a ere. Biyo terena he mu, bun a ho lana nɛ nuupɛɛ yu mi leerobee.
45014006	Nuu nɛ yi de ɲu wozoma yatinu na, to hó we bun lo Ɲuso bena. Nuu nɛ yi di bepɛɛ, to a lo Ɲuso yenu na; bari lo wee de bari'a Deeɓenu na. A nuu nɛ ɲa yi ɓɛɛ di bepɛɛ, to a lo Ɲuso bena lo ɓɛɛ di, a to hó ɲa do bari'a Deeɓenu na.
45014007	Wa yi dɛɛ mu, wa nuu woo ɛndɛɛnu ɓɛɛ a lo nu se, a wa nuu woo humu ɲa ɓɛɛ a lo buwa se.
45014008	Bari wa yi midɛɛ, to a lo Ɲuso wa midɛɛ haan; a wa yi hi, to a lo Ɲuso wa hi han. To wɛrɛ, a wa midɛɛ loo, a wa huru loo, wa a lo Ɲuso taa.
45014009	Lo Kirisita huru a lo bana viya yawe a lo we ɓa nuhuwora ma ɓa niviya Ɲuso.
45014010	A mu yi a uwe, uwe be ɲu a o iri mii ereso? A uwe i han, uwe lowena a o de zuwa mii nɛn na? Uwa, a wa wure ɛnnɛ ta ziin li Deeɓenu bɛ'a'onu waa ho iriwele.
45014011	Dɛɛ, mu tuwa lo: «Mɛ Nawasi lo mɛ a diyo-vee Lo nucoro woo nucoro aa cisi un waa, A nuupɛɛ nɛ caa ɲuɓo aa lee tannu, a ɓuwanina Deeɓenu.
45014012	A bun wa nuupɛɛ ca ziinna Deeɓenu waa a muwinna wa yɛrɛ yireē tiyan."
45014013	Wa maa para wɛ irinu na. Biyo suwanni miyan mu, bun a mi fe soɓi a nuu woo ɓɛɛ co we tunrobibi nɛ we mii ereso lisinu saɓaɓu.
45014014	Biyo un anni zun, a ciriyo lo Ɲuso Yesu Kirisitaa bun a biyo: be diyowoo ɓɛɛ daanna a we piinmɛ; a nuu yi lo biyo sin yɛ ɓɛɛ cuu, to a bun woso mu ɓɛɛ cuu hó naso se.
45014015	O yi vɛniya mii ereso siin dirobe nɛ o ɲuu bena, to bun ɓɛɛ hini a waminu o mi waa vɛsira dɛ! Mii nɛn nɛ lo Kirisita huru bena, ɓɛɛ we tuwii a o we ho tununu saɓaɓu o dirobe bena.
45014016	Biyo yi se mibe se, bun ɓɛɛ tawɛ a we be nɛ ni tuwan ziin wá aa dera wɛ ziya.
45014017	Dɛɛ, Deeɓenu pa'amayamu be ɓɛɛ a diyo, mu ɓɛɛ a ɲuwan be; fuwa tereyamu, hɛra ma damu nɛ li Ha'iri-Senu wee de.
45014018	Nuu nɛ yi sɛ han lo Kirisita ma ho co'o so, hó be sin Deeɓenu na, a ɓa nucoza ta haan lo.
45014019	Bun we, be nɛ de hɛra, wa le bun dannu; a be nɛ waa san wɛɛ ɲiyanmɛ ho lana, wa piri'a bun.
45014020	Ɓɛɛ co yaa Deeɓenu tonu dirobe bena. Dirobe pɛɛ cuu, bun boo a vɛɛ; hare ma bun, nuu dirobe nɛ lo di yi we ɓaa nɛn lisinu saɓaɓu, to bun oora da!
45014021	Mu se a nuu ɓɛɛ co cɛ tuwa, a ɓɛɛ co ɲu divɛn, a suun mi yɛrɛ ɲu ma be wo be nɛ yi we mii ereso lisinu saɓaɓu.
45014022	Hó lana so nɛ o yu, fi hó na sese o yɛrɛ se a vɛɛ ziinna Deeɓenu waa. Nuu nɛ yu be fu na, a ɓɛɛ tera mi yɛrɛ tunnaa, hó naso damuwan!
45014023	Nuu nɛ yi di, a lo si'asi'a mi dirobe na, hó naso to mi yɛrɛ tɛ'ɛɛ vo, bari aɓaa woo. A be wo be nɛ ɓɛɛ wo ma aɓaa, to bun a be'uwe.
45015001	Wabe nɛ da wate ho lanaa mu dɛ, a wabe tawɛ a wa he bá nɛ pɛ'ɛɛ mana mu ha'orobera; a ɓɛɛ a wa piri'a biyo sin wabe na midee.
45015002	A wa nuupɛɛ wee boori a lo wɛɛ mi niban siin biyo se mu bena ma lo ɲiyanmɛ bena.
45015003	Dɛɛ, lo Kirisita ɓɛɛ piri'aa biyo sin lobe mitena na; hee, a heya wɛ ma biyo tuwa mu: «bá nɛ mi waa lee o fiyan, ho fiyan nɛ bá ya tawɛ a yi dɛ, ho to mɛ wá."
45015004	A wa to zun lo biyo wure we fera tuwa mu, bun wo wabe araninu bena; yawe a bun Toorobe so de wa siyan, a han wa ma muɲu, a wa fira wa sinciri na.
45015005	Ɓuwɛyoo, a li Deeɓenu muɲuso ma ni ɓuwɛɓuwɛ'aro han mi ma leerobe ɲu'ere mi ma wɛ bena a heya wɛ ma lo Kirisita sa'o.
45015006	Bun yi wo, to mi paari de wa Ɲuso Yesu Kirisita ɓaa Maa Deeɓenu yenu wá ma sin'ere ma tan'ere.
45015007	Mi de ce'u wɛ na a obara biyo sin lo Kirisita tara mi bena; mi we bun a dera Deeɓenu yenu wá.
45015008	Un bara mu han mi papara'a lo lo Kirisita wo mite ma bá nɛ faanna mu toosɛ a zenina Deeɓenu tiyan, a a bun lo ɲa tiyora han ɲulɛma nɛ wo haan waa maana ɲu.
45015009	A mu yi a ɓa soriyo bá ɓuwani Deeɓenu li saɓere bena, a heya wɛ ma biyo tuwa lo: «A bun bena un ɓuwani o han tuwansira siīn. A un sɛ'a o yenu ɲanana!"
45015010	Mu ɲa tuwa lo: «Tuwansira, mi zanwinni'a ma Deeɓenu ni zanma!"
45015011	Ma fe-binu mu ɲa tuwa lo: Mi ɓuwani lo Ɲuso uwe! Mi ɓuwani lo mibe nucoza sirasira nɛ!
45015012	A Ezayi muso lo: Nuu le Yese temuu nɛ we li vɛweɲu cancanrobe A hó to huwo cɛɛn han tuwansira; A han tuwansira be mi bonu lo” wá!
45015013	Ɓuwɛyoo a li sinciri ɓaa naso Deeɓenu han mi ma zin'uwe, a han mi ma hɛra mi lana bena; yawe a mi sinciri puwiri, li Ha'iri-Senu bara'aa.
45015014	Waa erenasiyo, a heya wɛ ma biyo cira mibe mu, mɛ unte cuu mu lo mi tetemu be boo, lo mi zuunle be ciriyo, lo a mi yuwa yu a bé wɛ.
45015015	Bun wure wa, o yi so mu ma dɛn tuwan to o da bara lo a yeɓuwere un wo a tuwara miyan ma biyo. Mu ɲu ɓɛɛ a bebiyan a yawe a liiri mi ha'iri Deeɓenu sanmu nɛ wo haan ni wá.
45015016	Li wo ni ma Yesu Kirisita hɛnmɛ nuu a san un waa ma ɓa nibiyan. Ho tosenu so nɛ a Deeɓenu Tansinnu tonu un mi waa lee hó be yira ma mi waa, yawe a ɓa nibiyan ziin a obara sara'a nɛ li ta bena, a nɛ li Ha'iri-Senu ciyo.
45015017	Bun wá, un ya da ɓuwani unte ma un Deeɓenu be Yesu Kirisita lahuramaa.
45015018	Be diyowoo ɓɛɛ mana nɛ mɛ hɛ un sin a woro, a nɛ lo Kirisita ɓɛɛ so a saara tonu ma mɛ nu, han wema, han waraa, yawe a ɓa nibiyan we ni nɛ fi tannu na
45015019	li Ha'iri-Senu bara'aa. Ma bun sin, a see Yerusalɛmu fuwa Iliri peree, un buwiya lo Kirisita Tansinnu ma mi waa.
45015020	Un wo mu ma un yenuna be, a un buwiya li Tansinnu han ɛnna nɛ hare lo Kirisita yenu ɓɛɛ ya ve, yawe a un ɓɛɛ we nuu nɛ aa bo ɓuwiso to'o hiyaleerobe wá, a un wo bun a heya ma biyo tuwa mu lo:
45015021	«Bá nɛ lo be ɓɛɛ ya we wura haan, bá mi lo; A bá nɛ ɓɛɛ ya we ɲa lo be aa faanmu mu."
45015022	Mi yi ma a un ɓɛɛ wee vɛ lee mi unpa, a biyo yɛ wee ɓoori saa ni yɛ.
45015023	A wɛɛrɛ, tonu ɓɛɛ hinni mana na han ɛnna soo; a biyo maa a mu zerema cururu, a mi se vɛnu ponu mi na, a un yi yu un Ɛsipaɲe vɛ.
45015024	Un ha'iri mi, a cii mi se, a lee mi unpa, a wa taanni wɛ, a un ponu le saani a mi lee ciin ni be ho wan wá.
45015025	A biyo wá yɛ, un lee vɛ Yerusalɛmu ve ɓa nisiya nɛ bin ma'oɲiyanmɛ bena.
45015026	Mu boo, Maseduwane ma Akayi lanasiyo a nibobura. Ɓa uwa mi nule wɛ wá a ɲiyanna ɓa banbannasiyo ma'o, bá nɛ mi ɓa nisiya siīn ho Yerusalɛmu lóo bin.
45015027	A ɓabe yu li ha'iri so mi yɛrɛ se; a mu yɛrɛ ɲa a be nɛ ee ya mi ɓaa; bari ɓa nibiyan yi bo ɓa nu na a yura ɓaa Deeɓenu be cunu, to ɓa muso tawɛ a ɲiyan ɓaa ma mi nubera.
45015028	Bun yi tira, a mu nubera nɛ ɓa yu uwa wɛ wá yi na vo, to un vɛ luwa mi se a lee sera ho Ɛsipaɲe wan.
45015029	Un zun sese lo un yi va mi se, lo to lo Kirisita duɓa puwo ni buraa a un lee sera un wan.
45015030	Waa erenasiyo, wa Ɲuso Yesu Kirisita ma li Ha'iri-Senu waminu bena, mi baafoo, a mi sɛ ho suwa nɛ yɛ ma ni, a mi fara li Deeɓenu na han ni.
45015031	Mi fara yawe a un annu poroma li Zude tun lanapinna, a fara yawe a mu nubera nɛ un can yoora Yerusalɛmu, a bun zo ɓa nisiya nu, a ɓa zɛ mu wá.
45015032	Ma bun sin, Deeɓenu yi ta mu, un cii mi se ma zanma'aa, a to un yɛrɛ ɲa yi pinpiyan sɛ.
45015033	Ɓuwɛyoo, a li Deeɓenu hɛraso ɛn ma mi wure! Amina!
45016001	Un do waa hanminu Febe arafa mi nuu; lo a hannuu yenuso nɛ mi waa sɛ tobenu Sankere egilizii.
45016002	Lo Ɲuso bena mi de ɲu laa a heya wɛ ma biyo ɓa nisiya tarawɛ. Lo ma'o yi ciyo miyan ma be nɛ mu, a mi lee mu yira, bari lobe muso ɲiyanna cururu ma'o hare ma mɛ unte.
45016003	Mi tɛɛ Pirisika ma Akilasi na, ɓa a un tosɛroɓara Yesu Kirisita tonuu.
45016004	Ɓa we ariyo mi mu'ɛnle na, a viyora mɛ ta. Mu ɓɛɛ a mɛ unde bara'ari ɓa mu uwe, hare han egilizira wure nɛ mi ɓa nibiyan siīn waa tɛɛ ɓaa.
45016005	Mi ɲa tɛɛ li egilizisiyo na, bá nɛ wee fewɛ ɓaa zuun. Mi tɛɛ un tanɲu Epanɛte bá na, bá a ɓa niyaa nɛ wa yu haan lo Kirisita li Azi tuūn.
45016006	Mi tɛɛ Mari na, nɛ siya mite ma tete, a sa tonu mibe ma'oɲiyanmɛ bena.
45016007	Mi tɛɛ Andoronike ma Yuniya na, bá a waa ni nɛ ma ni paariyo wo li asoō. Ɓa tuura wee ve ɓa yetete, a ɓa a ni nɛ yɛrɛ wo lo Kirisita taa, a ceceniya mɛ.
45016008	Mi tɛɛ Anpiliyate na, lo be mi un siin wá hare ma tete lo Ɲuso bena.
45016009	Mi tɛɛ Urubɛn na, hó a wa tosɛroɓa lo Ɲuso tonuu, a tɛɛ un yira saannu Sitake na.
45016010	Mi tɛɛ Apelɛ na, hó zeniya mi ziinle lo Kirisita tonuu. Mi tɛɛ Arisitobule ma mi zunsiyo na.
45016011	Mi tɛɛ waa nɛn Herodiyo na. Naresise zunsiyo nɛ lara lo Ɲuso na, mi tɛɛ bá na.
45016012	Mi tɛɛ Tirifɛne ma Tirifoze na, bá a hanna nɛ do mi tii si lo Ɲuso tonuu. Mi tɛɛ un tanɲu Pɛreside na, lo a hannuu nɛ do mi tii si lo Ɲuso tonuu.
45016013	Mi tɛɛ Rufusi na, lo a nuu nɛ lo Ɲuso wɛ'aa leena; mi tɛɛ ɓaa naa na, hó nɛ yɛrɛ ɲa a nu mɛ na.
45016014	Mi tɛɛ Asɛnkirite, Filego, Hɛrimɛsi, Patorobasi, Hɛrimasi ma ɓaa erenasiyo wure nɛ ma ɓa mi wɛ wá na.
45016015	Mi tɛɛ Filologe ma Yuli na, Nere ma mi nuzo na, a ɲa tɛɛ Olɛnpa na ma ɓa nisiya wure nɛ ma ɓa mi wɛ wá.
45016016	Mi tɛɛ wɛ na wure ma cuwɛncuwɛnnirobe siya. Lo Kirisita egilizira wure tɛɛ miyan
45016017	Waa erenasiyo, ɓa ni nɛ de cara'arobe, aa we mu yeɓuwerebera nɛ manu ta mu aranirobe nɛ mi yu na, mi baaba a mi fe soɓii bá na. Mi ɛɛ ɓaa yerele;
45016018	bari ɓa ni so sin ɓɛɛ sɛ han wa Ɲuso Yesu, fuwa a ɓa siinle se ɓa mi; a ɓa wara a ɲununu, a ɓa de ɓa ni wá, aa haa mi saɓiya virila ɓa ni nɛ ɓɛɛ soɓiyo mu.
45016019	Mu yi a mibe, ɓa ni wure zun a mibe fi tannu na. Ma bun, un zanma'aa mi bena, a un faan ma be wo be a mi we ha'iresiyo a mi yi we tetemu; a we ni nɛ cuu a poromana ho oomu.
45016020	He ma fuwazoo a li Deeɓenu hɛraso a fɛrɛ'a Sitani mibe ziyase. Ɓuwɛyoo, a wa Ɲuso Yesu ma'ari miyan!
45016021	Timote nɛ a un tosɛroɓa ma tɛɛ miyan. Waa ni, Lusiyusi, Zazo ma Sosipatɛre ɲa muso tɛɛ miyan.
45016022	Mɛ Tɛritiyuse nɛ tuwa hobe vanlo nɛ yɛ lo Ɲuso lahuramaa muso tɛɛ miyan.
45016023	Wa zunso Gayusi nɛ ɲa a li egilizisiyo wure ɓa zunso muso tɛɛ miyan. Erasite nɛ a ho ló waricɛɛn ma tɛɛ miyan, a wa ereso Karitusi muso tɛɛ miyan.
45016024	Ɓuwɛyoo, a wa Ɲuso Yesu Kirisita ma'ari mi wure na! Amina!
45016025	Dín nɛ se mi a fɛsi mi muwɛnmuwɛn ma biyo mɛ buwera lo Yesu Kirisita tansinnu bara; a heya wɛ ma mu sɛsɛbe zeninu, bun nɛ ɲuɓo ya cin'aa na viyanviyan hare han wa'atira hiyaɓuwɛ;
45016026	a nɛ ma waa fuwa wɛɛrɛ li Deeɓenu ɲucanna Toorobera lahurama; a mu a be nɛ so li Deeɓenu Nawasi paarobe dannu, a maa aa zenina ma han tuwansira wure, yawe a han yi lana a fi tannu na.
45016027	A dín Deeɓenu so nɛ ɲu'an ha'iriso mana, a dín yenu de wá Yesu Kirisita bena wɛɛrɛ ma tuwite! Amina! -
46001001	A mɛ Poli nɛ Deeɓenu vo ma mi yɛrɛ sa'o, a un we Yesu Kirisita turo, a mɛ ma wa ereso Sositɛnɛ tuwa ho vanlo nɛ yɛ.
46001002	Wa tiya li Deeɓenu egilizi nɛ mi Korɛntee na, ba nɛ wure Deeɓenu voo a wora mi taa biyo ɓa ma Yesu Kirisita mi wɛɛ bena, ma ba nɛ wure nɛ ɲa ve wa Ɲuso Yesu Kirisita yenu feni wo feni, ho nɛ a ɓa Ɲuso ma wabe Ɲuso.
46001003	A wa Maa Deeɓenu ma wa Ɲuso Yesu Kirisita duɓa han mi a ɲa han mi ma mi hɛra.
46001004	Un we bara'ali Deeɓenu tuwite biyo Yesu Kirisita zeniya mi tetemu ma mi bena.
46001005	Biyo mi ma Yesu Kirisita mi wɛɛ, mi su ma han hanmuna wure, han nɛ tuwan a tanle woronu ma ho tiyan zuunnu ha'iri.
46001006	Lo Kirisita sɛrɛyamu hiya fasi muwɛnmuwɛn mi siīn,
46001007	fuwa hanmube diyowo ɓɛɛ uwiyo miyan a mi hera wa Ɲuso Yesu Kirisita ɓuweenu.
46001008	A lobe aa nɛ a mi we cohé ho lanaa tuwifuwa mu veni yawe a nuu woo ɓɛɛ coo zara'i mi wa Ɲuso Yesu Kirisita ɓuwenu wozomɛɛ.
46001009	Deeɓenu a tan'ereso mi ɲulɛmaa. A dín Deeɓenu so voo mi a mi ma lo Zo Yesu Kirisita nɛ a wa Ɲuso ɛn wɛɛ.
46001010	Waa erenasiyo lanasiyoo, un yuwa mi wa Ɲuso Yesu Kirisita yenu na, a mi nɛ a mi wure ɲu we ɓuwa, a cara'arobe ɓɛɛ co ɛn mi pafeni, a mi wure leerobe ma mi minirobe tere we de'ere.
46001011	Bari Kulowe zunsiyo tuwan baraa haan ni lo wannina mi mi siīn.
46001012	Dɛ biyo yɛ! Mi nuupɛɛ mi waa woro mi yɛrɛ se, lo ni'ere yi lo: “mɛ a Poli taa”, to lo lɛ'a lo: “mɛ a Apolosi taa.” Nibinu ɲa lo: “mɛ a Sefasi taa”, a to ni'ere i lo: “mɛ a lo Kirisita taa.”
46001013	Bun wo so lo Kirisita ɛnnɛ sɛ'aa le? A Poli ɓuwara uruwa na mibe bena le? Wurasin a Poli yenu na mibe batiziya le?
46001014	Un bara'ali Deeɓenu biyo un ɓɛɛ batiziya nuwo mi se fuwa Kirisipe ma Gayihusi midee.
46001015	Bun we mi nuwoo ɓɛɛ da bara lo mi batiziya mɛ yenu na.
46001016	Mu boo, un ɲa batiziya Sitefanasi ɓaa zunsiyo. Un ɓɛɛ lara a un batiziya nibinu hini.
46001017	Lo Kirisita ɓɛɛ tuwo ni a un batize ni, a ho tansinnu lo tuwo ni a un woro. Un ɲa ɓɛɛ fɛ un hiya ho dimiɲa zuunrobe wa aa worola mu, yawe a lo Kirisita humu ho uruwa wa ɓɛɛ co we ɓuwe'ee.
46001018	A nuu buwee lo Kirisita humu ho uruwa wa, bun a eere wara ba nɛ tunniya mu se. A yi a wabe nɛ isiyo mu se, to mu a Deeɓenu pa'a.
46001019	Dɛɛ mu tuwa lo: “Un aa yaa ɓa bezunna zuunrobe, a un bunna'in ɓa ha'iresiyo ha'iri.”
46001020	Lo bezun mi ma we? A weso lo tuwa araniro mi? Ho dimiɲa pɛrɛmu waraso mi ma we? Deeɓenu ɓɛɛ lo ho dimiɲa bezuunle a eere le?
46001021	Ho dimiɲa ma mi zuunrobe wure ɓɛɛ zunna Deeɓenu ma mi ha'iriyamu. Ma bun, mu wo sin Deeɓenu na a li isi ba nɛ lara mu ma ho uruwa be wara eere.
46001022	Ɓa Zuwifera, ba lo fuwa mibe mi aɓa'obera, a ɓa Gɛrɛkela ba mi waa piri'a mu zuunrobe.
46001023	Wabe wuro lo Kirisita ɓuwanu ho uruwa na be. Bun a lisiro bibiyo ɓa Zuwifera se a a ere ɓa lanapinna se.
46001024	A mu yi a ba nɛ vo mu se, ɓa Zuwifera loo, ba nɛ ɓɛɛ a Zuwifera loo, lo Kirisita a Deeɓenu pa'a ma li zuunrobe ba se.
46001025	Bari Deeɓenu be eere bun yire cu po ɓa nucoza zuunrobe. A be nɛ a Deeɓenu pa'atanɲa be, bun bara'a mi po ɓa nucoza.
46001026	Waa erenasiyo, mi urasi mi verobe. Dɛɛ, ha'iresiyo ɓɛɛ boni mi siīn, pɛ'ɛsiyo ɓɛɛ boni, huwarala ɓɛɛ boni mi siīn.
46001027	Hare ma bun Deeɓenu wɛ'aa biyo ho dimiɲa siyo yati ma dɛdɛmu, yawe a mu nuwani ɓa ha'iresiyo. A li wɛ'aa mu bera nɛ pa'a ɓɛɛ mana mu a nuwani na biyo pa'a mi mu.
46001028	Li ɲa wɛ'aa biyo ho dimiɲasiyo yati ma ɓuwe'ee, ma biyo ho ɲinna a nɛ ɓɛɛ a diyowo a nuwani na biyo ho dimiɲa yati ma be nɛ ɓuwaa.
46001029	Ma bun, nucoro suraso woo ɓɛɛ yi mite a ɓuwani Deeɓenu waa.
46001030	Bari Deeɓenu paariyo mi ma lo Kirisita a wora ni'ere, a li wo lo Kirisita ma ho nɛ wa zuunrobe wee lee. A lobe tereniya wa Deeɓenu waa, a wo wa ma Deeɓenu nii, a lo ɲa leena wa ɲu.
46001031	Yawe a lɛ yi ɓuwani mite, a ho naso ɓuwani mite lo Ɲusoo a heya ma biyo mu torobe baraala mu.
46002001	Wa erenasiyo biyowo un va mi se, a vɛ wuraa Deeɓenu tiyan haan mi, un ɓɛɛ va mi se ma dɛɛmu nɛ ura hucu wurasin ma zuunrobe benu.
46002002	Bari un ɓɛɛ liya a zuun diyowo mi siīn fuwa Yesu Kirisita midee, ho nɛ ɓuwara ho uruwa na.
46002003	A bun na biyowo un ɛnna mi se, un pa'a we uwiyo na, a un wee zɛ ma zannu benu.
46002004	Un aranirobe ma ho tansinnu woronu nɛ wee fi ɓa ni na ɓɛɛ wo ma he'o zuunrobe wara. Han wo ma Deeɓenu ha'iri sɛrɛyamu zenirobe pa'aa.
46002005	A bun na, a mi lana ɓɛɛ co fɛsi ɓa nucoza zuunrobe wa, a ho fɛsi Deeɓenu pa'a wa.
46002006	Haare ma bun mu a zuunrobe wa woro han ba nɛ yi fasi ho lanaa. Han wara so ɓɛɛ a hobe dimiɲa nɛ yɛ zuunrobe wara wurasin ho dimiɲa nɛ he yɛ ɲunasiyo wara, bari ba aa hara'i.
46002007	A Deeɓenu zuunrobe nɛ a sɛsɛbe a nɛ sa, a bun un buwee. Deeɓenu dɛri we wɛ'aa bun zuunrobe so wabe ɓuwaɓuwamu nɛ ɓɛɛ ve bena a ho dimiɲa ɓɛɛ in danna.
46002008	Mu a zuunrobe nɛ ɓa wɛrɛ wo ɲunasiyo nuwo ɓɛɛ zunna. Mu ya wo a ɓa zunna mu, to ɓa ɓɛɛ ɓuwara ho ɓuwaɓuwamu ɓaa Naso.
46002009	Mu tuwa mu torobee lo: “Mu a bera nɛ yira ɓɛɛ ma, Be nɛ ɓɛɛ to ɲuvanloo, Be nɛ ɓɛɛ zo nucoro siin. A bun Deeɓenu we'aa a ara ba nɛ wa li.”
46002010	A wabe Deeɓenu zenina mi sɛsɛbe li Ha'iri-Senu pa'aa, bari li Ha'iri-Senu wee ciri be wo be, hare Deeɓenu sɛsɛbera nɛ hucu.
46002011	A wii san zun biyo mi nuu siyaan, a yi ɓɛɛ a li ha'iri nɛ mi lo naso yi. Ma bun sin nuuwoo ɓɛɛ da zuun Deeɓenu bera, a yi ɓɛɛ a Deeɓenu Ha'iri.
46002012	Wabe ɓɛɛ yu ho dimiɲa ha'iri fuwa Deeɓenu ha'iri, yawe a wa zuun biyo wure Deeɓenu hanna wa.
46002013	Wa ɓɛɛ woro mu ma ɓa nucoza zuunrobe wara nɛ wee arani ɓa ni, a ma Deeɓenu Ha'iri wara nɛ aranina wa. A ma bun sin a wa woro li Deeɓenu Ha'iri tiyan ura aa han ba nɛ yu li.
46002014	Nucoro ma mi nucoroyamu bin ɓɛɛ da tɛ Deeɓenu bera na, bari mu a eere lo se, a lo ɓɛɛ da mu zuun, bari a ma li Ha'iri midee nuu ɛɛra mu ura na yi.
46002015	Nuu nɛ yi yu Deeɓenu Ha'iri, ho daa le'a be wo be wɛɛ, a nuuwoo ɲa ɓɛɛ iri lo ma mu,
46002016	bari mu tuwa han Deeɓenu waraa lo: «A wi zun lo Ɲuso leerobe? A wi da berobe nɛ laa? Nuu woo.” Bun wure wa, wabe anni yu lo Kirisita leerobe.
46003001	Wa erenasiyo, un ɓɛɛ danna wura ma mi a obara nucoza nɛ yu Deeɓenu ha'iri, fuwa un wara ma mi a obara nucobura. Mi ziinna obara u'uza lo Kirisitaa.
46003002	Un haan mi yenu a ɓɛɛ a dirobe nɛ cohee, bari mi ɓɛɛ in da bun sin di. A hare wɛrɛ mi pan ɓɛɛ da mu,
46003003	bari mi pan mi waa vɛsi a obara ho dimiɲasiyo be sin. Dɛɛ, ɲɛnni ma wanni yi pan le mi azaā, bun san ɓɛɛ zeni lo a han suraa sa'o mi bo na le? A ɓɛɛ a mi nucomu mi mi waa vɛsira le?
46003004	Biyowo so mi ni'ere yi lo “mɛ a Poli taa”, a lo ni'ere i lo “mɛ a Apolosi taa”; to mibe vɛsirobe san ɓɛɛ a nucomu biyan le?
46003005	Un diyo mi, Apolosi a wii? A Poli a wii? Ɓa a tosɛra nɛ na mi yu ho lana, a heya ma biyo lo Ɲuso na ɓa nuu wo nuu na.
46003006	Mɛ fa, a Apolosi haan, a Deeɓenu na mu daan.
46003007	Ma bun lɛ fa mu loo, lɛ haan mu loo, ba ɓɛɛ a diyowoo, fuwa li Deeɓenu nɛ na mu daan.
46003008	Lo fɛro ma lo hanro, bá a de'ere. A bá nuu pɛɛ ca zo mi tonu lahuramaa,
46003009	bari wa a tosɛra ma Deeɓenu. Mibe a Deeɓenu muwan, a mi ɲa a Deeɓenu zun.
46003010	Un lena li zun hiya a obara zuntero ha'iriso, a heya ma li hanmu nɛ Deeɓenu na mɛ na, a nibinu to bun wa. Nuu wo nuu dɛɛ mite na a heya ma biyo lo tera li wa.
46003011	Bari nuu woo ɓɛɛ da lee zun hiya binu, fuwa diyo hiya leena mu, a nɛ a lo Yesu Kirisita.
46003012	Nuu yi te dín zun hiya fɛsirobe so wa ma sannu, ma warifonu hannu, ma bubuwo nɛ ya he, ma danle, ma ɲii, ma ɓuwahuwa, lo naso tonu ura aa le.
46003013	Li wozomɛ lo ɓuwee, a dín wozomɛ so zeze nuu wo nuu tonu si aa zuun, bari a ho dan aa ɛɛra ho tonu so ura na.
46003014	Biyo nuu nɛ yi tora li zun hiya wa yi ɓɛɛ za, to ho naso yi mi cunnu.
46003015	Nuu nɛ tonu yi za, to ho naso to, a lo isinu aa zin obara nuu nɛ annasi daan.
46003016	Mi ɓɛɛ zun lo mi a Deeɓenu zun, a Deeɓenu Ha'iri mi mii le?
46003017	A bun na nu nɛ yi yara Deeɓenu zun, Deeɓenu aa yaa ho naso, bari Deeɓenu zun a zunsenu a mibe a dín.
46003018	Nuuwoo yi co viri mite. Nuu yi mi mi siīn nɛ ce'o mi a bezun a heya ma ho wɛrɛ wo, a ho naso yɛrɛ we ero a yira bezuunle ha'iri;
46003019	a biyo ho dimiɲa zuunrobe a eere Deeɓenu se. A bun na mu tuwa: “Lo fi ɓa bezuunna na ma ba he'o.”
46003020	Mu ɲa tuwa lo: “Lo Ɲuso zun ɓa bezuunna ha'iri. Lo zun a mu a ɓuwe'ee.”
46003021	Bun we, nuu woo ɓɛɛ fɛ mi hiya nucoza na a dera bara, a biyo mu wure mi taa:
46003022	Poli loo, Apolosi loo, Sefasi loo, ho dimiɲa loo, ho sii loo, li humu loo, zɛrɛ loo, hiro loo, a mibe te mu wure,
46003023	a mibe a lo Kirisita taa, a lo Kirisita a Deeɓenu taa.
46004001	Mi yɛrɛ dɛɛ a obara lo Kirisita tosɛra ma Deeɓenu sɛsɛbera yira leera.
46004002	Bee nɛ tawɛ ma lo toosɛ, bun a lo we tan'ereso.
46004003	Yi a mɛ, mibe yi iri mɛ, wurasin un yi yi nucoza iri, bun ɓɛɛ a diyowo mɛ se. Mɛ ɓɛɛ iri unte.
46004004	Un siin ɓɛɛ zara'iyo ni ma diyowo. Bun ɓɛɛ zeni lo un ɓɛɛ do'o. Un irilo a lo Ɲuso.
46004005	Bun bena mi ɓɛɛ co fe seeni mi siyan, a iri be diyowoo a mu wo ɓɛɛ in yu, a lo Ɲuso ɓɛɛ in mana. Biyo sa han tiɓiyoo mu, a lo Ɲuso aa lee bun ho omu na; a lo zeni han siyan yicema yeyeree. Bun wo so, to nuu pɛɛ yetete verobe aa le Deeɓenu se.
46004006	Waa erenasiyo, un zeni Apolosi ma mɛ unte be ma mi yawe a wabe vɛsirobe co'o arani mi. Un mi mu se a mi zuun libe waawe nɛ yɛ ura: Mi ɓɛɛ co woro a pɛ biyo tuwa mu wa, a mi ta be bun na a wasura wɛ ma padeyamu.
46004007	Bari a mu yɛ uwe suwanina ɓa ni nɛ a? A webe mi o se, a ɓɛɛ a ɓa haan o ma mu? A ɓa yi haan o ma mu, a webena o ɓuwani ote a obara ɓa ya yi ɓɛɛ haan o ma mu?
46004008	Mi winu su, mi e'iya a nafonisiyo; mi winu a pa'amana, a wabe nii ɓɛɛ mana. Mu ya we sin mɛ na ma tete a mi we pa'amana, yawe a wabe muso daan we pa'amana ma mi.
46004009	Un ce'o Deeɓenu wo wabe tuura ma ɓa nucoza bɛnɛdira. Wa a obara ni nɛ tawɛ ma ɓuwenu, bari wa a ho dimiɲa, ɓa anzera ma ɓa nucoza wure yiconu ni.
46004010	Wabe a era lo Kirisita bena, a mibe a bezunna lo Kirisitaa. Wabe pa'a ɓɛɛ mana, a mibe a pɛ'ɛsiyo. Ɓa zuwara wabe, a mibe yu yi'anmi.
46004011	Hare zɛrɛ yɛ, a hinnu ma hinhiyan ma pɛru mi wa tuwan wa. Ɓa hɛ wa, a wa hɛ'a za'ara ma feni wo feni.
46004012	Wa mi waa sɛɛ wate a sɛ tonu ma wa yɛrɛ nule aa yira wa varirobe. Ɓa ni yi fuwɛ wa, to wabe pan duɓa han ɓa. Ɓa yi ɲimuwin wa, to wa muɲu ɓa.
46004013	Ɓa yaari wa yele, a wa pan casi ɓa ɓuwɛɓuwɛ'anu na. Wa zan a obara ho dimiɲa ɲama fuwa zɛrɛ.
46004014	Un ɓɛɛ tuwa bun bera so a ɛnnɛ nuwanina mi dɛ, a un be mi a obara un hanyira nɛ un wa ma tete.
46004015	Bari hare a mi yi aranina nisere-ɓuwɛ (10,000) lo Kirisitaa, mi ɓɛɛ da yi maana nɛ boni, bari a mɛ too mi Yesu Kirisitaa li tansinnu lahuramaa.
46004016	Un yuwa mi, a mi lewɛ ma mɛ.
46004017	A bun na un tuwo Timote mi se. Lo a un zosaannu nɛ a tan'ereso lo ɲusoo. Lo lee mi ma un aranirobe nɛ un canna unte lo Kirisita wan wa, ma biyo un mi wa henina mu feni wo feni han egilizilaa wuree.
46004018	Ni tuwan mi waa ɓuwani mite aa bara lo un ɓɛɛ hinni ɓuwee aa lee mi unpa.
46004019	Un bara mu, he ma fuwazoo un vɛ mi se, a mu yi a lo Ɲuso sa'o. Bun wo so un zuun biyo ba nɛ ɓuwani mite yi da we, wurasin ma be yi a wara biyan.
46004020	Dɛɛ Deeɓenu pa'amayamu bara'a ɓɛɛ a ɲuwara biyan, fuwa wema.
46004021	A mu yɛ mi lo bun? A un ɓuwee mi se ma fiinmɛ le, wurasin a un ɓuwee ma waminu ma ha'iri nɛ wawi?
46005001	Mu la'ariyo fo li tun wure lo ara'omu mi mi siīn; ara'omu nɛ sin yɛrɛ ɓɛɛ mana ɓa sibiyansiyo se. Ɓa lo ni'ere mi siīn ciyo mii miyan han
46005002	A mibe yɛrɛ pan duu sɛsɛ. Mi ya tawɛ a mi fitinɛ, yawe a ho nɛ wo bun tetebe so lee bin mi siīn.
46005003	Mu yi a mɛ, hare a un ma mi yi ɓɛɛ mana wɛ wa, un ha'iri pan mi mi se bin. Un winu zara'iyo ho nɛ wo bun besuma so, a obara mɛ uure wure ya yi mi bin.
46005004	Un zara'iyo lo wa Ɲuso Yesu yenu na. Mi yi fewɛ zeze nɛ, un ha'iri ɛn mi se, a wa Ɲuso Yesu pa'a ma ɛn wa siīn.
46005005	To mi tawɛ a de ho banuu so Sitani nuu, a lo suraa hara'i, yawe a lo mɛnɛ'ɛn daan isi lo Ɲuso Yesu wozomɛɛ.
46005006	Mi teɓuwani nɛ yɛ sin ɓɛɛ se. Mi ɓɛɛ zun lo ɲanfunnu cinciin we cee mu dure wure le?
46005007	Mi lee mu ɲanfunnu dan nɛ mu be'uwe mii, a mi ci zozo a we a obara dure fiyan nɛ ɲanfunnu ɓɛɛ uwaa. Bari wa Anniwawa sanni hiya ɓuwa vo biyo lo Kirisita winnu ɓo vo a wora wa sara'a pezo.
46005008	A bun na wa lee dín sanni so, a wa ɓɛɛ lee li ma be nɛ ɲanfunnu daan uwaa, wa ɓɛɛ lee li ma na'a'uru ma sumɛmu ɲanfunnu. A wa lee li ma buru nɛ ɲanfunnu ɓɛɛ uwaa, a lee li ma tiyan be ma siin nɛ cuu.
46005009	Un tuwa haan mi lo mi ma ara'omuwera ɓɛɛ co paari diyowoo na.
46005010	Ɓɛɛ co a ho dimiɲa ara'omuwera wure un miyan dɛ, wurasin ɓa miini sumɛsiyo, ɓa anna, bun mana ɓa tinsiyansiyo, yi a bun a mu, to mi ya tawɛ a le ho dimiɲa.
46005011	Un mi mu se a bara han mi, lo nuu nɛ yi ve mite ma lanaso, a mu ɲa tara a lo wee we mu ara'omu, a a miinisunmɛso, tinsiyanhanlo, wurasin tuwowaso, ɲanɲu'ero wurasin ànrō, mi ma ho naso sin ɓɛɛ co ɓuɓuwa diyowoo na, a mi ɓɛɛ co paari di hare cuwe ma ho naso sin.
46005012	Mu ɓɛɛ a un wan a un iri ba nɛ ɓɛɛ a lanasiyo. A Deeɓenu iri ba. Ɓɛɛ a mibe wee lee bɛ a ɓa lanasiyo iri be yira le?
46005013	Mu tuwa han Deeɓenu wara lo mi ɲa lo nucosumɛ a lee mi siīn.
46006001	Wara yi huwa lanasiyo pafeni, to mi ve wɛ aa vɛra ɓa nibiyan se, a mi do ɓa nisiya si.
46006002	Mi ɓɛɛ zun a ɓa nisiya aa iri ho dimiɲasiyo le? A yi a mibe aa iri ho dimiɲasiyo mi ɓɛɛ ya tawɛ ma bun bewinniwa so be yira lenu le?
46006003	Wa yɛrɛ iri ɓa anzera san'un hobe dimiɲa nɛ yɛ bera.
46006004	A dɛmuzo cinciin yi huwa mi aza, to mi pan uu wɛ vɛra ba nɛ li egilizi ɓɛɛ do a wora diyowo se, a ba we mi irila.
46006005	Un ɛnnɛ wura bun, a mu a mi nuwa. A ha'iriso woo mana mi siīn nɛ da tiyan fa'a mii erenasiyo aza le?
46006006	A yɛmu! Mu tawɛ a lanaso ve mii ereso lanaso irii a vɛra ba nɛ ɓɛɛ a lanasiyo waa le?
46006007	A fuwo we tuwi le mi azaā, bun zeni lo mi dɛri ɓuwa'o. A webena mi ɓɛɛ he be, hare a mu yi a ɲɛnɛ'ɛn. A webena mi ɓɛɛ desi mite a ɓa uwe?
46006008	A mibe bana di han i'iyo mu. Mi ɲɛnɛ'ɛn wɛ, a yɛrɛ we ho ɲɛnɛ'ɛn so haare ma mii erenasiyo.
46006009	Mi ɓɛɛ zun a ɓa ara'oni ɓɛɛ di Deeɓenu pa'amayamu ɛn le? Mi yi co viri mite, lɛ a ara'omuwe, a a tinsiyanso, a a dara'oro, lo banuu nɛ da ma mi niban banuu, lo ara'onuu,
46006010	lo ànrō, lo ɛɛfiso, san'un lo ɲanɲu'ero, lo suwaso, lo ɲɛn'ɛnso, ba nuwoo ɓɛɛ di Deeɓenu pa'amayamu ɛn.
46006011	A bun ya wo mi tuwan. A wɛrɛ, Yesu cannu siya mi be'uwe leena miyan, a mi a ni nɛ wɛ'aa bosi a wora Deeɓenu taa. A ma wa Ɲuso Yesu Kirisita yenu ma li Deeɓenu ha'iri a mi yura tereyamu Deeɓenu waa.
46006012	Un da we be wo be, a mu wure cunnu ɓɛɛ mana. Un da bara, lo un yu nu a we be wo be, a un ɓɛɛ mana mu se a diyowo we ni ma mi woɓɛnu.
46006013	Dirobe be ɓɛɛ a bebiyan, a ho siyan mi, a ɓɛɛ a bebiyan bena lo nucoro caa ho siyan, a mu dirobe. A Deeɓenu aa yaa mu ɲuleɲu wure. Mu yi a han suraa, ɓɛɛ a mu dara'oroyamu bena han danna. Han danna ɲu, a han sɛ han lo Ɲuso; a lo Ɲuso wee ɲiyan han ma'o.
46006014	Deeɓenu nɛ veriyo lo Ɲuso, ɲa muso aa veri wabe ma mi pa'a.
46006015	Mi ɛnnɛ ɓɛɛ zun a mi suraa a lo Kirisita suraa tuwan le? A un san da se lo Kirisita suraa tuwan aa wera lo ɲààmūhan suraa ɛnna tuwan le?
46006016	Fiyofiyo! Mi ɓɛɛ zun a nuu nɛ yi duma ma ɲààmūhan, to lo naso ma lo paariyo a suraa de'ere le? Mu boo, lo lo «ɓa niɲu we suraa de'ere.»
46006017	A nuu yi ciya mite lo Ɲuso na, ho naso ma lo paariyo a ha'iri de'ere.
46006018	Mi luwi ɛɛ mu ara'omu na. Nuu yi we be'uwe biyan si wo si nɛ, to bun ɓɛɛ wee cɛ lo suraa na, a lɛ yi we dara'oyamu to ho so mi yɛrɛ suraa hɛ'ɛɛ.
46006019	Mi ɓɛɛ zun a mi suraa a li Ha'iri-Senu zun le? Li ha'iri nɛ mi yu Deeɓenu se mi mii. Mi ɓɛɛ a ni nɛ te mite dɛ!
46006020	Deeɓenu lena wa ɲu ma yaa nɛ ɓuwa, a bun na mi ɓuwani Deeɓenu ma mi suraa ma mi ha'iri nɛ wure a Deeɓenu taa.
46007001	Un ma can mi dɛmu nɛ mi tuwa haan ni. Mu se a banuu ɓɛɛ de han.
46007002	A biyo wa mu dara'oroyamu huwa bɛbɛna, mu suwani a banuu pɛɛ uru han ɛn, a hannuu pɛɛ uru baro ɛn.
46007003	A lo banuu han mi han ma biyo lo tawɛ a lo nɛ la, a lo hannuu ɲa we bun ma mi baro.
46007004	Lo hannuu ɓɛɛ da we mi suraa ma mi yɛrɛ sa'o, bari a ɓaa baro te han. Lo banuu ɲa muso ɓɛɛ te mi suraa, a lo han te han.
46007005	Mi yi co suun wɛ ma mi yɛrɛ, a yi ɓɛɛ a mi ɲuɓuwa mu wa pafozo de'ere nɛ mi mi lena a do mi tii si ho faraloo. Bun bɛnɛ mi aro i we wɛ, mi ɓɛɛ de cɛre, a Sitani ca yira mi ura a ɛɛ na ma li ponu sumɛ.
46007006	Mube aranirobe nɛ yɛ nɛ un woro yɛ, mu ɓɛɛ a biyo Deeɓenu lo un woro mu, a mu a un be mi biyo un zun ɓa nucoza co'o bena.
46007007	Ma tiyan un mi mu se a ɓa ni wure we a obara mɛ be sin. Hare ma bun, nu wo nu yu mi hanmube Deeɓenu se nɛ mi wɛɛ dediya. Deeso yu bedeeso, a lɛ'a taa a bebiyan.
46007008	Ɓa ɓuwaɓuwara ma ɓa hanna nɛ bara huru mu, un lo mu suwanni a ba ɛsi ma yɛ a obara mɛ be sin.
46007009	A lɛ yi ɓɛɛ da bun, a ho mi nibobure; a nuu we yamu bun suwani po ponu sumɛ muwɛntɛn.
46007010	Bá nɛ wo yamu vo, un heni biyo yɛ han ba lo lo hannuu ɓɛɛ co pin mi baro. Ɓɛɛ a mɛ lo mu, a lo Ɲuso lo mu.
46007011	Lo yi pan mi baro, a lo ɛsi ma yɛ, wurasin a lo binni aro vɛ mi baro se. A lo banuu ɲa ɓɛɛ co ɲa mi han desi.
46007012	Un bara han ɓa bɛ a, ɓɛɛ a lo Ɲuso lo mu, a mɛ. Wa ni'ere han yi ɓɛɛ a lanaso, a lo hannuu so pan ta mi baro na, a lo banuu yi co de mi han si.
46007013	Mu yi a lo hannuu ɓaa baro ɓɛɛ a lanaso mu, a lo banuu so ta mi han bena, a lo hannuu yi co de mi baro si;
46007014	bari lo banuu nɛ ɓɛɛ a lanaso aa yi nisenuyamu mi han lahuramaa. A lo hannuu nɛ ɓɛɛ a lanaso aa yi nisenuyamu mi baro lahuramaa. Mu yi ɓɛɛ ya a bun, to ɓa hanyira ya we ni nɛ na'uwan, a dɛ biyo ba ɛnnɛ a nisiya.
46007015	Hare ma bun, mu yi wo a ho nɛ ɓɛɛ a lanaso mu yi mi mu se a fɛ mi yɛ̄nù, a lo lanaso desi a lo fɛn. Ma bun sin, to lo lanaso nɛ ma lo ya caa wɛɛ na huwaraliyo. Mu yi a lo hannuu wurasin lo banuu, bari Deeɓenu vo wa a wa ɛsi wɛ se ma hɛra.
46007016	Hannuu, o zun a o aa isi o baro le? Wurasin banuu, o zun a o aa isi o han le?
46007017	A bun na nuu wo nuu tawɛ a pin vɛsi heya ma biyo lo Ɲuso lo lo vɛsira, ma biyowo lo vɛsirobe co'o biyowo Deeɓenu vo lo. A ho tuwa so un we fasi ɓa lanasiyo wure siīn.
46007018	Nuu nɛ mu verobe aa cii na a lo faanna, a ho naso ɛsi mi ɓuwafaanmuu.
46007019	Mu ɓuwafaanmu ɓɛɛ a diyowo, a nuu nɛ ɲa yi ɓɛɛ faanna, bun ɓɛɛ a diyowo. A fi Deeɓenu tuwɛna na a bun a mu be wure.
46007020	A nuu wo nuu ɛsi a obara biyo sin fo wo lo mayɛ, biyowo lo voo.
46007021	Deeɓenu ve o a o a woɓɛnu le? Ɓɛɛ hinni de o yi bun na. A o yi da huwarali ote wo nɛ mu, a o we mu.
46007022	Lo woɓɛnu nɛ lo Ɲuso vo, ho a huwara lo Ɲuso se. Ma bun sin ɲa lo huwara nɛ lo Ɲuso vo, ho yeremaa a lo Ɲuso woɓɛnu.
46007023	A yaa nɛ ɓuwa wora mi wiyanmu; bun we mi ɓɛɛ yerema we nucoro woo woɓɛnu.
46007024	Waa erenasiyo, nuu wo nuu vɛsi Deeɓenu waa, a obara biyo fo wo lo biyowo Deeɓenu vo lo.
46007025	Yi a ba nɛ ɓɛɛ in wo yamu, un ɓɛɛ yu wara nɛ lo lo Ɲuso se ɓa bena. A mɛ nucobanbanyamu wara un de han mi, ma biyo mɛ para mu, a obara nu nɛ lo Ɲuso ma'ariyo na.
46007026	Un ce'o mu se a banuu ɛsi ma yɛ li wɛrɛ wa'ati duweduwe bena.
46007027	O han yi mi, yi co bara mi para wɛ na. Hannuu yi ɓɛɛ mana o se, yi co bara lo o de han.
46007028	Hare ma bun. O yi do han, o ɓɛɛ wo be'uwe. A lo hannuu yi ma baro, ho ɲa ɓɛɛ wo be'uwe. Ɓa nasiyo so sin ɛnnɛ wee sɛ da, a mɛ ya miniya a vii ɓa bun na.
46007029	Waa erenasiyo, dɛ biyo un woro nɛ: Li wa'ati veni suraa. Wɛrɛ ba nɛ hanna mi se we a obara hanna yi ɓɛɛ mana ɓa se.
46007030	Bá nɛ yi wɛ, we a obara ni nɛ ɓɛɛ zun ha'iriyaamɛ. Bá nɛ zin we a obara ni nɛ ɓɛɛ zun zanma'aa. Bá nɛ yɛ be, a ba we a obara yɛɛrobe ɓɛɛ mana mi se.
46007031	Bá nɛ yi yu cunnu ma ho dimiɲa bera, we a obara ɓa ɓɛɛ yu cunnu ma mu, bari hobe dimiɲa nɛ yɛ wafonu aa anni.
46007032	Un ɓɛɛ mi mu se a mi yi ha'iri piripararobe. Banuu nɛ ɓɛɛ do han, ho we de ce'u lo Ɲuso bera na yawe a lo be we sin lo Ɲuso na.
46007033	Mu yi a lo hanso, a ho dimiɲa bera be he ho se, yawe a lo be we sin mi han na.
46007034	Be ɲuleɲu mi lo hannuu ma lo hanzunu pafeni. Lo hannuu nɛ ɓɛɛ ma baro, wurasin lo hanzunu nɛ ɓɛɛ ma baro wee de ce'u lo Ɲuso bera be na yawe a lo suraa ma lo mɛnɛ'ɛn we lo Ɲuso taa. A lɛ ma baro, ho wee de ce'u ho dimiɲa bera be na yawe a lo be we sin mi baro na.
46007035	A mibe ɲiyanmɛ be te bun wara un se, mu ɓɛɛ a un fi miyan ma poro. Un mi mu se a mi we biyo suwanni mu, a mi wee sɛ han lo Ɲuso ma sin'ere.
46007036	Nuu nɛ yi ce'o mu ɓɛɛ se a mi hanminu we yamu hare a lo yi su mɛɛnna. Lo yi ce'o lo lo tawɛ a lo nɛ bara na, a lo we mi sa'o. Mu ɓɛɛ a be'uwe a lo mi bara.
46007037	Lɛ yi liya, a mu ɓɛɛ a waziɓi fuwa mu lo lo siīn, a mi hanminu ɓɛɛ mi bara, ho naso we be nɛ se.
46007038	Ma bun sin lɛ yi nɛ mi hanminu bara na to bun se, a lɛ yi ɓɛɛ mi nɛ mi hanminu bara na to bun suwanni.
46007039	Lo hannuu tawɛ a cɛ mi baro na tuwifuwa lo hizeze. Ɓaa baro yi huruu, to lo da mi mi sa'o nuu, yawe a mu we a heya ma lo Ɲuso sa'o.
46007040	Hare ma bun, lo yi asiyo ma yɛ, to bun suwanni lo se a po mu yaamu. A bun a un leerobe, a un pa obara un muso yu Deeɓenu ha'iri leerobe mu.
46008001	Yi a han ma'otuwa be, wa wure zun be buūn. A bezuunle wee de an'anmu, a mu yi a li waminu, dín wee de mi lana pa'a wa.
46008002	A bun na nuu yi ce'o mi yu zuunrobe, lo ɓɛɛ iin zun diyowoo a obara biyo lo tawɛ a lo zuunna mu.
46008003	A nuu nɛ yi wa Deeɓenu to Deeɓenu zun ho naso.
46008004	Mu yi a han ma'otuwa cɛnu, wa zun a tinsinu ɓɛɛ a ɓuwanirobe tete hobe dimiɲa nɛɛ, lo a a Deeɓenu de'ere midee mi mu.
46008005	Hare a bera yi mi nɛ ɓa ni wee ɓuwani, mu yi a ho waa loo, mu yi a li tuūn wa loo, to a bun te mu ɓuwanirobera ma ɓa ɲunasiyo teyeree.
46008006	Yi a wabe se, a Deeɓenu de'ere mide mi mu: lo Maa nɛ daanna mu bera wure, a nɛ bena wa midɛɛ. A Ɲuso ni'ere midee so mi bin, ho nɛ a Yesu Kirisita. Mu be wure daanna ma lo nu, a wa midɛɛ ma lo pa'a.
46008007	Ɓa ni wure ɓɛɛ zun ho tiyan so. Lanasiyo tuwan ya we dariyo han tisiyan na, a hare zɛrɛ ɓa pan cɛ han ma'o tuwa a we han ma tisiyan tuwa. Ɓa sintannu zara'iyo ɓa bari ɓa ɓɛɛ fasi sese ho lanaa, a han ma'otuwa cɛnu nan'uwanni ɓa.
46008008	Ɓɛɛ a dirobe ma ti wa sura na Deeɓenu. Wa du mu loo, wa ɓɛɛ du mu loo, bun ɓɛɛ fɛ tuwɛ wa wa, mu ɲa ɓɛɛ be tuwɛ wa wa.
46008009	Biyo he mu, a mi zuun mite yawe a mi sa'o wema ɓɛɛ co ɛ ba nɛ lana pa'a ɓɛɛ mana mu a de be'uwee.
46008010	Mi uwi nuu yi maa uwe nɛ zun ho tiyan a o asi han tisiyan zun, ho nɛ pa'a ɓɛɛ mana mu sintannu ɓɛɛ ɲa lo, a lo cɛ han ma'otuwa le?
46008011	Ma bun sin ho nɛ pa'a ɓɛɛ mana mu aa tunnu uwe zuunrobe bena, lo nuu nɛ Yesu Kirisita huru bena.
46008012	Mi yi we be'uwe ma bun sin ma mii erenasiyo lanasiyo aa nadimina ba nɛ lana pa'a ɓɛɛ mana siyan, to a lo Kirisita mite a mi wora mu be'uwe.
46008013	A bun na ma'obe diyo yi we wa ereso lanaso lisirobe, to un ɓɛɛ hinni di ma'obe yawe a un ɓɛɛ co lisi waa ereso lanaso.
46009001	Mɛ ɛnnɛ sa'o ɓɛɛ mana le? Ta un ɛnnɛ ɓɛɛ a tuuro le? A un ɛnnɛ ɓɛɛ ma wa Ɲuso Yesu le? Mibe ɓɛɛ a mɛ nusɛmu lo Ɲusoo le?
46009002	Haare a un yi ɓɛɛ a tuuro ɓa tuwan se, un anni a tuuro mibe see. Bari mi a un tuuroyamu miniwarobe lo Ɲusoo.
46009003	Dɛ biyo un wee fera unte ba nɛ wee ɲuu ni na nɛ:
46009004	Wabe ɓɛɛ hinni caa ɲuɓo ma siyan lo?
46009005	A un han ya mi, to un ɓɛɛ ya tawɛ a vɛ ho a lo buwa wa a hɛ'ara a obara biyo sin ɓa tuura tuwan ma lo Ɲuso ɓaa fɛrasiyo ma Piyɛre mi wa wera mu le?
46009006	Ta a wabe wadeesoo, Barinabasi ma mɛ, tawɛ a sɛ toonu a mina wa ɲudiyo le?
46009007	A wii in ma hinfi nɛ va hiyan, a a lobe mite ya mi yɛrɛ hinfisiyan? Wurasin a wii fɛ li rezɛn vɛwe a lo ɓɛɛ yi li cunnu? Wurasin a wii ɲa didi biya a lo ɓɛɛ ɲu ɓa biya so yenu?
46009008	Mi ɓɛɛ co lee lo biyo un waraa yɛ a zenilobera nɛ mi ɓa nucoza se midee. Moyize tuwa ɲa woro mu beɲu'ere so.
46009009	Mu mi Moyize tuwaa lo: «Ɓɛɛ co cɛ ɛɛru lo nàà ɲuɓo na a lo yi buwan duwo.» Ta a ɓa nana be Deeɓenu do mi yi na le?
46009010	San ɓɛɛ a wabe lo miyan woo le? A wabe bena mu tuwa lo: «O yi vɛ a mu we a o bonu bo be wa. Lɛ yo'a a mu, a ho yo'a a lo sin cu mi taa na.»
46009011	Wa yi zan ha'iriyamu betetiya mi siyaan, mu a bebenu a wa yi cii mi nafoni nɛ mi yu ho dimiɲa he le?
46009012	Nibiyan yi tawɛ a yi mi nuube, wabe ɲa ɓɛɛ tawɛ ma mu yinu a po ba le? Biyo wa tawɛ a yi mi se, wa ɓɛɛ diyora nuu woo ma bun. Wabe dosi a wa muɲu bepɛɛ, yawe a ɓuwɛɓuwɛduwe yi co le Yesu Kirisita tansinnu conuu ma wabe nu.
46009013	Mi zun mu sese lo ba nɛ sɛ li Deeɓenu ɓuwanirozun tonu, lo ba ɲudiyo wee le li Deeɓenu ɓuwanirozuūn. Bá nɛ sɛ li sara'awele tonu, ba taa wee le li sara'awele ɛnle.
46009014	Ma bun sin lo Ɲuso ɲa baraa haan ba nɛ sɛ ho tansinnu tonu, a ba vari mite ma ho tansinnu.
46009015	Un ɓɛɛ wo bun diyowo, a un ɓɛɛ na hobe vanlo nɛ yɛ miyan yawe a mi we mu han ni. Hee! A muna, a un hi! A nuwoo anni ɓɛɛ fe dín yenu so na.
46009016	Un yi woro ho tansinnu, bun ɓɛɛ a ɓuwaɓuwamu mɛ se, bari mu a be nɛ saan un ɲuu. Mu lee ni a un yi ɓɛɛ woro ho tansinnu.
46009017	Un yi we mu ma sin nɛ se, to un yi un cunnu, a un yi we mu a ɓɛɛ a ma sa'o tete, to ho a sero nɛ saan un ɲuu.
46009018	A to a mu yɛ a un cunnu? Un yi woro ho tansinnu aa han mi a un ɓɛɛ fe diyowoo mi se, a bun a un cunnu.
46009019	Un a huwara, a un ɓɛɛ a nuu woo woɓɛnu. Hare ma bun un pan we unte ma ɓa ni woɓɛnu yawe a un yi ni nɛ boni a han lo Kirisita.
46009020	Un wo unte ma Zuwife ɓa Zuwifera siīn, yawe a un yi ɓa Zuwifera haare a un ɓɛɛ mana Moyize tuwa hiyase, un wo unte a obara ɓa, yawe a un yi ba nɛ mi ho tuwa hiyase.
46009021	Ɓa yi lo ni nɛ ɓɛɛ mana Moyize tuwa ma han ladara hiyase, to un wo unte a obara ba ni so, mɛ nɛ Deeɓenu tuwa fu na biyo un mi lo Kirisita tuwaa bena, yawe a un yi ba nɛ mana ho tuwa hiyase.
46009022	Bá nɛ lana pa'a ɓɛɛ mana se un we wo unte a obara nuu nɛ lana pa'a ɓɛɛ mana, yawe a un yi ba ni so. Un wo unte ma be wo be ɓa wure bena, yawe a un yi ɓa isi, haare mu we niza yɛɛ.
46009023	Un we mu wure ho tansinnu bena, yawe a un yi un cunnu hoo.
46009024	Mi ɓɛɛ zun a ba nɛ wure yi luwi ho pɛrɛ'ɛlile, ɓa wure luwi, a a ni'ere mideso yi ho cunnu le? Bun we mi yɛrɛ luwi ma biyo mi bena yira han saara.
46009025	Daapɛrɛ'ɛliro pɛɛ wee ɲi mi co, aa saa mite bera cururu na. Ɓa we bun aa mina cunnu nɛ ɓɛɛ mɛn. A wabe we mu ɲubɛɛnɛ nɛ ɓɛɛ so'o bena.
46009026	A bun sin mɛ mi wa luwira. Un ɓɛɛ ɛnnɛ luwi bunnaa. Un mi luwo ma un nu'uwo, a ɓɛɛ co a ho pinpiyan un mi waa luwo uwe!
46009027	Un mi waa oroli un suraa, a vɛɛ han ho waziɓi wa, yawe a mɛ nɛ wuro ho tansinnu han ɓa tuwan, a mɛ unte ɓɛɛ ca e un cunnu na.
46010001	Wa erenasiyo, un mi mu se a mi zuun biyo yu waa maadan nɛ we bo Moyize na. Ɓa wure ɛnna li duwiduwi nɛ we ta ɓa ɲuu hiyase, a ɓa wure ɲa ansi mu Zenuɲuu Muhuwi ma hɛra.
46010002	Biyowo ɓa aansi mu Zenuɲuu Muhuwi, a li duwiduwi ɲa ta ɓa wa, bun wo a obara ɓa batiziya biyo ɓa ma Moyize we ɛnna wɛɛ.
46010003	Ɓa wure we du mu dirobe nɛ Deeɓenu leena ho waa a na ɓaa.
46010004	A ɓa wure ɲa ɲuu mu ɲuu ɲu'ere nɛ Deeɓenu lena li bibiī. Dín bibiyo so a lo Kirisita.
46010005	Hare ma bun nicururu ɓa siīn be ɓɛɛ we sin Deeɓenu na, a bun na ɓa huru ho muwɛnbiin.
46010006	Bun a be nɛ wo a we ɓuwasarobe wa se, yawe a wa ɓɛɛ co yi yiralerobe uwe a o biyo sin wo ɓa.
46010007	Mi ɲa ɓɛɛ co we tisiyansiyo a obara biyo we wo ɓa tuwan a heya ma mu torobe nɛ yɛ: «Ɓa zanma lii asi a ɓa ɲuu, bun bɛnɛ ɓa huwa yi'a ma wɛ.»
46010008	Wa ɓɛɛ co de wate dara'oroyamuū a obara ɓa be sin, a nisere ɓuwemɛ ma niseretiin (23,000) huruu ɓaa wozo'ere.
46010009	Wa ɓɛɛ co tanni lo Ɲuso, a o biyo ɓa tuwan ɓa siīn wo, a ɓa huwa caa ɓa ɓo.
46010010	Mi yi co hun'a, a obara biyo sin we wo ɓa ni tuwan ɓa siīn, a lo anze niɓuwe lii ɓo ɓa.
46010011	Bun bera so yu baa, yawe a mu we ɓuwasarobe, a ɲa we wabe de'enirobe, wabe nɛ mi han zerema venii.
46010012	Bun we, nuu nɛ yi ce'o mibe zan se, a ho naso urasin mite, yawe a lo ɓɛɛ co lisi.
46010013	Ura'ɛrobe woo ɓɛɛ mana nɛ yu mi, a nɛ pa'a ɓuwa po nucoro. Deeɓenu a tan'ereso mi ɲulɛmaa. Li ɓɛɛ nɛ a ura'ɛrobe nɛ pa'a po mi aa yi mi. Mu ura'ɛrobe yi yu mi, li nɛ pa'a miyan a mi hera mu, a li zeni mi ma liyale.
46010014	Bun we, un tanɲuna, mi urasi mite han tinsiyan hannu na.
46010015	Un woro ma mi a obara ha'iresiyo. Mi le'a sese biyo un wara wa.
46010016	Ho duɓa oro nɛ wa we duɓa, ɓɛɛ a wa parinu ma lo Kirisita cannu le? Li buru nɛ wa we iya'a ɓɛɛ a wa tuwenu ma wɛ lo Kirisita suraa le?
46010017	Li buru a de'ere, a bun na wabe muso pariyo a suraa de'ere, bari wa wure yi wa taa li buru de'ereē.
46010018	Mi dɛɛ ɓa Isira'ɛli ni be. Bá nɛ cɛ han sara'atuwa, ba ma li sara'awele ɓɛɛ mana ɲuɓuwari le?
46010019	A webe un woro? Han ma'otuwa a be le, wurasin lo li tinsinu a be le?
46010020	Hee'ee. Un lo ba nɛ wee woo han ma'ora, a duwaduwariyo ba wee han, a ɓɛɛ a Deeɓenu. Un ɓɛɛ mana mu se a mi ma duwaduwariyo pari.
46010021	Mi ɓɛɛ da ɲu ma lo Ɲuso ɲuro'oro a ɲa ɲu ma ɓa duwaduwariyo oro. Mi ɓɛɛ da di lo Ɲuso dirobe, a ɲa di ɓa duwaduwariyo dirobe.
46010022	A wa mi mu se a ɓuwɛ lo Ɲuso dɛɛ ta lo he bayaanu le? Wabe ɛnnɛ pa'a mi po lobe uwɛ?
46010023	Be wo be da we, a mu wure cunnu ɓɛɛ mana. Be wo be da we, a mu wure ɓɛɛ be be nuu wa.
46010024	Nuu woo ɓɛɛ co piri'a mi yɛrɛ cunnu, fuwa mi niban taa.
46010025	Be pɛɛ nɛ yɛɛ cunnuu mi di bun, a mi ɓɛɛ co si'isi'i'a a diyo mi yɛrɛ,
46010026	bari mu tuwa lo: «Li tun ma biyo wure mi li wa a lo Ɲuso taa.»
46010027	Nuu nɛ ɓɛɛ a lanaso yi voo o ma dirobe, a o yi mi mu se a vɛ bin, a o di be wo be nɛ lo yi bosi o waa. Yi to nɛ a o sintannu si'isi'i'a.
46010028	A nuu yi lo a aa baraa haan o, lo uwe na, hɛn yɛ a ma'otuwa. Ɓɛɛ co cɛ han tuwa so, ho nɛ wura ma o bena ma sintannu huwarayamu bena.
46010029	O yi ma a un lo siintannu, ɓɛɛ a uwe taa siintannu uwe. Hee, a lɛ'a taa. Yi ɓɛɛ a bun a webena nibinu siintannu ya bini iri mɛ unte huwarayamu.
46010030	Mi yi bara'ari Deeɓenu be nɛ bena aa dira, a webena mi yenu bana yaari biyo mi di bena.
46010031	A bun na mi yi di loo, mi yi ɲu loo, wurasin be wo be nɛ mi we, mi we mu wure yawe a Deeɓenu yenu de wa.
46010032	Mi ɓɛɛ co nɛ a nuu woo yi mi be be mi ɲuɓo na a lisira; ɓa Zuwifera loo, ba nɛ ɓɛɛ a Zuwifera loo, hare ma li Deeɓenu egilizisiyo.
46010033	A bun sin un mi waa dera'oro un yɛrɛ na, a we be nɛ sin ɓa ni wure na. Ma bun un ɓɛɛ piri'a un yɛrɛ cunnu fuwa ɓa zanma taa, yawe a ɓa mɛnɛ'ɛnle isi.
46011001	Mi see un co'o a obara biyo sin mɛ sora lo Kirisita co'o.
46011002	Un de mi bari'a, biyo mi wee lee un be a mi wee fi mu aranirobe nɛ un aranina mi na.
46011003	Un mi mu se a mi zuun lo lo Kirisita a banuu wo banuu Ɲuso, a lo banuu a lo hannuu ɲuso, a Deeɓenu a lo Kirisita Ɲuso.
46011004	Biyowo mi yi ɓuwani Deɓenu, a banuu yi fara Deeɓenu na wurasin lo yi woro biyo Deeɓenu lo lo woro, a lo ɲu'o ɓu'a na, to ho zuwari lo Kirisita.
46011005	A hannuu nɛ yi fara Deeɓenu na, wurasin lo woro biyo Deeɓenu lo lo woro, a mu yi wo a lo ɓɛɛ ɓu'a mi ɲu'o na, to ho zuwari mi baro, bari lo ma hannuu nɛ foo mi ɲu'o wure a de'ere.
46011006	Bun we hannuu yi ɓɛɛ ta a sin bɛcɛrɛ, a lo ma dɛri cɛɛ mi ɲu'o. Lo ɲu'o cɛɛnu nuwa yi mi, a lo sin bɛcɛrɛ.
46011007	Banuu ɓɛɛ tawɛ a ci unle mi ɲu'oo a ɓuwanina Deeɓenu, bari lo banuu a Deeɓenu bonu ma li ɓuwaɓuwamu, a lo hannuu a lo banuu ɓuwaɓuwamu.
46011008	Bari lo banuu ɓɛɛ leena lo hannuu, a lo hannuu leena lo banuu mu.
46011009	Mu ɲa ɓɛɛ a lo banuu we daanna lo hannuu bena, a lo hannuu daanna lo banuu bena.
46011010	A bun na lɛ nuu lo mi pa'a miniwarobe tawɛ a ɛn lo hannuu ɲu'oo, ɓa anzera bena.
46011011	Hare ma bun, lo Ɲuso se, lo hannuu ɓɛɛ mana a mu yi ɓɛɛ a lo banuu, ma bun lo banuu ɲa ɓɛɛ mana, a mu yi ɓɛɛ a lo hannuu.
46011012	Bari a o biyo sin lo hannuu lora lo banuu, a ma bun sin lo hannuu tera lo banuu. A a Deeɓenu se mu wure le.
46011013	Mibe mite yati mu, ta mu se a hannuu fara Deeɓenu na a lo ɲu'o ɓɛɛ ɓu'aa na le?
46011014	Mu nucomu mite ɓɛɛ arani wa, lo mu a nuwa a banuu ɲufuwe we to'a le?
46011015	Mu yi a lo hannuu, ho ɲufuwe yi to'a, bun a ho ce'u, bari mu ɲufuwe na la, a a lo bɛcɛrɛ nɛ saan lo ɲu'oo.
46011016	A nuu yi wanni bun, a lo zuun biyo midee, lo mu ɓɛɛ a han egilizira lada, lo a wabe ɲa ɓɛɛ mi we mu.
46011017	Biyo san bun na a un woro han mi, bun a be nɛ ɓɛɛ ta'ara mi yi woo. Bari mi yi we fowɛ, to mi oomu ɓuwa po mi tetemu.
46011018	Miyɛ, un ɲa lo biyowo mi yi fowɛ lo to cara'arobe mi mi siīn. Un lara biyo beza.
46011019	Bari cara'arobe tawɛ a ɛn mi siīn, ma bun to ɓa zuun ba nɛ yi a ɓa niterena mi siīn.
46011020	Biyowo mi yi fowɛ to ɓɛɛ hini a lo Ɲuso dirobe mi di a na mi fowɛ.
46011021	Bari biyowo mu dirobe wo yi yu, to nuu wo nuu di mi dirobe nɛ mana. O mi a hinnu mi tuwan na, a tuwa su ee ma ɲa.
46011022	A zuwin ɓɛɛ mana mi se a mi diī aa ɲuu le? Wurasin a mi ɓɛɛ paa li Deeɓenu zun be, a mi miniya a nuwani ba nɛ diyowo ɓɛɛ mana se le? A webe mi lo un woro han mi? Un da ve mi yetete le? Hee! Un ɓɛɛ da ve mi yetete ma bun woo.
46011023	Bari biyo un de'enina mi un yu bun lo Ɲuso se. A biyo ho tina nɛ lo Ɲuso Yesu do nuu, lo so li buru,
46011024	lo do bari'a Deeɓenu na a lo ha'aa li, a lo lo: «Biyo yɛ a un suraa nɛ ha'aa haan mi, mi we bun a leera un be.»
46011025	Ma bun sin biyowo ɓa du vo, lo ɲa so ho oro a na ɓaa, a lo lo: «Ho oro nɛ yɛ a un cannu nɛ uwasi a fasira Deeɓenu ɲulɛrobe fiyan. Mi yi ɲu ho pɛɛ, mi we bun a leera un be.»
46011026	Biyowo mi yi cɛ li buru, a mi yi ɲu ho oro nɛ yɛ, to mi wuro lo Ɲuso humu be fuwa lo yi mana.
46011027	A bun na nuu nɛ yi cɛ lo Ɲuso buru a lo ɲu ho divɛn a lo vɛsirobe yi ɓɛɛ terena, ho naso ɓuwa'o biyo lo wo lo Ɲuso suraa ma lo cannu a o ɓuwe'e be.
46011028	Nuu pɛɛ tanni mite sese a dan cɛra li buru a ɲuna ho divɛn.
46011029	Bari nuu nɛ yi cɛ a ɲu a lo ɓɛɛ dɛɛ mu a o lo Ɲuso suraa, to lo vɛ iri teni mi yɛrɛ wa.
46011030	A bun na vanvanna ma ɲuyaara cururu mi mi siīn, a ni cururu yɛrɛ huru.
46011031	Wa yi zun iri wate, to iri ɓɛɛ ya teni wa wa.
46011032	Lo Ɲuso we iri wa a lo hɛ wa yawe a iri ɓɛɛ te wa wa ma ho dimiɲa.
46011033	Ma bun sin wa erenasiyo, mi yi we fowɛ lo Ɲuso dirobe bena, a mi he wɛ.
46011034	Hinnu yi mi nuu nɛ na, a ho di mi zuun ve, yawe a mi ɓɛɛ co teni iri mi yɛrɛ wa wo nɛ mi yi fewɛ. Mu yi a mu bera nɛ a, un yi ciyo mi se wa'ati nɛ, to un lee bun yira.
46012001	Wa erenasiyo, un ɓɛɛ mi mu se a mi we bura li Ha'iri-Senu hanmuna bee.
46012002	Mi zun a biyowo mi a tinsiyan hanna, ɓa nii ya wee vɛ mi ma pa'a a vɛra han tinsiyan nɛ a bobuwa se.
46012003	A bun na un bara mu han mi: «Nuu woo ɓɛɛ yi Deeɓenu Ha'iri aa worola, a lo pin bara lo Yesu da'a.» A nuu woo ɲa ɓɛɛ da bara lo Yesu a Ɲuso a mu yi ɓɛɛ a li Ha'iri-Senu zeniya mu ma lo.
46012004	Li Ha'iri hanmuna sira ɲule san, a li Ha'iri a de'ere.
46012005	Han tore ɲule san, a lo Ɲuso a ni'ere.
46012006	Han wema tetiya mi wɛ dediya, a a li Deeɓenu de'ere wee de han nuu wo nuu.
46012007	Nuu pɛɛ yu mi ɓuwaforo Ha'iri-Senu hanmu li zunbenu ɲiyanmɛ bena.
46012008	Li Ha'iri-Senu wee han ni'ere ma ha'iriyamu wara, a li han nibinu ma zuunrobe wara.
46012009	Li ɲa han tuwan ma lana, tuwan ma vanle wɛɛnu hanmu.
46012010	A libe Ha'iri-Senu de'ere so ɲa han tuwan ma aɓa'obera wenu hanmu, tuwan yu Deeɓenu ɲucanyamu hanmu, tuwan yu han ha'ire le'anu wɛɛ hanmu, tuwan yu han tanle woronu hanmu a tuwan yu han tanle le'anu wɛ hanmu.
46012011	A li Ha'iri-Senu de'ere so mi wa we bun bera so wure aa han ɓa nuu wo nuu ma hanmube nɛ mi wɛɛ dediya aa heya ma li yɛrɛ sa'o.
46012012	Han suraa a ɲu'ere, a han suraa ɛnna ma boni. Hare a han suraa ɛnna we boni, han pan paariyo a de'ere. A bun ɲa a lo Kirisita.
46012013	Ma bun sin wa wure batiziya ma li Ha'iri de'ereē a wa paariyo a suraa de'ere: lo Zuwifenuu loo, ba nɛ ɓɛɛ a Zuwifera loo, lo woɓɛnu loo, lo huwara loo; wa wure ɲɛnniya li Ha'iri de'ere yiru na.
46012014	Han suraa ɓɛɛ a suraa ɛnna ɲu'ere, han boni.
46012015	Mu ya wo a li ziyo lo biyo mibe ɓɛɛ a nu, a mi nii ɓɛɛ mana han suraa bee, ta bun na a li ma han suraa ɓɛɛ hinni ɓuwa le?
46012016	A ɲuvanlo ya yi lo biyo mibe ɓɛɛ a yire a mi nii ɓɛɛ mana han suraa bee, ta bun ɛnnɛ na a ho ma han suraa ɓɛɛ hinni ɓuwa le?
46012017	Han suraa wure ya yi a yire, a webe li ya ɲi? A han wure ya yi a ɲuvanlo, to mu'ɛn ya sɛ sun yi le?
46012018	Wɛrɛ, Deeɓenu bosi han suraa ɛnna wure han suraa, a heya ma li sa'o.
46012019	Mu wure ya paariyo a ɛnle ɲu'ere, to suraa mi le?
46012020	Ma bun sin han suraa ɛnna boni, a han pan a suraa ɲu'ere.
46012021	A bun na li yire ɓɛɛ da bara han li nu lo mi ma'o ɓɛɛ mana diyo. Ho ɲu'o ɲa ɓɛɛ da bara han han ziya lo mi ma'o ɓɛɛ mana han.
46012022	Han suraa ɛnna nɛ ɓɛɛ yu pa'a sese, wa miniya han na ma tete.
46012023	A wa suraa ɛnna tuwan nɛ ɓɛɛ yatiyo sese a yu han tuwan na, a han wa wee de ce'u na ma tete a po hɛn a. A wa suraa ɛnna nɛ nuwa ɓuwa, a han wa anmi sese.
46012024	A wa suraa ɛnna nɛ ɓɛɛ de nuwa, ɓɛɛ miniya bun na. Deeɓenu wo'aa han suraa, a han nɛ nuwani wa yi ce'u nɛ ɓuwa po,
46012025	yawe a han ɓɛɛ co cece wɛ. Mu suwanni a han fi wɛ na pi, a seeni wɛ.
46012026	Han suraa ɛnle de'ere yi yu tuwara, to han suraa wure tuwara ma li. Han suraa ɛnle de'ere yi yu ce'u to han suraa wure damuwan.
46012027	Mibe lanasiyo wure a lo Kirisita suraa, mi nuu wo nuu a lo suraa ɛnle ɲu'ere.
46012028	Deeɓenu bosi ɓa tuura mayɛyɛ li egilizii, mu ɲuniso a ɓa Deeɓenu ɲucanna, mu tinniso a ɓa de'enina ɲunasiyo, bun bɛnɛ ba nɛ yu mu aɓa'obera wenu hanmu, bɛ san bun na a ba nɛ yu han vanle wɛɛnu hanmu, bɛ san bun na a ɓa nibobura nɛ seri bɛ a, a bɛ san bun na a ɓa wahecara ma ba nɛ ɲi han tan-biyan, a yu han woronu hanmu.
46012029	Ɓa wure a tura le? Ɓa wure a Deeɓenu ɲucanna le? Ɓa wure a de'enina ɲunasiyo le? Ɓa wure yu aɓa'obera wenu hanmu le?
46012030	Ɓa wure yu vanle wɛɛnu hanmu le? Ɓa wure yu han tanle woronu hanmu le? Ɓa wure zun han tanle ɲucanyamu le?
46012031	A bun na mi piri'a han hanmuna nɛ cunnu ɓuwa po mu. Mi nɛ a un zeni mi ma ho wan nɛ suwanni han wure.
46013001	Hare a un zuun siipɛɛ wara, a zuun ba anzera wara, un waminu yi ɓɛɛ mana, to un zan obara ɛnɲɛn nɛ le uru'a, wurasin nɛ'iyan nɛ wɛ.
46013002	Hare a un yi Deeɓenu ɲucanyamu hanmu, ma dimiɲa bera wure, hare a un yi lana nɛ susara han doɓoɲule, a un yi ɓɛɛ yu li waminu, to un a diyowo.
46013003	Un yi cara'a un nafoni wure nɛ ɓa banbannasiyo na a ɓa di, hare a un nɛ un suraa a ɓa zɛɛ, li waminu yi ɓɛɛ mana un se, bun ɓɛɛ ɲiyan diyowo han ni.
46013004	Lɛ yi wa ɓa nii, lo muɲu ɓa a lo seri ɓa. Lo yira ɓɛɛ le, a lo ɓɛɛ cee mite, lo ɲa ɓɛɛ mi ɓuwani mite.
46013005	Lo ɓɛɛ we nuwaabe, lo ɓɛɛ piri'a mi yɛrɛ cunnu, lo siin ɓɛɛ le fuwafuwa, lo ɓɛɛ unmu nuu na;
46013006	lo ɓɛɛ zanma'aa ho oomu bena, a lo zanma'aa ho tiyan bena.
46013007	Be wo be wa, lo we saɓere; be wo be wa, lo lara; be wo be wa, lo sinciri; be wo be wa lo muɲu te.
46013008	Li waminu a nawasi. Li Deeɓenu ɲucanna wara aa ve. Han tan-biyan woronu hanmu zuunrobe aa ve. Mu zuunrobe aa tunnu.
46013009	Wa zuunrobe ɲu ɓɛɛ tuu, a a beza wa we Deeɓenu ɲucanyamuu.
46013010	Biyo ɲutuu mu yi ciyo wo nɛ, to biyo ha'uwa mu aa laa bin.
46013011	Biyowo un a hanyirezo, un ya we woro ma hayiremu, a saan un ha'ire ma hayiremu, a ya wee we un yatira ma hayiremu. Biyowo un yoo zo ni'araniyamuū, un do mu hayiremu wure si.
46013012	Wɛrɛ, wa dɛɛrobe a bunaa, a obara nuu nɛ dɛɛ duɓalee. Mu wo yi yu, to wa ziin wɛ wɛɛ. Wɛrɛ, un zuunrobe ɓɛɛ a betete, mu wo yi yu, to un zuun a obara biyo sin Deeɓenu zunna ni.
46013013	Wɛrɛ mu beɲule tiin nɛ yɛ mi: ho lana, li sinciri, li waminu; a biyo ɓuwaa po mu wure, bun a li waminu.
46014001	Mi piri'a li waminu. Mi miinni li Ha'iri-Senu hanmuna na san'un Deeɓenu ɲucanyamu hanmu.
46014002	Lɛ yi woro tanbiyan, to ɓɛɛ a nucoza lo worola. To a Deeɓenu lo mi waa worola, bari nuu woo ɓɛɛ zun ho tannu binnu nɛ lo woro ura. A sɛsɛmube lo yu woro li Ha'iri pa'aa.
46014003	A lɛ yi woro aa can Deeɓenu ɲuu, to a ɓa nucoza ho worola. Lo nɛ a ɓa vɛ ma waa ho lanaa a heeni ɓa siyan a ɲa wɛɛ ɓa siyan.
46014004	Nuu nɛ yi woro tanbiyan ho nɛ pa'a mi yɛrɛ lana na, a nuu nɛ yi woro a can Deeɓenu ɲu, ho nɛ pa'a ɓa lanasiyo wure na.
46014005	Mu a un sin ponu a mi wure wee woro tanbiyan, a biyo un miniya na po, bun a mi wure we Deeɓenu ɲucanna. Ho nɛ can Deeɓenu ɲu suwanni ho nɛ woro han tanbiyan. Bun ɲiyan be po lɛ yi woro tanbiyan, fuwa deeso yi woro mu ura yawe a han wara daan nɛ pa'a ɓa lanasiyo wure na.
46014006	Ma bun, waa erenasiyo, un diyo mi, un yi va mi se biyo yɛ wa, a a tanbiyan un vɛ woro han mi, to un wara cunnu mi le? Un wara yi ɓɛɛ a zenirobe wara, zuunrobe wara, Deeɓenu ɲucanyamu wara wurasin aranirobe wara, to un wara cunnu mana.
46014007	Wa dɛɛ han ɓuwɛrosiyan nɛ a popi ma ho tutu. Han siyan so tanle dediya yi ɓɛɛ mana, a ma mu yɛ nuu zuunna han lee wɛɛ a bara lo a popi bun mana tutu ɲinsan mu?
46014008	Ho tuyuru tannu yi ɓɛɛ fasi sese, a wi ma we'a mite han hiyan bena.
46014009	Ma bun a yɛmu nuu da fanmuna o wara a o yi woro tanbiyan nɛ nuu ɓɛɛ zun ura? To o wuro ɓuwe'ee.
46014010	Han tanle sira ɲule saan ho dimiɲa, a han de'ere pɛɛ ura mi.
46014011	A un yi ɓɛɛ zun tanle lee wɛɛ, to un a bure lɛ ma woro mu se, a ho ɲa a bure mɛ se.
46014012	Bun we, biyo wa mi danna mi waa piri'a li Ha'iri hanmuna ma mi pa'a wure, bun bena, biyo yi nɛ a be be li egilizi wa, mi piri'a han hanmuna so a han puwiri mi.
46014013	A bun na nuu nɛ yi woro tanbiyan, a lo fara Deeɓenu na yawe a lo daan zeni han tanbiyan so ura.
46014014	Bari un yi fara Deeɓenu na ma tanbiyan, un ha'iri ɛn ho faraloo, a un lerobe ɓɛɛ zun diyowoo.
46014015	A webe un we? Un fara ma un ha'iri a ɲa fara ma un lerobe. Un siyo ma un ha'iri a ɲa siyo ma un lerobe.
46014016	A bun na o yi bara'ari Deeɓenu ma o ha'iri midee, a ma mu yɛ ho nɛ ɓɛɛ zun o wara, a nɛ aa asi ɓa ni siīn da barala amina o faralo na.
46014017	Hare a o bara'arirobe wara tin ya se, ho ɲiyanmɛ ɓɛɛ mana lɛ'a wa.
46014018	Un bara'ari Deeɓenu biyo un woro tanbiyan a po mi wure.
46014019	A mu sin na a un woro wara behooɲu ma un ha'iri nɛ ɓa lanasiyo da fanmu yawe a han wara arani ɓa a poo tanbiyan sere sere woronu nɛ nuu woo ɓɛɛ da fanmu.
46014020	Waa erenasiyo, mi de hayiremu si. Mi we mite ma hanyira nɛ ɓɛɛ zun oomu wenu, a mi zeni a mi yire cu mi ha'iri saanlobee.
46014021	Mu tuwa ho tuwaa lo: «A ni nɛ a tanbiyan worola, a un bera ɓa zanma nɛ yɛ. A li Nawasi lo mu. Un woro ma ɓa ma nuhuwan ɲuwin. Hare a ɓa ɓɛɛ de ɲu un wara na.»
46014022	Bun we, han tanbiyan woronu a miniwarobe ba nɛ ɓɛɛ lara mu see, a ɓɛɛ a ba nɛ lara mu se. Deeɓenu ɲucanyamu hanmu a miniwarobe ba nɛ lara mu se a ɓɛɛ a ba nɛ ɓɛɛ lara mu se.
46014023	Mu yi wo a ɓa lanasiyo wure fowɛ, a mi wure yi huwa woro tanbiyan mibe midee, ba nɛ zuunrobe ɓɛɛ ɓuwa ho lanaa wurasin ba nɛ ɓɛɛ lara mu tuwan yi zoo mi siīn, to ba ɓɛɛ bara lo mi a era le?
46014024	A mi wure yi can Deeɓenu ɲu, a ni'ere nɛ ɓɛɛ lara, wurasin ni binu yi zo mi siīn a yi ɲi mi wara, to lo tɛ mi be'uwe na, a mu ci lo ɲu si, a mu hɛ li siin.
46014025	Ma bun lo sɛsɛbe wure aa lewa. Lo ci mi ɲu si aa ɓuwani Deeɓenu, aa bara lo ma tiyan Deeɓenu mi mi siīn.
46014026	Waa erenasiyo, a webe wa tawɛ a wa we? Biyowo mi yi fewɛ, ni tuwan mi siīn yi yu lenu, wurasin de'enirobe, wurasin zenirobe, wurasin tannu binu woronu, wurasin tanle ɲucannu, a mu wure we be nɛ be be li egilizi wa.
46014027	Bá nɛ yi woro han tanbiyan, a ɓa ɓɛɛ poo niɲu wurasin nitiin. A ɓa woro ma ni'ere ere, a ɓa ɲucanna ɲa ɛn nɛ wuro biyo ɓa bara ura.
46014028	Ɲucan yi ɓɛɛ mana bin a ɓa siinmiɓiyo, a lo woro ma Deeɓenu mi yɛrɛ siin.
46014029	Mu yi a ɓa Deeɓenu ɲucanna, a niɲu wurasin nitiin wuro, a bɛ a ciri biyo ɓaa wuro.
46014030	Mi uwi nuu yi mi bin a yu be ma zeni, a lo niyɛ siinmiɓiyo.
46014031	Mi wure da can Deeɓenu ɲu. Mi we mu ma ni'ere ere yawe a mi wure yi de'enirobe ma sinheɓuwe.
46014032	Li Deeɓenu ɲucanna ha'ire tawɛ a oro han ɓabe Deeɓenu ɲucanna mite.
46014033	Bari Deeɓenu ɓɛɛ a haratorii Deeɓenu, li a hɛra. A heya ma biyo a mu ɓa lanasiyo fenumawɛra wure,
46014034	a ɓa hanna siinmiɓiyo. Nuu ɓɛɛ naa ɓaa a ɓa woro, fuwa ɓa wee ɛsi a be mi yira a heya ma biyo mi mina ho waraa.
46014035	Ɓa yi mi mu se a fanmu be deso, a ɓa diyo mi bara mi zuwiīn, bari mu ɓɛɛ heya a hannuu wuro ɓa lanasiyo fenumawɛɛ̄.
46014036	A mibe se han Deeɓenu wara lo le? Wurasin a mibe midee se han ciyo le?
46014037	Nuu nɛ yi ce'o mi a Deeɓenu ɲucan, wurasin nuu nɛ li Ha'iri-Senu liyo wa, a lo zuun lo mu bera nɛ un tuwa a lo Ɲuso wara.
46014038	Lɛ yi ɓɛɛ mi mu se a zuun bun, a mi ɓɛɛ co yati ho naso.
46014039	Waa erenasiyo, mi piri'a Deeɓenu ɲucanyamu hanmu, a mi ɓɛɛ co saa han tanbiyan woronu.
46014040	A mu wure we ma hɛra a uru'a woo.
46015001	Wa erenasiyo, un mi mu se a lee mi wɛrɛ ma ho tansinnu nɛ un wara haan mi, nɛ mi ta bena, a caa na muwɛnmuwɛn.
46015002	A hobe isi mi, a mi yi fu huwa sese ma biyo un worola mu haan mi. Mu yi ɓɛɛ a bun to mi lara ɓuwe'ee.
46015003	Un araniya mi ma biyo mɛ unte yu, lo lo Kirisita huru wabe be'uwe bena a heya ma han Deeɓenu wara.
46015004	Ɓa huwan lo, a lo viya li wozomɛ tiinze, a heya ma han Deeɓenu wara.
46015005	Lo we zeniya mite ma Piyɛre, bun bɛnɛ ma ɓa ni ɓuwɛɲu.
46015006	Bun bɛnɛ lo zeniya mite cuwe wa, ma mi buwara nɛ poona nimuwɛnhonu (500). Cururu ɓa siīn pan midɛɛ, a ɓa tuwan huru.
46015007	Bun bɛnɛ lo zeniya mite ma Zake, bun bɛnɛ ma ɓa tuura nɛ a wure.
46015008	Bá wure bɛnɛ, lo ɲa zeniya mite ma mɛ, mɛ nɛ zan obara zo nɛ forona.
46015009	Mɛ a ɓa tuura wure yiɓazo. Un yɛrɛ ɓɛɛ yuwa yu a un ve ma tuuro, bari un ɲi'oriyo ɓa lanasiyo.
46015010	A Deeɓenu hinɛ wo mɛ ma biyo un mi wa yɛ, a li hinɛ nɛ li na na ɓɛɛ a ɓuwe'ee. Un sa toonu a po ɓa tuura wure. Hare ma bun, ɓɛɛ a mɛ sa ho, a Deeɓenu hinɛ na un sa ho yu.
46015011	Mɛ loo, ɓabe loo, a mu beɲu'ere wa wure mi waa woro, aa mube mibe ɲa lara na.
46015012	Wa yi woro lo lo Kirisita viya lo ɓa nuhuwora siīn, a webena tuwan pan yu woro lo nuhuwora ɓɛɛ ve yi?
46015013	Ɓa nuhuwora veenu yi ɓɛɛ mana, to lo Kirisita ɲa ɓɛɛ viya.
46015014	A lo Kirisita yi ɓɛɛ viya, to wa wara a ɓuwe'ee a to mibe lana ɲa a ɓuwe'ee.
46015015	A poo bun to wabe yati ma sɛnɛla saɓera Deeɓenu se, bari wa wo sɛrɛyamu Deeɓenu ɲuna lo lo veriyo lo Kirisita leena ɓa nuhuwora siīn, a lo ɲa ɓɛɛ veriyo lo, a mu yi tara a ɓa nuhuwora ɛnnɛ san yi ɓɛɛ vee.
46015016	Bari ɓa nuhuwora yi ɓɛɛ aa vee, to lo Kirisita anni ɲa ɓɛɛ viya.
46015017	Lo Kirisita yi ɓɛɛ viya, to mibe lana a ɓuwe'ee, to mi pan muwinniya mi be'uwee.
46015018	To ba nɛ wure lara lo Kirisita na a hurula, a ni nɛ tunniya.
46015019	Yi a ho sii nɛ he yɛ bena wa ciriyo wa sin lo Kirisita na, to wa a ma'arisiyo po ɓa nucoza wure.
46015020	Lo Kirisita viya, bun a vɛɛ. Lo a lo niyɛɛ ɓa nuhuwora siīn.
46015021	Bari a o biyo sin ni'ere nu dora li humu, a ma bun sin ni'ere nu dora ɓa nuhuwora veenu.
46015022	Biyo sin humu ɓɛɛ cena na nuu wo Adama nu wa, a bun sin nuupɛɛ bana yira sii lo Kirisita nu wa.
46015023	Nuupɛɛ yi mi ɛnle: lo niyɛ a lo Kirisita. Bá nɛ san bun na a ba nɛ a lo Kirisita taa biyowo lo binni ɓuwee.
46015024	Bun bɛnɛ mu veni aa ci. Biyowo lo yi nɛ li bɛnu lo Maa Deeɓenu na, bun we a lo yara mu ɲusoyamuna wure, mu pa'amayamuna wure ma Sitani pɛ'ɛɛ wure;
46015025	bari mu a waziɓi a lo Kirisita di mi bɛnu tuwifuwa zeze nɛ Deeɓenu yi pa mi ze'usiyo wure ɲansi lo ziya se.
46015026	Dín nɛ a ze'u nɛ li aa yi se wa mu wure bɛnɛ a li humu.
46015027	Mu tuwa han Deeɓenu waraa: «Deeɓenu pa bepɛɛ ɲansi lo Kirisita ziya se.» Lo yi lo bepɛɛ ɲansi lo ziya se, mu boo, dín nɛ oroliyo mu be wure haan lo, dín nii ɓɛɛ do.
46015028	Deeɓenu yi ɲa mu bera wure si haan lo Kirisita, to lobe mite nɛ a Zo ta haan li Deeɓenu nɛ pa bepɛɛ ɲansi lobe ziya se, yawe a libe Deeɓenu we bepɛɛ wa wure siyaan.
46015029	Yi ɓɛɛ a bun, to ba nɛ batize ɓa nuhuwora bena, a webe ba ya wee we? Mu yi boo lo ɓa nuhuwora ɓɛɛ ve, to a ho ura yɛ na ɓa wee batize ɓa bena?
46015030	A wabe wate han? A webena wa pan mi li humu farasii wo ma wo?
46015031	Waa erenasiyo, wo ma wo li humu fi ni. Ma tiyan, un bara mu han mi, lo biyo a un teɓuwaninu ɲu mibe bena, bun a biyo wa ma Yesu Kirisita wa Ɲuso mi wɛɛ.
46015032	Yi a yenu piri'anu ɓa nucoza se a mu ɲu, a na un wo tuwii saa ma ɓa danbiya Efɛze loo, to a webe mu ɲiyanna haan ni? Nuhuwora yi ɓɛɛ vee dede, to wa yɛrɛ di, a wa ɲu, bari hiro to wa hi.
46015033	Mi ɓɛɛ co viri mite, nitete beroɓara uwe wee dɛɛ lo ma oomu.
46015034	Mi binni ciiri mi yireē, a mi para mu be'uwe na. Un wuro bun han mi a cira mi ɲu'uwe si; bari nituwan mi siīn ɓɛɛ zun Deeɓenu.
46015035	Deeso diyo a bara: «A ma mu yɛ ɓa nuhuwora aa veera, a han suraa yɛ ɓa aa lera?
46015036	Dɛdɛɛ, o yi zan be, mu yi ɓɛɛ huru ve mu ɓɛɛ yi mu'ɛnnu.
46015037	Biyo o zin, ɓɛɛ a bun suraa le mu. Mu yi sin a dubi'ere wurasin vɛrobe biyan biru o zan;
46015038	a Deeɓenu sɛɛni li aa heya ma mi yɛrɛ sa'o. Li nɛ suraa biru wo biru na aa heya ma li biru so sin.
46015039	Han suraa tuwa wure ɓɛɛ a de'ere, nucoza suraa mi midee, sɛɛbiya taa ɲa mi midee, ɲuɓuweza taa ɲa mi midee, ciza taa ɲa mi mide.
46015040	Ho waa bera suraa mi bin, li tun bera suraa ɲa mi bin. Ho waa bera suraa semu mi midee ma li tun taa.
46015041	Li wosonu omu mi mide, ho piyan taa ɲa mi mide, han manawa taa ɲa mi mide, hare han manawa ɲinni'arobe yɛrɛ mi wɛ dediya.
46015042	A bun we mu biyowo ɓa nuhuwora yi aa vee. Wo nɛ han suraa yi huwan li tuūn, to han a behuwo. Biyowo han yi viya, to han we be nɛ ɓɛɛ hi.
46015043	Han yi huun to han ɓɛɛ a diyowo, han yi vee to han le ma ɓuwaɓuwamu. Han yi huun ma pa'atanɲa, to han vee ma pa'a benu.
46015044	Han suraa zan a o nucomu suraa, a han vee ma ha'iri suraa. Nucomu suraa yi mi, to ha'iri suraa ɲa mi.
46015045	A bun na mu tuwa han Deeɓenu waraa lo: «Lo nucoro yɛ Adama yeremaa a nive.» A lo Adama ɲuniso a mu'ɛnnu nɛ nɛ ho sii.
46015046	Bun wure wa, a han suraa hecaa mu, a li ha'iri i san na.
46015047	A mu tin'unmu lo Adama yɛ danna na, a lo ɲuniso yoo lo Deeɓenu se ho waa.
46015048	A biyowo li tun nuu, a bun we li tunsiyo. A biyo a ho waa nuu, a bun we ho waa nii.
46015049	Biyo sin wa lora wɛ ma li tun nuu, a bun sin wa ɲa lera wɛ ma ho waa nuu.
46015050	Un bara mu han mi waa erenasiyo, han suraa ma mu cannu ɓɛɛ di Deeɓenu pa'amayamu ɛn. Be nɛ hi, ɓɛɛ da we be nɛ ɓɛɛ hi.
46015051	Un bara sɛsɛbe han mi. Wa wure ɓɛɛ hi, a wa wure aa yerema
46015052	cuwe deenu wa, yire aɓuwe cuwe, a li bannu veni huwinrotannu yi ɲinsan. Li bannu aa huwin, a ɓa nuhuwora vee ma suraa nɛ ɓɛɛ mi so'o, a to wabe yerema.
46015053	Bari mu tawɛ a han suraa nɛ so'o mu yerema we suraa nɛ ɓɛɛ so'o.
46015054	Biyowo han suraa nɛ so'o mu yi yeremaa a suraa nɛ ɓɛɛ so'o, a han nɛ hi mu yi bana yeremaa aa be nɛ ɓɛɛ hi, a dín wo soo han Deeɓenu wara nɛ yɛ ɲu aa ti: «Ho se van li humu,
46015055	Hunmu a weso o baare mi? Hunmu a weso o suwo mi?»
46015056	A mu be'uwe a li humu suwo, a a ho tuwa na mu be'uwe pa'a mi.
46015057	Deeɓenu bari'a, dín nɛ haan wa ma ho see wa Ɲuso Yesu Kirisita pa'aa.
46015058	Ma bun sin, waa erenasiyo nɛ un wa ma tete, mi we ni nɛ fasi ho lanaa, a mi ɓɛɛ co ya'aya'a woo. Mi nɛ a mi tintin daan mite poo mayɛ lo Ɲuso tonuu, bari mi zun lo ho tonu nɛ mi sa haan lo Ɲuso ɓɛɛ we ɓuwe'ee.
46016001	Biyo yi a li hanmu wari cannu ɲu ɓa kiricɛnna nɛ mi Yerusalɛmuū bena: mibe ɲa we bun sin, a o biyo un baraala mu haan li Galasi tun egilizira.
46016002	Ho cunu wozomɛ yɛ wo wozomɛ yɛ, nuupɛɛ banbani be nɛ lo daɓere'a yu mi se, a heya ma nuu wo nuu yirobe. Bun we a mi ɓɛɛ hinni he un ɓuwenu a daan ora mi nule wɛ wa a we hanmu.
46016003	Biyowo un yi mana, to un too vanle aa nɛ ba nɛ mi yi wɛ'aa na, a vɛ zeni ma ɓa Yerusalɛmusiyo lo a mɛ to'a ɓa ma mi hanmube a ɓa vɛ nɛ ɓaa.
46016004	A mu saa yi ɓɛɛ mana a mɛ muso vɛ bin, to wa be wɛ na.
46016005	Un aansi Maseduwani tuūn a aa cira mi se, bari a bin un liya.
46016006	Mu yi to se, mu yi sin un we wozomaza yɛɛ mi see, a yɛrɛ we ho mutannu wure mi se yawe a mi seri ni a vɛra feni wo feni nɛ un yi vɛ.
46016007	Bari un ɓɛɛ mana mu see a un mi mi wa mide biyowo un yi anni mi se. Un mi mu se a ɛsi mɛn beza mi see bin a lo Ɲuso yi ta biyo.
46016008	Un mi mu se a ɛsi Efɛzeē tuwifuwa li wozomɛ yi ciyo.
46016009	Bari wanbenu hɛna un waa, a un sɛ tobenu hare a ɓa ze'usiyo tin ya boni.
46016010	Timote yi ciyo mi se, mi baba a mi heni li siin, a lo yi co zaan mi siīn, bari lo sɛ lo Ɲuso tonu a obara mɛ be sin.
46016011	A nuu woo ɓɛɛ co de zuwa la. Mi ciin lo be ho wan wa ma hɛra, yawe a lo ɓuwee un se, bari un ma wa erenasiyo ho ló.
46016012	Yi a wa ereso Apolosi, tuwansinna un wee heni lo siin a lo ma waa erenasiyo tuwan be wɛ na a vɛ lee mi unpa, a lo ɓɛɛ ta a vɛ bin wɛrɛ. Wo nɛ lo yi yu nu to lo vɛ mi se.
46016013	Mi ɛndɛɛ, a mi fɛsi ho lanaa. Mi ziin baare wa, a mi yi pa'a.
46016014	Mi nɛ a mi bepɛɛ we ma waminu.
46016015	Mi zun lo a Sitefanasi ma mii zunsiyo wo li Akayi tun lanasiyo niyaya. Ɓa do mite ɓa Deeɓenu ni ma'o ɲiyanmɛ tonuu. Wa erenasiyo, un fara mi,
46016016	a mi oroli mite han ɓa ni so sin, ma nuupɛɛ nɛ yi na mite a sɛ tonu ma ɓa.
46016017	Sitefanasi ma Fotunatusi ma Akayikusi ɓuweenu wiya un siin tuwi pa. Biyo mibe ɓɛɛ danna wo, ɓa wo bun.
46016018	Un bonu mana un wa, a mibe ha'iri ma ɲa bosi. Mi baba a mi zun ɓa ni so si anminu.
46016019	Ɓa lanasiyo nɛ mi li Azi tuūn ma feni wo feni ma tɛɛ miyan. Akilasi ma Pirisika ma ɓa lanasiyo nɛ wee fewɛ ɓaa zuun, ma tɛɛ miyan ma tete.
46016020	Waa erenasiyo wure nɛ mi he, tɛɛ miyan. Mi cuwɛncuwɛnni wɛ, a mi tɛɛ wɛ na.
46016021	Mu tɛɛrobe a mɛ Poli untena nu toorobe.
46016022	Nuu nɛ yi ɓɛɛ wa lo Ɲuso, a ho naso da'a! Maranata: bun ura lo Ɲuso buba.
46016023	A lo Ɲuso Yesu duɓa han mi wure.
46016024	Un wa mibe wure nɛ ma Yesu Kirisita mi wɛɛ. -
47001001	A mɛ Poli nɛ Deeɓenu wɛ'aa mi sa'oo a wora Yesu Kirisita turo, ma waa ereso Timote, a wabe tuwa ho vanlo nɛ yɛ na mibe Korɛnte egilizisiyo, ma li Akayi tun nisiya wure na.
47001002	A waa Maa Deeɓenu ma wa Ɲuso Yesu Kirisita duɓaa han mi a ɲa nɛ mi hɛra miyan.
47001003	Wa ɓuwani Deeɓenu nɛ a wa Ɲuso Yesu Kirisita ɓaa Maa, dín nɛ su ma tetemu a nɛ wee de sinwɛɛnu wa siyaan.
47001004	Li wee wɛɛ wa siyan wa tuwara wuree, yawe a wabe muso zuun a wɛɛ ɓa tuwan siyan, ba nɛ annasi han tuwara si wo sii, a heya ma biyo sin Deeɓenu wiyara wabe siyan.
47001005	Biyo sin lo Kirisita be tuwara mi waa we bonina wa wa, a ma bun sin wa sinwɛɛnu ɲa mi waa dera wa hinaa lobe Kirisita so ni'ere lahuramaa.
47001006	Wabe ha'iri tin ya yara, to a mibe sinwɛɛnu be ma mi isinu be a mu ɲu. O yi maa a wa siyan wa, to a mibe sinwɛɛnu be ɲa a mu ɲu, dín nɛ na a mi he han tuwara nɛ sin wabe muso mi waa sɛ ma muɲu benu.
47001007	Ma bun sin wa yu sinciri nɛ fasi mi bena, bari wa zun a biyo sin wa ma mi paariyola han tuwara na, lo mi ma wa muso paariyo ho sinwɛro ɲu'ere so na.
47001008	Waa erenasiyo, wa ɓɛɛ miniya a wa sɛ mu miyan. Han tuwara yu wa li Azi tuūn wo ɓuwa wa wa ma tete a siya wa pa mi daan wa, fuwa sinciri wo zuruu lo wa ɓɛɛ hinni ɛndɛɛ.
47001009	Wa ya pa obara lo saa mana wa humu na. Mu wo ma bun, yawe a wa ɓɛɛ han'an wa yɛrɛ wa, fuwa a wa be wa sinciri si Deeɓenu wa, dín nɛ veeri ɓa nuhuwora.
47001010	A libe na a wa vuu, a li ɲa pin vii wa. Oo wa bo wa bonu bun wa. Wa ɲa bini vi libe lahuramaa,
47001011	san'un mibe muso mi waa de wa nu na ma mi faralo. A bun na cururu ca de Deeɓenu bari'a ho faralo nɛ ɓa faraa han wa bena.
47001012	Dɛ biyo wa han'an wa nɛ: wa sintannu cuu mu lo wa can wate se ho dimiɲa san'un mibe conuu. A tetemu ma huwarayamu nɛ lo Deeɓenu se wa sora mi. Ɓɛɛ a nucomu zuunrobe wa wora mu, mu a Deeɓenu hinɛ.
47001013	Wa ɓɛɛ tuwa bebiyan haan mi wa vanlee, a pa biyo mi arana a fanmuwan wa. A wa sin ponu a mi daan fanmu biyo yɛ:
47001014	mi fanmuwan mu beza wɛrɛ. Mi zun a wabe a mi yenu nɛ mi da dera bara, a obara biyo sin mibe ca wera wabe yenu lo Ɲuso wozomɛ zeze.
47001015	A bun wure heniya un sin, a na un ya miniya a liya mi se ve, a mi siyan wɛ ma cuwaɲu.
47001016	Un ɛnna mu se a anni mi se a vɛ Maseduwani tun, bun bɛnɛ a le Maseduwani tuūn a ɓuwee mi se. Bun bɛnɛ a mi ciin ni a vɛra Zude tun
47001017	Biyowo un co bun, a mi pa obara mu ɓɛɛ wo suwaɓɛ le? Wurasin un yi ce be, to a dimiɲa yenu ɓuwiso sin un fi a na un zun un ɲuɓo yeremanu aa tɛ oo oo ma hee hee ho cuwe wa le?
47001018	Deeɓenu a tan'ereso, a dín a un sɛnɛ. Han wara nɛ un do haan mi ɓɛɛ ɲu'anmiyan diya a wo oo ma hee.
47001019	Bari Deeɓenu Zo Yesu Kirisita, nɛ mɛ ma Silivɛn, ma Timote wura be mi siīn, ɓɛɛ yeremaa mi ɲu diya a wo oo ma hee. Lo wo oo tuwite.
47001020	A lobe wee nɛ a ba nɛ wure Deeɓenu la mi ɲu haan, a han ɲulɛma so ɲuti. A Yesu Kirisita bena a wa bara Amina aa ɓuwanina Deeɓenu.
47001021	A Deeɓenu mite na a mɛ ma mibe yu ciyan lo Kirisitaa, a wa be fasi. A libe mite wɛ'aa wa a bosi.
47001022	Li miniwa waa a zeniya lo li te wa, a haan wa ma li Ha'iri-Senu nɛ na a wa siyan he li hanmuna nɛ li para wa bonu bena.
47001023	Deeɓenu a un sɛnɛ. Li dɛɛ na a un yi haa saɓiya. A mibe hɛra bena un ɓɛɛ hinni bana va Korɛnte.
47001024	Wa ɓɛɛ ɛnnɛ miniya a wa waziɓi mi mi a mi la. Wa zun a mi fasi sese ho lanaa. A wa mi mu se a paari sɛ tonu ma mi yawe a wa de mi sinwɛnuu.
47002001	A bun na un co mu a un ɓɛɛ hinni vɛ mi se, a vɛɛ dera mi sinvɛɛ.
47002002	Bari mɛ yi bana vɛɛni mibe siyan, to a wii naso ma wɛɛ mɛ siin? Ho woo ɓɛɛ mana a pa lɛ un vɛɛniya siin wa.
47002003	A bun na un tuwa vanlo a na miyan ma biyo un wora mu; a biyo mu ya do un se a un vɛ mi se a mi vɛ vɛɛni sin, mibe nɛ be ya a un zanma'aa ɲu. Un lara biyo, lo mɛ zanma'aa ɲa a mibe zanma'aa.
47002004	Tiyan ɓɛɛ sɛ. Un too han mi, a un siin wure a dan, a mi waa vɛsi hincan nɛ boni; a bun diyowo ɓɛɛ a be nɛ un ya we a vɛnina mi siyan. Biyo ɛnna un ha'irii, a mi zuun a mi be mi un siin wa.
47002005	Nuu deeso yi wo be nɛ vɛɛniya mi siyan, ɓɛɛ a mɛ sin lo vɛɛniya, a mibe bo wure sin lo vɛɛniya. Un ɓɛɛ ta a woro mu a pɛ mi daan wa, a bara lo a mi wure siyan lo vɛɛniya.
47002006	A biyo nicururu zara'iyo lo, to bun le lo.
47002007	A bun na wɛrɛ mi tawɛ a mi we saɓere han lo, a mi ɲa de lo sin, yawe a lo ha'iri yi to yi ya pɛ mi daan wa.
47002008	Un fara mi a mi bini zeni waminu ma lo.
47002009	Ho vanlo nɛ yɛ a diyo nɛ un tuwa a ya dɛɛra mi, aa dɛɛ ta mi yi tɛ a fi un ɲutannu na be pɛɛ le.
47002010	Mi yi we saɓere han nuu nɛ, to mɛ ɲa we saɓere han ho. A mibe bena mu vo wure un siyaan lo Kirisita waa,
47002011	yawe a Sitani ɓɛɛ yi se wa wa, bari wa zun lo yicema.
47002012	Biyowo un ciyo Torowasi lo Kirisita tansinnu buwenu bena, un yu a lo Ɲuso hɛna wan haan ni bini lo tonu saa bena.
47002013	Hare ma bun, un ha'iri pan ɓɛɛ we bosi, bari un ɓɛɛ we vɛ ma waa ereso Tite bin. A bun na un tiya, a un le fɛnna va Maseduwane.
47002014	A Deeɓenu yenu de wa, dín nɛ wee han wa ma ho se wo ma wo lo Kirisitaa. Li lena wa a wa bɛbɛ lo Kirisita yenu feni wo feni, a li ziin a obara ɲii nɛ pinpiyan sin nɛ uwasi fo mu be wure.
47002015	Wa zan obara han wusuna nɛ pinpiyan sin nɛ lo Kirisita ziya haan Deeɓenu. Wabe zan a obara han wusuna so ɓa ni nɛ isi mu ma ba nɛ tunni mu se.
47002016	Ɓa tuwan se, wa a li humu pinpiyan, nɛ nɛ li humu. Ɓa tuwan se, wa a ho sii pinpiyan nɛ nɛ ho sii. A wii san da ho tonu so?
47002017	Wabe ɓɛɛ zan a obara ɓa nituwan nɛ duwayi ma han Deeɓenu wara. Wabe a Deeɓenu tura nɛ woro ma wa siyan wure libe mite ma lo Kirisita yireē.
47003001	A wa ɲa tintiyan ɓuwa wa hiya a de wa yɛrɛ wa le? Ta a mi ma'o mi a wa zeni mi ma vanlo nɛ nɛ a mi laa wa le? Wurasin wa tawɛɛ a yi ho ɲu'an mibe se le?
47003002	A mibe a wabe vanlo nɛ tuwa dosi wa sinɓo'uwoo, nɛ ɓa ni wure zun, a ɓa ni wure zun da ara.
47003003	Oo, mi a lo Kirisita vanlo nɛ tuwa ma wa tonu ho dimiɲa. Ho vanlo so ɓɛɛ tuwa ma araɲu, a Deeɓenu nɛ midɛɛ ha'iri ho tora. Ho ɓɛɛ tuwa bubuwo wa, a nucoza sinɓo'uwoo ho tuwa.
47003004	Wa yu dín sinheɓuwe so Deeɓenu se lo Kirisita lahuramaa.
47003005	Wa ɓɛɛ da bara ma hare cuwe lo wa da ho Deeɓenu tonu so sɛ ma wa yɛrɛ pa'a. Biyo wa da we, bun le Deeɓenu se.
47003006	A Deeɓenu na a wa yuwa yu a wa we li ɲulɛrobe fiinnu tosɛra. Bun ɓɛɛ lo ho tuwaa, a Deeɓenu Ha'iri mu lo. Ho tuwa wee de nuu li humuu, a li Ha'iri wee nɛ ho sii.
47003007	Ho tuwa we wancan'a ɓopɛɛna wa, ho we yu yenu a lena omu nɛ ɲinni'ari ho tosɛ Moyize wafonu, fuwa ɓa Isira'ɛli ni ɓɛɛ dɛɛ huwa yi, a mu ɲa tara a li a yenu nɛ unnu ɓɛɛ too.
47003008	Mu ɲinni'arobe nɛ a li Deeɓenu Ha'iri nɛ nɛ ho sii wa taa po bun sansan.
47003009	Ho tonu nɛ mana ɓa nucoza zara'i ɲinni'arobe yi wo ɓuwa, san'un hinni a ho tonu nɛ nɛ tereyamu ɓa nucoza na Deeɓenu wa, to ho taa poo.
47003010	Wa yɛrɛ da bara lo ho tonu yɛ ɓuwaɓuwamu ɓɛɛ a diyowo huwɛ yɛ zɛrɛ taa se.
47003011	Be nɛ yi anni yenu yi we lo, a hinni a be nɛ ɛn tuwite le?
47003012	A dín sinciri so te wa aɓa benu ma biyo.
47003013	Wabe ɓɛɛ co we obara Moyize nɛ ya wee tɛ bɛcɛrɛ mi waa na, yawe a ɓa Isira'ɛli ni ɓɛɛ co mi mu ɲinni'arobe nɛ anni.
47003014	Ɓa ha'iri wo ci anniya, a hare zɛrɛ li bɛcɛrɛ so pan tuu ɓa ha'iri a ɓa yi ara li ɲulɛrobe dɛn vanle. Li tiɓiru so ɓɛɛ daa le nucoro woo ha'iri a yi ɓɛɛ a lɛ nɛ ma lo Kirisita mi wɛɛ.
47003015	Hare zɛrɛ, ɓa yi ara Moyize vanle pɛɛ to li bɛcɛrɛ so maniya ɓa.
47003016	Mu tuwa han Deeɓenu waraa lo: «Biyowo nuu yi lara lo Ɲuso na, to dín tiɓiru so lo lo naso ha'irii.
47003017	Ho Ɲuso so a li Ha'iri. A lo Ɲuso Ha'iri yi mi feni nɛ, to mu huwarayamu mi bin.
47003018	Wabe wure nɛ wɛɛ piyan na, wa a lo Ɲuso ɓuwaɓuwamu ɲinni'arobe yaa. Wa wure yerema fo lo Ɲuso be, a wa ɓuwaɓuwamu mi wa de wa tuwi wo tuwi a po mu beya. Bun wure a lo Ɲuso Ha'iri tonu.
47004001	Deeɓenu wo tiyan a li arafaa mi tonu wa. A bun na wa sinheɓuwe ɓɛɛ ve.
47004002	Wa pan han tiɓiyo wema wure, ma han nuwawema. Wa ɓɛɛ mi vɛsi ma he'o, a wa ɲa ɓɛɛ yerema han Deeɓenu wara aa wera saɓiya. A ho tiyan, huwɛ zozo mu wa mi se tuwite. A bun nɛ a ɓa ni wure hiro ve wa yetete Deeɓenu waa.
47004003	Hare ma bun, tiɓiyo tin ya hinni mi ho tansinnu wara nɛ wa wuroō, to dín ta ba nɛ tunni mu bena.
47004004	Ɓa ɓɛɛ lara, bari Sitani nɛ a ho dimiɲa nɛ he yɛ naso maniya ɓa yira, yawe a ɓa ɓɛɛ mi ho tansinnu ɲinni'arobe nɛ a lo Kirisita ɓuwaɓuwamu, ho nɛ a Deeɓenu mitena yaa.
47004005	Wa ɓɛɛ mi wa woro wate be. A Yesu Kirisita lo Ɲuso be wa woro. Mu yi a wabe, wa a mibe tosɛra lo Kirisita bena.
47004006	A li Deeɓenu nɛ we wura lo: «Ho omu zɛ han tiɓiyo siīn,» a dín Deeɓenu so ɲa da mi omu wa siyaan, yawe a libe mite ɓuwaɓuwamu zuunnu ɲini'a lo Kirisita wafonu wa.
47004007	Wa zan a obara tin soore nɛ ho naforo so uwaa, yawe a wa zuun a ho pa'a so lo Deeɓenu se, a ɓɛɛ a wabe nucoza se.
47004008	Wa yu tuwara si wo si, a bun ɓɛɛ ɓo wa. Wa yu fitinɛ, a wa sinciri pan ɓɛɛ vo.
47004009	Ɓa ɲi'oriyo wa, a Deeɓenu ɓɛɛ do wa si. Ɓa so wa viyansi, a bun ɓɛɛ ɓo wa.
47004010	Wa so Yesu humu wa suraa wo ma wo, yawe a Yesu sii ɲa zeni mite wa suraa.
47004011	Wabe nɛ midɛɛ wa mi li humu nuu wo ma wo Yesu bena, yawe a Yesu zeni mite wa suraa nɛ hiī.
47004012	A bun na li humu sɛ mi tonu wabe wa, a ho sii mi mi taa mibe wa.
47004013	Mu tuwa lo: «Un lara, a bun na un wuraa yu.» Wabe nɛ muso yu ho lana ma li Ha'iri de'ere, wabe ɲa lara, a bun na wabe ɲa wuro.
47004014	Wa zun a lɛ nɛ veriyo lo Ɲuso Yesu muso aa veri wabe ma lo, a lo vɛ wabe ma mibe lee ziinni mi waa.
47004015	Biyo wure mi wa yi wa yɛ, bun a mibe bena, yawe a li hinnɛ bu'u a cii nicururu na, a ɓa tɛɛ Deeɓenu na ma tete a dera li wa.
47004016	A bun na wa sinheɓuwe ɓɛɛ ve woo. Hare a wa iin nucoro yi yaa, wa yi nucoro mi wa yi pa'a fiinnu wo ma wo.
47004017	Han tuwaraza nɛ mi wa yi wa wɛrɛ a nɛ anni ɓɛɛ da maazin ma ho hiro sii nɛ ɓɛɛ ve nɛ wa aa yi.
47004018	Bari wa ɓɛɛ ciriyo wa siyan li tun bera nɛ wa yira mi na wa, fuwa mu bera nɛ wa yira ɓɛɛ iin maa. Biyo han yira mi, bun ɓɛɛ mɛn, a biyo han yira ɓɛɛ iin ma, bun aa ɛn tuwite.
47005001	Wa zun a ho bu'u nɛ wa mii, bun ura wa suraa, tin ya yaara, Deeɓenu we'a zun ara wa ho waa; dín zun so nɛ Deeɓenu mite too, a ɓɛɛ a nucoza too li, dín aa ɛn tuwite.
47005002	A bun te wa ɲinni'anu wɛrɛ, bari wa yira ho a wa yi zo waa Maa zuun ho waa,
47005003	a mu yi wo a wa zan bafoni, a wa ɓɛɛ a ni lo'ora.
47005004	Oo, wa tin ya mɛɛ han bu'uwe so, ma be nɛ mu, a wa yi mi li tun wa he to wa ɲini'a a obara ni nɛ so sero nɛ ci. Mu ɓɛɛ a biyo wa yira ho a hi, a wa ɛnnɛ mi mu se a ɛn ho waa, yawe a ho sii yi ho see li humu wa.
47005005	A lɛ nɛ wo'a wa bun bena, a Deeɓenu nɛ haan wa ma li ha'iri be yaa
47005006	Wo ma wo, a biyo vo sinheɓuwe daan. Wa zun wure a wa yi pan mi han suraa nɛ yɛɛ, to wa seena ma lo Ɲuso zuun.
47005007	Bari wa vɛsi ma ho lana, a ɓɛɛ a ma yira mirobe.
47005008	Wa siyan he, a wa mi mu se po a wa desi hanbe suraa nɛ, a wa vɛ ɛsi lo Ɲuso se.
47005009	A bun na wa ɲa baba a wa we be nɛ sin la, hare mu ma we a han suraa nɛ yɛ mi wa waa, wurasin wa ma han para wɛɛ na.
47005010	Bari wa wure tawɛ a ziin lo Kirisita bɛ'a'onu waa ho iriwele, yawe a nuu wo nuu yi a heya ma mu tetemu, wurasin mu be'uwe nɛ lo wo biyowo lo ɛnna mi suraa.
47005011	Wa zun lo Ɲuso yiizanni ura. A bun na wa mi mu se a ɓa nucoza tɛ tiyan na. Deeɓenu zun wa a ciriyo, a un ce'o mibe ɲa zun wabe a ciriyo.
47005012	Wa ɲa ɓɛɛ co ɛnnɛ ɓuwa wa hiya a de wa yɛrɛ wa mi se. Wa ɛnnɛ miniya a mi siyan wɛ tuwi a de wa be ma bara. To mi yi be wuro sinna ba nɛ ma de mi yɛrɛ yenu wa ma ho iin bera, a ɓɛɛ a biyo mi li siīn.
47005013	Wa yi a era, to a Deeɓenu bena, a wa yi a ha'iresiyo to a mibe bena
47005014	Lo Kirisita waminu da wa, a wabe cuu mu lo lobe ni'ereso huru haan ɓa ni wure, ma bun to ɓa ni wure huru.
47005015	Lo huruu ɓa ni wure bena, yawe a ba nɛ midɛɛ ɓɛɛ hinni ɛndɛɛ mi yɛrɛ bena, a ɓa ɛndɛɛ lɛɛ huruu a viya bena.
47005016	Ma bun sin wɛrɛ, wa ɓɛɛ zun nuu wo a heya ma han suraa, hare a wa zuunna lo Kirisita ma han suraa. Wɛrɛ wa ɓɛɛ hinni zun lo ma bun.
47005017	Nuu nɛ yi mi lo Kirisitaa a we'arobe fiinnu. Mu bedan anniya, a dɛɛ be wo be a befiyan.
47005018	Mu wure lo Deeɓenu se, dín nɛ diya lo Kirisita be, a li do nisiinnu wabe ma libe mite azaā. Li aɓariyo ho toonu so wa, yawe a li ze'u nɛ mi li ma ɓa ni azaā, a dín ɲa ve.
47005019	Deeɓenu leena li ze'u nɛ ya mi li ma ɓa nucoza wure azaā biyo lo Kirisita wo bena. Li ɓɛɛ yatiyo ɓa nucoza be'uwe, a li lo wa buwee dín nisiinnu so be.
47005020	Wabe a lo Kirisita zevɛra. Mu zan a obara Deeɓenu mitena mi wa woro ma mibe ma wabe ɲuɓuwe. Mi we saɓere, mi dɛɛ lo Kirisita be, a mi tɛ a mi ma Deeɓenu binni we sin.
47005021	Lo Kirisita ɓɛɛ wo be'uwe diya, a Deeɓenu bo wa be'uwe lo wa, yawe a wabe nɛ ma lo Kirisita mi wɛɛ ɲa ɓuɓuwa Deeɓenu tereyamu na.
47006001	A bun na wabe nɛ ma Deeɓenu pariyo sɛ tonu, wa fara mu mi se, a mi yi co desi a Deeɓenu hinɛ nɛ na miyan we ɓuwe'e mi se.
47006002	Bari Deeɓenu mitena lo: «Un caan o faralo li wa'ati tetee, Un seriyo o mu isirobe wozomɛɛ.» A wɛrɛ a li wa'ati tete nɛ mi zo Deeɓenu hinɛ lahuramaa. A wɛrɛ a mu isirobe wozomɛ.
47006003	Wa ɓɛɛ mana mu se a ɓa ni ɲuu wa wa tonu bena, a bun na wa ɓɛɛ mana mu se a we nuu woo tunrobibi.
47006004	A bun na wa can wate se ma bepɛɛ a zeni a wa a Deeɓenu tosɛra tetiya. Wa fu wa siyan na a wa muɲuwan sɛnuma si wo si, a muɲuwan mu beheɓuwara ma ho muwɛntɛn.
47006005	Ɓa haa wa, a va uwa asoō. Ɓa suwo ni uwa waa. Wa sa toheɓuwa, a wa wee caan wa yira na a dada woo, a hinnu ho wee ɓuwe wa.
47006006	Wa ɛnnɛ terena zeniya a wa a Deeɓenu tosɛra ma wa vɛsirobe nɛ cuu, ma wa zuunrobe, ma wa muɲu, ma wa nucomu, ma li Ha'iri-Senu tonu, ma wa waminu nɛ a tiyan.
47006007	A han Deeɓenu wara tiyan wa wee woro tuwite ma Deeɓenu pa'a. A ho tereyamu wo wa hinfiro siyan nɛ wa fira a ɲa fera wa yɛrɛ na.
47006008	Tuwan do wa yenu wa, tuwan wo wa ma nuwadaanna, tuwan ɲùù wa aa yari wa yenu, tuwan ve wa yetete. Ɓa wo wa a obara saɓera, a wa ɲa a tinmuwinna.
47006009	Ɓa dɛɛ wa a o ni nɛ ɓa ɓɛɛ zun, a ɓa ni wure ɲa ɛnnɛ zun wa. Wa a obara ni nɛ mii hi, a dɛ wɛ midɛɛ yɛ! Wa a obara ni nɛ ɓa haa, a ɓa ɓɛɛ ɓo wa.
47006010	Ɓa vɛɛni wa siyan, a wa siyan pan waa tuwite. Ɓa lo wa a banbannasiyo, a wa ɲa duɓaa haan nicururu. Wa zan a obara ni nɛ diyowo mana se, a mu ɲa tara a wabe te mu be wure.
47006011	Korɛntesiyo, mi a wa yirāla nɛ be hee wa. Wa ɛnnɛ wara wure haan mi. Wa uwɛna wa yi wure miyan.
47006012	Wa ɓɛɛ tuu wa yi miyan woo, a mibe tuu mi yi wabe na mu.
47006013	A bun na un woro ma mi a obara un za. Mi dɛɛ biyo wa sora mi, a mi muso we bun han wa, a mi uwɛ mi yi wure waa.
47006014	Mi ɓɛɛ co cɛ mite fuwe dannu de'ere hiyase ma ɓa lanapinna, bari a webe mi mu tereyamu ma biyo ɓɛɛ terena mu azaā? A webe mi ho omu ma han tiɓiyo pafeni?
47006015	A li ɲuɓuwari yɛ mi Sitani ma Deeɓenu pafeni? Wurasin a webe lo niterenɛ ma nu nɛ ɓɛɛ lara Deeɓenu na da paari na?
47006016	A li ɲuɓuwari yɛ mi Deeɓenu zun ma han tinsiyan pafeni? Wabe a li Deeɓenu nɛ midɛɛ zun, a heya ma biyo Deeɓenu barala mu lo: «Un aa ɛn ɓa siīn a un vɛsi ma ɓa. Un we ɓaa Deeɓenu a ɓa we un ni.»
47006017	A bun na lo Ɲuso lo: «Mi tawɛ a le ɓa siīn, Mi ɓɛɛ duun be nɛ na'uwan na A un aa tɛ mi be na.
47006018	Un we mii Maa A mi we un zabara ma un zahanwe, A mɛ Nawasi, Ho-Se-Wure Naso lo mu.»
47007001	Un waminu tete nii, a wabe Deeɓenu la mi ɲu haan. A bun na wa tawɛ a cii wate be wo be nɛ de wa suraa wurasin wa ha'iri mu be'uwee. Wa nan'anni a wa we nisiya a vɛsira ma Deeɓenu yiizanni.
47007002	Mi nɛ a wabe be ɛn mi siyan wa. Wa ɓɛɛ do nuu woo o, wa ɓɛɛ to nuu woo wa. Wa ɓɛɛ du nuu woo ma iyo.
47007003	Un ɓɛɛ ɛnnɛ wura bun aa zara'ira mi. Un winnu baraa mu haan mi diya, lo mi mi wa siyaan, ho sii ma li humuu.
47007004	Un lara miyan ma tete. Un da ɓuwani unte be wo be wa mibe bena. Wa tuwara wuree, un siin pan hee muwɛnmuwɛn, a un ɲa zanma'aa ma tete mi bena.
47007005	Biyowo wa ciyo Maseduwani tun, wa ɓɛɛ yu vunurobe wo. Wa yu tuwara si wo si, wa saa suwa ma ɓa ni, bobeere dín ɓɛɛ do mi taa si.
47007006	A li Deeɓenu nɛ wee nɛ sinheɓuwe ba nɛ ha'ire yaara mu na, a dín heniya wa siyan ma Tite ɓuweenu wa se.
47007007	Mu ɓɛɛ a Tite ɓuweenu midee heniya wa siyan mu. Mu ɲa a biyo lo ɓuwee a lo siin wa, a a mibe wiya lo siin. Lo aa muwan mi be tiyan haan wa, lo un ponu mi waa ɓuwe mi. Lo ɲa wura mi fitinɛ ma biyo mi we'ara mite a fera na, fuwa mɛ sin ma titiyan waa anniya.
47007008	Un vanlo nɛ un tuwa haan mi tin ya vɛɛniya mi siyan, un ɓɛɛ do un yi bun na wɛrɛ. Mu bana va na biyowo un ma a ho vɛɛniya mi siyan a yaara mi ha'ire pafozo cinciin.
47007009	Wɛrɛ un siin waa, ɲa ɓɛɛ a biyo un vɛɛniya mi siyan bena dɛ, a biyo mi sinvɛɛ do mi loɓinuū. Mi sinvɛɛ do mi Deeɓenu zannuu, bun we wabe ɓɛɛ do mi oo ma diyowoo.
47007010	Li sinvɛɛ nɛ heya ma Deeɓenu sa'o, da nɛ loɓinu nɛ ciin wa mu isirobee, a ho loɓinu ɓɛɛ bana mana; a ho dimiɲa sinvɛɛ wee mana humu.
47007011	Mi sinvɛɛ be wo sin Deeɓenu na, a mi ma mu cunnu. Mi dɛɛ biyo li sinvɛɛ so bana dora mi ɲan'anrobe wa, a mi baba fora mite mu be'uwe na. Mi zeniya mi sinlee ma mi zannu bun be'uwe so bena. Mi ɲa zeniya li siin ponu nɛ ɛnna miyan a mi bini mi un waa, ma biyo mi irila lɛ wo mu be'uwe mu. Mi zeniya ma be wo be lo mi nii ɓɛɛ mana mu be'uwe so wenuu.
47007012	Mi yi ma a un tuwa un vanlo haan mi, ɓɛɛ a lɛ ɓa so hɛ'ɛ bena bena, wurasin lɛ so lo nuu hɛ'ɛ mu bena. Hee, a mibe bena un tuwa ho vanlo, yawe a biyo mi waana wabe, a bun zeni mi siin Deeɓenu waa.
47007013	Mi caazan mu, a bun heniya wa siyan ma tete. Un ɲa bana yu zanma'aa benu biyowo un maa biyo Tite sin waana ma biyo mi wiyana lo siin.
47007014	Hare a un ɓuwaniya unte beza mibe bena lo waa, bun ɓɛɛ nuwaniya mi, bari biyo sin wa muwanna ho tiyan haan mi tuwite a dora mi wa beza Tite waa, to bun ciriyo.
47007015	Lo yi le'a biyo mi fura lo wara na, ma biyo mi anmiyan na lo ma yiizanni ma zɛrobe, to lo waminu mi bena tintiyan naana.
47007016	Un yu damu, bari un da muwin mi waa be wo bee.
47008001	Waa erenasiyo, wa mi mu se a mi zuun Deɓenu hinɛ tonu nɛ sa li Maseduwani tun egilizilaa.
47008002	Ɓa lanasiyo fiyan lo bin ma tete, hare ma bun ɓa siyan we waa tuwi pa, a ɓa hɛɛna mi nule, a haan Deeɓenu, ɓa ma mi banibayamu wure.
47008003	Un a ɓa sɛnɛ, lo ɓa na a heya ma ɓa daanrobe. Ɓa yɛrɛ na po biyo ɓa da. A ɓa yɛrɛ ɓa ariyo na.
47008004	Ɓa heniya haan wa, a wa tɛ a mibe muso de mi nii a yi be a senina ɓa lanasiyo nɛ mi li Zude tuūn.
47008005	Ɓa na po biyo wabe ya liya. Ɓɛɛ a bun midee, ɓa na mite lo Ɲuso na mayɛɛ, a ɲa lii na mite wabe na Deeɓenu sa'oo.
47008006	A bun na wa fara Tite a lo vɛ mi se, a vɛ seri mi a mi tii mi hanmu nɛnu ɲu, a heya ma biyo lo ɓuwara ho tonu hiya mi siin.
47008007	Bepɛɛ mi wa ɲa mi: lana, wara zuunnu hanmu, bezuunle, sinheɓuwe, a ma cɛɛ mi waminu wabe bena. A bun na wa miniya a mi muso hɛɛ mi nule a obara bun sin.
47008008	Mu ɓɛɛ a waziɓi be nɛ un be mi ɲuu; a un ɛnnɛ dɛɛ ta mi waminu be yi a tiyan.
47008009	Bari mi zun wa Ɲuso Yesu Kirisita hinɛ be. Lobe ya a naforoso, lo uwiya mi yɛrɛ na, a wo mite ma banbanso mibe bena. Lo ta banibayamu na a wora mibe ma nafonisiyo.
47008010	A bun na un be mi; lo mi baba a mi we be duwɛrɛ, bari a mibe yure wo ɓa niyaa a yu li ha'iri so, a mi ɲa cazan mu.
47008011	Wɛrɛ mi baba sɛ ho tonu so a tiiɲu. Biyo sin mi cora mu a o mi nule wɛwa, mi baba a mi we mi daanrobe, yawe a li ha'iri so ma mi wema ɓɛɛ co poroma wɛ.
47008012	Wa yi we hanmu ma wa siin, to Deeɓenu wee tɛ bun na a heya ma biyo mi o se, a ɓɛɛ a biyo ɓɛɛ mana o nuu.
47008013	Un ɓɛɛ mana mu se a de mi ɲinwaa, a wera bɛ a ma nafonisiyo. A un mi mu se a mi wure we mani.
47008014	Wɛrɛ biyo mibe yu puwiriyo, a ɲiyanna ba nɛ mi waa ɲi'o mu zɛrɛ na, wozo'ere a bá yinapuwirirobe muso ɲiyanna mibe ma'o. To suwaniyamu be ɓɛɛ hɛ mi aza.
47008015	A bun mu tuwara han Deeɓenu waraa lo: «Tuwan uu tee, a diyowo ɓɛɛ bo ɓa be wa Tuwan uu cinciin a diyowo ɓɛɛ ɲan'an ɓa.»
47008016	Deeɓenu bari'a. Li wo tiyan a na a mibe be muso he Tite na tuwi pa.
47008017	Lo ta biyo wa farala lo na. A po bun, lo siin su ma ɲan'anrobe fuwa lobe mite co mu a vɛ mi se.
47008018	Wa tuwo waa ereso ni'ere ma lo, ho nɛ yenu lo fo han egilizira wure, biyo lo wo ho tansinnu tonuu bena.
47008019	A poo bun, a ɓa lanasiyo wɛ'aa lo a lo ciin wa wa wanvɛɛnuu. Dín wanvɛɛnu so ɲu, a mu hanmube tonu nɛ wa tii ɲu lo Ɲuso ɓuwaninu bena, yawe a wa zeni li sin ponu nɛ mi waa ɓa lanasiyo serinu bena.
47008020	Wa ɓɛɛ de cɛre a tɛ'ɛ ma yeyaare yi wa libe wari benu nɛ yɛ conuu.
47008021	A biyo se mu wa piri'a, ɓɛɛ a lo Ɲuso waa midee, a mu ɲa we ɓa nucoza waa.
47008022	Wa tuwo waa ereso ni'ere ma ɓaa. Wa ciriyo lo ma tete. Lo zeni a lo da mite a lo ɲa he. Lo tintiyan bana he po mayɛ biyo lo lara miyan bena.
47008023	Yi a Tite, ho ma ni a tosɛroɓa mibe bena. Bá nɛ buwa lo, a han egilizira to'ara. A lo Kirisita yenu na ba ta li zevɛɛnu na.
47008024	Mi zeni mi suwaɓɛ waminu ma ɓa. Mi nɛ a han egilizira wure le mu unpa a ba tere zuun a wabe be sin a wa de bara ma mibe be.
47009001	Mu cunnu ɓɛɛ mana a un to han mi mu serirobe nɛ mi tuu ɓa lanasiyo nɛ mi li Zude tuūn bena.
47009002	Un zun a mi ɛnnɛ ta ma tete a seri ɓa. Un yɛrɛ do un yɛrɛ yenu wa ma mi be Maseduwanisiyo se: lo Akayisiyo uwa mi nule wɛ wa vo hare yure. Mi tonu heniya ni cururu siyan a ɲaanna ɓa a ɓa we be.
47009003	Hare ma bun, un pan tuu waa erenasiyo nɛ yɛ, yawe a mi ɓɛɛ we ni nɛ ɓɛɛ tawɛ ma mi yetete nɛ wa voo. Mi nɛ a mi ɲuti ma biyo un barala mu mi conuu.
47009004	Ɓa Maseduwanisiyo yi buwa wa a vara mi se a tara a mi ɓɛɛ we'aa mite, to wabe ɲu'uwe co'a, wabe nɛ ya heni mi be sɛsɛ, a to mibe yɛrɛ nuwana po wabe.
47009005	A bun na un liya lo mu suwanni a un fara ba fɛra so a ɓa heca un waa, a vɛra mi se, to un ta cii mi se a mu serirobe nɛ mi lara mi ɲu ɲutuu, yawe a nu wo nu zuun a mi a sanmusiyo a mi ɓɛɛ a dodora.
47009006	Mi le'a biyo yɛ, lo lɛ yi zan cinciin aa cii cinciin, a lɛ yi zan cururu aa cii cururu.
47009007	A nuu wo nuu nɛ a heya ma biyo lo yi liya mi siīn, a yifɛɛ ma sinvɛɛ yi to le muu, a biyo Deeɓenu wa lɛ nɛ siin waa a wera mu.
47009008	Deeɓenu da we hanmu si wo si a han mi aa puwiri. Diyowo muwɛntɛn ɓɛɛ yi mi, a biyo mi yu tuwi puwiri aa wera mi hanmu.
47009009	Bari mu tuwa han Deeɓenu waraa lo: «Li wee han ɓa banbannasiyo tuwi puwiri, Li tetemu ɓuwa tuwite.»
47009010	Deeɓenu nɛ wee han lo vɛro ma mi beduwa, ma lo dirobe nɛ lo varila mite, a dín muso han mibe ma mu beduwa nɛ mi ma'o mi na. A libe nɛ a mu bu'u a mi sanmu cunnu we ɓuwa.
47009011	A Deeɓenu we mi ma nafonisiyo a heya ma biyo mi daanna hɛɛna mi nule, ma bun to ni cururu bara'ari Deeɓenu li hanmu nɛ ɓa yu wabe se bena.
47009012	Biyo mi wo ɓɛɛ ɲiyanna ɓa Deeɓenu ni ma'o midee, mu nɛ a ɓa nii ɲa bara'ari Deeɓenu cuwa cururu.
47009013	Mu hanmube soo zeni mi lana ciri, a nii cururu ɓuwani Deeɓenu biyo mi wema zenina lo mi fi lo Kirisita tansinnu wara na a ɓa ɲa ɓuwani li biyo mi hɛna mi nule a cira'aa mi nafoni haan ɓa a ɲa haan bɛ a wure.
47009014	Ɓa fara han mi. Mi be ma ɛn ɓa siyan wa, Deeɓenu hanmu nɛ boɲanna mi bena.
47009015	A Deeɓenu ɓuwani li hanmu nɛ yaa ɓɛɛ da zuun bena.
47010001	Mɛ Poli untena yuwa mi ma lo Kirisita waminu ma lo tetemu bena. Ɓa ni tuwan lo un yi mi mi siīn to un lowɛ ma nu nɛ waawi, lo a un yi ɛɛna miyan to un wure a ɲuɓuware.
47010002	Mi baafoo, mi yi to nɛ a un cii miyan ma siin, bari un mi mu se a zeni un suwaɓɛ ma ba nɛ yati ni a obara nuu nɛ vɛsi ma ho nucomu co'o.
47010003	Wa nucoroyamu be boo, hare ma bun wa ɓɛɛ fi ma mu nucomu pa'a.
47010004	Wa hinfirosiyan ɓɛɛ lo nucoza se. Han a hinfirosiyan nɛ pa'a mi, Deeɓenu lahuramaa a nɛ da teeni to'uwe. Wa yaa han wannina nɛ viiri ɓa ni ma han hinfirosiyan so.
47010005	Wa yaa biyo wure nɛ huwo Deeɓenu zuunrobe bena, a wa cɛ mu leerobera wure a mu fi lo Kirisita tannu na.
47010006	Biyowo mi yi zeniya lo mi fi wa tannu na, to wa we'aa wate vo aa iri nuu wo nuu nɛ pan a fi lo Kirisita tannu na.
47010007	Mi wee yati mu bera ma biyo mi yira ma. Mi ni'ere yi ce'o lo mi a lo Kirisita nuu, a lo yɛrɛ lee'a biyo yɛ wa sese lo wabe muso a lo Kirisita ni a obara biyo sin lobe a lo Kirisita nuu na.
47010008	Bari un ɓɛɛ nuwana hare a un yi ɓuwaniya unte anniya ho turoyamu pa'a nɛ lo Ɲuso na na. Ho pa'a so, a yawe a mi vɛ ma waa ho lanaa, a ho ɓɛɛ a diyo nɛ teni mi.
47010009	Un ɓɛɛ mana mu se a mi yi lerobe lo un miniya a zanni mi ma un vanle.
47010010	Bari ɓa lo un vanle wara do, a han ɲa cohe anniya, lo a mɛ unte yi mi ɓa siīn, to un pa'a wure vo, a wara tete woo ɓɛɛ le ɲuɓoō.
47010011	Lɛ sin he a wura bun maa pɛ ni a un ɓuwee. Biyo a wa wara wa vanlee, wa yi ciyo miyan, to a bun wa tiiɲu.
47010012	Mu boo, un ɓɛɛ da unte maazin ma ɓa ni tuwan nɛ ve mi yɛrɛ yetetiya. Ɓa a dɛdɛra, bari ɓa we'aa mi uru maazinrobe aa maazinna mite, a ɓa ɲa maazin mite ma wɛ.
47010013	Mu yi a wabe, wa ɓɛɛ de bara ma wa yɛrɛ be a pɛ wa sun wa. A biyo Deeɓenu bo wa ɲuu, bun nɛ be so wa cira miyan, a bun wa ziin wa a dera bara.
47010014	Wa ɓɛɛ pa wa sun wa ma diyowoo, a obara wa ya yi ɓɛɛ ciyo miyan, bari a wabe ciyo mi se mayɛɛ ma lo Kirisita tansinnu.
47010015	Ma bun wa ɓɛɛ de bara ma wa yɛrɛ be a pɛ wa sun wa ma nibinu tonu. Wa fanna a mibe lana de wa, a wabe ɲa bini we be nɛ po bun mi se, a heya ma biyo bo wa ɲuu.
47010016	Bun bɛnɛ, wa dɛsi lee buwee li tansinnu han tuwin nɛ ma bɛnɛɛ. Wa pan a wa sin nituwan tonu ɲu na, a ta wera ni nɛ de bara ma nibiyan tonu nɛ sa.
47010017	Ma bun sin mu tuwa han Deeɓenu wara lo: «Nuu nɛ yi ɓuwani mite, a lo ɓuwani mite lo Ɲusoo.»
47010018	A bun na nuu nɛ lo Ɲuso yi ve yetete, a ho lo ta bena, a ɓɛɛ a ho nɛ yi ve mi yɛrɛ yetete.
47011001	Un miniya a mi muɲu un ere wara. Oo mi muɲu ni mu!
47011002	Un su ma yááré mi bena, ma Deeɓenu yááré, bari un bo mi faanmu banuu ni'ere midee bena nɛ a lo Kirisita, yawe a un ziinni mi lo waa, a obara hanzohuwara nɛ cuu.
47011003	Hare ma bun un zanna a mi ziin a obara Hawa besi nɛ lo hoo e'aa ma mi saɓemu a viriyo. Un zanna a mibe ha'iri piripara a mi pin lo Kirisita na a yerema desi mi tan'eresoyamu nɛ mi ya caana laa.
47011004	Bun sin miyan a nibinu ɓuwee mi se, a aa wuro Yesu binu be han mi, nɛ ɓɛɛ a lɛ be wa baraa haan mi. Ɓa ɲa tin ya lo Ha'iri binu wurasin tansinnu binu nɛ mi midee ma li Ha'iri bun mana li tansinnu nɛ mi yu, to mi ɲa ta.
47011005	Un ce'obara lo mi tura beriya ɓɛɛ po ni ma diyo woo.
47011006	Muyisin, nuu da bara lo un ɓɛɛ zun wara, a bezuunletanɲa be anni be ɓɛɛ hɛ un conuu. Wa zeniya bun ciriyo ma mi woo ma woo ma be wo be.
47011007	Biyowo so un wara Deeɓenu tansinnu haan mi, un ɓɛɛ fo saara woo mu bena. Un liriyo unte si yawe a un we mi ma nibere. Un ɓuwa'o bun wenuu le?
47011008	Un fo saara egilizira tuwan se, a uwiyara ba na, a sa haanna mibe.
47011009	A biyowo un ɛnna mi se, un ɓɛɛ wo nuu woo ɲusero biyowo wari be ɛnna na, bari ɓa lanasiyo nɛ lo Maseduwani tun aa na biyo wure un ma'o ɛnna na. Ma be wo be, un urasiyo unte a un ɓɛɛ we mi sero, a a bun un pan mi hiya wa.
47011010	Ma lo Kirisita tiyan nɛ mi un siīn, un bara mu, lo ho ɓuwaɓuwamu so ɓɛɛ fe na aa dɛɛ li Akayi tuūn.
47011011	A webena un woro bun. A un ɛnnɛ ɓɛɛ wa mi le? Deeɓenu zun lo un wa mi.
47011012	Un ɓɛɛ tun un wema na woo. A biyo un wo a bun un pan mi hiya wa, yi a bun dura tuwan be bun nu na a lɛra mi hɛre wa wa, lo mibe ma wa da pɛrɛ'ɛli ho tonuu.
47011013	Ɓa ni so a tura saɓera. Tosɛra nɛ viri ɓa ni. Ɓa wo mite ma ni nɛ lowɛ ma lo Kirisita tura, a ɓa ɲa a yeremabinina.
47011014	Bun ɓɛɛ hanmani nuu, bari Sitani mite da mite wee yerema a lo lewɛ ma Deeɓenu anze be sin.
47011015	To bun ɲa ɓɛɛ a hanmarobe, a lo tosɛra we mite ma ni nɛ lewɛ ma tereyamu tosɛra. Ɓa veeni aa heya ma ɓa wema nɛ ɓa wo.
47011016	Un ɲa bana tin mu. Mi yi to we ni ma ero. Mi yi lo bun, mi ma dɛri muɲu un ere wara, a un muso yi de un yɛrɛ wa beza.
47011017	Mu boo, un yi daanna yu unte ɓuwani, to biyo un woro wɛrɛ ɓɛɛ a biyo lo Ɲuso miniya na. A un woro a obara ero.
47011018	Nicururu mi wa ɓuwani mite ma be nɛ a nucoza be, bun we, mɛ muso ɓuwani unte.
47011019	Mibe nɛ lo mi a ha'iresiyo, a pan muɲu era!
47011020	Mi wee tɛ a ɓa sɛɛ mi, a ɓa yari mi yele, a di mi zuwin, a we mi yada mi wa, a ca'aa mi.
47011021	Mu woronu nuwa mi na. Mu zeni a wa do wate si anniya. Hare ma bun, deso yi sin hee a ɓuwani mite ma bedeeso, un ma wuro a obara ero, mɛ muso ɲa da unte ɓuwani.
47011022	Ɓa a Heburula le? Mɛ muso a ho. Ɓa a Isira'ɛli ni le? Mɛ muso a ho. Ɓa a Abarahamu za le? Mɛ muso ɲa a ho.
47011023	Ɓa a lo Kirisita tosɛra le? Un woro mu a obara ero, bari un a lo Kirisita tosɛ po ɓa. Un sa tonu po ɓa, a ɲa zo aso po ɓa, a hini a hɛrobe le? Cuwa cururu un we suraa ma li humu a po ɓa.
47011024	Cuwa honu ɓa Zuwifera haa ni ma sosori nu cuwaɓuwiyaɓuwɛ ma be annawe.
47011025	Ɓa haa ni cuwatiin ma fiinmɛ; ɓa duwora ni cuwe a ya ɓuwe ma bubuwo. Muwe cu ma ni cuwatiin, a un wo wozo'ere ma tina'ere cuwe ho mu beenu ɲuu wa.
47011026	Un wanvɛɛnuna cururuu, un ɛnna farasii: han bɛɛ nɛ su puwiriyo waa, un ɛnna farasii ɓa niterawa bena, un ɛnna farasii ɓa Zuwifera ma ba nɛ ɓɛɛ a Zuwifera bena, Un ɛnna farasii han luweberee ma ho muwɛn biin; un ɛnna farasii ho mu benu ɲuu wa; a ɛnna farasii ba nɛ voo mite ma waa erenasiyo a ɓa ɲa ɓɛɛ a lanasiyo siīn.
47011027	Pa'a tonu ɲimuwiyan ni. Tuwi cuwa cururu un ɓɛɛ su dada. Hinnu ma hinhiyan ɓo ni. Cuwa cururu un zoo suun. A tànnú ma pɛru yu ni.
47011028	Un ɲuɓo ɓɛɛ cii mu biyo a na. Woo ma woo un ya wee de un yi ma han egilizira wure be.
47011029	Deso pa'a yi ɓɛɛ mana, to mɛ muso pa'a ɓɛɛ mana, a deso yi lusi mu be'uwee, to un sinɓo'uwi zɛ fɛɛn a obara dan.
47011030	Un yi tawɛ a un ɓuwani unte, to a un banbanyamu bena un ɓuwani unte.
47011031	Li Deeɓenu nɛ a wa Ɲuso Yesu Kirisita ɓaa Maa, dín nɛ duɓa a tuwite, zun a un ɓɛɛ haa saɓiya.
47011032	Lo wafaranama nɛ ɛnna lo pa'ama Aretase ciyoo we lena nii a ɓa huwe ni Damase loo zun'ɛn, yawe a ɓa yi ni fi na.
47011033	Ɓa we sa ni a do sa'iī a lulɛriyo do ma bo'ɛn ho na'uwa. A bun un we bona a vuura la.
47012001	Mu tawɛ a un ɓuwani unte, hare a cunnu ɓɛɛ mana biyo. Un maa wuro ho yimiro ma mu zenilobera nɛ un yu lo Ɲuso se.
47012002	Un zun kiricɛn deeso, biyo a mu zerema ɓuwɛna maa, lo we yuwa fuwa ho waa tiinniso; mu yi wo ma lo suraa, wurasin mu ɓɛɛ wo ma lo suraa, un anni ɓɛɛ zun bun dɛ, Deeɓenu zun mu.
47012003	Lo banuu so ɛnna mi suraa loo, wurasin lo ɓɛɛ ɛnna haan loo, un ɓɛɛ zun bun, Deeɓenu zun mu.
47012004	Lo banuu so so yoora tuwifuwa ariyana. Binni lo ɲa wara nɛ nucoro ɓɛɛ da wuro, a nucoro woo ɓɛɛ da han lee ma mi ɲuɓo.
47012005	Un ɓuwani unte ma ho naso be. Yi a mɛ untena, un ɓɛɛ ɓuwani unte un yɛrɛ bena aa yi, fuwa un banibayamu un ɓuwanina unte.
47012006	Un ya yi mi mu se a ɓuwani unte, to un ɓɛɛ ya we ero, bari un ya muwin ho tiyan. Un fu unte na, bari un zanna a deeso de un yenu wa a poo un wema nɛ lo maa ma biyo lo ɲa un ɲuɓoō.
47012007	Hare ma bun, a un ɓɛɛ yi unte ɓuwani han yimirola nɛ un ma yɛ bena, a biyo hinɓuwiru diyo'in cu zan un suraa na aa ɲimuwinna ni, li a Sitani to'aro ni'ere nɛ caara un saɓuwa, aa saa ni a un ɓɛɛ co yi unte ɓuwani.
47012008	Un fara lo Ɲuso na cuwa tiin, a lo ɛɛ lo na.
47012009	A lo Ɲuso caan ni lo: «Un hinnɛ le o, bari un pa'a ɲuti mu banbanyamu.» Mu sin na a un ɓuwani unte mu banbanyamu bena yawe a lo Kirisita pa'a ɛn un wa.
47012010	A bun na un zanma'aa biyo un pa'a ɓɛɛ mana bena, a ɲa zanma'aa han tuwowa, han tuwara, li ɲin'uwe ma li ha'iriyaamɛ nɛ yi ni lo Kirisita conuu bena. Bari a biyowo un yi a banbanso to a bun wo un a pa'aso.
47012011	Un mi wa woro a obara ero, a a mibe ɲanna ni a un wo mu. A mibe ya tawɛ a fe na mu, bari hare a un tin ya ɓɛɛ a diyowo, mibe tura bere nuwo pan ɓɛɛ po ni.
47012012	Mu zenilobera, mu aɓa'obera ma mu hanmarobera nɛ un zeniya mi siin ma muɲu nɛ ɲutu ciyo mu lo un a tuuro.
47012013	A webe ma zeni lo un ɓɛɛ do ɲu miyan a obara han egilizira nɛ a? A biyo un ɓɛɛ wo mi sero le? Mi we saɓere han ni bun dena'erobe so bena.
47012014	Dɛɛ, un we'aa unte vo, a bun we mu cuwa tiin a un vɛ mi se. Un ɲa pan ɓɛɛ we nuwoo sero. Ɓɛɛ a mi nafoni un piri'a, a mibe mite. A biyo ɓɛɛ a za wee sɛ naforo aa pɛra nuna ma maana bonu; a nuna ma maana wee sɛ pɛra za bonu.
47012015	Mu anni sin mɛ na a un aari un nubera wure, a aari un yɛrɛ mibe bena. Dín waminu benu so nɛ mi un siīn mibe bena, mi pan ɓɛɛ waa ni le?
47012016	Mu boo! Un ɓɛɛ wo nuwoo sero. Mu yi sin tuwan bara lo a un hena a e'aa mi a buu.
47012017	Un fo be mi se ma ba nɛ un tuwo mi se le?
47012018	Un fara Tite a ho vɛ mi se. A waa ereso nɛ mi wure zun, un leena a ho ciyan lo. Tite fo mi nube le? Ɓɛɛ a li ha'iri de'ere mɛ ma ho canna wate le? Ɓɛɛ a li dannu de'ere wa bo na le?
47012019	Mu yi sin, hare mɛnna mi liya lo wa mi mu se a woro fe wate na mibe se. He'e, a Deeɓenu wabe diya aa worola lo Kirisita lahuramaa. Wa wuro bun wure han mi, wa waminu tete ni, yawe a mi lana vɛ ma waa.
47012020	Un zanna a biyowo un yi va mi se, a un vɛɛ yi a mi ɓɛɛ a bɛ un ya faanna na, a mibe ɲa bara lo mɛ ɓɛɛ a lɛ mi ya wɛ na. Un zanna a vɛ te fuwo ma ɲɛni ma sinle ma padeyamu ma tuwowa ma yeeyare ma ɓuwanite ma ɲu'anmirobeē mi siīn.
47012021	Un zanna a un yi bana lee mi unpa, a Deeɓenu nuwani ni mi conuu, a un wɛ ba nɛ cururu wo mu be'uwe hare mɛɛnna wa, a ɓa ɓɛɛ looɓiyo a para mi ara'omu, mi ɲààmū ma mi puwatuwayamu na.
47013001	Biyo we mu cuwa tiinni a un vɛ mi se. A heya ma biyo han Deeɓenu wara baraa, lo: «Han dɛmuwan wure be yira aa lee sɛnɛla niɲu wurasin nitiin wara wa.
47013002	Biyowo un we va mi se mu cuwaɲuni wa, un winnu we ɓuwasaa miyan. Hare a un ɓɛɛ mana mi siīn wɛrɛ, un ɲa dɛri fera ɓuwasa ba nɛ wo mu be'uwe ho mɛɛnna na, ma ɓa bɛ a wure. Un yi bana vɛ mi se, un ɓɛɛ ma'ari nuu woo na.
47013003	Mi ɓɛɛ ɛnnɛ mi mu se a ciri mu lo a lo Kirisita mi wa woro ma un ɲuɓo le? Mi sɛ mu se. Lo Kirisita ɓɛɛ hin diyowo na mi bena. Lo mi wa zeni mi pa'a mi siīn.
47013004	Ma tiyan, lo wo zɛɓuwɛzɛɓuwɛ a lo ɓuwa ho uruwa na, a wɛrɛ lo midɛɛ Deeɓenu pa'aa. Ma bun, biyo wa wabe mi lo Kirisitaa, to wa muso zɛɓuwɛzɛɓuwɛ ma lo, a wa maa ɲa midɛɛ ma lo wɛɛrɛ a sɛ hanna mibe, Deeɓenu pa'aa.
47013005	Mi tanni mite dɛɛ, a mi yi mi ho lanaa. Mi san ɓɛɛ zun a lo Kirisita mi mi siīn le? Bun yi ɓɛɛ a mu to mi ɓɛɛ a lanasiyo.
47013006	Un sinciri mi mu wa, lo mi cuu mu a zun lo wabe a lanasiyo.
47013007	Wa fara mu Deeɓenu na a mi ɓɛɛ we oomu wo. Wa ɓɛɛ ɛnnɛ miniya a zeni ma mi lo wa tonu sa se. A wa mi mu se a mi vɛsirobe we se, hare a wabe tonu tin ya ɓɛɛ sa se mi siīn.
47013008	Wa ɓɛɛ da fi ma Deeɓenu tiyan. A ho tiyan so wa mi se tuwite.
47013009	Wa zanwinni'a biyo wabe a banbannasiyo, a mibe a pɛ'ɛsiyo ho lanaa. Bun wure wa, biyo wa fara a miniya na, bun a mi ɲuti.
47013010	A bun na un too bun bera so, hare a un ɛɛna miyan. Un wo mu ma bun yawe a un yi cii mi se, a un ɓɛɛ vɛ zeni mi ma ɲiinu, ho pa'a nɛ lo Ɲuso na na bena. Ho a ɲiyanmɛ pa'a a ɓɛɛ a beyaanu pa'a.
47013011	Waa erenasiyo, mi wɛɛ mi siyan. Mi we ni nɛ ɲutu. Mi heeni wɛ siyan. Mi yi leerobe ɲu'ere. Mi ɛsi wɛ se ma hɛra, to Deeɓenu waminu ma li hɛra aa ɛn mi se.
47013012	Mi cuwɛncuwɛnni wɛ a tɛɛ wɛ na ma fɛra waminu. Ɓa lanasiyo wure tiya miyan.
47013013	A lo Ɲuso Yesu Kirisita hinɛ ma Deeɓenu waminu ma li Ha'iri-Senu parinu ɛn ma mi wure. -
48001001	A mɛ tuuro Poli tannu, un ɓɛɛ a tuuro ma nucoro woo sa'o, un ɓɛɛ bo nuu woo nu na a yura mu, a mu yi ɓɛɛ a Yesu Kirisita ma mii Maa Deeɓenu nɛ veriyo lo leena ɓa nuhuwora siīn.
48001002	Waa erenasiyo nɛ wure mi he ma ni ɲuɓuwa a nɛna ho tannu nɛ yɛ ɓa Galasisiyo egilizira na:
48001003	A waa Maa Deeɓenu ma wa Ɲuso Yesu Kirisita nɛ hɛra ma duɓa miyan;
48001004	a hó mite do mi yɛrɛ mu'ɛnnu na wa be'uwe bena, a lara wa fo ho wɛɛrɛ dimiɲa nɛ yɛ heenu na, a tiyora waa Maa Deeɓenu sa'o ɲu.
48001005	A dín Deeɓenu so yenu de wá, ho wɛɛrɛ wá tuwifuwa bin! Amina!
48001006	Un hin'iyan, biyo mi e'iya fuwafuwa ceena do li Deeɓenu si; dín nɛ vo mi Yesu Kirisita hinɛ lahuramaa; a mi yerema i dɛɛ tannu binu nu.
48001007	Yɛrɛ ɓɛɛ co ɛnnɛ a tansinnu binu mi uwe; a ni mi waa piripara mi leerobera, a ɓa mi lo Kirisita Tansinnu be tuwantuwanni.
48001008	Un bara mu han mi, hare a mu yi a wabe wate, wurasin anze nɛ yoo lo ho waa, a lo yi li do tannu binu haan mi nɛ mi midee ma li Tansinnu nɛ wa bara haan mi vo yɛ, a li Deeɓenu dɛɛ laa!
48001009	Wa bara mu haan mi diyaa, a wa ɲa bana tin mu wɛɛrɛ: nuu yi a la'ari tannu binu mi se nɛ mi midee ma diyo mi ɲa wa se, a Deeɓenu dɛɛ lo naso na!
48001010	A wɛɛrɛ, ɓa lo a yenu mɛ piri'a ɓa nucoza se le? Fiyofiyo! A Deeɓenu se mɛ fi un yenu! Ɓa lo a un miniya a un be we sin nucoza na lo? Un ya yi lo bun, to wɛɛrɛ un ɓɛɛ a Yesu Kirisita tosɛ!
48001011	Waa erenasiyo, un bara mu han mi, li Tansinnu nɛ un mi waa buwe ɓɛɛ lo nucoro woo se.
48001012	Un ɓɛɛ so li nuu woo dɛrɛmi wá, a nuu woo ɓɛɛ araniya ni ma li; a Yesu Kirisita mite zeniya li ma ni.
48001013	Biyo un ya wee we, a un siin caa ho Zuwifeyamu na, mi mi bun unpa: Un ya wee ɲi'ori li Deeɓenu egilizi ma biyo mu boora, aa yara'a li, mi ɲuvanlo ɓɛɛ duma hinnu buūn.
48001014	Un wo suɓuwa ho Zuwifeyamuu a poona wa uwesiyo cururu, a biyo waa maana laadadan be we su un siyan.
48001015	Hare ma bun, dín nɛ we wɛ'aa ni leena un ɲu wá hare waa naa siyan, a nɛ voo ni mi hinɛ lahuramaa,
48001016	biyowo mu lo dín se a zeni mi Zo ma ni; yawe a un de ho tannu so han han sibiyan, mi ciyoo un ɓɛɛ diyora hannuu, un ɓɛɛ diyora banuu.
48001017	Un yɛrɛ ɲa ɓɛɛ yuwa Yerusalɛmu a yoo diyora bá nɛ wo tuura mɛ waa, a un anniya i zo li Arabi tun. Bun bɛnɛ un arona mana Damase.
48001018	A zerema tiin mu bɛnɛ, mɛ yuwa Yerusalɛmu, a ma Piyɛre maa yoo zuunna wɛ, a un wo wozoma ɓuwɛhonu lo se bin.
48001019	Hare ma bun, un ma tuura biyan ɓɛɛ ma wɛ, a mu yi ɓɛɛ a lo Ɲuso ɓaa fɛ Zake.
48001020	Un mi waa too biyo han mi yɛ; a a Deeɓenu a un sɛnɛ; mi lee saɓe un ɲuu.
48001021	Bun bɛnɛ, un le va Siri ma Silisi tuwan.
48001022	Lo Kirisita egilizira nɛ mi li Zude tuūn ɓɛɛ zun ni zeni.
48001023	A ɓa we ɲa mu midee ho ɓaloɓalo wá, lo: «hó nɛ we mi waa ɲi'ori wa miyɛɛ, hó bana mi waa buwe ho lana nɛ lo ya we mi waa fi a yaa."
48001024	A ɓa we mi waa tɛɛ Deeɓenu na mɛ bena.
48002001	Zerema ɓuwɛna anninu bɛnɛ, un bana yuwa Yerusalɛmu, un ma Barinabasi; a un ɲa va Tite a buwara ni.
48002002	A mu zenina ni ma yimilo a na un yuwa bin. Li Tansinnu nɛ un wee buwe han han sibiyan, un bo dín na haan ɓa, un bo biyo ma de'ere a haan ɓa wɛɛsiyo mi ɲu wá. Biyo tuwena bun, bun a biyo un ɓɛɛ ɛnnɛ mu se a we nuu nɛ luɓo vɛ lo ɓuwe'ee.
48002003	Un beroɓa Tite nɛ wo Gɛrɛke nuu, nuu woo ɓɛɛ we lo hó faannu a waziɓi.
48002004	Hare ma bun, nihannina ɛnna bin nɛ zo wa siīn wa buwaa. Bá we mi waa le wa, a dɛɛ biyo wa mina wa yɛrɛɛ lo Kirisitaa, yawe a yi wa vɛ de seraa...
48002005	Wa ɓɛɛ cu wa ɲu si haan ɓa hare cuwe; bun wure yawe a li Tansinnu tiyan fɛsi mi siīn.
48002006	A mu yi a bá nɛ yatiyo ma ɲunasiyo mu dɛ, bá ɓɛɛ co na tannu binu na; un yɛrɛ lo ɲunasiyo sa, ɓa yɛrɛ maa tin wo be nɛ maa sin, bun ɓɛɛ co cira mɛ, a biyo nicecee ɓɛɛ mana Deeɓenu se.
48002007	A bá yɛrɛ winnu we ma lo Deeɓenu leena ni, a san ho tansinnu buwenu a han ɓa nibiyan un ɲuu, a obara biyo sin li sanna li buwenu a han ɓa Zuwifera Piyɛre ɲuu.
48002008	Biyo sin li sara tonu ma Piyɛre a wora lo ma ɓa ɓuwafaanna tuuro; a bun sin li ɲa sara tonu ma mɛ a wora ni ma ɓa soriyo tuuro.
48002009	Biyowo Zake, Piyɛre ma Zan nɛ ziinna a obara li zun se'enuwan fanmuwan ho sanmu nɛ wo haan ni, ɓa na mi nudoro nu Barinabasi ma mɛ na a zenina li paari: wabe huwo sin wa waa ma ɓa nibiyan, a ɓabe vɛ ɓa ɓuwafaanna wa.
48002010	Biyo midee ɓa heniya, bun a wa de wa ha'iri si ɓa banbannasiyo na, a un ɓɛɛ do tantanbuwe ma bun.
48002011	A biyowo Piyɛre mana Ancose, un we huwa pan laa papara'a, a biyo lo we zo oo.
48002012	Dɛɛ, saani a ɓa ni nɛ Zake tuwo ɓuwee, bun wo a Piyɛre ma waa erenasiyo nɛ ɓɛɛ a Zuwifera mi waa paari di. A bá ta vɛ ɓuwee, a lo tunna a paari di ma ɓa, a aanna ɓa; a haan biyo lo we zaanna bá nɛ heeni ho ɓuwafaanmu yira.
48002013	A bun waa erenasiyo nɛ a ɓa Zuwifera wure tora ho viyanro soo Piyɛre conuu, a hare ho nucofiya'uyamu so yu Barinabasi.
48002014	Biyowo un ma a ɓa ceena do li tansinnu tiyan si, a un bara haan Piyɛre ɓa ni wure yireē: «Uwe nɛ a Zuwife nuu, a uwe yi cɛɛn ote a obara ɓa nibiyan, a ɓɛɛ a obara Zuwife nuu, a ma mu yɛ o waziɓira ɓa nibiyan a ɓa we Zuwifera?"
48002015	Mu yi a wabe anni, wabe te le a wa a Zuwifera, a ɓɛɛ co a buna'innii be'uwe wera han tuwansira siīn uwe!
48002016	Hare ma bun wa zun lo lo nucoro ɓɛɛ yi besiyan lo lo mi waa fi ho tuwa na, fuwa a ma ho lana Yesu Kirisitaa; a bun na wabe ɲa lara Yesu Kirisita na, yawe a ho lana lahuramaa a wa yi besiyan, a ɓɛɛ a ma ho tuwa wema. Yi ɓɛɛ a bun, nuu woo ɓɛɛ yi besiyan lo lo fu ho tuwa wure na.
48002017	A mu yi tara a wa mi waa piri'a besiyan Yesu Kirisita lahuramaa, wabe nɛ ɲa we yatiyo ma be'uwe wera, Uwanniye to lo Kirisita ɓɛɛ ɛnnɛ bana sɛ han mu be'uwe waa? Bun anni tannu mana bin!
48002018	Bari mu bera nɛ un fuwo'aa, un yi yerema we'a bun te huweni, to un to un yɛrɛ tunaa.
48002019	A o yi dɛɛ mu, to ho tuwa dannu wá, to mɛ a nuhuwo ho tuwa se, yawe a un ɛndɛɛ Deeɓenu bena.
48002020	Un ma lo Kirisita paariyo ɓuwara, a mu ɓɛɛ hini a mɛ midɛɛ mu, a lo Kirisita midɛɛ mɛɛ; a o yi maa ho sii nɛ mi un suraa yɛ, a un aɓaa Deeɓenu Zo na a mina, hó a lɛ nɛ waana ni, a na mite wora wiyanmu mɛ bena.
48002021	Un ɓɛɛ da pin Deeɓenu sanmu nɛ wo haan ni; bari mu yi wo a besiyan ya yi ho tuwa dannu wá, to lo Kirisita huru ɓuwe'e.
48003001	Tiyan sin, Galasisiyo, a mi do mi ha'iri van uwɛ? A wii yu mi buu ma biyo? A o ɲa yi dɛɛ mu, a Yesu Kirisita humu li ɓuwarobunu na, a bun a biyo zenina mi zozo.
48003002	Mɛ ɓɛɛ co lo cu'a'a, a biyo midee, un miniya a fanmu mi se: a mu yɛ mi bona yura li Ha'iri-Senu? A ho tuwa wara wenu lahuramaa lee, ta a ma ho lana nɛ mi yu mi ɲuvanle tɛtɛnu tuwa wá?
48003003	A mi do mi ha'iri van sinna; mibe nɛ ya ɓuwa mi hiya sese ma li Ha'iri, a wɛɛrɛ a mi miniya a veni ma han suraa le?
48003004	A mi saa, a yira ma ɓuwe'e le? A mu yi tara a mu a ɓuwe'ee uwanni! Dín nɛ wee nɛ li Ha'iri,
48003005	a we mu hanmarobera mi siīn; dín mi waa we bun lo mi fu ho tuwa wara na lee, ta a biyo mi mi waa ɲi li tansinnu, a mi lara diyo?
48003006	A bun sin na mu we tuwa Abarahamu bena lo: «Lo we lara Deeɓenu na, a bun bena Deeɓenu yatiyo lo wora niterenɛ.»
48003007	Bun we, mi zuun mu; a bá nɛ lara mu, a bá dede a Abarahamu za.
48003008	Mu Toorobe feera zuunna mu lo Deeɓenu aa nɛ besiyan han sibiyansiyo na ho lana lahurama, a mu ceceniya do hobe tansinnu nɛ yɛ haan Abarahamu: a uwe dannu wa han tuwansira wure yira duɓa;
48003009	ma bun sin bá nɛ lara mu wure a duɓaza Abarahamu lo lanaso conuu.
48003010	A mu yi a bá nɛ muwin ho tuwa finuna wema wá, a da'a mi bá ɲúu, bari mu tuwa lo: «nuu wo nuu nɛ ɓɛɛ fi biyo wure tuwa ho tuwa vanlo na, a vɛsi ma mu, a da'a te lo naso wá.»
48003011	Bun yɛrɛ a zozo sa, mu yi a ho tuwa le, hó ɓɛɛ ziin wa a yira besiyan Deeɓenu waa: «Lo niterenɛ aa ɛndɛɛ ma ho lana.»
48003012	Ho tuwa ma lana be co ɓɛɛ ɓuwa. Mu yɛrɛ tuwa lo: «Nuu nɛ yi vɛsi ma bun bera so aa ɛndɛɛ mu lahuramaa.»
48003013	Lo Kirisita ya wa ɲu na a wa vuura ho tuwa da'a na, a biyo ho da'a to lobe ɲu wabe ciyoo, bari mu tuwa lo: «nuu wo nuu nɛ ɓuwara bunu, hó naso da'aa."
48003014	A bun nu wá Abarahamu duɓa nɛ ya sa Yesu Kirisitaa aa cii han sibiyansiyo, a ho lana lahuramaa wa wure yi li Ha'iri nɛ Deeɓenu lara mi ɲu.
48003015	Waa erenasiyo, un woro heya ma ɓa nucoza werobe: nucoro yi wo ɲulɛma ma mi waa, hare a mu a nucoro tannu, nibinu ɓɛɛ yerema bun, wurasin a be be han wá.
48003016	A dɛ biyo, a Abarahamu ma mi temu han ɲulɛma we wo haan. Mu ɓɛɛ bara bin lo lo ma mi temuna dɛ, a obara ɓa ya yi boni; hee a de'ere be baraa mu: o temu na, a dín a lo Kirisita.
48003017	Mi dɛ mu ura nɛ: ɲulɛma nɛ Deeɓenu wo vo ma mi waa, tuwa nɛ cuwinniya fasi zerema bemumuwɛnna ma ɓuwiyaɓuwɛ (430) bun bɛnɛ be ɓɛɛ huweni han.
48003018	A biyo mu ya yi wo a li ɛn ya yi ma ho tuwa nu, to li ɓɛɛ ya yi ma han ɲulɛma. A o yi dɛɛ mu, a ma ɲulɛma Deeɓenu hinɛ ciyora Abarahamu na.
48003019	A to ho tuwa maa be ura? Ho cuwinniya na a zeni ɓa ni aansannu, tuwifuwa biyowo li temu nɛ han ɲulɛma wo haan yi aa ciyo. Ho tuwa so paara, a anzera so mana a aa luwa ɲucan ni'ere nu.
48003020	A o yi dɛɛ mu, ɲucan ɓɛɛ a ni'ere ɲucan, a mu yi a Deeɓenu anni dín a de'ere.
48003021	Bun wo so to ho tuwa ɛnnɛ fi li Deeɓenu ɲulɛma lo? Fiyofiyo! Mu ya wo a tuwa we na nɛ da li mu'ɛnnu sin, to biyo wá yɛ ho tereyamu ɲa ya le ho tuwaa dede.
48003022	A mu Toorobe u'aa mu be wure lii lu mu be'uwe hiyase, yawe a han ɲulɛma yi nɛ bá nɛ lara mu na ɓa lana bena Yesu Kirisita lahuramaa.
48003023	Saani a ho lana wa'ati vɛsi aa cii, bun wo a ho tuwa pa wa finniya na aa urasi, a maa hera hó lana so zeninu ma mite.
48003024	Ma bun sin, ho tuwa wo wa orolilo nɛ ciyan wa vara lo Kirisita se, yawe a wa yi besiyan ho lana lahuramaa.
48003025	A biyo wá ho lana wa'ati aa ciyo vo, a wa ɓɛɛ hini mana hó orolilo so nuu.
48003026	Biyo mi lara Yesu Kirisita na bena, mi wure a Deeɓenu za.
48003027	Mibe wure nɛ ma lo Kirisita ɓuɓuwa li batɛmu dannu wá, a lobe Kirisita mi zan mi wá yɛ!
48003028	Mi dediya ɓɛɛ hini mana, a bara lo lɛ a Zuwifenuu, Gɛrɛkenuu, lɛ a woɓɛnu, lɛ a huwara, lɛ a banuu, lɛ a hannuu, bun vo, bari mibe wure a de'ere lo Kirisita Yesuu.
48003029	A mi yi daanna a lo Kirisita taa vo, to mi a Abarahamu temu, ɛn'ira a heya wɛ ma han ɲulɛma.
48004001	A dɛɛ, un bara mu; li wa'ati nɛ wure lo zo'ɛndiro yi a hanyirezo, to lo ma hare woɓɛnu ɓɛɛ zun lee wɛɛ, a mu ɲa tara a a lobe a mu be wure naso.
48004002	Dín pafozo soo, a lo wee aɓari nibobura na, a bá lee lo bera yira tuwifuwa li wa'ati nɛ ɓaa miyan paara yi ciyo.
48004003	A bun sin ɲa muso a wabe, biyowo wa wo hanyira, a wa a ho dimiɲa berara woɓɛ.
48004004	A biyowo li wa'ati nɛ paara mu ɲutuu, Deeɓenu tuwo mi Zo; a a hannuu too lo, mu wo ho tuwa wosonuu.
48004005	Mu ɲu ɓɛɛ wo bebiyan, a lo yɛ bá nɛ wure ho tuwa fu na, ɲu na, yawe a wa yi Deeɓenu zunzayamu.
48004006	A biyo wa wa daanna a zunza vo, Deeɓenu tuwo mi Zosaannu Ha'iri wa siyaan, a dín mi waa buweri a tɛ lo: «Aba» nɛ ura «waa Maa»!
48004007	Ma bun o ɓɛɛ hini a woɓɛnu, fuwa a o a zo; a o yi a zo vo, to o ɲa a ɛndiro Deeɓenu lahuramaa.
48004008	Miyɛɛ mi ɓɛɛ zuunna Deeɓenu ma mi waa, a mi ya wee han bera nɛ ɓɛɛ a Deeɓenu.
48004009	A mu yi a wɛrɛ nɛ mi maa zun Deeɓenu - a un tere bara lo Deeɓenu maa zun mi lee, a ma mu yɛ mu wera yi, a mi bini aro sin mi waa ma bun uwan'uwan bera so, a mi pan miniya a bini we bun bera so woɓɛ le?
48004010	Mi pan mi waa yati a mi heeni wozoma, pinle, wa'atira ma zerema tuwan be.
48004011	Mi be zaanni nuu; a mɛ ɛnnɛ maa we nuu nɛ sa yaara uwɛ?
48004012	Waa erenasiyo, mi baafoo, a mi ziin a obara mɛ be sin, bari mɛ wo unte ma mi be sin.
48004013	Dɛɛ, mi ɓɛɛ to un tɛ'ɛɛ ma be diyowo! A mi anni zun mu, lo a mɛ yi li tansinnu a de han mibe miyɛyɛ, bun wo vannu nu wá.
48004014	Hare a un suraa ɓɛɛ ɛnna mi ɲu na, mi ɓɛɛ we do zuwa na, mi ɓɛɛ we mi waa ɲii ni; hee, a mi yɛrɛ fu na a obara Deeɓenu to'aro, a obara lo Kirisita Yesu mitena!
48004015	Dɛɛ, mi ponu ya dosi wure, a yɛmu mu bana ɓuwala? Un wuro biyo mi ɲu na papara'a, lo mu ya yi we yi, lo to mi we co'uwɛna mi yira a na naa.
48004016	A un yerema we mi ze'uso biyo un muwan ho tiyan haan mi le?
48004017	Bá nɛ zin ma mi yɛ, ɓɛɛ co ɛnnɛ mi mi se ma hɛra uwe! A ɓa miniya a fɛ mi mɛ na, yawe a mi i buwa ɓabe suwɛsuwɛ.
48004018	Dɛɛ, mu se a mi de mi ɲu ma mi ziya tetemu dannuu, han wa'atira wure; a ɓɛɛ a biyowo un yi mi mi siīn midee dɛ!
48004019	Un ni, ho fiyan nɛ mi un wá zan a obara hansiyanso nɛ mi mi temu nuu sɛnuma; a un he hó fiyan so tuwifuwa biyowo lo Kirisita be ɲu yi tuu mi siīn zozo.
48004020	Biyo wá yɛ, un maa ya miniya a ɛn mi siīn te; to un ya yi mi worola ma co'uwa biyan; bari un a sinnaa mi bena!
48004021	Mibe nɛ miniya a vɛsi ho tuwa hiyase, a yɛmu a mu; mibe ɓɛɛ tɛtiya mi ɲuvanle ho tuwa wara na uwɛ?
48004022	Mu tuwa lo Abarahamu yu zayira niɲu, ni'ere wo lo woɓɛhan zo, a lo lɛ'a wo lo hanhuwara zo.
48004023	Mu yi a lo woɓɛhan zo, hó to a heya ma han suraa ponu sa'o, a lo hanhuwara zo, hó to a heya wɛ ma han ɲulɛma.
48004024	To mu maa zan obara waawe, bari ɓa hanna niɲu nɛ yɛ ɲulɛma ɲuleɲu. Mu ɲu'ere nɛ a ho Sinayi doɓoɲu wá ɲulɛma, biyo bun te, bun a woɓɛmu: hó hannuu so ɓɛɛ a Agare te!
48004025	Agare, a ho Sinayi doɓoɲu nɛ mi Arabiī, a a hó a ho wɛɛrɛ Yerusalɛmu ló, bari hó ma mi ni mi woɓɛmuu.
48004026	A mu yi a ho Wáá-Yerusalɛmu, hó a huwara, a a hó a wabe naa.
48004027	Mu tuwa zozo lo: «Hanhinni, uwe nɛ ɓɛɛ to woo diya, Taa zanma'aa wuna! Uwe nɛ temu sɛnuma ɓɛɛ yu woo diya, Zanwinni'a a o puwo o ba'uweē! Bari lo hanɲin'a za we boni poo lo hanbaara taa."
48004028	Waa erenasiyo, mu yi a mibe, mibe a za nɛ to a heya ma Deeɓenu ɲulɛma, a obara biyo sin a Isaka.
48004029	A biyo fo wo mu, a lɛ to ma han suraa ponu sa'o we mi waa ɲi'orila lɛ to li Ha'iri pa'aa; a bun ɲa a mu wɛrɛ.
48004030	A a webe mu Torobe bara? Dɛ bun nɛ: «Ɲan lo tosɛhannuu ma mi zo, bari lo woɓɛhan zo ma lo hanhuwara zo ɓɛɛ ɓuɓuwa li ɛn na."
48004031	Ma bun sin, waa erenasiyo, wa ɓɛɛ a lo woɓɛhan za dɛ; wa a lo hanhuwara za.
48005001	O yi ma a lo Kirisita huwaraliyo wa, a yawe a wa we huwarala ma tiyan. Bun we, mi de'oro, a diyowo ɓɛɛ bini ɛ mi de woɓɛmuu.
48005002	Mi dɛ biyo! A mɛ Poli unte lo mu: mi yi pan mi waa nɛ mite ɓa faan, to lo Kirisita be ɓɛɛ ɲiyanna diyowo haan mi.
48005003	Un ɲa bana tin mu aa han nuu wo nuu nɛ yi faan lo mu a waziɓi lo naso ɲuu, a lo we biyo wure ho tuwa bara.
48005004	Mibe nɛ mi waa piri'a mi besiyan ma ho tuwa nu, mibe ma lo Kirisita ɛɛna wɛ na, a Deeɓenu sanmu yɛ sun ɓɛɛ sɛ mi wá.
48005005	A mu yi a wabe, a ho lana a wabe han'an; a li Ha'iri lahuramaa wa sinciri mi lo besiyan a wa taa.
48005006	O anni ma lo Kirisita Yesu yi mi wɛɛ le, to o faanna loo, o ɓɛɛ faanna loo, bun ɓɛɛ muwin; biyo he mu, bun a ho lana nɛ so li waminu sɛra mi tonu.
48005007	Dɛɛ, mibe be ya so se wure! A wii bana vɛ lu mii, a saara mi, a mi cɛ ho tiyan na?
48005008	Biyo ɓa yu do haan mi yɛ ɓɛɛ lo li Deeɓenu nɛ vo mi se.
48005009	Ɲanfunu beza wee cee mu dure wure.
48005010	Mu yi a mɛ, lo Ɲuso lahuramaa, mɛ aɓaa miyan lo mi ɓɛɛ yi leerobe biyan. A mu anni yi a lɛ mi waa piripara mi ha'iri lee, hó be mi hó ɲuu, hare a lo we nuu nɛ maa sin.
48005011	Waa erenasiyo, mu yi wo a mɛ pan mi waa heeni ɓuwafaanmu be lo a mu wenu vɛ ma waa, to a webe hinni na ɓa pan mi waa ɲi'ori ni ma biyo? Ma bun, to ho uruwa be hini hin'inni wii?
48005012	Bá nɛ mi waa piripara mi ha'ire ɓɛɛ co we bebiyan, ɓa pin yaa mi yɛrɛ ɲu'uwe te!
48005013	Waa erenasiyo, a ho huwarayamu be vora mibe; biyo he mu, a mi ɓɛɛ co ziin bun wá a huwo vɛsira ma mi suraa ponu; a mi tawɛ a we ni nɛ li waminu so a wera wɛ nibobura.
48005014	Bari a libe wɛrɛ de'ere nɛ yɛ u'aa ho tuwa wure: «Mi nuu wo nuu waa mi niban a obara mi yɛrɛ.”
48005015	A mu yi tara a mi i beena wɛ wa, a mi waa cɛ zizi'a, mi yɛrɛ fe soɓi, a mi ɓɛɛ yaa wɛ ɲu'uwe bu'ubu'u.
48005016	Ma bun dɛ biyo un yu bara han mi nɛ: mi vɛsi ma li Ha'iri, ma bun to mi ɓɛɛ tii han suraa ponu sa'o ɲu.
48005017	A biyo han suraa ponu sa'o ma li Ha'iri sa'o mɛn ta wɛ na. Bun ɲuleɲu fi ma wɛ, yawe a biyo mi ya yi miniya na, a mi ɓɛɛ yi bun we.
48005018	A li Ha'iri yi a mi wanheca, to mi ɓɛɛ mana ho tuwa tayamuu.
48005019	Han suraa ponu wema dosi letee; bun a dara'oroyamu, na'uwannu, so'omu,
48005020	tinsiyanhannu, heenu, suwa, waanni, ɲɛnni, sinlee, padeyamu, wɛcara'anu, wɛcecenu,
48005021	ponu, ɲanɲu'eroyamu, dipoyamu ma bun sinnasinna. Un ɛnnɛ ɓuwasa miyan a obara biyo un ya muwanna mu vo: ɓa ni nɛ do mite si han wema so sin nuu ɓɛɛ di Deeɓenu pa'amayamu ɛn wa!
48005022	A mu yi a li Ha'iri, biyo dín te, bun a waminu, zanma'aa, hɛra, muɲu, tetemu, tereyamu, nucomu, tan'ereyamu, wawinu, tefinuna,
48005023	ho tuwa ɓɛɛ fi bun bera so fiyo!
48005024	Bá nɛ yi a lo Kirisita Yesu taa, bá aariyo han suraa ponu ma han miini sumɛ a ɓuwara li bunu na.
48005025	Wa yi midɛɛ li Ha'iri lahuramaa, a wa ɲa vɛsi ma li Ha'iri.
48005026	Wa ɓɛɛ co we ni nɛ ɓuwani wate, a ɓuwɛ wɛ ma suwa, a ɲɛnni wɛ ɓuwe'eɓuwe'e.
48006001	Waa erenasiyo, nuu mi siīn dena'erobe yi lo wa, a mibe nɛ vɛsi ma li Ha'iri, a mibe be lo ziya ma ha'iri nɛ wawi. A mibe nuupɛɛ yɛrɛ ɲa dɛɛ mitena dɛ, a diyowoo ɓɛɛ co yi lo ura a ɛɛ na!
48006002	Mi de wɛ nule na mi un'oraa; ma bun to mi mi waa tii lo Kirisita tuwa ɲu.
48006003	Nuu nɛ yi ce'obara mi a be, a lo ɲa ɛnnɛ ɓɛɛ a puwi, to hó a nuu nɛ viri mite.
48006004	A nuupɛɛ ciiri mi yireē mi yɛrɛ wema na dɛɛ, taa han wɛ siin le; a bun le lo, a ɓɛɛ a lo maazin mite ma nuu woo;
48006005	bari a nuupɛɛ ma mi ɲu un'o.
48006006	A lɛ ɓa arani ma Deeɓenu be muso de mi araniro nii mi nubera wure bee.
48006007	A nuu woo ɓɛɛ co e'a mite: nuu ɓɛɛ da zin Deeɓenu, a biyo lo nuu yi zan, a bun lo ɲa wee cii.
48006008	Nuu nɛ yi zan be nɛ cira han suraa, to a han suraa so'orobe lo aa cii; a nuu nɛ yi zan be nɛ cira li Ha'iri, to a li Ha'iri be nɛ a ho sii nɛ ɓɛɛ mi ve hó naso cii.
48006009	Wa ɓɛɛ co sɛ tetemu wenu se; bari wa'ati ɓuwee, a wa yi mu cunu, a wa yi ɓɛɛ uwariyo lo ma bɛnɛ.
48006010	Ma bun sin, hobe wɛɛrɛ nɛ wa yu mu nu, wa we tetemu han ɓa ni wure, san'un bá nɛ a waa erenasiyo ho lanaa.
48006011	Mu toorobe nɛ yɛ a mɛ nucaa, mi ɓɛɛ ma biyo un toorobebiyo ɓuwa'ara taan le!
48006012	Bá nɛ miniya a waziɓi mi de ho ɓuwafaanmuu wure a ni nɛ mi yenu ɓa nucoza yira se, yawe a ɲin'uwe woo ɓɛɛ yi ɓa lo Kirisita uruwa bena.
48006013	Bá nɛ faanna mu dede yɛrɛ ɓɛɛ mi waa vɛsi ma ho tuwa, a bunmamibɛ, ɓa pan miniya a de mibe ho ɓuwafaanmu, yawe ɓa we yi bun wee dera bara, lo mi anni mu yu mi suraa a miniwaa na sa!
48006014	Mu yi a mɛ, bun anni nii mana bin! Mɛ ɓɛɛ de bara ma bebiyan woo, a mu yi ɓɛɛ a wa Ɲuso Yesu Kirisita uruwa nɛ lahuramaa ho dimiɲa a diyo nɛ ɓuwara mɛ se, obara biyo sin ho dimiɲa se mɛ ɲa a nuu nɛ ɓuwara!
48006015	Mu ɓuwafaanmu loo, ho soriyamu loo, bun diyowoo ɓɛɛ muwin; biyo he mu, bun a o yerema we daanrobe finnu.
48006016	Bá nɛ wure yi bo bun paarobe so na, ɓuwɛyoo a Deeɓenu hɛra ma li tetemu le li se a lii mi wá, mibe ma li Deeɓenu ni zanma wure
48006017	A fɛ wɛrɛ ɲu wá, nuu woo ɓɛɛ hini de ɓuwɛɓuwɛduwe na; bari Yesu mite miniwarobe mi un wá vo
48006018	Waa erenasiyo, a wa Ɲuso Yesu Kirisita hinɛ lii fe mi wure! Amina!
49001001	A mɛ Poli nɛ Deeɓenu vo ma mi yɛrɛ a wora Yesu Kirisita turo, a mɛ tuwa ho vanlo nɛ yɛ a haan ɓa nisiya nɛ mi Efɛzeē na, ba nɛ a tan'erenasiyo Yesu Kirisitaa.
49001002	A wa Maa Deeɓenu ma wa Ɲuso Yesu Kirisita duɓa han mi a ɲa han mi ma hɛra.
49001003	A Deeɓenu nɛ a wa Ɲuso Yesu Kirisita ɓaa Maa yenu de wa. Libe nɛ diya lo Kirisita be a li duɓa haan wa a su wa puwiriyo ma duɓa si wo si nɛ lo ho waa.
49001004	Bari saani a Deeɓenu dan ho dimiɲa, li we fera wɛ'aa wa a wa we li taa lo Kirisita bena yawe a wa we nii nɛ cuu a nɛ zara'i wo ɓɛɛ ɛn na li waa.
49001005	Deeɓenu we fera co mu Yesu Kirisita bena, a we wa ma mi za mi waminu bena a heya ma mi sa'o.
49001006	A bun na wa ɓuwani Deeɓenu li hinnɛ benu bena, dín nɛ li na waa sanmuu, li zo saannu bena.
49001007	Lo Kirisita cannu uwasi, a yàrā wa ɲu na a wa yura be'uwe saɓere. Deeɓenu hinnɛ nɛ li wo haan wa ɓuwa tuwi anniya.
49001008	Li haan wa ma li hinnɛ so tuwi a puwiriyo, a heya ma mi ha'iriyamu ma mi zuunrobe wure.
49001009	Deeɓenu zeniya wa ma mi siin sɛsɛmu, ho tetemu nɛ li we fera co a tii ɲu Yesu Kirisita bena.
49001010	Deeɓenu aa tii mi yicema ɲu li wa'ati veni. Bun a li o biyo wure mi ho waa ma biyo wure mi li tuūn wɛ wa, a lo Kirisita aa we mu wure Ɲuso.
49001011	Deeɓenu fera wɛ'aa wa a ciya la a wora mi taa nii, a heya ma biyo li cora mu, bari li sa'o mi bepɛɛ wa.
49001012	A bun na wa de Deeɓenu yenu wa li ɓuwaɓuwamu bena, wabe nɛ a ɓa niya a bo wa sinciri si lo Kirisita wa.
49001013	A lo Kirisita lahuramaa mi ɲa ho tintete nɛ a mu isirobe Tansinnu. Mi lara lo Kirisita na, a yu li Ha'iri-Senu nɛ Deeɓenu we lara mi ɲu, a dín miniwaa miyan.
49001014	A dín Ha'iri-Senu so a biyo Deeɓenu paara wa bonu miniwarobe. Li heniya wa siyan, lo wa yi dín ɛɛn so biyowo wa yi huwaraliyo wurewure. A bun na wa ɓuwani Deeɓenu ɓuwaɓuwamu.
49001015	A bun na, biyowo un ɲa lo mi lara lo Ɲuso Yesu na ma biyo mi wana ɓa lanasiyo wure,
49001016	un wee bara'ari Deeɓenu tuwite mi bena, a un wee lee mi be biyo un yi fara.
49001017	Un we fara a lo Ɲuso Yesu Kirisita ɓaa Deeɓenu, ho ɓuwaɓuwamu ɓaa Maa, han mi ma zuunrobe ha'iri ma ha'iri nɛ le mu sɛsɛbe wa, yawe a mi zuun Deeɓenu sese.
49001018	Un fara diyo a li hɛɛ mi ha'iri yira, a mi zuun li sinciri nɛ li voo mi bena, a mi zuun li ɛɛn benu nɛ cunnu ɓuwa nɛ li ara ba nɛ a li taa,
49001019	a mi ɲa zuun ho pa'a benu nɛ li sara mi tonu wabe bena, bun nɛ a li bara'a, a a li pa'a nɛ daan ɓɛɛ mana.
49001020	A hobe pa'a so lo verila lo Kirisita a huweniya yo bosi mu nudorole ho waa.
49001021	Li bo lo si mu ɲusoyamu, han pɛ'ɛ wure, mu pa'amayamu, mu nasoyamu, ma yenu wo yenu nɛ da ce ɲusiīn, ho zɛrɛ ma ho hiro nɛ ɓuwee mu wure.
49001022	Deeɓenu pa bepɛɛ ɲansi lo Kirisita ziya se, a li wo lo ma li egilizi Ɲuso beenu,
49001023	Dín nɛ a lo Kirisita suraa, a lo mii a su puwiriyo, a mina be wo bee ma nu wo nuu.
49002001	Mayɛ mi ya a obara ni nɛ huru mi dena'erobe ma mi be'uwe bena.
49002002	Mi ya wee vɛsi aa heya ma hobe dimiɲa nɛ yɛ co'o uwe. Mi ya wee fi Sitani tannu na, dín nɛ a ho waa ma li tun aza pɛ'ɛsiyo ɲuso nɛ wee sɛ tonuu ho wɛrɛ, ɓa nii nɛ ɓɛɛ fi Deeɓenu tannu na siyaan.
49002003	Wabe ururu nii ɛnna; wa we bo han suraa sinmu na; wa wo wa suraa sa'o; a wo wa lerobe sa'o. A bun na Deeɓenu be ya sin a li lee mi sin wa a obara ɓa ni nɛ a.
49002004	A Deeɓenu hinɛ ɓuwa anniya, ma li waminu nɛ ɲa ɓuwa anniya bena,
49002005	a bun na, wabe nɛ ya huruu wa dena'erobera, lo bana veriyo wa a haan wa ma lo Kirisita sii, bari wa isiyo ma Deeɓenu hinɛ.
49002006	Deeɓenu pariyo veriyo wa ma Yesu Kirisita, a li huweniya wa yora li se, yawe a wa ma lo paari ɛn ho wáá pa'amayamuū.
49002007	Ma bun, a heya ma li tetemu nɛ li wo haan wa Yesu Kirisitaa, li wo bun yawe a zeni a mi hinɛ nɛ ɲu ɓɛɛ mana ɲu'an ɓɛɛ yi tuwi fuwa bin.
49002008	Bari a Deeɓenu hinniya miyan, a bun na mi isiyo, biyo mi lara Yesu Kirisita na bena. Bun isirobe so ɓɛɛ lo mibe se, bun a Deeɓenu hanmu.
49002009	Mu ɓɛɛ a mi wema be na a na a mi isiyo. A bun na nuu wo ɓɛɛ da ɓuwani mite.
49002010	Bari wa a Deeɓenu nusɛmu, a a Yesu Kirisitaa li daannana wa, yawe a wa vɛsi ma han wema-tetiya nɛ li we wo'aa mayɛ a wa vɛsira.
49002011	A bun na mibe nɛ ɓɛɛ too Zuwifemuu, mi de mi ha'iri si biyo fo wo mi wa. Mibe nɛ ɓa Zuwifera wee ve ma soriyo, a ɓabe ve mite ma ɓuwafaanna. Bun a ɓuwafanmu nɛ wo ma nucoro nu han suraa.
49002012	Mi lee'a sese lo dín wa'ati soo, mi ma lo Kirisita ya we ɛɛna wɛɛ na. Mi ya wo a obara nuhuwan ɓa Isira'ɛli ni tuūn. Mi nii ɓɛɛ ɛnna han ɲuɓuwarila nɛ fasi Deeɓenu ɲulɛma be. Sinciri wo ɓɛɛ ɛnna miyan, a mi ɓɛɛ ya zuunna Deeɓenu.
49002013	A wɛrɛ, mibe nɛ ya sena ma Deeɓenu, mi ma tuɓo diyo Yesu Kirisita lahuramaa, lo cannu nɛ lo uwasi haan mi bena.
49002014	A lobe a wa hɛra. Lo va ɓa Zuwifera ma ɓa nibiyan a wora zun, a lo teeniya ho nicece to'o nɛ ya mi ɓa ɲuleɲu aza, a nɛ ya wo ɓa ma ze'u.
49002015	Lo yara ɓa Zuwifera tuwa ma mi fɛsirobera ma mi berobera, a wora han sira ɲuleɲu nucoza ma sii fiinnu de'ere mide. Lo wo bun ma mi yɛrɛ suraa a ɓa a nifiyan lobee, a dora hɛra.
49002016	Lo Kirisita humu ho uruwa wa ɓo li ze'u, a va han sira nucoza ɲuleɲu a wora si'ere, a dora nisiinnu ɓa ma Deeɓenu azaā ho uruwa saɓaɓuu.
49002017	A ma ho co'o so lo Kirisita aa dora ho hɛra Tansinnu a haan mibe nɛ ya mi fesenale ma ba nɛ ya a dedee.
49002018	A lo Kirisita nu wa ɲuleɲu wure bena aa ziinna lo Maa waa ma li Ha'iri de'ere.
49002019	A bun na mi ɓɛɛ hinni a nuhuwan bun mana ɛnna. Wɛrɛ mi ma ɓa nisiya a lonuwan ma Deeɓenu zunsiyo.
49002020	Mibe ɲa muso a obara terobe nɛ bo li zun hiya leerobe wa, nɛ ɓa tuura ma li Deeɓenu ɲucanna fasi. A Yesu Kirisita mite a li o'ofuwe bibiyo.
49002021	A lobe san li zun zinniya, a wo li ma Deeɓenu zunsenu.
49002022	Mibe ma lo caa wɛɛ na, a mi ma bɛ a wure pariyo a li Deeɓenu zunsenu nɛ li Ha'iri-Senu mii.
49003001	A bun na mɛ Poli nɛ a Yesu Kirisita asozo, mɛ ɓɛɛ tanna faralo na mibe nibiyan bena.
49003002	Mi zun mu, a si'a mana biyo, lo a Deeɓenu tetemu bena, a un sɛ tonu han mi.
49003003	Deeɓenu mite zeniya mi sɛsɛyihɛma ma ni yimiloo. A bun un ɓuuna mu ɲu si han mi yɛ.
49003004	Mi yi ara han wara so, mi da mi mu zuunrobe nɛ un yu lo Kirisita bena ma sɛsɛmu.
49003005	Ɓa haresiyo ɓɛɛ we lo lo be unpa ma biyo sin li Ha'iri-Senu ɲinina mu ɓa tuura ma li Deeɓenu ɲucanna na zɛrɛ.
49003006	Bun sɛsɛmu so a biyo ho tansinnu woronu zeniya, lo ba nɛ ɓɛɛ a Zuwifera nii mi ɓa Zuwifera ɛɛn bee, dín ɛɛn so nɛ Deeɓenu para mi nii bonu. Ɓa ma ɓa Zuwifera ɓuwa, a ɓa muso nii mi mu ɲulɛrobe ɲu'ere nɛ Deeɓenu wo Yesu Kirisita bena.
49003007	Un a ho Tansinnu tosɛ, bari a Deeɓenu na ho hanmu so na a heya ma li pa'a benu.
49003008	A mɛ zu po ɓa lanasiyo niɓuwiza wure, hare ma bun Deeɓenu haan mɛ ma dín hinɛ so, a un de lo Kirisita nafoni nɛ ɲu ɓɛɛ zuun yi be a han ba nibiyan.
49003009	Li lo a un zeni ma ɓa ni wure biyo Deeɓenu co a lenana mi sɛsɛbe yira. Libe nɛ danna be wo be ya sa bun hare mu bera daanrowo.
49003010	Deeɓenu wo bun yawe a mu ɲusoyamu ma mu pa'amayamu nɛ mi ho waa ɛnna zuun Deeɓenu ha'iriyamu co'uwe cururu li egilizi nu wa.
49003011	Bun wo wa Ɲuso Yesu Kirisita saɓaɓuu a heya ma biyo li fera we co hare mayɛyɛ.
49003012	A lobe wa lara na, a na wa da tii sura Deeɓenu ma sinheɓuwe.
49003013	A bun na un fara mi a mi ɓɛɛ co yaa mi ha'iri un tuwara bena, bari han tuwara so a mibe ɓuwaɓuwamu.
49003014	A bun na un cisi un na'oɲule wa lo Maa waa,
49003015	ho nɛ co ho waa ma li tuūn zun wo zun siyo yele,
49003016	yawe a li Ha'iri-Senu han mi yinucoro ma pa'a nɛ ɓuwa, a heya ma li ɓuwaɓuwamu naforo,
49003017	a lo Kirisita ɛn mi siyaan mi lana bena, a mi fɛsi sese li waminuu.
49003018	Yawe a mi dan zuun lo Kirisita waminu vɛvɛmu ma li totomu ma li hucunu ma li hinhinmu.
49003019	A mi ɲa zuun lo Kirisita waminu, hare a nuu wo tiin ya ɓɛɛ da mu wure zuun. A Deeɓenu mite ɲa ɛn mii aa puwiri.
49003020	A li Deeɓenu nɛ mi wa sɛ tonu wa siyaan ma mi pa'a, dín nɛ han wa a po biyo wa fara wurasin biyo wa lee,
49003021	a li yenu le a ɲa de wa ɓa kiricɛɛnna siīn ma Yesu Kirisita bena han wa'atira wure ma tuwite. Amina.
49004001	Mɛ nɛ mi asoō lo Ɲuso bena, un yuwa mi vɛsi ma biyo tawɛ ma mu verobe nɛ vora mi.
49004002	Mi wee liiri mite si tuwite, a mi we nii nɛ ha'iri wawi, a mi we muɲusiyo, a mi we saɓere han wɛ ma waminu.
49004003	Mi baba a mi ha'ire fuwo wɛ na sese, ho hɛra nɛ de ɲuɓuwari bena.
49004004	Han suraa a ɲu'ere, li Ha'iri ɲa a de'ere, bari a sinciri ɲu'ere be vora mi.
49004005	Lo Ɲuso a ni'ere mide, ho lana a de'ere ma batɛmu de'ere
49004006	Li Deeɓenu nɛ a wa wure Maa ɲa a de'ere. Li mi wa wure ɲu, a libe we be wa wure se, a ɲa mi wa wuree.
49004007	Wa nuupɛɛ yu wa ɓuwaforo Deeɓenu hanmu, a heya ma biyo lo Kirisita naa wa.
49004008	A bun na mu tuwa: «Lo yuwa ho waa, Lo va woɓɛɛ cururu, A lo haan ɓa ma mi hanmuna.»
49004009	Lo yuwa ho waa, bun ura a webe? A yi ɓɛɛ a lo liyo li tun hiya se?
49004010	Lɛ liyo mu, a lobe ɲa yuwa ho wa ɲusiīn, yawe a lo si be wo be.
49004011	A lobe cira'aa mi hanmuna a haan ɓa ni: lo lena tuwan a ba we tura, tuwan a ba we Deeɓenu ɲucanna, tuwan a ba we Tansinnu worola, tuwan a ba we mɛnɛ'ɛnle didira tuwan a ba we ni'aranina,
49004012	yawe a ɓa nisiya ɲuti a sɛra Deeɓenu tonu a be be lo Kirisita suraa wa.
49004013	A bun ma nɛ a wa lana ma wa Deeɓenu Zo zuunnu aa de ɲuɓuwari wa azaā, a wa we ni nɛ dan, fuwa wa we a obara lo Kirisita nɛ be wure ɲutu be sin.
49004014	Wa ɓɛɛ hini zin a obara hanyiraza nɛ ɓa wa mi yada aa papori'a ma mi dɛmuwan, a viiri a ɛ de bee.
49004015	A wa woro ho tiyan nɛ wuro Deeɓenu ma li waminu co'o, yawe a wa we biyo lo Kirisita nɛ a ho ɲu'o miniya na.
49004016	A lobee, han suraa tuwa wure yu wɛ a fu wɛ na zin, a han lee mi varirobe a heya ma ho pa'a nɛ sɛnu wo sɛnu miniya na, a ɲiyanna han suraa ma'o li waminuu.
49004017	Dɛ biyo un bara nɛ, a un yuwara mi ɓoɓo lo Ɲusoo. Mi ɓɛɛ hinni vɛsi ma ɓa nibiyan co'o, ba nɛ vɛsi ma mi leerobera nɛ a ɓuwe'ee.
49004018	Ɓa ha'iri borona, ɓa a nuhuwan Deeɓenu sii bee, ɓa dɛdɛmu ma ɓa siyan cohenu bena.
49004019	Ɓa a nuwadaanna nɛ ɓɛɛ zun nuwa, a ɓa na mite mu dara'oroyamu si wo si na, a bo mi suraa sinmu na.
49004020	Ɓɛɛ a bun mi fanmuna lo Kirisita be.
49004021	Mi yi ɲa lo wara, a mi yi yu lo aranirobe a heya ma ho tiyan nɛ mi Yesuu,
49004022	a mi lee lo nidɛn, bari mi co'odɛn ponu'uwe wee viiri mi a ho yaa mi.
49004023	A mi siyan ma mi ha'ire yerema wurewure a we befiyan.
49004024	A mi see mu nucomu co'o fiinnu nɛ Deeɓenu daanna mi yɛrɛ yaa, bun nɛ zeni mite ma mi vɛsirobe nɛ terena, nɛ le ho tiyaan, ho nɛ be sin Deeɓenu naa.
49004025	A bun na mi para han saɓiya na, a nuu wo nuu mi siīn muwin ho tiyan a han mi nilo, bari wa wure a suraa de'ere.
49004026	Mi sinlee saa yi ɓɛɛ mana, a mi yi co we be'uwe. A li wosoɲu ɓɛɛ co zin mi sinlee.
49004027	Mi ɓɛɛ co nɛ ɛnle Sitani na.
49004028	Lɛ nɛ ya yi ɲuu, a lo para mi anro na, a lo unwan mi fɛnuma yawe a lo dan yi be a serila ɓa banbannasiyo.
49004029	A wara'uwe woo ɓɛɛ co le ma mi ɲu. O yi tawɛ a woro, nɛ a o wara bara'a ɛn, a han heni sin, a be be nuu lana wa.
49004030	Mi ɓɛɛ nɛ fitinɛ li Ha'iri-Senu na, dín Ha'iri so nɛ miniwaa miyan li wiyanmu wozomɛ bena.
49004031	A hɛhɛmu, ma yi'unmu ma sinle ma ziya, ma niɲuwan wure, mu be suma wure, a bun ve mi siīn.
49004032	Mi seri wɛ, a mi we tetemu han wɛ ma waminu. Mi we saɓere han wɛ a o biyo Deeɓenu ɲa wo saɓere haan mi, lo Kirisita bena.
49005001	Mi lewɛ ma Deeɓenu, bari mi a li zaa nɛ li wa ma tete.
49005002	Mi vɛsi ma li waminu co'o a obara biyo sin lo Kirisita waana wa a nana mi mu'ɛnnu wa be na, a wora hanmu nɛ pinpiyan sin ma sara'a nɛ be sin Deeɓenu na.
49005003	Be nɛ a dara'oroyamu be, ma bepɛɛ nɛ cira mu, ma yifɛɛ, bun be ɓɛɛ tawɛ a mu hɛ mi se, a biyo bun ɓɛɛ tawɛ nisiya se.
49005004	Mi yi co wee woro wara uwe han wɛ, a obara dɛdɛra be sin, ma bun nɛ wure ɓɛɛ tawɛ mi siīn, fuwa Deeɓenu yenu denu wa, ma li bara'arinu.
49005005	A mi zuun sese lo dara'oro, nuu nɛ na'uwan, nuu nɛ wa naforo, bun ura a tinsiyanso, ɓɛɛ mi yi li ɛn wo, lo Kirisita ma Deeɓenu pa'amayamuū.
49005006	A nuwo ɓɛɛ co e'a mi ma wara nɛ ɓɛɛ ɲiyan diyowoo, bari a bun bera so bena li Deeɓenu sinle lii ɓa za anna wa.
49005007	Mi ɓɛɛ co paari diyowo na ma ɓa ni so sin.
49005008	Mi ya a tiɓiyo mayɛɛ, a wɛrɛ ma maa a omu nii lo Kirisita. Mi vɛsi a obara omu hanyira.
49005009	A ho omuu mu tetemu ma mu tereyamu ma ho tiyan si wo si wee le.
49005010	Mi ciri sese, a zuun biyo sin lo Ɲuso na.
49005011	Mi ɓɛɛ co ɓuwari mi ɲu ma baa nɛ wee we han wema'uwe nɛ a han tiɓiyo be. Mi lee han wema'uwe so sin ho omuu, yawe a han le wa.
49005012	Ɓa tiɓiyo wema be wara nuwa mi.
49005013	Biyowo han wema'uwe so wure yi lora ho omuu, to biyo wure lowa ho iin a omu.
49005014	Bari biyo wure nɛ yi zeniya ho iin ɓɛɛ hinni a sɛsɛbe. Ho omu zeni biyo a mu. A bun na mu tuwa han Deeɓenu waraa: «Sinni ote, uwe nɛ dunma, Huwo ziin ɓa nuhuwora siīn, A lo Kirisita omu aa ɲini'á o wa.»
49005015	A bun na mi urasi mite sese ma biyo mi vɛsira. Mi yi co ziin a obara ni nɛ ha'ire ɓɛɛ mana, a mi ziin a obara ha'iresiyo.
49005016	Wa'ati wo wa'ati nɛ mi yi yu nu a we biyo se mu, a mi we mu, bari li wa'ati nɛ yɛ ɓɛɛ se.
49005017	A bun na mi yi co we ni nɛ ha'ire ɓɛɛ mana, a mi zuun biyo yi a lo Ɲuso sa'o.
49005018	Mi ɓɛɛ co eri mite ma ɲa, bun a puwatuwayamu. Mi si ma li Ha'iri-Senu.
49005019	Mi wee siyo han lele, Deeɓenu ɓuwanirolele nɛ li Ha'iri-Senu yi do mi sinlee. Mi wee siyo a sɛ'a lo Ɲuso ma mi siyan wure.
49005020	Mi bara'ari lo Ma wo ma wo, be wo be bena, wa Ɲuso Yesu Kirisita yenu na.
49005021	Mi wee ɲi wɛ wara lo Kirisita yiizanni bena.
49005022	Hanna mi liiri mite si a han mi bara a obara biyo sin mi liirila mite si aa han lo Ɲuso.
49005023	Bari lo banuu a mi haan ɲuso a obara biyo sin lo Kirisita a li egilizi Ɲuso. Li egilizi a lo Kirisita suraa ma li isiro.
49005024	A bun na biyo sin li egilizi wee liirila mite si aa han lo Kirisita, a bun sin ɓa hanna muso tawɛ a ɓa wee liirila mite si a han mi bara.
49005025	Bara, mi waa mi hanna, a obara biyo sin lo Kirisita wana li egilizi a na mi mu'ɛnnu li bena.
49005026	Lo wo bun yawe a lo sɛɛ li, a lo cii li ma mu ɲuu ma mi wara.
49005027	Bari lo ɛnna mu se a dín egilizi so ziin lo waa ma semu, a na'uwan wo, a mamirobe wo, wurasin diyowo nɛ ɓɛɛ lowɛ ma bun, a li we se, a zara'i wo ɓɛɛ mana diyo.
49005028	A bun sin ɓa bara tawɛ a waana mi hanna, a obara mi yɛrɛ suraa. Nuu nɛ yi wa mi han, to a lo yɛrɛ lo wa.
49005029	Bari nuuwoo ɓɛɛ iin ɲinna mi yɛrɛ suraa. A lo we vari han, aa de ce'u haan, a obara biyo sin lo Kirisita wora mu haan li egilizi,
49005030	a biyo wa a lo suraa tuwan.
49005031	A bun na lo banuu fɛ mii maa ma mii naa na, a lo i cɛ mi han na, a ɓa niɲu paari we suraa de'ere.
49005032	Hanbe wara nɛ yɛ maa zeni tiyan nɛ hucu ma wa. Mu yi a mɛ se, un ce'o han wuro lo Kirisita ma li egilizi be.
49005033	Bun we, mibe nuupɛɛ waa mi han, a obara mi yɛrɛ be sin, a lo hannuu ɲa muso anmi mi baro.
49006001	Hanyira biyo a mi tonuu lo Ɲuso waa, bun a mi fi mii nii wara na, bari a bun terena mu.
49006002	Ho tuwa warayɛɛ nɛ ɲulɛrobe mii, bun a o de mii maa ma mii naa wa,
49006003	yawe a o ɛn hɛraa, a o si wozoma we boni li tun wa.
49006004	Maana, mi ɓɛɛ co wee we be nɛ lee mi za siyan. Mi de ce'u ɓaa, a arani ɓa, a oroli ɓa ma ho co'o nɛ lo Ɲuso miniya a mi we.
49006005	Woɓɛɛ, mi fi mii nasiyo wara na li tuūn he ma zannu ma zɛnu. Mi be yi'anmi ɓa wa ma siyan nɛ se, a obara mi yi sɛ han lo Kirisita.
49006006	Mi ɓɛɛ co we mu ɓa yireē midee, yawe a mi be we sin ɓa. Mi sɛ ɓa tore a we Deeɓenu sa'o ma mi siyan wure, a obara mi a lo Kirisita woɓɛ.
49006007	Mi sɛ mi woɓɛmu tonu ma ha'iri nɛ se a obara mi yi sɛ han lo Ɲuso a ɓɛɛ a ɓa nucoza midee mi sɛ han.
49006008	Mi zun a nuu wo nuu, hare lo we woɓɛnu wurasin huwara, aa yi mu be tetiya nɛ lo yi wo sara lo Ɲuso se.
49006009	Mibe nasiyo muso anmi mi woɓɛɛ. Mi para mu'ɛnɲiinu na, bari mi zun a ɓaa naso ma mibe naso mi ho waa, a ɓa nucoza wure a de'ere lo waa.
49006010	Bun wure veni, mi coheni mite lo Ɲusoo ma lo pa'a nɛ pɛnpɛn.
49006011	Mi pin Deeɓenu hinfirosiyan, yawe a mi yi pa'a Sitani he'o wa.
49006012	Bari ɓɛɛ a nucoza a wa fira, a ma ho waa pafonu pɛ'ɛsiyo suma, ma ho dimiɲa tiɓiyo nasiyo, han tiɓiyo pa'amayamu ma han ha'ire uwe nɛ mi ho waa ɛnna.
49006013	A bun na mi zin Deeɓenu hinfirosiyan wure, yawe a mi ziin li wozomɛ oo, a mi pa'a ɛn biyowo mi yi yu se mu wure wa.
49006014	Mi yɛrɛ cɛziin, a ho tiyan we mi hɛcɛɛnɛ, a ho tereyamu we mi sudere'e.
49006015	A ho hɛra tansinnu ɲan'anrobe we mi ziya na'an.
49006016	A ho lana we a obara hinpɛrodiyo nɛ mi wee se a fera mi yɛrɛ na aa duwinina lo Híyó hiyan suwo wure.
49006017	Mi ɲa see mu isirobe hannu unnɛ ma li Ha'iri-Senu ɛtonu nɛ a han Deeɓenu wara.
49006018	Wo ma wo a mi we faralona ma yuwarobera si wo si ma li Ha'iri. Mi yi co de tantanbuwe; mi fara han ɓa nisiya wure.
49006019	Mi muso wee fara han mɛ, yawe a Deeɓenu han ni ma wara nɛ un yi tawɛ a woro, a un yi sinheɓuwe a zenina ho Tansinnu sɛsɛbe.
49006020	A bun bena un a lo Ɲuso turo nɛ caa ma zara'uwa, yawe a un woro ho Tansinnu so ma pa'a, a o biyo un tawɛ a un worola mu.
49006021	Waa ereso sannu Tisike nɛ a lo Ɲuso tosɛ tan'ereso, aa de un unpa han mi, a mi tere zuun be un mi wa.
49006022	Un tuwo lo aa vɛra mi se, a lo woro wa unpa a han mi, a ɲa binni heni mi siyan.
49006023	A lo Maa Deeɓenu, ma lo Ɲuso Yesu Kirisita han ɓa fɛra lanasiyo wure ma ho hɛra, ma li waminu, ma ho lana.
49006024	A li Deeɓenu hinɛ ɛn ma ba nɛ wure nɛ wa wa Ɲuso Yesu Kirisita ma waminu nɛ ɓɛɛ yerema. -
50001001	A mɛ Poli ma Timote nɛ a Yesu Kirisita tosɛra, a wabe tuwa hobe vanlo nɛ yɛ a na Filipe ló kiricɛɛnna wure na, a na ɓa dɛra ma ɓa nudera na.
50001002	A waa Maa Deeɓenu ma wa Ɲuso Yesu Kirisita duɓa han mi, a nɛ hɛra miyan.
50001003	Un yi we liya mi be pɛɛ, to un dɛri tosi bara'ari Deeɓenu.
50001004	Un ɓɛɛ vunuwan a fara han, a un yi fara pɛɛ, to un zanma'aa,
50001005	taanni a biyo mi do mi nii li tansinnu bɛbɛɛnu be, a see li wozomɛyɛɛ tuwifuwa o zɛrɛ.
50001006	Un lara biyo lo lɛ nɛ ɓuwa hobe tootete nɛ yɛ hiya mi siyaan pan cɛɛ miyan hoo fuwa ho ɲuu yi ti a vɛɛ bɛɛ ma Yesu Kirisita wozomɛ.
50001007	Un se a un de un yi ma mi be, a biyo mi be hee na. Dɛɛ, mu a han sɛnumaa loo, mu a li Tansinnu fɛsinu suwaa loo, mibe wure ma mɛ paariyo nii mi han duɓa ɲu'ere bee.
50001008	A Deeɓenu a un sɛnɛ, ma Yesu Kirisita waminu, mi wure be sin na hare ma tete.
50001009	A biyo un faan na un faralonaa, bun a a mi waminu pin wee de wá, a li zuunle ma mu faanmurobe tete nɛ a li waminu so puwiri.
50001010	Ma ho co'o so to mi zuun biyo be hee mu cɛɛnnu, a lo Kirisita wozomɛɛ, to mi zan zozo, a tɛ'ɛ woo.
50001011	Bun we a mi wure a niterena Yesu Kirisita lahuramaa, a to dɛ Deeɓenu ɓuwaninu ma li yenu denu wá nɛ! Poli sɛnuma lo Kirisita bena
50001012	Mibe nɛ a wa erenasiyo, un mi mu se a mibe zuun mu, lo biyo yu ni yɛ bana yerema do li Tansinnu vɛnumawa nu na.
50001013	Lo pa'ama ma mi bɛnɛsiyo wure se ma ɓa ni nɛ á wure se, mu maa dosi zozo lo a lo Kirisita bena un mi han seraa.
50001014	A bun bana tintiyan heeniya waa erenasiyo nɛ aɓaa lo Ɲuso na boo wure siyan a ɓa suɓuwa Deeɓenu wara woronu a zanmɛn woo.
50001015	Mu boo, ni tuwan be a padeyamu ma suwaɓuwɛnu ɓa mi waa buwera lo Kirisita be, a mu yi a ɓa tuwan, bá siyan cuu.
50001016	Bá anni we mi be wure ma waminu, a biyo ɓa cuu mu lo nu bo a un sɛ suwa li Tansinnu bena.
50001017	A mu yi a bá nɛ buwe lo Kirisita be ma padeyamu ha'iri, bá yicema ɓɛɛ cuu; a ɓa miniya a naani un sɛnuma na.
50001018	A bun co ɓɛɛ cira mɛ! Mu a batari loo, mu a tete ɓa se loo, lo Kirisita be anni yi yu woro vo, to mɛ zanma'aa, a yɛrɛ bini tintin zanma'aa te.
50001019	A ura a webe, a biyo un zun lo bun wure yerema we mɛ ɲuleerobe, mi faralona ma Yesu Kirisita Ha'iri lahuramaa.
50001020	A heya wɛ ma un sinponu ma un sinciri, un ɓɛɛ maa be diyowoo nɛ ci un ɲu si. Ho wɛrɛ wá ma tuwite, mɛ nuco'uwi be pan de lo Kirisita yenu wá, a un ɓɛɛ si'aa bun na, lo a un midɛɛ loo, a mu a un huru loo, a mube mi seeni;
50001021	anni yi a mɛ le, lo Kirisita a un mu'ɛnnu, a li humu a cunbe un se.
50001022	Bun wure wá, a mu cunu mi un toonu wá, a na un pan mi li mu'ɛnnu na le? A mu yi a bun, to a mu yɛ suwanni un se? Un ɓɛɛ co zun uwe.
50001023	Un zo a zi'iza'aa mu ɲuleɲu aza: dɛ biyo, sin'ere tɛ lo un ɓɛɛ ya fɛn vɛ lo Kirisita se le, bun a biyo suwanni hare ma tete mu.
50001024	A to sin'ere lo, mibe bena to un tawɛ a un ɛn bin li mu'ɛnnu na.
50001025	Bun yu se un wá, un zun mu: to un ɛnnɛ ɛsi, aa ɛsi mi wure se a wa taanni wɛ, yawe a mi vɛ ma waa, yawe a mi yi zanma'aa ho lanaa.
50001026	Un yi annuwan ciyo miyan, to mi ɲa yu befiyan ciyo nɛ mi duura lo Kirisita Yesuu mɛ bena.
50001027	Biyo anni hee mu, a mi cɛɛn mite ma be nɛ tawɛ ma lo Kirisita Tansinnu, yawe a un yi yu mana aa lee mi unpa loo, wurasin un ɓɛɛ yu mana loo, a un yi ɲi be nɛ a bun we aa mi fu wɛ na muwɛnmuwɛn ma ha'iri de'ere nɛ sɛra ho lana suwa ma sin'ere li Tansinnu bena;
50001028	a mi ɓɛɛ co de mite si fiyo a mi ze'usiyo wuruwuru. Bun zeni ɓa hara'irobe, a yi a mibe to mu zeni mibe isirobe
50001029	nɛ lo Deeɓenu se. Mu waa ɓɛɛ a bebiyan, a biyo Deeɓenu wo tiyan ma mi a mi lara lo Kirisita na, a wo tiyan ma mi a mi yu sɛ lo bena,
50001030	a yɛrɛ zan ma ho suwa ɲu'ere nɛ mi fo maa a un paara, a nɛ un pan mi waa sɛ wɛɛrɛ a obara biyo mi ɲanna mu.
50002001	Mu yi wo a ɓuwɛɓuwɛ'arobe yi lo Kirisitaa, mu yi wo a sinheɓuwe yi li waminu, mu yi wo a paari yi li ha'iri, a nisiinnu yi mi, a tiizuunnu mi;
50002002	mi baafoo a mi tii un zanma'aa ɲu. Bun we, mi baaba a mi ha'iri we de'ere, a mi yi waminu de'ere, mɛnɛ'ɛn de'ere, leerobe ɲu'ere.
50002003	Mi ɓɛɛ co we be diyowoo ma padeyamu wurasin ma duunu biyan, a mi nuu pɛɛ wee liiri mite si aa yati ɓa bɛ á a poo mi yɛrɛ.
50002004	A nuu woo nuu mi siīn, saani a lo yati mita cunu midee, a lo muso wee yati bɛ á taa.
50002005	Mi nɛ a mu leerobe nɛ ɛnna lo Kirisita Yesuu, a bun ɛn mii,
50002006	A biyo hare a lo co'o wo li Deeɓenu co'o, Lo ɓɛɛ ɛnna mu se a o'ori bun na a maazinna mite ma Deeɓenu.
50002007	A lobe yu mu mi yɛrɛ se a ɓo mi siin, a lii so toosɛ co'o, A lo yerema wo nucoro be sin, a so hó co'o wure.
50002008	A lobe ma mi yɛrɛ liiriyo mite si fuwa mu yu li humu na, ɲa ɓɛɛ a humu maa fuwa uruwa wá humu.
50002009	A bun ɲa na Deeɓenu huweniya lo yoo bosi mu be wure ɲuu, a haan lo ma yenu nɛ ɲu'an ɓɛɛ mana;
50002010	Yawe a Yesu yenu na, a bá nɛ mi ho waa, ma li tun wá, ma li tun hiyase wure lii mi na'oɲule wá han lo;
50002011	A ɓa nuu wo nuu ziin mu, a lee mu ma mi ɲu lo Yesu Kirisita a Ɲuso, bun nɛ a lo Maa Deeɓenu ɓuwaninu.
50002012	Ma bun, waa ni, biyo sin mi fura un tannu na hare mɛnna ma yiizanni ma anmi; mi de mi isirobe toonuu ma bun sin, a obara un ya yi mi mi siīn. A wɛrɛ mi de ɲu poo, san'un biyo un ɓɛɛ hini mana mi siīn bena.
50002013	Dɛɛ, han yicema ma han wema nɛ le mi se, a Deeɓenu wee sɛ ho tonu so mi siyaan, a heya wɛ ma libe mite fɛsirobe nɛ se.
50002014	Mi we be wo be a hun'aa ma wanni woo.
50002015	Mi we zozo, a we ni nɛ zara'i woo mana na, Deeɓenu zahuwarala, nɛ tɛ'ɛ woo mana na ɓa wɛɛrɛ ni nɛ yaara, a oora ma biyo siin. A ɓabe siīn mi zɛ a obara huwa'uwo nɛ da oomu hobe dimiɲa nɛɛ,
50002016	a can han Deeɓenu Wara mi ɲuwin na. A bun nɛ mɛ yi yenu Lo Kirisita wozomɛ, a ɓɛɛ we nuu nɛ luɓo, a siya unte yaara.
50002017	Hare a un tin leera sara'a, aa cɛɛ mi lana ɲuutiinu sara'a na, to un siinwa aa zanma'aa ma mi wure.
50002018	Ma bun sin mibe ɲa zanma'aa, a mi zanma'aa ma mɛ.
50002019	Un mi waa han'aan lo Ɲuso Yesu wá, an lo fuwa un yi Timote a tuu vɛra mi se, yawe a mi unpara nɛ un ɲi heeni un siin.
50002020	Yi ɓɛɛ a bun, dɛɛ nibobure nɛ mu fo un ha'iri, a nɛ de mi yi ma mibe ma suwaɓɛɛ, hó woo.
50002021	Ɓa bɛ á wure mi waa fi mi yɛrɛ cunu, a ɓɛɛ a lo Kirisita Yesu taa.
50002022	Mi zun a lo Timote zan mi ziinle; lo ma mɛ so a obara maa ma mi zo, aa bun lo dora mi tii si li Tansinnu toonuu ma ni.
50002023	Un be yira yi ló wo nɛ mu, to un tuu lo vɛra mi se,
50002024	a un sinciri mi lo lo Ɲuso yi ta mu, mu mɛn a mɛ untee vɛ mi se.
50002025	Un pa obara mu wo yu a un aroni waa ereso Epaforodite, un tosɛroɓa nɛ ma ni saa ho suwa a vɛra mi se. A lobe mi we tuwo mana un se ma biyo mi na aa ɲiyanna un ma'o.
50002026	Mi wure ponu ya ɓuwe lo, a lo ha'iri maa ya saa bari mi ɲa lo vannu unpa.
50002027	Mu boo, lo ya vannuwan, a humu wo zuruu. Hare ma bun Deeɓenu bana wo tiyan ma lo, a mu ɓɛɛ wo lobe midee, li ɲa wo tiyan ma mɛ, bari li ɓɛɛ we ta a naani un sinvɛɛ na.
50002028	A bun na un tuwo lo vara mi se ma uwan, a mi yi zanma'aa lo minu bena, a bun yɛrɛ ɲa lee be mɛ sinvɛɛ na.
50002029	Mi sin lo waa ma zanma'aa nɛ ɲutuu lo Ɲuso bena, a mi wee de bá ni so sin wá;
50002030	bari a lo Kirisita toonu nu wá lo ya hi, taanni a biyo lo do mi mu'ɛnnu na yawe a biyo mibe serirobe yi ciira na a lo ziin bun, a bun lo wo a mu ɲiyanna na.
50003001	Mu yi a biyo á le, waa erenasiyo, mi zanma'aa lo Ɲusoo. Mu ɓɛɛ a diyowoo un se, a un tintin too mu be ɲu'ere a han mi; a un pa obara lo mu ɲa a be nɛ suwanni mibe na.
50003002	Mi fe soɓi ɓabe boore nɛ yɛ na; mi fe soɓi ma ɓa uwan'uwan tosɛra; mi fe soɓi ma ɓa ewee-ɓuwafaanna.
50003003	O yi dɛɛ mu, a wabe nɛ ɓuwani Deeɓenu ma li Ha'iri, wabe nɛ han'aan ma Yesu Kirisita, a ɓɛɛ aaɓa han suraa na; a wabe terena a ɓa ɓuwafaanna suwaɓɛsiyo.
50003004	Hare ma bun, mu ya we yi a mɛ aaɓa han suraa na. Ni tuwan yi pɛ obara lo mi lɛ hɛɛre ma mu yi, to mɛ taa poo:
50003005	un faanna un tenu wozoma hootinni wá, un a Isira'ɛli temu, Bezamɛn zun'in nuu, Heburu harala.
50003006	Mu yi a ho ladara ta ɛnle, un a Fariziyɛn; mu ɲan'anrobe ɛnle un wo li egilizi ɲi'orilo; a yi a ho Tuwa yɛrɛyɛrɛ, un ɓɛɛ in do hó oo woo.
50003007	A bun bera so nɛ be wo ɓuwaa un se, un yatiyo bun a wora ɓuwe'ee lo Kirisita bena.
50003008	Un yɛrɛ yatiyo mu wure a wora ɓuwe'ee a haan wa Ɲuso Yesu Kirisita zuunnu cunu. Hó bena, un aariyo mu be wure, a do mu wora dofiyo, yawe a un yi lo Kirisita;
50003009	a ma lo ɛn nisiinnuu; ɓɛɛ hini a mɛ unte tereyamu bena, nɛ ya we tereyamu nɛ lo ho tuwa se, fuwa tereyamu nɛ yi ma ho lana lo Kirisita lahuramaa, tereyamu nɛ lo Deeɓenu se a nɛ fasi ho lana wá.
50003010	Biyo un sunma yɛrɛyɛrɛ, bun a un zuun lobe mite, a zuun ho se nɛ lo viyara, a ma lo ɓuɓuwa han sɛnuma na, a hira lo humu sin; a to
50003011	un han'aan ɓa nuhuwora venu wá, lo un vee.
50003012	Mu ɓɛɛ co ɛnnɛ lo un dɛri luɓo vo un uwara ɲu, a be wure ɲuutuu dɛ; a un pan do un ɲu si luwi te, yawe a un yi un uware cunu, bari mɛ muso a nuu nɛ lo Kirisita uwa wá.
50003013	Wa erenasiyo, mu yi a mɛ yɛrɛ se uwanni, un ɓɛɛ in yu un uware cunu, a un anni do beɲu'ere un waa: un manu ta biyo anniya mu na, a un san un waa ma biyo mi un waa;
50003014	un fa vɛ biyo un sunma na, yawe a un yi biyo Deeɓenu vora ni ho waa, Yesu Kirisita lahuramaa.
50003015	Wabe nɛ wure boo ho lana, mi nɛ wa yi bun leerobe so. A mu yi wo a leerobe biyan mi mi siyaan betuwan wá, to Deeɓenu ɲa cii bun han mi.
50003016	Hare mu maa we be nɛ maa sin, he wa anni va vɛ ciyo yɛ, wa paari be wa ziya.
50003017	Waa erenasiyo, mi wee we biyo un we; biyo mi maa a wa we, bá nɛ vɛsi ma bun, mi fɛ mi yira dɛɛrobe bá na.
50003018	Ni cururu mi nɛ vɛsirobe wo ɓa ma lo Kirisita uruwa ze'usiyo; un dariyo a bara mu han mi, a un ɲa tin mu wɛrɛ ma hincaan;
50003019	a biyo ɓa veni, ɓa tunu bu'ubu'u, bari a ɓa siinle a ɓa Deeɓenu. Ɓa de mi yɛrɛ wá ma be nɛ nuwaani ɓa, ɓa ɓɛɛ lee bebiyan be a yi ɓɛɛ a li tun wá he be.
50003020	Mu yi a wabe, waabe maalo mi ho waa, a bin wa Isiro ma wa Ɲuso Yesu Kirisita nɛ wa ho ma lee ɓuweera;
50003021	hó yi mana, lo yerema wa ma'asuraa, a han bini lewɛ ma lobe ta suraa ce'u. Lo we bun ma mi yɛrɛ se nɛ ɲu'an mana, a nɛ ɲi be wo be si mi ziya se.
50004001	A bun na, waa erenasiyo, mi minu ponu mi na hare ma tete, a mibe be te un zanma'aa, a mibe a un yenu. Ma bun sin, waa ni, mi ziin sese lo Ɲusoo!
50004002	Un yuwa mi ɓoɓo, uwe Evodi ma o Sintisi a mi leerobe we de'ere lo Ɲusoo.
50004003	Uwe nɛ a un toosɛroɓa tan'ereso, un ɲa fara uwe a o de ɓa nu na; ɓa a ni nɛ ciya na a saara ho Tansinnu suwa, ɓabe ma Kelema ma un toosɛroɓara nɛ á nɛ yele tuwa ho sii vanloo.
50004004	Mi zanwinni'a lo Ɲuso se tuwite, un bini tin mu mi zanwinni'a.
50004005	Mi we ni nɛ waawi, a ɓa ni wure le mu unpa. Lo Ɲuso mi sura.
50004006	Mi ɓɛɛ co de mi yi ma be diyowoo; be wo be wá, a mi fara, a mi ɓoɓori, mi nɛ bara'arirobe, a mi zeni mi mirobera ma Deeɓenu.
50004007	Ma bun, to Deeɓenu han mi ma hɛra nɛ ɲuse ɓɛɛ mana, a li fi mi siyan ma mi leerobera na aa cɛɛ lo Kirisita na.
50004008	Bun we, erenasiyo, be wo be nɛ a tiyan be, be wo be nɛ nuu taa'a, be wo be nɛ terena, be wo be nɛ cuu, be wo be nɛ waa yi, be wo be nɛ tɛ na yi, biyo terena mu a nɛ nuu ve yenu; mi baaba a mi de mi tii wure si buūn.
50004009	Biyo de'enina mi, biyo mi ɲa, a yu fu na, biyo mi maa a un we, mi we bun; a to ho hɛra Deeɓenu ɛn ma mi.
50004010	Un yu zanma'aa benu lo Ɲuso se, a biyo un maa a mi tintiyan we'aa mi waa de ɲu un bena. Un zun a mu ɛnna mi siyaan mɛnna, a mu nu ɛnnɛ ɓɛɛ ya in yu.
50004011	Ɓɛɛ co a mɛ unte mirobera bena un lo bun uwe, mɛ dariyo unte ma bun, a zun ɲi uncoo ma biyo un mi wá.
50004012	Un zun ɲinwa be waa, a un ɲa zun ɛsinasemu be waa. Be wo bee ma feni wo feni, un oroliyo unte a zun siyo be waá, a zun hinnu si; un zun ɛsinasemu, a ɲa zun ɲii wá.
50004013	Mɛ da be wo be lɛ nɛ nɛ ho pa'a na lahuramaa.
50004014	Bun wure wá, mi wo tiyan, dɛɛ, mi ɲiyanna na un tuwara wa'atiī.
50004015	Mibe Filipesiyo yati zun mu, lo li Tansinnu buwenu hiyaɓuwɛrowo, biyowo un lo Maseduwani, bun we a egilizi woo ɓɛɛ na mi tannu na lo mi wee zeni mi hanmube ma mi yirobe ma ni, a mu yi ɓɛɛ a mibe midee.
50004016	A mibe midee wo bun, bari cuwaɲu wá, a un mi Tesalonikee, mi tuweniya be haan ni a ɲiyanna un ma'o.
50004017	Ɓɛɛ co a sanmube un wɛ na uwe; biyo mɛ du dannuu, bun a mu tetemu nɛ be muwin mi wá.
50004018	Un yu biyo wure tuweniya mu, mu lo ni, un ma'o ɲiyanna. Biyo mi tuwora Epaforodite, mu ciyo na, a mu su ni tuwii puwiriyo. Mu zan obara be nɛ pinpiyan sin, sara'a nɛ Deeɓenu ta be na, a nɛ be waa li siin.
50004019	Waa Deeɓenu aa ɲiyan mi ma'o wure Yesu Kirisita lahuramaa a heya wɛ ma biyo a li naforo ma li ɓuwaɓuwamu.
50004020	A waa Maa Deeɓenu yenu de wá fuwa bin. Amina!
50004021	Ɓa nisiya wure nɛ mi Yesu Kirisita, lo ba wure foofoo.
50004022	Wa erenasiyo nɛ ma ni mi wɛ wá ma tɛɛ miyan. Ɓa nisiya wure, san'un bá nɛ mi Sezare luu lo mi foo.
50004023	A wa Ɲuso Yesu Kirisita ma'ari ɛn ma mi wure ha'iri. -
51001001	A mɛ Poli nɛ Deeɓenu wɛ'aa lena a wora Yesu Kirisita turo ma wa ereso Timote;
51001002	A wabe tuwa ho vanlo nɛ yɛ, aa nɛ ɓa nisiya, lanasiyo tan'erenasiyo nɛ ni Kolosee na, ba nɛ ma lo Kirisita mi wɛɛ. A waa Maa Deeɓenu duɓaa han mi a ɲa han mi ma mi hɛra.
51001003	Tuwite, un wee bara'ari wa Ɲuso Yesu Kirisita ɓaa Maa Deeɓenu a heni mi be wa faraloo.
51001004	Wa ɲa mi lana nɛ mi yu Yesu Kirisitaa be ma mi waminu nɛ mi wana ɓa nisiya wure.
51001005	Biyowo ho tiyan wara nɛ a ho Tansinnu ciyo miyan ho dee, mi yu sinciri a aɓa biyo para mi bonu ho waa na.
51001006	Ho Tansinnu nɛ so cira miyan, lii bɛbɛna fɛnna ho dimiɲa a ho haa biyo. A mube mi seeni ho wo mibe se hare zeze mi ɲa a fanmuwan li Deeɓenu hinɛ be a heya ma ho tiyan.
51001007	A bun un beroɓa sannu Epafarasi de'enina mi. Lo a Yesu Kirisita tosɛ tan'ereso nɛ mi waa sɛ han mibe wabe ciyoo.
51001008	A lobe la'ariyo mi be a haan wa, lo li Ha'iri-Senu waminu su mi ma tete.
51001009	A bun na wa ɲa mi be ma be nɛ, wa ɓɛɛ vunuwan a fara han mi. Wa wee fara a Deeɓenu nɛ a mi zuun li sa'o, a mi yi mu zuunrobe ma ha'iriyamu wure nɛ li Ha'iri-Senu wee nɛ.
51001010	Ma bun sin to mi daa vɛsi aa heya ma biyo lo Ɲuso miniya na, a mi be we sin laa tuwite. Mi wee we wema tetiya sii wo sii, to mi vɛ ma waa Deeɓenu zuunrobee.
51001011	Wa fara Deeɓenu na, a li nɛ mi ɓuwaɓuwamu pa'a miyan, yawe a mi daan he be wo be ma muɲu.
51001012	Mi de lo Maa nu'unnu ma zanma'aa, ho nɛ na a mi nii mi li ɛn nɛ li para ɓa nisiya bonu ho omuu.
51001013	Libe la wa fo han tiɓiyo pa'a na, a huweniya wa a yora mi zowaminuso pa'amayamuū.
51001014	Ho nɛ ya wa ɲu na, a isiyo wa mu be'uwe na.
51001015	Lo Kirisita a Deeɓenu nɛ yira ɓɛɛ maa yaa. Lo a lo nuyɛɛ, nɛ mi mu daanrobera wure ɲu.
51001016	Bari a ma lobe nuu a Deeɓenu dannana mu bera wure nɛ mi ho waa, ma li tuūn; biyo nuu yira daa mi ma biyo nuu yira ɓɛɛ da mi: li bɛnu, ho nasoyamu, ho ɲusoyamu ma mu pa'amayamu. Mu be wure danna ma lobe nuu, a danna lobe bena.
51001017	Lo we ɛnna saani a mu bera wure daan, a a lobe bena a mu daanlobera wure fu wɛ na mi ɛnna.
51001018	Ɓa lanasiyo a lo suraa, a lobe a han suraa ɲu'o. A lobe ɓa lanasiyo sii fiinnu wee lee. Lo a Deeɓenu Zo nuyɛɛ nɛ dín veriyo lena ɓa nuhuwora siīn, yawe a lobe midee ɛɛn ɓa nucoza wure ma mu bera wure ɲuu.
51001019	Bari mu a Deeɓenu sa'o a mu be wure ɲuti lobee.
51001020	Deeɓenu lena lo a lo de nisiinnu libe Deeɓenu ma bun nɛ wure mi li tun ma ho waa azaā, a lo de hɛra ma mi cannu osinu ho uruwa wa.
51001021	Mibe muso ya we ɛɛna Deeɓenu na mayɛɛ, a mi ya wo li ze'usiyo mu oomu wure nɛ mi lee ma biyo wure mu we.
51001022	A wɛrɛ Deeɓenu bo mi zo humu na a dora nisiinnu mibe ma li azaā, yawe a li ziinni mi lo waa a obara nisiya a nɛ dena'erobe ma zara'i wo ɓɛɛ mana na.
51001023	A bun na mi tawɛ a ɛɛn ho lanaa, a fɛsi mite sese a obara zuun nɛ hiya fasi se. A mi ɓɛɛ co nɛ a li sinciri nɛ mi yu hare biyowo mi ɲa ho Tansinnu a dín ya'aya'a. Ho Tansinnu so a huwɛ we wura haan ɓa nii wure ho dimiɲa. A mɛ Poli a ho Tansinnu so tosɛ.
51001024	Wɛrɛ un zanwinni'a han tuwara nɛ un mi wa yi mibe bena. Biyo ɲan'an lo Kirisita tuwara, mɛ unte veni han ma un suraa, lo suraa nɛ a li egilizi bena.
51001025	Mɛ a li egilizi so tosɛ a heya ma ho tonu nɛ Deeɓenu na na a un sɛ han mibe. Li lo un woro mi wara a cii zozo,
51001026	bun a mu sɛsɛbe nɛ li we sa hare mayɛyɛ ɓa nucoza na, a nɛ li zenina ɓa lanasiyo wɛrɛ.
51001027	Deeɓenu we ɛnna mu se a ɓa nii zuun bun sɛsɛbe so nɛ a bebenu tuwi anniya, nɛ li co han tuwansira wure nucoza bena. Bun sɛsɛbe so a biyo lo Kirisita mi mi siyaan, a lo a ho ɓuwaɓuwamu sinciri.
51001028	A lobe wa woro be aa han nuu wo nuu. Wa ɓuwasa nuu wo nuu na, a wa arani ɓa ma wa zuunrobe wure yawe a wa zeni nuu wo nuu nɛ ɲutuu lo Kirisitaa Deeɓenu waa.
51001029	A ho tonu so un mi wa sɛ han sɛnumaa. A lobe pa'a un fa un hiya na aa sɛra ho suwa, ho pa'a so nɛ mi waa ɲɛni mite un suraa.
51002001	Un mi mu se a mi zuun a han hiyan nɛ un fi mi bena ɓuwa tuwi anniya; mibe, ma ba nɛ mi La'odisee, ma ba nɛ wure yira ɓɛɛ iin dan un wafonu wa diya.
51002002	Mu heni ɓa siyan, aa o ɓa wɛ wa li waminuu, a mu nɛ a ɓa tere zuun Deeɓenu be nɛ hucu. Bun a lo Kirisita.
51002003	A lobee, mu ha'iriyamu ma mu zuunrobe nafoni nɛ sa wure mii.
51002004	Un bara bun han mi yawe a nuu wo ɓɛɛ co yi mi viri ma ɲusiīnnu wara.
51002005	Hare a un ɛɛna miyan han suraa, un ha'iri pan mi mi wa. Un siin waa, biyo mi be wure so wan, a mi lana fasi lo Kirisitaa.
51002006	Biyo mi ta lo Yesu Kirisita na, lo lo a mi Ɲuso, ma bun sin mi be la.
51002007	Mi we hucu a fɛsi lo wa. Mi nɛ a mi la'a bara'a ɛn a heya ma biyo ɓa aranina mi. Mi zuun Deeɓenu bara'arinu tuwite.
51002008	Mi urasi mite a nuu woo ɓɛɛ co yi mi bi ma mi virirobe wannina ma ɓa ni zuunrobe nɛ a ɓuwe'ee nɛ a ɓa nucoza tandan, ma ho waa pafonu nucoza aranirobe, nɛ ɓɛɛ lo lo Kirisita se.
51002009	Bari mi Deeɓeyamu ɲutiirobe wure mi lo Kirisita.
51002010	Mi yi be wo be lobe se, bari a lobe mi mu ɲusoyamu ma mu pa'amayamu wure ɲuu.
51002011	A ma lobe mi faannana. Bun ɓuwafanmu so ɓɛɛ wo ma nucoza nule. A lo Kirisita faanna mi a lena mi suraa ponu uwee.
51002012	Ma bun sin, biyowo mi batiziya mi wo a obara mi ma lo Kirisita pariyo huwan, bari mi lara lo Deeɓenu veriyo ma mi pa'a a lena ɓa nuhuwora siīn.
51002013	Mi ya wo a obara ni nɛ huru mi be'uwe bena, ma biyo mi ɓɛɛ faanna bena, a wɛrɛ Deeɓenu veriyo mi a mi midɛɛ lo Kirisitaa, bari li do wa be'uwe wure si haan wa.
51002014	Li tiyo biyo tuwa ho tuwaa wa bena nɛ a wa be'uwe ee, a li yara ho tuwa pa'a ho uruwa wa.
51002015	Lo hara ɓa pɛ'ɛsiyo a uwiya ɓaa, a nuwaniya ɓa ɓa ni wure yireē, a va ɓa si mi hiya wa a zeniya ɓa ma mi sɛbɛyamu ho uruwa wa.
51002016	A bun na mi ɓɛɛ co nɛ a nuu wo iri mi biyo mi di ma biyo mi ɲu bena, wurasin han sɛɛn wozoma ma ho piyan fiinnu ma li vunurowozomɛ bena.
51002017	Bun wure a biyo lo ɓuwee mu bonu, a lo Kirisita a mu tete.
51002018	Nuu yi mana mi se, a lo we mite ma teliiriso, hare a lo yi ɓuwani ɓa anzera, mi ɓɛɛ de mite si a lo zara'i. Saɓemu yimiro, ma ara'o duunu ma nucomu lerobera su ɓa.
51002019	Ɓa nasiyo so sin ma lo Kirisita nɛ a ho ɲu'o ɓɛɛ caa wɛɛ na. A lo Kirisita na a han suraa wure yu wɛ na, a fu wɛ na zin. A lobe vari han a na a han dan ma Deeɓenu sa'o.
51002020	Mibe yi huruu ma lo Kirisita a mi huwaraliyo ho dimiɲasiyo ladara na, a webena mi pan vɛsi a obara mi yi a ho dimiɲa taa? A webena mi tɛ a be han ladara so na,
51002021	haan nɛ lo o yi co di, o yi co nɛnɛ, o yi co duun diyowo na?
51002022	Han ladara so a be nɛ ɓɛɛ ɲiyan diyowo, a obara dirobe nɛ yi du vo to mu vo. Han a ɓa nucoza ladara ma ɓa aranirobera.
51002023	Mu lowɛ ho iin ma ha'iriyamu tete, bari ɓa ni so ɓuwani mu bera a heya ma mi yɛrɛ sa'o, a ɓa we a obara ni nɛ liiri mite si, a ɓa ɲimuwin mi suraa, a bun diyowo ɲa ɓɛɛ yu se a saa ɓa ɓa suraa ponu uwe na.
51003001	Mi yi viya ma lo Kirisita, a mi piri'a ho waa bera, he lo Kirisita asiyo Deeɓenu nudorole.
51003002	A mi lerobera ɛɛn ho waa bera wa, a mu ɓɛɛ ɛɛn li tun bera wa.
51003003	Mi huruu a mi sii sa mite ma lo Kirisita Deeɓenuu.
51003004	Lo Kirisita nɛ a mibe sii yi zeni mite tuma nɛ, to mibe muso paari zeni mite ma lo lo ɓuwaɓuwamuu.
51003005	Mi ɓuwe han suraa ponu uwe nɛ a li tun taa: bun nɛ a dara'oroyamu, ara'omu, han suraa suwɛ, mu leerobe uwe ma han nafoni waminu nɛ a tinsiyansoyamu.
51003006	Li Deeɓenu sinle ɓuwee ɓa za anna wa bun bera so bena.
51003007	A bun sin mi ya wee vɛsira biyowo bun be'uwe so yu se mi wa.
51003008	A wɛrɛ mi para bun nɛ yɛ wure na: sinlee, unmurobe ma ɲiinu. A tuwowa wara wurasin wara uwe wo ɓɛɛ co le ma mi ɲu.
51003009	Mi ɓɛɛ co haa saɓiya han wɛ, bari mi dosi mi nucomu co'odɛn ma mi wema,
51003010	a mi so lo nifiinnu co'o. Ho co'ofiinnu so nɛ mi waa fe lɛ daanna ho be tuwite, yawe a mi zuun li a poo mayɛɛ.
51003011	Gɛrɛke nuu ma Zuwifenuu; ɓuwafaan ma sori; ba nɛ yira hɛɛna mu ma ɓa bura, ɓa huwarala ma woɓɛnu ɓɛɛ hinni mana he. A lo Kirisita a mu be wo be, a lo mi mi wuree.
51003012	Mi a Deeɓenu nii. Li wɛ'aa mi, a wa mi, yawe a mi we li taa. A bun na mi si ma ma'ari ma wɛ serinu ma lirite ma wawinu ma muɲu.
51003013	Mi wee he wɛ be, a mi we saɓere han wɛ, a o biyo lo Kirisita wora saɓere haan mi.
51003014	Bun wure wa, mi zin li waminu, dín nɛ a mu ɲutirobe huwinnu.
51003015	A lo Kirisita hɛra ɛn mi siyan. A ho hɛra so bena mi vo a uwa wɛwa a wora suraa ɲu'ere. Mi de bari'a Deeɓenu na.
51003016	A lo Kirisita wara ɛn mii siyaan a puwiri. Mi wee zeni wɛ, a be wɛ ma ha'iri. Mi sɛ'a Deeɓenu ma mi siyan wure a bara'ari li. Mi wee siyo lele, a siyo le-siyan ma lele nɛ li Ha'iri-Senu zenina mi.
51003017	Mi yi we be wo be nɛ ma wara wurasin ma wema, mi we mu wure lo Ɲuso Yesu yenu na, a mi bara'ari Deeɓenu lo Maa lobe bena.
51003018	Hanna mi liiri mite si a han mi bara a obara biyo sin mi liirila mite si aa han lo Ɲuso.
51003019	Bara, mi waa mi hanna, a mi ɓɛɛ co pa mu'ɛnɲinnu ɓa wa.
51003020	Haɲira wee fi mii nii wara na, bari bun sin lo Ɲuso na.
51003021	Maana, mi ɓɛɛ co wee we be nɛ lee mi za siyan, a vera ɓa sinheɓuwe.
51003022	Woɓɛɛ, mi fi mii nasiyo wara na li tuūn he ma zannu ma zɛnu. Mi ɓɛɛ co we mu ɓa yireē midee, yawe a mi be we sin ɓa. Mi be yi'anmi ɓa wa ma siyan nɛ se, a obara mi yi sɛ han lo Ɲuso.
51003023	Mi sɛ mi woɓɛmu tonu ma ha'iri nɛ se a obara mi yi sɛ han lo Ɲuso a ɓɛɛ a ɓa nucoza midee mi sɛ han.
51003024	Mi zun a nuu wo nuu, hare lo we woɓɛnu wurasin huwara, aa yi mu be tetiya nɛ lo yi wo sara lo Ɲuso se. Mi sɛ han lo Kirisita lo Ɲuso.
51003025	Mi zuun mu lo nuu nɛ yi we oomu a yi oomu aa wera mi cunnu, bari Deeɓenu ɓɛɛ lee nuu nuu.
51004001	Mibe nasiyo muso anmi mi woɓɛɛ. Mi para mu'ɛnɲiinu na, bari mi zun a ɓaa naso ma mibe naso mi ho waa, a ɓa nucoza wure a de'ere lo waa.
51004002	Mi de mi tii si wure ho faralo. A mi ha'iri ɛndɛɛ biyowo mi yi fara, a mi ɲa bara'ari Deeɓenu ma mi faralo.
51004003	Mi ɲa muso wee fara han wabe yawe a Deeɓenu han wa ma co'o nɛ se a wa worola li wara nɛ a lo Kirisita sɛsɛbe, bari a bun sɛsɛbe so bena a un mi li asoō wɛrɛ.
51004004	A Deeɓenu han ni ma se a un worola han ma biyo un tawɛ a wera mu.
51004005	A mi zuun biyo mi vɛsira ba nɛ ɓɛɛ a lanasiyo siīn. Mi we bun wa'ati wo wa'ati nɛ mi yi yu.
51004006	Mi nɛ a mi wara we sin a ɲa we yo. Mi zuun nuupɛɛ cannu ma ha'iri.
51004007	Waa ereso sannu Tisike, nɛ a tosɛ tan'ereso, a nɛ sɛ lo Ɲuso tonu ma wa, aa bara un unpa wure han mi.
51004008	Un tuwo lo mi se, yawe a lo bara biyo wa mi wa a han mi, a lo ɲa heeni mi siyan.
51004009	Onesime nɛ be hee waa, a nɛ a waa ereso tan'ereso, ho nɛ a mi nuu ni'ere aa buwa lo. Ɓa aa wuro biyo wure nɛ mi waa we hee aa han mi.
51004010	Arisitarike nɛ mi li asoō ma ni, tiya miyan, ho ma Marika nɛ a Barinabasi ɓaa nɛn. Un baraa ho be haan mi. Lo yi ciyo mi se a mi boɲa lo.
51004011	Yesu nɛ ɓa ɲa we ve ma Zutusi muso tɛɛ miyan. A bá mideso lo ɓa Zuwifera siīn a ma ni pariyo sɛ Deeɓenu pa'amayamu tonu. Ɓa be wiya un sin ma tete.
51004012	Epafarasi nɛ muso a mi nuu ni'ere ma tɛɛ miyan. Lo a Yesu Kirisita tosɛ nɛ wee fara tuwite ma pa'a aa han mi, yawe a mi ziin sese ho lanaa, a dan hoo, a mi tii biyo wure Deeɓenu miniya na ɲu.
51004013	Lo terena mi waa sɛɛ mite mi bena. Mɛ untena a mu sɛni. Lo ɲa mi waa sɛɛ mite han Lawodise ma Hiyerapolisi kiricɛɛnna.
51004014	Wa yira du'atira Luka tiya miyan; Demasi ɲa muso tiya miyan.
51004015	Mi tɛɛ waa erenasiyo nɛ mi La'odisee na, a ɲa tɛɛ Nunfa ma ɓa lanasiyo nɛ wee fewɛ ho zuun na.
51004016	Biyowo mi yi arana hobe vanlo nɛ yɛ vo, a mi ɲa nɛ a ɓa ara ho han ɓa Lawodise lanasiyo. A mibe mite na ara ho vanlo nɛ lo ɓa Lawodise lanasiyo se.
51004017	Mi woro han Arisipe, lo lo ciiri mi yireē ho tonu nɛ lo Ɲuso lo lo sɛ na, a lo tii ho ɲu.
51004018	A mɛ Poli untena nu ma too mu tɛɛrobe nɛ yɛ, lo un tɛɛ miyan. Mi ɓɛɛ co cansan lo un mi asoō. A Deeɓenu duɓa han mi wure. -
52001001	Mɛ Poli ma Silivɛn ma Timote, a wabe tuwa hobe vanlo nɛ yɛ na Tesalonike ló egilizisiyo na, mibe nɛ wure mi waa Maa Deeɓenu ma wa Ɲuso Yesu Kirisita lahuramaa: Ɓuwɛyoo a duɓa ma hɛra lii mi wá!
52001002	Wa wee bara'ari Deeɓenu mi bena wa'ati pɛɛ, a wa woro mi be wa faralona.
52001003	Mi lana wema, mi waminu tonu nɛ sa ma mi sinciri nɛ fasi muwɛnmuwɛn wa Ɲuso Yesu Kirisita wá, wa ha'iri mi bun na wopɛɛ te!
52001004	Waa erenasiyo, mibe nɛ be sin Deeɓenu na ma biyo, wa zun a li wɛ'aa mi leena,
52001005	bari dɛɛ, wa Tansinnu ɓɛɛ a diyo nɛ vɛ ciyo miyan ma ɲuwara biyan uwe, li va mi wá ma pa'a li Ha'iri-Senu bara'aa ma sinciri nɛ ɲutu. Biyowo wa be mi siin, ma biyo yu wa mibe bena, mibe mite zun bun ciriyo.
52001006	Hare a mi yu ɲin'uwe, mi pan ta han wara na ma zanma'aa li Ha'iri-Senu lahuramaa, a na mi yerema so wabe wema a vɛsira, a so lo Ɲuso taa.
52001007	Ma bun, mi a dɛroni fuwa Maseduwani ma Akayi lanasiyo wure yira lo miyan.
52001008	Dɛɛ lo Ɲuso wara ɲa mi se, a han le bɛbɛna, ɓɛɛ a Maseduwani ma Akayii midee dɛ; mi lana nɛ mi lara Deeɓenu na be le zun feni wo feni, fuwa mu yɛrɛ ɓɛɛ hinni yu a wabe la'ari mu.
52001009	Biyo wabe bona ciyora mi se, a mi wo tuwii ta haan wabe ma biyo mi bona parala mi tisiyan na, a i tuɓiyo haan Deeɓenu, li Deeɓe-Ve nɛ be boo mu; bun mi waa worola wabe be he ma feni wo feni.
52001010	A bun mi ɲa mi waa hera li Zo Yesu nɛ li veriyo leena ɓa nuhuwora siīn, hó nɛ vii wa ho hiro sinlee nɛ buba mu na.
52002001	Wa erenasiyo, mi zun mu sese lo wa ɓɛɛ co mana mi se ɓuwe'ee dɛ!
52002002	Han sɛnuma ma ho fiyan nɛ yu wa Filipe lóo, mi ɓɛɛ a nuhuwan bun se, bun wure bɛnɛ, wa we'aa ciriyo wa siyan waa Deeɓenu na a buwera waa Deeɓenu Tansinnu hare han ɓuwɛɓuwɛduwa siīn.
52002003	Niviiri, yidu'umu ma ɲɛnɛ'ɛn woo ɓɛɛ ɛnna wa berobe dɛmuwan hiya.
52002004	A biyo wá Deeɓenu arafaa li Tansinnu waa a diyara wa, bun bena wa ɓɛɛ a ni nɛ wuro a wa be we sin nucoza na, fuwa libe Deeɓenu mite nɛ zun han siyan ciri.
52002005	Mi zun mu ciriyo, hare wozo'ere wa ɓɛɛ e'aa mi, wa ɓɛɛ yoo bo nuu woo na ma bemiiro sumɛ ha'iri, li Deeɓenu mite a wa sɛnɛ.
52002006	Wa ɓɛɛ ma yenu nucoza se, mu mana mibe na, mu mana nibiyan na; a hare ma bun, biyo wa a lo Kirisita tura, bun ya na nu wa, a wa ɛn mi ɲuu.
52002007	A bun wure wá, wa wo waawi mi siīn; wa ziinna obara hanɲanro nɛ de ɲu mi za na.
52002008	A biyo mi be sin wa yu na, wa na li Deeɓenu Tansinnu miyan, a wo tuwi aariyo wa mu'ɛnle ciya bun na, a haan biyo mi be huwa he waa yu na.
52002009	Waa erenasiyo, wa tonu ma wa sɛnuma, mi ha'iri mi bun na: tinaa, wosonuu, a biyo wa sara ɛɓɛ'ɛɓɛ yɛ, yawe a wa ɓɛɛ we mi nuu woo sero, wabe dede nɛ buwiya li Deeɓenu Tansinnu haan mi.
52002010	Mu wo mi yira wá, a Deeɓenu ɲa ma mu; wa vasi a can mibe nɛ lara ma senuyamu, ma tereyamu; bun wanni mana.
52002011	Mi ɲa zun mu sese lo wa can mi nuupɛɛ a obara biyo sin maa wee cɛɛnna mi za.
52002012	Wa bo mi, a ɓuwɛɓuwɛ'aa mi, a yuwa mi ɓoɓoo, a mi vɛsi ma co'o nɛ lee Deeɓenu yenu, dín nɛ vo mi ma mi pa'amayamu bɛnu dinu bena ma libe mite ɓuwaɓuwamu bena.
52002013	A bun na wa mi waa bara'ari Deeɓenu tunmasan, bari biyowo mi ɲa han Deeɓenu wara nɛ wa can aa cira miyan, mi ɓɛɛ wo han ma nucoza ɲusiīnnu wara, a mi huwa caan han puwa, a heya wɛ ma biyo a han dede, han Deeɓenu wara nɛ sɛ tonu bá nɛ lara mu siyaan.
52002014	Waa erenasiyo, mibe nɛ a li Deeɓenu egilizira lo Kirisita Yesuu nɛ mi li Zude tuūn, mi huwa so bá co'o, bari mi saa mi tunsiyo yɛrɛyɛrɛ nu wá, a obara biyo sin ɓabe saara ɓa Zuwifera nu wá.
52002015	A bá Zuwifera so ɓo lo Ɲuso Yesu ma li Deeɓenu ɲucanna, a ɓabe ɲi'oriyo wa, ɓa be ɓɛɛ sin Deeɓenu na, a ɓa ma ɓa nucoza wure mi ze'uu!
52002016	Ɓa mi waa saa wa a wa woro ma ɓa nibiyan, a bá ɓɛɛ ca yi isi, a we ni nɛ tun mi be'uwe na. Harewo, mu veni li Deeɓenu sinlee yu ɓaa.
52002017	Wa erenasiyo, mu yi a wabe anni le, wabe a ni nɛ ma mi ɛɛna wɛ na wozomazaɲu wa yira se, yi ɓɛɛ a bun wa bonu bo wɛ wa sa! A biyo wá yɛ, wa yira ho a mi mi wá, a haan biyo mi ponu mi waa ɓuwera wá.
52002018	Ma bun, wa ya we co a vɛ tuwifuwa mi se, mɛ anni ɓɛɛ lo nuu, mɛ Poli co mu cuwe, a yu cuwaɲu, a Sitani saara wa.
52002019	Wa Ɲuso Yesu yireē, lo ɓuwezeso, a wii bá a wa sinciri, wa sinwɛɛnu ma wa yenu? Sinna ɓɛɛ a mibe muso le?
52002020	Oo, a mibe a wa yenu ma wa sinwɛɛnu.
52003001	Ma bun, wa muɲuwan saa, a wa lo mu suwanni a wa ɛsi Atɛneē wa dee.
52003002	A waa tuwo waa ereso Timote nɛ ma Deeɓenu a toosɛroɓara lo Kirisita Tansinnu bee a vara mi wá. Wa tuwo hó mi se, a lo vɛɛ we'a mi fɛsi, a be mi ziya ma biyo mi lana cunu ɛn na;
52003003	a li wɛɛrɛwo ɲin'uwe ɓɛɛ co yi mi nuu woo yi'iya'a. A mibe mite zun mu lo a bun a wa ɲuɓuweerobe!
52003004	Biyowo wa ɛnna mi se, wa we mi waa bara mu lo wa mi ɲin'uwe wá; a bun mu ɲutura yɛ, mi ɲa zun bun.
52003005	A bun na biyowo un ɓɛɛ hini he mu yi, un tuwo Timote a lo vɛɛ lee mi unpa, a sɛɛrɛ mi lana be, bari a biyo mu we a un bonu biya lo unwanniye lo nisuuro ɓɛɛ yu mi suwo do be'uwee a yeremana wa tonu wure wora ɓuwe'ee!
52003006	A Timote lo mi se a arona aa ciyo yɛ, a biyo wa ɲa lo se a cira mi lana, mi waminu ma biyo mi bonu bora wa wá, a yira ho a mi wa yira ma yira a obara biyo sin ɲa a wabe; hó a tantete.
52003007	Ma bun wa erenasiyo, hare a sɛnumana ma ɲin'uwera mi wa wá, mi lana be nɛ wa ɲa wiya wa siyan.
52003008	Wɛɛrɛ wa we'aa hɛ'iyado, bari mi caa lo Ɲuso na muwɛnmuwɛn.
52003009	A webe wa we a maa bara'ari Deeɓenu mi bena sa! Tiyan, a maa ya zenina han zanma'aa wure nɛ wa yu zanma'aa mi bena libe Deeɓenu mitena waa!
52003010	Tinaa, wosonuu wa wee fara diyo, aa ɓoɓori li, a li nɛ a wa bini mi mi wá, yawe a biyo yi pan ɲan'aan mi lana a wa tii bun ɲu han mi.
52003011	Ɓuwɛyoo, a waa Maa Deeɓenu mitena ma wa Ɲuso Yesu be wa wantete wá a yi ciira mi se!
52003012	Ɓuwɛyoo, a lo Ɲuso be mi ziya, a mi ma wɛ waminu de wá, a li bɛbɛ cii ɓa nucoza wure na, a dín waminu so lewɛ ma diyo wabe wara mibe;
52003013	yawe a dín waminu so fi mi siyan na, a we han parapara ma waa Maa Deeɓenu senuyamu biyo zeso wa Ɲuso Yesu yi ɓuwee ma mi nisiya wure!
52004001	Mu veni, waa erenasiyo, wa fara mu mi se, a yuwa mi wa Ɲuso Yesu Kirisita bena, lo biyo mi tawɛ a mi we, a mi be we sinna Deeɓenu na; lo a bun mi de'iya na wa se; bun we, mi pin de'oro!
52004002	Mu ziyaberobe tannu nɛ wa do haan mi, a nɛ lo wa Ɲuso Yesu Kirisita se, mi zun bun ciriyo.
52004003	Biyo Deeɓenu miniya na, bun a mi sɛɛnaciinu; bun we mi para ara'omu na.
52004004	A mi nuu wo nuu zuun ura mi suraa na, a we nisenu ma huwara.
52004005	A nuu woo ɓɛɛ co de mite si ara'omu nuu a obara biyo sin ɓa lanapinna wee wera mu.
52004006	Li duwayi beraa, a mi nuu woo ɓɛɛ co di wurasin a ɲɛnɛ'ɛn mi ereso: a lo Ɲuso faa'a bun bera so wure tiyan; wa winuu ya bara mu vo, a heniya mu haan mi!
52004007	A wa sɛɛnaciinu bena Deeɓenu vo wa dɛ, a ɓɛɛ co a na'uwan!
52004008	Bun we, nuu nɛ yi pan li aranirobe na; ɓɛɛ a nucoro ho pan na dɛ; a Deeɓenu, dín nɛ ɲa haan mi ma mi Ha'iri-Senu.
52004009	Mu yi a li nuzoonu waminu be, cunnu ɓɛɛ hini mana a nuu too miyan bun bena, bari mibe mite yu bun aranirobe so vo Deeɓenu se, lo mi waa wɛ;
52004010	a a bun mi yɛrɛ ɲa du hiya wá, a mi waa tiiɲu mi ma mi erenasiyo wure azaā li Maseduwani tunzo wuree. Hare ma bun, waa erenasiyo, wa heeni mi siyan a pin ciizo;
52004011	yawe a mi ɛn hɛraa ma wɛ, a bun we yenuna be mi se, a po bun, a nuupɛɛ baaba biyo yi cira lo mu na, a sɛ tonu ma mi buware, a obara biyo sin wa we bora mi ziya ma mu.
52004012	Bun wure ɲu a mi vɛsi ma huwarayamu mi ma ɓa nibiyan aza; a mi ɲusero ɓɛɛ co we nibinu woo sero.
52004013	Wa erenasiyo, yi a biyo cira ɓa nuhuwora be mu, wa ɓɛɛ miniya a mi we bura bun se; bun we, mi siyan ɓɛɛ co vɛ a obara ɓa ni nɛ á, nɛ sinciri mana mu!
52004014	Mu boo, wa yi lara lo Yesu huru, lo a lo viya, to wa ɲa laa lo lo Yesu so lahuramaa, Deeɓenu aa aroni bá nɛ wure huru ma lo yenu, a ɓa ma lo paari ɓuwee.
52004015	Dɛ biyo, wa da de ho tannu nɛ yɛ han mi lo Ɲuso ɲu na: wabe niviya nɛ asi ho lo Ɲuso aroɓuweenu, wabe ɓɛɛ ceceni bá nɛ dumasi li humuu mu vo!
52004016	A miniwarobe le, ɓa anzera ɲuso ni'ere ɲinsan, li Deeɓenu buwannu huwin, a bun wo so, lo Ɲuso mite le ho waa a lii, a to bá nɛ huru mu lo Kirisitaa aa vee miyɛɛ.
52004017	Bun bɛnɛ to wabe niviya nɛ ya a bin ma ɓa wure paari huweni yoora han duduwoo, a yoo sinna lo Ɲuso waa ho pinpiyaan; ma bun to wa ma lo Ɲuso ɛn wɛɛ tuwite!
52004018	Mi wee de wɛ siyan ma han wara so!
52005001	Mu yi a li wa'ati ma li pafonu nɛ mu wee, a nuu too be bun a dɛ nɛ miyan bun cunnu mana.
52005002	Dɛɛ, mibe wure zun mu ciriyo lo lo Ɲuso wozomɛ cii vin waa a obara anro ɓuwerobe be sin ho tinaa.
52005003	Biyowo ɓa ni yi tɛ lo: «A Hɛra te, baasi woo! A dín wa'ati soo, ɓa yirima'oro, a obara biyo sin ho siyanvɛɛ wee tera lo hantero ɲu, a bun sin li yaamɛ tera ɓa ɲuu, a to diyowoo ɓɛɛ na ɓa vuu.
52005004	A mu yi a mibe nɛ a waa erenasiyo, mibe ɓɛɛ mana tiɓiyo a nɛ nɛ libe wozomɛ nɛ yɛ aa vin miyan a obara anro.
52005005	Mibe wure a omu za, a vɛsi ho wosonuu. Wa ɓɛɛ a tinaa za, wa ɓɛɛ a tiɓirusiyo.
52005006	Bun we wa yi to teeda a obara ɓa ni nɛ á, a wa ɛndɛɛ a zuun fi wate na.
52005007	Bá nɛ da mu, a ho tinaa bá wee da, a bá nɛ eeri mite ma ɲa, a ho tinaa bá wee eri mite.
52005008	A yi a wabe nɛ a li wosonuu za, wa zuun fi wate na, wa zin ho lana ma li waminu sudere'e wa wá, a ci mu isirobe sinciri hinfiro'oonɛ.
52005009	Deeɓenu ɓɛɛ co daanna wa a hora mi sinlee uwe, a yawe a mu isirobe we wa ta wa Ɲuso Yesu Kirisita lahurama.
52005010	Hó huru wabe bena, yawe, mu a wa mi wa yira na loo, mu a wa toduma loo, a wa paari a ɛndɛɛ ma lo.
52005011	Ma bun, mi wee heeni wɛ siyan, a nɛ pa'a wɛ na, a obara biyo sin mi wiinu mi waa wera mu.
52005012	Waa erenasiyo, wa fara mi, a bá nɛ sɛ ho tonu mi siīn, a nɛ wee heca mi waa, aa ɓuwasa miyan lo Ɲuso tannu wá, a mi wee anmi bá.
52005013	Mi anmi ɓa ma tete, a cɛɛn ɓa ma waminu ɓa tonu bena. Mi ɛsi wɛ se ma hɛra!
52005014	Waa erenasiyo, wa heeni biyo miyan: bá nɛ vɛsi buna'inbuna'in mu, mi ɓuwasa bá na; bá nɛ uwariyo mu, mi ɓuwɛɓuwɛ'a bá; bá nɛ hun mi yɛrɛ na, mi seri bá; a mi yi muɲu ɓa wure dannuu.
52005015	Mi urasi mite a nuu woo ɓɛɛ co saara omu ma omu. A mu a mibe wɛ na loo, mu a mi ma ɓa ni nɛ á wɛ na loo, mi piri'a a we tetemu ma ɓa wure.
52005016	Mi zanma'aa tuwite,
52005017	Mi ɓɛɛ co tan faralo na,
52005018	Mu tin ya a be nɛ mu sin, mi de nu'unnu; bari a bun a Deeɓenu sa'o mi bena Yesu Kirisita lahuramaa.
52005019	Mi ɓɛɛ co duwini li Ha'iri-Senu!
52005020	Mi ɓɛɛ co de zuwa li Deeɓenu ɲucanna wara na;
52005021	mi ciri be wo be, a biyo yi se mu, mi fi bun na.
52005022	Mi fe soɓi a mi ɓɛɛ co de mite omu si woo!
52005023	Ɓuwɛyoo a li Deeɓenu hɛraso mitena sɛɛ mi cii parapara; a mi nuco'uwiyamu wure, li ha'iri, li mɛnɛ'ɛn, ma han suraa we be nɛ paara bosi se, a fɛɛn woo mana na wa Ɲuso Yesu Kirisita ɓuwezeso.
52005024	Dín nɛ vo mi a tan'ereso, a dín mite ɲa we mu!
52005025	Waa erenasiyo, mi wee fara han!
52005026	Mi tɛɛ waa erenasiyo wure na ma cuwɛncuwɛnnirobe siya.
52005027	Un yuwa mi ɓoɓo, lo Ɲuso bena, a hobe vanlo nɛ yɛ we diyo nɛ ara han waa erenasiyo wure.
52005028	A wa Ɲuso Yesu Kirisita we tiyan ma mi! -
53001001	A mɛ Poli ma Silivɛn ma Timote tuwa biyo yɛ na waa Deeɓenu ma wa Ɲuso Yesu Kirisita egilizi nɛ mi Tesalonikee na:
53001002	A waa Maa Deeɓenu ma wa Ɲuso Yesu Kirisita we tiyan ma mi, a han mi ma hɛra
53001003	Waa erenasiyo, mu heya, a mu ɲa tawɛ a wa bara'ari Deeɓenu tumasaan mi bena; a biyo mi lana pa'a mi waa de wá, a li waminu nɛ mi wure sora wɛ mi waa bu'u.
53001004	A bun na wa mi waa woro mi be ma han'an li Deeɓenu egilizira; a biyo hare a mi mi sɛnuma ma ɲin'uwee mi ɲamico, a mi cucaa ho lana na.
53001005	Bun dɛri zeni lo Deeɓenu iri terena, bari mu a be nɛ aa muwin mi wá lo li Deeɓenu pa'amayamu nɛ bena mi mi waa sɛ, lo mi siya mite li bena yu biyo.
53001006	Deeɓenu se mu terena; a bá nɛ mi waa de sinvɛɛ miyan, a li de sinvɛɛ bá na a wera ɓa saara.
53001007	A mu yi a mibe nɛ fiyan lo mu, li nɛ vunurobe mibe ma wabe na biyo zeze lo Ɲuso Yesu ɲu yi lo ma ɓuwee ma mi anzera pɛ'ɛsiyo,
53001008	nɛ danhoro do fo. A to bun zeze bá lanapinna, a nɛ ansaan wa Ɲuso Yesu Tansinnu na, li ciiri bá yireē.
53001009	Ɓa yireeciirinu aa we ɓa hara'inu bu'ubu'u. Ɓa sun ɓɛɛ sɛ sura lo Ɲuso ma lo pa'a ɓuwaɓuwamu fiyoo.
53001010	Bun zeze lo yi ɓuwee a aa yi yenu mi nisiya waa ma bá nɛ wure laara laa mu waa, to mibe ɲa muso ɛn bin, bari mi lara wa sɛrɛyamu na.
53001011	A bun na wa wee fara han mi tunmasaan. Wa we bun yawe a waa Deeɓenu we tiyan ma mi, a ho sii nɛ bena li vo mi, a mi we ni nɛ tawɛ ma hó. Wa ɲa fara diyo a li yicematetiya wure, libe mite tetemu ma mibe lana tonu nɛ sa bena, a li tii han ɲu han mi;
53001012	yawe a wa Ɲuso Yesu yenu de wá mibe bena, a mu yɛrɛ ɲa we mibe yenu, a heya wɛ ma waa Deeɓenu, wa Ɲuso Yesu Kirisita sanmu.
53002001	Waa erenasiyo, mu yi a biyo cira wa Ɲuso Yesu Kirisita aroɓuweenu ma biyo wabe ferawɛ lo se, a beɲu'ere wa fara mi se:
53002002	Mi ɓɛɛ co de mite si a ɓa piripara ha'ire wurasin a beeri buwe ma mi uwi yimilo wurasin wara, wurasin vanlo nɛ na miyan, a nɛ yi zeni lo lo Ɲuso wozomɛ anniya vo!
53002003	Mi yi co nɛ a nuu woo yi mi viri ma bun sin diyowoo; bari mu we waziɓi a ɓa ni pin tiyan na ve, a lo nucosumɛ, mu hara'irobe nuu ɓuwee ve.
53002004	Lo a li ze'u naso, a tinsinu wo tinsinu ma be wo be nɛ ɓa nucoza han, lo suwanni mite bun wure na, a lo hɛ mi siīn hare yoo ɛsi li Deeɓenu ɓuwanirozuun, a yɛrɛ we mite a obara mi a li Deeɓenu.
53002005	Mi ha'iri ɓɛɛ mana mu wa, lo un we bara biyo yɛ haan mi a un mi mi se le?
53002006	A wɛɛrɛ, biyo hò lo ɲu, a na lo ɓɛɛ zeni mite mi wa'ati bɛnɛ, mi zun bun sese;
53002007	bari ma sɛsɛmu, mu oomu dɛri mi waa sɛ mi saa. A biyo hò lo ɲu yi cɛrɛliyo mɛnɛɛ, to lo waa fuwa wure aa zeze.
53002008	Dín wo so to lo nucosumɛ zeni mite wure, a wa Ɲuso Yesu yi lo pɛɛ lee bin ma mi ɲuɓo pinpiyan, aa cin'a lo mi ɓuweezeso ɓuwaɓuwamu.
53002009	Lo nucosumɛ ɓuwee ma Sitani pa'a, a lo we hanmarobera, miniwalobera ma ɲuɓuwɛrobera nɛ a piriyiri.
53002010	Lo aa suu mu yiralerobera si pɛɛ a de ɓa ni na, a bun yaa bá nɛ hi mu ɲu'uwe, bari ɓa ɓɛɛ yu ho tiyan waminu fu na nɛ da isi ɓa.
53002011	Bun bena Deeɓenu tuwo viyanro se a lii so ɓa, a nɛ ɲa ɓa a ɓa laa saɓiya na.
53002012	Ma bun, to bá nɛ ɓɛɛ lara ho tiyan na iri wo mite vo, a biyo ɓa i wo mu oomu ma pɛrɛmu be.
53002013	A mu yi a wabe uwanni, waa erenasiyo nɛ be sin lo Ɲuso na, wabe tawɛ a bara'ari Deeɓenu tunmasan mi bena, bari Deeɓenu leena wa hare mu hiyaɓuwɛ mu isirobe bena li Ha'iri sɛɛnaciirobe ma ho tiyan lana lahuramaa.
53002014	A bun ɲa a mi venu ɲu li se; li vo mi ma wabe Tansinnu buwerobe yawe a mi yi wa Ɲuso Yesu Kirisita ɓuwaɓuwamu.
53002015	Bun we, waa erenasiyo, mi yɛrɛ cɛ muwɛnmuwɛn dɛ! Biyo wure mi ɲa wa se, mu a ɲu ma ɲu loo, mu a vanlo nɛ tuweniya loo, mi fi bun na sese.
53002016	A wa Ɲuso Yesu Kirisita mite ma waa Maa Deeɓenu nɛ waana wa, a nɛ wo tiyan ma wa, a do wa siyan fuwaa bin, a na sinciri tete waa,
53002017	a bá ɓuwɛɓuwɛ'a mi, a heeni mi siyan, a nɛ pa'a miyan a mi wera wema tetiya wo wema tetiya; a worola wara tetiya wo wara tetiya.
53003001	Bun wure wá, waa erenasiyo, mi wee fara han wa, a lo Ɲuso wara bɛbɛ, a han yi yenu a obara biyo sin a mu mibe se;
53003002	a fara yawe a Deeɓenu fe wa ɓa ara'oni ma ɓa nucosuma na, bari ɓa nucoza wure ɓɛɛ a ni nɛ lara.
53003003	A mu yi a lo Ɲuso, hó a tan'ereso, lo we'a mi fɛsi, a lo urasi mi lo Híyó na.
53003004	Wa aɓaa lo Ɲuso na a bora wa bonu mi wá, lo biyo wa lo mi we, lo mi wo bun, a mi ɲa pan we mu.
53003005	A lo Ɲuso fi mi siyan na li Deeɓenu waminu ma lo Kirisita muɲu wan wá.
53003006	Waa erenasiyo, wa heeni mu han mi wa Ɲuso Yesu Kirisita yenu na, lo nuu nɛ mu mi siīn yi vɛsi buna'inbuna'in; a nɛ manu ta biyo wa dariyo a wee we na a nɛ mi yu wabe se, a mi cun hó desi.
53003007	Mibe mite zun biyo mi da sera wabe co'o; a biyo wa ɓɛɛ wo buna'inbuna'in be diyowoo biyowo wa ɛnna mi siīn.
53003008	Wa ɓɛɛ du nuuwoo dirobe ho fuu wá; tinaa wosonuu biyo heya, wa sa ma ɲinco; bun wure yawe a wa ɓɛɛ we mi nuuwoo ɲusero.
53003009	Ɓɛɛ co a wa ɓɛɛ ya tawɛ ma mu uwe! A wa wo wate ma zenirobe mi se nɛ mi da se co'o.
53003010	Dɛɛ biyowo wa ɛnna mi se, wa ya wee heeni mu wa yɛrɛ na lo: «lɛ yi ɓɛɛ sɛ, a lo muso ɓɛɛ co di».
53003011	A wa pan mi waa ɲi lo tuwan mi siīn mi waa vɛsi buna'inbuna'in, lo saani a ɓa sɛ tonu a ɓa pɛpɛ ɓuwe'ee.
53003012	Wa fara mu bá ni so se, a wa heeni mu han ɓa ma wa Ɲuso Yesu Kirisita yenu, lo ɓa sɛ tonu hɛraa, a wee di mi fɛnumaa.
53003013	A mu yi a mibe uwanni, waa erenasiyo, mibe baaba a mi ɓɛɛ co sɛ tetemu wenu se!
53003014	Mu aranirobe nɛ wa na miyan hobe vanlo nɛ yɛɛ, ɓuwiso yi ɓɛɛ fi bun na, a mi pɛ lo be sese, a mi sɛɛ lo desi, a lo yi nuwaa.
53003015	Un ɓɛɛ co lo mi see lo ma ze'uyamu uwe; a mi wee ɓuwasa laa a obara mii ereso.
53003016	Ɓuwɛyoo, a li Deeɓenu hɛraso mite han mi ma hɛra wo ma wo ma co'o pɛɛ! A lo Ɲuso ɛn mi wure se!
53003017	Mu tɛɛrobe nɛ yɛ a mɛ Poli untena nu toorobe. A bun a un nucaa un vanle wure nɛ un tuwaa.
53003018	A wa Ɲuso Yesu Kirisita duɓa han mi wure. -
54001001	A mɛ Poli nɛ a Yesu Kirisita turo ma too ho vanlo nɛ yɛ; mɛ nɛ Deeɓenu nɛ a wa isiro ma Yesu Kirisita nɛ a wa sinciri wɛ'aa a wora mi tosɛ.
54001002	A uwe Timote nɛ a un lana zosaannu un too han. A waa Maa Deeɓenu ma wa Ɲuso Yesu Kirisita duɓa han o, a ɓa dɛɛ o ma'ari a ɓa han o ma hɛra.
54001003	Pin ɛsi Efɛzeē ma be un henina mu a un le fɛn vɛ Maseduwani. Bari ni tuwan mi bin nɛ wee arani ɓa ni ma aranirobera nɛ viiri ɓa. O tawɛ a bara han ɓa lo ɓa hinna biyo.
54001004	Bara han ɓa, lo ɓa para han o'otiin ma ɓa maadaan cururu ladara nɛ ɲu ɓɛɛ mana na. A wannina mi ɲu mu wee de, aa saa Deeɓenu tonu vɛnu ma waa ho lanaa.
54001005	Han wara nɛ yɛ ɲu a han ɲan'anni li waminu nɛ le siin nɛ cuu, ma siin tannu nɛ see ma lana tetee.
54001006	Nituwan laara do ho wan so si, a ɓa viiri mite ma wannina nɛ ura ɓɛɛ mana.
54001007	Ɓa mi mu se a we ho tuwa de'enina ɲunasiyo, a ɓa ɲa ɓɛɛ zun biyo mi wuro, a ɲa ɓɛɛ zun mi wara ura.
54001008	Ho tuwa se, a nuu yi zun ho be wa, aa bena ma ha'iri.
54001009	Ma bun, wa tawɛ a fanmu biyo yɛ sese, lo ho tuwa ɓɛɛ lo ɓa niterena bena; a ɓa be'uwe wera ma ɓa ni'anna; ɓa ara'oni ma ɓa nucosuma; ba nɛ ɓɛɛ zaan Deeɓenu, a ɓɛɛ de mu besiya wa ma ba nɛ ɓuwe maana ma nuna; ɓa niɓuwera
54001010	ma ɓa sara'orola; ɓa dara'orola ma ɓa bara nɛ da ma mi nilo banuu wurasin hannuu nɛ da ma mi nilo hannuu; ɓa niyɛɛra ma ɓa saɓehaara; ba nɛ baa han saɓiya wa ma ba nɛ wure yi ɓɛɛ bo ho Deeɓenu tiyan na.
54001011	Ho tiyan so ma yi ho Tansinnu nɛ Deeɓenu arafaa mɛ na, Tansinnu nɛ cira li Deeɓenu nɛ te mu ɓuwanirobe ma han duɓa.
54001012	Un bara'ari wa Ɲuso Yesu Kirisita nɛ haan ni ma bara'a un tonuu. Un bara'ari lo bari lo yatiyo ni a so mi tonuu.
54001013	Mɛ nɛ ya wee ca'aa lo, aa ɲi'oriyo lo a tuwora lo. A Deeɓenu pan hinniya na, bari dɛdɛmu we buu ni, a un ɲa ɓɛɛ we yu ho lana.
54001014	Wa Ɲuso hinnɛ su ni tuwi puwiriyo. Lo haan ni ma ho lana ma li waminu nɛ mi Yesu Kirisitaa.
54001015	Hɛn yɛ a wara ɲu'ere nɛ a tiyan nɛ wa tawɛ a tɛ na, a laa na papara'a. Bun a biyo Yesu Kirisita mana ho dimiɲa a aa isi ɓa be'uwe wera. Mɛ a lo sumɛso.
54001016	A bun na Deeɓenu diya un ma'ari, a mɛ be'uwe wero sumɛso wa, Deeɓenu ta a Yesu Kirisita zeni mi muɲu benu, a mu we waawe nɛ ma be bɛɛ wure ta la a ɓa yira ho sii nɛ ɓɛɛ mi ve.
54001017	Pa'ama Nawasi, nɛ ɓɛɛ hi a nɛ ɓɛɛ mi ma yira, nɛ a li Deeɓenu de'ere soo, a o yenu le a ɲa de wa tuwite! amina!
54001018	Han wara nɛ un bara han o, un yaro Timote, nɛ heya ma ɓa Deeɓenu ɲucanna wara nɛ ba baraa mɛnna o bena; fɛsi ote han wara so wa a sɛ ho lana suwa tete nɛ o mii yɛ.
54001019	Fi biyo o lara na sese, a o vɛsirobe we se yawe a o sintannu ɓɛɛ co zara'i o. Nituwan pan mi sintannu na a yarala mi lana.
54001020	A ɓabe tuwan a Himene ma Alɛsandere nɛ un hɛɓuwa a na Sitani na, yawe a ɓa zuun lo ɓa ɓɛɛ tawɛ a yaari Deeɓenu yenu.
54002001	Biyo hecaa mu be wure a un heni, bun a mi wee fara han ɓa nucoza wure; a de be ɓa ma'o minna a han Deeɓenu; a yuwa Deeɓenu han ɓa; a bara'ari Deeɓenu han ɓa.
54002002	Mi wee fara han ɓa pa'amana, ma ba nɛ wure ho pa'a mi nuu, yawe a wa ɛn yiwiya ma hɛraa, a wa yi nu a ciiri wa yireē Deeɓenu tonu na, a wa zuun wate cɛɛnnu.
54002003	Bun a be nɛ se a sin Deeɓenu wa isiro na,
54002004	dín nɛ mi mu se a ɓa nucoza wure isi, a ɓa zuun ho tiyan,
54002005	bari Deeɓenu a de'ere so, a a yuwaro ni'ere midee mi Deeɓenu ma ɓa nucoza panfeni. Ho a Yesu Kirisita nɛ a nucoro.
54002006	Lo do mi mu'ɛnnu na a yara ɓa ni wure ɲu na. Lo zeniya mu mi wa'atiī lo Deeɓenu mi mu se a ɓa nucoza wure yi mu isirobe.
54002007	A bun na Deeɓenu bo ni si, a un we buwero ma tuuro, yawe a un arani ba nɛ ɓɛɛ Zuwifera ma ho lana ma ho tiyan. A tiyan un woro, un ɓɛɛ hɛ saɓe.
54002008	Un miniya a ɓa bara wee fara Deeɓenu na feni wo feni; ɓa wee huweni mi buware a fara ma siin nɛ cuu, a sinlee ma wanni ɓɛɛ lo mu.
54002009	Un ɲa mi mu se a ɓa hanna baba a ɓa canma zinrobe ma ɓa do'uwe yati we se. Ɓa zuun mi yɛrɛ uwarinu na. Ɓa yi co pɛ mi ɲu ma san'an, a zin sannu ma liyo bumana canma nɛ ya he anniya.
54002010	Ɓa nɛ a ɓa do'obiyo we wema-tetiya, a bun a biyo mu tarawɛ ma hannuu nɛ mi mu se a anmi Deeɓenu.
54002011	Ɓa hanna tawɛ a ɛsi suun a ɲinna mu aranirobe, a ɓa tɛ mi ɲuvanle.
54002012	Un ɓɛɛ ta a ɓa hanna de'eni nii. Hannuu ɓɛɛ tawɛ ma pa'a banuu wa, lo tawɛ a lo siinmiɓiyo.
54002013	A Adama danna mayɛ mu, a Hawa san na.
54002014	Ɓɛɛ a Adama do mite si mu a ɓa vinniya, a lo hannuu na mite a ɓa vinniya, a lo panna Deeɓenu tannu na.
54002015	Hare ma bun lo a isi mi temu bena, a lo yi muɲu na ho lanaa, aa tii li waminu ɲu, aa vɛsi ma senuyamu a duunu wo.
54003001	Hanbe wara nɛ yɛ a bo a vɛ: nu u nɛ yi miniya a we egilizi dɛrona, to lo miniya totete na.
54003002	Li egilizi dɛrona tawɛ a we nuu nɛ yeyaare wo ɓɛɛ mana na. Lo tawɛ a lo we han-ereso, a lo we wawi, nuu nɛ zun fi mite na, ha'iriso, nuu nɛ zin ma ni, nuu nɛ tɛ nuhuwan na mi zuun, nuu nɛ zun de'eninu.
54003003	Lo ɓɛɛ tawɛ a we ɲanɲu, lo ɓɛɛ tawɛ a lo we nusuɓuwɛso, lo tawɛ a lo we nuu nɛ wawi, hɛraso, a lo ɓɛɛ co waa wari.
54003004	Lo tawɛ a lo we nuu nɛ zun mi zuun cɛɛnnu, a oroniya mi zaa se, a ɓa anmi lo aa ɲi lo wara.
54003005	Bari nuu nɛ yi ɓɛɛ dɛɛ mi zun na ma yi, a ma mu yɛ ho dɛɛra Deeɓenu egilizi na aa yi?
54003006	Lo ɓɛɛ tawɛ a lo we lanaso fiinnu. Yi a bun, farasi li cee mite, a lo zara'i a obara be sin Sitani zara'iyo na.
54003007	Mu ɲa tawɛ a ba nɛ ɓɛɛ a lanasiyo ve lo yetete, yawe a zuwana ɓɛɛ yi lo, a lo ɓɛɛ co te Sitani dɛdiyaa.
54003008	Li egilizi tosɛra tawɛ a we ni nɛ yetetiya ve, tinmuwinna. Ɓa ɓɛɛ tawɛ a we ɲanɲu oɓoriyo, ni nɛ ɓɛɛ mi cunnu ma i'iyo.
54003009	Ɓa tawɛ a cɛ ho lana tiyan nɛ Deeɓenu zenina ɓa na, ma siin tannu nɛ ɓɛɛ zara'i ɓa.
54003010	Nuu tawɛ a ciri ɓa ve, a dɛɛ ta ɓa yi fasi sese ho lana, bun bɛnɛ oomu wo yi ɓɛɛ yu ɓaa, to ɓa daa o ho tonuu.
54003011	Ɓa haan ɲa tawɛ a we ni nɛ yetetiya ve, a ɓa ɓɛɛ co we ni ɲuuna, ni nɛ zun fi mite na ma ni nɛ terena be wo bee.
54003012	Lo tawɛ a lo we han-ereso. Lo tawɛ a lo we nuu nɛ da mi zun be a zuun li cɛɛnnu.
54003013	Bari ba nɛ yi zun mi tonu, aa sɛ ho ma huwarayamu, aa yi yenu ma sinciri benu ho lana nɛ ɓa yu Yesu Kirisitaa.
54003014	Un too ho vanlo nɛ yɛ aa nɛ a, a un sinciri mi mu wa, lo fuwazo a un vɛ o se, a wa mi wɛ.
54003015	Hare a un mɛɛna a un ɓɛɛ ɓuwee, nɛ a o zuun ote cɛɛnnu li Deeɓenu nii siīn, bun ura li Deeɓenu nɛ midɛɛ egilizii, dín nɛ a ho tiyan zun siīn uwɛ ma ho se'enu.
54003016	Nuu wo ɓɛɛ wanni mu yi, lo waa Deeɓenu wan sɛsɛbe hucu: Yesu Kirisita Zeniya mite a obara nucoro, Li Ha'iri-Senu zeniya a lo a huwara, Ɓa anzera lo lo be unpa, Lo be buwiya haan han sira biyan, Nii lo a lara lo bena ho dimiɲa, A lo so yora Deeɓenu se ho waa.
54004001	Li Ha'iri-Senu waraa a ciyo, lo nii tuwan aa desi ho lana han wa'atira veni, a ɓa yerema cɛɛ mite ha'ire e'ara ma Sitani aranirobera na.
54004002	Ɓa de mite si a tanle ɲuɲusiyo ma saɓehaara aa e'a. Ɓa a nii nɛ siintannu huru, a obara diyo nɛ ɓa cu ɓo ma hannu nɛ biya daan.
54004003	Ɓa nii so aa arani ɓa nii, lo ɓa yi co we yamu, lo a ɓa ɲa yi co di dirobe tuwan, a mu ɲa a dirobe nɛ Deeɓenu mitena lena a ɓa lanasiyo ma ba nɛ zun ho tiyan mu bara'ari Deeɓenu a daan dina mu.
54004004	Deeɓenu daanrobe wure se. Diyo wo ɓɛɛ tawɛ a mu cun desi, biyo a mu, a wa yi di mu, wa tawɛ a de bari'a Deeɓenu na ve.
54004005	Bari han Deeɓenu wara ma ho faralo wo mu ma besiya.
54004006	O yi arani ɓa lanasiyo ma mube aranirobera nɛ yɛ, to o terena a Yesu Kirisita tosɛ tete, a o ɲa zeni lo o mi wara vari o mɛnɛ'ɛn ma ho lana wara, ma ho tiyan aranirobe nɛ o yu.
54004007	Ɓɛɛ co tɛ dɛdɛmu wara ma ɓa hayi'aara o'otiin na. Oroli ote a o vɛsirobe we sin Deeɓenu na.
54004008	Han suraa fuwerobe cunu mi, a mu cunnu ɓɛɛ ɓuwa. Deeɓenu yiizanni cunu mi ma bepɛɛ. Mu han wa ma ho zɛrɛ sii, a ɲa han wa ma ho hiro taa.
54004009	Han wara ɲu'ere so a ho tiyan, a ɓa ni wure tawɛ a fi han.
54004010	Wa yɛrɛ sɛɛnu ma wa suraa sɛɛnu ura bebiyan ɓɛɛ mana, a biyo wa aɓaa Deeɓenu nɛ midɛɛ na. A libe a ɓa nucoza wure isiro san'un ba nɛ lara mu.
54004011	Wee de'eni ɓa ni ma bun, a heeni mu ɓaa.
54004012	A nuu wo ɓɛɛ co de zuwa aa o hayiremu bena. Zeni ote ɓa lanasiyo waa, a o a nuu nɛ se ma o wara, ma o vɛsirobe, ma waminu, ma lana, ma siin nɛ cuu.
54004013	Saani a un ɓuwee, de ce'u han Deeɓenu wara aranu na, mu berobe ma mu aranirobe na.
54004014	Ɓɛɛ co de zuwa o Deeɓenu hanmu na. Dín hanmu so nɛ o yu li Deeɓenu ɲucanna wara wa, ma ɓa nidan nule berobe o wa.
54004015	De mu a wera o sinsuwaɓɛɛ be. Nɛ ote wure biyo, yawe a ɓa ni mi a o mi wa vɛ ma waa.
54004016	Dɛɛ o yɛrɛ na. Uwari o ni de'enirobe na, de ɲu biyo. A bun o isira ote ma ba nɛ ɲi o wara.
54005001	Ɓɛɛ co nama'a ni'arani wa. Baba a o zuun lo ɓuwɛɓuwɛ'anu. Wuro ma lo a obara mii maa. Wuro ma ɓa yira a obara mii erenasiyo.
54005002	Wuro ma ɓa hanna nɛ daan mu a obara mii nuna, a fi ɓa hanfiya a obara mii hanmile ma siin nɛ cuu.
54005003	Wee dɛɛ ɓa hanna nɛ bara huruu mu na, a anmi ɓa, ba nɛ bara huruu mu yɛrɛyɛrɛ.
54005004	Mu yi wo a hannuu nɛ baro huruu a zaa wurasin mamanina yi mi se, a ba hanyira so tawɛ a zeni mi lana wema ma mii zuwinsiyo ve, a ɓa we biyo ɓaa nii wo haan ɓa, bari bun sin Deeɓenu na.
54005005	Lo hannuu nɛ baro huruu mu ma tiyan, nɛ nuu wo mana aa dɛɛ la, ho bo mi sinciri sin Deeɓenu wa, a lo ɓɛɛ tan a fara mi serirobe, wosonuu tinaa.
54005006	A lo hannuu nɛ baro huruu yi yo bi mi suraa sinmu na, ho dɛri a nuhuwo nɛ pan hɛ'a mi ziya wa.
54005007	O tawɛ a lee baa ma bun bera so, yawe a ɓa zuun mite cɛɛnnu, a tɛ'ɛ yi co yi ɓa.
54005008	Nuu nɛ yi ɓɛɛ dɛɛ mii nii na, san'un lo yɛrɛ zunsiyo, to ho naso wanniya mi lana, a lo a nisumɛ hare a po nuu nɛ ɓɛɛ a lanaso.
54005009	Ɓɛɛ co too hannuu nɛ baro huruu yenu ɓa hanna nɛ bara huruu mu yele vanlo wa a lo yi ɓɛɛ daan po zerema ɓuwiyatiin. A poo bun, lo tawɛ a we nuu nɛ we daanna ba'ere yamu na.
54005010	A lo we nuu nɛ yenu lo han wematetiya bena, a lo ɲa oroliyo mi hanyira sese. A lo we nuu nɛ ya wee fi ɓa nuhuwan na sese mi zuun, a lo ɲa ya wee sɛɛ ɓa lanasiyo ziya, a lo zuunna banbannasiyo tii, a lo wema tetiya ɲule saan.
54005011	Pin ɓa hanfiya nɛ bara huruu mu yele tonu na, bari biyowo ba suraa ponu yi so ba, to ba miniya a binni mi bara, a ɓa de lo Kirisita si.
54005012	Ma bun sin ɓaa teeni zara'i mi yɛrɛ waa, a ɓaa yaa mi ɲulɛma yaa nɛ ɓa la haan lo Kirisita.
54005013	Bun nii yi lo, ɓa wee hɛ'a buna'inbuna'in ɓa nii zuwiīn. Be nɛ tin ya cira ɓa, to ɓa do mi ɲuwin buūn, ɓa ɲuwin ɓɛɛ cee wara.
54005014	A bun na, un mi mu se aɓa hanfiya nɛ bara huruu mu binni mi bara, a ɓa te zaa, a de ce'u mi zuwin na, yawe a wa ze'uso ɓɛɛ yi oomu wo wuro wa bena.
54005015	Dɛɛ ba hanna so tuwan nɛ bara huruu mu, dɛri teniya mite a so mite na Sitani na.
54005016	Lanaso hannu ɓaa nuza yi mi nɛ bara huruu, to ba arafa se ho nuu. Lo ɓɛɛ co de ɓa si a ɓa we li egilizi sero, yawe a dín yi nu a senina ɓa hanna nɛ bara huruu mu nɛ nuu wo mana na.
54005017	Ɓa nidan nɛ dɛɛ li egilizi na sese tawɛ a ɓa sara na ma cuwa ɲuu, san'un ba nɛ sɛɛ mite a buwee ho Tansinnu, a ɲa de'eni ɓaa ni.
54005018	Mu tuwa han Deeɓenu waraa lo: «Ɓɛɛ co cɛ ɛɛru lo nàà ɲuɓo na a lo yi buwan duwo. A lo tosɛ tawɛ ma mi sara.»
54005019	Nuu tin ya wuro nidɛn oomu o se, yi co can mu, fuwa ɓa yi yu niɲu nitiin nɛ lo mibe a mu sɛnina.
54005020	Zɛ ba nɛ we mu be'uwe wa ɓa wure yireē, yawe a bɛɛ a yi zannu.
54005021	Dɛɛ Deeɓenu ma Yesu Kirisita ma ɓa anzera siya be, a o fi mube berobera nɛ yɛ na, a o ɓɛɛ co we diyo wo ma nicece biyo wure o wee.
54005022	Ɓɛɛ co be o nu fuwafuwa nuu wo wa. Yi co nɛ a o ma nuu ɲu we ɓuwa oomuu. Cɛɛn ote zozo.
54005023	Vunu ɲuu mide ɲunu na, a o wee ɓori firi divɛnza o siyanvɛɛ bena ma biyo tuwansina to o sura ɓɛɛ yu wɛ.
54005024	Ɓa nituwan be'uwe zeniya mite lɛtɛɛ, a ɓa ɓɛɛ in iriyo. Tuwan ta ɓɛɛ mi, fuwa ho iri yi lo mu wa.
54005025	Wema tetiya ɲa muso wee desi wure, hare han nɛ nuu wo yira ɓɛɛ mi mi ciyoo, han pan ɓɛɛ sɛ mite yi.
54006001	Ɓa woɓɛɛ wure tawɛ a ɓa yati mi nasiyo a anmi ɓa, to nuu wo ɓɛɛ yi nu a yari Deeɓenu yenu, a lee wa de'enirobe fiyan.
54006002	Ɓa woɓɛ nɛ ɓaa nasiyo a kiricɛnna, yi co bara lo mi wure a fɛra, a ɓa be bun na a dera zuwa ɓaa. Ɓa tawɛ a sɛ han ɓa a poo mayɛɛ, bari ɓa a kiricɛnna nɛ Deeɓenu wa a ɓa mi waa sɛ han. A bun o tawɛ a de'enina ɓa a heeni ɓaa.
54006003	Deeso yi arani bebiyan nɛ ɓɛɛ heya wɛ ma wa Ɲuso Yesu Kirisita tiyan wara, a mu ɲa ɓɛɛ ɓuwa ma ho Deeɓenu wan aranirobe,
54006004	ho naso su ma duunu, a lo ɓɛɛ zun diyowo. Lo a nuu nɛ wara biyan ma wanni sunmɛ vannu mi na. A bun wee te yiifɛ, fuwo, tuwowa, han si'isi'i'a,
54006005	han wannina nɛ ɲu mana na. Ɓa a nucoza nɛ ha'ire mima'a, a tiyan wo mana ɓa se, ɓa ce'o mi fɛ mi hiya Deeɓenu yiizanni na aa fira naforo.
54006006	Mu boo. Ho Deeɓenu wan a nafobenu nuu nɛ yi ɓɛɛ zuwa mi yirobe na se.
54006007	Bari wa ɓɛɛ ɓuwa diyowo mana ho dimiɲa nɛ yɛɛ, a wa ɲa ɓɛɛ see diyo wo aa lera hoo ma yi.
54006008	Bun we wa ɲudiyo ma wa pɛru be ɲu yi tuu, to bun heya waa.
54006009	A bá nɛ yi mi mu se a we nafonisiyo, ba lisi ura'ɛrobee ma porolaa, to bun nɛ ɓa miniya na we e'a ɓa aa de be'uwee, a ɓa te bu'ubu'u.
54006010	Bari li wari waminu a mu be'uwe wure cinnu, a li ponu fu ɓa nituwan na, a ɓa do ho lana si, a ɓa do mitee han sɛnuma ma tuwara cururuu.
54006011	Uwe nɛ a Deeɓenu to'aro, lee o ɲu bun wure se, a o piri'a ho tereyamu, Deeɓenu zaannu, ho lana, li waminu, li muɲu, ma mu tetemu.
54006012	Sɛ ho lana suwa. Fi ho sii nɛ ɓɛɛ mi ve na sese, ho nɛ be vora o, ho nɛ o wo sɛrɛyamu tetiya sɛnɛla cururu yireē.
54006013	Un yuwa o ma Deeɓenu nɛ nɛ ho sii mu be wure na, a ɲa yuwa o ma Yesu Kirisita nɛ lena mi yɛrɛ sɛrɛyamu semusin Pose Pilati waa,
54006014	a o fi biyo Deeɓenu lo o we na ma siin nɛ zara'i wo ɓɛɛ mana na, tuwifuwa li wa'ati nɛ wa Ɲuso Yesu Kirisita yi bana zeni mite.
54006015	Deeɓenu aa zeni wa Ɲuso Yesu Kirisita ɓuweenu li wa'ati nɛ li fasi. A libe midee mi ho dimiɲa wure ɲu, li a duɓaso ma ɓa pa'amana pa'ama ma ɓa ɲunasiyo Ɲuso.
54006016	A libe midee ɓɛɛ hi mu, li mi oomuu nɛ nuu ɓɛɛ tii suraa yi. Nuu ɓɛɛ iin maa li diya, a nuu ɓɛɛ mi li yi. A li yenu le a ɲa de wa tuwite. Amina.
54006017	Ɓuwasa ba nɛ ho dimiɲa nafoni mi se na, a ɓa ɓɛɛ co ɓuwani mite, a ɓa ɓɛɛ co aɓa naforo na; ho a pinpiyan, lo a ɓa ciiri mi siyan Deeɓenu na. Dín nɛ wee han wa aa puwuri yawe a wa zanma'aa buūn.
54006018	Ɓuwasa ɓaa a ɓa wee we tetemu, a tetemu we ɓa naforo. Ɓa uwɛ mi yi a we sanmusiyo.
54006019	A bun ɓa fɛra naforo nɛ hiro han ɓa ma ho sii tete.
54006020	Timote, fi ho tiyan na, ho nɛ arafaa aa mɛɛnna. Nɛ a o ɲuɓo tunna buna'inbuna'in dɛmuwan nɛ ura ɓɛɛ mana na, ma han nɛ ɓa ve ma mu zuunrobe, a mu ɲa ɓɛɛ bo.
54006021	Nituwan fuu dín bezuunle so sin, a ɓa lana be saa se. A Deeɓenu duɓa han mi wure. -
55001001	A mɛ Poli nɛ a Yesu Kirisita turo tuwa hobe vanlo nɛ yɛ. Mɛ nɛ Deeɓenu wɛ'aa ma mi sa'o, a heya ma ho sii nɛ li lara mi ɲu Yesu Kirisitaa.
55001002	A uwe Timote nɛ a un zosaannu, a lo Maa Deeɓenu ma wa Ɲuso Yesu Kirisita duɓaa han o, a ɲa we saɓere han o, a nɛ mi hɛra aa.
55001003	Un bara'ari Deeɓenu nɛ un sɛ han ma sintannu nɛ cuu, a obara biyo sin waa maadan wora mu. Un bara'ari li, biyo un ɓɛɛ tannu, tinaa wosonuu a lee o be un faraloo.
55001004	Un wee lee o hincaan be, a un miniya ma un siin wure a binni mi o wa, yawe a un si ma damu.
55001005	Un wee lee'a o lana tete be, ho nɛ ɛnna mii nu'iinso Lowisi se ma mii naa Unisi se. Un lara biyo ma tiyan lo ho ɲa mi uwe se.
55001006	A bun na un lee o ma biyo yɛ, lo o ɓɛɛ nɛ a Deeɓenu hanmu nɛ o yu a hi, bun nɛ o yu ma un nule berobe.
55001007	Bari Deeɓenu ha'iri nɛ wa yu, ɓɛɛ a zannu ha'iri. Li pa'a ma waminu ma zuun fiteyamu ha'iri a wa yu.
55001008	Ɓɛɛ co nuwa a ho sɛrɛyamu nɛ o lee lo Ɲuso bena, ma mɛ nɛ a lo asozo bena. Tuwara ma ni ho Tansinnu bena, a heya ma ho pa'a nɛ Deeɓenu naa aa.
55001009	A Deeɓenu isiyo wa, a li voo wa a wa we li nii. Wa ɓɛɛ yu mu isirobe wa wematetiya nɛ wa wo bena, mu heya ma li haare fɛsirobe ma li hinɛ nɛ wa yu ma Yesu Kirisita, hare a ho dimiɲa hiya ɓɛɛ in ɓuwa.
55001010	A wɛrɛ Deeɓenu zeniya dín hinnɛ so ma wa wa Isiro Yesu Kirisita ɓuweenu ho dimiɲa bena. Bari lo Kirisita yara li humu pa'a, a lo zeniya ho sii nɛ ɓɛɛ mi ve ho Tansinnu saɓaɓuu.
55001011	Deeɓenu tuwo ni a un woro ho Tansinnu so, a un we turo ma araniro.
55001012	A bun na un he han tuwara nɛ yɛ. Un pan heni un siin, bari un zun a lɛ un lara na, un zun sese lo biyo li arafaa na, lo li dɛɛ bun na tuwifuwa ho iri wozomɛɛ.
55001013	Nɛ a ho tiyan wara nɛ un wuraa haan o a we o terenirobe, a o ziin sese ho lanaa ma li waminu nɛ wa yu Yesu Kirisitaa.
55001014	Zuun o hanmu cɛɛnnu, dín nɛ o yu ma li Ha'iri-Senu nɛ mi waa.
55001015	O zuun lo ɓa ni wure nɛ mi li Azi tuūn do ni si, san'un Fizɛli ma Hɛrimozɛni.
55001016	Deeɓenu we tiyan a li hinɛ Onesifore ɓaa nii na, bari cuwa cururu lo heniya un siin, a lo ɓɛɛ do un aso be nuwaa.
55001017	Lo cile Romu yɛ, a lo dɛri piri'a ni tuwifuwa lo yu ni.
55001018	A lo Ɲuso ma'ari Onesifore na ho iri wozomɛɛ. Uwe yaati zun ho ce'u nɛ lo do na Efɛzeē.
55002001	Un zosaannuu, coheni ote li hinnɛ nɛ mi Yesu Kirisitaa.
55002002	Biyo o ɲa a un woro sɛnɛla cururu yireē, arafa mu nii nɛ o lara na, ni nɛ da mu de'enina nibiyan.
55002003	Tuwara ma ni a obara Yesu Kirisita hinfi-suwaɓɛ.
55002004	Hinfi nɛ mi tonuu, ɓɛɛ panpanni mite ma ho dimiɲa bera, a lo yi mi mu se a wɛɛ mii naso siin.
55002005	Lo suwasɛ ɓɛɛ mi yi diyowo, a lo yi ɓɛɛ saa a heya ma ho suwa sɛrobe.
55002006	A lo vɛro nɛ te han sɛnuma, tawɛ ma mi tonu cunnu mayɛ.
55002007	Piri'a un wara ura na, a o ɲi han ciri, bari un zun a lo Ɲuso ma nɛ a o fanmu mu wure.
55002008	Lee Yesu Kirisita nɛ a Davide temu be. Lo viya lo ɓa nuhuwora sin, a bun a li Tansinnu nɛ un mi wa buwee.
55002009	A lobe be te un sɛnuma, a na un caa ma zara'uwa a obara ōómūwe, Mu yi a han Deeɓenu wara, han ɓɛɛ piri'i yi.
55002010	A bun na un muɲu bepɛɛ, ba nɛ Deeɓenu wɛ'aa bena, yawe a ɓa muso yi mu isirobe nɛ mi Yesu Kirisitaa, a ɓa nii ɛn ho ɓuwaɓuwamu nɛ ɓɛɛ mi vee.
55002011	Han wara nɛ yɛ a tiyan: «Wa yi huruu ma lo, wa ɲa pari ɛndɛɛ ma lo.
55002012	Wa yi ziin sese lobe bena, to wa ɲa ɛn li bɛnuu ma lo. Wa yi pan lo, lo ta pin wa.
55002013	Wa yi ɓɛɛ a tan'erenasiyo, lobe a tan'ereso, Bari lo ɓɛɛ le mi yɛrɛ hiya yi.»
55002014	Lee ɓa wure, a o ve Deeɓenu a wera o sɛni, a ɓa para wanni'ewera na. Mu cunnu mana, fuwa a mu yaa ba nɛ mi waa tɛtɛ mi ɲuvanle lana.
55002015	De'oro o yɛrɛ na, a o we nisuwaɓɛ Deeɓenu yira se, tosɛ nɛ ɓɛɛ nuwa mi tonu na, tosɛ nɛ wuro ho tiyan wara ma biyo terena mu.
55002016	Sɛɛ han ara'o wannina desi. Mu nasiyo mi wa muwinni oomuu.
55002017	Ɓa aranirobe we a obara cɛ'ɛ dɛn. A ɓabe tuwan a Himene ma Filɛti.
55002018	Ɓa cena do ho tiyan si, a ɓa lo nuhuwora viya vo. Ɓa papori nicururu lana.
55002019	Hare ma bun, Deeɓenu be nɛ fasi muwɛnmuwɛn pan zan se. Mu miniwa na ma han wara nɛ yɛ: «Nuu wo nuu nɛ lo Ɲuso yenu yi mi ɲuɓoō, a lo ɛɛ sena ma mu be'uwe.»
55002020	Ɓɛɛ a sannu ma hannu sɛrosiyan midee mi zunbenuu. Ona ma tin soore ɲa muso mi bin. Han tuwan a wozobenu sɛrosiyan, hɛn'a a wopɛɛ taa.
55002021	A bun na nuu nɛ yi ciyo mite wure mu be'uwe na, to ho a sɛrosinu ɲinamuwan, nɛ be he mii naso na, a lo see sɛra tonu wo tonu nɛ se.
55002022	Luwi ɛɛ mu yaromu ponu, a o piri'a mu tereyamu, fi ho lana, li waminu, ho hɛra ma ba nɛ wure nɛ ve lo Ɲuso yenu ma siin nɛ cuu.
55002023	Pin han dɛdɛmu ara'o wannina na. O zun a bun wee mana fuwo.
55002024	Lo Ɲuso tosɛ ɓɛɛ tawɛ a fi fuwo. Lo tawɛ a lo wee zin ma nii, a daan araninu, a muɲu han sinfa'arowara.
55002025	Lo tawɛ a arani bɛɛ wanni lo ma wawinu. Nuu ɓɛɛ zun, Deeɓenu da be bun nu na a ɓa loɓi, a ɓa tɛ tiyan na.
55002026	To ɓa yi ha'iri a lɛ mite fe Sitani nuu, dín nɛ pa ɓa ɲansi aa co'oɓi.
55003001	De o ha'iri si biyo yɛ na sese: han wozoma veeni, wa'atira tuwan aa we do.
55003002	Bari ɓa nucoza aa we zi'uwasiyo, wari yirāla, ni nɛ ɓuwani mite, duura, tuwowasiyo, ni nɛ pan mii ni na, nii nɛ cansan biyowo haan ɓa na,
55003003	Ɓa we nii nɛ be he, nii nɛ ɓɛɛ zun ma'ari, ni nɛ wara ɓɛɛ cɛ na, nibɛra, nii nɛ ɓɛɛ zun fi mite na, nii nɛ suma, nitetiya ze'usiyo,
55003004	laɓarasiyo, nii nɛ ɓɛɛ zaan diyo wo, nii nɛ su ma ɓuwanite, nii nɛ wa yi'a a po Deeɓenu.
55003005	Ɓa lewɛ ho iin ma nii nɛ lana mi, a ɓa pan biyo yi da nɛ pa'a huwa. Ɛɛ ba nucoza so sin na.
55003006	Ɓa tuwan we punsi zo han zuwiīn, a zo dɛɛ ɓa hanna nɛ ɓɛɛ da mite aa pin nuu na yi. Ɓa hanna nɛ be'uwe sero ɓuwa, a nɛ han suraa ponu si wo si mi na.
55003007	Ɓa hanna de'e tuwite a zuun be, a mu saa se wure a ɓa zuun tiyan.
55003008	A biyo sin Zanɛsi ma Zanbɛrɛsi we pana Moyize na, a bun sin ɓabe ni so muso panna ho tiyan na. Ɓa a bara nɛ vuruu mi ha'iree a nɛ lana ɓɛɛ ɲiyan diyowo.
55003009	Ɓa be ɓɛɛ vɛ waa, bari ɓa ni wure zun ɓa dɛdɛmu be a obara biyowo Zanɛsi ma Zanbɛrɛsi.
55003010	Mu yi a uwe, uwe terena bo na. O fo un nide'enirobe ha'iri, o bo un wema na, o so un ha'iri, o bo un lana na, o bo un muɲu ma un waminu ma un sinheɓuwe na,
55003011	ma biyo ɓa ɲi'oriyola ni ma un sɛnuma na. O zun biyo wure yu ni Ancose ma Ikoni ma Lisitere ma han ɲin'uwe nɛ un ho. A lo Ɲuso fo na han wuree.
55003012	A bá nɛ wure nɛ yi mi mu se a ɛn ho lanaa Yesu Kirisitaa, ba aa yi ɲin'uwe.
55003013	Ɓa nucosuma, ma ni e'ara a vɛ ma waa wo ma wo mi be'uwee, a ɓa viiri tuwi viiri mi yɛrɛ.
55003014	Mu yi a uwe, fɛsi ote sese biyo o arana wa, bun nɛ o ta na a nɛ o lara na sese. O to zun ɓa ɲunasiyo nɛ araniya o.
55003015	Hare o hanyiremu tuwi fuwa zɛrɛ, o zun han Deeɓenu wara. Han da be o, aa han o ma bezuunle ha'iri, nɛ be o a o la Yesu Kirisita na, aa yira mu isirobe.
55003016	Mu torobe wure yu ma Deeɓenu ɲu pɛrobe, cunnu mi mu a de'enina nii, a bera nii, a orolila ɓa ma tetemu,
55003017	yawe a lo Deeɓenu nuu ɲuti a wera wema-tetiya wo wema-tetiya.
55004001	Un yuwa o ɓoɓo ma Deeɓenu ma Yesu Kirisita nɛ aa iri ɓa niviya ma ɓa nuhuwora. Un ɲa yuwa o lo Kirisita ɓuweenu ma lo pa'amayamu bena,
55004002	a o woro han Deeɓenu wara, a o tin haan, a tintin tin haan a tantanni han tuwite a han ɓa nii a li wa'ati yi se wurasin li yi oora. Baba ɓɛ o worola na fuwa ɓa yi maa ho tiyan. Zɛ baa nɛ do'oo wa, a heni ɓa siyan ma o aranirobe ma muɲu nɛ ɲutuu.
55004003	Bari wa'ati lo ɓuwee a ɓa nucoza ɓɛɛ mi cɛ mu de'enirobe tetiya na aa yi. Ɓa we ni nɛ ɲuvanle hunma a ɲi be nɛ sin ɓaa, a ɓa be mi yɛrɛ ponu'uwe na. Ɓa wɛ'a mi sa'o aranina cururu nɛ wuro biyo ɓa wa ɲinnu aa han ɓa.
55004004	Ɓa pin ho tiyan na a i tɛtɛ mi ɲuvanle o'otiin na.
55004005	Mu yi a uwe, fi ote na be wo bee, muɲu han tuwara. Sɛ li Tansinnu buweero tonu, sɛ o tonu a tii ho ɲu wure.
55004006	Mu yi a mɛ, un do a wora sara'a vo, a un fɛnrowo yu.
55004007	Un saa ho suwa tete. Un luɓo a vo un uware ɲu, un fu ho lana na.
55004008	Wɛrɛ, ho tereyamu cunnu ara ni, ho nɛ a mu tereyamu ɲubɛɛnɛ. A lo Ɲuso nɛ a iri-naso tete aa nɛ dín ɲubɛɛnɛ so na ho iri zeze. Mu ɓɛɛ we mɛ undee, lo ɲa nɛ han ba nɛ wure ho lo ɓuweenu ma waminu na.
55004009	Baba a o cii na fuwafuwa.
55004010	Bari Demasi cunna ni dosi, ho dimiɲa ponu so lo a lo fɛnna va Tesalonike. Keresan va li Galati tun, a Tite va Dalimati.
55004011	A Luka midee so mi un se he. O vɛ Marika a mi be wɛ na, bari lo be he na ho tonuu.
55004012	Un tuwo Tisike a vana Efɛze
55004013	O yi ɓuwee, a o see un tannu baforo nɛ un dosi Kapusi se Torowasii a mana. Ɲan see han vanle, san'un han nɛ buu mu.
55004014	Lo vinnu Alɛsandere wo ni ma oomu nɛ ɓuwa. Lo Ɲuso win la a heya ma lo wema nɛ lo wo.
55004015	Uwe ɲa pɛ ote be ma lo, bari lo wanniya wa wara wure ma pa'a.
55004016	Nuu wo ɓɛɛ ta un ɲu na biyowo un wuraa a fe unte na ma yɛ. Ɓa nii wure we do ni si, a Deeɓenu ɓɛɛ co muwin mu ɓa wa.
55004017	Lo Ɲuso anni caa un hiya, a heniya un siin, fuwa un yi ho Tansinnu buwiya ma mi wa, a ɲiniya ho ba nɛ wure ɓɛɛ a Zuwifera na. A lo Ɲuso fo ni lo cɛ'unwan ɲuɓo na.
55004018	Lo Ɲuso aa fe na wema'uwe wure na, a lo isi ni yawe a un zo ho wáá pa'amayamuū. Ho ɓuwaɓuwamu a lo taa wo ma wo tuwite. Amina.
55004019	Tɛɛ Pirisika ma Akilasi na, ɲa tɛɛ Onɛsifore zunsiyo na.
55004020	Erasite waara Korɛntee. Un do Torofime si Milɛte loo, bari mu wo a lo ɓɛɛ cohe.
55004021	Baba a o cii na a ho mutannu ɓɛɛ in lo. Ebulusi, Pudɛsi, Line ma Kulodiya ma ɓa lanasiyo tuwan wure tɛɛ aa.
55004022	A lo Ɲuso ɛn ma o, A Deeɓenu duɓa han mi wure. -
56001001	A mɛ Poli, nɛ a Deeɓenu toosɛ ma Yesu Kirisita tuuro tuwa biyo yɛ. Mu ɲu ɓɛɛ a bebiyan, a de bá nɛ Deeɓenu wɛ'aa lana nu na, a de ɓa tiyan zuunnu nu a heya wɛ ma Deeɓenu yi'anmi.
56001002	Bá sinciri a ho sii nɛ ɓɛɛ mi ve, nɛ ɲulɛma wo haan ɓa a ho dimiɲa hiya ɓɛɛ in ɓuwa, a lɛ wo han ɲulɛma so a li Deeɓenu nɛ ɓɛɛ hɛ saɓe.
56001003	Li na mi tannu mi wa'atiī ma han wara nɛ li uwa un ɲuɓoō a heya wɛ ma wa Isiro Deeɓenu nuberobe.
56001004	A uwe Tite, un tuwa hobe vanlo nɛ na, uwe a un zosaannu wa ɓuɓuwɛhuwi lana taa ɛnle. A waa Maa Deeɓenu ma wa Isiro Yesu Kirisita ma'ari aa, a han o ma mi hɛra.
56001005	Un we fɛnna do o si Kɛrɛte, yawe a biyo a bin, a o lee bun yira a heya wɛ ma ho tannu nɛ un na aa. Un lo o lee ni'iyan a besi lo wo lo egilizi ɲuu.
56001006	O yi lee nuu nɛ, a lo we nuu, banuu han'ereso, nuu nɛ za a tan'erenasiyo, a nɛ ara'omu ma ansannu zara'i woo mana wá.
56001007	Lo ni'in tawɛ a we nuu nɛ tɛ'ɛna woo mana na, lo a Deeɓenu be cɛɛnro, lo ɓɛɛ tawɛ a we nuu nɛ ɲuɓo caa oo, nuu nɛ siin ɓuwaa, nuu nɛ do mite si ɲanɲu'ere nuu, sinsuɓuwɛso ma miinisunmɛso.
56001008	Hee, a lo tawɛ a zuun nucomu, a tɛ nuhuwan na mi zuun. Lo tawɛ a we nuu wa tetemu, nuu nɛ zun tiyan, nuu nɛ terena, nuu nɛ nu bo, nuu nɛ da mite;
56001009	nuu nɛ caa ho tiyan wara na ma biyo han wara so aranina lo; yawe a lo daan wee be ɓa daawannina ma ho aranu tinboore, a lo wara haa ɓa.
56001010	Ni cururu mi bá nɛ faanna mu siīn nɛ ɓɛɛ oruwa, daawurola ma ni virila,
56001011	nɛ mi tawɛ a ɓu'a ɲuwin. Ɓa mi waa fuwo han zuwin ma mi de'enirobe nɛ ɓɛɛ tawɛ aa fira be nɛ a nuwaabe.
56001012	Ɓa yinuu ni'ere nɛ a ɓa yimiro, hó mite lo: «Ɓa Kɛrɛtesiyo a saɓera mu ɓɛɛ a zɛrɛ, ɓa a danbiya suma, puwɛra nɛ siinle lee ɓa fiyan.»
56001013	Hó sɛrɛyamu so boo. A bun na zɛ ɓa wá sese, yawe a ɓa yi lana nɛ cuu,
56001014	a ɓa ɓɛɛ we ni nɛ cɛ ɓa Zuwifera o'otiin na, aa cɛ nucoza nɛ ceena do ho tiyan si paarobera na.
56001015	Be pɛɛ cuu zozo bá nɛ cuu zozo mu se, a diyowoo ɓɛɛ cuu bá nɛ na'uwan mu, a nɛ pan laanu na se. Bá ha'iri ma ɓa sintannu wure buu ho oomuu.
56001016	Ɓa wee lo mi zun Deeɓenu, a ɓa wema wure waanni bun. Ɓa be suun mi, ni'aanna taan, ni nɛ tuwantuwanna wurewure a ɓɛɛ we betetiya woo yi.
56002001	Mu yi a uwe dɛ, uwe baaba a o arani ɓa ni ma ho tinboore.
56002002	Bara han ɓa bayi'ara lo ɓa zuun fi mite na, a we ni nɛ ni anmi, ni nɛ zun tiyan ma ni nɛ fasi ho lanaa, li waminuu ma li muɲu.
56002003	Ma bun sin ɲa bara han ɓa hanyi'aara lo ɓa cɛɛn mite ma senuyamu. Ɓa tawɛ a ɓa urasi mite niɲuwan na; a ɓɛɛ co de mite si ɲanɲuuro ɲú. Ɓa wee nɛ berobe tetiya ɓa ni na,
56002004	a ɓa wee de'eri ɓa hanfiya a ɓa waa mi bara ma mi zara;
56002005	a de'eri ɓa a ɓa zuun tiyan, a cɛɛn mite ma huwarayamu, a de ɲu mi zun na, a we nitete, a tɛ han mi baro; yawe a nuu wo ɓɛɛ yi zuwa de han Deeɓenu wara na.
56002006	Ma bun sin ɲa be ɓa yira ziya a ɓa zuun tiyan
56002007	ma be wo be. Mu yi a uwe, uwe tawɛ a o we zenirobe ma o wema-tetiya. Nɛ a o aranirobe fɛsi a we suwaɓɛbe.
56002008	Nɛ a o wara tere, a ɓɛɛ wanni yi; yawe a o firoɓara ɲu'uwe cisi, a ɓa ɓɛɛ yi tɛ'ɛ woo waa.
56002009	Bara han ɓa woɓɛ a ɓa ɲi mi nasiyo wara be wo be wá, a ɓa we biyo sin ɓaa. Ɓa ɓɛɛ co wee wanni
56002010	ɓa, wurasin a ɲuu ɓa be diyowo. Ɓa cɛɛn mite ma huwarayamu, a we tan'erenasiyo, yawe a ce'u de wa Isiro Deeɓenu aranirobe na ma be wo be.
56002011	Dɛɛ Deeɓenu zeniya mi ma'ari, a dín lahuramaa ɓa nucoza wure daa isi.
56002012	Dín ma'ari so arani wa a wa pin uwan'uwannuuyamu na, a pin ho dimiɲa nɛ yɛ ponubera na; li arani wa a wa we ni nɛ zun tiyan aa vɛsira li wɛɛrɛ woo ma tereyamu ma Deeɓenu tannu finu na.
56002013	A ma bun wa hera ho damu nɛ wa bonu bo wá ma wa Deeɓe-Benu nɛ a wa Isiro Yesu Kirisita ɓuwenu ɓuwaɓuwamu.
56002014	Lo do mi mu'ɛnnu na wabe bena a wora wa be'uwe wure wiyanmu; a bun lo huwaralira bá nɛ a lo taa, a poona ɓaa, a ciyo ɓa, a wo ɓa ma ni nɛ he han wema tetiya wenuu.
56002015	A bun o wee bara aa bera ɓa ni; aa arani ɓa ma aranirobe nɛ fasi, aa zɛ ɓa wá. A nuu woo ɓɛɛ co bara mi de zuwa aa.
56003001	Heeni biyo yɛ ɓa wure na, lo ɓa tawɛ a ɓa liiri mite si han ɓa pa'amana ma ɓa wɛɛsiyo, a fi ɓa tannu na a wera wema tetiya wo wema tetiya.
56003002	Lo ɓa ɓɛɛ co yaari nuu woo yenu; a ɓa we hɛrasiyo, nucomusiyo ni nɛ siyan wawi ɓa ni wure se;
56003003	bari, miyɛɛ wabe ɲa muso wo dɛdɛra, a wo ni nɛ ɓɛɛ fi tannu na, ni nɛ tuwantuwanna, a tɛre yerema wo miini ma ponu uwe si wo si. Li ɲiinu ma li ɲɛni we su wa wure, wa ponu mana wɛ na, a wa huwa ɲiina wɛ.
56003004	To a biyowo wa Isiro Deeɓenu zeniya mi tetemu ma mi waminu ma ɓa nucoza,
56003005	a bun wo li isiyo wa; ɓɛɛ a biyo wa wo tereyamu wema dɛ, a libe mite ni tiizuunnu ma mu ɲuu batɛmu lahuramaa ma li Ha'iri-Senu nɛ yerema wa wora nifiyan lahurama.
56003006	Li liriyo li Ha'iri-Senu wa wá bubaa ma wa Isiro Yesu Kirisita nu,
56003007	yawe a lo ma'ari lahurama a wa tiyan we sin, a wera lo ɛndira ho si nawasi nɛ wa siyan cu na bena.
56003008	Hobe dɛɛmu nɛ yɛ fasi, a un miniya a o sinsin ho wá, yawe a bá nɛ wure lara Deeɓenu na na'anni a we wema-tetiya; bun a be nɛ se, a cunu mi ɓa nucoza wá!
56003009	Para dɛdɛmu wannina na ma ɓa maadan yele de'anu ma han fuwo ma han ziya nɛ le ho Tuwa conuu, bari mu a ɓuwe'ee, a cunu mana.
56003010	Nuu nɛ yi de cara'arobera, a o ɓuwasa lo naso na cuwe, cuwaɲu. Bun yi saa se, a o ma lo naso para wɛ na,
56003011	bari to o zun a lo a nuu nɛ ɲuyaara, be'uwewero nɛ vɛ da'a mana mi yɛrɛ ɲúu.
56003012	Un yi tuwo Aritema bun mana Tisike vara o se vo wo nɛ, a o baaba a o o na fuwafuwa Nikopoli, lóo, bari a bin un we ho mutannu.
56003013	De ɲu a o ziin ma ho tuwa araniro Zenasi ma Apolosi wanvɛɛnu panana a diyowoo ɲinwa ɓɛɛ ɛn ɓaa.
56003014	Wabe ni muso tawɛ a de'e wema-tetiya wenu na, a nɛ mite biyo wure, a wee ɲiyanna ɓa ni ma'oɲu'iyan, yi ɓɛɛ a bun to ɓa be cunu mana.
56003015	Un ɛsiroɓara wure tɛɛ aa, lo waa erenasiyo ho lana wure foofoo. A Libe ma'ari mi wure na! -
57001001	A mɛ Poli nɛ mi asoō Yesu Kirisita bena ma waa ereso Timote tuwa hobe vanlo nɛ yɛ. A uwe Filemo nɛ a wa yira, a nɛ ma wa ɓuɓuwa ho tonu na, a uwe wa tuwa ho na na.
57001002	Uwe ma waa hanminu Afiya, ma Arisipe wa parilo han hiyaan, ma li egilizi nɛ wee fewɛ o zuun, a mibe ho tuwa na.
57001003	A waa Maa Deeɓenu ma wa Ɲuso Yesu Kirisita duɓa han mi a nɛ mi hɛra miyan.
57001004	Un yi fara Deeɓenu na pɛɛ, un we de o be a han li, a un bara'ari li.
57001005	Bari un wee ɲi biyo o waana ɓa kiricɛɛnna wure ma biyo o larala lo Ɲuso Yesu na.
57001006	Un fara Deeɓenu na, yawe a li ɲuɓuwari nɛ ho lana do wa azaā ɲa tintin seeni o a o zuun ho tetemu wure nɛ wa da lo Kirisita lahuramaa.
57001007	Waa ereso, o waminu na zanma'aa beenu ma sinheɓuwe na, bari o wiya ɓa kiricɛɛnna siyan.
57001008	A bun na, hare a un tin ya yu huwarayamu lo Kirisita se, a bara biyo o tawɛ a o we a han o,
57001009	mu pan suwanni po mɛ se, a un yuwa o lo waminu yenu na. A mɛ Poli ma woro ma o, mɛ ni'arani booba nɛ mi asoō Yesu Kirisita bena.
57001010	Un yuwa o Onesime bena, ho nɛ un too ho lanaa a un mi lo asoō.
57001011	Lo ɲiyanmɛ ɓɛɛ ɛnna o wa mayɛ, a wɛrɛ un pa o lo cunnu ma ɛn o se, a obara biyo sin lo cunnu mina mɛ se.
57001012	Un aroni lo wɛrɛ a lo vɛ o se. Lo zan a obara un suraa tuwan.
57001013	Un ya miniya a lo waa he, a wee seri ni uwe ciyoo, a un mi li asoō li Tansinnu bena.
57001014	Un ɓɛɛ miniya a we mu o buwaa, a biyo to un zan obara nu nɛ waziɓiyo o, a mu ɓɛɛ a o sa'o.
57001015	Mu yi sin Onesime ma o cara'a wɛ na wa'atizo, a mi ma bini ɛn wɛɛ tuwite.
57001016	Bari lo ɓɛɛ hinni a woɓɛnu biin. Lo suwanni woɓɛnu, lo a mii ereso sannu lo Kirisitaa. Lo be mi mɛ sin wa, a to uwe taa poo. O te lo a a o woɓɛnu a ɲa te lo a mii ereso lo Ɲusoo.
57001017	Mu yi wo a un terena a o yirā, a o fi la a obara mu ya yi a mɛ o fu na.
57001018	Lo yi yara be o se, wurasin o ee yi mi laa a lo tawɛ a win, muwin mu wure mɛ wa.
57001019	Un too hanbe wara nɛ yɛ ma un yɛrɛ nu, lo un win mu aa. Yi co pɛ obara mu ma be mi mɛ ma uwe azaā, dɛri mi wɛɛ wɛnna wa, lo a mɛ lena uwe ɲuu a mu dɛri dewɛɛ.
57001020	Waa ereso, dɛɛ lo Ɲuso be a o baafoo a o fe un yuwa, heni un siin lo Kirisitaa.
57001021	Un aɓa aa aa toora hobe vanlo nɛ yɛ, a un zun a o ɓɛɛ pin na. Mu yu sin o yɛrɛ we be nɛ po biyo un faraa aa
57001022	Ɲan dɛri we'a laale a ɛra ni, bari un lara lo Deeɓenu aa ɲi mi faralo, a li aa tɛ a un binni vɛ mi se.
57001023	Epafarasi nɛ ma ni pariyo mi li asoō Yesu Kirisita bena, lo o fo.
57001024	Marika ma Arisitarike ma Demasi ma Luka nɛ ma ni pariyo ho toonu na ɲa muso tiya aa.
57001025	A wa Ɲuso Yesu Kirisita duɓa han mi wure. -
58001001	Haare mɛnna Deeɓenu wura ma waa madaan cuwa cururu ma co'uwa nɛ boni ma mi Ɲucanna ɲuwin.
58001002	A wɛrɛ, nɛ a han wozoma veni, li wura ma wa ma mi zo. A lobe li bosiyo a lo we mu bera wure ɛndiro, a a ma lobe nu li dannana ho dimiɲa.
58001003	A hó Zo so a libe ɓuwaɓuwamu ɲinni'arobe ma li Deeɓeyamu bonu. Lo can be wo be ma mi wara pa'a. Biyowo lo siya mu be'uwe na'uwan vo, lo yoo asi Deeɓenu, Ho-Se-Wure Naso nudorole ho waa ɲusiīn.
58001004	Lo mi ɲuu li anzera wure na sansan, bari Deeɓenu na yenu la nɛ po ba taa.
58001005	A diyan Deeɓenu in baraa haan mi anze deso: «O a un zo, A mɛ too o zɛrɛ.» Bun mana: «Un we mii Maa, A uwe we un zo.»
58001006	A biyowo Deeɓenu tuu mi nuyɛɛ ho dimiɲa, li baraa lo: «Lo anzera wure tawɛ a ɓuwani lo.»
58001007	Dɛɛ biyo li baraa mi anzera bena nɛ: «Li we mi To'ara ma pinpiyan, Aa we mi tosɛra ma danhoro.»
58001008	Mu yi a li Zo be, to li lo: «Deeɓenu, o pa'amayamu aa ɛn tuwite, O ɛn o bɛnuu ma tereyamu.
58001009	O wā ho tereyamu, a o ɲiina ho ōómū A bun bena Deeɓenu, Mii Deeɓenu tiya sinwɛnu ɲii siya o wá, A li do o niiza si.»
58001010	Deeɓenu ɲa lo: Ɲuso, mayɛyɛ a uwe danna li tun, A ho waa ɲaa a o nu we'arobe.
58001011	Bun wure ve, a uwe mi bin tuwite. Ho waa ma li tun zizi'a A obara suɓuwe,
58001012	A obara bafobenu, o bi han, A obara cɛnmɛ, A han yerema. Mu yi a uwe, uwe ɓɛɛ yerema woo, A o zerema ɓɛɛ ve dɛɛ.»
58001013	Deeɓenu ɓɛɛ in baraa haan mi anze woo diya: «Ɛsi un nudorole, Tuwifuwa un yi wo o ze'usiyo A obara a'onu, a o muwiyan o ziya bo wá.»
58001014	Li Deeɓenu anzera a wii ba? Ɓa wure a ha'ire nɛ a Deeɓenu tosɛra nɛ dín wee tuu a ɓa ɲiyan mu isirobe ɛndira na.
58002001	Mu yi danna a bun a mu, to wa tawɛ a wa cɛ mu bera nɛ wa ɲa na sese yawe a wa ɓɛɛ co ɛɛ sena biyo.
58002002	Ho dɛmu nɛ ɓa anzera do yi sa toonu, a tuwa haanu wo tuwa haanu ma tannu desinu wo tannu desinu yi yu hɛrobe nɛ tawɛ mu,
58002003	bun yi wo ma bun, a ma mu yɛ wa vira a wabe yi de cɛre ma mu isirobe benu nɛ yɛ. Bun isirobe so, a lo Ɲuso mite wura mu be miyɛ, a bun bɛnɛ bá nɛ ɲa mu lo ɲuɓoō baraa mu haan wa lo mu fasi.
58002004	A Deeɓenu tiyo ɓa sɛrɛyamu ɲu ma miniwalobera, ma beberiya, ma aɓa'obera cururu, ma li Ha'iri-Senu hanmuna nɛ li cara'a, a heya ma mi sa'o.
58002005	Deeɓenu ɓɛɛ do ho hiro dimiɲa nɛ wa woro be ɓa anzera nuu.
58002006	Hee, ni'ere wo ho sɛrɛyamu so fedeso lo: Nucoro a wii, a o leera lo be? A Nucoro terozo be ɲu, a o heni lo be?
58002007	O liiriyo lo pafozo cincin ɓa anzera hiyase, O ɓuwaniya lo, a haan lo ma yenu,
58002008	O pa mu be wure ɲansi lo ziya se.» Lo se ta bepɛɛ wa, diyowo nii ɓɛɛ lo. Hare ma bun wa pan ɓɛɛ ma, a bepɛɛ mi lo nuu.
58002009	A biyo wa urasiyo ma, bun a Deeɓenu liiriyo Yesu wa'atizo ɓa anzera hiyase yawe a lo hi han ɓa nucoza wure. A wɛrɛ Yesu yu yebenu ma ɓuwaɓuwamu, a biyo lo saa; a Deeɓenu hinɛ bena lo anniya tuwii vɛ lɛliya li humu wa wure ɲu na.
58002010	Mu wo sin Deeɓenu na, dín nɛ daanna mu be wure, a can mu wure; a li huweni Yesu yoo besi biyo ɲutuu mu wá, han tuwara nɛ hó yu saɓaɓuu, yawe a lo vɛ niciyo mana, a bá nii yi ɛn lo pa'amayamu bee, bari a lobe a ɓa isirobe naso.
58002011	Yesu nɛ cii ɓa nucoza ɓa be'uwe na, hó mite ma bá nɛ lo ciyo wure paariyo Maa ni'ere na. A bun na mu ɓɛɛ a nuwaabe lo se, a lo ve ɓa ma mii erenasiyo,
58002012	biyowo so lo yi tɛ lo: «Waa Deeɓenu, un ve o yenu han waa erenasiyo, A un ɓuwani o yerele ɓa zanma wure siīn.»
58002013	Mu ɲa tuwa fe-binu lo: «Un aɓari unte aa.» Mu ɲa bana baraa lo: «Dɛ nɛ ma ɓa za nɛ Deeɓenu na na.»
58002014	Biyo wá bá za so a suraa ma cannu; lobe Yesu mite yeremaa wo a obara ɓa be sin, a so nucoroyamu co'o. Lo wo bun ma li humu nɛ lo ansiyoo, a fincanna li Sitani, dín nɛ li humu pa'a ya mi nuu.
58002015	A bun lo huwaralila ɓa nucoza nɛ li humu zanmɛn ya fu na wora mi woɓɛ ɓa sii wuree.
58002016	Ɓɛɛ a ɓa anzera li ɲiyanna na ma bun anni sa, a Abarahamu teroza.
58002017	A bun na lo we tawɛ a lewɛ ma mii erenasiyo ma be wo be, yawe a lo we ɓa sara'awe-inso nɛ a tan'ereso ma ma'ariso mi toonu wuree Deeɓenu waa, yawe a lo yi ɓa be'uwe desi han ɓa.
58002018	A wɛrɛ, biyo wá lobe mite yu sɛnuma mu ura'ɛrobe nuu; lo da seri bá nɛ mi sɛnumaa mu ura'ɛrobe nuu.
58003001	Waa erenasiyo lanasiyo, a bun na mibe nɛ Deeɓenu muso voo, mi yati Yesu, ho nɛ Deeɓenu tuwo ho dimiɲa yawe a lo we ho lana nɛ wa woro be sara'aweɲuso.
58003002	Lo wo tan'ereso Deeɓenu se, dín nɛ wɛ'aa lo ho toonuu so bena a obara biyo sin Moyize wora tan'ereso Deeɓenu zun wuree, a tiyora mi tonuu ɲuu.
58003003	Li zun tero suwanni li zun. A bun a Yesu ma Moyize be. Yesu mi ɲu Moyize na sansan.
58003004	Zun pɛɛ tero mi, a Deeɓenu too bepɛɛ.
58003005	Moyize wo tosɛ nɛ tiyo mi tonu ɲu Deeɓenu zuun. Lo wo Deeɓenu ɲucan. Mu yi a lo Kirisita, ho a Zo, li zun waaso.
58003006	Lo Kirisita ɓɛɛ a zun tosɛ, lo a Deeɓenu Zo. Wabe a Deeɓenu zunsiyo a wa yi heeni wa siyan aa han'an biyo wa ciriyo wa siyan na.
58003007	A bun na, dɛ biyo li Ha'iri-Senu baraa nɛ: «Mi yi ɲa Deeɓenu tannu zɛrɛ,
58003008	Lo mi ɓɛɛ co coheni mi ɲu'uwe A obara ho ansannu wo, biyo zeze mi maanaa ɓuwɛ'ɛriyo Deeɓenu yi li unwin ciruu.
58003009	Binni nɛ ɓa wo bun a co'uwɛna un ɲuɓoō, A taniya ni diya, a ɓa maa un wema zerema ɓuwiyaɲu.
58003010	A bun na un sin we lo dín onu so na, A un baraa haan ɓa, lo ɓa yicema ɓɛɛ we se dɛɛ, Ɓa ɓɛɛ fo un ha'iri diya.
58003011	Un sinlee taan un baara ɓa, Lo bun po be a ɓa zo un vunulobee.»
58003012	Wa erenasiyo, mi urasi mite a nuu wo mi sin ɓɛɛ yi sin nɛ ora, lanapinnu siin, a tɛ mi manu li Deeɓenu nɛ midɛɛ na.
58003013	Mi heeni wɛ siyan wo ma wo, zɛrɛ nɛ ma a wabe ta wozomɛ, yawe a nuwo mi sin ɓɛɛ vi tuwi lii muwinni mu be'uwee.
58003014	Bari wa ma lo Kirisita a yirāla, a wa yi be sinciri si lo wa, a obara biyo wa ɓuwara wa hiya tuwifuwa mu veni.
58003015	Han Deeɓenu wara lo: «Zɛrɛ, mi yi ɲa Deeɓenu tannu, Mi ɓɛɛ co coheni mi ɲu'uwe, A obara biyo sin wo mu ho ansannu wo.»
58003016	A wi ba we ɲa Deeɓenu tannu? A wi ba we wo li yiɓu'ɛri? Ta ɓɛɛ a ba nii wure nɛ buwa Moyize a lora li Misira tuūn le?
58003017	A wi ba Deeɓenu lena mi sin na tuwi zerema ɓuwiyaɲu? A bá nɛ we wo mu be'uwe a ɓa huruu li unwiin.
58003018	A wi ba Deeɓenu we baara na lo ɓa ɓɛɛ zo mi vunulobee? A ɓa ɲucoheɓuwasiyo.
58003019	Ɓa ɓɛɛ danna yu zoo bun vunnurobe soo, bari ɓa ɓɛɛ we lara Deeɓenu wara na.
58004001	Deeɓenu la mi ɲu haan wa lo wa da zo mi vunulobee. A bun na wa urasi wate sese a wa nuu wo ɓɛɛ co hin zole na bun vunurobe soo.
58004002	Bari wa ɲa ho tansinnu a obara biyo ba nɛ ɛnna ho muwɛnbiin we ɲanna ho. Ɓa ɲa ho, a ho ɓɛɛ we ɲiyanna diyowo haan ɓa, bari ba nɛ ɲa ho tansinnu so ɓɛɛ we yu lana.
58004003	Wabe nɛ lara mu, wabe aa zo bun vunurobe soo a heya ma biyo Deeɓenu barala mu lo: «Un sin lo a un baara, Lo ɓa ɓɛɛ zo un vunulobee.» Mu tara a li tonu wure ɲutu hare ho dimiɲa hiyaɓuwɛrowo.
58004004	Bari mu tuwa han Deeɓenu waraa ma fedeso li wozomɛ hooɲuniso bena: «Deeɓenu nuwari ɓoo, a li vunuwan li wozomɛ hooɲunize li toore wure na."
58004005	A mu beɲu'ere so bana tuwa febinu, lo Deeɓenu lo ɓa nii so ɓɛɛ zo mi vunulobee woo.
58004006	Bá nɛ wo ɓa niya nɛ we ɲa ho tansinnu ɓɛɛ we zoo mu vunurobe soo, bari ɓa ɓɛɛ we lara ho tansinnu wara na. Hare ma bun ni tuwan pan da zo bin aa yi vunurobe.
58004007	A bun na li bana para wa'ati binu nɛ a zɛrɛ. A Davide vanlo li wura mu biyo yɛ wenu bɛnɛ, lo: «Zɛrɛ mi yi ɲa Deeɓenu tannu, Mi yi co coheni mi ɲu'uwe.»
58004008	Bari Yosuwe ya yi we ciyan ɓa ni a zoora mu vunurobe so, to Deeɓenu ɓɛɛ hinni wuraa wozomɛ binu be bun bɛnɛ.
58004009	Bun we, vunurobe wozomɛ binu mi nɛ bosi Deeɓenu ni bena, a ɓa yi vunurobe a obara Deeɓenu li wozomɛ hooɲuze.
58004010	Bari nuu nɛ yi zoo Deeɓenu vunulobee, to ho naso vunuwan mi toonu na a obara biyo Deeɓenu vununa mita na.
58004011	Wa boori a wa yi bun vunurobe so a zoo, yawe a wa nuu wo ɓɛɛ co hin zonu na, a obara ba nɛ ɛnna ho muwɛnbiin, nɛ ɓɛɛ yu zole bun vunurobe soo biyo ɓa ɓɛɛ fu Deeɓenu tannu na bena.
58004012	Bari Deeɓenu wara a beviya a han pa'a mi. Han ɲu mi po ɛtonu ɲuwinɲu so. Han zo tuwifuwa han cara'a li mɛnɛ'ɛn ma li ha'iri, a cara'a han huwan ma ho sɛɓɛ wɛ. Han iri li sin lerobera ma li yicerobera.
58004013	Daanrobe woo ɓɛɛ mana nɛ sɛ mite Deeɓenu na yi. Dín nɛ waa wa vɛɛ muwin wa tiinle, mu be wure buwinnasi letee dín yira se.
58004014	A bun na wa fi ho lana ɲuwara na sese, bari lɛ wa yu do wa waa a Yesu, li Deeɓenu Zo. A hó a wa sara'awe-inso nɛ annasi ho waa pafonuū.
58004015	Wa ɓɛɛ yu sara'awe-inso nɛ ɓɛɛ zun wa banibayamu. He'e, lo terena saa wa sɛnuma, a lo ɓɛɛ wo be'uwe woo.
58004016	A bun na wa ɲanvɛ faan Deeɓenu hinɛ pa'amayamu a'onu na ma sinheɓuwe, to Deeɓenu hinɛ wa, a li seri wa li wa'ati nɛ wa yi miniya serirobe na.
58005001	Sara'awe ɲuso wo sara'awe-inso a nuu nɛ lena ɓa nucoza siīn. Lo lena bo Deeɓenu toonu wa, a lo sɛ han li ɓa nucoza bena. Lo wee nɛ hanmuna Deeɓenu na a ɲa lee sara'ara han li mu be'uwe bena.
58005002	Lo zun ba nɛ ɓɛɛ fanmu be ma ba nɛ vuru mu tii, bari lobe mite mi li duweduwe ɲu'ere soo.
58005003	Lo daanna zun mi yɛrɛ be vo, to lo tawɛ a lee sara'a lobe mite ma ɓa Zanma be'uwe bena.
58005004	Nuu wo ɓɛɛ da ho sara'awe-insoyamu yenu ve mi yɛrɛ wa, fuwa nuu nɛ Deeɓenu yi bo mu ɲuu a obara Aro be sin.
58005005	Lo Kirisita ɓɛɛ do mi yɛrɛ wa a wo mite ma sara'awe-inso. A Deeɓenu na mu la, a li lo: «O a un zo, un to o zɛrɛ.»
58005006	A li ɲa baraa febinu lo: «O we sara'awe-inso tuwifuwa bin, A obara Mɛlikisedɛki be sin.»
58005007	Lo Kirisita ɛnna li tun he. Lo tara wuna, a va hincan si a yuwara Deeɓenu, bari a dín mide we da lo isi li humu na. Deeɓenu fo lo yuwa, a biyo lo liiriyo mite si.
58005008	Hare a lo a Deeɓenu Zo lo we de'iya tannu finuna mu bera nɛ lo tuwaraa.
58005009	Biyowo Deeɓenu tiyo lo ɲu vo, li wo lo ma ho nɛ mu isirobe nɛ ɓɛɛ ve wee lee we'aro, ba nɛ wure fi li wara na bena.
58005010	Deeɓenu wo lo ma sara'awe-inso a obara Mɛlikisedɛki be sin.
58005011	A he wa yu becururu de han mi, bera nɛ woronu do, bari mi ha'iri ci.
58005012	Hare mɛnna mibe ya tawɛ mi de'eni ɓa ni, a mibe bana ma'o mi a ɓa zeni mi ma Deeɓenu wara ararobe beyaa. Mi we tuwi bana zan a obara u'uza nɛ wɛ yenu na, a ɓɛɛ a dirobe nɛ ciiri sin.
58005013	Nuu nɛ ɲɛnni pan a u'uzo, lo ɓɛɛ zun bera le'anu wɛɛ.
58005014	Mu yi a ɓa ni nɛ yire cu mu, ba da di bara'a diyo, bari ɓa a ni nɛ ha'iri hɛna a zun be nɛ se ma ho oomu aa lee wɛɛ.
58006001	Bun we wa para hayiremu na a wa tere ciiri wa yire lo Kirisita wara nɛ pa'a mi mu na. Wa ɓɛɛ hini lii see mu ma mi hiya, a obara biyo sin yɛ: loɓinu han wema'uwe na, Deeɓenu lanu na;
58006002	batɛmu be; nule benu ɓa ni wa; ɓa nuhuwora veenu; ho iri veeni.
58006003	Mi nɛ wa vɛ ma waa. A bun wa we a Deeɓenu yi ta biyo.
58006004	Ɓa ni nɛ bana i do mite oomuu ɓɛɛ hini yerema yi: a biyo ɓa nasiyo so lɛliya li Deeɓenu hanmu, a li Ha'iri-Senu ya caa ɓa hiya.
58006005	Ɓa lɛliya Deeɓenu Wara siyan ma ho hiro be nɛ lo ɓuwee.
58006006	Hare ma bun bá nɛ yi lusi ma bun, to diyowo ɓɛɛ hini da bá binni yerema a ɓa loɓi; bari to bun zan a obara ɓa bana ɓuwara li Deeɓenu Zo ho uruwa na a nuwaniya lo ɓa ni wure yireē.
58006007	Wuro yi ɓɛɛ biri tun na, to li wee si ɲuu, a li yi be varila mi nasiyo. Bun a Deeɓenu duɓa.
58006008	A biyowo hinɓuwi ma ɲin'uwe yi le dín tun soo, to li ɓɛɛ ɲiyan diyowo, a wozo'ere ɓa zɛɛ li ma dan.
58006009	Un yirāla, mu ma tin ya a be nɛ ma sin, un ha'iri bosi wure mibe bee. Un zun a mi mi ho wan tete wa, ho nɛ a mu isirobe wan.
58006010	Deeɓenu zun tiyan. Li ɓɛɛ cansan mi tonu na. A Libe waminu bena mi sa haan mii erenasiyo lanasiyo, a obara biyo sin mi pan mi wa wera han ɓa.
58006011	Wa mi mu se a mi nu wo nu zeni mu ɲan'anrobe ɲu'ereso tuwifuwa mu veeni, yawe a biyo mi ciriyo mi siyan na a bun ɲuti sese.
58006012	Un ɓɛɛ mana mu se a mi we puwɛra. Mi di ba nɛ lara aa ɲinmico mu hiya wa, ba nɛ yi li ɛn nɛ Deeɓenu lara mi ɲuu.
58006013	Biyowo Deeɓenu la mi ɲu haan Abarahamu, li báára haan lo a bo mi baarobe mi ɲulɛrobe wa. A biyo nibinu ɓɛɛ ɛnna bin nɛ ɓuwa po libe nɛ li baa na, a bun na li baara ma mi yɛrɛ yenu,
58006014	a li lo: «Ma tiyan un aa duɓa han o, a un nɛ a o temu we boni.»
58006015	Abarahamu bo mi yira te, a lo yu biyo Deeɓenu lara mi ɲuu haan lo.
58006016	Ɓa nucoza wee baa be suwanni ɓa wa, aa ɓuwera wara pɛɛ nɛ do wanni ɓa azaā.
58006017	Deeɓenu miniya a mi zeni ma huwɛ zozo mu, a mibe a tan'ereso, ba nɛ li do mi ɲuu haan se. A bun na li tintiyan baara a ciya.
58006018	Mu a be ɲuleɲu nɛ ɓɛɛ wera bebiyan aa yi, a Deeɓenu ɓɛɛ haa saɓiya muu ma yi. A bun te wa sinciri nɛ mi wa sinle, wabe nɛ aɓa Deeɓenu na. Li sinciri so a wa fɛfɛ.
58006019	Dín sinciri so zan a obara fɛfɛ nɛ cohe, a ɓuwara muwɛnmuwɛn; a nɛ hare zo fasi li Deeɓenu ɓuwanirozun an'arobaforo bɛnɛ wa mɛnɛ'ɛnle bena.
58006020	A bin Yesu zo, a hecaa wa waa, a a hó wa ciriyo wa siyan na, bari lo a sara'awe-inso fuwa bin a heya wɛ ma Mɛlikisedɛki dannu.
58007001	Ho Mɛlikisedɛki so wo Salɛmu lo pa'ama ma li Deeɓenu nɛ mi Ho-Waa-Ɲusiin sara'awe. Lo we vɛ san Abarahamu waa biyowo ho fuu mi hiyan ma ɓa pa'amana a arona ɓuwee, a lo duɓaa haan ho.
58007002	Abarahamu we haan lo ma biyo wure lo yu han hiyaān ɓuwɛniso. Mɛlikisedɛki yenu yɛ ura a Tereyamu Pa'ama, a bun bɛnɛ lo wo Salɛmu pa'ama, bun ura hɛra pa'ama.
58007003	Nuu wo ɓɛɛ ɲa Mɛlikisedɛki ɓaa maa ma ɓaa naa bumana ɓaa maadanna be diya. Ɓa ɓɛɛ wura lo tenu be; ɓa ɲa ɓɛɛ wura lo humu be; Mɛlikisedɛki ma li Deeɓenu Zo bewure va wɛ na. Lo a sara'awe tuwifuwa bin.
58007004	Mi dɛri zun a lo wo nibenu, bari waa maadɛn Abarahamu we haan lo ma biyo wure ho yu han hiyaan ɓuwɛniso.
58007005	A heya ma ho tuwa, ba nɛ a Levi temuza nɛ a ɓa sara'awera tawɛ a fe mu ɓuwɛniso ɓa ni se, ba nɛ a ɓaa maaza. A ɓabe ma ɓa ɲa pariyo a lo Abarahamu ni'ere za.
58007006	Mɛlikisedɛki ɓɛɛ wo Levi temu nuu, hare ma bun Abarahamu haan lo ma biyo ho yu ɓuwɛniso. Bun bɛnɛ Mɛlikisedɛki duɓaa haan lɛ Deeɓenu la mi ɲu haan.
58007007	A wa to zun a lɛ ma duɓa mu po lɛ ɓaa duɓa han.
58007008	Ɓa nucoza wee nɛ mi nube ɓuwɛniso ɓa sara'awera nɛ a nucoza nɛ hi na, mu yi a Mɛlikisedɛki nɛ we yu bun sin, han Deeɓenu wara lo ho midɛɛ.
58007009	Wa da bara lo biyowo Abarahamu lena mi nube ɓuwɛniso, to mu zan a obara Levi nɛ mite ya wee fe mu lena mu ma lo nuu.
58007010	Bari hare a Levi ɓɛɛ in too, mu wo a lo mi mii maadɛn Abarahamu cannuu biyowo Mɛlikisedɛki le san Abarahamu waa.
58007011	Levi ni sara'aweyamu toonu wo ɓa Isira'ɛli ni lada cinnu. Mu ya a Levi ni sara'aweyamu tonu we vo bepɛɛ ɲu, to mu ɓɛɛ ya hini a waziɓi a nibinu le a obara Mɛlikisedɛki besin, a nɛ ma Aro ɓɛɛ ɓuwa.
58007012	Bari ho sara'aweyamu tonu yi yeremaa, to ho tuwa ɲa tawɛ a yerema.
58007013	A wa Ɲuso Yesu nɛ hanbe wara nɛ yɛ woro be wo zunbinu nuu nɛ ɓaa nuu woo ɓɛɛ in wo sara'awero nɛ sa toonu li sara'awele wa.
58007014	Lo be zuunna sese lo lo we lo Zuda zuun, a Moyize ɓɛɛ wura diyowoo dín zun so bena, biyowo lo wuraa li zun nɛ ɓa sara'awera ma lee be.
58007015	Dɛ biyo ciyo mu zozo nɛ: wa Ɲuso Yesu a sara'awero binu nɛ lo a nɛ lowɛ ma lo sara'awero Mɛlikisedɛki.
58007016	Mu ɓɛɛ a nucoza nu lena lo, fuwa Deeɓenu pa'a nɛ ɓɛɛ ve.
58007017	Bari mube sɛrɛyamu nɛ yɛ wo lo bena lo: «O a sara'awe tuwite a obara Mɛlikisedɛki be sin.»
58007018	Ma bun sin ho tuwa dɛn huru, bari ho pa'a ɓɛɛ ɛnna a ho ɓɛɛ ɲiyanna be.
58007019	Moyize tuwa ɓɛɛ tiyo diyowo ɲu. Wa yu sinciri nɛ suwanni, a bun na wa da titi sura Deeɓenu aa yi.
58007020	A po bun, Deeɓenu baara. Li ɓɛɛ baara ɓa sara'awera nɛ a bena.
58007021	Mu yi a Yesu, Deeɓenu baara lo ho aa we sara'awe, a li lo: «Lo Ɲuso baara ma mu A li ɓɛɛ yerema mi leerobe, Lo o aa we sara'awe tuwite.»
58007022	A bun na Yesu ɲa a lɛ nɛ do ɲuɓuwari nɛ suwanni Deeɓenu ma wabe azaā.
58007023	Sara'awera cururu ɛnna, bari li humu saara ɓa a ɓa ɛn tuwituwi.
58007024	Mu yi a Yesu, ho ciyoo ɓɛɛ zo yi, bari lo a Nawasi.
58007025	A bun na lo da isi ba nɛ yi sura Deeɓenu lobe bena, bari lo midɛɛ tuwituwi a lo fara han ɓa.
58007026	A ho sara'awe-inso so sin be ya mi wa: nisenu, fiin wo mana la, lo ɓɛɛ na'uwan, lo cara'aa wɛna ma ɓa be'uwewera, lo huweniya a yo bosi ho waa ɲusiīn.
58007027	Lo ɓɛɛ lowɛ ma ɓa sara'awera ɲunasiyo beriya nɛ a, bari lo bɛ miniya a lee wo ma wo sara'a lobe mite ma ɓa zanma be'uwe bena; lo sara'a lenu danna cuwe na, bun nɛ zeso lo do mite na.
58007028	Ho tuwa bosi sara'awera ɲunasiyo nɛ a nucoza, nɛ su ma banibayamu, a mu baarobe wara nɛ mana ho tuwa bɛnɛ, wo li Zo nɛ ɲutu ma sara'awe-inso tuwite.
58008001	Dɛ wa dɛmu biru nɛ: Wa yu sara'awe-inso nɛ asi Deeɓenu ɓuwaɓuwamu a'onu nudorole ho waa.
58008002	Lo sɛ mi toonu li fe-senuu ho baforozun tete, bin nɛ Deeɓenu too a ɓɛɛ a nucoza ta.
58008003	Sara'awe-inso benu wo sara'awe-inso toonu a lo zeni mu hanmubera ma Deeɓenu a lee sara'ara. Ma bun wabe nuu muso tawɛ a yi mi taa nɛ.
58008004	Lo ya yi mi li tun wa, lo ɓɛɛ ya we sara'awe, bari sara'awera mi bin nɛ wee nɛ mu hanmubera Deeɓenu na a heya ma ho tuwa.
58008005	Ɓa sara'awera so toonu nɛ wee sɛ, ma zeni biyo mi Deeɓenu se ho waa, a mu a mu bonu ma mu tiya, a obara biyo Deeɓenu we barala mu haan Moyize biyowo ho we mi te ho baforozun senu. Li baraa haan lo: «Te li sese a heya ma ho co'o nɛ zenina o ho doɓoɲu wa.»
58008006	Yesu toonu suwanni ɓa niya taa sansan, bari lo a yuwaro nɛ do ɲuɓuwari Deeɓenu ma ɓa nucoza pafeni. Dín a li ɲuɓuwari fiinnu nɛ hiya fa ɲulɛma nɛ suwanni na.
58008007	Li ɲuɓuwari yɛ ya yi wo se ma tete, to cunnu ɓɛɛ hinni mana a li pari ma bebiyan.
58008008	A bun na Deeɓenu za ɓa Isira'ɛli ni wa ma han wara nɛ yɛ: «Wozoma lo ɓuwee, a un lee ɲuɓuwari fiinnu, Mɛ ma Isira'ɛli nii ma Zuda zunsiyo azaā.
58008009	Li ɓɛɛ ziin a obara li diyo-yɛɛ Nɛ un wo ma ɓaa mana, Bun nɛ wo un va ɓa lena li Misira tuūn. Ɓa ɓɛɛ wo tan'erenasiyo li ɲuɓuwarii nɛ un wo ma ɓa, A bun na un ta un manu ɓaa.
58008010	Un bini we ɲuɓuwari fiinnu ma Isira'ɛli zunsiyo, Dɛ biyo mu wera nɛ; Lo Ɲuso lo: «Un aa de un tuwɛna ɓa ha'iree, A un aa too han ɓa siyaan. Un aa we ɓaa Deeɓenu, a ɓa aa we un nii."
58008011	Nuu pɛɛ bezuunle aa le lo, Nuu wo ɓɛɛ hinni be mii ereso, aa bara lo: «Zuun lo Ɲuso." Bari ɓa wure aa zuun ni, A fɛ ɓa niɓuwizo wa tuwifuwa ɓa wure nibeenu.
58008012	Un de ɓa be'uwe si han ɓa, Un de mu ma un bɛnɛ aa cansan na wurewure.»
58008013	Deeɓenu yi danna wuro ɲuɓuwari fiinnu be, to li ɛnnɛ wo li diyo-yɛɛ ma diyo dɛn. Bun we, be nɛ yi dan, to bun sura ma cunnadesinu.
58009001	Li ɲuɓuwari yɛ be woo, lada we bo a ɓuwanina Deeɓenu feni nɛ nucoza we'aa ma mi nule, nɛ a baforozun.
58009002	Ho baforozun ɛnle de'ere we yenu: «Fe-senu». Fitɛnɛyaawaso ɛnna bin, ma taɓali nɛ li sara'aburu wee be wa.
58009003	Fe'ere le ɛnna ho an'arobaforo bɛnɛ, ba lo: «Fe-senu-senu».
58009004	A bin han wusuna duurilo taɓali nɛ wure wo'aa ma sannu ɛnna. A bin li ɲulɛrobe ɛsu nɛ buwara ma sannu ɛnna. Biyo ɛnna dín ɛsu soo wo ho manɛ, Aro buwinzo nɛ punina ma han ɓopɛɛna nɛ ho tuwa wara mi wa.
58009005	Serubɛnna yaara ɛnna li ɛsupɛ wa nɛ zeni lo Deeɓenu mi bin. Ɓa miyan we bɛna a ta he dede han sara'a wee lee aa pona ɓa ni na ɲuu. Wa ɓɛɛ yu nu wɛrɛ a woro bun wure be ma mi uwɛ'uwɛza.
58009006	Bun a ho baforozun cara'arobe ma han siyan besirobe yati. Wopɛɛ ɓa sara'awera we zo sɛ mi tonu li fe-senuu.
58009007	Lo sara'awe-inso midee we zo li Fe-senu-senuu zeremi pɛɛ cuwe. Lo tawɛ a lo zo bin ma yuwo cannu, a zo faanna Deeɓenu han mi yɛrɛ ma ɓa zanma yawe a Deeɓenu de ɓa nucobanbu'uwo be'uwe si han ɓa.
58009008	Li Ha'iri-Senu zeni ma bun lo ho baforozun diyoyɛɛ yi ɓɛɛ laara bin woo, to li fe-senu-senu wan ɓɛɛ fuwe.
58009009	Bun a bonu li wɛrɛ wo bena, bari mu hanmubera ma ɓa biya sara'ara nɛ ɓɛɛ da nɛ ɲutiirobe ɓɛɛ yerema mu naso aa wera nitete yi.
58009010	Ho co'o so a dirobe ma ɲurobe ma sɛnaciirobe si wo si. Bun a ɓa nucoza ladara be tuwifuwa wo nɛ Deeɓenu yi fasi co'o fiinnu.
58009011	Lo Kirisita mana, lo a mu besiya nɛ buba sara'awe-inso. Ho baforozun nɛ lo ansiyoo ɓuwaa po a ɲa suwanni ho baforozun dɛn, bari nucoza ɓɛɛ ta ho, a ho baforozun so ɲa ɓɛɛ a ho dimiɲa nɛ he yɛ taa.
58009012	Lo Kirisita zo li fe-senu-senuu cuwe deenu a venina mu wure. Mu ɓɛɛ a o'uwa ma torala cannu lo zoora bin, a lobe mitena cannu lo uwasiyo yawe a wa yira ho sii nɛ ɓɛɛ ve.
58009013	Ɓa o'uwa ma ɓa torala cannu ma ɓa nàzuwan nɛ ziya suwɛn nɛ ɓa wee zuzu ɓa ni nɛ ɓɛɛ cuu mu wa a heya ma lada ya wee cii ɓa suraa na'uwan na.
58009014	Bun yi da we ma bun, to lo Kirisita cannu ɲa banna suwannu bun tuwi anniya. Ho do mite na Deeɓenu na li Ha'iri Nawasi lahuramaa a wora sara'a nɛ ɲutu. Lo cannu cii wa sintannu han wema'uwe wure na, yawe a wa dan sɛ han li Deeɓe-Ve.
58009015	A bun na lo Kirisita a yuwaro nɛ mi Deeɓenu ma ɓa ni pafeni li ɲuɓuwari fiinnu bena, yawe a ba nɛ Deeɓenu vo dan yi li ɛn nɛ ɓɛɛ ve nɛ ɓa yu ma ɲulɛrobe. Ɓa da yi li ɛn so, bari deeso huruu a huwaraliyo ɓa nucoza ɓa dena'erobera nɛ ɓa wo biyowo li ɲuɓuwari yɛ pa'a mi ɓa ɲuu.
58009016	Ɛnbe be yi woro feni nɛ, fuwa lɛ nɛ te mi be yi huru, yi ɓɛɛ bun li ɓɛɛ da i.
58009017	Ma bun sin ɓa ɛndira ɓɛɛ di li ɛn fuwa woo, fuwa ɓaa maa yi huru, bari yi ɓɛɛ a bun to li ɓɛɛ ve ma ɛn, a lo yi midɛɛ
58009018	A bun na li ɲuɓuwari yɛ mite ɓɛɛ ɲiyanna diyowo a cannu yi ɓɛɛ lo a uwasi.
58009019	Moyize bo ho tuwa wara wure na ɓa zanma wure yireē. Lo so naza ma o'uwa cannu a pariyo ma ɲuu a minana mu uwa ho tuwa vanlo ma ɓa Zanma wure, ma pero vara nɛ muwiyan nɛ lo ciya Izope vɛwe vanle na.
58009020	Lo baraa haan ɓa lo: «Li ɲuɓuwari nɛ be Deeɓenu do haan mi, a bun cannu so a biyo yɛ.»
58009021	Moyize minana mu cannu uwa ho baforozun ma li siyan wure wa.
58009022	Ho tuwa ladaa, to a cannu a bepɛɛ haamɛ, mu yi a cannu to be'uwe ɓɛɛ desi yi.
58009023	Be mi li tuūn a be mi ho waa yaa, a bun yi ciyo ma ho co'o nɛ si yɛ, to waziɓi be mi ho waa ciirobe tawɛ a mu suwanni sansan.
58009024	Bari lo Kirisita ɓɛɛ zoo li fe-senu nɛ nucoza nule wo'aa, nɛ zeni ho waa fe-senu tete be. A ho waa mite lo yoo zoo, a lo zeniya mite ma Deeɓenu bin wabe bena.
58009025	Lo ɓɛɛ zoo bin a we mite ma sara'a cuwa nɛ boni, a obara lo sara'awe-inso nɛ we zo li fe-senu zeremi wo zeremi ma cannu nɛ ɓɛɛ a lobe mite cannu.
58009026	Mu yi a bun, to lo tawɛ a lo tuwara cuwa cururu hare ho dimiɲa hiyaɓuwɛrowo. Ma tiyan, wɛrɛ nɛ a han wozoma veni, a cuwede lo zeniya mite, a wo mu ɲu. Lo do mite na a wora sara'a a haara mu be'uwe laa.
58009027	Deeɓenu fasi mu a nuu wo nuu hi cuwe midee, bun bɛnɛ to Deeɓenu aa iri lo.
58009028	A bun ɲa a lo Kirisita be. Lo huruu cuwede a sora ɓa zanma be'uwe. Lo ɲa bini ɓuwee mu cuwaɲuniso wa a aa zeni mite ma ɓa ni nɛ bo mi bonu lo wa ɓa isinu bena, a ɓɛɛ hini a ɓa be'uwe bena.
58010001	Ho tuwa nɛ Deeɓenu we na Moyize na, a mu bera nɛ buba mu tiya, a nɛ ɓɛɛ a mu betetiya wafonu. Ɓa ma mi sara'ara leenu tuwi, ho tuwa ma mi zeremi wo zeremi sara'ara pa'a ɓɛɛ mana aa yerema mi nasiyo a wera nitetiya Deeɓenu yira wa.
58010002	Mu ya wo a mu lee ba nɛ caasi biyo be'uwe, to ɓa siyan ɓɛɛ ya hini zara'i ɓa ɓa be'uwe diyowo bena. To ɓa yaa vunnu sara'ara leenu na.
58010003	Biyo a han cunnu, a biyo han sara'ara so wenu wee lee ɓa ni ma ɓa be'uwe zeremi pɛɛ.
58010004	Bari ɓa torala ma ɓa o'uwa cannu ɓɛɛ da lee mu be'uwe.
58010005	A bun na saani a lo Kirisita ɓuwee ho dimiɲa lo baraa haan Deeɓenu lo: «O ma'o ɓɛɛ mana ɓa sara'abiya ma hanmubiya na, A bun na o na sura na, A un lee unte ma sara'a.
58010006	O ɓɛɛ lo sara'abiya zɛɛnu, Ma mu be'uwe desinu sara'a be sin a.
58010007	A bun na un lo: «Dɛ nɛ, un buba, a we o sa'o, Oo, Deeɓenu, a heya ma biyo tuwa un bena Moyize tuwa vanloo."»
58010008	Lo Kirisita baraa haan Deeɓenu miyɛɛ lo: «O ɓɛɛ lo sara'ara, o ɓɛɛ lo hanmubiya, o ɓɛɛ lo sara'abiya nɛ ziya hiile, o ɓɛɛ lo sara'a biya cannu nɛ lera be'uwe. Bun diyowo be ɓɛɛ wo sin aa, a mu ɲa tara a mu wure bo ho tuwa lada na.»
58010009	Bun bɛnɛ lo baraa haan Deeɓenu lo: «Dɛ nɛ, un buba a we o sa'o.» Ma bun sin Deeɓenu laariyo han sara'ara yaa bin, a li do lo Kirisita sara'a han ciyoo.
58010010	Biyo Yesu Kirisita tiyo Deeɓenu sa'o ɲu, a bun na wa be'uwe dosi haan wa, bari lo wo mite ma sara'a cuwe deenu, a vora mu wure ɲu.
58010011	Sara'awe wo sara'awe wee cɛ-ziin mi toonuu wopɛɛ, tunmasan a we han sara'ara ɲu'ereso nɛ ɓɛɛ da lee mu be'uwe wo.
58010012	A lo Kirisita wo mite ma sara'a cuwedeenu waa midee a leena mu be'uwe ɓa nii. A dín sara'a so pa'a mi tuwite. Bun bɛnɛ lo yo asiyo Deeɓenu nudorole.
58010013	A bin lo siyo bo mi yira Deeɓenu na tuwifuwa dín yi pa lo ze'usiyo ɲansi lo ziya se.
58010014	Bari a cuwe wa midee lo lena ɓa ni be'uwe, a wo ɓa ma nisiya.
58010015	Li Ha'iri-Senu muso lena ho sɛrɛyamu so haan wa, a li lo:
58010016	«Lo Ɲuso lo: «Dɛ li ɲuɓuwari nɛ un aa we ma ɓa han wozoma so bɛnɛ nɛ: un aa de un tuwɛna ɓa siyaan, a un too han ɓa ha'iree.»
58010017	Lo ɲa tintiyan lo: «Un cansan ɓa be'uwe na, a un de ɓa be'uwe si han ɓa.»
58010018	Be'uwe yi dosi vo, to bun ponu cunnu ɓɛɛ hini mana.
58010019	A bun na waa erenasiyo, wa da zo li fe-senu senu ma sinheɓuwe Yesu cannu bena.
58010020	Lo hɛna wanfinnu haan wa biyowo li Deeɓenu ɓuwanirozun an'arobaforo wiya lo humu wo.
58010021	Wa yu sara'aweɲuso benu nɛ bosi Deeɓenu zun ɲu.
58010022	A bun na wa sura Deeɓenu ma sintete ma lana nɛ fasi sese, ma sin nɛ be'uwe zara'i ɓɛɛ mana na, ma suraa nɛ siya ma ɲuu nɛ cuu zozo.
58010023	Wa fi wa sinciri na sese, bari lɛ nɛ wo mu ɲulɛrobe a tan'ereso.
58010024	Wa wee pɛ wɛ be, wa heni wɛ siyan li waminu ma ho tereyamu wan wa.
58010025	Wa ɓɛɛ co nɛ a wa fele ma wɛ ɛnle vɛnu puwɛ di wa a obara biyo ɓa ni tuwan dariyo a wee we. A wa heni wɛ siyan a poo mayɛ, bari mi ma lo lo Ɲuso ɓuweenu wozomɛ mi waa sura.
58010026	Wa yi wo tuwi a wa co wa yɛrɛ be a do be'uwee, a wa yira ɲa ɛnnɛ mi ho tiyan na, to wa be sa se, a sara'a ɓɛɛ poo wa ma yi.
58010027	Biyo san wa we ha'iriyaamɛ, bun nɛ a Deeɓenu iri ma ho danhoro nɛ aa hara'i Deeɓenu ze'usiyo.
58010028	Nuu wo nuu nɛ yi hara Moyize tuwa, to ho naso tawɛ a ɓuwe, a hinnɛ wo, sɛnɛla niɲu wurasin nitiin wara wa.
58010029	A hini a nuu nɛ zuwariyo Deeɓenu Zo le? Mi dɛriyo zun li un'o nɛ te ho ɲu, lo sɛnuma we ɓuwa po. Bari lo naso ɓɛɛ yatiyo mu cannu nɛ do nisiinnu Deeɓenu ma wabe aza, bun nɛ ya wo lo ma nisenu; a lo ɲa do zuwa li Ha'iri-Senu na.
58010030	Bari wa zun li Deeɓenu nɛ lo: «A mɛ a muwɛntɛn leero, a mɛ aa win nuu wo nuu na.» A li ɲa lo: «A lo Ɲuso a mi nii irilo.»
58010031	Mu a zanrobe benu a te lii Deeɓenu nɛ midɛɛ nuu.
58010032	Mi lee biyowo miyan be. Biyowo mi yu Deeɓenu omu, han wozoma so, a tuwara dɛriyo to mi ɲuu, a mi pan ɲamico.
58010033	Ɓa tuwora mi a ɲi'oriyo mi ɓa nii siīn. Mi tuwan caa ɓa nii nɛ mi han tuwara soo hiya.
58010034	Mi saa ɓa asozora sɛnuma. Ɓa du mi zuwin, mi ɓɛɛ do bun a wora bunna, a mu yɛrɛ wiya mi siyan, bari ho naforo nɛ mi mi nuu suwanni, a ho ɲa ɓɛɛ ve.
58010035	A bun na mi ɓɛɛ nɛ mi sinheɓuwe ve bari ho cunnu nɛ mi mi waa ɓuwa.
58010036	Mi miniya muɲu na, yawe a mi yi tiyo Deeɓenu sa'o ɲu, a mi yi biyo li lara mi ɲu haan mi.
58010037	Bari mu tuwa lo: «A wa'atizo cinciin pan a mu, A ho nɛ tawɛ a ɓuwee mu aa ɓuwee, a lo ɓɛɛ mɛn.
58010038	A un niterenɛ aa ɛndɛɛ ma ho lana, A lo yi lo ma bɛnɛ, to lo suun lo na.»
58010039	Wabe ɓɛɛ a ɓa nituwan nɛ le ma bɛnɛ, a ta tenina wate. Wa a ba nɛ yu ho lana a isi wa mɛnɛ'ɛnle.
58011001	Ho lana a sinciri cinnu, ho a ziya berobe nɛ zeni be nɛ mi, a nucoro yire ɓɛɛ da mi.
58011002	Ɓa haresiyo we lara, a bun na ɓa sa'uwo Deeɓenu.
58011003	Ma ho lana wa fanmuna lo ho dimiɲa danna ma Deeɓenu ɲutannu pa'a. Ma bun sin, to biyo wa yira na danna ma be nɛ wa yira ɓɛɛ da mi.
58011004	Abɛli we lara, a bun na lo leena sara'a nɛ suwanni Kayɛn taa a haan Deeɓenu. A lo lana bena lo yu tereyamu Deeɓenu waa, bari Deeɓenu ta lo sara'a bena. A lo lana bena a na lo be pan woro hare a lo huruu.
58011005	A Enoke lana bena lo huweniya yora ho waa, yawe a lo ɓɛɛ mi li humu, bari Deeɓenu so lo yora mi se. Nuu wo ɓɛɛ hini maa lo waa, bari saani a lo fɛn lo sɛrɛyamu lena lo lo be wo sin Deeɓenu na.
58011006	Nuu wo be ɓɛɛ we sin Deeɓenu na fuwa lo yi lara diyo, bari nuu nɛ yi sura Deeɓenu, to ho naso tawɛ a la lo Deeɓenu mi a ɲa la lo li wee nɛ cunnu ba nɛ yi piri'a li na.
58011007	Ma ho lana Nuwe fu Deeɓenu ɓuwasarobe na biyo nɛ ɓuwee ho hiro nɛ han yira ɓɛɛ in maa diya. Lo fu Deeɓenu wara na a lo ɓuwara muwe nɛ lobe ma mi ni isiyoo. A ma bun siin lo wema zara'iyora ho dimiɲasiyo. A a lo lana bena a na Deeɓenu yatiyo lo ma niterenɛ.
58011008	A Abarahamu lana bena a lo fu Deeɓenu tannu na biyowo dín we voo lo. Lo huwa fɛnna va li tun nɛ Deeɓenu lo mi nɛ laa, a li we lo ɛndiyo. Lo huwa fɛnna a lo ɓɛɛ zun he mi vɛ.
58011009	A lo lana bena lo asi li tun nɛ Deeɓenu we laara mi ɲu lo mi aa nɛ la, a lo asiyo bin a obara nuhunu be sin. A baforozuūn wo lo zun. A bun ɲa wo Isaka ma Zakobe, bari Deeɓenu muso we do mi ɲu haan ba.
58011010	Abarahamu we bo mi bonu ho ló nɛ hiya fɛsirobe cohe wa, ho ló so nɛ Deeɓenu piri'aa mi ha'irii, a too.
58011011	Sara lara Deeɓenu na, a bun na lo too zo, a mu taraa a lo daan anniya mu. Hare a lo we hinniya, lo we lara lo Deeɓenu aa tii mi ɲulɛma ɲu aa han mi.
58011012	A ma bun sin ho banuu so nɛ suraa winnu wo a obara han ya waa vo, bana too za ɲɛnmɛɛn a obara ho waa manawa, a obara mu zenuɲuu ɲuɓo na hɛnle nɛ nuwo ɓɛɛ da muwin yi.
58011013	Bá ni so wure huruu ho lana wan wa, a ɓa ɓɛɛ yu biyo Deeɓenu laara mi ɲu haan ɓa. Ɓa maa mu fesenale ma mi lana yira, a ɓa zanma'aa mu bena. Ɓa wo mite ma nuhuwan ma ho dimiɲa.
58011014	Bá nɛ woro ma bun siin ma zeni mu aa cii lo mi piri'a mi yɛrɛ tun.
58011015	Li tun nɛ ɓa we lo dosi be ya ɛnna ɓa ma bun, to ɓa we bana arona va bin.
58011016	Ma tiyan, a tun nɛ se po be ɛnna ɓaa. Bun ura a ho waa tun. A bun na Deeɓenu ɓɛɛ do mu nuwaa a ɓa ve mi ma mii Deeɓenu, bari li too lo a haan ɓa.
58011017	A Abarahamu lana bena a lo lena Isaka ma sara'a a haan Deeɓenu biyowo li taniya lo a dɛɛ ta lo yi fi lo tannu na. Mu tara a a lobe Abarahamu Deeɓenu we do mi ɲu haan.
58011018	Deeɓenu we baraa haan lo: «A Isaka temu o yenu vera.»
58011019	Abarahamu yatiyo lo Deeɓenu pa'a mi aa veeri Isaka li humuu. Lo bana yu mi zo. Bun zinna obara waawe.
58011020	Isaka lara, a bun na lo duɓaa haan Zakobe ma Ezawu a bora hiro si.
58011021	A ma ho lana Zakobe duɓara haan Zuzɛfu za wure, biyowo lo humu wo sura, a lo wee cuwosi mi buwinzo wa aa ɓuwanina Deeɓenu.
58011022	A ma Zuzɛfu lana, biyowo lo mi hi, a lo wuraa li wa'ati nɛ ɓa Isira'ɛli za ma le li Misira tuūn be, a ɲa na tannu ɓa lobe mite huwan bena.
58011023	A ma ho lana Moyize ɓaa ni sa lo pinle betiin lo tenu bɛnɛ, bari ɓa maa a lo hanyirezo se, a ɓa ɓɛɛ zanna lo pa'ama yira.
58011024	A Moyize lana bena, biyowo lo dan vo, a lo aan lo Farawo hanminu na, a ɓɛɛ ta a ɓa ve mi ma lo yaro.
58011025	Lo we waana a yi tuwara ma Deeɓenu ni a po a lo zanwinni'a a vɛsi mu be'uwee wa'atizo.
58011026	Lo diya lo Kirisita nuwa a o naforo nɛ ɓuwaa po li Misira tun nafoni, bari lo yira dɛrobe we fa ho hiro sara cunu wa.
58011027	A ma ho lana a Moyize lora li Misira tuūn. Lo ɓɛɛ zanna lo pa'ama sinlee. Lo yu sinheɓuwe a obara nuu nɛ yira maa Deeɓenu, dín nɛ nuu yira ɓɛɛ mi.
58011028	A ma ho lana lo leena sanni. Lo zuzuwo mu cannu han zun'ɛn na, yawe a ɓa Isira'ɛli ni nuyaa vi lo anze niɓuwe na.
58011029	A ma ho lana, a ɓa Isira'ɛli za ansina ho ɲiyan zenuɲuu boconuū a obara ɓuweɓuwe nɛ ɓa ansii. A biyowo li Misira tunsiyo le du ɓa hiya wa a muso mi mu se a ansi, mu ɲuu du ba wure.
58011030	A ma ho lana Yeriko lo i'iriroto'o to biyowo ɓa bere'aa ho ló wozoma behooɲu.
58011031	A ma ho lana, Rahabe nɛ a lo ɲààmūhan ɓɛɛ huruu ma ɓa ni'anna, bari lo do ce'u mu be'urasila na.
58011032	A webe un pan da wuro, bari li wa'ati uwiyo na a un woro Zediyo be, Barake be, Samiso be, Zɛfite be, Davide be, Samuyɛli be ma li Deeɓenu ɲucanna be.
58011033	A ma ho lana a ɓa yu se pa'amayamuna cururu wa. Ɓa wo biyo terena mu, a yu biyo Deeɓenu lara mi ɲu haan ɓa, a ɓa ɲa cin'aa danbiya ɲuwin.
58011034	Ɓa duwiniya dɛnna beriya; ɓa vuu ho ɛtonu na; ɓa vannu waa, a bana daanna mite wure; ɓa wo sɛɓɛra han hiyaan a ɓa yu han sira biyan hinfira wa.
58011035	Ma ho lana, ɓa veriyo za a na mi nuna na. Nituwan ma ɲa do mite si a ɓa wɛ'a, a biyo ɓa pan zɛrɛ hɛra a mana ho hiro sii nɛ sin po.
58011036	Ɓa ni lena ɓa tuwan fiyan a haa ɓa ma sosoɓiyo. Ɓa caa ɓa tuwan ma zara'uwa a uwa asoō.
58011037	Ɓa duwora tuwan ma bubuwo a ɓo a tuwan yu tuwara si wi si. Ɓa lɛ'aa ɓa tuwan ma cuwa ɲuu ma arasira, a ɓa ɓo ɓa tuwan ma ɛtuwa. Ɓa tuwan ya wee zin para wurasin viyora suunle aa hɛ'ara feni wo feni, a ɓa tuwan banbanna. Ɓa saa mu ɲi'orirobe ma mu ɲinmuwinrobe nuu.
58011038	Ho dimiɲa ɓɛɛ yuwa yu ɓa se. Ɓa e'aa li uwiin ma han doɓoɲule wa; a ɓo'ɛn ma ho'ɛnle wo ɓa zuwin.
58011039	Deeɓenu we ta ɓa ni so wure na ɓa lana bena. Hare ma bun ɓa ɓɛɛ yu biyo Deeɓenu we laara mi ɲu haan ɓa,
58011040	bari Deeɓenu we fera co be nɛ suwanni wabe bena. Li ɓɛɛ we miniya a ɓabe ɲuti a wabe nii yi ɓɛɛ mana bin.
58012001	Ɓa ni nɛ bo ho lana wan a tee, ɓa do fo wa wure. Wa yi co panpanni wate ma diyowo. Wa yi co cii mu be'uwe na, bun nɛ i'irinu wa ɓɛɛ do, a wa luwi ma muɲu mu pɛrɛ'ɛlirobeē, bun nɛ mi wa waa.
58012002	A wa fɛ wa yira Yesu na, ho nɛ a wa lana fasi wa mu hiyaɓuwɛ fuwa mu veni. Lo ho mi ɓuwenu ho uruwa wa, a lo ɓɛɛ yatiyo dín sin humu so a wana nuwa be, ho damu nɛ lo aa yi bena. Wɛrɛ, lo yo asi Deeɓenu nudorole.
58012003	Mi lee lo be ma biyo lo hora ɓa be'uwewera ɲiimɛ. A bun na mi ɓɛɛ co sɛ, a mi sinheɓuwe ɲa ɓɛɛ co ve.
58012004	Mi ɓɛɛ in fuu ma mu be'uwe tuwifuwa mi uwasi mi cannu.
58012005	Mi lee han wara nɛ Deeɓenu bera mi a obara maa ma mi za: «Un zo, lo Ɲuso yi oroli o, A o sinheɓuwe ɓɛɛ co ve, Biyowo lo yi hɛ o.
58012006	Bari a nuu nɛ be sin lo Ɲuso na le wee hɛ, Zopɛɛ nɛ lo miniya a de ce'u na A ho lo oroli.»
58012007	Mi he han tuwara a obara han yi a mii miyan hɛrobe. Bari han tuwara ma zeni lo Deeɓenu we mi ma mi za. A lo zo yɛ mi nɛ ɓaa miyan ɓɛɛ hɛ lo.
58012008	A mi yi ɓɛɛ oroliyo ma orolirobe nɛ lo zaa wure tarawɛ, to mi ɓɛɛ a zatetiya, a mi a ɲààmūza.
58012009	Wa lee waa maana nɛ li tuūn be. Bá ya wee hɛ wa a wa ya wee anmi ɓa. A bun na biyo ɓuwa po bun, bun a wa tawɛ a liiri wate si a han waa Maa Deeɓenu nɛ mi ho waa, yawe a wa ɛɛndɛɛ.
58012010	Waa maana oroliyo wa wa'atizo midee ma be nɛ mu yati sera ɓa se. A Deeɓenu hɛ wa bari mu se ma wa, yawe a wa we nisiya a obara Libe be sin.
58012011	Biyowo wa yi yu hɛrobe, to mu a fitinɛ be wa se mi ciyoo, a ɓɛɛ a zanma'aa be. Mu ta yi bun na a ɓa ni nɛ ɲamico ma yi han sɛnuma cunnu, nɛ a hɛra ma tereyamu.
58012012	A bun na mi heeni mi siyan, a mi huweni mi nule nɛ saa, a mi coheni mi na'oɲule nɛ pɛ'ɛ vo.
58012013	Mi wee be han wɛnza nɛ tere'a sese, yawe a mi ziyo nɛ yara mu ɓɛɛ co yaa veni, a li wɛ.
58012014	Mi baba a mi we sin ma ɓa nii wure, a mi we nisiya, bari nuu nɛ yi hun bun na, ho ɓɛɛ mi lo Ɲuso wafonu.
58012015	Mi urasi mite a nuu wo ɓɛɛ co tɛ mi manu Deeɓenu hinɛ na. Mi urasi mite a nuu wo ɓɛɛ co we cinnu nɛ hɛɛ, nɛ hɛhiya da we oomu ma nicururu.
58012016	Mi urasi mite, a nuu wo ɓɛɛ co we dara'oro wurasi nuu nɛ ɓɛɛ de Deeɓenu bera wa, a obara Ezawu nɛ yiya mi inmu a caara.
58012017	Mi zun lo bun bɛnɛ lo ya ɛnna mu se a yi mii Maa duɓa nɛ a mi inmu, a ho pan bari Ezawu ɓɛɛ yu co'o wo a yerema biyo lo wo hare, a lo wa a mana mii maa duɓa.
58012018	Mi ɓɛɛ we tutuwo sura ho doɓoɲu nɛ mi ya duunna yi, a nɛ wee zɛ ma dan. Mi ɲa ɓɛɛ we tutuwo suraa han duduwo, han tiɓiyo ma ho wuro pinpinbenu,
58012019	he bannu tannu ma Deeɓenu tannu we ɲansaan. Biyowo ɓa Isira'ɛli ni ɲa Deeɓenu tannu, ba nɛ wure ɲa mu zanna, a yuwa a mu daan bun na.
58012020	Bari ɓa ɓɛɛ we daanna ɲa han wara nɛ baraa haan ɓa lo: «Nuu wo nuu nɛ yi dunna ho doɓoɲu na, hare a lo we sɛyuwo, lo tawɛ a duwo ɓuwe ma bubuwo.»
58012021	Biyo ɓa maa wo ɓuwa tuwi anniya, fuwa Moyize lo: «Un zanna tuwi zɛ.»
58012022	Mibe tu ɓo Siyo doɓoɲu na, mi tu sura ho Wáá-Yerusalɛmu, ho a Deeɓenu nɛ midɛɛ lo, ho su ma anzera nɛ ɓɛɛ muwin yi.
58012023	Mi ɲa tu suraa ɓa lanasiyo zanma nɛ wee zanwinni'a ho waa nɛ a Deeɓenu nuyara, ba nɛ yele tuwa ho waa vanloo. Mi tusuraa li Deeɓenu nɛ iri ɓa ni wure na ma ɓa niterena mɛnɛ'ɛnna nɛ Deeɓenu tiyo ɲu.
58012024	Mi ɲa tusuraa Yesu nɛ a yuwaro nɛ mi Deeɓenu ma ɓa nucoza pafeni li ɲuɓuwari fiinnu be na, a tusura lo cannu nɛ minana, a nɛ woro po Abɛli taa.
58012025	A bun na mi urasi mite, a mi ɓɛɛ co pin lɛ ma woro ma mi na. Bari ba nɛ pan lɛ woro mu bera nɛ ɓuwee li tun wa wara ɲinnu na, ba yi ɓɛɛ vu, a ma mu yɛ wabe a vira a wa yi tɛ wa mɛɛn dín nɛ mi ho waa ɲusiīn na, a nɛ woro ma wa.
58012026	Deeɓenu tannu zɛniya li tun, a wɛrɛ li la mi ɲu haan wa lo: «Un bini zɛni li tun cuwe. Mu ɓɛɛ we li tun midee, ho waa muso nii ɛn.»
58012027	Han wara so: «Cuwe ɲa» bun zeni lo mu bera nɛ Deeɓenu danna aa zɛ a mu tunnu, yawe a biyo nɛ ɓɛɛ da zɛ mu a bun ɛn bin.
58012028	A bun na wa tawɛ a bara'ari Deeɓenu, bari wa yi pa'amayamu nɛ ɓɛɛ ya'aya'a. A wa sɛ han li aa zenina bun bara'arirobe so ma co'o nɛ be sin diyo ma yi'anmi ma zannu,
58012029	bari waa Deeɓenu a danhoro.
58013001	Mi ɓɛɛ sɛ ɓa fɛra waminu se.
58013002	Mi de ce'u ɓa nuhuwan na, bari ni tuwan wo bun a laariyola anzera mi zuwiīn, a ɓa ɓɛɛ zun mu.
58013003	Mi lee ɓa asozora be a obara mu ya yi a mibe mitena mi lii. Mi lee ba nɛ ɓa tuwarali be, a ɓa suraa ɲu'an caa mibe na.
58013004	A mi wure de mu yamu wa, a mi yamu zanle ɓɛɛ co na'uwan, bari Deeɓenu aa iri ɓa so'omusiyo ma ɓa dara'orola.
58013005	Mi ɓɛɛ co nɛ a li wari waminu yi se mi wa, a biyo yi mi mi se, a bun le mi. Bari Deeɓenu mitena baraa mu lo: «Un ɓɛɛ de o si, un ɓɛɛ cansan aa.»
58013006	Han wara so heniya wa siyan, a wa lo: «Lo Ɲuso a un serilo, un ɓɛɛ mi zan diyowo. A webe nucoro da wera ni?»
58013007	Mi lee mi wahecara dan be, ba nɛ wuraa Deeɓenu wara haan mi. Mi lee biyo ɓa vasira ma ɓa humu co'o, a mi see ɓa lana co'o.
58013008	Yesu Kirisita ɓɛɛ mi yerema. Biyowo lo hinnuu, a bun a lo zɛrɛ, a bun we lo tuwite.
58013009	Mi ɓɛɛ co nɛ a nucosurena yi mi viiri ma aranirobe si wo si nɛ a befiyan, bari mu se a li siin yi pa'a ma li hinnɛ a ɓɛɛ a dirobe nɛ cunnu yɛrɛ ɓɛɛ ɛnna ba nɛ du mu wa.
58013010	Ɓa sara'awera nɛ wee sɛɛ han Deeɓenu ho baforozuūn ɓɛɛ tawɛ a di mu sara'a be nɛ mi wabe sara'awele wa.
58013011	Lo sara'awe-inso ya wee can ɓa sara'a biya cannu, aa se zoo pona mu be'uwe li fe-senuu; bun bɛnɛ ɓa le zɛɛ ɓa biya tuwa ho da'a bɛnɛ.
58013012	A bun na Yesu ɲa huruu ho ló bɛnɛ yawe a lo sɛɛ ɓa ni siyan ma mita cannu.
58013013	A bun na wa le lo se ho loo bɛnɛ, a wa ma lo paari ho fiyan ɲu'ere na.
58013014	Bari wa ɓɛɛ yu lo he yɛ nɛ ɛn tuwite, a wa mi lofinnu nɛ ɛn tuwite.
58013015	A bun na wa wee ɓuwani Deeɓenu tuwite Yesu lahuramaa, bun ura a wa ve li yetete tuwite wa ɲuwiin. A bun a wa sara'a.
58013016	Mi ɓɛɛ cansan a we tetemu han wɛ a mi seri wɛ, bari haan wema so sin a obara sara'a be nɛ be sin Deeɓenu na.
58013017	Mi fi mi wahecara wara na, a mi liiri mite si han ɓa. Ɓa wee dɛɛ mibe na yawe a mi vɛsirobe tere ho Deeɓenu wan wa, bari Deeɓenu aa diyo ɓa ma mi be. Mi yi fi ɓa wara na, to ɓa sɛ mi tonu ma zanma'aa. Mu yi ɓɛɛ a bun to ɲini'a ɛn ɓa waraa, a to mi ɓɛɛ yi yenu.
58013018	Mi fara han wa; bari wa ce'o wa yu sintannu tete, a wa miniya a wa vɛsi tere ma be wo be.
58013019	Un heni mu miyan, mi fara han ni, a un cii miyan fuwafuwa.
58013020	Ho hɛraso Deeɓenu veriyo wa Ɲuso Yesu a lena ɓa nuhuwora siīn, lobe nɛ a ɓa para didiro benu. Lo do mi mu'ɛnnu na a cannu fasira li ɲuɓuwari nɛ ɓɛɛ ve.
58013021	A dín Deeɓenu so nɛ, a mi daan we biyo wure nɛ se, yawe a mi tii li sa'o ɲu, a li we biyo sin diyo wa siyan Yesu Kirisita bena. A lo yenu le a ɲa de wa tuwite. Amina.
58013022	Wa erenasiyo, un fara mi a mi tɛtɛ mi ɲuvanle ma muɲu a ɲi hanbe wara nɛ utaa yɛ, nɛ heni mi siyan.
58013023	Mi zun lo ɓa huwaraliyo wa ereso Timote li asoō. Lo yi fera mana un se, to wa pari vɛɛ lee mi unpa.
58013024	Mi yi yu mi wahecara ma ɓa nisiya wure, lo mɛ lo ɓa wure foo. Mii erenasiyo nɛ mi li Itali tuūn lo mi foo.
58013025	A Deeɓenu hinnɛ ɛn ma mi wure. Amina. -
59001001	Mɛ Zake nɛ a Deeɓenu ma Ɲuso Yesu Kirisita tosɛ, un tɛɛ ɓa Deeɓenu ni wure nɛ yara'aa ho dimiɲa wure na.
59001002	Waa erenasiyo, hare a sɛnuma si wo si tin ya yi mi, mi fi mi siyan na, a mi zanwinni'a.
59001003	Bari mi zun lo han sɛnuma a mi lana tannirobe, a a bun nɛ muɲu miyan.
59001004	Mi baba a mi muɲu tii mi tonu ɲu yawe a mi ɲuti, a diyo ɓɛɛ co ɲan'an mi.
59001005	Nu nɛ yi mi mi siin, a zuunrobe yi ɓɛɛ mana a lo fara Deeɓenu na, a lii nɛ mu la, bari Deeɓenu nu hɛɛna, a li han nuu wo nuu ma mu, a li ɓɛɛ suun nuu wo.
59001006	Lo naso tawɛ a fara ma lana, a lo yi co si'a wo, bari nuu nɛ yi si'a zan obara mu zenuɲuu uwo nɛ pinpiyan see cunde ma feni wo feni.
59001007	Ho naso si yi co dɛ mi ha'iri be, a pɛ o mi yi be lo Ɲuso se.
59001008	Lo nucoro so a siyanɲuso, a ɓɛɛ zin tan'ere wa be diyo woo.
59001009	Lo lanaso nɛ a banbanso tawɛ a zanwinni'a biyo Deeɓenu huweni lo bena,
59001010	a lo lanaso naforoso tawɛ a zanwinni'a biyo Deeɓenu liriyo lo bena, bari lo aa anni a obara ɲii punilo.
59001011	Li wosonu hurumu sumɛ hee mi ɲi a mu punilo mami aa zi, a to mu do'obiyo fo mite biyo. A bun sin lo naforoso aa mamina mi wemaa.
59001012	Lo nucoro nɛ ɲinmico han sɛnumaa a ɲusinuso. Lo yi zeniya mi baare ma bun vo, to lo yi ho sii ɲubɛɛnɛ nɛ Deeɓenu dora mi ɲu haan ba nɛ yi wa Li.
59001013	Suurobe yi bo nu nɛ na, a lo naso yi co bara a Deeɓenu mi waa suu mi, bari Deeɓenu tunna a be'uwe, a li ɓɛɛ suu nuu wo.
59001014	A nuupɛɛ yɛrɛ ponu sumɛ be ma se lo aa suu lo.
59001015	Li ponu sumɛ yi ɲanna zo siin, to li te be'uwe, a mu be'uwe yi yu mi ɲu, to mu de humu.
59001016	Waa erenasiyo nɛ un wa ma tete, mi yi co viri mi yɛrɛ.
59001017	Be siya pɛɛ, hanmu nɛ ɲutuu pɛɛ, yo lo ho waa ho omu wure Naso se, ho nɛ a lo Maa, nɛ di'odi'o, a ɲa ɓɛɛ yerema.
59001018	Li naa ho sii nɛ ɓɛɛ ve wa ma mi tiyan wara li yɛrɛ sa'o bena, yawe a wabe ɛɛn li daanrobe wure ɲuu.
59001019	Waa erenasiyo nɛ be sin na haare, mi zun a nuupɛɛ tawɛ a lo we ɲuvantɛtɛ, a lo ɲa zuun mi dɛrɛmi ma mi sin finu na.
59001020	A biyo ɓɛɛ a ma sinlele, a lo nucoro tiira Deeɓenu sa'o ɲu.
59001021	A bun na mi para oomu pɛɛ, ma sumɛmu wure na, a mi ɲi han wara nɛ zan mi sinlee, bari a hán a hɛn da isi mi mɛnɛ'ɛnle.
59001022	Mi wee we biyo Deeɓenu bara han mi, a mi yi co nɛ a mu we ɲuvantɛtɛ mi se midee, yi a bun to mi ɛnnɛ viri mite.
59001023	Bari nuu nɛ ɲi han Deeɓenu wara, a lo ɓɛɛ we han, to ho zan obara nu nɛ diya duɓalee a maa mi wafonu,
59001024	a lo yi anniya, hó ciyo soo, to lo cansan mi wafonu nɛ lo ya diya ma.
59001025	A lɛɛ yi ciri ho tuwa nɛ ɲutu mu, a nɛ huwaraliyo wa, a mu yi wo a lo caa huwa ma mi siin wure, a lo yi ɓɛɛ tɛtɛ mi ɲuvanle huwa midee, a ɓɛɛ cansan huwa, bun bɛnɛ a lo yi fi huwa, to Deeɓenu duɓaa han ho naso mi vɛsirobe wuree.
59001026	Lɛ yi ce'o mi a lanaso, a lo yi ɓɛɛ zun mi dɛrɛmi finu na, to lo e'a mite a lo lana ɓɛɛ ɲiyan diyo woo han lo.
59001027	Ho Deeɓenu wan tete a nɛ cuu nɛ Deeɓenu lo Maa yatiyo a huwɛ yɛ: de ce'u ɓa himile ma ɓa hanna nɛ bara huruu mu na ɓa sɛnumaa, a o ɲa urasi ote han wema'uwe si wo si nɛ mi ho dimiɲa na.
59002001	Waa erenasiyo, mi yi co see suwaniyamu a de ho lana, huwɛ wa yu ho ɓuwaɓuwamu Ɲuso, Yesu Kirisita se
59002002	Mi ya yi dɛɛ a nu nɛ zan se, a sannu nicifiriwebiru mi nuɓɛroō ma bafoni nɛ se, aa zoo mi siin, a banbanso nɛ zan suɓuwa ɲa muso aa zo bin.
59002003	Mi yi lo lo canma-siya so na: «Uwe dɛ li a'onu nɛ, li ɛsi a o para.» A lo banbanso, mi ma lo ho ziin mi caa wa, bun mana lo aa ii ɛsi li tuūn,
59002004	Bun san ɓɛɛ a nicece le? A mi ɓɛɛ a iriwera nɛ leerobe oora le?
59002005	Waa erenasiyo nɛ be he na, mi tɛtɛ mi ɲuvanle. Deeɓenu wɛ'aa hobe dimiɲa nɛ yɛ banbannasiyo, yawe a ɓa we nafonisiyo ho lanaa; a ɓabe a Deeɓenu pa'amayamu ɛndira, dín nɛ li dora mi haan ba nɛ wa li.
59002006	A mibe bana ɲii ɓa banbannasiyo. Ɓɛɛ a ɓa nafonisiyo mi waa ɲimuwin mi a vɛsi mi vɛɛ irila le?
59002007	Ɓɛɛ a ɓabe mi wa yaari li yeesenu nɛ bo mi wa le?
59002008	Tiyan, mi zeni a mi a nitetiya, a mi yi tii ho pa'amayamu tuwa ɲu, a heya ma biyo mu tuwara han Deeɓenu waraa, lo o waa o niban a o bara o yɛrɛ be sin.
59002009	Mi anni yi lee ɓa ni wɛɛ, to mi we be'uwe, a to mi to ho tuwa tɛ'ɛɛ.
59002010	Bari nuu nɛ yi fi ho tuwa wure na, a lo yi do'o de'ere wa, to lo do'o han wuree.
59002011	A biyo dín nɛ lo o yi co we dara'oroyamu, a dín ɲa lo o yi co ɓuwe nuu. O yi ɓɛɛ we dara'oroyamu, a o yi ɓo nuu, to o do oo ho tuwa wa.
59002012	A mi wara ma mi wema zeni lo mi a nii nɛ aa iri ma ho tuwa nɛ na ho huwarayamu.
59002013	Bari Deeɓenu ɓɛɛ ma'ari nu nɛ ɓɛɛ zun ma'ari na. A nuu nɛ zun ma'ari, ho ɓɛɛ zaan ho iri.
59002014	Waa erenasiyo, a webe mu ɲiyan han nuu a lo bara: «Ho lana mi un se, a wema yi ɓɛɛ mana huwa. Mibe pa obara ho lana so sin isi nuu le?
59002015	Waa ereso wurasin waa haminu yi hɛɛ mi biyan, a ɓa yi ɓɛɛ yu mi wo ma wo dirobe,
59002016	a uwe yi pan bara han lo: «yi ma hɛra, a nibobure le aa, a o yi o ɲudiyo ma o pɛru.» A uwe ote ɲa ya we lo nibobure yi, to bun ura mi le?
59002017	Bun ma ho lana a de'ere. Ho wema yi ɓɛɛ mana to ho huruu mite.
59002018	Deso bara lo: «Uwe ɓɛɛ lo o lara le? Mɛ muso lara a un wema a mu sɛnɛ. Maa zeni ni ma ho lana nɛ wema ɓɛɛ mana. Mu yi a mɛ, a mɛ wema ma zeni un lana.»
59002019	O lara lo a Deeɓenu de'ere mide mi mu. Bun se. Hare ɓa duwaduwariyo diyo a ɓa zanna, aa zɛ.
59002020	Dɛɛdɛɛ, o ɓɛɛ zun a lana nɛ wema ɓɛɛ mana a lana huwi le?
59002021	Abarahamu nɛ a waa maadɛn ɓɛɛ yu tereyamu ma han wema biyowo lo wo mi zo ma sara'a li sara'awele wa le?
59002022	O ɓɛɛ maa mu le? Lo lana ma lo wema bo wɛ na. Lo wema tiyo lo lana ɲu.
59002023	Ma bun sin, biyo han Deeɓenu wara baraa ɲutuu: Abarahamu lara Deeɓenu na a bun bena Deeɓenu yatiyo lo wora niterenɛ, a lo voo ma Deeɓenu yirā.
59002024	Mi maa zun lo nucoro tereyamu aa le lo wemaa, a ɓɛɛ a lo lana midee.
59002025	A bun ɲa a Rahabu nɛ a lo ɲààmūhan be. Lo we yu tereyamu Deeɓenu waa ma mi wema, biyowo lo we laariyo ɓa Isira'ɛli ni be'urasila, a ciyan bo wanbinu wa.
59002026	Nucoro mu'ɛnnu yi lo, to lo a nuhuwo, a bun muso a ho lana nɛ wema ɓɛɛ mana; hó a lana huwi.
59003001	Waa erenasiyo, a nicururu mi siin ɓɛɛ co we aranina. Mi zun lo Deeɓenu iri aa we ɲii wabe aranina wa, a po ɓa nii nɛ a.
59003002	Viyanlo wee yi wa nuupɛɛ ma be cururu. Nuu nɛ yi ɓɛɛ de e ma mi wara, to ho nuu nɛ ɲutuu, a da mi suraa wure oroli.
59003003	O yi do arafi coo ɲuɓoō aa vɛra lo, to o da lo be.
59003004	Mi ɲa muso dɛɛ han muwa bere: ho pinpiyan ma mi pa'a wure ɓɛɛ na a han pɛra ɓɛɛ tereniya han, aa vɛra mi sa'o ɛnle ma han pɛrosinza-ɓuwiza.
59003005	Ma bun sin, li dɛrɛmi a cinciin han suraa, a li ɓuwani mite ma be beriya. Mi zun a danzo ɓuwizo da mufuwa benu aa zɛɛ.
59003006	Li dɛrɛmi ɲa zan a obara dan, li a be'uwe dimiɲa nɛ bosi wa suraa siin, nɛ na'uwanni han wure. Ho dan nɛ li siiri wee zɛɛ biyo mi wa nucoroyamuu wa sii wozoma wuree. Li dɛrɛmi mite su ma yaharama dan.
59003007	Yuwo ɓɛɛ mana a lo nucoro ɓɛɛ da be: ɓa danbiya loo, ɓa ɲuɓuweera loo, ɓa tunbiya loo, ɓa ɲuubiya loo. Lo see ta ɓa wure wa.
59003008	A mu yi a li dɛrɛmi, nuu wo ɓɛɛ da dín be. Li a diyo sumɛ nɛ nuu ɓɛɛ oroli yi. Li su ma humu suwo.
59003009	A ma libe wa wee ɓuwanina waa Maa Deeɓenu, a a ma libe wa ɲa wee da'ara ɓa nucoza nɛ Deeɓenu daanna mi yɛrɛ yaa.
59003010	A li ɲuɓo'ere ho da'a wara ma ho duɓa wara wee lera le? Bun ɓɛɛ tawɛ, waa erenasiyo.
59003011	Ɲu'uwe ma ɲusiyan da le ma li buwi de'ere ɲuɓo le?
59003012	Waa erenasiyo, co'onu ɓɛɛ da hɛ va, a ɲinnu ɓɛɛ da hɛ co'onu. Ma bun sin, zaro ɓɛɛ luwo we ɲuroɲuu.
59003013	A wii naso mi mibe siin nɛ zuunrobe ma ha'iri mi? A lo naso zeni mu ma mi wema ma vɛsirobe co'o nɛ se, a lo liiri mite si a ɲa we zuunrobeso.
59003014	A ɲɛni ma yi'unmu yi mi mi siyaan, mi ɓɛɛ co ɓuwani mite, a mi ɓɛɛ co haa saɓiya ho tiyan ɲu na.
59003015	Bun bezuunle so ɓɛɛ lo ho waa. A li tuūn mu lo, a mu a ho dimiɲa bezuunle nɛ lo Sitani se.
59003016	Bari he ɲɛni ma padeyamu ha'iri yi mi, to ɲu'anmirobe ma oomu si wo si ɲa mi bin.
59003017	A mu yi a mu zuunrobe nɛ lo ho waa, bun a besiya ve, lo naso a hɛraso, nu nɛ waawi, lo tɛ ho tiyan na fuwafuwa, lo si ma tetemu a lo zeni wematetiya. Lo nicece ma ɓɛɛ mana a le'a ni wɛɛ. Lo ɓɛɛ nisin'eciyan.
59003018	A hɛraa tetemu wee le, a ɓa hɛra wera yi ho aa wera mi cunnu.
59004001	Han fuwo ma ho ɲɛn'ɛn lo ma we a zoora mi azaā? A mi ponu'uwe wee sɛ ho suwa so mi siyaan.
59004002	Biyowo mi yi miniya a yi bedeeso, a mi yi ɓɛɛ yi mu, to mi winnu mi mu se a ɓuwe nuu. A bedeeso ponu yi ɓuwe mi, a mi yi ɓɛɛ yi bun, to mi wanni wɛ a ɲa fi ma wɛ. Mi ɓɛɛ da yi biyo mi miniya na bari mi ɓɛɛ wee fara mu Deeɓenu na.
59004003	Mi fara a mi ɓɛɛ yi, bari mi ɓɛɛ zun faranu. Mi wee fara be nɛ mi leera mi ponu'uwe.
59004004	Dara'orola, mi ɓɛɛ zun a ho dimiɲa waminu a Deeɓenu ze'u le? Nuu nɛ yi mi mu se a lo we ho dimiɲa yirā, to ho naso we mite ma Deeɓenu ze'uso.
59004005	Mi yi co pɛ obara a ɓuwe'ee na han Deeɓenu wara wuraa biyo yɛ: «Li siin nɛ Deeɓenu do waa su ma ponu bera nɛ pa'a beenu mii.»
59004006	A bun pan ɓɛɛ saara Deeɓenu hinɛ beenu nɛnu wa, bari han Deeɓenu wara baraa mu: «Deeɓenu pan lo duuro na, a li hinnɛ ba nɛ liiri mite si na.»
59004007	Bun we mi de mi taa si Deeɓenu taa. Mi pin Sitani na, a li aa luwi ɛɛ miyan.
59004008	Mi tii sura Deeɓenu, to Deeɓenu ma tii ɓuwe miyan. Mi sɛɛ mi nule, be'uwewera. Mi cii mi siyan, nisin'eciyan!
59004009	Mi we ni nɛ siyan fa'aa, mi wɛ, a mi faa miyan. Mi de zin'uwe si a mi be yoo lele; a mi zanma'aa yerema we fitinɛ.
59004010	Mi liiri mite si lo Ɲuso waa, a lo aa huweni mi.
59004011	Waa erenasiyo, mi ɓɛɛ co woro wara uwe han wɛ. Nuu nɛ yi woro wara uwe aa han mii ereso, wurasin aa iri lo, to lo woro wara uwe ho tuwa bena, wurasin lo iri ho tuwa. O yi iri ho tuwa, to o ɓɛɛ hinni a nuu nɛ fi ho tuwa na, to o a ho tuwa irilo.
59004012	A Deeɓenu midee naa ho tuwa a ɲa da iri. A libe midee daa isi nuu mɛnɛ'ɛn wurasin a da li tununi.
59004013	Mi tɛtɛ mi ɲuvanle na wɛrɛ, mibe nɛ bara: «Zɛrɛ wurasin hiro mi vɛ ho uɓuwelo nɛ yɛ siin, mi zere bin a mi duwayi aa yi wari.»
59004014	Mi ɓɛɛ zun biyo hiro yi mi, bari mi zan a obara hinɓiyo miinnu nɛ zinu ɓɛɛ do.
59004015	Mi ya tawɛ a bara lo lo Ɲuso yi ta biyo a mi midɛɛ a mii we biyo yɛ wurasin biyo yɛ sin.
59004016	A wɛrɛ mii duu a mii ɓuwani mite. Bun sin duunu so a besuma.
59004017	Nuu nɛ zun tetemu nɛ lo ya tawɛ a we, a lo yi ɓɛɛ we mu, to lo wo be'uwe.
59005001	Mibe nafonisiyo ma ɲa ɲi mi taa. Mi wɛ a mi cancan'asi han tuwara nɛ ɓuwee mi wa bena.
59005002	Mi nafoni so'uwa a sinnu caa mi bafoni.
59005003	Soɓuwa caa mi wari ma mi sannu. Haan soɓuwa so aa lee sɛrɛyamu mi bena, a han cɛ mi suraa a obara daan, bari mi zun wure a wa mi li wa'ati venii, a mi pan mi waa fi naforo aa fɛ.
59005004	Mi ɓɛɛ saaraa mi muwɛnsɛn tosɛra na. Mi ɲa ɓa wiya, a ho tannu so yoo to li Nawasi, Ho-Se-Wure Naso ɲuvanlee.
59005005	A pɛrɛ ma disiyan soo ɲuu mi ɛnnaa ho dimiɲa, a mi suwo'aa a obara biya nɛ piiriyo ɓa ɓuweenu bena.
59005006	Mi siinniya lo niterenɛ ɲu, a ɓuwo lo, a lo ɓɛɛ danna diyowo wo nɛ lera mi ɲu'o.
59005007	Waa erenasiyo mi ce muɲusin tuwifuwa lo Ɲuso yi bana mana. Mi dɛɛ lo vɛro: lo wee muɲu mi vɛrobe a hera ho ciirowo. Lo wee he ho wuro yɛ ma ho veni a yira mi vɛrobe cunnu.
59005008	Mibe muso fi mi siyan na a mi muɲu, bari lo Ɲuso ɓuweerowo suraa.
59005009	Waa erenasiyo, mi ɓɛɛ co hun'a wɛ wa, yawe a Deeɓenu ɓɛɛ yi mi iri. Dɛɛ, ho iri Naso mi ho zun'aān.
59005010	Waa erenasiyo, mi lee'a ɓa Deeɓenu ɲucanna be, ba nɛ we wuraa Deeɓenu be lo Ɲuso Deeɓenu yenu na, a mi de'e ɓa tuwara ma ɓa muɲu co'o na.
59005011	Ni nɛ ɲinmico aa muɲu, ba damuwan. Mi ɲa ɲa Zobe muɲu be la'ari. Mi maa mu veeni nɛ lo Ɲuso duɓaa haanna lo, bari ho su ma ma'ari ma tetemu.
59005012	Bun wure wa, wa erenasiyo, mi ɓɛɛ co baa ho tun na, mi ɓɛɛ co baa li waa na. Mi ɓɛɛ co baa ma barobe biyan wo. A mi bara oo, a mu yi a oo, a mi bara hee, a mu yi a hee, yawe a mi ɓɛɛ co te Deeɓenu irii.
59005013	Nuu mi mi siin a mi wa sɛ le? Lo fara Deeɓenu na. A nuu mi mi siin nɛ siin waa le? A lo siyo Deeɓenu ɓuwaniro lele.
59005014	Nuu mi mi siin a ɓɛɛ cohe le? A lo ve li egilizi nidan, a ɓa fara han lo, a buwa ɲii la lo Ɲuso yenu na.
59005015	Ho faralo so nɛ wo ma lana ma isi lo vanvanro. Lo Ɲuso aa han lo ma coheɓuwe, a lo yi wo be'uwe nɛ, to bun desi han lo.
59005016	A bun na mi wuro mi be'uwe han wɛ, a mi fara han wɛ, to mi yi coheɓuwe. Lo niterenɛ sinsuwaɓɛɛ faralo da we be nɛ ɓuwa.
59005017	Eli we wo nucoro a obara wabe be sin. Lo we faraa ma faralo-sonu a wuro ɓɛɛ co sin, a wuro ɓɛɛ san li tuūn tuwi zerema betiin ma pinle behoozin.
59005018	Bun bɛnɛ lo bana faraa, a ho wuro san a mu vɛrobe boo.
59005019	Waa erenasiyo, mi yinuu yi vunuwan a laara do ho tiyan si, a nibinu yi bana yu lo daɓere'aa aroniya,
59005020	a mi zuun biyo yɛ, lo lɛ yi aroniya be'uwewero ho wan'oo nɛ lo ya mi waa, to ho isi lo be'uwewero mɛnɛ'ɛn li humu na, a be'uwe cururu ɲa desi han lo. -
60001001	A mɛ Piyɛre nɛ a Yesu Kirisita turo tuwa ho vanlo nɛ yɛ a nɛ mibe kiricɛɛnna na. Mibe nɛ yara'aa fo Potoo tun, ba nɛ mi Galati tuūn, Kapadosi tuūn, Azi ma Bitini tuwiin.
60001002	Deeɓenu lo Maa tiyo mi yihɛma ɲu. Li leena mi a wora nisiya li Ha'iri-Senu pa'a na, yawe a mi fi Yesu Kirisita tannu na, a zoora lo cannu osinu lahuramaa. A Deeɓenu nɛ a hɛra ma duɓa lii mi wa hinmaa.
60001003	Wa Ɲuso Yesu Kirisita ɓaa Maa Deeɓenu, foo firaa! Li Hinaa wa a na a wa bana yu ho sii fiinnu biyowo lo veriyo Yesu Kirisita a lena ɓa nuhuwora siīn. Ma bun sin wa yu sinciri nɛ ɓɛɛ ve.
60001004	Li haan wa ma ɛn nɛ ɓɛɛ yaa, nɛ ɓɛɛ na'uwan a li ɲini'arobe ɓɛɛ ve. Dín ɛn so para mi bonu ho waa,
60001005	mibe nɛ li wee dɛɛ na ma mi pa'a ho lana bena, tuwifuwa mi yi yu mu isirobe nɛ wo'aa vo a zenina mi han wozoma venii.
60001006	Mi zanwinni'a bun bena, hare a sɛnuma si wo si yi yi mi panfozoo.
60001007	Ho sannu mite nɛ yaa yi mu, wee ciri ma ho daan. A bun sin mibe lana nɛ suwanni sannu ura ɲa wee ɛra na aa cirila ho fɛsirobe. Ma bun siin to mi daa yi ɓuwanirobe ma ɓuwaɓuwamu ma denuwa biyowo lo Ɲuso Yesu Kirisita yi zeni mite.
60001008	Mi wa lo hare a mi ɓɛɛ maa lo. Mi lara la a mi ɲa ɓɛɛ in maa lo. A bun na mi dɛri zanma'aa ma sinwɛ benu, nɛ be ɓɛɛ woro yi,
60001009	bari mi aa yi mi mɛnɛ'ɛnle isirobe nɛ a mi lana ɲu'o.
60001010	Ɓa Deeɓenu ɲucanna we piri'aa a sɛ'ɛsɛ'iya mu isirobe be, a ɓa wuraa Deeɓenu hanmu be nɛ li aa nɛ miyan.
60001011	Ɓa we ɛnna mu se a zuun li woo ma ho co'o nɛ mu wera, bun nɛ lo Kirisita ha'iri zenina ɓa. Dín ha'iri so nɛ ɛnna ɓaa we fera wuraa han sɛnuma nɛ lo Kirisita we tawɛ a lo sɛ, ma li yenu nɛ le han sɛnuma soo.
60001012	Deeɓenu we zeniya ma mi ɲucanna, lo han wara nɛ li do haan ɓa a ɓa woro, ɓɛɛ a ɓabe mi yɛrɛmu bena, fuwa mibe bena. A ho unpa so ba nɛ buwee li Tansinnu mi waa woro han mi, ma li Ha'iri-Senu nɛ lo ho waa pa'a. Li anzera mite we ɛnna mu se a ya zuun mu.
60001013	Mi yɛrɛ cɛ-ziin, a mi ciri mi yireē. Mi ɛndɛɛ a mi be mi sinciri si wure li hinɛ wa. Dín nɛ aa nɛ miyan biyowo Yesu Kirisita yi zeni mite.
60001014	Mi we biyo Deeɓenu lo mi we, a mi ɓɛɛ hinni de mite mu ponu'uwe nɛ mi fo vasiyoo mayɛɛ biyowo a mi a bura Deeɓenu bee.
60001015	A o biyo lɛ voo mi a nisenu, mibe ɲa we nisiya ma mi vɛsirobe wure.
60001016	A obara biyo mu tuwara han Deeɓenu waraa: «Mi we nisiya, bari Mɛ a diyosenu.»
60001017	Mi yi fara, mi we ve Deeɓenu ma Maa. A libe aa iri nuupɛɛ a heya ma mi wema, a li ɓɛɛ zun cece. A bun na mi yi pan mi ho dimiɲa, a mi de li wa ma mi vɛsirobe wure.
60001018	Mibe yaati zun, a ɓɛɛ a wari wurasin sannu nɛ yaa yi, a mi yura huwarayamu, a mi dora mii maadaan ladara uwe si.
60001019	He'ee, a lo Kirisita can-siya huwaraliyo mi. Lo a lo pezo nɛ ɲuyaare ma na'uwan woo ɓɛɛ mana na.
60001020	Lo we fera wɛ'aa a saan bun ɲu, hare a ho dimiɲa hiya ɓɛɛ in ɓuwa. A mibe bena a lo zeniya mite hanbe wozoma veni nɛ yɛɛ.
60001021	A lobe lahuramaa mi lara Deeɓenu na, dín nɛ veriyo lo lena ɓa nuhuwora siīn, a ɲa ɓuwaniya lo. A bun na mi lana ma mi sinciri fasi Deeɓenu wa.
60001022	A ho tiyan mi fu na a wora nisiya. A bun na mi waa mii erenasiyo lanasiyo. Mi waa wɛ ma suwaɓɛ ma mi siyan wure.
60001023	Mi ɓɛɛ hini bana too sii huwii. A Deeɓenu sii mi too, li wara viya a nɛ mi tuwite saɓaɓuu.
60001024	Bari mu tuwa han Deeɓenu waraa: «Ɓa nucoza wure zan a obara ɲii be sin, A han do'uwe a obara punilo Mu ɲii he, a mu punilo zi.»
60001025	Mu yi a lo Ɲuso wara, han a nawasi. A han wara so a ho tansinnu nɛ ɓa baraa haan mi.
60002001	Mi para ɲiinu si wo si, ma saɓiya si wo si na, ma nisin'eciyan, ɲɛni ma niɲuwan na.
60002002	A obara u'uza nɛ too faraa yɛ, mi wɛ mu ha'iriyamu yenu nɛ cuu mu na, yawe a mi yi ɲuu bun a mi dan ho lanaa mi isinu bena.
60002003	Mu yi wo a mi didiyo lo Ɲuso ma a lo sin;
60002004	a mi tiiɓuwe laa. A lobe a li o'ofuwe bibive nɛ ɓa nii ya zuwaraā. A Deeɓenu wɛ'aa li lena, a biyo li yaa hee dín se.
60002005	Mibe muso a bubuwo nɛ midɛɛ. Mi nii mi li Ha'iri-Senu zun tenu bee, a wera sara'awera nɛ dosi na Deeɓenu na. Ma bun mi wee lee han Ha'iriyamu sara'ara nɛ be sa'uwo Deeɓenu, Yesu Kirisita bena.
60002006	Bari mu tuwa han Deeɓenu waraa lo: «Un wɛ'aa bibiyo nɛ yaa he, Un besi li Siyo loo, aa wera o'ofuwe bibiyo, A nuu nɛ yi aɓa diyo, ho ɓɛɛ nuwa dɛɛ.»
60002007	Dín bibiyo so yaa he mibe nɛ lara mu se; a mu yi a ba nɛ ɓɛɛ lara mu, mu tuwa han Deeɓenu waraa: «Li bibiyo nɛ ɓa tera ya cunna dosi, A dín bana yeremaa a li o'ofuwe bibitete.»
60002008	Ɓa tuun diyo, bari ɓa pan han Deeɓenu wara na. A bun a biyo Deeɓenu fasi ɓa bena.
60002009	Mu yi a mibe, mibe a si nɛ Deeɓenu wɛ'aa, pa'amayamu sara'awera, tunsenu ni, Deeɓenu siinwa nii. Deeɓenu va mi lena han tiɓiyoo a wora omu za, yawe a mi buwee li beberiya nɛ wo.
60002010	Mibe nɛ nii ɓɛɛ ya mana, a ma bana a Deeɓenu zun nii. Mibe nɛ ɓɛɛ ya we zun Deeɓenu hinɛ, a wɛrɛ li hinaa miyan.
60002011	Waminu tete nii, un yuwa mi biyo mi a nuhuwan ma hɛ'ara li tun wa, a mi para han suraa ponu'uwe nɛ fi ma li mɛnɛ'ɛn na.
60002012	A mi vɛsirobe we se ɓa lanapinna siīn, hare a ɓa yi yaari mi yenu lo mi a ōómūwera, a ɓa mi mi wema-tetiya, a ɓa ɓuwani Deeɓenu, a li yi mana a le ɓa unpa zeze nɛ.
60002013	Mi liiri mite si a han ɓa ɲunasiyo wure nɛ ɓa nucoza bosi, lo Ɲuso bena, a mi liiri mite si han lo pa'ama benu, ho nɛ mi li tun wure ɲu,
60002014	ma ɓa wafaranamana nɛ lo tuwo a ba hɛ ɓa ōómūwera, a ɲa de ba nɛ we mu tetemu wa.
60002015	Bari biyo Deeɓenu miniya na, bun a mi vɛsirobe we se yawe cin'a ɓa dɛdɛra ma ɓa era ɲuwin.
60002016	Mi vɛsi a obara huwarala, a mi ɓɛɛ we bun huwarayamu so ma sumɛmu pɛ. Mi vɛsi a o mi a Deeɓenu woɓɛ.
60002017	Mi we anmi ɓa ni wure, a mi waa mii erenasiyo lanasiyo. Mi zaan Deeɓenu, a mi de lo pa'ama benu wa.
60002018	Tosɛra, mi liiri mite han mii nasiyo, a mi de ɓa wa sese. Mi ɓɛɛ co de ba nɛ se a wawi wa midee, a mi de ba nɛ muso ɲii wa.
60002019	Ɓa yi to mi wa ɓuwe'ee a tuwarali, a mi muɲuwan mu Deeɓenu bena, to bun a Deeɓenu duɓa.
60002020	A mi yi ɓuwa'o, to a ho cun yɛ mi yi hare a mi yi he mu hɛrobe. A mi yi bo tetemu na aa hera mu hɛrobe, to bun cunnu mi Deeɓenu se.
60002021	A bun bena mi voo, bari lo Kirisita tuwara mibe bena, yawe a mi we a o biyo lo wo, a mi be lo caa na.
60002022	Lo ɓɛɛ wo be'uwe wo, a nuu ɓɛɛ ɲa e'aa wara woo lo ɲuɓoō.
60002023	Ɓa tuwora lo, a lo ɓɛɛ caan mu. Ɓa ɲimuwiyan lo, a lo ɓɛɛ wura wara'uwe woo. Lo do mite si lɛ yi iri mi tereyamu nuu.
60002024	A lobe so wa be'uwe mi suraa wa a ɓuwara ho uruwa na yawe a wa hi wa be'uwee, a wa vɛsi ma tereyamu. A lobe madimilobera wiya wa.
60002025	Bari mi wo a obara para nɛ ya tunniya, a wɛrɛ mi arona mana lo didiro nɛ dɛɛ mi mɛnɛ'ɛnle na se.
60003001	Mibe hanna mi liiri mite si a han mi bara, yawe a ɓa bara tuwan mi siīn, yi ɓɛɛ lara han Deeɓenu wara na, lobe wema mide da yerema lo siin, a lo ɲa ɓɛɛ waraa.
60003002	Bari lo banuu so yira mi lobe wema-tetiya na ma li yi'anmi nɛ bo lo wa na.
60003003	Hanna, ɓɛɛ a mi suraa do'uwe midee a mi ce'u: obara ɲupɛrobe bun mana sannu ɲuvanɓuwɛma ma canma-siya.
60003004	Mi yi do'orobe ma yi, nɛ sa li siīn, semu nɛ ɓɛɛ so'o, ha'iri nɛ bosi a hɛra mi, a nɛ yaa hee Deeɓenu waa.
60003005	A bun sin ɓa harehanna tetiya nɛ we ciiriyo mi siyan Deeɓenu na ya wee do'orila mite, bari ɓa wee liiri mite han mi bara.
60003006	A obara saranɛ ya we fi Abarahamu wara, a lo wee ve lo ma mii naso. Mi a lo zahanzawe wɛrɛ a mi yi we be nɛ se, a mi ɓɛɛ nɛ a mi ha'ire piripara wo.
60003007	Mibe bara muso ɛsi ma mi hanna suun, a mi yati ɓa a obara nii nɛ pɛ'ɛ ɓɛɛ mana a yu mibe na. Mi de ɓa wa, bari ɓa ma mi paari yi Deeɓenu sii hanmube. Mi we bun siin yawe a diyo wo ɓɛɛ saa mi faralona.
60003008	Bun wure wa, a mi wure leerobe we de'ere a mi zuun wɛ tii. Mi waa wɛɛ ma fɛra waminu. Mi seri wɛ a liiri mite si han wɛ.
60003009	Mi yi co win be'uwe ma be'uwe, tuwowa ma tuwowa. Mi yɛrɛ wee duɓa han ba nɛ we oomu ma mi, bari a bun bena mi vo, yawe a mi yi duɓa a wera mi ɛn.
60003010	Bari mu tuwa han Deeɓenu wara: Nuu nɛ yi miniya a waa ho sii A ɲa damu hoo, Ho naso tawɛ a para wara'uwe woronu na A lo i mi ɲu uremu na
60003011	A lo para oomu wenu na, a lo we betetiya A lo piri'a ho hɛra, a lo ɲa be huwa ma mi siin wure.
60003012	Bari lo Ɲuso yira mi ɓa niterena na, A lo ɲi ɓa faralona, A lo tuu mi waa ɓa oomu wera na.
60003013	A wii naso aa tuwarali mi, a mi yi ɲan'an betetiya wenuu?
60003014	Mi yi tuwara mu tereyamu bena, to mi damuwan. Mi ɓɛɛ co zaan ɓa nucoza ma diyowo, a mi ha'iri ɓɛɛ co piripara.
60003015	Mi de lo Kirisita lo Ɲuso wa mi siyaan. A mi we'a mite tuwite a yi canna baa nɛ yi diyo mi ma mi sinciri nɛ mi mi se be.
60003016	A mi we mu ma ha'iri nɛ wawi ma yi'anmi. Mi yi sintanu nɛ se, yawe a ba nɛ yi dɛɛ mi a o mi a oomu wera, a yi zin mi vɛsirobe lo Kirisitaa, a baa yi nuwa.
60003017	Bari mu suwanni a yi tuwara mu tetemu wenu bena, a bun yi a Deeɓenu sa'o, a po a yi tuwara mu oomu wenu bena.
60003018	A bun sin lo Kirisita hurula cuwedeenu midee ɓa be'uwewera bena. Lobe nɛ a lo niterenɛ huruu ɓa be'uwewera wure bena yawe a lo vɛ mi a vɛraa Deeɓenu se. Lo do li humuu ma lo suraa, a lo bana midɛɛ li Ha'iri-Senu pa'aa.
60003019	Ma dín Ha'iri so pa'a lo lii wura ho Tansinnu a haan han ha'ire nɛ ɛnna asoō.
60003020	Han ha'ire so, a ba nɛ we pan Deeɓenu na ho harewo, bun nɛ woo Deeɓenu muɲuwan ɓa nii fuwa mu mɛɛnna, han wa'atira nɛ Nuwe we'aa li muwe. A niza yɛɛ, nihootin midee we zoo lii a vura mu ɲuu yamɛ na.
60003021	Bun ɲuu so wo batɛmu nɛ a zenirobe, nɛ ɓɛɛ sɛɛ suraa nan'uwan, fuwa sii nɛ zara'i wo ɓɛɛ mana faranu Deeɓenu na, a mu isi mi Yesu Kirisita veenu lahuramaa.
60003022	Ho nɛ yuwa ho waa, a mi Deeɓenu nudorole. Binni, lo mi ɓa anzera ma ho waa ɲusoyamu ma han pɛ'ɛ ɲu.
60004001	Biyo sin lo Kirisita tuwarala han suraa, ma bun sin mibe ɲa muso see dín ha'iri de'ere so a henina mi siyan, a mi tɛ a tuwara han suraa mu tereyamu bena. Bari nuu nɛ yi tuwara han suraa, to ho vo ma mu be'uwe.
60004002	Lo yu nu a wera Deeɓenu sa'o, li wa'ati nɛ lo pan mi dɛɛ he ho dimiɲa. Lo ɓɛɛ hinni vɛsi a heya ma ho nucomu ponu'uwe.
60004003	Mi ya we yo bo ɓa tinsiyansiyo na, a mi vasi mu dara'oroyamuū, han ponu'uweē, ho ɲaaɲu'éré, mu dipoyamu ma han tinsiyan hannuu.
60004004	A wɛrɛ ɓabe yati hanmana, biyo mi ɓɛɛ hinni san mi waa ma bun ara'omu so, a ɓa yeremaa tuwo mi.
60004005	Ɓaa ziin Deeɓenu waa, a ɓa muwin mi wema'uwe aa han li, dín nɛ aa iri ɓa niviya ma ɓa nuhuwora.
60004006	A bun bena li Tansinnu do tuwi lii do haan ɓa nuhuwora, yawe a ɓa yi Deeɓenu sii li Ha'iri-Senu pa'aa, ɓabe nɛ ɓa nucoza ya paa oo ɓa to ɓuwe'ee.
60004007	Mu bera wure verowo suraa. Bun we mi dɛɛ mi yɛrɛ na, a mi zuun fi mite na, a dera'oro ho faraloo.
60004008	Biyo he mu, mi nɛ a waminu beenu ɛn mi pafeni, bari li waminu ɓu'aa be'uwe cururu na.
60004009	Mi tɛ wɛ na mi zuwiīn, a mi ɓɛɛ hun'a wɛ wa.
60004010	A mu hanmube nɛ nuu wo nuu yu Deeɓenu se, a mi sɛ tonu ma bun a han wɛ a ɲiyanna wɛ ma'o a obara ni nɛ a Deeɓenu tosɛra tetiya.
60004011	Nuu nɛ yi woro Deeɓenu be, ho naso tawɛ a woro biyo Deeɓenu lo lo woro. Nuu nɛ yi sɛ han ɓa nii, ho naso tawɛ a we bun ma ho pa'a nɛ Deeɓenu na laa yawe a Deeɓenu yenu de wa be wo bee, Yesu Kirisita be na, ho nɛ te mu ɓuwaɓuwamu ma ho pa'a tuwite. Amina.
60004012	Un nii waminusiyo, mi ti co hanma han sɛnuma nɛ lo miyan yɛ na, obara mu ya yi a vinna be.
60004013	Mu suwani a mi zanwinni'a biyo mi do mi nii lo Kirisita sɛnuma bee, yawe a mi ɲa muso zanma'aa woo nɛ lo yi zeni mi ɓuwaɓuwamu ma ɓa nii.
60004014	Ɓa yi tuwo mi lo Kirisita bena, to mi damuwan bari li Ha'iri-Senu mi mi wa.
60004015	A nuu wo mi siīn ɓɛɛ co yi tuwara a o niɓuwe wurasin ànrō wurasin ōómūwe wurasin nuu nɛ do mite nibiyan dɛmuwaan.
60004016	A nuu nɛ yi tuwara biyo lo a kiricɛn bena, a lo yi co nuwa. Mu suwanni a lo ɓuwani Deeɓenu dín yenu so bena.
60004017	Li wa'ati yu, a ho iri hiya ɓuwɛ Deeɓenu zun wa, a ho yi ɓuwa mi hiya ma wabe, a webe a ba nɛ ɓɛɛ fi Deeɓenu Tansinnu na veni?
60004018	Bari mu tuwa han Deeɓenu waraa: «Lo nitete yi isi ma huwan, to a webe lɛ nɛ ɓɛɛ lara mu ma lo be'uwewero be ɓuwɛra?»
60004019	Ma bun sin, ba nɛ tuwara a heya ma Deeɓenu sa'o tawɛ a wee we be nɛ se, a ɓa arafa mite wurewure lo daanro nɛ a tan'ereso na.
60005001	Ɓa nidaan nɛ mi mi siīn, a ba un be ma han wara nɛ yɛ. Mɛ nɛ a nidɛn obara ɓa be sin, a a lo Kirisita sɛnuma sɛnɛ, a tawɛ a un nii ɛn ho ɓuwaɓuwamu bee biyowo ho yi aa zeni mite ma wa.
60005002	Mi vari ho Deeɓenu wɛɛrɛ nɛ li arafaa miyan na. Mi ɓɛɛ nɛ a mu we be nɛ ɲa mi ɲuu, fuwa mi sa'o be, a obara biyo sin Deeɓenu minina biyo. Mi yi co we mu cunu bena, fuwa mi sɛ han ɓa ma mi siyan wure.
60005003	Mi yi co we mite ma ɲunasiyo ba nɛ arafaa miyan ɲuu, a mi co'o zeni ɓa ma vɛsirobe nɛ se.
60005004	Biyowo ɓa pedidira ɲuso yi zeni mite, mi aa yi ho ɓuwaɓuwamu ɲubɛɛnɛ nɛ ɓɛɛ mami.
60005005	Ma bun sin mibe yira liiri mite si a han ɓa nidan. Mi wee liiri mite a han wɛ, bari Deeɓenu pin ɓa duura na, a li hinnɛ ba nɛ yi liiri mite si na.
60005006	A bun na mi liiri mite si Deeɓenu nu pa'a se, yawe a li yi mi huweni li wa'ati nɛ li fasii.
60005007	Mi huwe mi yidema wure li wa, a li de mi yi ma mi be.
60005008	Mi zuun fi mite na, a mi ɛndɛɛ, bari mi ze'uso Sitani mi waa ban'a mi a obara cɛ'unwan nɛ cere aa piri'a nuu nɛ lo yi daa se a cɛ.
60005009	Mi fɛsi ho lana, a mi pin diyo, bari mi zun a mii erenasiyo nɛ yara'a ho dimiɲa ɲa muso mi wa sɛ han sɛnuma so sin.
60005010	Biyowo mi yi tuwaraa wa'atizo vo, to Deeɓenu aa tii mi ɲu. Dín nɛ a ho hinnɛ wure naso voo mi Yesu Kirisitaa ho ɓuwaɓuwamu nɛ ɓɛɛ mi ve bena, aa bini huweni mi, aa han mi ma se aa fɛsira mi muwɛnmuwɛn.
60005011	Ho pa'a a libe taa tuwite. Amina.
60005012	A waa ereso Silivɛn nu un toora hobe vanlo nɛ yɛ a naa miyan, a henina mi siyan a zeni ma mi lo a Deeɓenu hinnɛ tete mi bo na.
60005013	Ɓa lanasiyo nɛ mi Babilonii, nɛ Deeɓenu ɲa wɛ'aa a o mibe be sin ma un yaro Marika, aa tɛɛ miyan.
60005014	Mi tɛɛ wɛ na ma fɛra waminu. A ho hɛra ɛn ma mibe wure nɛ a lo Kirisita taa. -
61001001	A mɛ Simu-Piyɛre nɛ a Yesu Kirisita tosɛ ma lo turo tuwa hobe vanlo nɛ yɛ, a nɛ ba nɛ yu ho lana nɛ he yu wabe taa na, waa Deeɓenu ma wa Isiro Yesu Kirisita tereyamu bena na.
61001002	A Deeɓenu duɓa han mi, a nɛ mi hɛra miyan a puwiri biyo mi zun Deeɓenu ma Yesu nɛ a wa Ɲuso.
61001003	Lo Deeɓeyamu pa'a na be wo be waa nɛ wa miniya na yawe a wa vɛsi ma Deeɓenu co'o, a li na a wa zun lɛɛ voo wa a wa nii ɛn libe pa'amayamu nɛ semu aa ɲini'a ma li tetemuu.
61001004	A mube nu wa li tiyo mi ɲulɛma yu, a li han wa ma besiya nɛ ɲu'an ɓɛɛ mana, a viyora mi ho dimiɲa ponu'uwe na, a na a mi yuwa yu a mi ma Deeɓenu pari sii na.
61001005	Bun we, mi o mi pa'a wure a be tetemu mi lana wa, a be zuunrobe mi tetemu wa.
61001006	Mi nɛ a mi daan mite a zuun mi yɛrɛ finu na, a mi yi ɲinco nɛ hera be, a mi fi Deeɓenu yiizanni a be mi ɲinco wa.
61001007	Bun bɛnɛ a mi be nucomu mi Deeɓenu yiizanni wa, a ho nucomu so de waminu mi azaā.
61001008	Han co'o tetiya so yi mi mi se, a puwiriyo, to mu ɲan'anni mi, a mii zuun wa Ɲuso Yesu Kirisita sese.
61001009	A nuu nɛ yi ɓɛɛ yu bun bera so, to ho naso ɓɛɛ mi feseena, lo yira maana vo. Lo do mi ha'iri van a lo e'iya cansan hare mu be'uwe nɛ dosi haan lo na.
61001010	Bun we, waa erenasiyo, mi ɲan'anni mite ma be wo be a cɛ muwɛnmuwɛn biyo Deeɓenu voora mi a wɛ'ara mi na. Bari mi yi we bun, to mi ɓɛɛ te be'uwe woo.
61001011	A bun Deeɓenu a be na aa wera tiyan ma mi, a mi yi zo wa Ɲuso ma wa isiro Yesu Kirisita pa'amayamu nɛ ɓɛɛ vee.
61001012	A bun bena un wee lee mi tuwite ma bun bera so hare a mi tin ya wiinnu zun mu, a ɲa fasi sese ho tiyan nɛ mi we yuu.
61001013	A pa o un tawɛ a un heni mu miyan, a un yi pan mi ho sii na.
61001014	Bari un zun a un humu wo suraa, a obara biyo wa Ɲuso Yesu Kirisita zenina mu ma ni.
61001015	A bun na un tawɛ a un baba miyan wɛrɛ, yawe a mɛ tin ya lara bin tunma nɛ, a mi pin we yi nu a lee biyo de'erila mi tuwite.
61001016	Dɛ wa bo mi a mi a mi zun wa Ɲuso Yesu Kirisita pa'a ma lo ɓuwenu. Mu ɓɛɛ a o'otin a wa taan haan mi, a wabe wate yira maa lo ma mi semu wure.
61001017	Deeɓenu lo Maa do lo wa, a na yenu la, biyo zeze tanu lo ho waa a wuraa: «A un Zosaannu a lɛ yɛ, lo be mi un siin wa.»
61001018	Wabe wate ɲa ho tannu so ma wa ɲuvanle a ho yo lo ho waa. Mu wo a wabe ma Yesu mi ho doɓoɲu senu wa.
61001019	Mu do be ɓa Deeɓenu ɲucanna wara bara'a wá; han wara so nɛ mi aɓa na, zan a obara fitɛnɛ nɛ zɛ tiɓiruu tuwifuwa tunsanle na, tuwifuwa biyowo lo Kirisita yi da mi omu mi siyan wa a obara laamanawe nɛ lii huwo.
61001020	Mi ɲi mu ciri sese. Ɓa Deeɓenu ɲucanna wara diyowo ɓɛɛ a nucoro ɓuwaforo ha'iri saanrobe.
61001021	Bari Deeɓenu ɲucan wo ɓɛɛ wura Deeɓenu bera ma mi yɛrɛ sa'o. A li Ha'iri-Senu na a ɓa wuraa biyo Deeɓenu lo ɓa woro.
61002001	Biyo sin Deeɓenu ɲucanna'uwe we ɛnna na ɓa Isira'ɛli ni siīn, a bun sin de'enina'uwe ɲa a ɛnna mibe siīn. Ɓa e'a mi aa viiri mi ma mi saɓiya wara. Ɓa aa pin lo Naso nɛ lena ɓa ɲu. Bun we da'a nɛ ɓa vɛ de mi yɛrɛ wa, a ho ɲa te ɓa wa.
61002002	Nicururu de mite si a ɓa dɛɛ ma mi puwatuwayamu. Ɓa wema ma de zuwa ho tiyan wan na.
61002003	Li wari waminu bena, ɓa be wara siyan na aa dira mi zuwin. Hare mɛɛnna ɓa iri winu mi mi caa, a saa wo mana ɓa yamɛ na.
61002004	Deeɓenu ɓɛɛ we hun mi to'ara nɛ we an diyo, a li cunna ɓa uwa yaharamaa, han tiɓiyo, he ɓa caa ma zara'uwa a hora ho iri wozomɛ.
61002005	Deeɓenu ɲa ɓɛɛ we hun ho dimiɲa dɛn, a li ɓo ɓa nucosuma ma ho wuro ɲuubenu. A Nuwe mide li we isiyo, ho nɛ we mi waa buwee mu tereyamu, a ɲa isiyo nihooɲu a ciya la.
61002006	Deeɓenu teriyo iri Sodomu ma Gomore luwe wa ɓa be'uwe bena, a li ziya han luwe so ma ɓa nii a zenina ɓa nisuma nɛ a ma biyo aa yi ba bena.
61002007	A li isiyo Loti lo niterenɛ nɛ we su ma fitinɛ ɓa nisuma so vɛsirobe nɛ so'uwa bena.
61002008	Bari mu tara a Loti nɛ a lo niterenɛ mi ɓa siīn, a lo sin wure a dan ɓa bena, tanni a ɓa wema'uwe nɛ mi lo yira wa ma han unpara nɛ zo lo ɲuvanlee wo ma wo.
61002009	Ma bun siin lo Ɲuso zun biyo mii viira mi nii nɛ zan lo na mu ura'ɛrobe wa'atiī, a lo pɛ lo nuco'oo ma mi wozomɛ ho iri zeze.
61002010	San'un ɓa nɛ yo bo mi suraa ponu'uwe na, a ɓa ɲinna Deeɓenu ɲusoyamu. A bá lii hɛ. Ɓa wure a ɲuɓuware a ɓa an'anmu be sun mi. Ɓa yɛrɛ ɓɛɛ zan ho waa pɛ'ɛ ca'anu, san'un a ɓa anmi han.
61002011	Hare ɓa anzera nɛ pɛ'ɛ mi a se ta ɓa wa, ɓɛɛ se ɓa tɛ'ɛ woo lo Ɲuso waa.
61002012	A biyo ɓa bara so we a bun a ɓa ha'iri leerobe, a sɛyuwo tete nɛ ɓa fi na aa tuwatuwa na suwanni ɓa. Ɓa woro aa tuwo biyo ɓa ɓɛɛ zun, a ɓa hi aa so'o a obara sɛbiya.
61002013	A bun we ɓa heenu saara. Hanna dɛɛnu wosonuu a pɛrɛmu be ɓa se. Ɓa be sun mi ma ho oomu, ma mu so'omu. O ma ɓa yi paari di, to dɛ yaa'odiyoo ma ɲuɓuware nɛ.
61002014	Ɓa yira dɛɛrobe wure a dara'oroyamu, a ɓa ɓɛɛ sɛ be'uwe wenu se. Ɓa wee viiri ba nɛ lana pa'a ɓɛɛ mana. Li wari minu suwɛ so ɓa ma tete; ɓa a za nɛ da'aa.
61002015	Ɓa laara do ho wan tete si, a ɓa i du Behori yaro Balamu hiya wa, ho nɛ mu oomu be diyo sin na tuwi pa,
61002016	fuwa be yu lo mu nu wa biyo lo ɓɛɛ fu Deeɓenu tannu na. Lo sunɓaro we wuraa ma lo, a ɓora lo Deeɓenu ɲucan ero.
61002017	Ɓa ni so lowɛ ma buwo nɛ ɲu mana, wurasin duduwo nɛ pinpiyan so fɛnna. Ho tina tiɓimaa we'aa ɓa bena.
61002018	Ɓa ɓuwani mite, ma wara nɛ ura woo mana na. Ɓa bi ba nɛ ya fo mite fɛrɛfɛrɛ yɛ ɓa niviirila na, a ɛ ɓaa o mi ara'omuū.
61002019	Ɓa bara lo mi huwarali ɓa, a ɓabe ɲa ɛnnɛ a mi suraa woɓɛ. Bari be wo be nɛ yu see lo nucozo wa to o a bun woɓɛnu.
61002020	Nii yi damuwan a zun wa Ɲuso ma wa isiro Yesu Kirisita, a ɓa la mite fo ho dimiɲa ponu'uwe na, a ɓa ɲa bana i to muu a mu yu see ɓa wa, to ɓa be yara po mayɛ sansan.
61002021	Biyo ɓa ɓɛɛ ya zun ho wanterenɛ, bun ya suwanni a po a ɓa suwinsuwinni huwa, a binni tɛ mi mɛɛn ho tuwa wara siya nɛ do haan ɓa na.
61002022	Li waawe nɛ yɛ wara a tiyan, a dín fu ɓaa: «Lo bonu arona ii di mi tamarobe, a lo siyo nɛ suwa bana vɛ manatan mite ho buwi'aroō.
61003001	Un yirāla, huwɛ yɛ a ho vanlo ɲuniso nɛ un too han mi. Han vanle beɲu wuree, un miniya a siinni mi ha'ire, a lee mi ma mu betetiya nɛ un aranina mi.
61003002	Un miniya a mi lee han wara nɛ ɓa Deeɓenu Ɲucanna siya we wuraa hare mɛɛnna be, a mi ɲa lee lo Ɲuso nɛ a lo isiro tuwa wara nɛ ɓa tura do haan mi be.
61003003	Mi zun lo be wo be wa, han wozoma veni, finleera nɛ vɛsi ma mi suraa ponu'uwe aa be miyan a wee cɛ'ɛri mi yi,
61003004	a ɓa bara lo: «A weso lo ɓuweenu ɲulɛma mi? Bari tuwifuwa waa maana huru ma be nɛ, ho dimiɲa pan mi mi co'o dɛn wa.»
61003005	Ɓa ɓɛɛ ta a laa lo hare mɛɛnna Deeɓenu we daanna ho waa ma li tun ma mi ɲutannu midee. Li we lɛɛna li tun henu a lena mu ɲuu.
61003006	A mube ɲuu so mi seeni wee yara ho dimiɲa dɛn.
61003007	A ho waa ma li tun nɛ mi wɛɛrɛ, a han Deeɓenu wara ɲu'ere so san bun ziinniya a hora ho daan nɛ aa yaa mu wure. Mu wure bosi paara ho iri wozomɛ nɛ nucosuma wure aa tunnu.
61003008	Un yirāla, be ɲu'ere mi bin nɛ mi ɓɛɛ tawɛ a cansan na: mu yi a lo Ɲuso se, wozo'ere zan a obara zerema mumuwɛn-ɓuwɛ, a zerema mumuwɛn-ɓuwɛ zan a obara wozo'ere.
61003009	Lo Ɲuso ɓɛɛ mɛɛn a tii mi ɲulɛma ɲu, ma biyo nituwan para mu. A mibe bena lo mi waa muɲu, bari lo ɓɛɛ miniya a nuu wo tunnu, a lo miniya a ɓa wure loɓi mi be'uwe na a para biyo.
61003010	Lo Ɲuso wozomɛ aa zuwi ɓa a obara ànrō. Bun zeze uru'aa benu aa le, a ho wa ma pɛpɛ vanni. Mu terobera ma si a zɛ te suwɛn, a li tun ma mi yibe wure aa we pinpiyan.
61003011	Bun bera so wure yi danna a zɛ te suwɛn ma bun, to a bun bena mibe baba a mi zuun biyo tawɛ a we mi vɛsirobe. Mi tawɛ a mi vɛsirobe tere a zeni lo mi na mite Deeɓenu na ma suwaɓɛ.
61003012	Mibe nɛ yira ho lo Ɲuso wozomɛ ciinu na, dín nɛ zeze ho waa aa zɛ te suwɛn a mu bera wure nɛ mi bin aa ɲa ma ho daan hurumu.
61003013	Ma bun, Deeɓenu we la mi ɲu lo mi aa daan ho waa fiinnu ma li tun fiinnu, he mu tereyamu aa ɛn, a bun a biyo wa ho.
61003014	A bun na, un yiralaa, mi baba a dín wozomɛ so aa tara a mi cuu, a zara'i wo ɓɛɛ mana nuu wo na Deeɓenu waa, a mu ɲa we a mi mi hɛraa ma li.
61003015	Mi yati wa Ɲuso muɲu, a obara co'o nɛ lo na miyan yawe a mi isi. A bun waa ereso Poli tuwa haan mi a heya ma ho ha'iriyamu nɛ Deeɓenu na la.
61003016	A bun lo tuwa mi vanle wuree, biyowo lo yi woro bun bera so be. Bera tuwan mi lo vanlee nɛ ura zuunnu do, a nucoza nɛ ɓɛɛ yu ho tiyan aranirobe ma baa nɛ siyan ɓɛɛ fasi wee mima han ura a obara biyo sin ɓa wora mu ma han Deeɓenu wara ɛnna tuwan, a wora mi yɛrɛ yamɛ.
61003017	Un yirāla, mibe ɓuwasaa na vo wɛrɛ. Mi pɛ mi yɛrɛ be, a mi ɓɛɛ nɛ a ɓa nuco'uwe yi mi viiri, a papori mi a mi bini si'isi'i'a.
61003018	Mi de onu wa Ɲuso ma wa Isiro Yesu Kirisita hinnɛ ma lo zuunnuu. Ho ɓuwaɓuwamu a lo ta wɛrɛ ma tuwite. Amina. -
62001001	Biyo we ɛnna sanni a ho dimiɲa dan; wa ɲa lo san, wa maa lo ma wa yira, wa diya lo su ma wa yira, wa ɲanɲan lo a fuma'aa lo ma wa nule, a ho nɛ a ho sii nɛ ɓɛɛ ve nuu.
62001002	Ho sii so zeniya mite, a wa maa. Wa a ho sɛnɛla. A lobe a ho sii nawasi nɛ wa de be aa han mi. Lo ɛnna lo Maa se, a lo zeniya mite ma wa.
62001003	Biyo wa maa a wa ɲa, wa muso bara bun han mi yawe a mi ma wa ɓuɓuwa lo Maa ma mi zo Yesu Kirisita ɲuɓuwari nɛ wabe yu na.
62001004	Wa to bun wure han mi yawe a mi sinwɛnu ɲuti.
62001005	Ho tannu nɛ wa ɲa lo se, a bun wa de han mi: «Deeɓenu a omu, tiɓiru woo mana lii.»
62001006	Wabe yi lo wa ma Deeɓenu mi ɲuɓuwarii, a wa ɲa yi pan vɛsi han tiɓiyo, to wa haa saɓiya, a wa ɓɛɛ bo ho tiyan na.
62001007	Wa yi vɛsi ho omuu, a obara biyo Deeɓenu mitena mina omuu, to wa ma waa erenasiyo wure mi ɲuɓuwarii, a lo zo Yesu cannu ma cii wa mu be'uwe wure na.
62001008	Wa yi lo wa be'uwe ɓɛɛ mana, to wa mi waa viiri wate, a ho tiyan ɓɛɛ mana waa.
62001009	Wa yi ta a bara han Deeɓenu lo wa wo be'uwe, to wa daa han'an diyo bari li terena, a li yafa wa be'uwe wa a li lee mu be'uwe wure waa.
62001010	Wa yi lo wa ɓɛɛ a be'uwewera, to wa wo Deeɓenu ma saɓe, a li wara ɓɛɛ mana waa siyaan.
62002001	Un niza, un to biyo yɛ han mi, yawe a mi ɓɛɛ co we be'uwe. A nuu yi pan wo be'uwe, wa yu nuu nɛ yuwa wa lo Maa se, ho a lo Kirisita lo niterenɛ.
62002002	A lobe mite a lo sara'a yuwo nɛ lenana li sara'a wa be'uwe wiyanmu bena. Mu ɓɛɛ a wabe wadee bena, a ho dimiɲa wure lo poona na.
62002003	Wa yi fi Deeɓenu tuwa wara na, a bun zeni a wa zun li.
62002004	Nuu yi lo mibe zun li, a lo yi ɓɛɛ we biyo li lo lo we, to ho a ure, a ho tiyan ɓɛɛ mana loo.
62002005	Lɛ yi fu li tuwa wara na, to Deeɓenu waminu ɲutuu ho nasoo ma tiyan. A bun wa zunna a wa ma li mi wɛɛ.
62002006	Nuu nɛ yi lo mibe ma li mi wɛɛ, to ho naso tawɛ a vɛsi a o biyo Yesu mite vasira.
62002007	Un zasanna, ɓɛɛ a tuwa wara fiyan a un to han mi. Mu a bedan nɛ do haan mi hare mɛɛnna. Ho tuwa wara dan so a han wara nɛ mi wiinnu ɲa.
62002008	Hare ma bun, biyo un to han mi, yatiyo a obara tuwa fiinnu be sin. A bun mu boora mibe se, a bun mu ɲa boora lo Kirisita se, bari han tiɓiyo ta mi manu aa fɛn, a ho omu tete dɛri mi waa zeni mite.
62002009	Lɛ yi lo mibe mi omuu, a lo naso ɲa ɛnnɛ pan ɲinna mii ereso, to ho pan mi han tiɓiyoo.
62002010	Nuu nɛ yi wa mii ereso, to ho mi omuu, a diyowo ɓɛɛ mana nɛ lisi lo.
62002011	A nuu nɛ yi ɲiina mi ereso, to ho naso mi tiɓiyoo aa cuwancuwan lii. Lo ɓɛɛ zun he mi vɛ bari han tiɓiyo maniya lo yira.
62002012	Haɲira, un to mu han mi: mi be'uwe dosi haan mi Yesu Kirisita yenu na.
62002013	Maana, un to mu han mi, bari mi zun lɛ nɛ mi hare mu hiyaɓuwɛrowo. Yira, un to han mi, bari mi yu se lo Híyó wa.
62002014	Hayira, un to mu han mi, bari mi zun lo Maa. Maana, un to mu han mi, bari mi zun lɛ nɛ mi hare mu hiyaɓuwɛrowo. Yira, un to mu han mi, bari mi mi mi cannuu, a mi yu se lo Híyó wa.
62002015	Mi yi co waa ho dimiɲa, hare ma mu bera nɛ wure mi hoo. Nuu nɛ yi wa ho dimiɲa, to lo Maa waminu ɓɛɛ mana ho nasoo.
62002016	Bari biyo wure nɛ mi ho dimiɲa nɛ a han suraa ponu'uwe ma han yira leerobe'uwe ma ho ɓuwanite, bun ɓɛɛ lo lo Maa se, a ho dimiɲa bun lo.
62002017	Ho dimiɲa ma mi ponu ma anni. A lɛ yi wee we biyo Deeɓenu lo lo we, to ho ɛndɛɛ tuwite.
62002018	Un niza, li wa'ati maa vo yu. Mi co ɲa a ɓa lo lo Kirisita-Ze'uso tawɛ a ɓuwee. A bá nɛ to mana mu dɛri ɲule san. A bun na wa zuun a a li wa'ati veni a diyo yɛ.
62002019	Ɓa ni so lo wa siīn, a ɓa ɓɛɛ wo wa ni tuwan. Mu ya wo a ɓa a wa ni tuwan dede, to ɓa ya ɛn wa se. Ɓa do wa si, yawe a bun zeni lo ɓa nuu wo ma wa ɓɛɛ ya ɓuwa.
62002020	Mu yi a mibe, mibe yu li Ha'iri-Senu nɛ lo Kirisita do mii. A bun na mi wure zun ho tiyan.
62002021	Mi yi ma a un to han mi, ɓɛɛ co a biyo un tɛ'iya miyan lo mi ɓɛɛ zun ho tiyan uwe. He'ee, mi zun tiyan, a mi ɲa zun a tiyan ɓɛɛ te saɓiya.
62002022	A wii a saɓe? A yi ɓɛɛ a lɛ lo Yesu ɓɛɛ a lo Kirisita. A lobe a lo Kirisita-Ze'uso. Lo pan lo Maa ma lo Zo bena.
62002023	Ma bun sin, nuu nɛ yi pan lo Zo bena, to ho ɓɛɛ yu lo Maa. A lɛ yi ta lo Zo bena to ho ɲa yu lo Maa.
62002024	Yi a mibe, mi de ce'u a fi ho tannu nɛ do haan mi na hare mu hiyaɓuwɛrowo. Ho tannu so nɛ do haan mi hare mu hiyaɓuwɛrowo yi fu mi siyan na, to mi ma lo Zo ma lo Maa mi wɛɛ.
62002025	Biyo lo Kirisita dora mi ɲu haan wa, bun a ho sii nɛ ɓɛɛ ve.
62002026	A biyo yɛ un ya mi mu se a to han mi, ba nɛ mi waa viri mi bena.
62002027	Mu yi a mibe, li Ha'iri-Senu nɛ mi we yu lo se mi mii. Mi ma'o ɓɛɛ mana a nuu de'eri mi. Li Ha'iri-Senu mi waa de'eri mi ma bepɛɛ. Li be wure a tiyan. Saɓe woo. Bun we mi ɛn lii, a o biyo mu de'enina mi.
62002028	Un niza, mi baba a mi ma lo dɛri ɛn wɛɛ wɛrɛ, yawe a biyowo lo yi zeni mite, a wa ziin fiyaan, a wa ɓɛɛ nuwa lo waa, lo ɓuweenu wosonuu.
62002029	Mi yi zun a lo terena, a mi ɲa dɛri zuun a nuupɛɛ nɛ vɛsi ma tereyamu, a Deeɓenu Zo.
62003001	Mi dɛɛ, biyo tanni a Deeɓenu waminu nɛ bo wa wa le, fuwa li wo tuwi ve wa ma mi za. A wa faan ma mu. A bun na ho dimiɲasiyo ɓɛɛ zun wa bari ɓa ɲa ɓɛɛ zun waa Maa Deeɓenu.
62003002	Un zasanna, wa a Deeɓenu za wɛrɛ, biyo aa we wa, bun ɓɛɛ in zeniya mite. Wa zuun mu, biyowo so lo yi aa zeni mite. Wa ziin a obara lobe be sin, bari wa mi lo ma mi fɛ'oo wure.
62003003	Nuu wo nuu nɛ yi ciiriyo mi siin lo Kirisita na, a ho naso de ce'u a mi siin ci a obara biyo lo Kirisita cuura.
62003004	Nuu wo nuu nɛ yi we be'uwe, to ho haara Deeɓenu tuwa, bari mu be'uwe wenu a ho tuwa haanu.
62003005	A mi to zun, lo Yesu Kirisita we mana yawe a lo lee ɓa nucoza be'uwe, a lobe mitena ɲa ɓɛɛ wo be'uwe woo.
62003006	A bun na, nuu wo nuu nɛ yi mi loo, ho naso ɓɛɛ we be'uwe. A nuu nɛ we be'uwe, ho ɓɛɛ maa lo, a lo ɲa ɓɛɛ zun lo.
62003007	Un niza, mi ɓɛɛ co nɛ a nuu woo viri mi. Nuu nɛ yi we be nɛ terena, to ho mite na terena a obara biyo sin Yesu Kirisita terena na.
62003008	Nuu nɛ yi pan wee we be'uwe, to ho a Sitani taa, bari Sitani saripapa a mu be'uwe wenu hare mɛnna. Deeɓenu Zo mana papara'a a yaa Sitani wema.
62003009	Nuu wo nuu nɛ yi a Deeɓenu Zo ɓɛɛ mi vɛsi ma mu be'uwe, bari Deeɓenu sii mi loo. Lo ɓɛɛ hini da wee vɛsi ma mu be'uwe co'o, bari Deeɓenu a ɓaa Maa.
62003010	A biyo yɛ ɓa Deeɓenu za ma Sitani za ma zuunna le'a wɛɛ. Nuu nɛ yi ɓɛɛ we tereyamu, ho ɓɛɛ a Deeɓenu ta, ma lɛ ɲa yi ɓɛɛ wa mii ereso.
62003011	A huwɛ yɛ a ho tansinnu nɛ mi ɲa hare mu hiyaɓuwɛrowo: «Wa waa wɛ.»
62003012	Wa ɓɛɛ tawɛ a wa lewɛ ma Kayɛn. Lo we buwa lo Híyó, a lo ɓo mii fɛso. A webena lo ɓo lo? A biyo lo wema wo suma, a ɓaa fɛso wema wo terena.
62003013	Mi ɓɛɛ co we ho dimiɲa ɲinmɛ ma mi ma vinabe.
62003014	Wabe wa waa erenasiyo, a bun na wa zun a wa fo wate li humu nuu a mi ho sii. Nuu nɛ yi ɓɛɛ wa mii ereso, ho pan mi li humu nuu.
62003015	Nuu nɛ yi ɲinna mii ereso, ho a niɓuwe. A mi to zun a niɓuwe nii ɓɛɛ mana ho sii nɛ ɓɛɛ ve bee.
62003016	Dɛ biyo wa zuunna biyo yi a li waminu nɛ: bun a biyo lo Kirisita do mi mu'ɛnnu na wa be na. Ma bun sin wabe muso tawɛ a nɛ wa mu'ɛnnu waa erenasiyo bena.
62003017	Uwe nɛ a naforoso yi maa mii ereso nɛ mi ɲinwaa, a o pan tuu o waa la, a mu yɛ uwe da barala lo o wa Deeɓenu?
62003018	Un niza, waminu ma ɲuɓo wara midee ɓɛɛ a waminu. Mu tawɛ a wa wema zeni lo wa wa wɛɛ ma tiyan.
62003019	Wa wema yi zeni waminu tete, to a ma bun sin wa zuunna lo wa bo tiyan na, a wa siyan we hee Deeɓenu waa.
62003020	Wa siyan tin ya zara'i wa bedeeso bena, wa zun lo Deeɓenu zuunrobe ɓuwa po wa siyan zuunrobe, a li zun be wo be.
62003021	Un zasanna, wa siyan yi ɓɛɛ zara'i wa, to wa siin hee Deeɓenu wa.
62003022	Be wo be nɛ wa yi fara, to wa aa yi mu lo se, bari wa fu lo tuwa wara na, a wa we biyo sin diyo.
62003023	Dɛ biyo Deeɓenu lo wa we nɛ: «Wa laa lo zo Yesu Kirisita na, a wa waa wɛ a heya ma lo Kirisita tuwa wara nɛ na waa.»
62003024	Lɛ yi fi Deeɓenu tuwa wara, ho mi Deeɓenuu, a Deeɓenu mi ho nasoo. A wa zun a li mi waa, li Ha'iri-Senu nɛ li na wa bena.
62004001	Mibe nɛ a un nimuwanna, mi ɓɛɛ co aaɓa ha'iri pɛɛ na dɛ! Mi wee ciri han, a dɛɛ ta han yi lo Deeɓenu se le wurasin hee; bari yimina saɓera cururu mana ho dimiɲa.
62004002	Dɛɛ, a biyo mi bena zuunna li Deeɓenu Ha'iri: Ha'iri wo Ha'iri nɛ zan muu lo Yesu Kirisita lo mana ma nucoroyamu suraa, dín lo Deeɓenu se.
62004003	A Ha'iri wo Ha'iri nɛ pan a ziin muu, lo a bun a Yesu be, dín ɓɛɛ lo Deeɓenu se, dín a lo Kirisita-Ze'uso ha'iri: mi ɲa lo be lo hó tawɛ a lo ɓuwee, a nɛ yɛrɛ winu mi ho dimiɲa.
62004004	A mu yi a mibe nɛ a un za; mibe a Deeɓenu taa, a mi yu se ɓa yimina saɓera wá; a biyo li Ha'iri nɛ mi mibe e dín po diyo mi ho dimiɲa.
62004005	Mu yi a bɛ á, bá a ho dimiɲa taa; a bun na ɓa wara a dimiɲa wara, a ho dimiɲasiyo tɛtɛ mi ɲuvanle ɓaa.
62004006	Wabe anni, a li Deeɓenu te wabe; nuu nɛ yi zun Deeɓenu, to hó tɛtɛ mi ɲuvanle waa, a nuu nɛ yi ɓɛɛ a Deeɓenu taa, to hó ɓɛɛ ɲi wa wara: a bun mi zuunna ho tiyan Ha'iri ma ho viyanro ha'iri aa le wɛɛ.
62004007	Un nimuwanna, mi nɛ wa waa wɛ; bari li waminu lo Deeɓenu se, a nuu wo nuu nɛ wa ɓa ni, a Deeɓenu too hó, a lo naso zun Deeɓenu.
62004008	Lɛ yi pan li waminu na, hó ɓɛɛ zun Deeɓenu, bari Deeɓenu a waminu
62004009	Dɛ biyo Deeɓenu wo a zenina mi waminu ma wa nɛ: Deeɓenu tuwo mi Zo'erepe ho dimiɲa, yawe a wa yi ɛndɛɛ ma lobe nu.
62004010	A dín waminu so be ura ɓɛɛ co a biyo wabe waana Deeɓenu miyɛɛ uwe, hee, a dín mite waana wabe fuwa li na mi Zo, a hó we wa be'uwe wiyanmu.
62004011	Un nimuwanna, Deeɓenu yi waana wa ma bun, to wabe ɲa muso tawɛ a wa waa wɛ.
62004012	Nuu woo ɓɛɛ in ma Deeɓenu diyaa. Wa yi wa wɛ, to Deeɓenu mi wa se, a to li Deeɓenu waminu ɲutuu wa se.
62004013	Biyo wa bena zuunna lo wa ma Deeɓenu mi wɛɛ, bun a biyo li na mi Ha'iri waa.
62004014	Yi a wabe anni le, wabe yira ma mu ciriyo, a wa lee mu sɛrɛyamu lo lo Maa tuwo lo Zo, a lo we ho dimiɲa Isiro.
62004015	Lɛ yi ha mi siin a lee mu ma mi ɲuɓo lo Yesu a li Deeɓenu Zo, to Deeɓenu mi lo naso se, a lo naso ma Deeɓenu paariyo.
62004016	Wabe anni, li waminu nɛ Deeɓenu waana wa, wa zun dín, a wa laara diyo. Deeɓenu a waminu; a nuu nɛ yi caasi li waminu na, to hó ma Deeɓenu mi wɛɛ.
62004017	A yɛ li waminu ɲutira waa, a mu ɲu ɓɛɛ a bebiyan, a yawe a wa sinciri ɛn ho iri zeze; bari a biyowo lo, a bun ɲa muso a wabe hobe dimiɲa nɛ yɛɛ.
62004018	Zaanmɛ mana waminuu, a li waminu nɛ ɲutuu a zanmɛn ara; a biyo o yi ma a nuu zan, a ɓuwara mi laa; a nuu nɛ bonu biya, hó waminu ha'uwa.
62004019	O yi dɛɛ mu, wabe yi zun waminu, to a biyo Deeɓenu waana wa miyɛɛ.
62004020	A lɛ yi lee mu ma mi ɲuɓo lo mibe wa Deeɓenu, a lo maa ɲa ɲiina mi ereso nɛ lo yira mi na, to lo naso a saɓe, bari nuu nɛ yi ɓɛɛ wa mi ereso nɛ lo dɛɛ na yɛ, hó ɓɛɛ da waa Deeɓenu nɛ lo yira mana na.
62004021	Bun we, dɛ ho tannu nɛ wa yu a lo lo se nɛ: lɛ yi wa Deeɓenu, a lo muso waa mi ereso.
62005001	Nuu nɛ yi laara lo Yesu a lo Kirisita, to a Deeɓenu too hó naso, a nuu wo nuu nɛ yi wa lɛ too lo, ɲa wa lɛ lo too.
62005002	A biyo yɛ co zeni lo wa wa Deeɓenu za uwe: a wa yi wa Deeɓenu a mi waa vɛsi heya ma li tuwɛna.
62005003	Dɛɛ Deeɓenu waminu ɓɛɛ a bebiyan, a o tii li tuwɛna ɲu; a hán tuwɛna so ɓɛɛ co ɛnnɛ do da;
62005004	bari Deeɓenu too be nɛ, bun se yinu ho dimiɲa wá a faan, a biyo yi se ho dimiɲa wá, bun a wa lana.
62005005	A wii da dimiɲa, a yi ɓɛɛ a lɛ lara biyo mu, lo Yesu a li Deeɓenu Zo?
62005006	A hó Yesu so mite lo mana ma ɲuu ma cannu; ɓɛɛ a ma ɲuu midee dɛ, a ɲuu ma cannu; a a li Ha'iri lee mu sɛrɛyamu, bari li Ha'iri a ho tiyan.
62005007	Dɛ biyo, ɓa sɛnɛla a nitiin:
62005008	Li Ha'iri, mu ɲuu ma mu cannu, a bun ɲule tiin ɲuɓuwa.
62005009	Wa yi ta nucoza sɛrɛyamu na, to Deeɓenu sɛrɛyamu suwani bun; bari Deeɓenu sɛrɛyamu ɓɛɛ a bebiyan, a li mi waa lee mi Zo sɛrɛyamu.
62005010	Nuu nɛ yi lara Deeɓenu Zo na, to ho sɛrɛyamu nɛ yɛ cuu loo; a nuu nɛ yi ɓɛɛ lara Deeɓenu na, to hó miniya a we li ma saɓe, biyo lo naso ɓɛɛ lara li Deeɓenu sɛrɛyamu na, hó nɛ li leena mi Zo bena.
62005011	A dɛ hó sɛrɛyamu so nɛ: Deeɓenu na ho sii nɛ ɓɛɛ mi ve waa, a a lo Zo nu wá ho sii so mi.
62005012	Nuu nɛ yi yu lo Zo, to hó yu ho sii; a nuu nɛ yi ɓɛɛ yu li Deeɓenu Zo, to hó naso ɲa ɓɛɛ yu ho sii.
62005013	Un tuwa biyo yɛ haan mi, yawe a mibe nɛ laara li Deeɓenu Zo na, a mi zuun a mi yu ho sii nɛ ɓɛɛ ve.
62005014	Ho aɓaa nɛ wa yu a lo Deeɓenu se, a huwɛ yɛ: wa yi fara be nɛ muu diyo a heya wɛ ma li sa'o, to li ɲa mu.
62005015	A wa yi zun vo lo li ɲi wa faralo, hare a mu a be nɛ muu sin wa fara, to wa zun, a biyo wa fara diyo, lo wa yu bun vo.
62005016	Deeso yi ma mi ereso a lo we be'uwe nɛ ɓɛɛ vɛra lo li humuu, a lo fara, a to Deeɓenu nɛ sii laa; bun cira bá nɛ we be'uwe nɛ ɓɛɛ a ɓa humu be'uwe. Be'uwe ɓuwiso mi bin nɛ de li humu; ɓɛɛ a bun be'uwe so bena un lo ɓa fara wa!
62005017	Be wo be nɛ ɓɛɛ terena a be'uwe, a ɓɛɛ a be'uwe pɛɛ de humu mu.
62005018	Wa zun a nuu wo nuu nɛ Deeɓenu too, hó ɓɛɛ cɛsi wee we be'uwe; a li Deeɓenu uru Zo aa fe lo naso na, a lo ɓɛɛ yi lo ɛɛ'a na.
62005019	Wabe anni zun lo wa a Deeɓenu taa, lo a ho dimiɲa wure lo heenu pa'a hiyase
62005020	Wa ɲa zun a li Deeɓenu Zo mana a aa hɛɛna wa ha'iri yawe a wa zuun dín nɛ mu, a dín nɛ Beboo mu dannuu wa mi li Zo Yesu Kirisita lahuramaa. A hó a li Deeɓenu nɛ be boo mu ma ho sii nɛ ɓɛɛ mi ve.
62005021	Un niza mi fe soɓi a mi ɓɛɛ han tinsiyan! -
63001001	A mɛ nɛ a mi ni'arani tuwa hobe vanlo nɛ yɛ aa nɛ Kiriya na, lo hannuu nɛ wɛ'aa mu ma mi ni na. Un wa mi ma tiyan; a mu ɓɛɛ a mɛ undee, bá nɛ wure mi tiyaan wa mi ma suwaɓɛ.
63001002	Mu ɲu ɓɛɛ a bebiyan, a ho tiyan nɛ mi waa bena, a nɛ ɛn waa fuwa bin bena:
63001003	Sanmu, ma'ari ma hɛra aa le Deeɓenu, lo Maa ma Yesu Kirisita lo Maa Zo nɛ too se ma tiyan ma waminu aa nɛ waa.
63001004	Biyo un yɛrɛ ma a o za mi waa vɛsi ma ho tiyan mu, a heya wɛ ma ho tannu nɛ lo Maa do haan wa, bun mide na zanma'aa na.
63001005	A wɛɛrɛ, Kiriya, biyo un too han o yɛ ɓɛɛ a tuwa fiinnu, ho a huwɛ wa yu hare mu hiyaɓuwɛ. To biyo un mi, a mi nɛ a wa waa wɛ.
63001006	Li waminu to ɓɛɛ a bebiyan uwe, a wa vɛsi a heya ma Deeɓenu paarobera. A hó a ho tuwa nɛ mi tawɛ a fi na, a vɛsira, a obara biyo mi ɲanna mu hare mu hiyaɓuwɛ.
63001007	Dɛɛ, niviirila cururu zo ho dimiɲa, nɛ ɓɛɛ tɛ a bara lo Yesu Kirisita so nucoroyamu suraa a mana ho dimiɲaān. A bun a lo niviiri nɛ ɲa a lo Kirisita-Ze'uso.
63001008	Ma bun, mi fe soɓi mi yɛrɛ na, a mi tonu nɛ sa ɓɛɛ ca we ɓuwe'ee, a mi daan yi mi sɛnuma cunu.
63001009	Nuu nɛ yi ɓɛɛ bo lo Kirisita aranirobe na, a lo da bun wá, to Deeɓenu mana hó se, a lɛ yi bo lo tiyan na, to hó naso ma lo Maa ma lo Zo mi wɛɛ.
63001010	Nuu nɛ muu yi mana mi se ma tannu binu, mi ɓɛɛ can hó be ma bɛrinu, san'un a ca nɛna laale laa.
63001011	Dɛ biyo, lɛ muu yi bɛriyo lo, to lo wema suma buu hó naso.
63001012	Hare a be cururu mi nɛ un ya too han mi, un ɓɛɛ ɛnna mu se a too mu hobe vanlo nɛ yɛ wá ma mube toorobeɲuu nɛ yɛ. Un mi waa faan ma be wo be, a un yi mi se vɛ, a wa paari ɛsi a woro ɲu ma ɲu, to wa muwɛntɛn wure le.
63001013	Uwe nɛ a nuu nɛ wɛ'aa, mi nuzo ni nɛ mi he wure tɛɛ aa.
64001001	Mɛ nɛ a mi ni'arani, a mɛ unte tuwa hobe vanlo nɛ yɛ aa nɛ un zosaannu Gayusi na, hó nɛ un wa ma tiyan.
64001002	Un yira tete, un faan a o waa fuwe ma be wo be, a o yi coheɓuwe han suraa a bara biyo sin o mɛnɛ'ɛn coheera.
64001003	Biyowo waa erenasiyo tuwan lo mi se aa ciyo wa se he, a ɓa voo o yetete, lo o a nuu nɛ fasi, a ta tiyan na, tiyan ɓɛɛ sɛ bun wa un siin hare ma tete.
64001004	Be ɓɛɛ mana nɛ sin na po biyo, a un ɲi lo mibe nɛ a un ni mi waa vɛsi ma ho tiyan!
64001005	Un yira, biyo wure o dora o tii si haan waa erenasiyo lanasiyo, hare ɓa nuhuwan, bun a be nɛ ɓuwaa.
64001006	Ɓa aa leena o waminu sɛrɛyamu wa egilizii he. Baaba a o we nibobure, a o yi ɓa sirapanna han ɓa, to bun zeni o Deeɓenu yiizanni.
64001007	O yi dɛɛ mu, a lo Ɲuso yenu na be huweniya ɓa, a ɓa ɓɛɛ yu be diyowoo ɓa nibiyan se.
64001008	Ma bun, wa tawɛ a hɛɛ wa waa bá nasiyo so sin na, a fi ɓaa, yawe a wa ma ɓa paari we ho tiyan be toosɛroɓara.
64001009	Un do ɲucuwe a tuwa haan li egilizi; a Diyotɛrɛfe nɛn pɛpɛ mu wahecayamu dannuu ɓɛɛ ta haan wa.
64001010	A bun na, un yi arona ciyo mi se, to lo wema nɛ lo wo ma han wara'uwe nɛ lo mi waa woro wa bena, un de un ha'iri si bun wure na. Biyo yɛ ɓɛɛ waa lo siin, a lo ɓɛɛ can waa erenasiyo be san'un a lo ca de ce'u ɓaa, a ni nɛ ɲa yi miniya a we ho nucomu so, to wee saa bá, aa ɲa ɓaa lee li egilizii.
64001011	Un tanɲuu, ɓɛɛ co de'e oomu, de'e tetemu. Nuu nɛ we tetemu, hó lo Deeɓenu se, a lɛ we mu oomu ɓɛɛ zun Deeɓenu ma hare cuwe.
64001012	Mu yi Demetiriyusi uwanni, mi ni wure, hare ho tiyan mite mi waa lee hó sɛrɛyamu tete; a wabe muso lee lo sɛrɛyamu, a uwe ote zun lo wa sɛrɛyamu boo.
64001013	Un dɛmuwan pan ya boni aa de han o, a un ɓɛɛ ya miniya a too mu ma vanlo ma mube toorobeɲuu nɛ yɛ.
64001014	Un mi waa faan lo he ma fuwazoo to un mi o wá, a wa woro ɲu ma ɲu.
64001015	Asiɓɛɛsuraa! O yirāla lo o foofoo, tɛɛ wa yirāla na muso, a o se ɓa nuu pɛɛ ma mi yenu a tɛɛra laa.
65001001	A mɛ, Zude, Yesu Kirisita toosɛ, a nɛ a Zake ɓaa ereso, tuwa hobe vanlo nɛ yɛ. Ho waa san mibe nɛ vo mu, mibe nɛ lo Maa Deeɓenu so ma mi waminu, mibe nɛ bosi para Yesu Kirisita.
65001002	A tiyan ma hɛra ma waminu we han mi a puwiri.
65001003	Un yirāla, un siin we tuwii ya huwanhuwan a un yi mu isirobe nɛ wa paariyo na be too han mi. Un lii diya mu wure a mu a ee a un too han mi a heeni mi siyan, a mi sɛra ho lana suwa; hó lana so nɛ na ɓa nisiya na cuwe, a wora mu wure.
65001004	Ni tuwan puyansi zo mii nɛ tere ɓɛɛ se, ɓa terohunnu tuwa bo ɓa ɲuu mɛɛnna. Ɓa a uwan'uwan ni nɛ mi waa lee waa Deeɓenu ma'ariso be fiyan, a ɓa aansaan lo ni'ere na, hó nɛ midee pe a waa Naso ma wa Ɲuso Yesu Kirisita.
65001005	Mibe nɛ zun bun vo ho cuwe wá, un pan lee mi ma biyo mi zun; un liiri mi ha'iri mu wá, lo biyowo lo Ɲuso isiyo mi ni li Misira tuūn, lo bana ɓo ɓa lanapinna.
65001006	Mu yi a ɓa anzera nɛ to mi yɛrɛ tunaa, a do mi ziinna si, lo Ɲuso uwa bá muwannaa a cunna uwasi li tiɓimaa hiya tuwifuwa bin a hera ho iri wozobenu.
65001007	A bun ɲa we mu, biyo sin Sodomu ma Gomore luwe ma mi lobanna buna'inna mite mu ara'omu, a we tuwii we tètè muu; hán luwe so a zenirobe, a biyo mi han ɲuu, bun a dan nɛ ɓɛɛ hii woo zɛɛrobe tuwara.
65001008	A mube mi seeni, ɓa ni nɛ yɛ ɲa mi, aa ara'ori mite ma ponu si pɛɛ; aa de zuwa Deeɓenu na; a ɓa ma'o ɓɛɛ mana li bena.
65001009	A o ɲa yi dɛɛ mu, lo hare ɓa anzera ɲuso Misɛle ɓɛɛ we ha mi sin a tuwora Sitani biyowo ɓa yu wɛ Moyize nuhumu wá; fuwa a lo: «A lo Ɲuso dɛɛ aa!»
65001010	A mu yi a ɓabe uwanni, ɓabe wuro ca'a be nɛ ɓa ɓɛɛ zun. A biyo ɓa yu zun ma lo yuwoyamu bunnaa, a bun yaa ɓa ɲu.
65001011	Ɓa be a nani; bari a Kayɛn conu na ɓa bo. Ho miinisumɛ taan, ɓa buna'inyan mite a obara Balamu; ɓa do mite oo, a a Kore murutiī ɓa huru.
65001012	A ɓabe a ɓa suwaɓuwɛra mi maazoonu ɲuɓuwari dirobe dile; ɓa a nuwaadaanna, diporasiyo. Ɓa zan a obara dudufuwa nɛ ho pipiyan mi waa pee fɛɛnna, a zan obara vɛwahoore, han ɓɛɛ hɛ biru; han huru cuwaɲu wá, han a coo osi.
65001013	Ɓa zan obara zenuɲuu nɛ firi a mu uwa'uwa; a zan a obara manawa nɛ buna'inyan, a nɛ li tiɓiru nɛ fi han yi do van, to mu a ciricori fuwa bin.
65001014	A ɓabe be Henoke nɛ a Adama mamanina li onu hooɲuniso wa wura be ma yɛ: «Dɛ biyo, lo Ɲuso buba ma mi nisiya ni seresere;
65001015	lo buba a aa iri ɓa wure, a ɓa uwan'uwan ni so wure muwin mi ara'omu wema ma de'ere'ere; a lii be mi ɲuca'ore wara wure na
65001016	Ɓa a ni nɛ hun'aa boni, ni nɛ wɛsi mi yɛrɛ be ci'i'i; a yoo bo mi suraa ponu na; ni nɛ ɲuɓuwe caa'oo, aa haa saɓiya mina mi be.
65001017	A mu yi a mibe nɛ a un siinna, mi lee biyo wa Ɲuso Yesu Kirisita tuura fera bora mi.
65001018	Ɓa ya wee bara han mi: «Li wa'ati venii, finleera aa ɛn, ni nɛ vɛsi mu be'uwe sumaa a heya wɛ ma ɓa yiralerobera.
65001019	A ɓabe a bá; nuconafi'iyo nɛ yara'a ɓa ni, nucobiyan nɛ li Deeɓenu Ha'iri mana.
65001020	Un siin wá ni, mu yi a mibe dɛ, mibe fɛ mi hiya mi lana senu na a wera ni, a mi wee fara ma li Ha'iri-Senu pa'a.
65001021	Mi fi li Deeɓenu waminu na muwɛnmuwɛn, a tɛra mi ɲuvanle wa Ɲuso Yesu Kirisita na ma ho tiyan nɛ lo we han mi ho sii nɛ ɓɛɛ ve bee.
65001022	Bá nɛ mi waa si'asi'a mu, mi baaba a mi zuun bá tii.
65001023	Mi isi ɓa tuwan, a lɛru ɓa fe ho dan na. Mu yi a bɛ á, mi fe soɓi a mi zaan a ma'ari bá na; mi ɲii ɓa, a ɲii hare ɓa bafoni nɛ ɓa na'uwanniya.
65001024	Dín nɛ da mi vii farasi wo farasi na, a da mi vɛ vɛɛ ziinni mi yɛrɛ ɓuwaɓuwamu waa; a mi a zozo, a siyan waa;
65001025	dín nɛ midee a Deeɓenu mu, a a wa isiro wa Ɲuso Yesu Kirisita lahuramaa, a ho ɓuwaɓuwamu, ho ce'u, ho pa'a ma ho se we dín taa hare a fo ɓɛɛ in yu, a we dín taa wɛɛrɛ, wopɛɛ ma tuwite. Amina! -
66001001	Biyo yɛ a Yesu Kirisita yimilo nɛ Deeɓenu zenina lo, a lo muso zenina mi tosɛra, lo a bun a mu bera nɛ lo ɓuwee mu, he ma fuwazoo; a li Deeɓenu tuwo mi to'aro a hó muwin ho tiyan so han lo tuuro Zan.
66001002	Ho Zan so zan li Deeɓenu wara ɲu na ma Yesu Kirisita sɛrɛyamu ɲu na, a heya wɛ ma biyo wure lo ma.
66001003	Nuu nɛ yi ara biyo yɛ ma bá nɛ yi tɛtɛ mi ɲuvanle hobe yimilo wara nɛ yɛ na, aa fi biyo wure tuwa mu na, bá damuwan; bari li wa'ati suraa.
66001004	A mibe nɛ a li Azi tun egilizira behooɲu mɛ Zan tiya na: un lo mi wure foofoo! A saɓere ma hɛra le Lɛ nɛ mi mu, Lɛ nɛ ɛnna mu a nɛ lo buba mu se, a le han Ha'ire behooɲu nɛ caa zan li pa'amayamu a'onu waa, a lii mi wá;
66001005	a le Yesu Kirisita se, hó nɛ a lo sɛnɛ tan'ereso, ɓa nuhuwora wure nuyɛɛ, li tun wá pa'amana wure bɛ; a saɓere ma hɛra le hó se lii mi wá.
66001006	A lobe wo wa ma bɛza, a wo wa ma hɛnmɛ ni nɛ sɛ han ɓaa Maa Deeɓenu; a ho ɓuwaɓuwamu ma ho pa'a we lo ta fuwa bin! Amina!
66001007	Dɛɛ, lo buba han duduwo wá. A nuu pɛɛ yira aa mi lo, hare bá nɛ cu lo uwɛmi; a li tun wá sira wure aa wɛsi lo waa! Fuwawe! Amina biyo!
66001008	A mɛ a li Alifa ma li Omega, mu hiyaɓuwɛ ma mu veni, lɛ nɛ mi mu, lɛ nɛ ɛnna mu a nɛ lo buba, Ho-Se-Wure Naso, hó a mɛ lo Ɲuso Deeɓenu.
66001009	Biyo yɛ wo a mɛ Zan mi mu ɲuuwátunzo nɛ ɓa lo Patimosi; a mu ɲu ɓɛɛ wo bebiyan, mu wo han Deeɓenu wara ma lo Kirisita sɛrɛyamu bena un we so yoo dosi bin, mɛ Zan unte nɛ a mii ereso, a nɛ ma mi ɓuɓuwa li ɲin'uwe ma ho pa'amayamu na, a ɓuɓuwa li ɲiico na lo Yesu Kirisitaa.
66001010	Li Ha'iri so ni lo Ɲuso wozomɛ zeze, a un ɲa tanbenu un bɛnɛ a obara buwannu tannu.
66001011	Hó tannu so lo: «Biyo o yira mi na, too bun vanloo, a o tuweni ho nɛ han egilizira behooɲu nɛ yɛ na: Efɛze, Simirine, Pɛrigame, Tiyatire, Saride, Filadɛlifi ma Lawodise.»
66001012	Un yerema i dɛɛ ta hó a webesin tannu, a wara ma ni, a dɛ sannu fitɛnyaawasiyo behooɲu nɛ.
66001013	Han fitɛnyaawasiyo behooɲu so siin nuu nɛ lowɛ ma nucoro we zan, a zán titaa, a sannu hɛcɛɛnɛ we caa lo ba'uweē.
66001014	Lo ɲufuwe a punɛɛ a obara pero vefuwa wurasin wuroɓuwa, a lo yira wo haɓaɓa obara dofaan.
66001015	Lo ziya ziinna obara daɲan nɛ ɲanniya mi uwi aɓuwii a lii pa semusin, a lo tannu wo wu'uwu'u obara ɲuu benu uru'a.
66001016	Manawa behooɲu ɛnna lo nudoro nuu; a ɛtonu ɲuwinɲu ɲuɓo ziyanziyan we mi waa le lo ɲuɓoō; a lo wafonu wo po'ii obara li wosonu nɛ yuwe mi za.
66001017	Un mile ma lo, a un dɛri lo vɛɛ saa lo ziya se, a lii tɛtɛ. Lo da mi nudoro nu vɛ bo un wá, a lo lo: «Ɓɛɛ co zaan!
66001018	A mɛ a mu hiyaɓuwɛ ma mu veni, mɛ nɛ midɛɛ mu. Un ya huru, a dɛɛ wɛrɛ un midɛɛ tuwifuwa bin. Un ma a li humu ara ma ɓa nuhuwora ɛnle naso.
66001019	Bun we, too mu bera nɛ o ma, a too biyo mi mu ma biyo tawɛ a le ɓuwee mu biyo bɛnɛ;
66001020	a too han manawa behooɲu nɛ o maa un nudoro nuu ma han fitɛnyaawasiyo behooɲu, a nɛ o ɓɛɛ zun be ura: dɛ biyo yɛ, han manawa behooɲu a anzera, a han fitɛnyaawasiyo behooɲu a han egilizira behooɲu.
66002001	Too han lo anze nɛ mi Efɛze egilizi ɲuu, a o bara: «Dɛ biyo lɛ can han manawe behooɲu mi nudoro nuu muwan nɛ, hó nɛ vɛsi ho sannu fitɛnyaawasiyo behooɲu siin:
66002002	Un zun o wema, o toonu ma o ɲiico be. Un zun a o ma ɓa nucosuma ɓɛɛ bɛɛ; un zun a o ciriyo bá nɛ we mite ma tuura a ɓa ɲaa ɓɛɛ a ɓa, a zun a o lo ɓa saɓiya wá.
66002003	Un zun o ɲiico be, a zun lo o yu sɛnuma un yenu bena, lo a hare ma bun o ɓɛɛ uwariyo.
66002004	Biyo anni ɓɛɛ sin na o bee, bun a biyo o dosi o waminu yɛɛ.
66002005	Maa hadu mu dɛɛ ta a weso o tunna lusira, a o loɓi, a o aro wee we o wema yaa; yi ɓɛɛ a bun, un ɓuwee aa, a to un coo o fitɛnɛyaawaso mi ciyoo, a o yi ɓɛɛ ɛnnɛ yu loɓi.
66002006	Bun wure wá biyo pan a o yenu, bun a biyo o ma Nikola buwara ɓɛɛ huwa dan'ere, ɓa wema bena, aa bun han wema so ponu ɲa ɓɛɛ mana na mɛ na.
66002007	A nuu ɲuvanle yi mi a ɲinna be, a lo yɛrɛ ɲi biyo li Ha'iri bara han han egilizira: nuu nɛ yi yu se, un han hó naso ma ho sii vɛwe biru a lo cɛ, dín vɛwe so mi Deeɓenu damu ɛnle.»
66002008	Too han lo anze nɛ mi Simirine egilizi ɲuu a o bara: «Dɛ biyo lɛ nɛ a mu hiyaɓuwɛ ma mu veni muwan nɛ; hó nɛ ya huru mu a bana viya:
66002009	un zun o ɲin'uwe ma o ɲinwa be, hare a o ɲu'an naforoso yi saara, a zun han saɓiya nɛ bá nɛ lo mi a Zuwifera mi waa haa o ɲu na, a ɓa ɲa ɓɛɛ a Zuwifera; a yi a ho taaɲɛnɛnɛ, to ɓa a Sitani buwarusiyo.
66002010	Ɓɛɛ co zaan han sɛnuma nɛ yi o. Dɛɛ li Sitani aa cun mi tuwan o asoō, aa cirila mi dɛɛ, a li fɛɛni mi yira wozomazaɲu. Baaba a o we tan'ereso tuwifuwa li humu, a to mu veni un han o ma ho sii ɲubɛɛnɛ.
66002011	A nuu nɛ ɲuvanle yi mi a ɲinna be, a lo yɛrɛ ɲi biyo li Ha'iri bara han han egilizira: nuu nɛ yi yu se, to hó naso vi li humu ɲuniso tuwara na.
66002012	Too han lo anze nɛ mi Pɛrigame egilizi ɲuu, a o bara: «Dɛ biyo lɛ ho ɛtonu ɲuwinɲuso ɲuɓo cuwancuwan mi nu muwan nɛ:
66002013	Un zun he o mi heya; un zun aa bin Sitani bɛ'a'onu fasiyo. Un yenu pan mi o ɲuɓoō, a ho lana nɛ o aɓara na, o ɓɛɛ lo ho hiya, hare han wozoma nɛ ɓa ɓo un sɛnɛ tan'ereso Antipasi mi se bin, he li Sitani fasiyo mi da'a.
66002014	Bun wure wá un pan ɓɛɛ ɲan'an aa, a biyo ni mi o se bin nɛ caa Balamu aranirobe na, Balamu nɛ we mi waa be Balaki ziya a lo ɛ ɓa Isira'ɛli ni de ma'otuwa cɛnuū ma ara'omu wenuu.
66002015	Ni tuwan yɛrɛ ɲa mi o se bin nɛ siyan caa Nikola sɛnusiyo aranirobe na.
66002016	Ma bun, yɛrɛ loɓi dɛ, yi ɓɛɛ a bun fuwazo to un buba o wa, a un aa fi ɓa ma ho ɛtonu nɛ mi un ɲuɓoō.
66002017	Nuu nɛ ɲuvanle yi mi a ɲinna be, a lo yɛrɛ ɲi biyo li Ha'iri yu bara han han egilizira: «nuu nɛ yi yu se, un han hó naso ma ho sɛsɛmanɛ; un han lo naso ma ɓo-fonu, a dín ɓo-fonu so wá yenu fiinnu tuwa, nɛ nuu woo ɓɛɛ zun a mu yi ɓɛɛ a lɛ li co wá.»
66002018	Too han lo anze nɛ mi Tiyatire egilizi ɲuu, a o bara: «Dɛ biyo li Deeɓenu Zo muwan nɛ, hó nɛ yira a cuwecuwe obara danhoro, a ziya zan obara daɲan nɛ ɲinni'a pinnipinni.
66002019	Un zun o wema, o waminu, o lana, o tan'eresoyamu tonu saa, o ma'uwanna ma o wema veni nɛ yɛrɛ boni po han beyaa.
66002020	A biyo un pan na o bee, bun a biyo o do lo hannuu Zezabɛli si, hó nɛ lo mi a Deeɓenu ɲucan, o do hó si, a lo mi waa arani, a yɛrɛ viri un ni fuwa ɓa do mite ara'omu wenuu ma ma'otuwa cɛnuū.
66002021	Un paará wa'ati haan lo, a lo tun, a lo ɓɛɛ miniya a tun a para mi ara'omu na.
66002022	Dɛ biyo! Un oo lo de vanvanzanle wá; a bá nɛ wure ma lo ya mi hó ara'omu soo, un de sɛnuma benu ɓa wá a ɓa yi ɓɛɛ ɛnnɛ tun, a para mi wema na.
66002023	Yi a lo za mu, un ɓuwe bá wure, a han egilizira wure zuun lo un vo lo nucoro ma mi uwɛ'uwɛza wure, lo a un han nuu wo nuu aa heya ma nuupɛɛ wema.
66002024	A mu yi a mibe, mibe Tiyatire egilizisiyo a nɛ ɓɛɛ ta mube aranirobe so na, a nɛ ɓɛɛ buu mite Sitani bee ma biyo ɓa wee barala mu; un bara mu han mi papara'a, lo un ɓɛɛ be sero binu wo mi ɲuu.
66002025	Biyo anni hee mu, biyo mi yu fu na, mi cɛ bun na muwɛnmuwɛn tuwifuwa un yi arona mana.
66002026	A nuu nɛ yi yu se, a wo un wema tuwifuwa mu veni, un nɛ pa'a hó na han tuwansira ɲuu.
66002027	Lo didi ɓa ma hannu buwinzo a obara nuu nɛ fuwo tinsoore, a ma bun sin mɛɛ unte yura ho pa'a waa Maa se;
66002028	a un han lo ma li laamanawe.
66002029	A nuu nɛ ɲuvanle yi mi aa ɲinna be, a lo yɛrɛ ɲi biyo li Ha'iri bara han han egilizira.
66003001	Too han lo anze nɛ mi Saride egilizi ɲuu, a o bara: «Dɛ biyo hó nɛ li Deeɓenu ha'ire behooɲu ma han manawa behooɲu mi nu'uwii muwan nɛ: un zun o wema. Un zun a o zan obara nuu nɛ midɛɛ, a o ɲa ɛnnɛ huru.
66003002	Yɛrɛ de'oro a o sinsin mu veniza nɛ mi hi mu, bari un diya tuwi a ya a o wema ɲuu ɓɛɛ tuu Deeɓenu yira se.
66003003	Lee biyo o bona yura biyo o ɲa, a o fi bun na sese, a o loɓi. O yi do cɛre, un ɓuwee vin aa a obara ànrō, a biyo o co ɓɛɛ zun li wa'ati nɛ un cii o se.
66003004	Bun wure wá, ni tuwan mi o se bin ho Saridɛsii nɛ ɓɛɛ na'uwanniya mi canma, bá ma ni aa be wɛ, a ɓa zan canma-fuwa, bari ɓa yuwa yu biyo.
66003005	Nuu nɛ yi yu se, a ma bun sin, hó ziinnina ma canma-fuwa; un ɓɛɛ yaa lo yenu ho sii vanloo a dɛɛ, a un ve lo yetete waa Maa Deeɓenu ma mi to'ara waa.
66003006	A nuu nɛ ɲuvanle yi mi aa ɲinna be, a lo yɛrɛ ɲi biyo li Ha'iri bara han han egilizira!
66003007	Too han lo anze nɛ mi Filadɛlifi egilizi ɲuu, a o bara: «Dɛ biyo lo Nisenu, hó nɛ Beboomu, hó nɛ Davide zun ɛ'ɛbiru mi nuu; hó nɛ yi hɛɛna, to nuu woo ɓɛɛ da vɛ ɲi, a lo yi ɲa, to nuu woo ɓɛɛ hɛɛ yi.
66003008	Un zun o wema. A dɛɛ, biyo wá o pa'a mana, a o maa ɲa pan fu un tannu na, a o ɓɛɛ do un yenu si; bun bena un hɛɛna zun'an haan o nɛ nuu woo ɓɛɛ da vɛ ɲi.
66003009	Dɛ biyo, un de Sitani barusiyo o nuu, bá nɛ tɛ lo mi a Zuwifera, a ɓa ɲa ɓɛɛ a ɓa, bá saɓera so. Dɛ biyo yɛ, un vɛ ɓa mana o se, ɓa aa ɓuusi sarahu o waa, a ɓa zuun lo un wa o.
66003010	Biyo wá o ɲan'oco, a o fu un wara na, mɛ muso aa fi aa sese li wa'ati oo, dín nɛ buba ho dimiɲa wure wá, a nɛ aa ciiri li tunwasiyo wure yireē.
66003011	Fuwazoo, to un buba. Biyo o yu fu na, fi bun na sese, yawe a nuu woo ɓɛɛ co yi o ɲubɛɛnɛ fe aa.
66003012	Nuu nɛ yi yu se, to un we ho ma se'enu waa Deeɓenu ɓuwanirozuun, a lo naso ɓɛɛ bini le bin woo. Un too waa Deeɓenu yenu ma waa Deeɓenu ló yenu, ho Yerusalɛmu finnu nɛ yoo lo ho waa Deeɓenu se aa lii yenu ho se'enu so wá ma mɛ yeefinnu.
66003013	A nuu nɛ ɲuvanle yi mi aa ɲinna be, a lo yɛrɛ ɲi biyo li Ha'iri bara han han egilizira!»
66003014	Too han lo anze nɛ mi Lawodise egilizi ɲuu, a o bara: «Dɛ biyo, lɛ nɛ ve ma Amina, lo Sɛnɛ Tan'ereso, lo Suwaɓɛso, li Deeɓenu daanrobe wure hiyaɓuwɛ.
66003015	Un zun o wema. Un zun lo o ɓɛɛ a hinhiin, o ɲa ɓɛɛ a ari'ari. Mu ɓɛɛ ya suwani a o tere we hinhiin bun mana ari'ari le?
66003016	Uwa, biyo wá o a tantan, biyo wá o ɓɛɛ a hinhiin, o ɲa ɓɛɛ a ari'ari dɛ, mɛ ɛnnɛ terena tama o lee un ɲuɓoō parapara a desi.
66003017	Biyo wá o mi waa tɛ lo o a naforoso, lo o nubera do wá, lo o ma'o ɓɛɛ mana sinu na nuu se; a bun na a o ɓɛɛ zun lo o a sɛnumaso, ɲinwaso ci'i'i, banbanso tete, yiraɲinwaso ma pɛruso.
66003018	Bun bena, un be o ziya a o ɓuwee aa yɛ sannu nɛ pa cuu mɛ se, yawe a o we naforoso ma tiyan, a yi canma fuwa a leera o pɛru, a o lo'oyamu nuwaa ɓɛɛ ca dɛra aa. Ma bun, baaba a o yi tin a buwa o yira na, yawe a han mi.
66003019	Dɛɛ, mɛ wee ɓuwasa bá nɛ wure un wa na, a un oroli ɓa. Bun we, yɛrɛ ɲan'anni ote a o loɓi.
66003020	Dɛ nɛ zan ho zun'aān yɛ a mi waa ɓuwaɓuwa. Nuu nɛ yi ɲa un tannu, a lo hɛɛna ho zun'an haan ni, to un zo, a un zo di ma lo naso, a lo muso paari di ma ni.
66003021	Nuu nɛ yi yu se, un be hó si un do'onu, un pa'amayamu a'onu wá a obara biyo sin mɛ yura se a un asira waa maa do'onu, hó pa'amayamu a'onu wá.
66003022	A nuu nɛ ɲuvanle yi mi a ɲinna be, a lo yɛrɛ ɲi biyo li Ha'iri bara han han egilizira.
66004001	Bun bera so bɛnɛ, un lo un dɛɛ, a dɛ zun'an nɛ hɛɛna yɛ ho waa yoo. Ho tannu nɛ un ya ɲa mu hiyaɓuwɛrowo, a nɛ ziinna obara buwannu tannu, a nɛ ya waa bara han ni: «Huwo yoo he, a un zeni o ma biyo lo ɓuwee mu.»
66004002	Mi ciyoo, li Ha'iri do ni, a un lo un dɛɛ, a dɛ pa'amayamu a'onu nɛ bosi ho waa, a nuu asiyo wá.
66004003	Lɛ we asiyo li wá wo ori'ori obara «zasipe» ma «sariduwane» bubuwo ɲinni'arobe be sin. Wuro'ɛɛ nɛ pinnipinni a obara «emerode» bibiyo ɲinni'arobe do i'iriyo li pa'amayamu a'onu.
66004004	Dín pa'amayamu a'onu so do'uwa, pa'amayamu a'ore beɓuwemɛ ma bena we bosiyo, a nidan niɓuwemɛ ma nina asiyo wá. Bá nuu pɛɛ we zan canma-fuwa puwinpuwin, a cu sannu pa'amayamu unle mi ɲuu.
66004005	Wuroɓuwɛ'arobe, tannu uru'a ma wuronama'arobe san we mi waa le li pa'amayamu a'onuū. Li pa'amayamu a'onu waa, fitɛn behooɲu we mi waa zɛ, han a li Deeɓenu ha'ire behooɲu.
66004006	Li pa'amayamu a'onu waa wure wo duɓare pinnipinni obara zenuɲuu, a ziinna obara dundɛn. Biyaviya biyana, yiifereferela tetiya we zo zan li pa'amayamu a'onu siin, a ɲa do i'iriyo li.
66004007	Lo yuwovee yuwoyɛɛ ziinna obara cɛ'uwan, lo yuwovee ɲuniso ziinna obara nazo, lo yuwovee tiinniso wafonu wo nucoro wafonu, a lo yuwovee naniso ziinna obara uweru'uwe nɛ mi waa ye.
66004008	Ɓa biyaviya biyana, yuwo pɛɛ miyan a behoozin a ɓa wure wo yira ma yi, yira ma iin, pipoote. Biyowo ɓa ɲuluwe tinaa, wosonu bun wo biyo yɛ: «Senu, Senu, Diyo senu a li Nawasi Deeɓenu, Ho-Se-Wure Naso, dín nɛ ya mi mu, a nɛ lo buba!»
66004009	Ɓa biyaviya yi huwa ɓuwani, a sɛ'a, aa bara'ari lɛ asiyo li pa'amayamu a'onu wá pɛɛ, hó nɛ midɛɛ tuwifuwa bin,
66004010	to ɓa nidan niɓuwemɛ ma nina vɛ ɓuunasi sarahu lɛ asiyo li pa'amayamu a'onu wá waa, a ɓa tɛɛ li Nawasi na, a ɓa coo mi pa'amayamu unna lii besi lo pa'amayamu a'onu se a ɓa bara:
66004011	«O yuwa yu biyo, wa Ɲuso ma waa Deeɓenu, a o yenu le, a yi'anmi be o wá, a ho pa'amayamu ɛn o nuu; bari a uwe daanna mu be wure, a uwe sa'o mu vɛsii, o we'aa mu a heya ma o sa'o.
66005001	Bun bɛnɛ, un ma vanlo, lɛ asiyo li pa'amayamu a'onu wá nuu; be we tuwa ho vanlo so wɛɛ beɲu wure wá, ho we buu a caa ma huwinle behooɲu.
66005002	A un ma anze pa'aso ni'ere nɛ we mi waa buweri a lo tɛ lo: «A wii yuwa yu a lo faa'a hanbe huwinle nɛ yɛ, a lo hɛɛ ho vanlo?»
66005003	A nuu woo ɓɛɛ yu ho waa, nuu ɓɛɛ yu li tun wá, nuu ɓɛɛ yu li tun hiyase nɛ daanna hɛɛna ho vanlo a diya ho yibe.
66005004	A mɛ tosi wɛ, biyo nuu woo ɓɛɛ yu nɛ yuwa yu a hɛɛ ho vanlo, a dɛɛ ho yibe.
66005005	A ɓa nidan ni'ere baraa haan ni: «Siin'oɓiyo, dɛ Zuda zun'in cɛ'uwan nɛ, Davide mamani, hó yu se a hɛɛ ho vanlo, a faa'a han huwinle behooɲu.
66005006	A un lo un dɛɛ, a dɛ pezo nɛ; lo ziinna obara yuwo nɛ ɓa leenana sara'a li pa'amayamu a'onu, ɓa biyaviya biyana ma ɓa ni'aranina siin. Lo huwan wo behooɲu, a yira wo behooɲu nɛ a li Deeɓenu ha'ire behooɲu nɛ tuwo a be li tun wure na.
66005007	Lo huwa vɛ fo ho vanlo lɛ asiyo li pa'amayamu a'onu wá nudoro nuu.
66005008	Lo feele ma ho vanlo yɛɛ, a ɓa biyaviya biyana ma ɓa nidan niɓuwemɛ ma nina lii ɓunasi sarahu lo pezo waa; mu wo a ɓa nuu pɛɛ can tutu ma sannu orole nɛ wure we su ma wusuna nɛ a ɓa nisiya faralona.
66005009	A ɓa we mi waa siyo lee-fiinnu, a ɓa tɛ lo: «O yuwa yu a o fe ho vanlo, A o fuwe ho huwinle, Bari o leenana sara'a, A o cannu lahuramaa, O huwaraliyo ni a na Deeɓenu na A lo han zun'inyan, han tanle, han sira ma han tuwansira wure siīn.
66005010	O wo ɓa ma mi uwi pa'amayamu, a wo ɓa ma waa Deeɓenu hɛnmɛ ni, a ɓa ɛn li tun ɲuu.
66005011	Un bini lo un we, a un ɲi anzera cururu tannu li pa'amayamu a'onu ɓa biyaviya biyana ma ɓa nidan do'uwa; bá wo ni sere muwanmuwansa nisere-sere
66005012	Ɓa we mi waa ɲinsan ma tanbenu a ɓa tɛ lo: «Lo pezo nɛ leenana li sara'a yuwa yu a ho se, ho naforo, mu ha'iriyamu, ho pa'a, li yi'anmi, ho ɓuwaɓuwamu ma ho sɛ'anu a we lo taa.»
66005013	A mu daanlobera wure nɛ mi ho waa, li tun wa, li tun hiyase, mu zenuɲuu ma mi yibera wure, un lo un we a bun wure huwa ɲinsan, a mu tɛ lo: «A bun te, a lɛ asiyo ho pa'amayamu a'onu wá ma lo pezo, a bá ho sɛ'anu, li yi'anmi, ho ɓuwaɓuwamu ma ho pa'a tuwifuwa bin!»
66005014	A ɓa biyaviya biyana we mi waa tɛ «amina». A to ɓa ni'aranina lii ɓuunasi sarahu aa ɓuwani.
66006001	Un lo un we, a lo pezo fuwa han huwinle behooɲu de'ere, a bun wo un ɲa ɓa biyaviya biyana yo'ere san obara wuronirobe nɛ lo «Ɓuwee».
66006002	Un lo un we, a dɛ coofonu nɛ le. Tɛɛ ɛnna lɛ huwa lo se. Ɓa aa na pa'amayamu unle laa, a lo i anniya ma sesoyamu a vɛ yi ho se.
66006003	Biyowo lo fuwa li huwinnu ɲuniso, un ɲa lo yuwovee ɲuniso nɛ mi waa tɛ lo: «Ɓuwee»
66006004	A coo binu zo cuwa lo, hó wo yuwo munu. Ɓa haan lɛ yuwa lo ma pa'a a lo ve hɛra li tun wá, yawe a ɓa nucoza wee faan wɛ fuwe; a bun bena ɓa zan ɛtonu lo nuu.
66006005	Biyowo lo fuwa li huwinnu tiinniso, un ɲa lo yuwovee tiinniso san, a lo tɛ lo: «ɓuwee». Un lo un dɛɛ, a dɛ coo biru nɛ; a lɛ we yuwa lo we can za'irosinu mi nuu.
66006006	A un ɲa a tannu lo ɓa biyaviya biyana siin nɛ lo: «Bile kilo de'ere aa wera wozo'ere tonu saara, a orize kilola betiin aa wera wozo'ere tonu saara. Mu yi a mu ɲii ma ho divɛn mi de bun si suun a ɓɛɛ de ɓuwɛɓuwɛduwe buūn.»
66006007	Biyowo lo fuwa li huwinnu naniso, un ɲa ɓa biyaviya biyananiso tannu nɛ lo: «ɓuwee».
66006008	Un lo un dɛɛ, a dɛ coo yoonu nɛ, a lɛ we yuwa lo wa we yenu «Humu», a lo beroɓa wo ɓa «Nuhuwora ɛnle». Pa'a we na ɓaa ho dimiɲa cara'arobe cuwana ɲu'ere wá, a ɓa ɓuwe bá nucoza so ma hiyan, hinnu, pinpinvannu ma li tun wá biya suma.
66006009	Biyowo lo fuwa li huwinnu honuniso, un diya ma li pa'amayamu a'onu hiyase bá nɛ faan'aa fuwe han Deeɓenu wara bena ma ɓa sɛrɛyamu nɛ ɓa leena bena; un da ma bá mɛnɛ'ɛnle bin.
66006010	Han mɛnɛ'ɛnle so buweriyo ma tanbenu a lo: «Ɲuso, uwe nɛ a nisenu, uwe nɛ be ciriyo mu, a tuwifuwa diyan o he a daan diyora wa cannu hɛ'ɛ ma li tunsiyo, a leera wa muwɛntɛn ɓaa?»
66006011	Ɓa na cɛnmɛ fonu ɓa nuupɛɛ na, a ɓa baraa haan ɓa lo ɓa dasi vunu a pan he he ma wa'ati fuwa ɓa tosɛroɓara ma ɓaa erenasiyo nɛ we tawɛ a ɓuwe a obara ɓabe be sin ɲu yi tuu.
66006012	Biyowo lo fuwa li huwinnu hoozinniso vo, un lo un dɛɛ a tun zɛrobe benu wo; li wosonu yerema ta tiɓiru yururu, a ho piyan yerema wo haɓaɓa obara cannu.
66006013	Ho waa manawa faratiyara li tuūn a obara biyo sin pinpinbenu wee ɓoora co'onu ɓoɓo'unma o li tuūn.
66006014	Ho waa vanniya va wɛ na a obara vanlo nɛ ɓa bi, a han doɓoɲule wure ma mu ɲuuwátuwin wure huwa mi cileē.
66006015	Li tun wá pa'amana, ɓa niberiya, ɓa hinfira ɲunasiyo, ɓa nafonisiyo ma ɓa bɛra, lo huwara ma lo woɓɛnu, ɓa ni wure te, ɓa yoo saara mite han ɓo'ɛɛn ma han doɓoɲule pafuwa;
66006016	a ɓa we mi waa bara han han doɓoɲule ma han ɓo'uwo: «Mi le tiya wa wá, mi ɓuu'a waa, a sɛ wa lɛ nɛ asiyo li pa'amayamu a'onu wá yira se; a vii wa lo pezo sinlee na,
66006017	bari lo sinlee wozobenu ciyo; a wii he li yi?
66007001	Bun bera so bɛnɛ, un ma anzera nina nɛ zan'a ho dimiɲa o'ofuwa bena, a ɓa we fu li tun wá pinpinle bena na, yawe a pinpiyan woo ɓɛɛ uwi li tun wá, mu zenuɲuu wá ma vɛwe woo wá.
66007002	A un ma anze ni'ere nɛ yoo lo ma li wolele, mu wo a lo can li Deeɓe-Ve miniwarobe; a lo buweriyo ma tanbenu a bara haan ɓa anzera nina nɛ ɓa we lo ɓa de ɓuwɛɓuwɛduwe li tun ma mu zenuɲuu na, a lo:
66007003	«Mi ɓɛɛ co we oomu woo ma li tun, ma mu zenuɲuu ma han vɛwa tuwifuwa biyowo wa yi wancaan mu miniwarobe waa Deeɓenu tosɛra ɓuwo na vo.»
66007004	Bun wo un ɲa bá nɛ miniwaa na mu ɲu, a ɓa a sere ɓuwiyahooɲu ma ni serena (144,000) a lo ɓa Isira'ɛli ni zun'inyan wuree.
66007005	Zuda zun'insiyo wo ni sere-ɓuwɛɲu (12,000) nɛ miniwaa na; Rubɛn zun'insiyo wo ni sere-ɓuwɛɲu (12,000); Gade zun'insiyo wo ni sere-ɓuwɛɲu (12,000).
66007006	Asɛri zun'insiyo wo ni sere-ɓuwɛɲu (12,000); Nefitali zun'insiyo wo ni sere-ɓuwɛɲu (12,000); Manase zun'insiyo wo ni sere-ɓuwɛɲu (12,000);
66007007	Simiyo zun'insiyo wo ni sere-ɓuwɛɲu (12,000); Levi zun'insiyo wo ni sere-ɓuwɛɲu (12,000); Isakare zun'insiyo wo ni sere-ɓuwɛɲu (12,000);
66007008	Zabulo zun'insiyo wo ni sere-ɓuwɛɲu (12,000); Zuzɛfu zun'insiyo wo ni sere-ɓuwɛɲu (12,000); Bezamɛn zun'insiyo wo ni sere-ɓuwɛɲu (12,000).
66007009	Bun bɛnɛ, un lo un dɛɛ, a dɛ zanma ciyo nɛ, zanma nɛ nuuwoo ɓɛɛ muwin yi; a nɛ lo han tuwansira wuree, han zun'inyan wuree han sira wuree ma han tanle wuree. Ɓa we zan canma fuwa, a can osimini tɛɓɛrɛla mi nulee a zanna li pa'amayamu a'onu ma lo pezo waa.
66007010	Ɓa we mi waa zee ma tanbenu, a ɓa tɛ lo: «A waa Deeɓenu nɛ asi mi pa'amayamu a'onu wa ma lo pezo nuu mu isirobe mi.
66007011	Ɓa anzera wure we aa zan i'iriyo li pa'amayamu a'onu, ɓa nidan ma ɓa niviya nina; a ɓa we mi waa lii ɓuusi sarahu li pa'amayamu a'onu waa aa ɓuwani Deeɓenu;
66007012	a ɓa tɛ lo: Amina, mu ɓuwanirobe mu ɓuwaɓuwamu, mu ha'iriyamu, mu bara'arirobe, li yenu, ho se ma ho pa'a, a bun we waa Deeɓenu taa fuwa bin! Amina!
66007013	A ɓa nidan ni'ere i lo mɛ na, ta bá nɛ zan han canma fuwa yɛ a wii bá, lo ta a horo ɓa le?
66007014	Un caan lo: «Waa naso, a uwe zun bun mu.» A lo baraa haan ni lo ɓa a bá nɛ lo li ɲin'uwe benuu; ɓa siya mi canma a ciyo han lo pezo cannuu.
66007015	A bun na ɓa aa mi li Deeɓenu pa'amayamu a'onu waa, a ɓa mi waa sɛ han li Deeɓenu tinaa ma wosonuu li Deeɓenu ɓuwanirozuun. Hó nɛ asiyo li pa'amayamu a'onu wá aa tɛɛ mi baforozun ɓa ɲuu.
66007016	Bun wo so to hinnu ɓɛɛ hini ɓuwe ɓa, hinhiyan ɓɛɛ hini ɓuwe ɓa, a li wosonu ɓɛɛ hini ɲi ɓa, a hurumu woo ɓɛɛ huwo ɓaa,
66007017	bari lo pezo nɛ mi li pa'amayamu a'onu wá aa didi ɓa, aa ciin ɓa aa vɛra ho sii ɲuu leena, a Deeɓenu aa tii ɓa yira hincaan wure.
66008001	Lo pezo ta fuwe li huwinnu hooɲuniso, a mu be wure papa watɛɛ ho waa a yu lɛre tara.
66008002	Bun bɛnɛ, un ma ɓa anzera nihooɲu nɛ zan Deeɓenu waa, a ɓa aa na buwanle behooɲu ɓaa.
66008003	Bun bɛnɛ anze bini lo mana, a hó aa zan li sara'awele wá ma mi wusuna durirowara. Ɓa na wusuna nɛ boni laa yawe a lo paari han ma ɓa nisiya wure faralona a leena sara'a ho sannu sara'awele wa, dín nɛ mi ho pa'amayamu a'onu waa.
66008004	Han wusuna hire huwa tinini a so ɓa nisiya faralona lo anze nuu a yuwara Deeɓenu waa.
66008005	Lo anze so han wusuna duurilo waara; lo i ɛɛna li sara'awele dan a su ho, aa bun bɛnɛ lo cunna mu do li tun wá. Bun wá tanle ɲinsanrobe, wuronama'arobera, wuroɓuwɛ'arobera ma tun zɛrobe yoo zo wɛɛ.
66008006	Ɓa anzera nihooɲu nɛ han buwanle behooɲu ɛnna nulee tanniya mite a pɛɛ mi buwanlee.
66008007	Lo niyɛɛ piya mi buwannuu, a wuroɓuwa ma dan nɛ paariyo ma cannu lo a liyo li tun wá; a li tun cara'arobe cuwatiin ɲu'ere za, a mu ɲii yoore wure za.
66008008	Lo anze ɲuniso piya mi buwannuu, a be nɛ lowɛ ma doɓoɲu benu a su ho'iho'i obara dofɛn cunna do mu zenuɲuu, a mu zenuɲuu cara'arobe cuwatiin ɲu'ere yerema wo cannu;
66008009	a ɓa daanrobiya viya nɛ ɛnna mu zenuɲuu, bá cara'arobe cuwatiin ɲu'ere wure huru, a han muwa cara'arobe cuwatiin ɲu'ere hunhun'aa.
66008010	Lo anze tiinniso piya mi banuu, a manawe benu lo ho waa fe'uu obara huwa'uwi dan nɛ fa lii; a li lii to han bɛɲuu wure cara'arobe cuwatiin ɲu'ere ma mu ɲuuleena wá.
66008011	Dín manawe so yenu wo «Hɛhiya», a mu ɲuuna cara'arobe cuwatiin ɲu'ere wure yerema hɛɛ, a nucoza cururu huru bun ɲuu so nu wa mu hɛhiya bena.
66008012	Lo anze naaniso piya mi buwannuu, a be yu li wosonu, ho piyan ma han manawa cara'arobe cuwatiin ɲu'ere yawe a bun zo tiɓiru, a li wosonu oomu cira na ma cuwatiin, a ho tinaa taa ɲa we bun sin.
66008013	Un lo un dɛɛ, a un ɲi uweru'uwe yenu san ho waa, a lo mi waa ɲinsan ma tanbenu: «Nani, nani, nani mi li tun wá nucoza ɲuu, ɓa anzera nitiin nɛ a, bá nɛ aa pɛɛ mi buwanlee yɛ bena.»
66009001	Lo anze nihonuniso piya mi buwannuu, a un da ma manawe de'ere nɛ lo ho waa a fato li tuūn. Ɓa na li ho'ɛnnu buwi an ɛ'ɛbiru laa;
66009002	a lo hɛɛna li ho'ɛnnu ɲuɓo. Hire tuturuu a obara danzɛɛmi hire we mi waa le bin, fuwa li wosonu ma ho piyan wure ta tiɓiru vɛn.
66009003	Hun'uwa deso sin zo lo mu hire soo, a le bɛɛnasi fo li tun, a ho pa'a nɛ na ɓaa wo ɓa fɛnfɛn a obara na'uwa
66009004	Biyo baraa haan ɓa, bun a ɓa ɓɛɛ we oomu woo ma mu ɲii ma mu beyoore, ma han vɛwa fuwa ɓa nucoza nɛ Deeɓenu miniwarobe ɓɛɛ mana ɓuwo na midee.
66009005	Pa'a na ɓaa, a ɓa ɲinmuwin ɓa nucoza so tuwii pinle behonu, a ɓa ɓuwenu nu maa ɓɛɛ na ɓaa; a han sɛnuma nɛ ɓa we mi waa de ziinna a obara na'o nɛ ta nuu vɛrobe.
66009006	Han wozoma soo, ɓa nucoza aa piri'a li humu, a ɓa ɓɛɛ yi li; ɓa faan a mi ya hi, a li humu pin ɓa, a ɛɛ yerele.
66009007	Bá hun'uwa so we lowɛ ma cuwa nɛ ɓa ziinniya han hiyan bena. Biyo ɛnna ɓa ɲu'uwee we lowɛ ma sannu unna, a ɓa wɛfuwe we ziinna obara nucoza wɛfuwe.
66009008	Ɓa ɲufuwe ziinna a obara hanna ɲufuwe, a ɓa ɲiyan ziinna obara cɛ'uwanna ɲiyan.
66009009	Be ɛnna ɓa sinpaa wa nɛ ziinna obara hannu pɛɛma, a ɓa miyan uru'aa ziinna obara hannu woto'ora nɛ cuwa nɛ boni mi waa vɛ a ɓa duwinni vɛ hiyan uru'aa.
66009010	Ɓa zuwin we lowɛ ma na'uwa zuwin ma mi hiyan zinzaan; a a han zuwin soo han suwo ɛnna a ɲinmuwinna ɓa nucoza tuwi pinle behonu.
66009011	Lɛ ɛnna ɓa ɲuu aa ɓa pa'ama wo li ho'ɛnnu ɓaa naso nɛ yenu Abado ma Heburumu, Apoliyo ma Gɛrɛkemu a nɛ ura «Heenuso».
66009012	Ho nani diyo-yɛɛ anniya. A dɛ biyo, naniya ɲuleɲu pan buba biyo bɛnɛ.
66009013	Lo anze ni hoozinniso piya mi buwannuu, a un ɲa a tannu lo ho sannu sara'awele ɲuɓoɓuwa bena nɛ mi Deeɓenu waa,
66009014	a nɛ baraa haan lo anze nihoozinni nɛ libe buwannu nɛ yɛ ɛnna nuu: «Fuwe ɓa anzera nina na, bá nɛ ɓa caa ho Efarate bábenu wá.
66009015	Bá anzera nina so nɛ ya we'aa mite hora dín wa'ati so, dín wozomɛ so, ho piyan so ma dín zeremi so fuwa na bun wo so, yawe a ɓa ɓuwe ɓa nucoza cara'arobe cuwatiin ɲu'ere.
66009016	Ɓa vo li hinnuu so cuwasiyo ɲu a un ɲa, a ɓa a ni sere-ɓuwɛ ɛsirobe cuwaɲu ɲu'an sere-ɓuwɛ.
66009017	A bun un mana ɓa cuwa ho yimiloo, a bá nɛ we yuwa ɓa hannu bafoni pɛɛma yira wo ho'iho'i obara dan, beyoore ma iriɓi nɛ do'aa wɛɛ. Ɓa cuwa so ɲu'uwe ziinna obara cɛ'uwanna ɲu'uwe, a dan ma hiire ma iriɓi we mi waa le ɓa ɲuwiin.
66009018	Bun hanfuwabera so ɲule tiin, ho dan, mu hire ma li iriɓi nɛ we mi waa le ɓa cuwa ɲùɓuweē ɓo ɓa nucoza cara'arobe cuwatiin ɲu'ere;
66009019	bari ɓa cuwa yaamɛ pa'a ɛnna ɓa ɲuwin ma ɓa zuwaan. Ɓa zuwan we lowɛ ma huwa, a ɲu'uwe ɛnna, aa ma han ɲu'uwe so ɓa we mi waa wera li yaamɛ.
66009020	Ɓa nucoza nɛ a, bá nɛ annuwan vuu mube hanfuwabera nɛ yɛ na, pan ɓɛɛ tuunna mi wema'uwe na; ɓa ɓɛɛ para ɓa duwaduwariyo hannu na, ma han tinsiyan nɛ a sannu, warifonu hannu, senu, bubuwo ma danle siyan nɛ yira ɓɛɛ mi, nɛ ɓɛɛ ɲi be, nɛ ɓɛɛ vɛsi; ɓa ɓɛɛ para han hannu na;
66009021	ɓa ɓɛɛ para mi niɓuwe, mi heenu wema, mi dara'oroyamu ma mi aanlo na.
66010001	Un lo un dɛɛ, a dɛ anze pa'aso binu nɛ yoo lo ho waa a lii yɛ. A duwiduwi we do fo lo, a wuro'ɛɛ yoo do diin lo ɲu siin; a lo wafonu ziinna obara li wosonu, a lo ziya ziinna obara dandɛrɛma nɛ wo se'enuwan.
66010002	Lo we can vanzo nɛ bɛɛna mi nuu. Lo cɛciya mi nudoro ziyo bo mu zenuɲuu wa, a bo mi numa ziyo li tun wá.
66010003	Lo buweriyo ma tanbenu obara cɛ'uwan nɛ cere. Biyowo lo buweriyo, a wuronama'arobe behooɲu do tannu.
66010004	Biyowo un ɲa ho wuronama'arobe behooɲu, a un ya lii too bun; a bun wo so cuwa un ɲa tannu ho waa nɛ lo: «Biyo ho wuronama'arobe behooɲu bara, ɲi bun ɲuɓo na, ɓɛɛ co too mu.»
66010005	A lo anze nɛ cɛciya mi ziya bo mu zenuɲuu ma li tun wa huweniya mi nudoro nu da ho waa na,
66010006	a lo báára wɛnmɛmɛ ma li Nawasi yenu, dín nɛ danna ho waa ma mi yibe, li tun ma mi yibe, mu zenuɲuu ma mi yibe, lo báára lo mu maa vo;
66010007	lo a lo anze nihooɲuni yi de tannu zeze nɛ; lo lo yi piya mi buwannuu wo nɛ muu, to li Deeɓenu sɛsɛbe ɲu aa ti a heya wɛ ma biyo lo muwanna mu ma mi ɲucanna ɲuwin.
66010008	A ho tannu nɛ un ɲa a lo ho waa tintiyan bara haan ni: «Fɛn vɛ fe ho vanzo nɛ bɛɛna, a nɛ mi lo anze nuu, hó nɛ cɛciya mi ziya bo mu zenuɲuu ma li tun wá.»
66010009	Un anniya va lo anze se, a un vɛɛ lo lo han ni ma ho vanlozo. Lo lo un fe ho yoo deevin; lo ho aa we hɛɛ papa un siyaan, lo a mu yi a un ɲuɓoō le, ho we yoo obara soo.
66010010	Un vɛ fo ho vanlozo lo anze nuu a yoo dovan; ho wo yoo un ɲuɓoō obara soo, a biyowo un do ho van, a ho lii zo un siyaan, a un saɓiyo wure a papa aa ho hɛhiya.
66010011	Bun bɛnɛ ɓa baraa haan ni: «O tawɛ a o bini tintin can Deeɓenu ɲu a han sira cururu, tuwansira, tanle cururu ma pa'amana nɛ boni.
66011001	Ɓa so ɓuwahuwe zan un nu, a ɓa bara haan ni: «Huwo ziin, a o maazin li Deeɓenu ɓuwanirozun ma li sara'awele, a o muwin bá nɛ mi waa we mu ɓuwanirobe bin.
66011002	Mu yi a Deeɓenu ɓuwanirozun luu pɛɛnu, o sɛɛ dín desi a ɓɛɛ maazin, bari bin dosi na han tuwansira na, a bá yoo'a ho lósenu mi ziya se tuwi pinle beɓuwiyaɲu ma beɲu.
66011003	Dín wo so un nɛ Deeɓenu ɲucanyamu pa'a un sɛnɛna niɲu na, un ziinni ɓa ma panipani canma nɛ zeni li yoo nɛ ɓa besi tuwi wozoma be mumuwɛn-ɓuwɛɲu ma ɓuwiyatiin.
66011004	Bá sɛnɛna niɲu so a han olive vɛwa beɲu ma han fitɛnyaawasiyo beɲu nɛ fasi li tun ɓaa Naso waa.
66011005	Nuu nɛ yi mi mu se a we oomu ma ɓa, to danhoro lo ɓa ɲuwiin a zɛ ɓa ze'usiyo. Oo, a bun a mu, nuu nɛ yi mi mu se a we oomu ma ɓa, to a bun ho hira.
66011006	Se mi ɓa se a ɲi ho waa bo'an, yawe a wuro ɓɛɛ sin han wozomɛ nɛ ɓa yi mi waa can Deeɓenu ɲu; se mi ɓa se a yerema mu ɲu a wera cannu; a ɓa da yaamɛ sipɛɛ nɛ be sa'uwo ɓa a mana li tun wá
66011007	Biyowo ɓa yi leena mi sɛrɛyamu vo, to lo danyuwo nɛ lii le li ho'ɛnnuu aa yoo aa te hiyan ma ɓa, lo yi se ɓa wá, a lo ɓuwe ɓa.
66011008	Ɓa nuhuwora niɲu so aa desi lóbenu naboo bin, he dede ɓaa Naso we ɓuwara. Ma caɓuware ɓa wee ve ho ló so ma Sodomu wurasin Misira.
66011009	Ni tuwan han sira, han zun'inyan, han tanle ma han tuwansira siin aa dɛɛ ɓa nuhuwora so tuwi wozoma tiin ma mi tara, a ɓa ɓɛɛ tɛ a ɓa sɛ ɓa yira.
66011010	Li tunwasiyo aa zeni mi sinwɛɛnu biyo a ɓa yɛ bena, a ɓa zanwinni'a. Ɓa we tuwi tuweni sanmube nɛ wɛ na mu bena, taani a biyo ɓabe yimina niɲu nɛ yɛ fɛɛniya ni tunwasiyo yira.
66011011	Han wozoma betiin ma mi tara so anninu bɛnɛ, yivemu nɛ lo Deeɓenu se lii zo ɓa, a ɓa lii huwa uu yoo zan mi ziya wá; a bá nɛ yira ya mi ɓa, boobere benu fu bá na.
66011012	Ɓa ɲa tanbenu san ho wáá nɛ baraa haan ɓa: «Mi yoo he!» A duwiduwi tuu ɓa, a so yuwara ho wáá, ɓa ze'usiyo yira wá.
66011013	Hó ciyo soo tunzɛrobe benu wo, a ho lo cara'acuwa ɓuwɛ ɲu'ere to huu; a bun ɓo nucoza ni serehooɲu; mu zaanniya bɛ a, a bá do ho wáá Deeɓenu yenu wá.
66011014	Ho nani ɲuniso anniya vo, a dɛ ho tiinniso nɛ buba yɛ, he ma fuwazoo.
66011015	Lo anze nihooɲuni piya mi tuyuru, a tanle nɛ pa'a mi ɲinsan ho wáá nɛ lo: «Ho dimiɲa pa'amayamu zo waa Naso ma mi Kirisita nu. Lo di li bɛnu fuwa bin!»
66011016	Ɓa nidan niɓuwemɛ ma nina nɛ asi Deeɓenu wáá mi pa'amayamu a'ore wá huwa li ɓuunasi sarahu mi wɛɛ wá a ɓuwaniya Deeɓenu,
66011017	a ɓa tɛ lo: «Waa Naso Deeɓenu, Ho-Se-Wure Naso, Uwe nɛ mi mu, a nɛ ɛnna mu Wa lo o foofoo nu'unnu o se nɛ zeniya yɛ bena Ma biyo o fa o bɛnu si papara'a bena.
66011018	Han tuwansira ya unmuwan aa, A o sinlee liyo, Wɛrɛ mu wo yu a o iri ɓa nuhuwora, Mu wo yu a o han o tosɛra nɛ a o ɲucanna, Ɓa nisiya, ma bá nɛ wure anmi o yenu, Ɓa niɓuwiza ma ɓa nibere ma mi cunu; Mu wo yu a o yaa bá nɛ yaa li tun!»
66011019	Li Deeɓenu ɓuwanirozun nɛ mi ho wáá papa hɛɛna, a li Ɲulɛrobe ɛsu zoo da; a wuroɲinni'arobera, tanle ɲinsanrobera, wuronama'arobe, tunzɛrobe ma wuroɓuwa huwa lu wɛɛ.
66012001	Zenirobe benu lo ho wáá: mu beso wo hannuu nɛ zan wosonu mi wá, a o piyan ɛnna lo ziya se, a lo pa'amayamu ɲu'iri wo manawa beɓuwɛɲu.
66012002	Lo wo hanfunuso, a lo we mi waa ɲinni'a a lo wiiri a haan ho siyan vɛɛ.
66012003	Zenirobe biyan lo ho wáá: bun beso wo yeyuwo ho'iho'i obara dan, lo ɲu'uwe wo behooɲu ma mi ɲubɛɛna behooɲu, a lo huwan wo beɓuwɛ.
66012004	Lo aariyo ho wáá manawa cara'acuwatiin ɲu'ere ma mi zunu a cunna uwasi li tuūn. Lo yeyuwo so ca zan ca'a lo hannuu nɛ mi te mu waa, yawe a lo yi to mi zo yɛ, a lobe yi lo see cɛ.
66012005	Lo hannuu li to zobazo, banuu nɛ huwo cɛn han tuwansira wure ma hannu buwinzo. Mi ciyoo, a ɓa lɛruna lo zo a so yuwara Deeɓenu ma mi pa'amayamu a'onu se.
66012006	Mu yi a lo hannuu, hó huwa luɓo yuwa li hɛnletun; a mu wo a Deeɓenu we'aa ɛnle bin a ara lo, yawe a ɓa vari lo bin tuwi wozoma be mumuwɛn-ɓuwɛɲu ma beɓuwiyatiin.
66012007	A hiyan huwa ho wáá: Misɛle ma mi anzera to hiyan ma lo yeyuwo, lo yeyuwo ma mi hin-nu le san ɓa,
66012008	a ɓabe wá mu hare, a ɛnle ɓɛɛ hini yu ɓaa ho wáá.
66012009	A bun lobe yeyuwo benu nɛ yɛ, lo hoo dɛn nɛ ɓa ɲa wee ve ma Ureɓahari ma Sitani suwara dora li tun wá; oo, lo suwara do; a lo ma mi buwara wure suwara uwa mu.
66012010	Dín wo so, un ɲa tanbenu ho wáá nɛ lo: «A wɛɛrɛ mu isirobe maa ciyo; a wɛɛrɛ waa Deeɓenu se ma lo bɛnu ma lo Kirisita pa'a wosonu huwa, bari ɓa suwara lo do, lo ure nɛ ya mi de wa erenasiyo ziya, hó nɛ ya de ɓa ziya Deeɓenu waa tinaa ma wosonu,
66012011	se yu hó wá lo pezo cannu lahurama ma waa erenasiyo sɛrɛyamu bena, a biyo ɓa ɓɛɛ ciyanna mi sii fuwa ɓa yɛrɛ do mi mu'ɛnle na a ɓɛɛ zaanna humu.
66012012	Bun we, Waa, ma mibe Waasiyo mi zanwinni'a! A mu yi a li tun ma mu zenuɲuu anni, nani a mibe taa; bari lo Ureɓahari liyo mi wá ma siin ma uwan, a biyo lo zun lo li wa'ati nɛ a miyan a ɲanɲuu.
66012013	Lo yeyuwo ta mi a ɓa ɛnnɛ suwara mi do li tuūn, a lo huwa ɲa lo hannuu nɛ ya to lo zobazo mu.
66012014	Bun wo so ɓa ɲiyanna lo hannuu na ma lo uweru'uwe benu miyan beɲu a lo ye yoora li hɛnletuūn, lo ɛnle, he lo mi waa vari wa'ati, wa'atira ma wa'ati tara a ɛɛ lo hoo na.
66012015	Lo hoo canniya mi hincannu a obara boonu ɲuu a dura lo hannuu dannuu, yawe a bun ya aari lo mana;
66012016	a li tun ɲiyanna lo hannuu na. Dín haara mi ɲuɓo a do li boonu ɲuu wure van.
66012017	Lo yeyuwo siin tintiyan lo lo hannuu na, a li sinvɛɛ soo, lo anniya vɛ to hiyan ma lo hannuu mamanina nɛ á, bá nɛ mi waa fi li Deeɓenu tuwɛna na, a ta Yesu sɛrɛyamu na.
66012018	A bin lo aa zan ca'aa mu zenuɲuu ɲuɓo na hɛnle wá a ho.
66013001	Bun bɛnɛ un lo un dɛɛ, a dɛ yuwo nɛ mudee lii le mu zenuɲuu, lo huwan wo beɓuwɛ, a han ɲu'uwe maa a behooɲu, to ɲubɛɛna beɓuwɛ ɛnna han huwan wá, a lo ɲu'uwe wá, to a Deeɓenu ca'aro-yele a han iriyo.
66013002	Lo yuwo nɛ un ma ma bun we ziinna obara duwaro, lo ziya ziinna obara namuni ziya, a lo ɲuɓo obara cɛ'uwan ɲuɓo. Lo yeyuwo na mi se, mi pa'amayamu a'onu ma pa'a benu laa.
66013003	Un ma a lo ɲu'o de'ere a suɓuwɛɛ a obara sinu nɛ ɓa haa, a ho mi hi; a bun yira ɓɛɛ lo, ho aan bana waa. Li tun hanmana, a yira lo laa, a li tun wure i du lo yuwo hiya wá.
66013004	Ɓa ni ɓuwaniya lo yeyuwo, ho pa'a nɛ lo na lo yuwo na bena; a ɓa ɓuwaniya lo yuwo ma ho tannu nɛ yɛ: «A wii zan obara lo yuwo be sin, a wii fi lo yi?»
66013005	Ɓa na ɲuɓo laa a lo leera ɲuɓuware ma Deeɓenu ca'arodɛmuwan. A nu na laa a lo we mi wema tuwi pinle beɓuwiyaɲu ma beɲu.
66013006	Lo yi haara mi ɲuɓo pɛɛ to lo ca'a Deeɓenu, a ca'a li yenu, li sara'awele ma bá nɛ asiyo bin ho wáá yoo.
66013007	A nu yɛrɛ na laa a lo te hiyan ma ɓa nisiya, a lo yi se ɓa wá. A ɓa na pa'a laa zun'in pɛɛ, si pɛɛ, tannu pɛɛ ma tunsi pɛɛ wá.
66013008	A li tunsiyo wure ca ɓuusi lo waa sarahu, bá nɛ wure anni yele ɓɛɛ tuwa lo pezo sii vanlo, hó pezo so nɛ fuwo faanna wora sara'a hare ho dimiɲa hiya fɛsirowo.
66013009	A nuu nɛ yi a ɲuvanleso a lo ɲi mu!
66013010	Nuu nɛ yi vɛ ɓa ni tuwan a wera woɓɛ, lo vɛ vɛra woɓɛmu; nuu nɛ yi ɓuwe ma ɛtonu, lo muso tawɛ a hi ma ɛtonu. A he ɓa nisiya ɲinco ma ɓa lana mi yɛ!
66013011	Bun bɛnɛ, un lo un dɛɛ, a dɛ yuwo si binu nɛ lii lo li tuūn a yoo yɛ. Lo huwan beɲu ɛnna a nɛ we lowɛ ma pezo huwan, a lobe mite wee woro a obara lo yeyuwo.
66013012	A lo yuwoyɛɛ pa'a lo we mi waa cɛɛnna ɓa ni hó mite yira wá, a lo na a li tun ma li tunsiyo we mi waa cisi lo yuwoyɛɛ waa, hó nɛ madimi we bana waa mu.
66013013	Lo we mi waa we hanmarobe beriya, a we tuwi lee ho wáá dan aa liira li tun, a ɓa nucoza zan dɛɛ.
66013014	Lo viriyo ho dimiɲasiyo ma mi hanmarobera nɛ lo yuwo we na wenu pa'a laa; a lo we mi waa bara han li tunsiyo lo ɓa we'a lo yuwo yaa, hó nɛ ho ɛtonu ya madimiya a nɛ bana annuwan vuu mu.
66013015	Lo we tuwi yu pa'a a de vevemu lo yuwo yaa, yawe a hó wuro, a ɓuwe bá nɛ wure yi ɓɛɛ tɛ a cisi lo yuwo yaa waa.
66013016	Lo we mi waa waziɓi ɓa ni wure, ɓa hanyira ma ɓa ni'aranina, ɓa nafonisiyo ma ɓa banbannasiyo, ɓa huwarala ma ɓa woɓɛ a wancan miniwarobe ɓa nupɛɛ nudoro nu na wurasin lo ɓuwi na;
66013017	a nuu woo ɓɛɛ we da be yɛ wurasin aa yɛɛ, a mu miniwarobe nɛ a lo yuwo yenu wurasin lo yenu yatiroɲu yi ɓɛɛ mana lo naso na.
66013018	A he maa a li soɓi ɛnle yɛ. A nuu nɛ yi a ha'iriso, a hó yati lo yuwo yenu yatiroɲu; bari li a ba'iyamu, a li ɲu so a mumuwɛnhoozin ma ɓuwiyatiin ma behoozin (666)
66014001	Un lo un dɛɛ, a dɛ lo pezo nɛ zan Siyo doɓoɲu wá yɛ, a ni sere-mumuwɛnnu ma ɓuwiyaɲu ma biyona (144,000) nɛ lo yenu ɛnna wá, a nɛ ɓaa Maa yenu tuwa ɓuwo na zan lo se.
66014002	Un ɲa tannu nɛ lo ho wáá, ho ɲinsan a obara ɲuu ciyo ururobe, a obara wuronama'arobe; a ho tannu nɛ un ɲa ziinna a obara uwanɓuwɛra uwanniya san.
66014003	Ɓa we mi waa siyo lefinnu li pa'amayamu a'onu, ɓa niviya nina ma ɓa nidan waa. Nuu woo ɓɛɛ we de'e li lenu yi, a mu yi ɓɛɛ a ɓa ni sere-mumuwɛnnu ma ɓuwiyaɲu ma biyona (144,000) nɛ ɓa we leena ɲu'uwe li tun wá.
66014004	Ɓa a bá nɛ ɓɛɛ na'uwanniya mite ma hanna, bari ɓa a zozo, a ɓɛɛ zun hannuu. Ɓa wee buwa lo pezo feni wo feni nɛ lo yi vɛ. Ɓabe ɲu'uwe leena ɓa nucoza siin, a wora beyaa sara'a a haan Deeɓenu ma lo Pezo;
66014005	a saɓe yɛ ɓɛɛ in yu ɓa ɲuwiin, zara'i woo mana ɓa wá.
66014006	Un da maa anze binu nɛ we mi waa ye ho wáa siin. Li Tansinnu nɛ ɛnna lo ɲuɓoō, a lo de han li tunsiyo, han tuwansira, han zun'inyan, han tanle ma han sira wo huwɛ yɛ;
66014007	a lo we mi waa buweri a bara: «Mi zan Deeɓenu, a mi de li yenu wá, bari lo iri wozomɛ maa ciyo; mi ɓuusi sarahu li waa, libe nɛ wo ho waa, li tun, mu zenuɲuu ma mu ɲuulena.»
66014008	Anze binu yiya du lo niyɛɛ hiya wá, a mi waa tɛ lo: «Hapara, ho to, ho Babiloni lóbenu nɛ ɲuwan han tuwansira wure ma mi ara'omu ɲa maa lo to!»
66014009	Anze tiinniso yiya du ɓa hiya wá, a hó mi waa bara ma tanbenu: «Nuu wo nuu nɛ cusiyo lo yuwo waa, a cusiyo lo yaa waa, a nɛ lo miniwarobe mi ɓuwi na wurasin nu na,
66014010	hó naso muso ɲu Deeɓenu sinlee ɲa nɛ yɛɛriyo uwa lo yizoo a nɛ ɓɛɛ pariyo ma bebiyan; a a bun a ɲi'orili lo ho dan ma li iriɓiī, ɓa anzera siya ma lo pezo waa.
66014011	Bá ni so ɲin'uwe nɛ ɓa mii dan hire aa huwo fuwa bin, a ɓa ɓɛɛ zuun vunurobe sin, mu mana tinaa na, mu mana wosonu na; bá ni so a bá nɛ ɓuunasi lo yuwo waa, a ɓuwaniya lo yaa, ma nuu wo nuu nɛ lo yenu miniwarobe bo wá.»
66014012	A he a ɓa nisiya muɲu ɲu yɛrɛyɛrɛ, bá nɛ fi Deeɓenu tuwɛna wara na, a ɲa laa lo Kirisita na.
66014013	A un ɲa tannu nɛ lo ho waa, a nɛ lo: «Too biyo yɛ: Ɓa ni nɛ hi ho yɛ wá, a ɓa ma lo Ɲuso nule mi wɛɛ, bá damuwan! Uun, a li Ha'iri lo bun, yawe a ɓa vɛ yi vunu mi toore na, bari ɓa wema buwa ɓa.»
66014014	Un lo un dɛɛ, a dɛ duwiduwi fonu nɛ, a nuu nɛ lowɛ ma nucoro zo we asi li duwiduwi so wá. Sannu pa'amayamu unle we cu lo ɲuu, a annu nɛ ɲu paripari ɛnna lo nuu.
66014015	Anze binu zo lo li Deeɓenu ɓuwanirozuun; lo we mi waa buweri a bara han lɛ asiyo li duwiduwi wá: De o annu a o e, bari mu be erowo yu, a biyo li tun mite boo a erowo yu.
66014016	A bun wá hó nɛ ya asiyo li duwiduwi wá da mi annu do li tun wá, a bun li tun wure ora.
66014017	Anze binu zo lo li Deeɓenu ɓuwanirozuun ho waa yoo; mu wo a annu nɛ ɲuɓo paripari ɲa mi ho nuu.
66014018	Anze binu ɲa zo lo li sara'awele, a mu wo a ho dan pa'a mi hó nuu. Lo buweriyo ma pa'a a bara haan lɛ li annu nɛ ɲuɓo paripari ɛnna nuu: «See o annu a o e li tun wá ɲinnu, bari han ɲiile wure boo.»
66014019	A bun lo anze li bora li tun na ma mi annu, a lo ɓuwena li tun ɲinnu tɛɛma wure vɛ uwa li Deeɓenu sinlee ɓooree.
66014020	Li ɓoore so lora ho ló bɛnɛ, a ɓa le foro'uwa li ɲinnu. Li ɲinnu foro'ole a cannu ciyo lo mu, a le wo baa nɛ ɲuu hare yoo ciyo ɓa cuwa ɲuɓuwe na, a luwirobe yu nu'o'onu cuwa sere mumuwɛnhoozin (600,000).
66015001	Bun bɛnɛ un ma miniwarobe biyan nɛ lo ho waa; mu wo heɓuwa aa hin'inni nuu; ɓa wo anzera nihooɲu nɛ we can yaamɛna behooɲu nɛ we han veni, bari a han yaamɛna so tii li Deeɓenu sinlee ɲu.
66015002	A un bana lo un dɛɛ a dɛ manaheenu nɛ pinnipinni yoo fɛnna a obara zenuɲuu mu nɛ ma dan lama wɛɛ. Bá nɛ we yu se lo yuwo ma lo yaa ma lo yenu yatiroɲu wá we zan ho manaheenu so wá, a can Deeɓenu uwanniya mi nulee.
66015003	Ɓa we mi waa siyo li Deeɓenu toosɛ Moyize lenu ma lo pezo lenu, a ɓa tɛ lo: «Waa Naso Deeɓenu, Ho-Se-Wure Naso, O wema heɓuwa'a, a han hanmani Tuwansira Pa'ama! O wema terena a han a ho tiyan!
66015004	Naso, a wii iya lɛ hɛɛre ma o, A bara lo mi ɓɛɛ zaan o; A bara lo mi ɓɛɛ ɓuwani o yenu? Bari dɛɛ, a uwe ode a Nisenu mu! Han tuwansira wure ɓuwe o waa aa cisi sarahu, Bari o tereyamu be zeniya ma ɓa waɓii!
66015005	Bun bɛnɛ un lo un dɛɛ, a dɛ li Deeɓenu ɓuwanirozun ma ho sɛrɛyamu baforozun nɛ yoo hɛɛna yɛ ho waa.
66015006	Li anzera nihooɲu nɛ we can han yamɛna behooɲu zo lo li Deeɓenu ɓuwanirozuun, ɓa we zan lɛn tete canma nɛ ɲinni'a a yoo caa sannu ba'ara mi ba'uweē.
66015007	A ɓa biyaviya biyana yo'ere na sannu orole behooɲu ɓa anzera nihooɲu na; han orole so wure we su ma li Deeɓenu Nawasi sinlee.
66015008	A li Deeɓenu ɓuwanirozun wure huwa su ma hire tɛtɛ, a haan Deeɓenu mite ɓuwaɓuwamu ma li pa'a; a nuu woo ɓɛɛ we da zo li zuūn, tuwifuwa biyowo han yaamɛna behooɲu nɛ ɓa anzera nihooɲu aa de ɲu yi tuu.
66016001	A un ɲa tanbenu nɛ lo li Deeɓenu ɓuwanirozuun, a nɛ mi waa bara han lo anze nihooɲu: «Mi fɛn vɛ yerema li Deeɓenu sinlee orole yibe bɛɛsi li tun wá!»
66016002	Lo niyɛ anniya vɛ bɛɛna mi oro yibe si yaa li tun wá. Mi ciyoo, a cɛ'iya suma nɛ vɛ tuwi lo fo ɓa nucoza wure nɛ lo yuwo miniwarobe ɛnna wá, a nɛ ya mi waa cisi ɓuwani lo yaa.
66016003	Lo ɲuniso anniya vɛ bɛɛna mi oro yibe si yaa mu zenuɲuu. Mi ciyoo, a mu zenuɲuu wure yerema a cannu, a ɓa biyaviya wure nɛ ɛnna muu huru.
66016004	Lo tinniso anniya vɛ bɛɛna mi oro yibe si yaa han bɛɛ ma mu ɲuulena wuree. Mi ciyoo, a mu ɲuuna wure yerema a cannu.
66016005	A un ɲa lo anze nɛ mi mu ɲuuna be ɲu, a hó lo: «O terena, uwe nɛ mi mu, uwe nɛ ɛnna mu, uwe nɛ a Nisenu mu, a biyo o fa'aa ho tiyan;
66016006	bari ɓabe ni nɛ yɛ vasi ɓa nisiya ma o ɲucanna cannu si, a wɛrɛ a cannu o na a ɓa ɲu, bun we mu fara ɓa.»
66016007	A un ɲa a li sara'awele ɲinsan, a lo: «Bun boo, Naso Deeɓenu, Ho-Se-Wure Naso, o iriyo wure fasi, a han terena.»
66016008	Lo anze naniso anniya vɛ bɛɛna mi oro yibe si yaa li wosonu wá. Mi ciyoo, a dín yu nu a zɛ ɓa obara dan,
66016009	a hó hurumu benu so ziya ɓa nucoza. Hare ma bun ɓa pan we mi waa ca'a Deeɓenu dín nɛ se ta hanbe yamɛna nɛ yɛ wá; a ɓa ɓɛɛ tuunna san'un a ɓa de li yenu wá le.
66016010	Lo honuniso anniya vɛ bɛɛna mi oro yibe si yaa lo yuwo pa'amayamu a'onu wá. Mi ciyo a lo pa'amayamu wo ciricori; a ɓa nucoza huwa cɛ mi dɛrɛmile fi na a haan han sɛnuma;
66016011	a ɓa we mi waa ca'aa ho waa Deeɓenu ɓa sɛnuma ma han cɛ'iya nɛ ɓa wá bena. Hare ma bun ɓa ɓɛɛ tuunna lo mi wema oora.
66016012	Lo hoozinni anniya vɛ bɛɛna mi oro yibe si ho bábenu wá, hó nɛ a ho Efarate baa. Mi ciyoo, a hó ɲuu van inyan, a hɛɛna wan haan ɓa pa'amana nɛ le ma li wolele ɓuwee.
66016013	Bun bɛnɛ un ma uwan'uwan ha'ire betiin nɛ we ziinna obara samana a han zo lo lo yeyuwo, lo yuwo ma lo ɲucan ure ɲuɓoō.
66016014	Han a ha'ire ura nɛ we hanmarobe, a nɛ lii bo li tun wure pa'amana na, yawe a uwa'uwa ɓa o wɛ wá li Deeɓenu, Ho-Se-Wure Naso hiyan wozobenu bena.
66016015	«Dɛ biyo, un ɓuwee a aa vin miyan a obara ànrō be sin. A nuu nɛ yi mi mi yira na, a bo canma si mi nu wá, yawe a lo ɓɛɛ yi fɛn mi lo'o; a ca nuwaara, hó naso damuwan.»
66016016	Han ha'ire so uwa'uwa ɓa pa'amana vɛ forawɛ feni nɛ yenu ma Heburumu tannu.
66016017	Lo anze nihooɲuni anniya vɛ bɛɛna mi oro yibe si yaa ho pinpiyaan. Mi ciyoo, tanbenu zo lo li Deeɓenu ɓuwanirozuun pa'amayamu a'onu ɛnle a nɛ lo: «Mu ɲu maa tuu!»
66016018	A wuroɓuwɛ'arobe wo, tanle uru'a ɲinsaan, wuronirobera nama'aa, a tun zɛrobe benu nɛ ɲu'an ɓɛɛ in wo diyaa a fɛ biyowo ɓa nucoza mi li tun wá fuwa he.
66016019	Ho lóbenu wo hɛhaa ma cuwatiin. Han tuwansira luwe tiya'aa, a Deeɓenu do mi ha'iri si Babiloni lóbenu na a haan ho ma oro, a ɲuwan ho ma mi sinlee benu ɲurobe.
66016020	Mu ɲuuwátuwin wure papa tuniya, a han doɓoɲule ɓɛɛ bana maa.
66016021	Wuroɓuwa nɛ dedaa, a ciciyo we yu Nile na lo ho waa tiyara ɓa nucoza wá; a ɓa ni huwa ca'aa Deeɓenu ho wuroɓuwa yaamɛ bena, bari li yamɛ so we suma fuwa li suma.
66017001	Bun bɛnɛ ɓa anzera nihooɲu nɛ we can han orole behooɲu ni'ere aa lo mɛ na: «Ɓuwee, a un zeni o ma mu hɛrobe nɛ yi lo ɲààmūhan nɛ asiyo mu ɲuu beriya wá.
66017002	A lobe na li tun wá pa'amana mi waa ɲààmū; a li tunsiyo wure huwa ee, a haan lo ara'omu nɛ lo mi waa ɲuwinna ɓa.»
66017003	Li Ha'iri lii fu na, a so vara hɛnletun. Binni, un yoo ma hannuu nɛ asiyo yuwo wá; hó yuwo so wo haɓaɓa cuwecuwe, a suraa wure fo ma yele nɛ a Deeɓenu ca'aro-yele. Lo yuwo so ɲu'uwe wo behooɲu ma huwan beɓuwɛ.
66017004	Lo hannuu so we zan cɛnmɛ munu cuwecuwe, a do'uwa ma sannu ma bubuwo nɛ yaa hee ma liyo. Sannu oroɓoonu ɛnna lo nuu nɛ we su wure ma nuwaadanyamu ma lo ara'omu nan'unwanbera.
66017005	Sɛsɛ yenu we tuwa lo ɓuwi na: Babiloni lóbenu, li ɲààmū ma ho dimiɲa nuwaadanyamu ɓaa naana.
66017006	A un ma a lo hannu so ɲuu ɓa nisiya ma Yesu sɛnɛna cannu tuwii ee. Biyowo un ma lo, mu hin'inniya ni.
66017007	A lo anze baraa haan ni: «A webena o hin'iyan? Ziin a un muwin lo hannuu be ura han o, a muwin lo yuwo ɲu'uwe behooɲu, huwan beɓuwɛ nɛ lo hannuu so asiyo wá yɛ be ura han o.
66017008	Lo yuwo nɛ o ma we ɛnna, a lo ɓɛɛ hini mana. Lo lii le li ho'ɛnbenuu a vɛra mi ɲuyaale. A li tunsiyo nɛ yele ɓɛɛ we tuwa ho sii vanloo hare ho dimiɲa hiyaɓuwɛ yi ma lo to ɓa hanmana, bari lo ɛnna, a ɓɛɛ hini mana, a ɲa bana le.
66017009	«A he yɛ zuunle ma ha'iriyamu ma tawɛ: han ɲu'uwe behooɲu a doɓoɲule behooɲu nɛ wá lo hannuu asiyo.
66017010	Han ɲa a pa'amana nihooɲu: ɓa nihonu wosonu to, lo ni'ere mi bin, a lo lɛ á wo ɓɛɛ in yu; a biyowo hó yi mana lo pa'a unnu ɓɛɛ we too.
66017011	Lo yuwo nɛ ɛnna mu, a nɛ ɓɛɛ hini mana, hó mite a pa'ama nihootinni, lo ɲa a ɓa nihooɲu ni'ere, aa lo ɲuyaale lo anniya vɛ.
66017012	Han huwan beɓuwɛ nɛ o ma a pa'amana niɓuwɛ nɛ ɓɛɛ in yu pa'amayamu, a nɛ di li bɛnu obara pa'amana wa'ati de'ere ɓa ma lo yuwo.
66017013	Ɓa niɓuwɛ wure yihɛma a beɲu'ere: a o mi pa'a ma mi se wure a sɛ hanna lo yuwo.
66017014	Ɓa aa fi lo pezo, a lo pezo aa yi se ɓa wá, bari lo a ɓa ɲunasiyo ɲuso, ɓa pa'amana pa'ama. A bá nɛ vo mu, bá nɛ wɛ'aa mu ma bá nɛ a tan'erenasiyo mu, a nɛ ma lo ɲuɓuwa, bá ɲa yi se ɓa wá.»
66017015	Lo tintiyan bara haan ni: «Mu ɲuuna nɛ o ma, a nɛ lo ɲààmūhan asiyo wá, bun ɓɛɛ a bebiyan a ɓa ni a bá, ɓa zanma han tuwansira ma han tanle
66017016	Han huwan beɓuwɛ nɛ o maa ma lo yuwo bá aa ɲii lo ɲààmūhan, ɓa uwe laa, a ɓa de lo si mi lo'o; ɓa cɛ lo tuwa a lii veni ma dan.
66017017	Dɛɛ, bari Deeɓenu do mu ɓa siyaan a ɓa tii libe mibe yicema, han yicema ɲu'ere; a ɓa nɛ mi pa'amayamu lo yuwo na tuwifuwa biyowo li Deeɓenu wara ɲu yi tuu.
66017018	A lo hannuu nɛ o maa, a ho lóbenu nɛ bɛnu mi waa vɛsi li tun pa'amana wá.
66018001	Bun bɛnɛ, un ma anze binu nɛ lo ho waa aa lii ma pa'a benu; a li tun wure wo yeyee ma lo ɓuwaɓuwamu ómū.
66018002	Lo buweriyo a lo: «Ho to, ho to, Babiloni lóbenu lo to! Wɛɛrɛ, ho a duwaduwariyo loɲu, han ha'ire'uwe si pɛɛ tesɛle; a bin a ɓa ɓuhuwo ma ɓa ɲuɓuweza tere'orasiyo wure wee banbani.
66018003	Bun wo bari, li sinlee nɛ buba ho ló wá ho ara'omu bena, han tuwansira wure ɲuu hán ɲa so; a li tun pa'amana wure mi waa ɲààmū huwa, a li tun duwayira wure zan ho ló siyo sumɛ wá a yeremana a nafonisiyo.»
66018004	A un ɲa tannu binu ho waa nɛ lo: «Un ni, mi le hoo, yawe a ho be'uwe ɓɛɛ yi mi dɛɛ, yi ɓɛɛ a bun to mi ɓɛɛ vi li yamɛ nɛ yi ho na;
66018005	bari ho be'uwe fa wɛ wa tuwi yoo ciyo ho waa, a Deeɓenu liya ho ló wema'uwe be.
66018006	Mi sara huwa a obara biyo sin ho wo; a mi win ho wema ɲu'an cuwaɲu ho wá. Ho yi maaziyan su oro nɛ muu, a mi maazin si ho oro so ɲu'an cuwaɲu han ho.
66018007	Biyo ho duwora, a wasura ma mi ɛsinasemu yu na, mi ɲinmuwin ho, a de tuwara huwa a yi bun na; bari dɛ biyo ho ló so mi waa bara nɛ: «un ciyo fasi a obara pa'ama hannuu, un ɓɛɛ we nuu woo ɓuwahan, a hare wozo'ere yoo be ɓɛɛ hɛ un se.»
66018008	A bun na, li wozomɛ de'ereē han yamɛna nɛ yɛ aa vin huwa: humu, yoo, hinnu ma dan nɛ zɛ ho fuwa ho yi to suwɛn; bari li Nawasi Deeɓenu nɛ teniya iri” ho wá pa'a ɓuwaa.
66018009	Li tun wá pa'amana wure nɛ ma hobe lo nɛ paariyo wo mu ara'omu, a do mite ponu'uwe si wo sii; bá aa wɛɛ, a ɓa bara mi yarawe ho bena biyo zeze ɓa yi mi zɛɛnu hire huwonu.
66018010	Dín yaamɛ so boobere bena, ɓa ɛɛ ziin, a ɓa bara: «Nani! Nani! Babiloni lóbenu, ló nɛ ya pa'a mi ma biyo, epoo, mi ciyoo yɛ o iri ɲa o ɲuu!
66018011	A li tun duwayira wɛ ho wá, aa wɛ mi muwɛntɛn ho bena, a biyo nuu woo ɓɛɛ hini yɛ ɓa yɛɛrobe nɛ a:
66018012	sannu, warifonu hannu, bubuwo nɛ yaa he ma liyora, lɛn anrobe yerewa, anrobe muwan ma bemuwan cuwecuwe, tinrobe, wusuna si wo si, samaɲibiyo siyan, danle, daɲan, hannu ma lɛlɛbiru siyan;
66018013	ɲu'un hore, zecɛɛrobera, ɲiina nɛ pinpiyan sin, buwaroɲii, wusuna, divɛn, diroɲii, dure, bile, nana ma para, cuwa ma woto'ora, nucoza suraa ma ɓa mu'ɛnle.
66018014	Biyo o yira ya lo na, a do o mu'ɛnnu wure na na, bun va vuu o. Mu besiyara, bun nɛ wure ɲinni'a pinnipinni, o to bun bee, mu ɓɛɛ bini yi woo.»
66018015	Ɓa duwayira nɛ sa yu naforo ho ló soo, bá wure ɛɛ ziin a haan li yaamɛ bobeere, ɓa wɛ, a lii be yoo si;
66018016	a ɓa wee tɛ lo: «Nani! Nani yu ho lóbenu! Dɛɛ, ho ya do'uwa ma lɛn canma yerewa, a zan bemuwan ma bemuwan cuwecuwe, ho do'obiyo a sannu, bubuwo nɛ yaa hee ma liyora! A mi ciyoo bun nafobera so wure yaara!
66018017	Ɓa muwa nasiyo wure, ɓa besusara, ɓa muwa pɛra ma mu zenuɲuu wá tosɛra wure we ta vɛɛ zan,
66018018	a biyowo ɓa ma ho ló zɛrohire huwonu, ɓa huwa ùwíri: «A ho ló yɛ ya zan obara hobe lóbenu nɛ yɛ?»
66018019	Ɓa we mi waa uwɛ mu tin yoo o mi ɲu'uwe wá, a ɓa wɛsi, a ɓa be mi maayooyoo, a ɓa ùwíri: «Nani! Nani to ho lóbenu wá. A hobe ɛsinasemu ya na a bá nɛ wure muwa mi mu zenuɲuu wá ya huwa a nafonisiyo. A dɛ biyo, a mi ciyoo yɛ ho ló puwara lena bin parapara!
66018020	Waa, zanwinni'a ho ló nɛ yɛ yaamɛ bena; nisiya, tuura ma Deeɓenu ɲucanna mi zanwinni'a, bari Deeɓenu leena mi muwɛntɛn, a iriyo ho ló, a li na tiyan miyan.
66018021	A bun wá anze pa'aso ni'ere so bibiyo a obara niyan benu, a da do mu zenuɲuu, a lo tɛ lo: A yɛ Babiloni lóbenu aa cun dera ma huwɛ hohoo mu, a wera ho tununu bu'ubu'u.
66018022	Nuu woo ɓɛɛ bini ɲi uwanni ɓuwɛra, sinɓuwɛra, popi huwinna ma buwanle huwinna ho ló soo. Nuu ɓɛɛ bini yi nuwariwe wurasin nu'uwanma tosɛra si woo hoo, a niyan uru'a ɓɛɛ bini ɲi hoo.
66018023	Fitɛnɛ oomu ɓɛɛ bini dɛ hoo, han ma bara unwin'unwinnirobe ɓɛɛ bini ɲi hoo. Bun we ma bun, bari o duwayira ya a li tun niberiya, a o viriyo han tuwansira wure ma o nusiiro.
66018024	A li Deeɓenu ɲucanna ma ɓa nisiya ma bá nɛ wure fuwe faan'aa li tun wá he, a uwe Babiloni lóo bun cannu so uwasi.
66019001	Bun bɛnɛ, un ɲa tanbenu ho waa nɛ ziinna obara zanma ciyo uru'a, a ho we mi waa tɛ lo: «Aleluya! A lo Ɲuso yenu de wá! Mu isirobe, ho ɓuwaɓuwamu ma ho se a waa Deeɓenu ta,
66019002	a biyo li iriyo fasi, a han terena; bari dɛ biyo yɛ, li zara'iyo lo ɲààmūhan nɛ ya mi waa dɛɛ li tun ma mi dara'oroyamu, a li leena mi ni cannu hɛ'ɛ muwɛntɛn ma mi yɛrɛ nu.»
66019003	A ɓa tintiyan lo: «Aleluya! a lo Ɲuso yenu de wá! A ho lóbenu zɛrohire we mi waa huwo, a huwo fuwa bin!»
66019004	A ɓa nidan niɓuwemɛ ma nina ma ɓa niviya nina lii cusi sarahu a ɓuwaniya Deeɓenu nɛ asiyo mi pa'amayamu a'onu wá, a ɓa tɛ lo: «Amina! Aleluya!»
66019005	Tannu lo li pa'amayamu a'onu se a lo: «Mi ɓuwani waa Deeɓenu mibe nɛ wure a li tosɛra, mibe nɛ zaan li, zafiya ma ni'aranina!»
66019006	A un ɲa tannu nɛ ziinna obara zanma ciyo san, a ziinna obara ɲuu ciyo uru'a ma wuro nama'arobe beriya nɛ mi waa tɛ lo: «Aleluya, bari wa Ɲuso Deeɓenu, Ho-Se-Wure Naso fasi mi bɛnu.
66019007	Wa zanwinni'a, wa zeni wa damu, a wa de lo yenu wá, bari lo pezo hanfinsanni wo yu, a lo hanfiyan zo do'uwa.
66019008	Ɓa zo ziinniya lo pinnipinni, ɲanɲan ma lɛn canma yerewa; han canma yerewa so ɓɛɛ a bebiyan fuwa ɓa nisiya wema tetiya.
66019009	Lo anze bara haan ni: «Too biyo yɛ: bá nɛ vo lo pezo hanfinsanni dirobe dile, bá damuwan.» Bun bɛnɛ lo bara haan ni: «Han a Deeɓenu wara harala.»
66019010	A un cunna unte do lo ziya se, a ya ɓuwani lo, a bun wá lo yu ni: «Baaba a o ɓɛɛ we bun! Un ma uwe loo, un ma mi erenasiyo nɛ mi waa lee Yesu sɛrɛyamu loo, wabe wure a tosɛroɓara. Ɓuwani Deeɓenu! Yesu tiyan nɛ zeniya, a dín ha'iri so a li Deeɓenu ɲucanyamu ha'iri.
66019011	Bun bɛnɛ un ma a ho waa hɛɛna, a un lo un dɛɛ a dɛ coofonu nɛ. Lɛ yuwa lo we yenu Tan'ere ma Muwintiyan. Lo wee iri a fi han hiyan ma huwarayamu.
66019012	Lo yira a danhoro, a han pa'amayamu unna nɛ ɛnna lo ɲuu wo boni; a yenu de'ere ɛnna lo wá nɛ tuwa, a nɛ nuu woo ɓɛɛ zun, a mu yi ɓɛɛ a lobe.
66019013	A cannuu lo buwareso nɛ lo zan we do, a lo yenu «Deeɓenu Ɲutannu».
66019014	Ho waa hinfira yuwa cuwafuwa, a ūríyó wɛ dura lo hiya wa; ɓa we zan lɛn canma yerewa puwinpuwin, zozo.
66019015	Ɛtonu ɲuɓo paripari we mi waa le lo ɲuɓoō aa fi han tuwansira. Lo aa didi bá ma hannu buwinzo, a biyo sin li ɲinnu besiyo foro'ora li ɓooree, a bun sin li Deeɓenu, Ho-Se-Wure Naso sinlee lii foro'ora ɓa.
66019016	Yenu mi laa nɛ tuwa lo buwareso wá ma lo cɛɛ wá, dín a: «Pa'amana Pa'ama, ɲunasiyo Ɲuso!»
66019017	Un ma anze nɛ zo zan li wosonuu. Lo buweriyo ma tanbenu ho waa ɲuɓuweza wure wá, a lo: «Mi ɓuwee aa fewɛ li Deeɓenu sanbenu dirobe dile;
66019018	mi ɓuwee a di ɓa pa'amana suraa tuwa, ɓa hinfira ɲunasiyo suraa tuwa, ɓa pɛ'ɛsiyo suraa tuwa, ɓa cuwa tuwa ma bá nɛ yuwa ɓa suraa tuwa, ɓa huwarala ma ɓa woɓɛ, ɓa zafiya ma ɓa ni'aranina suraa tuwa.»
66019019	Un ma lo yuwo, li tun wá pa'amana ma bá hinfira a ɓa wure yoo fowɛ aa te hiyan ma lɛ yuwa lo coo ma mi hinnuu.
66019020	Ɓa tan lo yuwo ma lo ɲucan'ure nɛ ya mi waa we mu hanmarobera lo yuwo waa a virila bá nɛ wure lo yuwo miniwarobe tuwa na, a nɛ mi waa cisi lo yaa waa. Ɓa ɲuleɲu wure cunna uwa ho dan ho'ɛnnuu ma mi vevemu he li iriɓi mi waa zɛ.
66019021	Mu yi a ɓa bɛ á, ɓa ɓo bá ma ho ɛtonu nɛ we mi waa le lɛ yuwa lo coo wá ɲuɓoō, a ɓa ɲuɓuweza wure aa du ɓa tuwa tuwifuwa ɓa su.
66020001	Bun bɛnɛ un ma anze ni'ere nɛ lo ho waa aa lii, a can li ho'ɛnnu ɛ'ɛbiru ma zu'azu'a benu mi nuu.
66020002	Lo tan lo yeyuwo, lo hoo dɛn, li ze'u nɛ a Sitani, a lo caa lo ete'ete dosi zerema bemumuwɛn-ɓuwɛ.
66020003	Lo cunna lo do li ho'ɛnnuu nɛ lo va ɲa a miniwaa na, yawe a lo ɓɛɛ hini yi han tuwansira ɲinmuwin; tuwifuwa han zerema bemumuwɛn-ɓuwɛ ɲu yi tuu. A han yi anniya to lo maa tawɛ a fuwe na wa'atizo uduu.
66020004	A un ma pa'amayamu a'ore. A bá nɛ asiyo han wá, pa'a we na bá na a ɓa irila. A un ma bá nɛ huru li yito'uwɛ'a humu lo Yesu sɛrɛyamu ma han Deeɓenu wara bena, bá nɛ ɓɛɛ cusiyo lo yuwo waa, ɓa ɓɛɛ cusiyo lo yaa waa a nɛ lo miniwarobe ɓɛɛ ɛnna ɓuwi na, mu ɓɛɛ ɛnna nu na; un ma bá mɛnɛ'ɛnle. Ɓa bana viya, a ɓa du li bɛnu ma li Kirisita tuwi zerema bemumuwɛn-ɓuwɛ.
66020005	Ɓa nuhuwora nɛ á, bá ɓɛɛ viya woo fuwa han zerema bemumuwɛn-ɓuwɛ ɲutuu. Bun a ho veenu yɛ.
66020006	Bá nɛ nii mi ho veenu yɛɛ, bá damuwan, a ɓa a nisiya! Li humu ɲuniso ɓɛɛ da bá be, a ɓa we hɛnmɛ ni nɛ sɛ han Deeɓenu ma lo Kirisita, a ɓa di li bɛnu ma lo han zerema bemumuwɛn-ɓuwɛ wure siyaan.
66020007	Han zerema mumuwɛn-ɓuwɛ ɲu yi tuu wo nɛ, to Sitani fuwe na, aa lee mi asoō le desi;
66020008	a to lo so ho dimiɲa mi ɲu, a fe ho o'ofuwa bena aa viri han tuwansira, Goge ma Magoge, aa ve han o wɛ wá han hiyan bena. Bá hinfira so boni obara mu zenuɲuu ɲuɓo na hɛnle.
66020009	Dɛ bɛ bo li tun wure na a buba yɛ; ɓa aa do i'iriyo ɓa nisiya da'a ma ho ló-saannu. A dan yoo lo ho waa a lii ziya ɓa parapara.
66020010	A mu yi a Sitani nɛ ya mi waa viri ɓa, dín cunna do ho dan ma li iriɓi vun'aan he lo yuwo ma lo ɲucan'ure mi. Ɓa fɛɛni ɓa yira bin tinaa, wosonuu, tuwifuwa bin.
66020011	Bun bɛnɛ un ma pa'amayamu a'onu benu nɛnnɛn ma lɛ nɛ asiyo li wá. Li tun ma ho waa huwa luɓo li waa a fɛnna tantan, a han ɛnle ɓɛɛ bana yu.
66020012	A un ma nuhuwora, ɓa nibere ma ɓa niɓuwiza, a ɓa aa zan li pa'amayamu a'onu waa. Vanle bɛɛna, a vanlo binu tintiyan i bɛɛna, hó maa wo ho sii vanlo. Ɓa nuhuwora we iriyo a heya wɛ ma biyo tuwa han vanlee, a heya wɛ ma ɓa wemana.
66020013	Mu zenuɲuu unna ɓa nuhuwora nɛ ya mi muu, a li humu ma ɓa nuhuwora ɛnle leena ɓa nuhuwora nɛ ya mi bin, a ɓa nupɛɛ we iriyo a heya ma biyo lo wo.
66020014	Li humu mite ma ɓa nuhuwora ɛnle wure cunna uwa ho dan vun'aan. Ho dan vun'an, a bun a li humu ɲuniso.
66020015	A nuu wo nuu nɛ yenu ɓɛɛ we yu a li tuwa ho vanloo, hó we suwara do ho dan vun'aan.
66021001	Bun bɛnɛ un ma waa diyo finnu ma tun diyo finnu, bari ho waa diyo yɛ ma li tun diyo yɛ we tuniya bu'ubu'u, a zenuɲuu ɓɛɛ hini ɛnna.
66021002	A un ma a ho lósenu, ho Yerusalɛmu finnu, a ho yoo lo Deeɓenu se a lii obara hanfiyan nɛ do'uwa ɲanɲan vɛ sinna mi baro waa.
66021003	Un ɲa a tanbenu lo li pa'amayamu a'onu se, a nɛ lo: «Dɛ Deeɓenu fenumawɛ baforozun nɛ ɓa nucoza siin yɛ! Li Deeɓenu aa ɛsi ɓa se, ɓa we li ni zanma, a libe mite ɛn ma ɓa, aa we ɓaa Deeɓenu.
66021004	Li tii ɓa yira hincaan wure, li humu ɓɛɛ hini ɛn, yoo ɓɛɛ hini wee le, wiya woo, sinvɛɛ woo; bari biyo ya fo a mube miyɛɛ, bun wure anniya.”
66021005	A lɛ asiyo li pa'amayamu a'onu lo: «Dɛɛ un wo be wo be ma befiyan.» A lo tintiyan lo: «Too mu, bari hanbe wara nɛ yɛ fasi a be boo.»
66021006	A lo bara haan ni: «Mu yira lo! Un a li ma li, mu hiyaɓuwɛ ma mu veni. A hinhiyan yi mi nuu nɛ na, un han hó naso ma sii ɲulele a lo ɓɛɛ saa mu wá.
66021007	Nuu wo nuu nɛ yi yu ho se, a bun we hó ɛnbe nɛ yi un se; un we ɓaa Deeɓenu, a lo we un zo.
66021008	A mu yi a ɓa zanro'o'ora, ɓa lanapinna, ɓa nuwaadanna, ɓa niɓuwera, ɓa ara'omu wera, ɓa nusirosiyo, ɓa tinsiyansiyo ma ɓa saɓera wure, a ho dan ma li iriɓi nɛ zɛ ho'iho'i vun'an a bá ɛnle: a li humu ɲuniso a dín.
66021009	Bun bɛnɛ ɓa anzera nihooɲu nɛ ya can han orole behooɲu nɛ su ma han yaamɛna behooɲu veni, ni'ere vɛ mana un se, a aa bara haan ni: «Ɓuwee, a un zeni lo pezo faanle ma o, lo pezo hanfiyan.»
66021010	Li Ha'iri do ni, a lo anze so ni yoora Doɓoɲu benu nɛ hin wá; a lo zeniya ho lósenu, ho Yerusalɛmu ló nɛ yoo lo Deeɓenu se ho waa aa lii ma ni.
66021011	A Deeɓenu ɓuwaɓuwamu ɛnna ho wá fanfan; ho wee ɲinni'a pinnipinni a obara bibiyo nɛ yaa he, a obara zasipe bibiyo nɛ yire a zozo obara dundɛn be sin.
66021012	To'odɛrɛ benu nɛ hin we i'iriyo huwa. Ho zun'ɛn wo beɓuwɛɲu, a anzera niɓuwɛɲu we pa han zun'ɛn so na. Yele we tuwa han zun'ɛn so wá, a han wo ɓa Isira'ɛli ni zun'inyan beɓuwɛɲu yele:
66021013	ma li wolele, zun'ɛn betiin, ma li wolele-aɓale zun'ɛn betiin, ma li wotele-aɓale zun'ɛn betiin, ma li wotele zun'ɛn betiin.
66021014	Ho ló hiya leerobe wo uwe beɓuwɛɲu, a lo pezo tuura niɓuwɛɲu yele ɛnna han uwe beɓuwɛɲu so wá.
66021015	Hó nɛ we mi waa woro ma ni, sannu buwinzo ɛnna hó nuu a lo maazinna ho ló, han zun'ɛn ma ho to'odɛrɛ, a li buwinzo so uwo ɛnna a obara ɓuwara buwinzo.
66021016	Ho ló do'uwa bena wo mani, ho totomu ma ho vɛvɛmu wure wo ere. Lo maaziyan ho ló ma li sannu ɓuwara buwinzo a lo yu nucoro haɓuwa cuwa sere ɓuwɛɲu (12,000), aa bun wo ho totomu, ho vɛvɛmu ma ho hinhinmu, a wure mani.
66021017	Lo maaziyan ho to'odɛrɛ vɛvɛmu a bun yu nu'o'onu cuwa ɓuwiyahooɲu ma bena, a heya wɛ ma biyo ɓa nucoza wee maazin na, a bun lo anze we bo na.
66021018	Ho to'odɛrɛ we to ma zasipe bubuwo, a sannu tete we tora ho ló mite, a ho wo zozo a obara dundɛn fonu yira.
66021019	Ho ló i'iriroto'odɛrɛ hiya leerobe we to ma bubuwo nɛ yaa he si wo si: li onu diyo yɛ bubuwo wo zasipe bubuwo nɛ yira do'oɓiyo, li ɲuniso ta wo safire bubuwo nɛ yira a araɲuu, li tiinniso ta wo saliseduwani a yira a haɓaɓa, a li naniso ta wo emerode, yira yorolo;
66021020	li honuniso wo saridonikisi, yira hoɓoɓo yuwoo; li hoozinniso wo sariduwane, yira duwinnu; li hooɲuniso wo kirizolite, yira haɓaɓa sannu be sin; li hootinniso wo berile, yira uwaan; li annaweniso wo topaze, yira haɓaɓa daɲan be sin, li ɓuwɛniso wo kirisopaze, yira yorolo vansiyo be sin; li ɓuwɛdeeniso wo hiyasɛnte, yira fuwee; a li ɓuwɛɲuniso wo ametisite, yira yorolo.
66021021	Han ɛ'iya beɓuwɛɲu sinu pɛɛ wo mi uwi liyo bibiyo. Ho ló naboo wure wo sannu tete zozo a obara dundɛn nɛ nuu dɛrobe wee wɛ.
66021022	Un ɓɛɛ ma ɓuwanirozun ho ló soo, bari lo Ɲuso Deeɓenu, Ho-Se-Wure Naso ma lo pezo mite a ho ló Deeɓenu ɓuwanirozun.
66021023	Ho ló ma'o mana li wosonu na, ho ma'o mana ho piyan na a yira ómū, bari li Deeɓenu mite ɓuwaɓuwamu we mi waa dɛ ómū ho wá, a lo pezo mite a ho huwa'uwi.
66021024	Han tuwansira vɛsi ho ló so ómū na, a li tun pa'amana see mi ɓuwaɓuwamu mana ho wá.
66021025	Ho ló ɛ'iya ɓɛɛ ɲi wosonu, san'un tinaa, bari tinaa ɓɛɛ mana bin.
66021026	A bin ɓa ni mana han tuwansira ɓuwaɓuwamu ma han yenu.
66021027	Be nɛ ɓɛɛ cuu diyowo ɓɛɛ zo bin; a lo teteso ma lo urema'ure ɓɛɛ yi ɛnle hoo, fuwa bá nɛ yele tuwa lo pezo si vanloo midee.
66022001	Lo anze zeniya ho sii baaɲuu ma ni, a mu mi waa le li Deeɓenu ma lo pezo pa'amayamu a'onu se, yira zozo obara dundɛn yira be sin.
66022002	Ho sii vɛwe ɛnna ho ló naboo sin ceɓa ma ho baaɲuu do'uwa beɲu wá; li biyo wee yi faa cuwa ɓuwɛɲu, a piyan wo piyan to li haa; a li vɛwe so vanle a tiin nɛ wee wɛɛ han tuwansira vanle.
66022003	Be nɛ da'aa be ɓɛɛ hini hɛ. Li Deeɓenu ma lo pezo pa'amayamu a'onu fasi ho lóo; a li tosɛra wee sɛ han li.
66022004	Ɓa wee mi li wafonu, a li yenu wancan'a ɓa ɓuwo na.
66022005	Tinaa ɓɛɛ bini ɛn, a ɓa ma'o ɓɛɛ ɛn fitɛnɛ ómū na, ɓa ma'o ɓɛɛ ɛn wosonu ómū na; bari wa Ɲuso Deeɓenu mite we ɓa ómū nɛ dɛ han ɓa; a ɓa di li bɛnu fuwa bin.
66022006	A bun wá lo anze baraa haan ni: «Hanbe wara nɛ yɛ fasi, a han be boo; li Deeɓenu Ha'iri nɛ mi wa Ɲuso Deeɓenu ɲucannaā, dín Deeɓenu so tuwo mi to'aro a lo aa zeni biyo lo ɓuwee mu he ma fuwazoo ma mi tosɛra.
66022007	Dɛ nɛ, he ma fuwazoo to un buba. Nuu nɛ yi fu hobe vanlo nɛ yɛ yimilo wara na, hó naso damuwan!»
66022008	A mɛ Zan ɲa biyo ma un ɲuvanlo, a ma mu ma un yira. A un ɲinnu ma un minu ma mu bɛnɛ, un cunna unte do lo anze nɛ zeniya mu ma ni ziya se, a ya ɓuwani lo;
66022009	a lo baraa haan ni: «Ɓɛɛ we tuwii a o we bun! Un ma o a tosɛroɓara, a ma mi erenasiyo li Deeɓenu ɲucanna ma bá nɛ fu hobe vanlo nɛ yɛ wara na wure a tosɛroɓara. A Deeɓenu o ɓuwani!»
66022010	A lo tintiyan bara haan ni: «Ɓɛɛ hini cin'a hanbe yimilo wara vanlo nɛ yɛ na ma miniwarobe; bari mu wo suraa.
66022011	A nuu nɛ yi ɓɛɛ terena, a hó nin mi ɲu bun a poo miyɛɛ; nuu nɛ yi ɓɛɛ cuu, a hó bi mite poo miyɛɛ; a lɛ yi terena a ho de nu ma mi tereyamu, lɛ yi a nisenu, a hó de nu ma mi sɛnaciinuu.
66022012	Dɛ nɛ, he ma fuwazoo to un buba, a han saara mi un nuu, a nuu pɛɛ aa yi mi wema cunu.
66022013	Mɛ a li Alifa ma li Omega, lo niyɛɛ ma lo bɛnɛdi, mu hiyaɓuwɛ ma mu veni.
66022014	Bá nɛ sɛɛ mi canma, yawe a ɓa we ni nɛ tawɛ ma ho sii vɛwe, a tawɛ a zo ma ho ló zun'ɛn, bá damuwan!
66022015	A mu yi a ɓa boore, ɓa nusirosiyo, ɓa uwan'uwanni, ɓa niɓuwera, ɓa tinsiyansiyo ma nuu wo nuu nɛ wa han saɓiya a do mite si ho uremuu, bá suwa vɛ, a ho iin a bá ɛnle!
66022016	A mɛ Yesu lo mu! Un tuwo un to'aro a lo lii wuro mube bera nɛ yɛ, a sinsin mu wá han han egilizira. Un a Davide mamani ma lo zun zo, li laamanawe nɛ ɲinni'a ho tunsaanlena.
66022017	Li Ha'iri ma lo Hanfiyan lo: «Ɓuwee mu! A nuu nɛ ɲuvanle yi mi biyo na, a hó bara lo lo ɓuwee mu! Hinhiyan yi mi nuu nɛ na, a hó ɓuwee; a nuu nɛ ma'o yi mi a hó fe ho sii ɲuu, a lo ɓɛɛ sa mu wá!
66022018	Nuu wo nuu nɛ ɲi hobe vanlo nɛ yɛ yimilo wara, un sinsin biyo wá a ɓuwasara laa: nuu nɛ yi bo be han wá, Deeɓenu aa be be lo ɲuu nɛ a han yamɛna nɛ be wara hobe vanlo nɛ yɛɛ.
66022019	A nuu yi leena be hobe vanlo nɛ yɛ yimilo wara ɲu na, to Deeɓenu aa lee lo nii ho sii vɛwe biyo bee ma ho lósenu bee, bun nɛ be tuwa hobe vanlo nɛ yɛɛ.
66022020	Lɛ nɛ wara mube bera nɛ yɛ, a sinsiyan wá; hó lo: «Oo, he ma fuwazoo, to un buba!» Amina! yɛrɛ ɓuwee mu, Ɲuso Yesu!
66022021	A lo Ɲuso Yesu Kirisita ma'ari wa wure na! -
