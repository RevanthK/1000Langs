40001001	Ev e r’eqema r’ik’inyata Îsa Mesîh, r’ik’inyata Dawid, r’ik’inyata Birahîm:
40001002	Birahîmr’a Îshaq bû, Îshaqr’a Aqûb bû, Aqûbr’a Cihûda û birava bûn,
40001003	Cihûdar’a Pêrês û Zera bûn, (navê dîya wan T’amar bû), Pêrêsr’a Hesrûn bû, Hesrûnr’a R’am bû,
40001004	R’amr’a Amînadav bû, Amînadavr’a Nehşon bû, Nehşonr’a Selmon bû,
40001005	Selmonr’a Bowaz bû, (navê dîya wî R’exab bû), Bowazr’a Ovêd bû, (navê dîya wî R’ût’ bû), Ovêdr’a Yêşa bû
40001006	û Yêşar’a Dawid p’adşa bû. Dawid p’adşar’a Silêman bû, (dîya wî berê k’ulfeta Ûrîya bû),
40001007	Silêmanr’a R’ehobowam bû, R’ehobowamr’a Ebîya bû, Ebîyar’a Asaf bû,
40001008	Asafr’a Yêhoşefat bû, Yêhoşefatr’a Yoram bû, Yoramr’a Ûzîya bû,
40001009	Ûzîyar’a Yotam bû, Yotamr’a Ahaz bû, Ahazr’a Hizqîya bû,
40001010	Hizqîyar’a Minaşe bû, Minaşer’a Amos bû, Amosr’a Yoşîya bû
40001011	û Yoşîyar’a Yexonîya û birava bûn. Wî çaxî cime’t sirgûn çû Babîlonê.
40001012	Lê pey sirgûnçûyîna Babîlonêda, ji Yexonîyar’a Şaltîyêl bû, Şaltîyêlr’a Zerûbabel bû,
40001013	Zerûbabelr’a Abîyûd bû, Abîyûdr’a Êlyaqîm bû, Êlyaqîmr’a Azûr bû,
40001014	Azûrr’a Sadoq bû, Sadoqr’a Axîn bû, Axînr’a Êlyûd bû,
40001015	Êlyûdr’a Êlazar bû, Êlazarr’a Metan bû, Metanr’a Aqûb bû,
40001016	Aqûbr’a Ûsiv bû, mêrê Meryemê, ya ku Îsa ji wê welidî, ku Mesîh tê gotinê.
40001017	Awa ji Birahîm h’eta Dawid çardeh nisil derbaz bibûn, ji Dawid h’eta sirgûnçûyîna Babîlonêda çardeh nisil û ji sirgûnçûyîna Babîlonêda h’eta Mesîh dîsa çardeh nisil bûn.
40001018	Bûyîna Îsa Mesîh bi vî tiherî bû. Meryema dîya Wî Ûsivr’a nîşankirî bû, lê dergîstîya xweda Meryem bi h’ukumê R’uh’ê Pîroz h’emle k’ifş bû.
40001019	Lê Ûsivê dergîstîyê wê ku merivekî r’ast bû, nexwest wê r’ûr’eş ke, fikirî ku dizîva wê ber’de.
40001020	Çaxê Ûsiv hê ser vê yekê difikirî, va milyak’etekî Xudan xewnêda wîva xuya bû û gotê: «Ûsivê kur’ê Dawid! Netirse, ku dergîstîya xwe Meryemê bistînî. Ewî ku wê ji wê bibe, ew ji R’uh’ê Pîroz e.
40001021	Ewê kur’ekî bîne û tê navê Wî Îsa daynî, çimkî Ewê cime’ta Xwe ji gunêd wan xilaz ke».
40001022	Ev her tişt aha qewimî, wekî ew gotina Xudane bi zarê p’êxember bê sêrî ku dibêje:
40001023	«Va qîza bik’ir wê h’emle be, kur’ekê jêr’a bibe û navê Wî Îmmanûyêl wê daynin», ku tê fe’mkirinê: «Xwedê t’evî me ye».
40001024	Gava Ûsiv ji xewê h’işyar bû, ewî li gora gotina milyak’etê Xudan kir, dergîstîya xwe stand.
40001025	Lê serê xwe wêr’a danenî, h’eta ku ew kur’ jêr’a bû. Û navê Wî Îsa danî.
40002001	Gava Îsa Beytleh’ma Cihûstanêda, r’ojêd p’adşatîya Hêrodesda bû, hingê çend steyrnas ji r’ohilatê hatine Orşelîmê
40002002	û gotin: «K’anê P’adşê cihûyayî ku gerekê bibûya? Me steyrka Wî li r’ohilatê dît û em hatine, ku serê xwe li ber Wî daynin».
40002003	Gava Hêrodes p’adşa ev yek bihîst, t’evîhev bû û t’emamîya Orşelîmê jî pêr’a.
40002004	Hingê ewî h’emû qanûnzanêd cime’tê û serekêd k’ahîna civandin û ji wan pirsî: «K’îderê gerekê Mesîh bibe?»
40002005	Wana jêr’a got: «Beytleh’ma Cihûstanêda, çimkî bi destê p’êxembera aha nivîsar e:
40002006	‹Ya Beytleh’ma welatê Cihûda, tu li nav serwêrêd Cihûdayêda ne yê herî biç’ûk î, çimkî Serwêrekê ji te r’abe, ku şivantîyê cime’ta Min Îsraêlê bike›».
40002007	Hingê Hêrodes dizîva gazî steyrnasa kir û wextê xuyabûna steyrkê ji wan pê h’esîya.
40002008	Paşê ew şandine Beytleh’mê û got: «Her’in bona Kur’ik e’seyî pê bih’esin. Çaxê ku hûn Wî bibînin, minr’a bêjin, ku ez jî bêm serê xwe li ber daynim».
40002009	Gava wana ev tişt ji p’adşê bihîst, çûn. Û va ye ew steyrka ku li r’ohilatê dîtibûn pêşîya wan çû, h’eta ser wî cîyê k’u Kur’ik lê bû sekinî.
40002010	Gava wana ew steyrk dît, gelekî eşq û şa bûn,
40002011	çûne hindur’, Kur’ik t’evî dîya Wî Meryemê dîtin, li ber Wî dever’û çûn, serê xwe li ber danîn û xiznêd xwe vekirin, p’êşk’êşêd zêr’, bixûrê e’rebî û zimir dane Wî.
40002012	Lê wan xewnêda e’mir stand, ku veneger’ine cem Hêrodes, ew îdî r’êke dinva çûne welatê xwe.
40002013	Gava ku ew ji wir çûn, va milyak’etekî Xudan xewnêda Ûsivva xuya bû û gotê: «R’abe Kur’ik û dîya Wî hilde bir’eve Misirê. Li wir bimîne h’eta ku ez ter’a bêjim, çimkî Hêrodesê Kur’ik biger’e, ku Wî bikuje».
40002014	Ûsiv jî r’abû Kur’ik û dîya Wî hildan, şev çûne Misirê
40002015	û h’eta mirina Hêrodes ewana li wir man. Ev yek aha bû, ku ew gotina Xudane bi zarê p’êxember hatibû gotinê bê sêrî: «Min ji Misirê gazî Kur’ê Xwe kir».
40002016	Gava Hêrodes dît ku ew ji steyrnasa hate xapandinê, gelekî hêrs k’et. Ewî e’mir kir ku h’emû zar’okêd kur’îne li Beytleh’mê û dor-berê wê, yêd du salî û ji wan biç’ûktir hebûn, ku bêne kuştinê, li gora wî wextê ku ji steyrnasa pê h’esîya bû.
40002017	Hingê ew gotina bi zarê Yêremîya p’êxember hate sêrî:
40002018	«Ji R’amayê dengek hat, dengê girî û şîna giran, R’ahêl bona zar’okêd xwe digirîya û nedixwest ku ber dilada bên, çimkî îdî zar’ok nemabûn».
40002019	Gava Hêrodes mir, va milyak’etekî Xudan li Misirê xewnêda Ûsivva xuya bû
40002020	û gotê: «R’abe, Kur’ik û dîya Wî hilde û her’e welatê Îsraêlê, çimkî ewêd pey Kur’ik k’etibûn ku bikuştana mirine».
40002021	Ûsiv jî r’abû, Kur’ik û dîya Wî hildan, veger’îyane welatê Îsraêlê.
40002022	Lê gava Ûsiv bihîst wekî Arxêlayo dewsa bavê xwe, Hêrodes ser Cihûstanê bûye p’adşa, tirsîya ku her’e wir. Hingê xewnêda e’mir stand, ku her’e alîyê qeza Celîlê.
40002023	Ew jî çûne bajarê ku jêr’a Nisret digotin lê hêwirîn. Ev yek aha bû, ku ew gotina bi zarê p’êxembera bê sêrî ku dibêje: «Ewê nisretî bê gotinê».
40003001	Wan r’ojada Yûh’ennayê nixumdar r’abû nava ber’îya Cihûstanê dannasîn kir
40003002	û got: «Ji gunekirinê veger’in, çimkî P’adşatîya E’zmana nêzîk bûye».
40003003	Yûh’enna ew bû, bona k’îjanî Îşaya p’êxember gotibû: «Dengek ber’îyêda dike gazî: ‹R’îya Xudan hazir bikin û şiver’îyêd Wî r’ast bikin›».
40003004	K’incê Yûh’enna ji pir’ç’a devê bû û qayîşeke ç’erm li piştê bû. Xwarina wî jî kulî û hingivê çolê bû.
40003005	Hingê cime’ta Orşelîmê û t’emamîya Cihûstanê û h’emû alîyêd ç’emê Ûrdunê dihatine cem wî,
40003006	gunêd xwe didane r’ûyê xwe û ji wî ç’emê Ûrdunêda dihatine nixumandinê.
40003007	Gava Yûh’enna dît ku ji fêrisî û sadûqîya jî gelek hatine wekî bêne nixumandinê, ewî gote wan: «Ç’êjikêd me’ra! K’ê wer’a got, ku hûn ji xezeba tê bir’evin?
40003008	De bi kirêd qenc bidine k’ifşê, ku hûn ji gunekirinê veger’îyane.
40003009	Û nav xweda nefikirin nebêjin: ‹Birahîm bavê me ye›. Ez wer’a dibêjim, ku Xwedê ji van kevira jî dikare zar’a Birahîmr’a derxe.
40003010	Va ye bivir li ser r’awê darê ye. Her dara ku berê qenc neyne, wê bê bir’înê û avîtinê nava êgir.
40003011	Ez we bona guneveger’andinê bi avê dinixumînim, lê Yekî ji min qewattir wê bê. Ez ne hêja me çarixê Wî jî bigirime destê xwe. Ewê we pê R’uh’ê Pîroz û êgir binixumîne.
40003012	Melh’eba Wî destê Wîda ye. Ewê bêdera Xwe paqij ke, genimê Xwe bike e’mbarê, lê kayê wê bi agirê ku natemire bişewitîne».
40003013	Hingê Îsa ji Celîlê hate Ûrdunê, cem Yûh’enna, ku ji wî bê nixumandinê.
40003014	Lê Yûh’enna bona vê yekê Wîr’a qayl nedibû û gote Wî: «Ez h’ewce me ku bi destê Te bême nixumandinê û Tu têyî cem min?»
40003015	Îsa lê veger’and û gotê: «Niha bihêle, çimkî li me dik’eve ku em h’emû r’astîyê aha bînine sêrî». Paşê Yûh’enna qayl bû.
40003016	Hema çawa Îsa hate nixumandinê û ji avê derk’et, nişkêva e’zman vebûn û ewî dît ku R’uh’ê Xwedê mîna kevotkekê hate xwarê û ser Wî danî.
40003017	Û va dengek ji e’zmana hat: «Ev e Kur’ê Minî delal, ku ez ji Wî r’azî me».
40004001	Hingê R’uh’ Îsa bire ber’îyê, ku ji Mîrêcin bê cêr’ibandinê.
40004002	Ewî çil r’oj û çil şevî r’ojî girt, peyr’a bir’çî bû.
40004003	Yê ku dicêr’ibîne nêzîkî Wî bû û gotê: «Heger Tu Kur’ê Xwedê yî, de bêje van kevira ku bibine nan».
40004004	Lê Îsa lê veger’and û gotê: «Nivîsar e: ‹Însan t’enê bi nên najî, lê bi her xebera ku ji devê Xwedê derdik’eve›».
40004005	Hingê mîrêcin Ew bire Bajarê Pîroz, ser bilindcîya banê p’aristgehê da sekinandinê
40004006	û gote Wî: «Heger Tu Kur’ê Xwedê yî, de Xwe bavêje xwarê, çimkî nivîsar e: ‹Xwedê wê t’emîya Te bide milyak’etêd Xwe û wê Te ser destê Xwe bigirin, wekî nigê Te kevir nek’eve›».
40004007	Îsa gotê: «Ev jî nivîsar e: ‹Xudan Xwedêyê xwe necêr’ibîne›».
40004008	Hingê mîrêcin Ew bir r’akire ser ç’îyakî gelekî bilind û h’emû p’adşatîyêd dinyayê, r’ewşa wanva nîşanî Wî dan
40004009	û gote Wî: «Heger Tu dever’ûya bêyî, serê Xwe li ber min daynî, ezê van h’emûya bidime Te».
40004010	Hingê Îsa gotê: «Dûrî Min her’e, cino! Çimkî nivîsar e: ‹Serê xwe li ber Xudan Xwedêyê xwe dayne û t’enê Wîr’a xulamtîyê bike!›»
40004011	Wî çaxî mîrêcin Ew hişt çû û va milyak’et hatin jêr’a berdestî kirin.
40004012	Gava Îsa bihîst, wekî Yûh’enna hate girtinê, Ew r’abû çû Celîlê.
40004013	Ewî Nisret hişt, çû Kefernahûma devê gola Celîlê, li nav sînorê Zebûlonê û Neftelîyê cî-war bû.
40004014	Ev yek aha bû, ku ew gotina bi zarê Îşaya p’êxember bê sêrî:
40004015	«Welatê Zebûlonê û welatê Neftelîyê, li ser r’îya berbi golê, wî alîyê Ûrdunê, Celîla necihûya,
40004016	ew cime’ta ku nav te’rîstanîyêda r’ûniştibû, r’onayîke mezin dît û ewêd ku li welat û sîya mirinêda r’ûniştibûn, r’onayî ji wanar’a derk’et».
40004017	Ji hingêva Îsa dest bi dannasînîyê kir û got: «Ji gunekirinê veger’in, çimkî P’adşatîya E’zmana nêzîk bûye».
40004018	Çaxê Îsa li devê gola Celîlê diger’îya, r’astî du bira hat, Şimh’ûnê ku jêr’a Petrûs dihate gotinê û Endrawisê birê wî. Wana t’or’ davîte golê, çimkî me’sîgir bûn.
40004019	Îsa wanar’a got: «Pey Min werin, Ezê we bikime nêç’îrvanêd meriva».
40004020	Wana jî hema wê demê t’or’êd xwe hiştin û pey Wî çûn.
40004021	Gava Îsa ji wî cîyî hinekî pêşda çû, r’astî du birêd din jî hat, Aqûbê Zebedî û Yûh’ennayê birê wî. Wana t’evî bavê xwe, Zebedî qeyikêda t’or’êd xwe hîvêz dikirin. Îsa gazî wan jî kir.
40004022	Wana jî hema wê demê qeyik û bavê xwe hiştin û pey Wî çûn.
40004023	Îsa li t’emamîya Celîlê diger’îya, k’inîştêd wanda hîn dikir û Mizgînîya P’adşatîyê dida û her cûr’e êş û nexweşî jî ku nav cime’têda hebûn qenc dikirin.
40004024	Nav-dengê Wî li t’emamîya Sûryayê bela bû, cime’tê her cûr’e merivêd nexweş anîne cem Wî, yêd ku cûr’e-cûr’e êş û cefada bûn: Yêd cinak’etî, hîvk’etî, şilûşe’t û Ewî ew h’emû jî qenc kirin.
40004025	Gelek e’lalet jî ji Celîlê, ji qeza Dêkapolîsê, ji Orşelîmê, ji Cihûstanê û ji wî alîyê Ûrdunêyî r’ohilatê pey Wî diçûn.
40005001	Çaxê Îsa e’lalet dît, hilk’işîya ç’îyê, r’ûnişt û şagirtêd Wî hatine cem Wî.
40005002	Ewî dest bi hînkirina Xwe kir û wanr’a got:
40005003	«Xwezî li r’uh’feqîra, çimkî P’adşatîya E’zmana ya wan e.
40005004	Xwezî li h’eznîya, çimkî ber dilêd wanda wê bê hatinê.
40005005	Xwezî li şkestîya, çimkî e’rdê p’ara wan be.
40005006	Xwezî li wan, ku t’î û bir’çîyê r’astîqedandinê ne, çimkî ewê t’êr bin.
40005007	Xwezî li dilr’e’ma, çimkî ewê r’e’mê bibînin.
40005008	Xwezî li dilpaqija, çimkî ewê Xwedê bibînin.
40005009	Xwezî li wan, ku e’dilayîyê dikin, çimkî ewê zar’êd Xwedê bêne h’esabê.
40005010	Xwezî li wan, ku bona r’astîqedandinê têne zêrandinê, çimkî P’adşatîya E’zmana ya wan e.
40005011	Xwezî li we, gava bona navê Min we bêhurmet kin, bizêrînin û her cûr’e buxdan li we bikin.
40005012	Eşq û şa bin, çimkî heqê we li e’zmana gelek e. Bi vî cûr’eyî p’êxemberêd ku berî we hebûn, zêrandin.
40005013	Hûn xwêya e’rdê ne. Lê heger xwê te’ma xwe unda ke, paşê ewê bi çi te’mê bistîne? Îdî wê kêrî tiştekî neyê. Wê bigirin bavêjine nav dest-p’îya.
40005014	Hûn r’onaya dinyayê ne. Heger bajarek serê ç’îyê ye, nayê veşartinê.
40005015	Kesek jî ç’irê vênaxe û nake binê firaqê, lê datîne ser p’êç’irê, ku r’onayê bide h’emûyêd ku malêda ne.
40005016	Usa jî bira r’onaya we ber meriva şewq bide, ku ewana kirinêd weye qenc bibînin û pesinê Bavê weyî e’zmana bidin.
40005017	Nefikirin ku Ez hatime nivîsarêd p’êxembera û Qanûnê xirab kim. Ez nehatim ku xirab kim, lê wan h’emûya bînime sêrî.
40005018	Ez r’ast wer’a dibêjim, berî derbazbûna e’rd û e’zman, deqek yan jî h’erfeke biç’ûk ji Qanûnê wê t’u car unda nebe, h’eta ku h’emû bêne sêrî.
40005019	Awa k’î ji van t’emîya yeke here biç’ûk xirab ke û meriva usa hîn ke, ewê P’adşatîya E’zmanada ji h’emûya biç’ûktir bê h’esabê. Lê k’î ku wana pêk bîne û hîn bike, ewê P’adşatîya E’zmanada mezin bê h’esabê.
40005020	Lema Ez wer’a dibêjim, heger r’astîya we ji r’astîya qanûnzan û fêrisîya zêdetir nîbe, hûn t’u car nak’evine P’adşatîya E’zmana.
40005021	We bihîstîye ku pêşîyar’a hatîye gotinê: ‹Nekuje! K’î ku bikuje, dîwana wî wê bê kirinê›.
40005022	Lê Ez wer’a dibêjim, k’î ser birê xwe hêrs k’eve, wê bibe deyndarê dîwanê û k’î bêje birê xwe: ‹Bê aqil›, ewê bibe deyndarê dîwana civîna giregira û k’î ku bêje: ‹Axmax›, wê bibe deyndarê agirê dojê.
40005023	Awa heger tu h’edîya xwe bînî ser gorîgehê û li wir bê bîra te, ku dilê birê te ji te maye,
40005024	h’edîya xwe wê derê li ber gorîgehê bihêle û pêşîyê her’e birê xwer’a li hev were û paşê were h’edîya xwe bide.
40005025	Çaxê neyarê te te k’aşî cem h’akim dike, r’êda t’evî wî zû li hev were. Heger na, ewê te bide destê h’akim, h’akimê jî te bide destê berdestîyê xwe û te bavêje kelê.
40005026	Ez r’ast ter’a dibêjim, tu ji wir t’u car dernak’evî h’eta polê paşin nedî.
40005027	We bihîstîye ku hatîye gotinê: ‹Zinîyê neke›.
40005028	Lê Ez wer’a dibêjim, k’î bi temê xirab jinekê binihêr’e, ewî dilê xweda îdî t’evî wê zinêk’arî kir.
40005029	Awa heger ç’e’vê teyî r’astê te ji r’ê derdixe, wî derxe û ji xwe bavêje. Bona te hê qenc e ku endemekî te unda be, lê bedena te pêva nek’eve ce’nimê.
40005030	Û heger destê teyî r’astê te ji r’ê derdixe, wî jêke û bavêje. Ter’a hê qenc e ku endemekî te unda be, lê bedena te pêva nek’eve ce’nimê.
40005031	Ev jî hatîye gotinê: ‹K’î k’ulfeta xwe ber’de, bira k’axaza jinber’danê bide wê›.
40005032	Lê Ez wer’a dibêjim, k’î ku bê sebebîya qavîyê jina xwe ber’de, ew dibe sebebê zinêkirina wê, heger dîsa ew mêr ke û k’î ku yeke mêrber’dayî bistîne, ew zinîyê dike.
40005033	We ev jî bihîstîye ku pêşîyar’a hatîye gotinê: ‹Derew sond nexwe û sondê xwe li ber Xudan bîne sêrî›.
40005034	Lê Ez wer’a dibêjim, t’u car sond nexwin, ne bi e’zmên, çimkî ew t’extê Xwedê ye,
40005035	ne jî bi e’rdê, çimkî ew cîyê bin p’îyêd Wî ye, ne jî bi Orşelîmê, çimkî ew bajarê P’adşê mezin e
40005036	û ne jî bi serê xwe sond bixwe, çimkî tu nikarî mûkî sipî kî yan r’eş kî.
40005037	Lê bira gotina we bibe ‹belê-belê› yan jî ‹na-na›. Ji vê zêdetir ji mîrêcin e.
40005038	We bihîstîye ku hatîye gotinê: ‹Ç’e’v ji ber ç’e’vva, diran ji ber diranva›.
40005039	Lê Ez wer’a dibêjim, miqabilî xiraba nesekinin. Heger yek şemaqekê li r’ûyê teyî r’astê xe, yê din jî bide ber.
40005040	Û heger yek te k’aşî ber dîwanê ke û bixwaze kirasê te ji te bistîne, p’otê xwe jî jêr’a bihêle.
40005041	Û heger yekî qulixêda zorê li te bike, wekî kîlomêtirekê te bibe, t’evî wî duda her’e.
40005042	Bide wî, k’î ji te dixwaze û berê xwe ji wî neguhêze, yê ku dixwaze ji te deyn bike.
40005043	We bihîstîye ku hatîye gotinê: ‹Hevalê xwe h’iz bike û bijene dijminê xwe›.
40005044	Lê Ez wer’a dibêjim, dijminêd xwe h’iz bikin û bona wan dua bikin, yêd ku we dizêrînin,
40005045	wekî hûn bibine zar’êd Bavê xweyî E’zmana. Çimkî Ew te’va Xwe derdixe hin ser qenca, hin jî ser xiraba û baranê dibarîne hin ser r’asta, hin jî ser ner’asta.
40005046	Heger hûn wan h’iz bikin, k’îjan ku we h’iz dikin, hûnê çi heq bistînin? Ne xercgir jî usa dikin?
40005047	Û heger hûn t’enê silavê bidine birêd xwe, îdî hûn çi tiştî ji ewêd din zêdetir dikin? Ne p’ûtp’arist jî usa dikin?
40005048	Awa k’amil bin, çawa ku Bavê weyî E’zmana k’amil e.
40006001	Haş ji xwe hebin, ku hûn qencîyêd xwe ber meriva nekin, wekî ji wan bêne k’ifşê. Yan na, hûn ji Bavê xweyî E’zmana heq nastînin.
40006002	Awa çaxê tu xêra dikî, pêşîya xwe bor’îyê nexe, çawa dur’û k’inîşt û k’ûçada dikin, wekî meriv pesinê wan bidin. Ez r’ast wer’a dibêjim, ku wana heqê xwe îdî standîye.
40006003	Lê çaxê tu xêra dikî, bira destê ç’epê nizanibe destê r’astê çi xêr kir,
40006004	ku xêrêd te dizîva bin. Û Bavê teyî tiştêd ku tu dizîva dikî dibîne, wê heqê te bide te.
40006005	Gava hûn dua dikin, mîna dur’ûya nebin. Ew h’iz dikin k’inîşt û meydanada bisekinin dua bikin, ku ber meriva bêne k’ifşê. Ez r’ast wer’a dibêjim, îdî wana heqê xwe standîye.
40006006	Lê çaxê tu dua dikî, bik’eve oda xwe, derî li xwe bigire û Bavê xwer’a ku nayê dîtinê duayê xwe bike. Û Bavê teyî tiştêd ku tu dizîva dikî dibîne, wê heqê te bide te.
40006007	Gava ku hûn dua dikin, mîna p’ûtp’arista p’ir’xeber nebin. Wana t’irê bona p’ir’ xeberdana wan duayêd wanê bêne bihîstinê.
40006008	Hûn mîna wan nebin, çimkî berî xwestina we, Bavê we zane çi wer’a lazim e.
40006009	Lê hûn aha dua bikin: ‹Bavê meyî E’zmana! Navê Te pîroz be,
40006010	P’adşatîya Te bê, e’mirê Te be, çawa li e’zmên, usa jî li ser e’rdê.
40006011	Nanê meyî r’ojê r’oj bi r’oj bide me.
40006012	Deynêd me bibaxşîne, çawa ku em dibaxşînine deyndarêd xwe.
40006013	Û me nebe cêr’ibandinê, lê me ji yê xirab xilaz ke, çimkî p’adşatî, qewat û r’ûmet yêd Te ne, h’eta-h’etayê. Amîn›.
40006014	Heger hûn neheqîyêd merivaye hindava weda ku dikin bibaxşînin, Bavê weyî E’zmana jî wê we bibaxşîne.
40006015	Lê heger hûn neheqîyêd meriva nebaxşînin, Bavê we jî neheqîyêd we nabaxşîne.
40006016	Gava ku hûn r’ojî digirin, mîna dur’ûya me’dekirî nîbin. Ew me’dê xwe dikin, wekî meriv bizanibin ku ew r’ojî ne. Ez r’ast wer’a dibêjim, ku wana heqê xwe standîye.
40006017	Lê çaxê tu r’ojî digirî, serç’e’vê xwe bişo, serê xwe şe ke,
40006018	wekî meriv nizanibin ku tu r’ojî yî, lê t’enê Bavê teyî ku nayê dîtinê zanibe. Û Bavê teyî tiştêd ku tu dizîva dikî dibîne, wê heqê te bide te.
40006019	Li ser dinê xiznê xwer’a necivînin. Li vê derê zeng û bizûz xirab dikin û diz derevedikin didizin.
40006020	Lê xiznê xwer’a li e’zmên bicivînin. Li wê derê zeng û bizûz xirab nakin û diz jî derevenakin nadizin.
40006021	Çimkî xizna te k’îderê be, dilê te jî wê li wê derê be.
40006022	Ç’ira bedenê ç’e’v e. Heger ç’e’vê te p’ak e, t’emamîya bedena teyê r’onayî be.
40006023	Lê heger ç’e’vê te xirab e, t’emamîya bedena teyê te’rî be. Awa heger ew r’onaya ku nav teda ye te’rî ye, te’rî wê çiqas zêde be!
40006024	T’u kes nikare du axar’a xulamtîyê bike, çimkî yan wê h’îlê wî ji yekî her’e û yê dinê h’iz bike, yan jî wê qedirê yekî bigire û yê dinê bêhurmet ke. Hûn nikarin hin Xwedêr’a, hin jî hebûkêr’a xulamtîyê bikin.
40006025	Lema ez wer’a dibêjim, bona e’mirê xwe xema nekin, ku hûnê çi bixwin û çi vexwin, ne jî bona bedena xwe, ku hûnê çi li xwe kin. Ne e’mir ji xwarinê qîmettir e û beden jî ji k’inca?
40006026	Dîna xwe bidine teyredêd e’zmên. Ewana ne dir’eşînin, ne didirûn û ne jî e’mbarada dicivînin, lê Bavê weyî E’zmana r’isqê wan digihîne. Ne hûn ji wan qîmettir in?
40006027	Îdî ji we k’î dikare bi xemêd xwe deqekê ser e’mirê xweda zêde ke?
40006028	Û bona k’inca hûn çima xem dikin? Dîna xwe bidine sosinêd çolê, çawa şîn dibin, ne dixebitin û ne jî dir’êsin.
40006029	Lê ez wer’a dibêjim, ku Silêman jî li nava t’emamîya wê xêr-xizna xweda mîna ji wan yekê xwe nekir.
40006030	Heger gîhayê çolê, ku îro heye û sibê davêjine nava êgir, Xwedê usa dixemilîne, lê çiqas zêde wê li we ke, kêmbawerno?
40006031	Îdî xem nekin û nebêjin: ‹Emê çi bixwin?› yan: ‹Çi vexwin?› yan jî: ‹Çi li xwe kin?›
40006032	P’ûtp’arist li pey wan h’emû tişta dik’evin, lê Bavê weyî E’zmana zane ku hûn h’ewcê wan h’emû tişta ne.
40006033	Lê berê pêşin li P’adşatîya Xwedê biger’in û bikin ku r’astîya Wî biqedînin û ew h’emûyê wer’a bêne dayînê.
40006034	Îdî bona r’oja sibê xema nekin, çimkî r’oja sibê wê bona xwe xema bike. Xemêd r’ojê besî wê ne.
40007001	Loma nekin, ku lome li we nebin.
40007002	Hûn çi loma bikin, ew lome jî wê li we bibin û hûn bi çi çapê bipîvin, bi wê çapê jî wer’a wê bê pîvanê.
40007003	Tu çima qirşikê ç’e’vê birê xweda dibînî, lê k’êranê ç’e’vê xweda nabînî?
40007004	Yan jî çawa tu dikarî bêjî birê xwe: ‹Bihêle ku ez qirşik ji ç’e’vê te derxim›, lê va ye k’êran ç’e’vê teda heye?
40007005	Dur’û! Pêşîyê k’êranê ç’e’vê xwe derxe. Paşê tê qenc bibînî ku çawa qirşik ji ç’e’vê birê xwe derxî.
40007006	Tiştê buhurtî nedine sa û ne jî dur’êd xwe bavêjine ber beraza. Heger na, berazê wan bin nigêd xweda p’êpes kin û seyê jî veger’in we bidir’înin.
40007007	Bixwazin hûnê bistînin, biger’in hûnê bibînin, derî xin wê ber we vebe.
40007008	Çimkî k’î ku dixwaze distîne, k’î ku diger’e dibîne û k’î ku derî dixe ber vedibe.
40007009	Ji we k’îjan e ew meriv, ku kur’ê wî nan jê bixwaze, ew kevir bidê?
40007010	Yan jî me’sî bixwaze, ew me’r bidê?
40007011	Hûn ku xirab in, zanin tiştêd qenc bidine zar’êd xwe, lê Bavê weyî E’zmana wê çiqas tiştêd qenc bide ewêd ku ji Wî dixwazin.
40007012	Her çi ku hûn dixwazin meriv bona we bikin, hûn jî usa wanar’a bikin. Ev e me’na hînkirina Qanûnê û p’êxembera.
40007013	Derê tengr’a bik’evine hindur’, çimkî fire ye ew derî û ber e ew r’îya ku dibe berbi undabûnê û gelek in ewêd ku wêda diçin.
40007014	Lê gelekî teng e ew derî û ze’met e ew r’îya ku dibe berbi jîyînê û hindik in ewêd ku wê r’êyê dibînin.
40007015	H’evza xwe ji p’êxemberêd derew bikin. Ewê bi p’ostê pêz bêne cem we, lê hindur’va gurêd p’er’anî ne.
40007016	Hûnê wana ji berêd wan nas bikin. Gelo kesek ji stirîya tirîya diçine, yan jî ji dir’îya hêjîra?
40007017	Dara qenc berê qenc dide, lê dara xirab berê xirab dide.
40007018	Dara qenc nikare berê xirab bide, ne jî dara xirab dikare berê qenc bide.
40007019	Her dara ku berê qenc nade tê bir’în û avîtinê nava agir.
40007020	Awa hûnê wana ji kirêd wan nas bikin.
40007021	Ne ku ewê Minr’a dibêje: ‹Xudan! Xudan!› wê bik’eve P’adşatîya E’zmana, lê ewê bik’evê, yê ku e’mirê Bavê Minî E’zmana diqedîne.
40007022	Wê R’ojê gelekê Minr’a bêjin: ‹Xudan! Xudan! Ne me bi navê Te p’êxembertî kirin û bi navê Te cin derxistin û bi navê Te gelek k’eremet kirin?›
40007023	Hingê Ezê aşkere wanr’a bêjim: ‹Ji Min dûr k’evin, neheqno! Min hûn t’u car nas nekirine›.
40007024	Awa k’î ku van gotinêd Min dibihê û wan diqedîne, ew mîna merivekî serwaxt e, ku mala xwe ser kêvir çêkir.
40007025	Baran barî, ba û lêyî r’abûn, wê malê xistin, lê ew mal hilneşîya, çimkî h’îmê wê ser kêvir bû.
40007026	Lê k’î ku van gotinêd Min dibihê û naqedîne, ew mîna merivekî bêfe’m e, ku mala xwe ser qûmê çêkir.
40007027	Baran barî, ba û lêyî r’abûn, wê malê xistin û ew mal hilşîya, lap wêran bû çû».
40007028	Gava Îsa ev gotinêd Xwe ser hevda anî, e’lalet ser hînkirina Wî zendegirtî man,
40007029	çimkî Ewî mîna yekî xweyîh’ukum ew hîn dikirin, ne ku mîna qanûnzanêd wan.
40008001	Paşê Îsa ji ç’îyê hate xwarê, e’laleteke giran da pey Wî çû.
40008002	Hingê yekî k’otî hat xwe avîte ber Wî û gotê: «Xudan! Heger bixwazî, Tu dikarî min paqij kî».
40008003	Îsa destê Xwe dirêj kirê lê k’et û gotê: «Ez dixwazim. Paqij be!» Û destxweda ew ji k’otîbûnê paqij bû.
40008004	Hingê Îsa jêr’a got: «Binihêr’e, t’u kesîr’a tiştekî nebêjî, lê her’e xwe nîşanî k’ahîn ke û h’edîya ku Mûsa t’emî daye bide, wekî h’emûyar’a bibe şe’detî».
40008005	Gava Îsa k’ete Kefernahûmê, sersedek hate cem Wî, hîvî jê kir û gotê:
40008006	«Xudan, xulamê min şilûşe’t malda p’aldaye, gelekî cefê dibîne».
40008007	Îsa gote wî: «Ezê bêm wî qenc kim».
40008008	Sersed lê veger’and û gotê: «Xudan, ez ne hêja me ku Tu bêyî mala min. Lê t’enê xeberekê bêje û xulamê minê bi wê xeberê qenc be.
40008009	Ez xwexa jî merivekî bin h’ukumda me û bin destê minda jî esker hene. Ez yekîr’a dibêjim: ‹Her’e›, diçe, yekî dinr’a dibêjim: ‹Were›, tê û xulamê xwer’a dibêjim: ‹Vî tiştî bike›, dike».
40008010	Gava Îsa ev yek bihîst, zendegirtî ma û gote ewêd ku pey wî diçûn: «Ez r’ast wer’a dibêjim, Îsraêlêda jî Min bawerîke aha yekîda nedîtîye.
40008011	Ez wer’a dibêjim, ku gelekê ji r’ohilatê û ji r’oavayê bên û şayîya P’adşatîya E’zmanada t’evî Birahîm, Îshaq û Aqûb r’ûnên,
40008012	lê zar’êd P’adşatîyê wê bêne avîtinê te’rîya derva. Li wir wê bibe girî û ç’irke-ç’irka dirana».
40008013	Paşê Îsa sersedr’a got: «Her’e! Bira li gora bawerîya te ter’a be». Û wê demê xulamê wî qenc bû.
40008014	Gava Îsa hate mala Petrûs, xwesîya wî t’ayêda p’aldayî dît.
40008015	Ewî destê Xwe da destê wê û t’ayê jê ber’da, r’abû berdestî Wîr’a kir.
40008016	Gava r’o çû ava, gelek cinak’etî anîne cem Wî. Ewî bi xeberê r’uh’êd h’eram derxistin û h’emû nexweş qenc kirin.
40008017	Ev aha bû, ku ew gotina bi zarê Îşaya p’êxember bê sêrî, ku nivîsar e: «Ewî nexweşîyêd me hildan û êşêd me birin».
40008018	Çaxê Îsa e’lalet dora Xwe dît, e’mir li şagirta kir ku her’ine wî berî golê.
40008019	Hingê qanûnzanek nêzîkî Wî bû û gotê: «Dersdar! Tu k’uda jî her’î, ezê pey Te bêm».
40008020	Îsa gote wî: «R’ûvîyar’a qul hene, teyredêd e’zmênr’a jî hêlîn, lê bona Kur’ê Mêriv cîk t’une ku serê Xwe lê dayne».
40008021	Şagirtekî Wî gotê: «Xudan! Îzinê bide min ku ez pêşîyê her’im bavê xwe defin kim».
40008022	Lê Îsa jêr’a got: «Tu pey Min were. Bira mirî mirîyê xwe defin kin».
40008023	Gava Îsa k’ete qeyikê, şagirtêd Wî t’evî Wî çûn.
40008024	Nişkêva firtoneke mezin li golê r’abû, usa ku qeyik pêlada unda dibû. Lê Ew r’azayî bû.
40008025	Hingê şagirt nêzîkî Wî bûn, ew h’işyar kirin û gotinê: «Xudan! Me xilaz ke! Em unda dibin!»
40008026	Îsa gote wan: «Çima hûn usa tirsonek in kêmbawerno?» Wê demê r’abû li bayê û golê hilat û h’emû tişt seqir’în.
40008027	Merivêd t’evî Wî e’cêbmayî man û gotin: «Ev k’î ye, ku ba û gol jî êlimî Wî dibin?»
40008028	Gava Îsa derbazî wî alîyê t’opraxêd Gerdarînê bû, du cinak’etî ji nav gor’istana derk’etin û r’astî Wî hatin. Ew usa har bûn, ku kesek nikaribû wê r’êr’a derbaz bûya.
40008029	Wana kire qîr’în û gotin: «Tu çi ji me dixwazî, Kur’ê Xwedê? Ji wext zûtir hatî cefê bidî me?»
40008030	Ji wana wêdatir sûrîkî berazayî mezin diç’êrîya.
40008031	Cina r’eca ji Wî kir û gotinê: «Heger Tu me derdixî, bihêle em her’in bik’evine nava sûrîyê beraza».
40008032	Ewî gote wan: «Her’in!» Ew jî derk’etin çûn k’etine nava beraza û ew sûrî pêva jorda r’evî, xwe ji kendêlda avîtine golê û xeniqîn.
40008033	Berazvan r’evîn çûne bajêr, çi ku hatibû serê cinak’etîya gotin.
40008034	Hingê h’emû merivêd bajêr derk’etine pêşîya Îsa û gava Ew dîtin, r’eca ji Wî kirin ku ji e’rdê wan her’e.
40009001	Îsa k’ete qeyikê paşda veger’îya hate bajarê Xwe.
40009002	Wê derê şilûşe’tek nivînêda p’aldayî anîne cem. Gava Îsa bawerîya wan dît, gote yê şilûşe’t: «Lawo, ser xwe be! Gunêd te hatine baxşandinê».
40009003	Hingê ji qanûnzana hinek nav xweda fikirîn: «Eva nigê Xwe Xwedêr’a davêje».
40009004	Fikirêd wan Îsava e’yan bûn û got: «Hûn çima dilê xweda tiştê xirab difikirin?
40009005	K’îjan r’ih’et tê gotinê: ‹Gunêd te hatine baxşandinê›, yan ‹R’abe û biger’e›?
40009006	Lê wekî hûn bizanibin ku h’ukumê Kur’ê Mêriv heye li ser dinê guna bibaxşîne», hingê gote yê şilûşe’t: «R’abe nivîna xwe hilde, her’e mala xwe!»
40009007	Ew jî r’abû çû mala xwe.
40009008	Gava e’laletê ev yek dît, xofê ew girtin û şikirî dane Xwedê, ku ev h’ukum daye meriva.
40009009	Îsa ji wir pêşda çû, yekî ku navê wî Metta bû li cîyê xerchildanê r’ûniştî dît û gotê: «Pey Min were». Ew jî r’abû pey Îsa çû.
40009010	Gava Îsa mala Mettada ser sifrê r’ûniştibû, gelek xercgir û gunek’arêd din hatin t’evî Îsa û şagirtêd Wî r’ûniştin.
40009011	Çaxê fêrisîya ev yek dît, şagirtêd Wîr’a gotin: «Çima Dersdarê we t’evî xercgir û gunek’ara dixwe û vedixwe?»
40009012	Lê gava Îsa ev yek bihîst wanar’a got: «Saxlem ne h’ewcê h’ekîm in, lê nexweş.
40009013	Her’in me’na van xebera hîn bin: ‹Ez r’e’mê dixwazim, ne ku qurbanê›. Ez nehatime gazî yêd r’ast kim, lê gazî gunek’ara».
40009014	Hingê şagirtêd Yûh’enna hatine cem Wî û gotinê: «Çima em û fêrisî gelek cara r’ojî digirin, lê şagirtêd Te r’ojî nagirin?»
40009015	Îsa gote wan: «Qet dibe ku xwendîyêd de’watê şînê bikin, h’eta ku ze’va t’evî wan e? Lê r’ojê bên, gava ze’va ji wan bê hildanê, hingê wê r’ojî bigirin.
40009016	Kesek pê p’arç’ê nû k’inca kevin p’îne nake, çimkî p’arç’ê k’inca kevinva dirûtî wê zorê li k’inca kevin bike û cîyê qelişî wê hê li ber hev her’e.
40009017	Ne jî şerava nû dikine meşkêd kevin. Heger usa be, meşkê bit’eqin, şeravê bir’ije û meşkê jî xirab bin. Lê şerava nû dikine meşkê nû û her du jî têne xweyîkirinê».
40009018	Gava Îsa hê ev yeka wanar’a digot, hema hingê serwêrek hat xwe avîte ber nigê Wî û gotê: «Qîza min hêja mirîye. Lê were destê xwe dayne ser wê û ewê bijî».
40009019	Îsa r’abû t’evî şagirtêd Xwe da pey wî çû.
40009020	Û va k’ulfeteke nexweş, ku donzdeh salêd wê bûn ser xûnê vebibû, piştêva hat û r’îşîyêd k’incê Îsa k’et.
40009021	Ewê nêta xweda danîbû: «Heger ez t’enê k’incê Wî k’evim, ezê qenc bim».
40009022	Îsa ser milê Xweva veger’îya ew dît û gotê: «E’vdê! Ser xwe be! Bawerîya te tu qenc kirî». Û wê demê ew k’ulfet qenc bû.
40009023	Gava Îsa gihîşte mala serwêr, dîna Xwe dayê, wê qar’e-qar’a e’laletê ye û bilûrvan jî zelûlî lê dixin
40009024	û gote wan: «Derk’evin! Qîzik nemirîye, lê hênijîye». Wana qerfê xwe Pê dikirin.
40009025	Lê gava cime’t derxistine derva, Îsa çû hindur’ destê wê girt û qîzik r’abû ser xwe.
40009026	Eva deng-be’sa t’emamîya wî welatîda bela bû.
40009027	Gava Îsa ji wir derk’et çû, du merivêd kor dane pey Wî kirine qîr’în û gotin: «Kur’ê Dawid! Me were r’e’mê!»
40009028	Gava ku gihîştine malê, ew her du kor hatine cem Wî. Îsa ji wan pirsî û got: «Hûn bawer dikin, ku Ez dikarim alî we bikim?» Wana got: «Belê Xudan».
40009029	Hingê Îsa destê Xwe da ç’e’vêd wan û got: «Li gora bawerîya we wer’a be».
40009030	Wê demê ç’e’vêd wan vebûn. Îsa h’işk t’emî li wan kir û got: «Haş ji xwe hebin, ku t’u kes vê yekê neh’ese».
40009031	Lê ew derk’etin, t’emamîya wî welatîda nav û dengê Wî bela kirin.
40009032	Çaxê ewana derk’etin çûn, hineka cinak’etîkî lal anî cem Îsa.
40009033	Gava Ewî cin derxist, yê lal xeber da. E’lalet e’cêbmayî ma û got: «Li Îsraêlê jî tiştekî aha t’u car neqewimîye».
40009034	Lê fêrisîya got: «Ew bi h’ukumê serwêrê cina cina derdixe».
40009035	Îsa h’emû gund û bajara diger’îya, k’inîştêd wanda hîn dikir, Mizgînîya P’adşatîyê dannasîn dikir û li nav cime’tê h’emû cûr’e nexweşî qenc dikirin.
40009036	Gava Ewî e’lalet dît, gunê Wî li wan hat, çimkî ewana mîna pezê bê şivan, ber’edayî û belabûyî bûn.
40009037	Hingê Ewî şagirtêd Xwer’a got: «Nandirûn gelek e, lê p’ale hindik in.
40009038	Awa hîvî ji Xweyê dirûnê bikin, wekî p’ala nandirûna Xwer’a bişîne».
40010001	Îsa her donzdeh şagirt gazî cem Xwe kirin û h’ukum da wan ku r’uh’êd h’eram derxin, h’emû êş û nexweşîya jî qenc kin.
40010002	Navê her donzdeh şandîya ev in: Yê pêşin Şimh’ûn, ku Petrûs tê gotinê û birê wî Endrawis, Aqûbê Zebedî û birê wî Yûh’enna,
40010003	Fîlîpo û Bertolomeyo, T’ûma û Mettayê xercgir, Aqûbê Halfawo û Tedayo
40010004	Şimh’ûnê welatp’arist û Cihûdayê Îsxeryotî, ewê ku nemamîya Îsa kir.
40010005	Îsa ev her donzdeh şandin, t’emî li wan kir û got: «Neçine nava necihûya û nek’evine bajarêd Sameryayê.
40010006	Lê pêşîyê her’ine nav pezêd mala Îsraêlêye undabûyî.
40010007	Gava hûn her’in, dannasîn kin û bêjin: ‹P’adşatîya E’zmana nêzîk bûye›.
40010008	Nexweşa qenc kin, mirîya sax kin, k’otîya paqij kin, cina derxin. We bêheq standîye, bêheq jî bidin.
40010009	Li ber pişta xweda t’u tiştî hilnedin: Ne zêr’, ne zîv, ne sifir,
40010010	ne tûrik bona r’ê, ne du dest kiras, ne çarix, ne şivdar, çimkî p’ale hêjayî r’isqê xwe ye.
40010011	Çi bajar yan gundê ku hûn bik’evinê, maleke hêja bibînin û li wir bimînin, h’eta ku hûn ji wir diçin.
40010012	Gava hûn her’ine malê, silavê bidine wê û bêjin: ‹E’dilayî vê malêr’a›.
40010013	Û heger ew mal hêja ye, bira silava we li ser wê be, lê heger ne hêja ye, bira silava we li we veger’e.
40010014	Lê k’î ku we qebûl neke û guhdarîya xeberêd we neke, gava ku hûn ji wê malê, yan jî ji wî bajarî derdik’evin, t’oza nigêd xwe dawşînin.
40010015	Ez r’ast wer’a dibêjim, R’oja Axretê h’alê welatê Sodom û Gomorayê wê ji ya wî bajarî çêtir be.
40010016	Va Ez we dişînim çawa pez nava gura. Îdî mîna me’ra serwaxt bin û mîna kevotka dilsax.
40010017	Lê h’evza xwe ji meriva bikin, ewê we bibine ber dîwana û k’inîştêd xweda we bidine ber qamçîya.
40010018	R’ûyê Minda wê we bibine ber welîya û p’adşa, ku hûn ber wan û necihûya şe’detîyê bidin.
40010019	Lê çaxê we bibine ber dîwana, xem nekin ku hûnê çawa yan çi xeber din. Tiştêd ku hûnê xeber din, wê demê wer’a wê bê dayînê.
40010020	Çimkî ne ku hûnê xeber din, lê R’uh’ê Bavê weyî ku nava weda ye wê xeber de.
40010021	Bira wê birê xwe bide kuştinê, bavê jî kur’ê xwe û zar’ jî wê himberî dê û bavê xwe r’abin û wan bidine kuştinê.
40010022	Bona navê Min hûnê ber ç’e’vê h’emûya r’eş bin. Lê k’î ku h’eta xilazîyê teyax ke ewê xilaz be.
40010023	Û gava nav vî bajarîda we bizêrînin, bir’evine bajarekî din. Ez r’ast wer’a dibêjim, h’eta hatina Kur’ê Mêriv, hûn h’emû bajarêd Îsraêlê pêr’a nagihînin biger’in.
40010024	Şagirt ji dersdarê xwe ne mestir e û ne jî xulam ji axayê xwe.
40010025	Besî şagirt e, wekî mîna dersdarê xwe be û xulam jî mîna axayê xwe be. Heger malxê malêr’a ‹Belzebûl› gotin, hingê neferêd wîr’a wê çi bêjin?
40010026	Awa îdî t’u car ji meriva netirsin. Tiştekî dizîva t’une ku derneyê û ne jî veşartî ku k’ifş nebe.
40010027	Çi ku Ez te’rîyêda wer’a dibêjim, ewî nav r’onayêda bêjin û çi ku hûn guhada dibihên, ser bana bikine dengî.
40010028	Û ji wan netirsin yêd ku bedenê dikujin, lê nikarin r’uh’ bikujin. Lê hûn ji Wî bitirsin, Yê ku dikare r’uh’ û bedenê ce’nimêda unda ke.
40010029	Ne du ç’ivîk bi diravekî çarqur’ûşê têne firotanê? Lê yek jî ji wan bêyî e’mirê Bavê we nak’eve e’rdê.
40010030	Lê çi li we dik’eve, her t’êlekî p’or’êd serê we jimartî ne.
40010031	Îdî netirsin. Hûn ji gelek ç’ivîka qîmettir in.
40010032	K’î ku Min ber meriva îqrar ke, Ezê jî wî ber Bavê Xweyî E’zmana îqrar kim.
40010033	Lê k’î ku Min ber meriva înk’ar ke, Ezê jî wî ber Bavê Xweyî E’zmana înk’ar kim.
40010034	Nefikirin ku Ez hatime dinê e’dilayîyê bînim. Ez nehatim e’dilayîyê bînim, lê şûr.
40010035	Çimkî Ez hatim kur’ ji bavê, qîzê ji dê û bûkê ji xwesîyê biqetînim
40010036	û dijminêd mêriv wê ji mala wî bin.
40010037	Ewê ku bavê xwe yan dîya xwe ji Min ze’ftir h’iz dike, ne hêjayî Min e. Ewê ku kur’ê xwe yan qîza xwe ji Min ze’ftir h’iz dike, ne hêjayî Min e.
40010038	Ewê ku xaçê xwe hilnade pey Min nayê, ew ne hêjayî Min e.
40010039	K’î e’mirê xwe biger’e, ewê unda ke, lê k’î e’mirê xwe bona Min unda ke, ewê bibîne.
40010040	Ewê ku we qebûl dike, Min qebûl dike û ewê ku Min qebûl dike, Yê ku Ez şandime qebûl dike.
40010041	Ewê ku p’êxember qebûl dike çawa p’êxember, wê heqê p’êxember bistîne û ewê ku merivekî r’ast qebûl dike çawa merivê r’ast, wê heqê yêd r’ast bistîne.
40010042	Û ewê ku t’ase ava sar jî dide yekî ji van biç’ûka, bona xatirê wê yekê ku ew şagirtê Min e, Ez r’ast wer’a dibêjim, ewê t’u car heqê xwe unda neke».
40011001	Çaxê Îsa t’emîyêd ku dane her donzdeh şagirtêd Xwe xilaz kirin, ji wî cîyî çû nav bajarêd wan, ku hîn ke û dannasîn ke.
40011002	Gava Yûh’enna kelêda bona şixulêd Mesîh bihîst, çend şagirtêd xwe şandine cem Wî
40011003	û jê pirsîn: «Tu Ew î, Yê ku gerekê bihata, yan em hîvîya yekî din bin?»
40011004	Îsa caba wan da û got: «Her’in, çi ku hûn dibînin û dibihên Yûh’ennar’a bêjin.
40011005	Kor dibînin, seqet diger’in, k’otî paqij dibin, ker’ dibihên, mirî r’adibin û feqîrar’a jî Mizgînî tê dayînê.
40011006	Û xwezî li wî, ku ji Min p’işk nabe».
40011007	Gava ewana çûn, Îsa bona Yûh’enna e’laletêr’a destpêkir got: «Hûn derk’etine ber’îyê çi bibînin? Qamîşekî ku ji bayê dih’eje?
40011008	Yan hûn derk’etin çi bibînin? Merivekî k’incê nazik li xwe kirî? Ne ewêd ku k’incê nazik li xwe dikin, ew malêd p’adşada ne?
40011009	Yan hûn derk’etin çi bibînin? P’êxemberekî? Belê ez wer’a dibêjim, ji p’êxemberekî jî mestir e.
40011010	Eva ew e, bona k’îjanî nivîsar e: ‹Va ye Ezê qasidê Xwe pêşîya Teva bişînim. Ewê r’îya Te pêşîya Teva hazir ke›.
40011011	Ez r’ast wer’a dibêjim, ji nava ewêd ku ji k’ulfeta dinê k’etine, t’u kes ji Yûh’ennayê nixumdar mestir nebûye. Lê P’adşatîya E’zmanada yê herî biç’ûk ji wî mestir e.
40011012	Ji r’ojêd Yûh’ennayê nixumdar h’eta niha P’adşatîya E’zmana bi zorbetîyê tê h’icûmkirinê û yêd zorbe dikin ku zeftî xwe kin.
40011013	Çimkî h’emû p’êxembera û Qanûnê h’eta Yûh’enna bona P’adşatîya E’zmana şe’detî dan.
40011014	Û heger hûn dixwazin vê yekê qebûl kin, ew e Êlyasê ku gerekê bihata.
40011015	Guhê k’ê heye bira bibihê.
40011016	Niha Ez vî nisilî mîna çi bişibînim? Ew mîna wan zar’a ne, yêd ku bazarada r’ûniştî ne, gazî hevalêd xwe dikin
40011017	û dibêjin: ‹Me bona we zur’nê xist, hûn ner’eqisîn û bona we beyt’ gotin, we şîn nekir›.
40011018	Yûh’enna hat, ne dixwar, ne vedixwar û digotin: ‹Cin wîda heye›.
40011019	Kur’ê Mêriv hat, dixwe û vedixwe, bona Wî dibêjin: ‹Va Ew yekî pey xwarin û vexwarinê k’etî ye, dostê xercgir û gunek’ara ye›. Lê serwaxtî bi e’melêd xwe k’ifş dibe ku ew r’ast e».
40011020	Hingê Îsa destpêkir li wan bajara hilat, k’îjanada gelek k’eremetêd Wî qewimîbûn, çimkî ew ji gunekirinê veneger’îyan.
40011021	«Wey li te Xorazîn! Wey li te Beytsayda! Heger ew k’eremetêd ku nava weda bûn, Sûr û Saydêda bibûna, ewanayê zûva bi k’urx û k’ozîyê t’obe bikirana.
40011022	Lê Ez wer’a dibêjim, R’oja Axretê, h’alê Sûrê û Saydê wê ji h’alê we çêtir be.
40011023	Û tu Kefernahûm, te t’irê tê h’eta e’zman bilind bî? Lê tê h’eta dîyarê mirîya her’î xwarê! Heger ew k’eremetêd ku nav teda qewimîn Sodomêda biqewimîyana, ewê h’eta r’oja îroyîn bima.
40011024	Lê Ez wer’a dibêjim, R’oja Axretê h’alê welatê Sodomê wê ji h’alê te çêtir be».
40011025	Hingê Îsa got: «Şikir navê Te be Bavo, Xudanê e’rd û e’zman, ku Te ev tişt ji zana û bîlana veşartin û li ber zar’a vekirin.
40011026	Belê Bavo, çimkî aha li Te xweş hat.
40011027	Her tişt ji Bavê Min Minr’a hatîye dayînê. Kesek Kur’ nas nake pêştirî Bavê û kesek Bavê nas nake pêştirî Kur’ û k’îjanar’a ku Kur’ bixwaze wanva Bavê bide naskirinê.
40011028	Werine cem Min h’emûyêd westîyayî û bargiran û Ezê r’ih’etîyê bidime we.
40011029	Nîrê Min hildine ser xwe û ji Min hîn bin, çimkî Ez şkestî me û dilmilahîm im û hûnê xwer’a r’ih’etîyê bibînin.
40011030	Çimkî nîrê Min r’ih’et e û barê Min sivik e».
40012001	Hingê Îsa r’ojeke şemîyê nava zevîyar’a derbaz bû, şagirtêd Wî bir’çî bûn û destpêkirin simbilêd genim çinîn û xwarin.
40012002	Gava fêrisîya ev yek dît, Wîr’a gotin: «Hela binihêr’e, şagirtêd Te tiştê necayîzî r’oja şemîyê dikin».
40012003	Îsa wanar’a got: «We nexwendîye ku Dawid çi kir, gava ew û yêd pêr’a bir’çî bûn?
40012004	Ne ew k’ete Xana Xwedê û nanê Xwedêr’a dayî xwar, ew nan ne wîr’a cayîz bû bixwara, ne jî ewêd t’evî wîr’a, lê t’enê k’ahînar’a?
40012005	Yan jî we Qanûnêda nexwendîye, ku k’ahîn r’ojêd şemîyê p’aristgehêda şemîyê dih’er’imînin û dîsa bê sûc in?
40012006	Lê Ez wer’a dibêjim, ku li vir Yekî ji p’aristgehê mestir heye.
40012007	Heger we zanibûya me’na vê xeberê çi ye ku tê gotinê: ‹Ez r’e’mê dixwazim, ne ku qurbanê›, hingê weyê yêd bêsûc gunek’ar nekirana.
40012008	Çimkî Kur’ê Mêriv Xudanê r’oja şemîyê ye».
40012009	Îsa ji wir r’abû çû, hate k’inîşta wan.
40012010	Merivek li wir hebû, ku destê wî k’işîyabû. Hineka dixwest ku xeyba Îsa bikirana, ji Wî pirsîn û gotinê: «Cayîz e ku meriv r’oja şemîyê nexweşa qenc bikin?»
40012011	Ewî jî wanar’a got: «Ew ji we k’î ye, ku pezeke wî hebe û r’oja şemîyê bik’eve ç’e’lê, wê negire û dernexe?
40012012	Lê însan çiqas ji pêz qîmettir e! Awa r’oja şemîyê qencîkirin cayîz e».
40012013	Hingê wî merivîr’a got: «Destê xwe dirêj ke». Ewî jî dirêj kir û mîna destê din qenc bû.
40012014	Lê fêrisî derk’etine derva bona Îsa li hev şêwirîn ku çawa Wî bidine kuştinê.
40012015	Û gava Îsa pê h’esîya, ji wê derê çû, gelek e’lalet jî pey Wî çû. Ewî h’emû jî qenc kirin
40012016	û t’emî da wan ku bona Wî nekine dengî.
40012017	Eva aha bû ku ew gotina bi zarê Îşaya p’êxember bê sêrî:
40012018	«Va ye xulamê Min, yê ku Min bijartîye û h’izkirîyê Minî ku Min begem kirîye. Ezê R’uh’ê Xwe daynime ser Wî û Ewê miletar’a heqîyê e’lam ke.
40012019	Ewê ne bik’eve h’ucetê, ne bike qar’e-qar’ û ne jî yekê dengê Wî meydanada bibihê.
40012020	Ew qamîşê p’erç’iqî hûr nake, p’ilta diç’irûse vênasîne, h’eta ku heqîyê bigihîne sêrî.
40012021	Û h’emû milet wê gumana xwe daynine ser navê Wî».
40012022	Hingê cinak’etîkî korî lal anîne cem Wî û Ewî ew qenc kir, usa ku ewî hin dît û hin jî xeber da.
40012023	Û t’emamîya e’laletê zendegirtî ma û got: «Gelo Ev e kur’ê Dawid?»
40012024	Lê gava fêrisîya bihîst gotin: «Eva bi h’ukumê serwêrê cina Belzebûl cina derdixe».
40012025	Lê nêtêd dilê wan Îsava e’yan bûn û wanar’a got: «Her p’adşatîya ku nav wêda t’ifaq t’unebe wê wêran be û her bajar yan mala ku li nava wêda t’ifaq t’unebe ew namîne.
40012026	Heger mîrêcin xwexa xwe derdixe, ku usa ye nava p’adşatîya wîda bêt’ifaqî heye, îdî p’adşatîya wî wê çawa bimîne?
40012027	Heger Ez bi h’ukumê Belzebûl cina derdixim, lê yêd ku pey we tên bi çi derdixin? Wekî usa ye ewê bibine h’akimêd we.
40012028	Lê heger Ez bi h’ukumê R’uh’ê Xwedê cina derdixim, îdî P’adşatîya Xwedê gihîştîye we.
40012029	Yan çawa yek dikare bik’eve mala mêrxasekî û hebûka wî t’alan ke, heger pêşîyê wî mêrxasî girênede? Gava girêda, hingê wê bikaribe mala wî t’alan ke.
40012030	K’î ku ne t’evî Min e, miqabilî Min e û k’î ku t’evî Min t’op nake, bela dike.
40012031	Bona vê yekê Ez wer’a dibêjim, her gune û gotinêd xirab wê li meriva bêne baxşandinê, lê ewê ku gotineke xirab miqabilî R’uh’ bêje, li wî nayê baxşandinê.
40012032	K’î tiştekî miqabilî Kur’ê Mêriv bêje, wê bê baxşandinê, lê heger yek hindava R’uh’ê Pîrozda bêje, li wî nayê baxşandinê, ne vê dinê ne jî wê dinê.
40012033	Heger dar qenc e, berê wê jî qenc e, heger dar xirab e, berê wê jî xirab e, çimkî dar ji berê xwe tê naskirinê.
40012034	Ç’êjikêd me’ra! Hûn çawa dikarin qenc xeber din, heger hûn xirab in? Çimkî dil çiva t’ijî ye zar jî ewê dibêje.
40012035	Merivê qenc, ji xizna xweye qenc qencîyê derdixe, lê merivê xirab, ji xizna xweye xirab xirabîyê derdixe.
40012036	Ez wer’a dibêjim, R’oja Axretê meriv bona her xebereke p’ûç’ ku xeber didin wê cabdar bin.
40012037	Çimkî hûnê bi xeberêd xwe bêsûc bin û bi xeberêd xwe gunek’ar bin».
40012038	Hingê hineka ji qanûnzan û fêrisîya Wîr’a gotin: «Dersdar! Em dixwazin ku nîşanekê ji Te bibînin».
40012039	Ewî li wan veger’and û got: «Nisilê xirab û xalifî nîşanekê dixwaze, lê jêr’a nîşaneke din nayê dayînê pêştirî nîşana Ûnis p’êxember.
40012040	Çawa ku Ûnis sê r’oj û sê şeva zikê h’ûtda ma, Kur’ê Mêriv jî usa wê sê r’oj û sê şeva nava k’ûrayîya e’rdêda bimîne.
40012041	Merivêd Nînewayê wê R’oja Axretê r’abin û vî nisilî neheq kin, çimkî ewana bi dannasînîya Ûnis ji gunekirinê veger’îyan û va Yekî ji Ûnis mestir li vir heye.
40012042	P’adşa Başûrê R’oja Axretê wê r’abe vî nisilî neheq ke, çimkî ewa ji serê dinê hat, ku serwaxtîya Silêman bibihê û va ye Yekî ji Silêman mestir li vir heye.
40012043	Çaxê r’uh’ê h’eram ji mêriv dertê, cîyê bê av diger’e ku r’ih’etîyê bibîne. Lê gava nabîne,
40012044	hingê ew dibêje: ‹Ez veger’ime wê mala xweye ku jê derk’etime›. Gava ew tê, dibîne wê mal vala, paqijkirî û hevdayî ye.
40012045	Hingê diçe h’eft cinêd dine ji xwe xirabtir jî tîne, dik’evine wir dijîn. Û axirîya wî merivî ji pêşîyê xirabtir dibe. Usa jî wê bê serê vî nisilê xirab».
40012046	Hê Ewî e’laletêr’a xeber dida, va dîya Wî û birayêd Wî li derva sekinîn, dixwestin t’evî Wî xeber dana.
40012047	Yekî jêr’a got: «Va dîya Te û birayêd Te derva ne û dixwazin t’evî Te xeber din».
40012048	Ewî jî li wî veger’and û gotê: «K’î ye dîya Min û k’î ne birayêd Min?»
40012049	Hingê destê Xwe dirêjî şagirtêd Xwe kir û got: «Va ne dê û birayêd Min!
40012050	Çimkî k’î ku xwestina Bavê Minî e’zmana bîne sêrî, ew e birê Min, xûşka Min û dîya Min».
40013001	Wê r’ojê Îsa ji malê derk’et, li devê golê r’ûnişt.
40013002	Û haqas e’lalet hate cem Wî, ku Ew k’erba k’ete qeyikê r’ûnişt û t’emamîya e’laletê devê golê sekinî.
40013003	Ewî gelek tişt bi mesela ew hîn kirin û got: «T’oximr’eş r’abû çû ku t’oxim bir’eşîne.
40013004	Gava dir’eşand, hinek ji wan k’etine devê r’ê, teyrede hatin û ew xwarin.
40013005	Hinekêd din k’etine ser e’rdê kevirî, ku li wir xwelî kêm bû. Ew zû şîn bûn, çimkî telaşê xwelîyê ne k’ûr bû.
40013006	Lê çaxê te’v derk’et, ew ç’ilmisîn û çimkî r’awêd wan t’unebûn, h’işk bûn.
40013007	Hinekêd din k’etine nava stirîya, stirî r’abûn û ew xeniqandin.
40013008	Lê hinekêd din jî k’etine nava e’rdê qenc û ber dan, yê sed, yê şêst û yê sî.
40013009	Guhê k’ê heye bira bibihê!»
40013010	Wê gavê şagirtêd Wî nêzîk bûnê û gotinê: «Çima bi mesela Tu wanar’a xeber didî?»
40013011	Ewî li wan veger’and û got: «Wer’a hatîye dayînê ku hûn sur’êd P’adşatîya E’zmana bizanibin, lê wanar’a nehatîye dayînê.
40013012	Çimkî k’êr’a ku heye, wê hê lê zêde be û serda bir’ije û k’êr’a ku t’une, çi heye jî wê jê bê standinê.
40013013	Ez bona wê yekê bi mesela wanr’a xeber didim, ku ewana dinihêr’in û nabînin, dibihên, lê guhê xwe nadine ser û fe’m nakin.
40013014	Li ser wan p’êxembertîya Îşaya tê sêrî ku dibêje: ‹Hûnê bibihên û guh bidinê, lê fe’m nekin, hûnê binihêr’in û dîna xwe bidinê, lê nebînin.
40013015	Çimkî eva cime’ta serh’işk e, bi guha giran dibihên û ç’e’vêd xwe girtine, wekî bi ç’e’va nebînin, bi guha nebihên û bi h’iş fe’m nekin, veneger’in, ku Ez wan qenc kim›.
40013016	Lê xwezî li ç’e’vêd we, ku dibînin û guhêd we, ku dibihên.
40013017	Ez r’ast wer’a dibêjim, gelek p’êxember û merivêd r’ast h’izreta dîtina van tişta bûn çi ku hûn dibînin, lê nedîtin û bibihîstana çi ku hûn dibihên, lê nebihîstin.
40013018	Niha hûn şirovekirina mesela t’oximr’eş bibihên.
40013019	Her kesê ku xebera P’adşatîyê dibihê û fe’m nake, yê Xirab tê t’oximê dilê wîda çandî dir’evîne. Eva ew in ku devê r’ê hatine çandinê.
40013020	Ewêd li e’rdê kevirî hatine çandinê ew in, ku çaxê xeberê dibihên, ew zû bi eşq û şa qebûl dikin.
40013021	Lê r’aw ku nava wanda t’unene, dirêj t’aw nakin. Gava bona xeberê r’astî tengasîya yan zêrandinê tên, ew zû ji r’ê dik’evin.
40013022	Ewêd li nava stirîyada hatine çandinê ew in, ku xeberê dibihên û xemêd vê dinyayê û derewêd dewletîyê xeberê dixeniqînin, ew bê ber dimînin.
40013023	Lê ewêd li nava e’rdê qencda hatine çandinê ew in, ku xeberê dibihên, fe’m dikin û ber didin, hinek sed, hinek şêst û hinek sî».
40013024	Îsa meseleke din jî wanar’a pêşda anî û got: «P’adşatîya E’zmana mîna vê yekê ye: Merivekî nav e’rdê xweda t’oximê qenc çand.
40013025	Gava h’emû r’azayî bûn, dijminê wî hat û li nav genimda zîwan jî çand û çû.
40013026	Gava genim gihîşt berê xwe da, hingê zîwan jî pêr’a k’ifş bûn.
40013027	Xulamêd xweyê e’rdê nêzîkî wî bûn û gotinê: ‹Axayê me! Te nava e’rdê xweda t’oximê qenc neçand? Lê ev zîwan ji k’u hatin?›
40013028	Ewî li wan veger’and û got: ‹Dijminekî ev tişt kirîye›. Xulama jî gote wî: ‹Niha tu qayl î ku em her’in wan r’akin?›
40013029	Ewî got: ‹Na, nebe çaxê hûn zîwanê r’akin, gênim jî pêr’a derxin.
40013030	Bihêlin bira her du jî hevr’a bigihîjin h’eta r’oja nandirûnê. R’oja nandirûnê ezê p’alar’a bêjim, pêşîyê zîwanê biçinin, gur’z-gur’z girêdin bona şewatê, lê gênim bikine e’mbara min›».
40013031	Meseleke din jî wanar’a pêşda anî û got: «P’adşatîya E’zmana mîna vê yekê ye: Merivekî h’ebeke t’oximê xerdalê hilda, nav e’rdê xweda çand.
40013032	Ew ji h’emû t’oxima hûrtir e, lê gava digihîje, ji h’emû p’incar’a mestir dibe û dibe dar, usa ku teyredêd e’zmên tên hêlînêd xwe ser ç’iqilêd wê çêdikin».
40013033	Îsa meseleke din jî wanar’a got: «P’adşatîya E’zmana mîna hevîrtir’şk e, ku k’ulfetekê hilda, nava sê kod arda stira, h’eta ku h’emû hilat».
40013034	Îsa ev h’emû tişt bi mesela e’laletêr’a gotin û bê mesele t’u tişt wanar’a nedigot.
40013035	Ev yek aha bû, ku ew gotina bi zarê p’êxember bê sêrî: «Ezê bi mesela wanr’a xeber dim, tiştêd ji wextê e’firandina dinyayêda veşartî gilî kim».
40013036	Hingê Îsa e’lalet hişt, hate mal. Şagirtêd Wî hatine cem Wî û gotinê: «Mesela genim û zîwanê mer’a şiroveke».
40013037	Ewî li wan veger’and û got: «Ewê ku t’oximê qenc çand, Kur’ê Mêriv e.
40013038	E’rd dinya ye, t’oximê qenc jî merivêd p’ara P’adşatîyê ne, lê zîwan merivêd p’ara yê Xirab in.
40013039	Dijminê ku ew çand, mîrêcin e. Nandirûn axirîya dinyayê ye, p’ale jî milyak’et in.
40013040	Û çawa ku zîwanê t’op dikin dişewitînin, axirîya vê dinyayê jî wê usa be.
40013041	Kur’ê Mêriv wê milyak’etêd Xwe bişîne û ewê ji P’adşatîya Wî h’emûyêd ku merîya ji r’ê derdixin û neheqîyê dikin bibijêrin
40013042	û bavêjine k’ûra agir. Li wir wê bibe girî û ç’irke-ç’irka dirana.
40013043	Hingê merivêd r’ast wê P’adşatîya Bavê xweda mîna te’vê şewq bidin. Guhê k’ê heye bira bibihê!
40013044	P’adşatîya E’zmana mîna vê yekê ye: E’rdekîda xizneke veşartî hebû. Merivek wê dibîne, vedişêre, şabûna diçe h’emû hebûka xwe difiroşe û wî e’rdî dik’ir’e.
40013045	Dîsa P’adşatîya E’zmana mîna vê yekê ye: Merivekî bazirganî dur’êd r’ind diger’e.
40013046	Gava dur’ekî p’ir’ qîmet dibîne, diçe h’emû hebûka xwe difiroşe û wî dur’î dik’ir’e.
40013047	Dîsa P’adşatîya E’zmana mîna vê yekê ye: T’or’ek tê avîtinê nava be’rê û h’emû cûr’e me’sî dik’evinê.
40013048	Gava t’or’ t’ijî dibe, dik’işînine devê be’rê û r’ûdinîn me’sîyêd kêr dibijêrin dikine derdana, lê yêd bêkêr wêda davêjin.
40013049	Axirîya dinyayê jî wê usa be. Milyak’etê derk’evin xiraba ji nav qenca bibijêrin
40013050	û bavêjine k’ûra agir. Li wir wê bibe girî û ç’irke-ç’irka dirana».
40013051	Îsa ji wan pirsî: «We ev h’emû tişt fe’m kirin?» Wana jêr’a got: «Belê».
40013052	Ewî jî wanar’a got: «Bona vê yekê her qanûnzanek ku P’adşatîya E’zmana hîn bûye, mîna merivekî xweyîmilk’ e, ku ji xizna xwe tiştêd kevin û nû derdixe».
40013053	Gava Îsa ev mesele xilaz kirin, ji wir çû
40013054	hate cî-misk’enê Xwe, k’inîşta wanda ew hîn dikirin. Ew jî zendegirtî diman û digotin: «Ev serwaxtî û qewata k’eremeta ji k’u gihîştîyê?
40013055	Ne Ev kur’ê necar e? Ne navê dîya Wî Meryem e? Ne Aqûb, Ûsiv, Şimh’ûn û Cihûda birêd Wî ne?
40013056	Ne h’emû xûşkêd Wî cem me ne? Ev h’emû tişt ji k’u gihîştine Wî?»
40013057	Bi vî awayî ew ji Wî çûn, lê Îsa wanar’a got: «P’êxember t’u cîyî ne bêqedir e, pêştirî mala xwe û cî-misk’enê xweda».
40013058	Ewî li wê derê gelek k’eremet nekirin, çimkî bawerîya wan t’unebû.
40014001	Hingê Hêrodesê serwêrê Celîlê bona Îsa bihîst,
40014002	xulamêd xwer’a got: «Eva Yûh’ennayê nixumdar e ji nav mirîya r’abûye. Lema jî pê wî k’eremet têne kirinê».
40014003	Çimkî Hêrodes Yûh’enna girtibû girêdabû û avîtibû kelê, r’ûyê Hêrodîya jina Fîlîpoyê birê xweda.
40014004	Çimkî Yûh’enna Hêrodesr’a çend cara gotibû: «Ne r’ast e ku tu Hêrodîyayê bistînî».
40014005	Û Hêrodes jî dixwest ew bikuşta, lê ji cime’tê ditirsîya, çimkî cime’tê Yûh’enna çawa p’êxember qebûl dikir.
40014006	Gava r’oja bûyîna Hêrodes hat, qîza Hêrodîyayê şayîyêda bona wan r’eqisî û dilê Hêrodes gelekî xweş hat.
40014007	Ewî sond xwar û gote qîzikê: «Tu çi bixwazî ezê bidime te».
40014008	Qîzik jî ji dîya xwe hatibû şîretkirinê û gotê: «K’a li vir, ser sinîyê serê Yûh’ennayê nixumdar bide min».
40014009	P’adşa ber xwe k’et, lê çimkî li ber t’eglîfkirîya sond xwaribû, e’mir kir ku xwestina wê bê dayînê.
40014010	Ewî şand kelêda serê Yûh’enna da lêxistinê
40014011	û serê wî li ser sinîyê anîn dane keç’ikê. Keç’ikê jî dîya xwer’a bir.
40014012	Hingê şagirtêd wî hatin cinyazê wî hildan û ew defin kirin. Paşê çûn Îsar’a gotin.
40014013	Gava Îsa ev yek bihîst, ji wê derê bi qeyikê t’enê çû cîkî xewle. Lê gava e’laletê bihîst, ji bajara peya pey Wî çûn.
40014014	Çaxê Îsa ji qeyikê derk’et û e’laleteke giran dît, hingê gunê Wî li wan hat û nexweşêd wan qenc kirin.
40014015	Berê êvarê şagirtêd Wî hatine cem û gotinê: «Ev der cîkî xikî-xwelî ye, îdî dereng e. Îzina e’laletê bide ku her’ine gunda xwer’a xurek bik’ir’in».
40014016	Lê Îsa wanar’a got: «Ne h’ewce ye ku ew her’in. Hûn xurek bidine wan».
40014017	Wana lê veger’and û gotinê: «Li vir pêştirî pênc nan û du me’sîya tiştekî meyî mayîn t’une».
40014018	Ewî wanar’a got: «Wan nan û me’sîya bînine cem Min».
40014019	Îsa e’mir kir ku e’lalet li ser şînayîyê r’ûnên. Ewî her pênc nan û her du me’sî hildan, berê Xwe e’zmênda kir şikirî da û ew nan kerkirin. Paşê da şagirta, şagirta jî da e’laletê.
40014020	H’emûya jî xwar t’êr bûn û donzdeh sele jî t’ijî hûrikêd bermayî berev kirin.
40014021	Ewêd ku xwarin, pêştirî jin û zar’a weke pênc h’ezar mêrî bûn.
40014022	Pêr’a-pêr’a Îsa p’êyî ser şagirta kir, ku bik’evine qeyikê û pêşîya Wî derbazî wî berî golê bin, h’eta ku Xwexa e’laletê ver’êke.
40014023	Çaxê Ewî e’lalet ver’êkir, t’enê r’abû çû serê ç’îyê, ku dua bike. Gava r’o çû ava, Ew li wira t’enê bû,
40014024	lê qeyik îdî ji devê golê dûr k’etibû û nava pêlada bû, çimkî ba miqabilî wê bû.
40014025	Qereberbangê Îsa ser golêr’a peya diçû nêzîkî wan dibû.
40014026	Lê gava şagirta dît ku Ew ser golêr’a peya diçe, bizdîyan û gotine hev: «Ev xeyal e!» Û wana ji tirsa kire qîr’în.
40014027	Lê Îsa wê demê deng da wan û got: «Ser xwe bin! Ez im! Netirsin!»
40014028	Petrûs lê veger’and û gotê: «Xudan, heger Tu yî, e’mir ke ku ez ser avêr’a bême cem Te».
40014029	Îsa gotê: «Were!» Petrûs ji qeyikê peya bû, ser avêr’a çû, ku her’e cem Îsa.
40014030	Lê çaxê ewî bayê qayîm dît tirsîya û îdî wê nuq bûya, kire qîr’în: «Xudan, min xilaz ke!»
40014031	Wê demê Îsa destê Xwe dirêjî wî kir, ew girt û jêr’a got: «Kêmbawero! Çima tu dudilî bûyî?»
40014032	Çaxê k’etine qeyikê, ba sekinî.
40014033	Û ewêd qeyikêda serê xwe li ber Wî danîn û gotinê: «R’astî Tu Kur’ê Xwedê yî».
40014034	Gava ew derbazî wî berî golê bûn, li alîyê Cênîsartêva gihîştine bejê.
40014035	Binelîyêd wir Ew nas kirin, şandin t’emamîya dor-bera, h’emû nexweş anîne cem Wî.
40014036	Wana hîvî jê dikir ku t’enê r’îşîyêd k’incê Wî k’evin. Û h’emûyêd ku lê dik’etin ji nexweşîyêd xwe qenc dibûn.
40015001	Hingê fêrisî û qanûnzanêd Orşelîmê hatine cem Îsa û gotinê:
40015002	«Çima şagirtêd Te pey r’aw-r’izimêd kal û bava naçin? Destneşûştî nan dixwin».
40015003	Ewî li wan veger’and û got: «Lê hûn çima bona r’aw-r’izimêd xwe pey t’emîyê Xwedê naçin?
40015004	Çimkî Xwedê got: ‹Qedirê dê û bavê xwe bigire› û ‹Ewê ku gilîkî qolayî dê û bavê xwer’a bêje gerekê bê kuştinê›.
40015005	Lê hûn dibêjin: ‹Ewê ku dîya xwer’a yan bavê xwer’a bêje: Ew alîk’arîya ku gerekê ji min bigihîje te ew Xwedêr’a tê dayînê,
40015006	îdî ji wî nak’eve ku ew qedirê dê û bavê xwe bigire›. Bi vî awayî bona xatirê r’aw-r’izimêd xwe hûn xebera Xwedê dikine xwelî.
40015007	Dur’ûno! Îşaya bona we r’ast p’êxembertî kirîye û gotîye:
40015008	‹Eva cime’ta bi zarê xwe qedirê Min digire, lê dilê wan ji Min dûr e.
40015009	Badîhewa Min dih’ebînin, t’emîyêd meriva çawa qanûnêd Min cime’tê hîn dikin›».
40015010	Hingê Îsa e’lalet gazî cem Xwe kir û gote wan: «Bibihên û fe’m bikin!
40015011	Ne ku tiştê diçe dêv, ew meriva dih’er’imîne, lê çi ku ji dêv dertê, ew meriva dih’er’imîne».
40015012	Hingê şagirtêd Wî hatin û gotine Wî: «Tu zanî gava fêrisîya ev xeber bihîst, dilê wan ma?»
40015013	Ewî li wan veger’and û got: «Her dara ku Bavê Minî E’zmana daneç’ikandîye, wê ji k’okêva bê r’akirinê.
40015014	Ji wan veger’in! Ewe kor in û r’êberê kora ne. Heger kor r’êberîyê kora bike, her duyê jî bik’evine ç’e’lê».
40015015	Petrûs lê veger’and û gotê: «Vê meselê mer’a şiroveke».
40015016	Îsa got: «Hûn jî hela hê fe’m nakin?
40015017	Çima hûn fe’m nakin, çi ku diçe dêv, derbazî nav-dil dibe û derdik’eve derva?
40015018	Lê ew tiştêd ku ji dêv dertên, ew ji dil dertên û hema ev in ku mêriv dih’er’imînin.
40015019	Çimkî ji dil fikirêd xirab, kuştin, zinêk’arî, qavî, dizî, derewî, buxdan dertên.
40015020	Ev in ku meriva dih’er’imînin, lê destneşûştî nanxwarin meriva nah’er’imîne».
40015021	Îsa r’abû ji wê derê çû alîyê Sûr û Saydê.
40015022	Û va k’ulfeteke kenanî ji wan dera hat, kire gazî û gote Wî: «Xudan, Kur’ê Dawid, min were r’e’mê. Qîza min cina dik’eve, gelekî cefê dibîne».
40015023	Lê Ewî caba wê neda. Şagirtêd Wî nêzîkî Wî bûn hîvî jê kirin û gotin: «Tiştekî bêje vê, bira dûrî me k’eve, çimkî pey me k’etîye dike qar’e-qar’».
40015024	Ewî cab da û got: «Ez t’enê bona pezêd mala Îsraêlêye undabûyî hatime şandinê».
40015025	Lê ew k’ulfeta hat xwe avîte nigê Wî û gotê: «Xudan, alî min bike!»
40015026	Ewî li wê veger’and û gotê: «Ev ne r’ast e, wekî nanê ber zar’a hildin û bavêjine ber sa».
40015027	Ewê jî got: «Belê Xudan, ne se jî wan hûrikêd ku ji sifra xweyê wan dik’evine e’rdê dixwin?»
40015028	Wî çaxî Îsa lê veger’and û gotê: «E’vdê, bawerîya te mezin e. Bira anegorî xwestina te ter’a be». Hema ji wê demê qîza wê qenc bû.
40015029	Îsa ji wir çû ber gola Celîlê, r’abû serê ç’îyê r’ûnişt.
40015030	E’laleteke giran hate cem Wî, ku t’evî xwe gelek seqet, kor, lal, şilûşe’t û nexweşêd mayîn anîbûn û avîtine ber p’îyêd Îsa. Ewî jî ew qenc kirin.
40015031	Gava e’laletê dît ku lala xeber dan, şilûşe’t qenc bûn, seqet ger’îyan û ç’e’vê kora vebûn, zendegirtî man û pesinê navê Xwedêyê Îsraêlê dan.
40015032	Îsa gazî şagirtêd Xwe kir û got: «Gunê Min vê e’laletê tê. Eva sê r’oj e t’evî Min e û tiştekî wanî xwarinê t’une. Ez naxwazim wan bir’çî ver’êkim ku r’êva dilê wan xweva her’e».
40015033	Şagirtêd Wî jêr’a gotin: «Li vê ber’îyê emê ji k’u haqas nan bînin, wekî evê e’laleta giran t’êr kin?»
40015034	Îsa wanar’a got: «Çend nanê we hene?» Wana got: «H’eft nan û çend me’sîyêd hûr».
40015035	Îsa e’mir kir ku e’lalet ser e’rdê r’ûnê.
40015036	Ewî her h’eft nan û ew me’sî hildan şikirî da û kerkirin. Paşê dane şagirta, şagirta jî dane e’laletê.
40015037	H’emûya jî t’êr xwar û h’eft zembîl jî t’ijî hûrikêd bermayî berev kirin.
40015038	Ewêd ku xwarin, pêştirî jin û zar’a, weke çar h’ezar mêrî bûn.
40015039	Paşê Ewî e’lalet ver’êkir, k’ete qeyikekê û hate sînorê Megedanê.
40016001	Fêrisî û sadûqî hatine cem Wî ku Wî bicêr’ibînin û jê xwestin ku ji e’zmana nîşanekê nîşanî wana ke.
40016002	Ewî li wan veger’and û got: «Gava dibe êvar, hûn dibêjin: ‹Hewa wê xweş be, çimkî e’zman sor bûye›.
40016003	Lê serê sibehê dibêjin: ‹Îro hewa wê xweş nîbe, çimkî e’zman xumam û sor e›. Hûn r’ûyê e’zmên e’nene dikin ku hewayê çawa be, lê nîşanêd zemana e’nene nakin.
40016004	Nisilê xirab û xalifî nîşanekê dixwaze, lê jêr’a nîşaneke din nayê dayînê, pêştirî nîşana Ûnis p’êxember». Û Ewî ew hiştin û çû.
40016005	Gava şagirtêd wî derbazî wî alî bûn, bîr kirin xwer’a nan hildana.
40016006	Îsa wanar’a got: «Miqatî xwe bin, h’evza xwe ji hevîrtir’şkê fêrisî û sadûqîya bikin».
40016007	Lê ewana nav hevda xeber didan û digotin: «Nanê me t’une, lema aha dibêje».
40016008	Lê ev yek Îsava e’yan bû û got: «Kêmbawerno! Hûn çima nav hevda xeber didin, ku nanê we t’une?
40016009	Hûn hê fe’m nakin? Nayê bîra we, çawa pênc nana t’êra pênc h’ezar meriva kir û we çend sele bermayî hildan?
40016010	Û h’eft nana jî t’êra çar h’ezar meriva kir û we çend zembîl bermayî hildan?
40016011	Hûn çawa fe’m nakin, wekî Min bona nan wer’a negot? Lê bona wê yekê, ku hûn h’evza xwe ji hevîrtir’şkê fêrisî û sadûqîya bikin».
40016012	Şagirta hingê fe’m kir, wekî Ewî bona hevîrtir’şkê nan wanr’a negot, ku h’evza xwe bikin, lê ji hînkirina fêrisî û sadûqîya.
40016013	Îsa çû alîyê Qeyserîya Fîlîpoyê û ji şagirtêd Xwe pirsî: «Bi t’exmîna meriva Kur’ê Mêriv k’î ye?»
40016014	Wana got: «Hinek dibêjin ‹Yûh’ennayê nixumdar e›, hinekêd din dibêjin ‹Êlyas e›, lê hinekêd mayîn jî dibêjin ‹Yêremîya ye, yan jî yek ji p’êxembera ye›».
40016015	Ewî ji wan pirsî: «Lê hûn çi dibêjin? Bi t’exmîna we Ez k’î me?»
40016016	Şimh’ûn-Petrûs lê veger’and û gotê: «Tu Mesîh î, Kur’ê Xwedêyê sax».
40016017	Îsa lê veger’and û gotê: «Xwezî li te, Şimh’ûnê kur’ê Yûh’enna, çimkî xûn û goşt ev yek e’yanî te nekirin, lê Bavê Minî e’zmana.
40016018	Ez ter’a dibêjim, ku tu Petrûs î, awa gotî qeyak î û li ser vî qeyayî Ezê civîna Xwe çêkim û qewata mirinê wê pê nikaribe.
40016019	Û Ezê k’ilîtêd P’adşatîya E’zmana bidime destê te û çi ku tu li ser e’rdê girêdî, e’zmanada jî wê girêdayî be û çi ku tu li ser e’rdê vekî, e’zmanada jî wê vekirî be».
40016020	Hingê Îsa t’emî şagirtêd Xwe kir, wekî kesîr’a nebêjin, ku Ew Mesîh e.
40016021	Pey wê yekêr’a Îsa destpêkir şagirtêd Xwer’a e’yan kir ku gerekê Ew her’e Orşelîmê, ji alîyê r’ûspîya, serekêd k’ahîna û qanûnzanada gelek cefa bik’işîne û bê kuştinê, lê r’oja sisîya ji mirinê r’abe.
40016022	Lê Petrûs Ew da alîkî, lê hilat û gotê: «Dûrî hindava Te, Xudan! Ew tişt t’u car li Te neqewime!»
40016023	Îsa ser Petrûsda veger’îya û gotê: «Ji ber ç’e’vê Min betavebe, Cino! Tu bona Min p’işkbûn î, çimkî ew nêt-fikira te ne ji Xwedê ye, lê ji merivayê ye».
40016024	Hingê Îsa şagirtêd Xwer’a got: «Heger yek dixwaze li pey Min bê, bira xwe înk’ar ke, xaçê xwe hilde û li pey Min bê.
40016025	Çimkî k’î ku dixwaze e’mirê xwe xilaz ke, ewê unda ke û k’î ku e’mirê xwe bona Min unda ke, ewê bibîne.
40016026	Çi feyde heger meriv t’emamîya dinyayê qazinc ke, lê e’mirê xwe unda ke? Yan jî meriv çi dikare ber e’mirê xweva bide?
40016027	Çimkî Kur’ê Mêriv wê bi r’ûmeta Bavê Xwe t’evî milyak’etêd Xwe bê. Hingê wê anegorî e’melêd her kesî bide wan.
40016028	Ez r’ast wer’a dibêjim, hinekêd li vir sekinî hene wê mirinê nebînin, h’eta ku Kur’ê Mêriv bi P’adşatîya Xweva tê nebînin».
40017001	Pey şeş r’ojar’a Îsa t’evî Xwe Petrûs, Aqûb û birê wî Yûh’enna hildan û r’akirine ç’îyakî bilind, li wir ew t’enê bûn.
40017002	Hingê r’engê Wî li ber ç’e’vê wan hate guhastinê. R’ûyê Wî mîna te’vê biriqî û k’incêd Wî jî mîna nûrê çîl-qerqaş bûn.
40017003	Nişkêva Mûsa û Êlyas wanva xuya bûn û t’evî Wî xeber dan.
40017004	Hingê Petrûs Îsar’a got: «Xudan! Çawa r’ind e ku em vir in! Heger Tu bixwazî, ezê sê h’olika li vê derê çêkim, yekê Ter’a, yekê Mûsar’a, yekê jî Êlyasr’a».
40017005	Ewî hê xeber dida, nişkêva e’wrekî r’onayî hat û ser wan kire sî, dengek ji e’wr hat û got: «Ev e Kur’ê Minî delal, ku Ez jê r’azî me. Guhdarîya Wî bikin!»
40017006	Gava şagirta ew deng bihîst, dever’ûya çûn û r’isasê ew girtin.
40017007	Lê Îsa nêzîkî wan bû, dest da wan û got: «R’abin, netirsin».
40017008	Wana jî serê xwe bilind kir û pêştirî Îsa kesek nedîtin.
40017009	Çaxê ji ç’îyê dihatine xwarê, Îsa t’emî da wan û got: «Ew dîtina ku we dît kesîr’a nebêjin, h’eta ku Kur’ê Mêriv ji nav mirîya r’anebe».
40017010	Şagirtêd Wî jê pirsîn: «Lê çima qanûnzan dibêjin pêşîyê gerekê Êlyas bê?»
40017011	Îsa li wan veger’and û got: «R’ast e, pêşîyê Êlyasê bê û her tiştî wê dîsa bîne cî.
40017012	Lê Ez wer’a dibêjim, ku Êlyas hatîye jî, lê ew nas nekirin û çawa ku xwestin, usa serê wî kirin. Wê usa jî serê Kur’ê Mêriv bikin».
40017013	Hingê şagirta fe’m kir, ku bona Yûh’ennayê nixumdar wanar’a got.
40017014	Çaxê hatine cem e’laletê, merivek nêzîkî Îsa bû, ber çok da û gotê:
40017015	«Xudan, li kur’ê min were r’e’mê! Ew hîvê dik’eve û gelekî cefa dibîne. Carna dik’eve nava agir û carna jî nava avê.
40017016	Min ew anî cem şagirtêd Te, lê wana nikaribû ew qenc kira».
40017017	Îsa got: «Nisilê nebawer û xalifî! H’eta k’engê Ezê t’evî we bim? H’eta k’engê Ezê we sebir kim? Ewî bînine vir cem Min».
40017018	Îsa lê hilat, cin jê derk’et, kur’ik pêr’a-pêr’a qenc bû.
40017019	Hingê şagirt t’enê hatine cem Îsa û jê pirsîn: «Me çima nikaribû ew cin derxista?»
40017020	Îsa gote wan: «Bona kêmbawerîya we. Ez r’ast wer’a dibêjim, heger bawerîya we weke h’ebeke t’oximê xerdalê hebe, hûnê vî ç’îyayîr’a bêjin: ‹Ji vir derbazî wî alî be!› û wê derbaz be. Û bona we tiştekî nebûyînê wê t’unebe.
40017021	Lê ev cisinê ha pê tiştekî din dernayê, pêştirî bi dua û bi r’ojîya».
40017022	Gava şagirt Celîlêda civîyan, Îsa wanar’a got: «Kur’ê Mêriv wê bik’eve destê meriva,
40017023	ewê Wî bikujin, lê r’oja sisîya wê r’abe». Û ewana gelekî ber xwe k’etin.
40017024	Çaxê ew hatine Kefernahûmê, xercgirêd duzîvê bona p’aristgehê hatine cem Petrûs û gotinê: «Dersdarê we xercê duzîvê nade?»
40017025	Ewî got: «Belê». Çaxê Petrûs hate malê, pêşîyê Îsa ji wî pirsî: «Şimh’ûn! Tu çawa t’exmîn dikî? P’adşêd dinyayê xerc yan bac ji k’ê distînin, ji bajarvanêd xwe, yan ji xerîba?»
40017026	Petrûs gotê: «Ji xerîba». Îsa gote wî: «Ku usa ye bajarvan aza ne.
40017027	Lê wekî em van p’işk nekin, her’e golê şewkê bavêjê û me’sîyê pêşin ku derdik’eve, bigire devê wî veke û tê nalekî çarzîvê bibînî. Ewî hilde, dewsa Min û xwe bide wan».
40018001	Wî çaxî şagirt hatine cem Îsa û gotinê: «Li nav P’adşatîya E’zmanada k’î ye yê herî mezin?»
40018002	Îsa zar’okek gazî cem Xwe kir, ew nav wanda da sekinandinê
40018003	û got: «Ez r’ast wer’a dibêjim, heger hûn veneger’in û nebine mîna zar’oka, hûn t’u car nak’evine P’adşatîya E’zmana.
40018004	Awa k’î ku mîna vê zar’okê xwe biç’ûk ke, ew e yê herî mezin P’adşatîya E’zmanada.
40018005	Û k’î ku zar’okeke aha bi navê Min qebûl ke, ew Min qebûl dike.
40018006	Lê k’î ku ji van biç’ûka yekî, yê ku bawerîya xwe Min tîne ji r’ê derxe, wîr’a hê qenc e, wekî beraşek stûyê wîva bê girêdanê û binê be’rêda bixeniqe.
40018007	Wey li dinyayê, bona ewêd ku meriva ji r’ê derdixin. Nabe ku ew tişt nebin, lê wey li wî ku meriv bi wî ji r’ê dik’evin.
40018008	Heger destê te yan nigê te, te ji r’ê derxe, wî jêke û ji xwe bavêje. Bona te hê qenc e ku tu qop yan seqet bik’evî jîyînê, ne ku du dest yan du nigêd te hebin û bêyî avîtinê nava agirê h’eta-h’etayê.
40018009	Û heger ç’e’vê te, te ji r’ê derdixe, wî derxe û bavêje. Bona te hê qenc e ku tu bi ç’e’vekî bik’evî jîyînê, ne ku bi du ç’e’va bêyî avîtinê nava agirê dojê.
40018010	Haş ji xwe hebin ku hûn ji van biç’ûka yekî bêhurmet nekin, çimkî Ez wer’a dibêjim, ku milyak’etêd wan li e’zmana t’imê r’ûyê Bavê Minî e’zmana dibînin.
40018011	Kur’ê Mêriv hat ku yê undabûyî biger’e û xilaz ke.
40018012	Hûn çawa t’exmîn dikin? Heger sed pezêd merivekî hebin û yek ji wan unda be, ewê nod neha nehêle ç’îya-banîya û neçe ku ya undabûyî biger’e?
40018013	Lê gava bibîne, ez r’ast wer’a dibêjim, ewê bona wê hê gelekî şa be, ne ku bona nod nehêd dine ku unda nebûne.
40018014	Usa jî Bavê weyî e’zmana naxwaze ku ji van biç’ûka yek unda be.
40018015	Heger birê te neheqîyê li te bike, gava tu û ew t’enê ne, wî şîret ke. Heger ewî guhdarîya te kir, îdî te birê xwe qazinc kir.
40018016	Lê heger guhdarîya te nekir, yekî yan duduyêd din jî t’evî xwe hilde, wekî: ‹Bi devê du yan sê şe’da her tişt îzbat be›.
40018017	Lê heger ewî guhdarîya wan jî nekir, civînêr’a bêje. Û heger guhdarîya civînê jî nekir, bira ew bona te bibe mîna p’ûtp’arist û xercgira.
40018018	Ez r’ast wer’a dibêjim, çi ku hûn ser e’rdê girêdin, li e’zmên jî wê girêdayî be û çi ku hûn li ser e’rdê vekin, li e’zmên jî wê vekirî be.
40018019	Dîsa Ez r’ast wer’a dibêjim, heger dudu ji we li ser e’rdê bi t’ifaq bona tiştekî dua bikin û bixwazin, Bavê Minî e’zmana wê bide we.
40018020	Çimkî k’îderê du yan sê meriv bi navê Min bicivin, Ez li wir nava wanda me».
40018021	Hingê Petrûs nêzîkî Wî bû û gotê: «Xudan. Gava birê min neheqîyê li min bike, gerekê ez çend cara bibaxşînimê, h’eta h’eft cara?»
40018022	Îsa gote wî: «Ez nabêjime te h’eta h’eft cara, lê h’eta h’eftê cara h’eft.
40018023	Çimkî P’adşatîya E’zmana mîna vê yekê ye: P’adşakî xwest t’evî xulamêd xwe heq-h’esabê xwe r’ast ke.
40018024	Gava dest bi h’esaba kir, yek anîne cem wî, ku dehe h’ezar telantî deyndarê wî bû.
40018025	Lê çimkî nikaribû deynê xwe bida, xweyê wî e’mir kir, ku ew, jina wî, zar’êd wî û h’emû hebûka wî bêne firotanê, ku deynê wî bê dayînê.
40018026	Hingê xulam dever’ûya çû nigê wî, lava jê kir û got: ‹Li min sebir ke. Ezê h’emû jî li te veger’înim›.
40018027	Gunê xweyê wî li wî hat, ew ber’da û deynê wî jî baxşandê.
40018028	Lê çaxê ew xulam derk’et, r’astî xulam-hevalekî xwe hat ku sed zîvî deyndarê wî bû, dest kire xeneqê û gotê: ‹Tu çiqasî deyndarê min î bide!›
40018029	Hingê hevalê xulam xwe avîte nigê wî, jê lava kir û gotê: ‹Li min sebir ke. Ezê li te veger’înim›.
40018030	Lê ewî guh neda wî, çû ew avîte kelê, h’eta ku ew deynê xwe bide.
40018031	Çaxê xulam-hevalêd wîye din ev yek dîtin, gelekî ber xwe k’etin û çûn xweyê xwer’a tiştêd ku qewimîbû gilî kirin.
40018032	Hingê axayê wî gazî wî kir û gotê: ‹Xulamê xirab! Min h’emû deynê te baxşande te, bona wê yekê ku te lava ji min kir.
40018033	Lê ji te nedik’et ku tu jî li xulam-hevalê xwe bihatayî r’e’mê çawa ku ez te hatime r’e’mê?›
40018034	Û axayê wî hêrs k’et, ew da destê zulmdarêd kelê, h’eta ku h’emû deynê xwe veger’îne.
40018035	Usa jî Bavê Minî E’zmana wê li serê we her yekî bike, heger hûn bi dil nebaxşînine birê xwe».
40019001	Çaxê ku Îsa ew xeber ser hevda anîn, ji Celîlê derk’et hate sînorê Cihûstanê, wî alî ç’emê Ûrdunê.
40019002	Gelek e’lalet li pey Wî çûn û Ewî li wê derê ew qenc kirin.
40019003	Ji fêrisîya hinek nêzîkî Wî bûn û bona cêr’ibandinê jê pirsîn: «Gelo li gora Qanûnê r’ast e, ku bona her me’nîkê mêr jina xwe ber’de?»
40019004	Ewî caba wan da û got: «We ne xwendîye, serê sêrîda E’firandar ew ‹qisimê mêr û jinêda xuliqandin?›
40019005	û got: ‹Bona vê yekê mêr wê dê û bavê xwe bihêle, xwe li jinê bigire û her du wê bibine bedenek›.
40019006	Awa îdî ew ne dudu ne, lê bedenek in. Bona vê yekê ewêd ku Xwedê kirine yek, bira meriv ji hevdu neqetîne».
40019007	Wana jêr’a got: «Lê çima Mûsa t’emî kir, ku mêr k’axaza jinber’danê bide jinê û wê ber’de?»
40019008	Ewî li wan veger’and û got: «Mûsa ji dest serh’işkîya we îzin da we ku hûn jinêd xwe ber’din. Lê serîda ne usa bû.
40019009	Ez wer’a dibêjim, k’î ku bê sebebîya qavîyê jina xwe ber’de û yeke din bistîne, ew zinêk’arîyê dike».
40019010	Şagirtêd Wî jêr’a gotin: «Heger nav jin û mêrda tiştekî aha heye, hê qenc e wekî qet nezewicin».
40019011	Îsa wanr’a got: «Her kesîr’a ev yek dest nade, lê t’enê wanr’a k’îjanar’a hatîye dayînê.
40019012	Çimkî nemêr hene, ku ji zikmakîyêda usa bûne û nemêr jî hene, ku ji destê meriva bûne nemêr û nemêr jî hene, ku bona P’adşatîya E’zmana wana xwe nemêr kirin. K’êr’a ev yek dest dide, bira usa jî bike».
40019013	Hingê zar’ok anîne cem Îsa, ku destêd Xwe dayne ser wan û dua li wan bike. Lê şagirtêd Wî li yêd danîn hilatin.
40019014	Îsa got: «Bira ew zar’ok bêne cem Min, pêşîya wan negirin, çimkî P’adşatîya E’zmana p’ara yêd usa ye».
40019015	Û Îsa destêd Xwe danîne ser wan û ji wir çû.
40019016	Hingê yek nêzîkî Wî bû û gotê: «Dersdar! Ez çi qencîyê bikim, wekî jîyîna h’eta-h’etayê war bim?»
40019017	Ewî jêr’a got: «Tu çima bona qencîyê ji Min dipirsî? T’enê Yekî qenc heye. Lê heger tu dixwazî, bik’evî jîyîna h’eta-h’etayê, t’emîyêd Xwedê xwey ke».
40019018	Ewî ji Îsa pirsî: «K’îjan in?» Îsa gotê: «Nekuje, zinêk’arîyê neke, nedize, şe’detîya derew nede,
40019019	qedirê dê û bavê xwe bigire û hevalê xwe weke xwe h’iz bike».
40019020	Xort jêr’a got: «Min ev h’emû xweyî kirine. Îdî çi kêmasîya min heye?»
40019021	Îsa gotê: «Heger tu dixwazî k’amil bî, her’e hebûka xwe bifiroşe bide feqîra, hingê xizna te wê li e’zmana hebe. Û pey min were».
40019022	Gava xort ev xeber bihîstin, ber xwe k’et û çû, çimkî gelek hebûka wî hebû.
40019023	Hingê Îsa gote şagirtêd Xwe: «Ez r’ast wer’a dibêjim, dewletîyar’a ze’met e ku bik’evine P’adşatîya E’zmana.
40019024	Ez dîsa wer’a dibêjim, deve wê qula derzîyêr’a hê r’ih’et derbaz be, ne ku dewletî bik’eve P’adşatîya Xwedê».
40019025	Gava şagirta ev yek bihîst, gelekî e’cêbmayî man û gotin: «Îdî k’î dikare xilaz be?»
40019026	Îsa li wan nihêr’î û got: «Ew tişt ji destê mêriv nayê, lê Xwedê her tiştî dikare bike».
40019027	Wê gavê Petrûs lê veger’and û gotê: «Awa me h’emû tişt hiştîye û pey te hatine, lê axirîya me wê çawa be?»
40019028	Îsa gote wan: «Ez r’ast wer’a dibêjim, gava Kur’ê Mêriv Dinya Nûda li ser t’extê Xweyî r’ûmet r’ûnê, hûnêd ku li pey Min tên, ser donzdeh k’ursîya r’ûnên û dîwana donzdeh qebîlêd Îsraêlê bikin.
40019029	Û h’emûyêd ku mala xwe, yan birêd xwe, yan xûşkêd xwe, yan bavê xwe, yan dîya xwe, yan jina xwe, yan zar’êd xwe, yan e’rdêd xwe bona navê Min hiştine, ewê sed qat bistîne û wê jîyîna h’eta-h’etayê jî war be.
40019030	Lê gelekêd pêş wê bibine paş û yêd paş wê bibine pêş».
40020001	«P’adşatîya E’zmana mîna vê yekê ye: Merivekî xweyîmilk’ sibehê zû r’abû, wekî bona r’ezê tirîyêd xwe p’ala bigire.
40020002	Ewî p’alar’a r’ojê zîvek qirar kir û ew şandine nava r’ezê xwe.
40020003	Nêzîkî sih’eta neha derk’et, hinekêd dine ku bazarêda betal sekinîbûn dîtin
40020004	û gote wan: ‹Hûn jî her’ine nava r’ezê min û çi heqê we ye, ezê bidime we›. Ew jî çûn.
40020005	Dîsa sih’eta donzdeha û sih’eta sisîya derk’et û usa kir.
40020006	Û nêzîkî sih’eta pênca derk’et, hinekêd din jî ku betal sekinîbûn dîtin û gote wan: ‹Çima t’emamîya r’ojê hûn li vir betal sekinîne?›
40020007	Wana jêr’a got: ‹Kesekî em p’ale negirtin›. Ewî wanar’a got: ‹Hûn jî her’ine nava r’ezê min›.
40020008	Gava r’o çû ava, xweyê r’ez wek’îlê mala xwer’a got: ‹Gazî p’ala ke, heqê wan bidê, ji yêd paşin destpêbike h’eta yêd pêşin›.
40020009	Ew p’alêd ku sih’eta pênca girtibûn, hatin û her yekî zîvek stand.
40020010	Gava yêd pêşin jî hatin, wana t’irê ewê zêde bistînin. Lê wana jî her yekî zîvek stand.
40020011	Gava heqê xwe standin, hindava xweyê r’ezda bîna xwe teng kirin û gotin:
40020012	‹Me t’emamîya giranîya r’ojê û germa wê k’işand, lê evêd paşwextîyê ku hatin sih’etekê jî nexebitîn, te ew himberî me kirin›.
40020013	Malxê ji wan yekîr’a got: ‹Heval! Ez neheqîyê li te nakim. Tu minr’a zîvekî qayl nebûyî?
40020014	Heqê xwe bistîne û her’e. Ez dixwazim çawa ku min da te, usa jî bidime evê paşin.
40020015	Yan îzina min li ser malê min t’une, çi ku ez bixwazim wê jî bikim? Yan tu h’evsûdîyê dikî, ku ez mer’d im?›
40020016	Bi vî awayî yêd paş wê bibine pêş û yêd pêş wê bibine paş».
40020017	Çaxê Îsa hildik’işîya Orşelîmê, t’enê her donzdeh şagirtêd Xwe t’evî Xwe birin û r’êda gote wan:
40020018	«Bibihên! Em hevraz diçine Orşelîmê. Kur’ê Mêriv wê bik’eve destê serekêd k’ahîna û qanûnzana. Ewê jêr’a kuştinê derxin
40020019	û Wî bidine destê necihûya, wekî qerfê xwe li Wî bikin, bidin ber qamçîya û xaç kin. Lê r’oja sisîya Ewê ji mirinê r’abe».
40020020	Hingê dîya kur’êd Zebedî t’evî her du kur’êd xwe hate cem Îsa, xwe avîte nigê Wî tiştek jê dixwest.
40020021	Îsa jê pirsî: «Tu çi dixwazî?» Ewê gote Wî: «Bêje, ku ev her du kur’êd min li nav P’adşatîya Teda, yek li milê Teyî r’astê, yê din jî li milê Teyî ç’epê r’ûnê».
40020022	Lê Îsa li wan veger’and û got: «Hûn nizanin çi dixwazin. Gelo hûn dikarin ji wê k’asê vexwin, ya ku Ezê vexwim?» Wana gote Wî: «Belê, em dikarin».
40020023	Ewî wanar’a got: «R’ast e hûnê wê k’asa Min vexwin, lê îzina li milê Minî ç’ep û r’astê r’ûniştinê ne destê Minda ye. Ew cî bona wan in, k’îjanar’a alîyê Bavê Minda hatine hazirkirinê».
40020024	Gava her dehe şagirtêd din ev yek bihîst, dilê wan ji her du bira ma.
40020025	Lê Îsa ew gazî cem xwe kirin û got: «Hûn zanin ku mîrêd mileta serdestîyê wan dikin û giregirêd wan h’ukumî ser wan dikin.
40020026	Lê nava weda gerekê usa nîbe. K’î ku nava weda dixwaze bibe yê mezin, gerekê bibe berdestîyê we.
40020027	Û k’î ku nava weda dixwaze bibe pêş, gerekê bibe xulamê we,
40020028	çawa ku Kur’ê Mêriv nehatîye ku jêr’a berdestîyê bikin, lê wekî Ew Xwexa berdestîyê bike û e’mirê Xwe bide, ku geleka bik’ir’e».
40020029	Gava ewana ji Erîhayê derk’etin, e’laleteke giran da pey Wî çû.
40020030	Va du kor ser wê r’ê r’ûniştibûn. Gava bihîstin ku Îsa derbaz dibe, kirine qîr’în û gotinê: «Xudan, Kur’ê Dawid, li me were r’e’mê».
40020031	E’laletê li wan hilat, ku dengê xwe bibir’in, lê wana hê kire qîr’în û gotinê: «Xudan, Kur’ê Dawid, me were r’e’mê!»
40020032	Îsa sekinî, gazî wan kir û got: «Hûn çi ji Min dixwazin ku Ez bona we bikim?»
40020033	Wana jêr’a got: «Xudan, bira ç’e’vêd me vebin».
40020034	Gunê Îsa li wan hat û dest danî ser ç’e’vêd wan. Destxweda ç’e’vêd wan dîtin, dane pey Îsa çûn.
40021001	Gava ew nêzîkî Orşelîmê bûn, hatine gundê Beytfacê, ç’îyayê Zeyt’ûnê. Hingê Îsa du şagirtêd Xwe şandin
40021002	û wanar’a got: «Her’ine wî gundê pêşberî xwe û hûnê k’ereke girêdayî ce’şik ber bibînin. Wan k’era vekin bînine cem Min.
40021003	Heger yek wer’a tiştekî bêje, hûn bêjin: ‹Xudanr’a lazim in› û ewê zû wan bişîne».
40021004	Eva usa qewimî, ku ew gotina bi zarê p’êxember bê sêrî:
40021005	«Bêjine bajarê Sîyonê: ‹Va P’adşê te tê cem te, berbihêr, li k’erê û ce’şika k’erê sîyarbûyî›».
40021006	Şagirt çûn û çawa ku Îsa t’emî dabû wan usa kirin.
40021007	K’er û ce’şik anîn, k’incêd xwe avîtine ser wan û Ew li wan sîyar bû.
40021008	E’laleteke giran k’incêd xwe ser r’ê r’adixistin, hineka jî ç’iqilê dara dibir’în û ser r’ê r’adixistin.
40021009	E’laleta ku li pêşîya Wî û li pey Wî diçû, dikire qîr’în û digot: «Hosanna Kur’ê Dawidr’a! Bimbarek e Ewê ku bi navê Xudan tê! Hosanna Yê Herî Jorinr’a!»
40021010	Gava Îsa k’ete Orşelîmê, t’emamîya bajêr h’ejîya û pirsîn: «Ev k’î ye?»
40021011	E’laletê got: «Eva Îsayê P’êxember e, ji Nisreta Celîlê».
40021012	Îsa k’ete p’aristgehê û h’emûyêd ku p’aristgehêda t’ucaretî dikirin derxistin. T’extêd p’ereguhêr’a û k’ursîyêd kevotkfiroşa welger’andin
40021013	û gote wan: «Nivîsar e: ‹Mala Min mala dua wê bê h’esabê›, lê we ew kirîye ‹şkefta qaçaxa›!»
40021014	Li wir p’aristgehêda kor û seqet hatine cem Wî û Ewî ew qenc kirin.
40021015	Lê gava ku serekêd k’ahîna û qanûnzana ew k’eremetêd ku Îsa kirin dîtin û usa jî ew zar’êd ku p’aristgehêda dikirine qîr’în û digotin: «Hosanna Kur’ê Dawidr’a!» hêrs k’etin
40021016	û gotine Wî: «Tu dibihêyî ev çi dibêjin?» Îsa wanar’a got: «Belê. We qet nexwendîye ku: ‹Te bi zarêd t’ifal û dergûşa pesindayîn anî sêrî›?»
40021017	Û Ewî ew li wir hiştin, ji bajêr derk’et, çû Beytanyayê û şev li wir ma.
40021018	Sibehê zû, çaxê Ew veger’îya bajêr, bir’çî bû.
40021019	Ser r’ê dareke hêjîrê dît, nêzîkî wê bû, lê pêştirî belga tiştekî din pêva nedît û darêr’a got: «Ji vir şûnda tu h’eta-h’etayê ber nedî!» Û dar pêr’a-pêr’a h’işk bû.
40021020	Gava şagirta ev yek dît, zendegirtî man û gotin: «Çawa ev dara hêjîrê pêr’a-pêr’a h’işk bû?»
40021021	Îsa caba wan da û got: «Ez r’ast wer’a dibêjim, heger bawerîya we hebe û dudilî nebin, hûnê ne t’enê çi ku hate serê vê dara hêjîrê bikin, lê heger hûn vî ç’îyayîr’a jî bêjin: ‹R’abe xwe bavêje be’rê›, wê bibe.
40021022	Heger bawerîya we hebe, hûn çi ku nava duada bixwazin, hûnê bistînin».
40021023	Gava Ew hate p’aristgehê û cime’t hîn kir, serekêd k’ahîna û r’ûspîyêd cime’tê hatine cem Wî û gotinê: «Tu bi çi h’ukumî van kira dikî? Û k’ê ev h’ukum daye Te?»
40021024	Îsa li wan veger’and û got: «Ezê jî tiştekî ji we bipirsim. Heger we caba Min da, Ezê jî wer’a bêjim Ez bi çi h’ukumî van kira dikim.
40021025	H’ukumê nixumandina Yûh’enna ji k’u bû, ji e’zmên bû, yan ji meriva bû?» Ewana nav hevda şêwirîn û gotin: «Heger em bêjin: ‹Ji e’zmên bû›, Ewê mer’a bêje: ‹Lê we çima ew bawer nekir?›
40021026	Lê heger em bêjin: ‹Ji meriva bû›, em ji e’laletê ditirsin, çimkî h’emûya qebûl dikir ku Yûh’enna p’êxember bû».
40021027	Wana caba Îsa da û gotin: «Em nizanin». Ewî wanr’a got: «Ez jî wer’a nabêjim ku Ez bi çi h’ukumî van kira dikim.
40021028	Hûn çawa t’exmîn dikin? Du kur’êd merivekî hebûn. Ewî kur’ê xweyî mezinr’a got: ‹Lawo! Îro her’e nav r’ez, şixul bike›.
40021029	Ewî lê veger’and û got: ‹Ez naçim›, lê paşê p’oşman bû û çû.
40021030	Hingê bav çû cem yê din ewî jî aha got: ‹Belê, ezê her’im bavo›, lê neçû.
40021031	Niha ji van her du kur’a k’îjanî gur’a bavê xwe kir?» Wana gote Wî: «Yê mezin». Îsa jî gote wan: «Ez r’ast wer’a dibêjim, ku xercgir û ç’e’vder wê berî we bik’evine P’adşatîya Xwedê.
40021032	Çimkî Yûh’enna hat ku r’îya r’astîyê nîşanî we ke, we ew bawer nekir, lê xercgir û ç’e’vdera ew bawer kirin. We ev tişt dît jî, lê dîsa hûn li xwe mukur’ nehatin, ku we ew bawer bikira.
40021033	Meseleke din jî bibihên. Merivekî xweyîmilk’ hebû, r’ezê tirîya danî, dora wê sûr kir h’ewzekî tirîh’incir’andinê têda k’ola, hêlaneke nobedara çêkir û ew bi k’irê da r’ezvana, çû welatekî din.
40021034	Gava wextê berdayînê nêzîk bû, ewî xulamêd xwe şandine cem r’ezvana, wekî ji berê r’ezê wî jêr’a bînin.
40021035	R’ezvana xulamêd wî girtin, yek k’utan, yê din kuştin û yekî din jî dane ber kevira.
40021036	Ewî xulamne din şandin, ji yêd pêşin gelektir û wana usa jî anîne serê wan.
40021037	Axirîyê, kur’ê xwe şande cem wan û got: ‹Hilbet wê ji kur’ê min şerm bikin›.
40021038	Lê gava r’ezvan ç’e’v kur’ê wî k’etin, hevr’a gotin: ‹Ev warê wî ye. Werin em vî bikujin û bibine xweyê mîrat’a wî›.
40021039	Û ew girtin ji r’ez derxistine der û kuştin.
40021040	Lê gava xweyê r’ez bê, wê çi serê wan r’ezvana bike?»
40021041	Gotine Wî: «Wê qir’a wan neheqa bîne û r’ez bide r’ezvanêd usa, yêd ku wê wextda berê r’ezê wî bidinê».
40021042	Îsa gote wan: «We nivîsarêda qet nexwendîye? ‹Ew kevirê ku hosta t’exsîr kir, ew bû serê e’nîşkê. Ev yek ji alîyê Xudanda qewimî û li ber ç’e’vê me h’eyr-h’ujmek’ar e!›
40021043	Bona vê yekê Ez wer’a dibêjim, ku P’adşatîya Xwedê wê ji we bê standinê û miletekî usar’a bê dayînê, wekî bona Wî ber bîne.
40021044	K’î ku bik’eve ser vî kevirî, wê hûrdexweşî be û ew kevir bik’eve ser k’ê, wê wî bih’incir’îne».
40021045	Gava serekêd k’ahîna û fêrisîya meselêd Wî bihîstin, fe’m kirin ku Ew bona wan dibêje.
40021046	Kirin ku Wî bigirin, lê ji e’laletê tirsîyan, çimkî Ew weke p’êxemberekî qebûl dikirin.
40022001	Dîsa Îsa bi mesela wanar’a xeber da û got:
40022002	«P’adşatîya E’zmana mîna vê yekê ye: P’adşakî de’wata kur’ê xwe kir.
40022003	Ewî xulamêd xwe şandin ku gazî xwendîyêd de’watê kin, lê wana nexwestin bên.
40022004	Xulamne din şandin û got: ‹Xwendîyar’a bêjin: Min canega û h’eywanêd xweye dermalîkirî serjêkirine û nanê xwe hazir kirîye, her tişt hazir e. Werine de’watê!›
40022005	Lê wana pişt guhê xweva avît, yek çû e’rdê xwe û yê din t’ucaretîya xwe.
40022006	Yêd mayîn jî xulamêd wî girtin, k’utan û kuştin.
40022007	Çaxê p’adşê bihîst, hêrs k’et, ordîya xwe şand qir’a ewêd ku xulam kuştin anî û bajarê wan şewitand.
40022008	Hingê gote xulamêd xwe: ‹De’wat hazir e, lê xwendî ne hêja bûn.
40022009	R’abin her’ine serê r’îya û hûn k’ê ku bibînin, t’eglîfî de’watê kin›.
40022010	Û ew xulam derk’etine serê r’îya, k’î ku dîtin, qenc û xirab, t’ev civandin û mala de’watê bi xwendîyava t’ijî bû.
40022011	Lê gava p’adşa çû hindur’ ku xwendîya bibîne, merivek li wir dît ku k’incê de’watê lê t’unebû
40022012	û gote wî: ‹Heval! Tu çawa bê k’incê de’watê k’etî vir?› Ewî deng nekir.
40022013	Wê gavê p’adşê berdestîyar’a got: ‹Dest û p’îyê wî girêdin, bigirin bavêjine te’rîya derva. Li wir wê bibe qîr’în û ç’irke-ç’irka dirana›.
40022014	Awa gazîkirî gelek in, lê bijartî hindik in».
40022015	Hingê fêrisî çûn şêwirîn, ku Wî çawa bi xebera bigirin.
40022016	Wana şagirtêd xwe t’evî piştgirêd Hêrodes şandine cem Wî û gotinê: «Dersdar! Em zanin ku Tu yekî r’ast î û r’îya Xwedê r’ast hîn dikî. Minetê ji kesî nagirî, çimkî nav merivada firqîyê danaynî.
40022017	Niha bêje me, Tu çawa t’exmîn dikî? Gelo r’ast e ku em xerc bidine Qeyser yan na?»
40022018	Îsa qelpîya wan zanibû û got: «Çima hûn Min dicêr’ibînin, dur’ûno?
40022019	P’erê xercdayînê nîşanî Min kin». Û wana zîvek Wîr’a anî.
40022020	Îsa ji wan pirsî: «Ev navê nivîsar û sifet yê k’ê ye?»
40022021	Wana got: «Yêd Qeyser in». Hingê gote wan: «Awa çi ku yêd Qeyser in bidine Qeyser û çi yêd Xwedê ne bidine Xwedê».
40022022	Gava wan bihîst zendegirtî man, Ew hiştin û çûn.
40022023	Sadûqî, ku dibêjin r’abûna mirîya t’une, wê r’ojê hineke ji wan hatine cem Îsa jê pirsîn
40022024	û gotinê: «Dersdar! Mûsa got: ‹Heger yek bêzur’et bimire, bira birê wî jina wî bistîne û warê birê xwe şîn ke›.
40022025	Awa h’eft bira li cem me hebûn. Birê mezin zewicî, bêzur’et mir, jina wî birê wîr’a ma.
40022026	Usa jî hate serê birê duda û yê sisîya, xulese hate serê her h’efta jî.
40022027	Li pey h’emûyar’a ew jina jî mir.
40022028	De îjar wê R’oja R’abûna mirîya ew k’ulfetê bibe jina k’îjanî ji wan her h’efta? Çimkî h’emûya jî ew standibû».
40022029	Îsa li wan veger’and û got: «Hûn xalifî ne, çimkî ne nivîsara zanin, ne jî qewata Xwedê.
40022030	R’oja R’abûna mirîya ne wê bizewicin, ne jî mêr kin, lê ewê mîna milyak’etêd e’zmên bin.
40022031	Lê derheqa r’abûna mirîyada, çima we ew xebera ku Xwedê wer’a gotibû nexwendîye?
40022032	‹Ez Xwedêyê Birahîm, Xwedêyê Îshaq û Xwedêyê Aqûb im›. Xwedê ne Xwedêyê mirîya ye, lê Xwedêyê zêndîya ye».
40022033	Gava e’laletê ev tişt bihîstin, ser hînkirina Wî zendegirtî man.
40022034	Lê gava fêrisîya bihîst ku Îsa sadûqî dengbir’î kirin, h’emû li cîkî civîyan.
40022035	Hingê ji wan qanûnzana yekî pirs da Îsa ku Wî bicêr’ibîne û gotê:
40022036	«Dersdar. Qanûnêda k’îjan e t’emîya here mezin?»
40022037	Îsa gote wî: «‹Xudan Xwedêyê xwe h’iz bike bi t’emamîya dilê xwe, bi t’emamîya canîya xwe û bi t’emamîya h’işê xwe›.
40022038	Ev e t’emîya pêşin û here mezin.
40022039	Û ya duda jî mîna vê ye: ‹Hevalê xwe weke xwe h’iz bike›.
40022040	Ji van her du t’emîyava h’emû nivîsarêd p’êxembera û Qanûnê girêdayî ne».
40022041	Gava fêrisî civîyan, Îsa ji wan pirsî
40022042	û got: «Hûn bona Mesîh çi difikirin, t’exmîna we Ew kur’ê k’ê ye?» Jêr’a gotin: «Kur’ê Dawid e».
40022043	Îsa gote wan: «Lê çawa Dawid Wî pê R’uh’ Xudanê xwe h’esab dike? Çimkî wî got:
40022044	‹Xudan gote Xudanê min: Li milê Minî r’astê r’ûnê, h’eta ku Ez dijminêd Te bikime binê p’îyêd Te›.
40022045	Heger Dawid Wî ‹Xudan› h’esab dike, Ew çawa dibe kur’ê wî?»
40022046	Û kesekî nikaribû caba Wî bida û li pey wê r’ojêr’a kesekî newêribû pirsek jê bikira.
40023001	Hingê Îsa e’lalet û şagirtêd Xwer’a xeber da û got:
40023002	«Qanûnzan û fêrisî li ser k’ursîya Mûsa r’ûniştine.
40023003	Îdî ewana çi wer’a bêjin xwey kin û biqedînin, lê mîna wan nekin, çimkî ewana dibêjin, lê nakin.
40023004	Barêd giran û ze’met girêdidin, datînine ser milêd meriva, lê ew xwexa naxwazin t’ilîya xwe jî bidinê.
40023005	Ew her tiştî dikin, ku ber meriva bêne k’ifşê. K’îsikêd mezin li mil û e’nîyêd xweva girêdidin û r’îşîyêd k’incêd xwe dirêj dikin.
40023006	Şayîyada herema jorin h’iz dikin, k’inîştada jî k’ursîyêd pêşin,
40023007	bazarada silavê bidine wan û meriv jî wanr’a ‹mamosta› bêjin.
40023008	Lê bira wer’a nebêjin: ‹Mamosta›, çimkî dersdarê we yek e û hûn h’emû jî bira ne.
40023009	Li ser dinê hûn t’u kesîr’a nebêjin: ‹Bavo›, çimkî Bavê we yek e, ku e’zmana ye.
40023010	Ne jî wer’a bêjin: ‹R’êber›, çimkî R’êberê we yek e, ew Mesîh e.
40023011	Bira nava weda yê herî mezin bibe berdestîyê we.
40023012	K’î ku xwe bilind ke, ewê nimiz be, lê k’î ku xwe nimiz ke, ewê bilind be.
40023013	Lê wey li we qanûnzan û fêrisîya! Dur’ûno! Hûn derê P’adşatîya E’zmana li ber meriva dadidin. Ne hûn dik’evinê û ne jî dihêlin ewêd ku dixwazin bik’evinê.
40023014	Wey li we qanûnzan û fêrisîya! Dur’ûno! Alîkîva hûn malêd jinebîya h’ûfî xwe dikin, alîyê dinva jî bi dur’ûtî duayê xwe dirêj dikin. Bona vê yekê dîwana we wê hê giran be.
40023015	Wey li we qanûnzan û fêrisîya! Dur’ûno! Hûn be’r û bejê li hev didin, ku yekî nebawer bînin ser r’îya xwe. Gava meremê we dibe, hûn ewî ji xwe du cara zêdetir dikine p’ara ce’nimê.
40023016	Wey li we r’êberêd kor, hûn dibêjin: ‹K’î ku bi p’aristgehê sond dixwe, ne tiştek e. Lê k’î ku bi zêr’ê li nav p’aristgehê sond dixwe, dibe deyndar›.
40023017	Hey bêh’iş û korno! K’îjan mezin e, zêr’ yan p’aristgeh, ku zêr’ h’elal dike?
40023018	Usa jî hûn dibêjin: ‹K’î ku bi gorîgehê sond dixwe ne tiştek e, lê k’î ku bi h’edîya li ser gorîgehê sond dixwe, dibe deyndar›.
40023019	Hey korno! K’îjan e mezin? H’edî yan gorîgeh, ku h’edîyê h’elal dike?
40023020	Awa k’î ku bi gorîgehê sond dixwe, ew hin bi wê sond dixwe, hin jî bi h’emû tiştêd ku ser wê hene sond dixwe.
40023021	K’î ku bi p’aristgehê sond dixwe, ew hin bi wê sond dixwe, hin jî bi Yê ku wêda dijî sond dixwe.
40023022	Û k’î ku bi e’zmên sond dixwe, ew hin bi t’extê Xwedê sond dixwe, hin jî bi Yê ku li ser R’ûniştîye sond dixwe.
40023023	Wey li we qanûnzan û fêrisîya! Dur’ûno! Hûn dehekê pûngê, anîsoyê û k’êmûnê didin, lê tiştêd Qanûnêye pêş, awa gotî heqîyê, r’e’mê û bawerîyê davêjine pişt guhê xwe. We gerekê ev yek bikirana û dest ji yêd mayîn nek’işanda.
40023024	R’êberêd kor! Hûn k’ermêşa diparzinin, lê deva dadiqurtînin!
40023025	Wey li we qanûnzan û fêrisîya! Dur’ûno! Hûn t’as û fîncana r’ûyê dervava paqij dikin, lê hindur’va t’ijî timayî û ç’e’vbir’çîyî ne.
40023026	Fêrisîyê kor! Pêşîyê hindur’ê fîncan û t’asê paqij ke, wekî li derva jî paqij be.
40023027	Wey li we qanûnzan û fêrisîya! Dur’ûno! Hûn mîna t’irbêd sipîkirî ne, ku dervava bedew xuya dibin, lê hindur’va bi hestûyê mirîya û bi h’emû h’eramîyêva t’ijî ne.
40023028	Usa jî hûn derva merivava r’ast k’ifş dibin, lê hindur’va hûn dur’û ne û neheq in.
40023029	Wey li we qanûnzan û fêrisîya! Dur’ûno! Hûn mexberêd p’êxembera çêdikin û t’irbê yêd r’ast dixemilînin
40023030	û dibêjin: ‹Heger em r’ojêd bavêd xweda bûna, me t’evî wan xûna p’êxembera nedir’êt›.
40023031	Îdî hûn niha xwexa didine îzbatkirinê, ku hûn zar’êd wan bava ne, yêd ku p’êxember kuştine.
40023032	De kêmasîya xirabîyêd bavêd xwe t’emam kin.
40023033	Me’rno! Ç’êjikêd me’ra! Hûnê çawa ji dîwana dojê bir’evin?
40023034	Bona vê yekê va Ezê p’êxembera, serwaxta û qanûnzana bişînime cem we û hûnê ji wan hineka bikujin, xaç kin, hineka jî nav k’inîştêd xweda bidine ber qamçîya û bajar-bajar bizêrînin.
40023035	H’emû xûna bêsûce ku ser r’ûyê e’rdê hatîye r’êtinê wê bê ser we, ji xûna Habîlê bêsûc h’eta xûna Zekerîyayê kur’ê Berexîya, ewê ku we nav p’aristgeh û gorîgehêda kuşt.
40023036	Ez r’ast wer’a dibêjim, ev h’emû xûnê bê serê vî nisilî.
40023037	Orşelîm! Orşelîm! Te p’êxember dikuştin û şandîyêd cem xwe didane ber kevira! Çend cara Min xwest ku zar’êd te usa bicivanda, çawa mirîşk cûcûkêd xwe bin baskê xweda dicivîne, lê we nexwest!
40023038	Va mala we wê xirabe û destjêk’işandî bimîne.
40023039	Ez wer’a dibêjim, îdî ji vir şûnda hûn Min t’u car nabînin, h’eta ku bêjin: ‹Bimbarek e Ewê ku bi navê Xudan tê›».
40024001	Gava Îsa ji p’aristgehê derk’et çû, şagirt çûne cem Wî, ku avayîyêd p’aristgehê nîşanî Wî kin.
40024002	Îsa wanr’a got: «Hûn van h’emûya dibînin? Ez r’ast wer’a dibêjim, ev h’emûyê jî wêran bin, li vir kevirê li ser kevir qet nemîne!»
40024003	Çaxê Ew ser ç’îyayê Zeyt’ûnê r’ûniştibû, şagirtêd Wî t’enê hatine cem Wî û jê pirsîn: «Bêje me, ev tişt wê k’engê biqewimin? Û nîşana hatina Te û axirîya vê dinyayê wê çawa be?»
40024004	Îsa caba wan da û got: «Haş ji xwe hebin, ku t’u kes we nexapîne,
40024005	çimkî gelek wê pê navê Min bên û bêjin: ‹Ez im Mesîh› û wê geleka bixalifînin.
40024006	Hûnê dengê şer’a û be’sa şer’a bibihên, lê haş ji xwe hebin ku hûn xwe unda nekin. Gerekê ev tişt biqewimin, lê ew hê ne axirî ye.
40024007	Miletê r’abe li ser milet, p’adşatî li ser p’adşatîyê, cî-cîya wê xelayî-celayê û e’rdh’ejê bibin.
40024008	Lê ev h’emû mîna êşa k’ulfetê ye, ku destpêdike pê digire.
40024009	Hingê wê we bidine cefê, we bikujin û bona navê Min ber ç’e’vê h’emû mileta r’eş bin.
40024010	Hingê gelekê ji r’ê bik’evin, nemamîya hevdu bikin û ber ç’e’vê hev bik’evin.
40024011	Gelek p’êxemberêd derew wê derk’evin û geleka bixalifînin.
40024012	Ji dest zêdebûna neheqîyê h’izkirina geleka wê sar be.
40024013	Lê k’î ku h’eta xilazîyê teyax ke, ewê xilaz be.
40024014	Û ev Mizgînîya P’adşatîyê wê li nav t’emamîya dinyayê bê dannasînkirinê, ku h’emû miletar’a bibe şe’detî û hingê xilazî wê bê.
40024015	Çaxê hûn ‹h’eramîya wêrankirinê› cîyê pîrozda sekinî bibînin, çawa ku Danîyêl p’êxember got», (ewê ku dixûne bira fe’m bike),
40024016	«hingê ewêd ku Cihûstanêda ne bira bir’evine ç’îya.
40024017	Ewê ku ser xanî ye bira jorda neyê xwarê ku ji mala xwe tiştekî hilde.
40024018	Û ewê ku k’ewşênda ye bira veneger’e ku p’otê xwe hilde.
40024019	Lê wey li h’emla û destdergûşa wan r’ojada!
40024020	Dua bikin, ku r’eva we nek’eve zivistanê, yan jî r’oja şemîyê.
40024021	Çimkî hingê tengasîke usa mezin wê bibe, ku ji destpêbûna dinyayê h’eta niha mîna wê nebûye û ne jî wê bibe.
40024022	Heger ew r’oj kin nebûna, t’u kes xilaz nedibû, lê bona xatirê bijartîya ew r’ojê kin bin.
40024023	Hingê, heger yek wer’a bêje: ‹Va ye Mesîh›, yan jî ‹Wa ye›, bawer nekin.
40024024	Çimkî mesîh û p’êxemberêd derew wê derên, nîşan û k’eremetêd mezin bikin, ku bikaribin bijartîyêd Xwedê jî bixalifînin.
40024025	Va ye Min pêşda wer’a got.
40024026	Heger ewana wer’a bêjin: ‹Wa ye Mesîh ber’îyêda ye›, dernek’evin, yan: ‹Va ye Ew filan odêda ye›, bawer nekin.
40024027	Çimkî çawa birûsk ji r’ohilatê birq dide û h’eta r’oavayê xuya dibe, wê hatina Kur’ê Mêriv jî usa be.
40024028	Beret’e k’îderê hebe, teyrê jî li wir bicivin.
40024029	Li pey tengasîya wan r’ojar’a, r’ûyê r’oyê wê bê girtinê û hîvê jî r’onaya xwe nede, steyrkê ji e’zmên bik’evin û t’opêd e’zmana wê ji r’îyêd xwe derên.
40024030	Hingê nîşana Kur’ê Mêriv wê li e’zmên xuya be û h’emû miletêd dinyayê wê şînê bikin, gava bibînin Kur’ê Mêriv li ser e’wrêd e’zmên bi qewat û r’ûmeta mezin tê.
40024031	Ewê milyak’etêd Xwe bi bor’îya dengê bilind bişîne û wê bijartîyêd Wî ji her çar qulba berev kin, ji p’er’ekî e’zmana h’eta p’er’ê din.
40024032	Ji dara hêjîrê dersekê hîn bin. Çaxê ç’iqilêd wê ter’ dibin û belgêd wê dibişkivin, îdî hûn zanin ku havîn nêzîk e.
40024033	Usa jî gava hûn van h’emû tişta bibînin, bizanibin ku ev tişt nêzîk e, li ber şêmîkê ye.
40024034	Ez r’ast wer’a dibêjim, eva nisila derbaz nabe, h’eta ku ev h’emû tişt neqewimin.
40024035	E’rd û e’zmanê derbaz bin, lê gotinêd Min t’u car derbaz nabin.
40024036	Lê bona wê r’ojê û wê sih’etê t’u kes nizane, ne milyak’etêd e’zmana, ne jî Kur’, lê t’enê Bav.
40024037	Çawa ku r’ojêd Nuhda qewimî, hatina Kur’ê Mêriv jî wê usa biqewime.
40024038	Çawa ku wan r’ojêd berî lêyîyê meriva dixwarin, vedixwarin, dizewicîn û mêr dikirin, h’eta wê r’oja ku Nuh k’ete gemîyê
40024039	û meriv pê neh’esîyan, h’eta ku lêyî r’abû û h’emû jî xeniqandin. Hatina Kur’ê Mêriv jî wê usa be.
40024040	Hingê du meriv wê nav e’rdê xweda bin, yekê bê hildanê û yê dinê bê hiştinê.
40024041	Û du k’ulfetê ser destar’ekî bin, yekê bê hildanê, ya din bê hiştinê.
40024042	Awa h’işyar bimînin, çimkî hûn nizanin Xudanê weyê k’îjan r’ojê bê.
40024043	Lê vê yekê bizanibin. Heger xweyê malê bizanibûya ku dizê k’îjan dema şevê bihata, wê h’işyar bima û nehişta ku mala wî derevekira.
40024044	Bona vê yekê hûn jî hazir bin, çimkî Kur’ê Mêriv wê sih’eteke usada bê, ku hûn ne ç’e’vnihêr’î ne.
40024045	Awa k’î ye ew xulamê amin û serwaxt, ku axayê wî ew ser xulamêd xwe serwêr k’ifş kir, ku wextda xwarina wan bide wan?
40024046	Xwezî li wî xulamî, ku çaxê axayê wî bê, ewî usa bibîne.
40024047	Ez r’ast wer’a dibêjim, ewê wî bike serwêrê t’emamîya hebûka xwe.
40024048	Lê heger xulamê xirab dilê xweda bêje: ‹Axayê min hatina xwe derengî êxist›
40024049	û destpêke li xulam-hevalêd xwe xe û t’evî yêd serxweş bixwe û vexwe,
40024050	axayê wî xulamî wê r’ojeke usa bê, ku ew ne hîvîyê ye û sih’eteke usa, ku ew nizane.
40024051	Ewê wî qet-qetî ke û p’ara wî wê t’evî dur’ûya ke. Li wir wê bibe girî û ç’irke-ç’irka dirana.
40025001	Hingê P’adşatîya E’zmana wê mîna vê yekê be: Dehe qîzêd bik’ir ç’irêd xwe hildan pêşîya ze’vêda çûn.
40025002	Ji wan pênc serwaxt bûn, lê pênc bêfe’m.
40025003	Bêfe’ma ç’irêd xwe hildan, lê r’ûn xwer’a hilnedan,
40025004	lê serwaxta t’evî ç’ira r’ûn jî derdanada xwer’a hildan.
40025005	Gava ze’va derengî k’et, h’emû jî hênijîn û xewr’a çûn.
40025006	Nîvê şevê dengek hat: ‹Va ye ze’va tê! Pêşîya wîda her’in!›
40025007	Hingê h’emû bik’ir r’abûn ç’irêd xwe saz kirin.
40025008	Bêfe’ma gote serwaxta: ‹Ji wî r’ûnê xwe bidine me jî, çimkî ç’irêd me vêdisin›.
40025009	Lê serwaxta caba wan da û gotin: ‹Na xêr, ev r’ûn wê t’êra me û we neke. Qenc e ku hûn her’ine cem yêd ku difiroşin xwer’a bik’ir’in›.
40025010	Gava ew çûn bik’ir’in, ze’va hat û ewêd hazir t’ev wî k’etine de’watê û derî hate girtinê.
40025011	Paşê bik’irêd din hatin û gotin: ‹Em xulam, Em xulam! Derî li me veke!›
40025012	Lê ewî caba wan da got: ‹Ez r’ast wer’a dibêjim, ez we nas nakim›.
40025013	Awa h’işyar bimînin, çimkî hûn ne r’oja hatina Kur’ê Mêriv zanin, ne jî sih’etê.
40025014	Wî çaxî P’adşatîya E’zmana wê mîna vê yekê be: Merivek ku wê derk’eta r’êwîtîyê, gazî xulamêd xwe kir û hebûka xwe sparte wan.
40025015	Pênc telant dane yekî, du telant dane yekî û telantek jî da yekî, her kesîr’a weke qewata wî û r’êk’et çû.
40025016	Ewê ku pênc telant standibûn, pêr’a-pêr’a çû bi wan k’ir’î û firot, pêncêd din jî qazinc kirin.
40025017	Usa jî ewê ku du telant standibûn, duduyêd din jî qazinc kirin.
40025018	Lê ewê ku telantek standibû, çû e’rd k’ola û zîvê axayê xwe têda veşart.
40025019	Pey gelek wextr’a axayê wan xulama hat û xwest heq-h’esabê xwe t’evî wan r’ast ke.
40025020	Ewê ku pênc telant standibûn pêşda hat, pênc telantêd mayîn jî anîn û got: ‹Axayê min, te pênc telant dabûne min. Va min ser wanda pêncêd din jî qazinc kirine›.
40025021	Axayê wî gotêda: ‹E’ferim, xulamê qenc û amin! Tu nav tiştêd hindikîda amin mayî, ezê te daynime ser gelek tişta. Bik’eve şayîya axayê xwe!›
40025022	Ewê ku du telant standibûn jî hat û got: ‹Ez xulam! Te du telant dabûne min. Va min duduyêd din jî li ser wanda qazinc kirine›.
40025023	Axayê wî gotê: ‹E’ferim, xulamê qenc û amin! Tu nav tiştêd hindikîda amin mayî, ezê te daynime ser gelek tişta. Bik’eve şayîya axayê xwe!›
40025024	Lê ewê ku telantek standibû hat û got: ‹Axayê min, min zanibû ku tu merivekî h’işk î. Ji wî cîyê te neçandîye didirûyî û cîyê ku te ne r’eşandîye berev dikî.
40025025	Ez jî tirsîyam û çûm telantê te e’rdêda veşart. Hanê malê te ter’a be›.
40025026	Axayê wî lê veger’and û gotê: ‹Xulamê xirab û xwer’anedîtî! Te zanibû ez ji wî cîyê ku min neçandîye didirûm û ji wî cîyê ku min ner’eşandîye berev dikim,
40025027	te çima zîvê min neda k’arkira û ez bihatama min malê xwe bi selef bistanda?
40025028	Niha telant ji wî bistînin û bidine ewê ku dehe telantêd wî hene.
40025029	Çimkî yê k’ê ku heye, wîr’a wê bê dayînê û serda zêde be, lê yê k’ê ku t’une, çi heye jî wê jê bê standinê.
40025030	Lê ew xulamê bêkêr bavêjine te’rîya derva. Li wir wê bibe girî û ç’irke-ç’irka dirana›.
40025031	Gava Kur’ê Mêriv t’evî h’emû milyak’eta û r’ûmeta Xweva bê, hingê wê ser t’extê Xweyî r’ûmetê r’ûnê
40025032	h’emû milet wê li ber Wî bicivin. Ewê wana ji hev başqe ke, çawa şivan pêz ji bizina vediqetîne.
40025033	Ewê pêz li milê Xweyî r’astê bide sekinandinê, lê bizina li milê Xweyî ç’epê.
40025034	Hingê P’adşa wê yêd li milê Xweyî r’astêr’a bêje: ‹Werin bimbarekbûyîyêd alîyê Bavê Minda! Ew P’adşatîya ku bona we ji wextê e’firandina dinyayêda hazir bûye war bin.
40025035	Çimkî Ez bir’çî bûm we xwarin da Min, Ez t’î bûm we av da Min, Ez xerîb bûm we Ez qebûl kirim,
40025036	Ez te’zî bûm we Ez k’inc kirim, Ez nexweş bûm hûn ser Minda hatin, Ez kelêda bûm hûn hatine cem Min›.
40025037	Hingê yêd r’ast wê Wîr’a bêjin: ‹Xudan, me k’engê Tu bir’çî dîtî û xwarin daye Te? Yan me Tu t’î dîtî û av daye Te?
40025038	Me k’engê Tu xerîb dîtî û Tu qebûl kirî, yan jî Tu te’zî dîtî û Tu k’inc kirî?
40025039	K’engê me Tu nexweş yan kelêda dîtî û em hatine cem Te?›
40025040	P’adşayê jî wanr’a bêje: ‹Ez r’ast wer’a dibêjim, heger we qencî ji van xûşk-birêd Mine yê herî biç’ûk yekîr’a kir, we Minr’a kir›.
40025041	Hingê Ewê yêd milê Xweyî ç’epêr’a bêje: ‹Nifir’lêbûyîno! Dûrî Min her’in nava agirê h’eta-h’etayê, ku bona mîrêcin û milyak’etêd wî hazir bûye.
40025042	Çimkî Ez bir’çî bûm we xwarin neda Min, Ez t’î bûm we av neda Min,
40025043	Ez xerîb bûm we Ez qebûl nekirim, Ez te’zî bûm we Ez k’inc nekirim, Ez nexweş û kelêda bûm hûn ser Minda nehatin›.
40025044	Hingê ewê Wîr’a bêjin: ‹Xudan! Me k’engê Tu bir’çî yan t’î, yan xerîb, yan bê sit’ar, yan nexweş, yan kelêda dîtî û me alîk’arî neda Te?›
40025045	Wî çaxî Ewê caba wan bide û bêje: ‹Ez r’ast wer’a dibêjim, heger we qencî ji evêd herî biç’ûk yekîr’a nekir, we Minr’a jî nekir›.
40025046	Û evê her’ine cefê h’eta-h’etayê, lê yêd r’ast wê her’ine jîyîna h’eta-h’etayê».
40026001	Gava Îsa ev h’emû xeber xilaz kirin, şagirtêd Xwer’a got:
40026002	«Hûn zanin ku wê du r’oja şûnda Cejina Derbazbûnê be. Û Kur’ê Mêriv wê bê dayînê ku bê xaçkirinê».
40026003	Hingê serekêd k’ahîna û r’ûspîyêd cime’tê seraya serekk’ahînda ku navê wî Qeyafa bû civîyan
40026004	û li hev şêwirîn ku Îsa dizîva bi fêlbazîyê bigirin, bikujin.
40026005	Lê wana digot: «Bira ev yek cejinêda nîbe, wekî cime’t r’anebe ser niga».
40026006	Çaxê Îsa li Beytanyayê mala Şimh’ûnê k’otîda bû,
40026007	k’ulfeteke ku derdaneke wêye alabastirêyî r’ûnê bînxweş hebû, hate cem Wî û çaxê Ew li ser sifrê r’ûniştî bû, ewê ew r’ûn r’ête ser serê Wî.
40026008	Gava şagirta ev yek dît, li wan xweş nehat û gotinê: «Çima eva zîyana bû?
40026009	Eva r’ûna wê qîmetekî biha bihata firotanê û feqîrar’a bihata belakirinê».
40026010	Lê ew yek Îsava e’yan bû û wanar’a got: «Çima hûn xatirê wê k’ulfetê dik’evin? Ewê tiştekî qenc bona Min kir.
40026011	Feqîrê her gav t’evî we bin, lê Ezê her gav t’evî we nîbim.
40026012	Ewê bona definkirina Min ew r’ûn r’ête ser bedena Min.
40026013	Ez r’ast wer’a dibêjim, dinyayêda k’îderê eva Mizgînîya bê dannasînkirinê, wê kirina vê k’ulfetê jî bona bîranîna wê bê gotinê».
40026014	Hingê yek ji her donzdeha ku Cihûdayê Îsxeryotî dihate gotinê, çû cem serekêd k’ahîna
40026015	û got: «Hûnê çi bidine min, wekî ez Wî bidime destê we?» Û wana sî zîv jimirîn danê.
40026016	Ji wir şûnda ew mecalekê diger’îya ku çawa Îsa bide destê wan.
40026017	Li r’oja pêşine Cejina Nanê Şkeva, şagirt hatine cem Îsa û jêr’a gotin: «Tu li k’u dixwazî Şîva Cejina Derbazbûnê bixwî, wekî em Ter’a hazir kin?»
40026018	Ewî jî got: «Her’ine bajêr, cem filan merivî û bêjine wî: ‹Dersdar dibêje: R’oja Min nêzîk e. Ezê t’evî şagirtêd Xwe mala teda Cejina Derbazbûnê derbaz kim›».
40026019	Û şagirta usa kir, çawa ku Îsa wanar’a e’mir kiribû û şîva Cejina Derbazbûnê hazir kirin.
40026020	Êvarê t’ev her donzdeha ser sifrê r’ûnişt.
40026021	Gava wana hê dixwar, Îsa got: «Ez r’ast wer’a dibêjim, yekî ji we wê nemamîya Min bike».
40026022	Şagirt gelekî ber xwe k’etin û her yekî ji wan gote Wî: «Xudan, dibe ku ez im?»
40026023	Ewî li wan veger’and û got: «Ewê ku pe’rîyê Xwe t’evî Min t’asêda kir, ewê nemamîya Min bike.
40026024	R’ast Kur’ê Mêriv wê usa her’e çawa ku bona Wî hatîye nivîsarê, lê wey li wî merivê ku nemamîya Kur’ê Mêriv bike! Wîr’a hê qenc bû ku ew qet dinê nek’eta».
40026025	Cihûdayê ku wê nemamîya Wî bikira, lê veger’and û gotê: «Dersdar, dibe ku ez im?» Îsa wîr’a got: «Te bi devê xwe got».
40026026	Awa gava wana hê nan dixwar, Îsa nan hilda şikirî da, kerkir da şagirta û got: «Han hildin bixwin. Eva bedena Min e».
40026027	Peyr’a k’as hilda şikirî da, da wan û wanar’a got: «Hûn h’emû jî ji vê vexwin,
40026028	eva xûna Min e bona peymanê, ku bona baxşandina gunêd geleka tê r’êtinê.
40026029	Lê Ez wer’a dibêjim, îdî Ez ji vir şûnda t’u car ji vê meya tirîyê venaxwim, h’eta wê r’oja ku Ezê t’evî we P’adşatîya Bavê Xweda ji ya nû vexwim».
40026030	Paşê wana zebûrek stira, derk’etin çûne ç’îyayê Zeyt’ûnê.
40026031	Hingê Îsa wanar’a got: «Îşev hûn h’emûyê jî ji Min p’işk bin her’in, çimkî nivîsar e: ‹Ezê li şivên xim û pezê jî bela-belayî be›.
40026032	Lê gava ku Ez ji mirinê r’abim, Ezê berî we her’ime Celîlê».
40026033	Petrûs lê veger’and û gotê: «Heger h’emû jî ji Te p’işk bin her’in, lê ez t’u car ji Te naçim».
40026034	Îsa wîr’a got: «Ez r’ast ter’a dibêjim, hema îşev hê berî bangdana dîk, tê sê cara Min înk’ar kî».
40026035	Petrûs Wîr’a got: «Heger cî bê, ezê t’evî Te bimirim jî, lê t’u car Te înk’ar nakim». H’emû şagirta jî usa got.
40026036	Hingê Îsa t’evî wan çû wî cîyê ku jêr’a Gêtşemanî dibêjin û şagirtar’a got: «Vira r’ûnên, h’eta Ez her’im dera han dua bikim».
40026037	Ewî t’evî Xwe Petrûs û her du kur’êd Zebedî hildan, k’eser hatê û ber Xwe k’et.
40026038	Hingê Îsa wanar’a got: «Dilê Min haqas derd û k’eder e, mîna ber mirinê. Vira bimînin û t’evî Min h’işyar bin».
40026039	Hinekî pêşda çû Xwe dever’ûya avît dua kir û got: «Bavê Min! Heger dibe, bira ev k’asa cefê ser Minr’a derbaz be. Lê ne ku çawa Ez dixwazim, lê bira xwestina Te be».
40026040	Paşê hate cem şagirta, ew r’azayî dîtin û gote Petrûs: «We nikaribû ku sih’etekê hûn t’evî Min h’işyar bimana?
40026041	H’işyar bimînin û dua bikin, wekî hûn nek’evine nava cêr’ibandinê. Belê r’uh’ r’azî ye, lê beden sist e».
40026042	Careke din jî Îsa çû dua kir û got: «Bavê Min! Heger nabe ku ev k’asa cefê ji Min derbaz be h’eta ku Ez wê venexwim, bira xwestina Te be».
40026043	Îsa hat, ew dîsa xewêda dîtin, ç’e’vêd wan ji xewê venedibûn.
40026044	Û ew hiştin çû, cara sisîya dua kir, dîsa ew xeber gotin.
40026045	Hingê hate cem şagirta û wanar’a got: «Hûn hela hê r’azayî ne û r’ih’et dibin? Va wext pêr’a gihîşt ku Kur’ê Mêriv bik’eve destê gunek’ara.
40026046	R’abin em her’in. Va ye ewê ku nemamîya Min dike nêzîk bû».
40026047	Ewî hê xeber dida, nişkêva Cihûdayê ku yek ji wan donzdeha bû hat. Ewî t’evî xwe ji alîyê serekêd k’ahîna û r’ûspîyêd cime’têda e’laleteke giran anîbû, bi dara û şûra.
40026048	Awa nemamê Wî e’şeret dabû wan û gotibû: «Ez k’îjanî ku r’amûsim, Ew e, Wî bigirin».
40026049	Hingê Cihûda nêzîkî Îsa bû û gotê: «Silav li Te, dersdar!» û r’amûsa.
40026050	Îsa wîr’a got: «Heval, tê çi bikî zû bike!» Wê gavê ew pêşda hatin, dest avîtine Îsa û Ew girtin.
40026051	Nişkêva yekî ji ewêd ku t’evî Îsa bû, r’abû şûrê xwe k’işand li xulamê serekk’ahîn xist û guhê wî pekand.
40026052	Wê gavê Îsa wîr’a got: «Şûrê xwe bike cî. K’î ku şûr hiltîne, ewê bi şûr her’e.
40026053	Te t’irê Ez nikarim ji Bavê Xwe bixwazim wekî pêr’a-pêr’a donzdeh ordîya zêdetir milyak’et bigihîne Min?
40026054	Lê nivîsar wê çawa bêne sêrî ku dibêjin, gerekê h’emû aha bin?»
40026055	Wê gavê Îsa e’laletêr’a got: «Tê bêjî we ser qaçaxekîda girtîye, ku hûn bi dara û şûra hatine Min bigirin? Ne Ez her r’oj t’evî we p’aristgehêda r’ûdiniştim Min hûn hîn dikirin, lê we Ez nedigirtim.
40026056	Lê ev h’emû tişt qewimîn, ku nivîsarêd p’êxembera bêne sêrî». Wê demê h’emû şagirta Ew hiştin û r’evîn.
40026057	Yêd ku Îsa girtin, Ew birine cem Qeyafayê serekk’ahîn, li wî cîyê ku qanûnzan û r’ûspî civîyabûn.
40026058	Petrûs jî dûrva h’eta h’ewşa serekk’ahîn p’ê-p’ê pey Wî çû k’ete hindur’ û li nav nobedara r’ûnişt, ku bizanibe axirî wê çawa be.
40026059	Serekêd k’ahîna û t’emamîya civîna giregira jî miqabilî Îsa şe’detîke derew diger’îyan ku Wî bikujin,
40026060	lê nedîtin. Gelek şe’dêd derew jî hatin, dîsa nedîtin. Paşê du şe’dêd derew pêşda hatin
40026061	û gotin: «Evî got: ‹Ez dikarim p’aristgeha Xwedê hilşînim û nava sê r’ojada dîsa wê çêkim›».
40026062	Serekk’ahîn r’abû ser p’îya û Wîr’a got: «Bona van şe’detîya ku evana miqabilî Te didin Tu çima cabekê nadî?»
40026063	Lê Îsa dengê Xwe nekir. Serekk’ahîn dîsa Wîr’a got: «Ez Te bi Xwedêyê sax didime sondê. Mer’a bêje, Tu yî Mesîh, Kur’ê Xwedê?»
40026064	Îsa gote wî: «Te bi devê xwe got. Lê Ez wer’a dibêjim, ji vir şûnda hûnê Kur’ê Mêriv li k’êleka Yê Herî Zor, li milê Wîyî r’astê r’ûniştî û li ser e’wrêd e’zmên tê bibînin».
40026065	Hingê serekk’ahîn k’incêd xwe qelaştin û got: «Eva Xwedê bêhurmet dike! Îdî şe’de çî mer’a ne? Va we bihîst Ewî çawa Xwedê bêhurmet kir!
40026066	Weva çawa xuya dike?» Wana jî lê veger’and û gotin: «Wîr’a kuştin dik’eve».
40026067	Wê gavê t’ûyî r’ûyê Wî kirin, bi k’ulma lêxistin, hineka jî şemaq lê didan
40026068	û digotinê: «Mesîh, p’êxembertîyê mer’a bike, k’a k’î bû ku Te xist?»
40026069	Wî çaxî Petrûs derva li h’ewşêda r’ûniştibû. Carîk hate cem wî û gotê: «Tu jî t’evî Îsayê Celîlê bûyî».
40026070	Lê ewî li ber h’emûya înk’ar kir û got: «Ez nizanim tu çi dibêjî».
40026071	Çaxê ew çû ber dergeh, yeke din ew dît û gote ewêd ku li wir bûn: «Evê han jî t’evî Îsayê Nisretê bû».
40026072	Ewî dîsa bi sond înk’ar kir got: «Ez wî merivî nas nakim».
40026073	Xêlekê şûnda ewêd ku li wir bûn çûne cem Petrûs û gotinê: «Hebe-t’unebe tu jî ji wan î, çimkî xeberdana te te difiroşe».
40026074	Hingê ewî nifir’ xwe kir, sond xwar û got: «Ez wî merivî nas nakim». Wê gavê dîk bang da
40026075	û Petrûs ew gotina Îsa anî bîra xwe ku wîr’a gotibû: «Berî bangdana dîk, tê sê cara Min înk’ar kî». Derk’ete derva û k’ele-k’el girîya.
40027001	Gava sibeh safî bû, t’emamîya serekêd k’ahîna û r’ûspîyêd cime’tê li hev şêwirîn ku Îsa çawa bidine kuştinê.
40027002	Ew girêdan, birin dane destê Pîlatoyê welî.
40027003	Hingê Cihûdayê ku nemamîya Wî kir, dît ku Îsa hate neheqkirinê, p’oşman bû, ew sî zîv veger’ande serekêd k’ahîna û r’ûspîya
40027004	û got: «Min gune kir. Ez bûme sebebê xûna bêsûc». Wana jî gote wî: «Çî mer’a ne? Tu zanî».
40027005	Ewî jî ew zîv avîtine nav p’aristgehê, derk’et çû xwe xeniqand.
40027006	Serekêd k’ahîna zîv hildan û gotin: «Ne r’ast e ku em van bikine nav xizna p’aristgehê, çimkî ew heqê xûnê ye».
40027007	Hingê ew li hev şêwirîn û bi wan zîva E’rdê Axînker k’ir’în, bona t’irbêd xerîba.
40027008	Lema ew e’rd h’eta îro jî «E’rdê Xûnê» tê gotinê.
40027009	Hingê ew gotina bi zarê Yêremîya p’êxember hate sêrî: «Sî zîv qîmet dan, weke wî qîmetê ku hineke ji zar’êd Îsraêlê qayl bûn
40027010	û ew dane E’rdê Axînker, çawa ku Xudan minr’a e’mir kir».
40027011	Îsa ber welî sekinî, welî ji Wî pirsî û got: «Tu yî p’adşê cihûya?» Îsa wîr’a got: «Te bi devê xwe got».
40027012	Lê çaxê serekêd k’ahîna û r’ûspîya davîtine Wî, Ewî qet caba kesekî neda.
40027013	Hingê Pîlato Wîr’a got: «Tu nabihêyî çiqas şikîyatê Te dikin?»
40027014	Ewî dîsa caba kesekî neda, h’eta welî jî şaş ma.
40027015	E’detê welî bû ku li cejinêda bi xwestina e’laletê girtîk wanr’a ber’da.
40027016	Hingê girtîkî wanî k’ifş hebû, ku navê wî Barabas bû.
40027017	Gava ku ewana civîyan, Pîlato wanar’a got: «Hûn k’îjanî dixwazin ku ez bona we ber’dim, Barabas yan Îsayê ku Mesîh tê gotinê?»
40027018	Ewî zanibû ku ji dest h’evsûdîyê Îsa dabûne destê wî.
40027019	Gava ew li herema dîwanê r’ûniştibû, k’ulfeta wî cab şand û got: «K’arê te ewî Bêsûc nek’etîye, çimkî vê şeva derbazbûyî xewnêda bona Wî gelek tişt ser minr’a derbaz bûn».
40027020	Lê serekêd k’ahîna û r’ûspîya e’lalet r’azî kir, ku Barabas bixwazin û Îsa unda kin.
40027021	Welî dîsa wanar’a got: «Hûn ji van her duya k’îjanî dixwazin ku ez wer’a ber’dim?» Wana jî got: «Barabas!»
40027022	Pîlato wanar’a got: «Lê ez Îsayê ku Mesîh jêr’a dibêjin çawa bikim?» H’emûya jî got: «Bira bê xaçkirinê!»
40027023	Welî got: «Lê Evî çi xirabî kirîye?» Hingê wana hê kire qîr’în û gotin: «Bira bê xaçkirinê!»
40027024	Pîlato jî dît, wekî tiştek k’arê nade, lê hê şer’ û de’w destpêdibe, av hilda li ber e’laletê destêd xwe şûştin û got: «Ez ji xûna Vî bêsûc im. Hûn xwexa binihêr’in».
40027025	Û t’emamîya cime’tê caba wî da û got: «Bira xûna Wî li ser me û li ser zar’êd me be!»
40027026	Hingê Pîlato Barabas wanar’a ber’da, lê Îsa da ber qamçîya û da destê wan ku bê xaçkirinê.
40027027	Hingê eskerêd welî Îsa birine hindur’ê qesirê û t’emamîya r’efa eskera ser Wî civîya.
40027028	K’incê Wî jê êxistin û çuxekî sorê gevez lê kirin.
40027029	Paşê t’acek ji stirîya vegirtin dane serê Wî û qamîşek jî dane destê Wîyî r’astê. Hingê ber Wî çok dan, qerfê xwe pê kirin û gotin: «Xweş be, P’adşê Cihûda!»
40027030	T’ûyî Wî kirin, qamîş hildan serê Wî xistin.
40027031	Pey qerfkirinêr’a çuxê sor ji Wî êxistin û k’incê Wî lêkirin û dane pêşîya xwe birin ku Wî xaç kin.
40027032	Çaxê ew derk’etine derva, eskera yekî kûrênî dît ku navê wî Şimh’ûn bû, p’êyî ser wî kirin ku xaçê Wî hilde.
40027033	Ewana gihîştine wî cîyê ku jêr’a Golgota digotin, ku tê fe’mkirinê: «Cîyê Qafa».
40027034	Şerava zirav t’evkirî danê ku vexwe. Lê çaxê Ewî te’m kir, nexwest vexwe.
40027035	Ew xaç kirin, ser k’incê Wî p’eşk avîtin û li nav xweda bela kirin.
40027036	Paşê wê derê r’ûniştin û nobedarî li Wî kirin.
40027037	Neheqîya Wî nivîsîn danîn fêza serê Wî: «EV ÎSA, P’ADŞÊ CIHÛYA YE».
40027038	Hingê du qaçax jî t’evî Wî hatine xaçkirinê, yek milê r’astê û yê din milê ç’epê.
40027039	Ewêd ku wirr’a diçûn-dihatin Ew bêhurmet dikirin, serê xwe dih’ejandin
40027040	û digotinê: «Ne Teyê p’aristgeh hilşanda û sê r’ojada çêkira? De Xwe xilaz ke, heger Tu Kur’ê Xwedê yî! Ji xaç were xwarê!»
40027041	Usa jî serekêd k’ahîna, qanûnzana û r’ûspîya t’evayî qerfê xwe Wî dikirin û digotin:
40027042	«Xelq xilaz kir, lê Xwe nikare xilaz ke! Ev nîne P’adşê Îsraêlê? De bira niha ji xaç bê xwarê û emê bawerîya xwe Wî bînin.
40027043	Gumana Xwe danî ser Xwedê, de bira niha Wî xilaz ke, heger Xwedê ji Wî r’azî ye, çimkî got: ‹Ez Kur’ê Xwedê me›».
40027044	Qaçaxêd ku t’evî Wî hatine xaçkirinê, wana jî usa te’n li Wî dixistin.
40027045	Nîvro ji sih’eta donzdeha h’eta sih’eta sisîya t’emamîya e’rdê bû te’rî.
40027046	Nêzîkî sih’eta sisîya Îsa bi dengekî bilind kire qîr’în û got: «Êlî, Êlî, lama sabaxtanî?» ku tê fe’mkirinê: «Xwedêyê Min, Xwedêyê Min, Te çima Ez hiştim?»
40027047	Ewê ku nêzîk sekinîbûn, gava ev xeber bihîstin, gotin: «Ew gazî Êlyas dike».
40027048	Yek ji wan bi lez bezî, lûfika be’rê hilda sirkêda kir, li ser qamîşekîva danî û da Wî ku vexwe.
40027049	Lê hinekêd din gotin: «Bisekine. Em bibînin, k’a Êlyasê bê Wî xilaz ke?»
40027050	Îsa dîsa bi dengekî bilind kire gazî û r’uh’ê Xwe da.
40027051	Hema hingê p’er’da p’aristgehê ji sêrî h’eta binî qelişî, bû du tîşa. E’rd h’ejîya, kevir qelişîn,
40027052	t’irb vebûn û gelek mirîyêd buhurtî r’abûn.
40027053	Ew ji t’irba derk’etin pey r’abûna Îsar’a, çûne Bajarê Pîroz û geleka ew dîtin.
40027054	Çaxê sersed û ewêd ku t’evî wî nobedarîya Îsa dikirin, e’rdh’ej û ew h’emû tiştê qewimî dîtin, r’isasê ew girtin û gotin: «R’astî jî Eva Kur’ê Xwedê bû!»
40027055	Li wê derê gelek k’ulfet jî hebûn, ku dûrva dinihêr’în. Ew ji Celîlê li pey Îsa hatibûn, berdestî Wîr’a kiribûn.
40027056	Meryema Mejdelanî, Meryema dîya Aqûb û Ûsiv û dîya her du kur’êd Zebedî li nav wanda bûn.
40027057	Berê êvarê merivekî dewletî ji Arîmetyayê hat, ku navê wî Ûsiv bû. Ew jî yek ji şagirtêd Îsa bû.
40027058	Ew çû cem Pîlato û cinyazê Îsa ji wî xwest. Wê gavê Pîlato e’mir kir ku cinyaz bê dayînê.
40027059	Ûsiv cinyaz hilda, qedekê k’itanîyî paqijda k’efen kir
40027060	û danî nav t’irba xweye nû ku qeyêda k’olabû. Paşê ewî kevirekî mezin holî ber derê t’irbê kir û çû.
40027061	Meryema Mejdelanî û Meryema din li wê derê bûn û pêşberî t’irbê r’ûniştibûn.
40027062	R’oja din ku pey r’oja t’ivdarekkirinê bû, serekêd k’ahîna û fêrisîya li cem Pîlato civîyan
40027063	û gotin: «Em xulam, tê bîra me, ku Ewî derewîn saxtîya Xweda gotibû: ‹Ezê r’oja sisîya ji mirinê r’abim›.
40027064	Niha e’mir ke ku h’eta r’oja sisîya miqatî t’irbê bin, nebe ku şagirtêd Wî bên Wî bidizin û cime’têr’a bêjin: ‹Ew ji mirinê r’abûye›. Îdî xalifandina paşîyê ji ya pêşîyê xirabtir be».
40027065	Pîlato wanr’a got: «Va ne wer’a eskerêd nobedar. Her’in çawa ku hûn zanin usa jî miqatî t’irbê bin».
40027066	Ew jî çûn miqatî t’irbê bûn, kevir mor kirin û eskerêd nobedar li ber danîn.
40028001	Pey şemîyêr’a, r’oja yekşemê serê sibehê zû Meryema Mejdelanî û Meryema din hatin ku t’irbê bibînin.
40028002	Nişkêva e’rd qayîm h’ejîya, çimkî milyak’etekî Xudan ji e’zmên hate xwarê, kevir ji ber t’irbê wêda kir û ser r’ûnişt.
40028003	Dîndara wî mîna birûskê bû û k’incê wî mîna berfê sipî bûn.
40028004	Nobedar ji tirsa wî t’evîhev bûn û bûne mîna mirîya.
40028005	Milyak’et wan k’ulfetar’a got: «Netirsin! Ez zanim hûn li Wî Îsayî diger’in, Yê ku hate xaçkirinê.
40028006	Ew ne li vir e, çimkî Ew ji mirinê r’abûye, çawa ku Ewî gotibû. Werin wî cîyê ku Ew p’aldayî bû bibînin.
40028007	Zû her’in bêjine şagirtêd Wî: ‹Ew ji mirinê r’abûye û Ewê berî we her’e Celîlê. Li wir hûnê Wî bibînin›. Va ye min wer’a got».
40028008	Ew bi xof û eşqeke mezin lez ji t’irbê derk’etin û lezandin ku şagirtar’a bêjin.
40028009	Nişkêva Îsa r’astî wan hat û got: «Silav li we!» Ewana nêzîkî Wî bûn, xwe avîtine nigêd Wî girtin û serê xwe ber danîn.
40028010	Hingê Îsa wanar’a got: «Netirsin! Her’in bêjine birêd Min, ku ew her’ine Celîlê û li wir wê Min bibînin».
40028011	Çaxê ku k’ulfet çûn, hinek ji nobedara hatine bajêr û tiştêd ku qewimîbûn serekêd k’ahînar’a gotin.
40028012	Serekêd k’ahîna t’evî r’ûspîya civîyan û şêwirîn. Paşê wana gelek p’ere dane nobedara
40028013	û gotin: «Bêjin: ‹Çaxê em xewêda bûn, şagirtêd Wî hatin Ew dizîn›.
40028014	Û heger ev tişt bigihîje guhê welî, emê wî r’azî kin û we bêxem kin».
40028015	Wana jî p’ere hildan û usa kirin, çawa ku hatibûne hînkirinê. Û ev gotin li nav cihûyada h’eta r’oja îro bela bûye.
40028016	Her yanzdeh şagirt jî çûne Celîlê wî ç’îyayê ku Îsa wanr’a gotibû.
40028017	Gava ku dîtin, serê xwe ber Wî danîn, lê hinek jî dudilî bûn.
40028018	Îsa nêzîkî wan bû, wanr’a xeber da û got: «H’emû h’ukumê e’rd û e’zmên Minr’a hate dayînê.
40028019	Niha her’in h’emû mileta hîn kin û wana bi navê Bav, Kur’ û R’uh’ê Pîroz binixumînin
40028020	û wan h’emû t’emîyêd ku Min dane we mileta hîn kin, wekî ew xwey kin. Ez va îroda her t’im h’eta axirîya dinyayê t’evî we me!»
41001001	Mizgînîya Îsa Mesîhê Kur’ê Xwedê bi vî tiherî destpêbû:
41001002	Çawa ku k’itêba Îşaya P’êxemberda hatîye nivîsarê: «Va ye Ezê qasidê Xwe pêşîya Teva bişînim. Ewê bona Te r’ê hazir ke».
41001003	«Dengek ber’îyêda dike gazî: ‹R’îya Xudan hazir bikin û şiver’îyêd Wî r’ast bikin›».
41001004	Awa Yûh’enna ber’îyêda xuya bû, cime’t dinixumand û dannasîn dikir, ku ji gunekirinê veger’in û bêne nixumandinê, wekî gunêd wan bêne baxşandinê.
41001005	Ji h’emû welatê Cihûstanê û t’emamîya cime’ta Orşelîmê dihate cem wî, gunêd xwe didane r’ûyê xwe û ç’emê Ûrdunêda bi destê wî dinixumîn.
41001006	Yûh’enna k’inceke ji pir’ç’a devê li xwe kiribû û li pişta xwe jî qayîşeke ç’erm girêdabû. Xwarina wî kulî û hingivê çolê bû.
41001007	Ewî dannasîn dikir û digot: «Yekî ji min qewattir wê bê. Ez ne hêja me, ku ta bim û benê çarixê Wî jî vekim.
41001008	Min hûn bi avê nixumandin, lê Ewê we bi R’uh’ê Pîroz binixumîne».
41001009	Û wan r’ojada Îsa ji bajarê Nisreta Celîlê hat û bi destê Yûh’enna ç’emê Ûrdunêda hate nixumandinê.
41001010	Hema çawa Îsa ji avê derk’et, dît ku e’zman vebûn û R’uh’ mîna kevotkekê li ser Wî danî.
41001011	Û dengek ji e’zmana hat û got: «Tu Kur’ê Minî delal î Ez ji Te r’azî me».
41001012	Wê gavê R’uh’ berê Îsa da ber’îyê.
41001013	Ew çil r’ojî li ber’îyê ma û ji mîrêcin hate cêr’ibandinê. Ew t’evî r’e’wira bû û milyak’eta jêr’a berdestî kirin.
41001014	Pey girtina Yûh’ennar’a Îsa çû qeza Celîlê û dest bi dannasînîya Mizgînîya Xwedê kir
41001015	û digot: «Wext pêr’a gihîştîye, P’adşatîya Xwedê nêzîk bûye, ji gunekirinê veger’in û bawerîya xwe Mizgînîyê bînin!»
41001016	Gava Îsa li devê gola Celîlê diger’îya, r’astî Şimh’ûn û Endrawisê birê wî hat. Wana t’or’ davîte golê, çimkî me’sîgir bûn.
41001017	Îsa gote wan: «Pey Min werin, Ezê we bikime nêç’îrvanêd meriva».
41001018	Wana jî hema wê demê t’or’êd xwe hiştin û pey Wî çûn.
41001019	Dema ku Îsa ji wî cîyî hinekî pêşda çû, r’astî kur’êd Zebedî, Aqûb û Yûh’ennayê birê wî hat. Wana qeyikêda t’or’êd xwe hîvêz dikirin.
41001020	Hingê Îsa gazî wan kir, wana jî bavê xwe Zebedî t’evî p’ala qeyikêda hişt û pey Wî çûn.
41001021	Ew gihîştine Kefernahûmê. Îsa wê r’oja şemîyê r’ast k’ete k’inîştê û dest bi hînkirinê kir.
41001022	Ewana li ser hînkirina Wî zendegirtî mabûn, çimkî Ewî mîna yekî xweyîh’ukum ew hîn dikirin, ne ku mîna qanûnzana.
41001023	Hingê k’inîşta wanda merivek hebû, ku r’uh’ê h’eramva girtî bû. Wî kire qîr’în û got:
41001024	«Tu çi ji me dixwazî, ya Îsayê Nisretê? Tu hatîyî qir’a me bînî? Ez zanim Tu k’î yî. Tu Pîrozê Xwedê yî!»
41001025	Îsa lê hilat û got: «Ker’ be û jê derk’eve!»
41001026	Hingê r’uh’ê h’eram ew veç’ir’ikand û bi dengekî bilind kire qîr’în û jê derk’et.
41001027	H’emû zendegirtî man, hevr’a k’etine pirs-pirsîyara û digotin: «Ev çi yek e? Çi hînkirineke nû ye! Bi h’ukum Ew e’mirî li r’uh’êd h’eram dike û ew jî êlimî Wî dibin».
41001028	Û nav û dengê Îsa pêr’a-pêr’a h’emû dor-berêd Celîlê bela bû.
41001029	Gava ku Îsa ji k’inîştê derk’et, t’evî Aqûb û Yûh’enna r’ast çûne mala Şimh’ûn û Endrawis.
41001030	Xwesîya Şimh’ûn t’ayêda p’aldayî bû. Hingê bona wê Îsar’a gotin.
41001031	Îsa jî çû nêzîk, destê wê girt r’akir û t’ayê jê ber’da, r’abû berdestî wanr’a kir.
41001032	Êvarê, gava r’o çû ava, h’emû nexweş û yêd cinak’etî anîne cem Wî.
41001033	T’emamîya cime’ta bajêr li ber dêrî civîya.
41001034	Îsa gelek merivêd bi nexweşîyêd cûr’e-cûr’e qenc kirin. Gelek cin jî derxistin û nedihişt ku cin xeber din, çimkî cina zanibû ku Ew K’î ye.
41001035	Qereberbanga sibehê r’abû, derk’et çû cîkî xewle û wir dua kir.
41001036	Şimh’ûn û yêd t’evî Wî li Îsa ger’îyan
41001037	û gava ku wan Ew dît, gotinê: «H’emû li Te diger’in».
41001038	Îsa wanr’a got: «Em her’ine gund-bajarêd nêzîk, wekî Ez li wan dera jî dannasîn kim, çimkî Ez bona vê yekê hatime».
41001039	Û li t’emamîya Celîlê diger’îya, k’inîştêd wanda dannasîn dikir û cin derdixistin.
41001040	Û yekî k’otî hat, li ber Îsa çok da, r’eca jê kir û gotê: «Heger Tu bixwazî, dikarî min paqij kî».
41001041	Gunê Îsa pê hat, destê Xwe dirêj kir lê k’et û gotê: «Ez dixwazim. Paqij be!»
41001042	Û pey vê gotinêr’a destxweda k’otîbûn jê çû û ew paqij bû.
41001043	Îsa pêr’a-pêr’a ew derxiste der, h’işk t’emî li wî kir
41001044	û wîr’a got: «Binihêr’e t’u kesîr’a tiştekî nebêjî, lê her’e xwe nîşanî k’ahîn ke û çawa ku Mûsa t’emî daye, h’edîya xwe bide, wekî h’emûyar’a bibe şe’detî, ku tu paqij bûyî».
41001045	Lê ew meriv derk’et destpêkir aşkere got û eva yeka bela kir, usa ku Îsa îdî nikaribû aşkere biçûya bajarekî, lê ji bajêr der li cîyêd xewle dima. Û cime’t ji her alîyava dihatine cem Wî.
41002001	Pey çend r’ojar’a Îsa veger’îya Kefernahûmê. Hingê hate bihîstinê, ku Ew malda ye.
41002002	Malêda haqas meriv civîyan, h’eta ku li ber dêrî jî cî-sit’ar t’unebû. Îsa xebera mizgînîyê ew hîn dikirin.
41002003	Û meriv hatin, ji nav wanda çar meriva şilûşe’tek hildabûn danîne cem Îsa.
41002004	Lê ji dest e’laletê r’ê nedîtin ku nêzîkî Îsa bûna, wana banê xanîyê ku Îsa têda bû qul kir û merivê şilûşe’t ber’êva daxistine jêrê.
41002005	Gava ku Îsa bawerîya wan dît, gote yê şilûşe’t: «Lawo, gunêd te hatine baxşandinê».
41002006	Ji qanûnzana hinek wira r’ûniştibûn û dilê xweda digotin:
41002007	«Evî han çima usa xeber dide? Eva nigê xwe Xwedêr’a davêje! Pêştirî Xwedê k’î dikare guna bibaxşîne?»
41002008	Destxweda r’uh’ê Îsava e’yan bû ku evana aha difikirin, Ewî got: «Hûn çima tiştêd aha dilê xweda difikirin?
41002009	K’îjan r’ih’et e, şilûşe’tr’a bêjin: ‹Gunêd te hatine baxşandinê?› yan bêjinê: ‹R’abe ber’a xwe hilde û biger’e?›
41002010	Lê wekî hûn bizanibin ku h’ukumê Kur’ê Mêriv heye li ser e’rdê guna bibaxşîne...»
41002011	gote yê şilûşe’t: «Ez ter’a dibêjim, r’abe ber’a xwe hilde, her’e mala xwe».
41002012	Ew jî pêr’a-pêr’a li ber ç’e’vê her kesî r’abû, ber’a xwe hilda, derk’et û çû. H’emû jî h’eyîrî man, şikirî dane Xwedê û gotin: «Me tiştekî usa t’u car nedîtîye!»
41002013	Îsa dîsa çû devê golê. T’emamîya e’lalet dihate cem Wî û Ewî jî ew hîn dikirin.
41002014	Çaxê Îsa r’êda çû, Lêwîyê kur’ê Halfawo li cîyê xerchildanê r’ûniştî dît û gotê: «Pey Min were». Ew jî r’abû pey Îsa çû.
41002015	Gava Îsa mala Lêwîda ser sifrê bû, gelek xercgir û gunek’ar t’evî Wî û şagirtêd Wî li ser sifrê r’ûniştibûn, çimkî yêd pey Wî diçûn gelek bûn.
41002016	Gava qanûnzanêd ji nava fêrisîya dîtin ku Îsa t’evî xercgir û gunek’ara li ser sifrê r’ûniştî ye, ji şagirtêd Wî pirsîn: «Çima Ew t’evî xercgir û gunek’ara dixwe û vedixwe?»
41002017	Çaxê Îsa bihîst, wanr’a got: «Saxlem ne h’ewcê h’ekîm in, lê nexweş. Ez ne hatime gazî yêd r’ast kim, lê gazî gunek’ara».
41002018	Carekê şagirtêd Yûh’enna û fêrisîya r’ojî digirtin. Çend meriv hatine cem Îsa û jê pirsîn: «Çima şagirtêd Yûh’enna û yêd fêrisîya r’ojîya digirin, lê şagirtêd Te r’ojî nagirin?»
41002019	Îsa gote wan: «H’eta ze’va t’evî wan e, gelo dibe ku xwendîyêd de’watê r’ojî bigirin? H’eta ze’va t’evî wan e, ew nikarin r’ojî bigirin!
41002020	Lê r’oj wê bên, gava ze’va ji wan bê hildanê, hingê wê r’ojê wê r’ojî bigirin.
41002021	T’u kes pê p’arç’ê nû k’inca kevin p’îne nake. Heger usa bike, p’arç’ê k’inca kevinva dirûtî wê zorê li k’inca kevin bike û cîyê qelişî wê hê li ber hevva her’e.
41002022	Û ne jî kesek şerava nû dike meşkêd kevin. Heger usa bike, şerava nû wê meşka bit’eqîne, hin şeravê unda be, hin jî meşk. Lê şerava nû dikine meşkêd nû».
41002023	Îsa r’ojeke şemîyê nava zevîyar’a derbaz dibû û şagirtêd Wî r’êva destpêkirin simbilêd gênim çinîn.
41002024	Fêrisîya Îsar’a got: «Binihêr’e! Çima şagirtêd Te tiştê necayîzî r’oja şemîyê dikin?»
41002025	Îsa li wan veger’and û got: «We qet nexwendîye ku Dawid ji h’ewcetîyê çi kir, gava ew û yêd pêr’a bir’çî bûn?
41002026	Ew wextê Evyatarê serekk’ahînda k’ete Xana Xwedê û nanê Xwedêr’a dayî xwar, ku ew nan pêştirî k’ahîna ne cayîz bû yekî din bixwara. Serda jî ew nan da yêd t’evî xwe».
41002027	Paşê ser gotina Xweda zêde kir gote wan: «R’oja şemîyê bona însên hate danînê, ne ku însan bona r’oja şemîyê!
41002028	Awa gotî Kur’ê Mêriv Xudanê r’oja şemîyê ye jî».
41003001	Û Îsa dîsa k’ete k’inîştê. Li wê derê merivek hebû, ku destê wî k’işîyabû.
41003002	Û ç’e’vê hineka ser Wî bû, gelo r’oja şemîyê Ewê wî qenc ke yan na, wekî xeyba Wî bikin.
41003003	Îsa merivê destk’işîyayîr’a got: «R’abe vê govekê bisekine!»
41003004	Paşê wanr’a got: «R’oja şemîyê qencîkirin cayîz e, yan xirabîkirin? R’uh’ekî xilaz kin, yan unda kin?» Lê wan deng nekir.
41003005	Îsa bi hêrs li dora Xwe nihêr’î, bona serh’işkîya wan ber Xwe k’et û wî merivîr’a got: «Destê xwe dirêj ke». Ewî jî dirêj kir û destê wî dîsa qenc bû.
41003006	Fêrisî derk’etine derva û pêr’a-pêr’a t’evî Hêrodesîya şêwirîn, ku çawa Wî bidine kuştinê.
41003007	Îsa t’evî şagirtêd Xwe çû devê golê. Ji Celîlê e’laleteke giran pey Wî çû.
41003008	Gava ku wana kirinêd Wî bihîstin, ji Cihûstanê, Orşelîmê, Îdûmeyayê, wî alîyê Ûrdunêyî r’ohilatê, usa jî ji qeza Sûr û Saydê gelek meriv hatine cem Wî.
41003009	Û Îsa ji dest e’laletê şagirtêd Xwer’a got, ku Wîr’a qeyikekê hazir kin, wekî nek’eve li ber de’fa.
41003010	Çimkî Îsa gelek meriv qenc kirin, usa ku yêd nexweş t’opî ser dibûn, wekî destê xwe bidana Wî.
41003011	Dema ku r’uh’êd h’eram Ew didîtin, li ber Wî dever’ûya xwe davîtine e’rdê, dikirine qîr’în û digotin: «Tu Kur’ê Xwedê yî!»
41003012	Lê Îsa h’işk t’emî li wan dikir, ku bona Wî nekine dengî.
41003013	Îsa hilk’işîya ç’îyê û merivêd ku Wî dixwestin gazî cem Xwe kirin. Ew jî çûne cem Wî.
41003014	Ewî donzdeh meriv bijartin, navêd wan «şandî» danî, ku t’evî Wî bimînin û wan bişîne, wekî dannasîn kin.
41003015	Û h’ukum da wan ku cina derxin.
41003016	Her donzdehêd bijartî ev in: Şimh’ûn (ku navê wî kire Petrûs),
41003017	Aqûbê Zebedî û Yûh’ennayê birê wî, (ewî navê Boanerces li wan kir, ku tê fe’mkirinê: «Kur’êd Gur’înîya E’zmên»)
41003018	Endrawis, Fîlîpo, Bertolomeyo, Metta, T’ûma, Aqûbê kur’ê Halfawo, Tedayo, Şimh’ûnê welatp’arist
41003019	û Cihûdayê Îsxeryotî yê ku bû nemamê Îsa.
41003020	Paşê Îsa çû malekê. Dîsa haqas e’lalet civîya, h’eta ku nikaribûn nanê xwe jî bixwarana.
41003021	Gava yêd ji xûn û qinêta Wî bihîstin, derk’etin Wî bigirin, çimkî wana digot: «Ewî h’işê Xwe unda kirîye!»
41003022	Û ew qanûnzanêd ku ji Orşelîmê berjêr bibûn, digotin: «Belzebûl Wîda heye! Ew bi h’ukumê serwêrê cina cina derdixe!»
41003023	Îsa jî ew gazî cem Xwe kirin û bi mesela wanr’a got: «Mîrêcin çawa dikare xwexa xwe derxe?
41003024	Heger nav p’adşatîkêda t’ifaq t’unebe, ew nikare bimîne.
41003025	Mala ku bêt’ifaqî bik’evê, ew mal nikare bimîne.
41003026	Heger mîrêcin r’abe himberî xwe û bibe dutîretî, ew nikare bimîne, lê belê wê xilazîya wî bê.
41003027	Lê belê t’u kes nikare bik’eve mala mêrxasekî û hebûka wî t’alan ke, heger pêşîyê wî mêrxasî girênede. Gava girêda, hingê wê bikaribe mala wî t’alan ke.
41003028	Ez r’ast wer’a dibêjim, her gune û her gotina xirab ku bêjin wê li bendêd dinê bêne baxşandinê,
41003029	lê k’î ku gotineke xirab miqabilî R’uh’ê Pîroz bêje, t’u car li wî nayê baxşandinê. Ewê bi wî guneyî h’eta-h’etayê sûcdar be».
41003030	Îsa ev yek got, çimkî wan digot: «R’uh’ê h’eram Wîda heye».
41003031	Hingê dê û birayêd Îsa hatin, li derva sekinîn, yek şandine pey Wî û gazî Wî kirin.
41003032	E’laleta ku li dora Wî r’ûniştibû gote Wî: «Va dîya Te û birayêd Te derva pirsa Te dikin».
41003033	Îsa caba wan da û got: «Dîya Min û birayêd Min k’î ne?»
41003034	Hingê li yêd dora Xwe r’ûniştî nihêr’î û got: «Va ne dê û birayêd Min!
41003035	Her kesê ku xwestina Xwedê bîne sêrî, ew e birê Min, xûşka Min û dîya Min».
41004001	Îsa dîsa li devê golê dest bi hînkirinê kir. E’laleteke usa mezin li dora Wî civîya, k’erba Ew k’ete qeyika li ser golê û r’ûnişt. T’emamîya e’laletê li devê golê bû
41004002	û Wî bi mesela ew hînî gelek tişta dikirin. Hînkirina Xweda got:
41004003	«Guhdarî! T’oximr’eş r’abû çû ku t’oxim bir’eşîne.
41004004	Çaxê ewî t’oximê xwe dir’eşand, hinek jê k’etine devê r’ê, teyrede hatin û ew xwarin.
41004005	Û hinek k’etine ser e’rdê kevirî, li wir ku xwelî kêm bû. Ew zû şîn bûn, çimkî telaşê xwelîyê ne k’ûr bû.
41004006	Çaxê te’v derk’et, ew ç’ilmisîn û çimkî r’awêd wan t’unebûn, h’işk bûn.
41004007	Û hinekêd din k’etine nava stirîya, stirî r’abûn ew xeniqandin û ber nedan.
41004008	Û hinekêd din jî k’etine nava e’rdê qenc û şîn bûn, mezin bûn û hineka sî, hineka şêst, hineka sed car ber dan».
41004009	Û Îsa wanr’a got: «Guhê k’êyî bihîstinê heye bira bibihê».
41004010	Gava Îsa t’enê ma, yêd dora Wî girtibûn t’evî her donzdeha, bona van mesela jê pirsîn.
41004011	Ewî caba wan da û got: «Wer’a hatîye dayînê ku hûn sur’êd P’adşatîya Xwedê bizanibin, lê bona wan, yêd ku derva ne, her tişt bi mesela tê gotinê,
41004012	wekî: ‹Çiqasî binihêr’in jî, nebînin, çiqasî bibihên jî, fe’m nekin, wekî nebe ku veger’in û li wan bê afûkirinê›».
41004013	Hingê Îsa wanr’a got: «Hûn vê meselê fe’m nakin? Lê îdî hûnê h’emû mesela çawa fe’m bikin?
41004014	T’oximr’eş xeberê dir’eşîne.
41004015	Ewêd li devê r’ê ku xeber lê tê çandinê, ew in, ku gava dibihên, pêr’a-pêr’a mîrêcin tê û xebera dilê wanda çandî derdixe.
41004016	Ewêd li ser e’rdê kevirî ew in, ku gava xeberê dibihên, ew zû bi eşq û şa wê qebûl dikin,
41004017	lê çimkî r’awêd wan t’unene, ew dirêj t’aw nakin. Û gava bona xeberê r’astî tengasîya yan zêrandinê tên, zû ji r’ê dik’evin.
41004018	Û ewêd nava stirîyada hatine çandinê ew in, ku xeberê dibihên,
41004019	xemêd vê dinyayê, derewêd dewletîyê û xwestina tiştêd din dik’evine navê û xeberê dixeniqînin, ew bê ber dimînin.
41004020	Û ewêd e’rdê qencda hatine çandinê ew in, ku xeberê dibihên, qebûl dikin, hinek sî, hinek şêst û hinek jî sed car ber didin».
41004021	Û Îsa wanr’a got: «Gava ç’irê tînine hindur’, bona çi tînin? Bona bin selikê, yan bona bin nivînê? Ne tînin ku daynine ser p’êç’irê?
41004022	T’u tiştê veşartî t’uneye ku neyê aşkerekirinê û ne jî tiştekî dizîva heye ku nek’eve ber r’onayê.
41004023	Guhê k’êyî bihîstinê heye bira bibihê».
41004024	Îsa wanr’a got: «Dîna xwe bidine tiştêd ku hûn dibihên. Hûn bi çi çapê bipîvin, bi wê pîvanê jî wê wer’a bê pîvanê û serda jî wê hê zêde be.
41004025	Çimkî k’êr’a ku heye, wê hê lê zêde be û k’êr’a ku t’une, çi heye jî wê jê bê standinê».
41004026	Û Îsa got: «P’adşatîya Xwedê mîna vê yekê ye: Merivek t’oxim dir’eşîne nav e’rdê.
41004027	Û şev û r’oj r’adizê, r’adibe, t’oxim şîn dibe, bilind dibe û xwexa pê nah’ese ku ev çawa dibe.
41004028	E’rd ji xwe ber dide, pêşîyê zîl, paşê simbil, peyr’a jî genimê gihîştî simbilda.
41004029	Gava ku ber digihîje, meriv îdî de’sê davêjê, çimkî dema nandirûnê pêr’a gihîştîye».
41004030	Û Îsa got: «Em P’adşatîya Xwedê mîna çi bişibînin? Yan jî em wê bi k’îjan meselê şirovekin?
41004031	Ew mîna h’ebeke t’oximê xerdalê ye ku ji h’emû t’oximêd ku ser e’rdê têne çandinê hûrtir e.
41004032	Lê gava ew tê çandinê digihîje, ji h’emû p’incar’a mestir dibe û ç’iqilêd mezin dide, usa ku teyredêd e’zmên dikarin xwe bidine bin sîya wê».
41004033	Bi gelek meselêd bi vî awayî wanr’a haqas xeber dida, çiqas ku wana dikaribû fe’m bikira.
41004034	Bê mesele wanr’a tiştek nedigot, lê şagirtêd Xwer’a başqe her tişt şirovedikir.
41004035	Wê r’ojê, gava r’o çû ava, Îsa şagirtêd Xwer’a got: «Em derbazî wî berî golê bin».
41004036	Şagirt ji e’laletê qetîyan, k’etine wê qeyika ku Îsa têda bû û wana Ew t’evî xwe bir. Qeyikêd din jî t’evî Wî bûn.
41004037	De îjar firtoneke mezin li wan r’abû, pêla usa li qeyikê dixist, ku îdî ew bû bi avê t’ijî bibûya.
41004038	Lê Îsa paşîya qeyikêda serê Xwe danîbû ser be’lgî û r’azabû. Wana Ew h’işyar kir û gotinê: «Dersdar, ne xema Teye ku em unda dibin?»
41004039	Îsa r’abû, li bayê hilat û e’mirî ser golê kir got: «Bisekine, ker’ be!» Firtonê danî û h’emû tişt seqir’în.
41004040	Îsa wanr’a got: «Hûn çima ditirsin? Hê çawa bawerîya we t’une?»
41004041	Saweke giran li wana girt û hevdur’a gotin: «Gelo ev k’î ye, ku ba û gol jî êlimî Wî dibin?»
41005001	Ewana derbazî wî berî gola Celîlê bûn û gihîştine t’opraxêd Girasînê.
41005002	Gava ku Îsa ji qeyikê derk’et, hingê ji nav gor’istana merivek r’astî Wî hat, ku r’uh’ê h’eram pêr’a bû.
41005003	Ew nav gor’istanada dima û t’u kesî îdî nikaribû bi zincîra jî ew girêda.
41005004	Çimkî gelek cara ew bi qeyd û zincîra girêdabûn, lê wî zincîr qetandibûn û qeyd şkênandibûn. T’u kesî nikaribû ew zeft bikira.
41005005	T’imê şev û r’oj gor’istanada û serê ç’îya dikire qîr’în, pê kevira xwe birîndar dikir.
41005006	Gava ewî dûrva Îsa dît, bezî, xwe avîte ber niga
41005007	û bi dengekî bilind kire qîr’în û gotê: «Tu çi ji min dixwazî, Îsayê Kur’ê Xwedêyê Herî Jorin? Tu xatirê Xwedê kî, min nede cefê!»
41005008	Ewî ev yek digot, çimkî Îsa digotê: «Hey r’uh’ê h’eram! Ji vî merivî derk’eve!»
41005009	Îsa jê pirsî û got: «Navê te çi ye?» Ewî jî got: «Navê min K’omesker e, çimkî em gelek in».
41005010	Û gelekî r’eca ji Îsa dikir, ku wan ji wê t’opraxê dernexe.
41005011	Wir li sîngê ç’îyê sûrîkî berazayî mezin diç’êrîya.
41005012	R’uh’êd h’eram r’eca ji Îsa kirin û gotin: «Me bişîne nava beraza, em bik’evine nava wan».
41005013	Ewî jî îzin da wan, r’uh’êd h’eram derk’etin û k’etine nava beraza. Ew sûrî nêzîkî du h’ezar beraza bû, ew jorda r’evî, xwe ji kendêlda avîtine golê û xeniqîn.
41005014	Berazvan r’evîn çûne bajar û gunda, ev yek gilî kirin. Û binelî hatin ku tiştêd bûyî bibînin.
41005015	Û hatine cem Îsa, dîna xwe danê, wê ew merivê cinak’etîyî ku k’omeskereke cina pêr’a bû, k’incê wî lê, ser h’işê xweda hatî r’ûniştî ye. Hingê ew tirsîyan.
41005016	Ewêd ku ev yek dîtibûn cime’têr’a gilî kirin, ku çi hate serê wî cinak’etî û beraza.
41005017	Hingê wana r’eca ji Îsa kir, ku Ew ji e’rdê wan her’e.
41005018	Gava Îsa k’ete qeyikê, ewî ku cinak’etî bû, r’eca jê kir, ku t’evî Wî her’e.
41005019	Lê Îsa nehişt û jêr’a got: «Veger’e mala xwe û neferêd mala xwer’a bêje, ku Xudan bona te çi kir û çawa li te hate r’e’mê».
41005020	Ew jî çû û destpêkir çi ku Îsa bona wî kiribû qeza Dêkapolîsêda bela kir û her kes e’cêbmayî dima.
41005021	Gava Îsa dîsa bi qeyikê derbazî wî berê din bû, e’laleteke giran li dora Wî civîya. Gava Ew li devê golê bû,
41005022	yekî ji serwêrêd k’inîştê ku navê wî Yayîro bû hate cem Wî, gava wî Îsa dît, xwe avîte nigêd Wî,
41005023	gelek r’eca jê kir û got: «Qîzika min li ber mirinê ye. Were û destêd Xwe dayne ser wê, ku qenc be û bijî».
41005024	Îsa r’abû t’evî wî çû. E’laleteke giran pey Wî diçû û tengasî didane Wî.
41005025	Wir k’ulfetek jî hebû, ku donzdeh salê wê bûn, ser xûnê vebibû.
41005026	Ewê gelekî destê h’ekîmada k’işandibû û h’emû hebûka xwe xerc kiribû, lê t’u ç’are lê nebibû û serda hê xirab bibû.
41005027	Ewê derheqa Îsada bihîst, piştêva hate nava e’laletê û li k’incê Wî k’et.
41005028	Çimkî ewê dilê xweda digot: «Heger ez t’enê k’incê Wî jî k’evim, ezê qenc bim».
41005029	Û pêr’a-pêr’a xûn jê ç’ikîya û bedena xweda t’exmîn kir, ku ji êşa xwe qenc bû.
41005030	Îsa destxweda pê h’esîya ku qewatek jê çû, nav e’laletêda zivir’î û pirsî: «K’ê li k’incêd Min k’et?»
41005031	Şagirtêd Wî gotin: «Tu dibînî ku e’lalet tengasîyê dide Te, lê Tu dibêjî: ‹K’ê li Min k’et?›»
41005032	Lê Îsa dor-berê Xwe dinihêr’î ku bibîne, k’ê ev yek kir.
41005033	Hingê k’ulfet li xwe h’esîya ku çi li wê qewimî, bi tirsê û lerizekê hat xwe avîte ber Wî û her tişt r’ast got.
41005034	Îsa wêr’a got: «E’vdê! Bawerîya te tu qenc kirî. Bi xêr û silamet her’e û ji êşa xwe qenc be».
41005035	Îsa hê xeber dida, ji mala serwêrê k’inîştê meriv hatin û gotin: «Qîza te mir, îdî ze’metê nede Dersdar».
41005036	Lê Îsa guh neda gotina wan, wî serekê k’inîştêr’a got: «Netirse, t’enê bawer bike!»
41005037	Ewî nehişt ku kes pey Wî her’e, pêştirî Petrûs, Aqûb û Yûh’ennayê birê wî.
41005038	Çaxê gihîştine mala serekê k’inîştê, Îsa dît wê hêwerza wan e, digirîn û dikine qar’e-qar’.
41005039	Gava Ew k’ete hindur’, wanr’a got: «Çima hûn dikin qalme-qalm û digirîn? Zar’ nemirîye, lê hênijîye».
41005040	Wana qerfê xwe pê dikir. Lê Îsa h’emû derxistine derva, dê û bavê qîzikê t’evî her sê şagirtêd Xwe hildan û k’ete cîyê ku qîzik lê bû.
41005041	Destê qîzikê girt û gote wê: «Talîta qûm!» ku tê fe’mkirinê: «Qîzik, ez ter’a dibêjim, r’abe!»
41005042	Qîzik pêr’a-pêr’a r’abû û ger’îya. Ew donzdeh salî bû. Ewêd ku dîtin h’işê serê wan çû.
41005043	Îsa h’işk t’emî li wan kir, ku vê yekê kesîr’a nebêjin û wanr’a got, ku xwarinê bidine wê.
41006001	Îsa ji wira derk’et û çû cî-misk’enê Xwe. Şagirtêd Wî jî pey Wî çûn.
41006002	Çaxê r’oja şemîyê hat, Wî k’inîştêda dest bi hînkirinê kir û geleka ku bihîst zendegirtî mabûn û digotin: «Evî merivî ev tişt ji k’u anîne? Ev çi serwaxtî ye ku jêr’a hatîye dayînê? Û ev çi k’eremet in ku bi destê Wî diqewimin?
41006003	Ne Ev necar e? Ne Ev kur’ê Meryemê û birê Aqûb, Yûsês, Cihûda û Şimh’ûn e? Ne xûşkêd Wî li vir nav meda ne?» Bi vî awayî ew ji Wî çûn.
41006004	Îsa wanr’a got: «P’êxember t’u cîyî ne bêqedir e, pêştirî nava cî-misk’enê xwe, merivêd xwe û mala xweda».
41006005	Ewî li wê derê nikaribû t’u k’eremet bikira, t’enê destê Xwe danî ser çend nexweşa û ew qenc kirin.
41006006	Ew ser nebawerîya wan e’cêbmayî ma. Îsa li gundêd dor-bera diger’îya û hîn dikir.
41006007	Wî her donzdeh gazî cem Xwe kirin, destpêkir ew cot-cot şandin û h’ukumê li ser r’uh’êd h’eramr’a da wan.
41006008	T’emî da wan û got: «Bona r’ê, pêştirî şivdara destê xwe t’u tiştî xwer’a hilnedin: Ne nan, ne tûrik û ne jî p’era ber pişta xweda.
41006009	Çarixêd xwe bikine p’îyê xwe, lê du dest kiras xwer’a hilnedin».
41006010	Serda zêde kir gote wan: «Ew mala ku hûn bik’evinê, wê malêda jî bimînin, h’eta hûn ji wî cîyî derk’evin.
41006011	Ew cîyêd ku we qebûl nekin û guhdarîya gotina we nekin, ji wir derk’evin û t’oza nigêd xwe dawşînin, wekî wanar’a bibe şe’detî».
41006012	Ew jî r’ê k’etin çûn û dannasîn dikirin ku meriv ji gunekirinê veger’in.
41006013	Wana gelek cin derdixistin û r’ûn li gelek nexweşa didan û ew qenc dikirin.
41006014	Hêrodes p’adşa ev yek bihîst, çimkî nav û dengê Îsa derk’etibû. Hineka digot: «Eva Yûh’ennayê nixumdar e ji nav mirîya r’abûye. Lema jî pê wî k’eremet têne kirinê».
41006015	Lê hineka jî digot: «Eva Êlyas e». Hinekêd din jî digotin: «Eva p’êxemberekî mîna p’êxemberêd berê ye».
41006016	Lê gava Hêrodes ev yek bihîst, got: «Eva ew Yûh’enna ye, yê ku min serê wî lêxistîye, ji nav mirîya r’abûye!»
41006017	Çimkî Hêrodes xwexa Hêrodîya jina Fîlîpoyê birê xwe standibû, lê Yûh’enna jêr’a çend cara gotibû: «Ne r’ast e ku tu jina birê xwe bistînî». Hêrodes jî k’erbî Hêrodîyayê Yûh’enna dabû girtinê, girêdabû û avîtibû kelê.
41006019	Lema Hêrodîyayê k’în Yûh’ennar’a dajot, dixwest wî bide kuştinê, lê nikaribû,
41006020	çimkî Hêrodes ji Yûh’enna ditirsîya û ew xwey dikir. Ewî zanibû ku Yûh’enna merivekî r’ast û buhurtî ye. Gava ku guhdarîya gotina wî dikir, serê wî t’evîhev dibû, lê dîsa bi h’ewas guh dida gotina wî.
41006021	Awa carekê mecal vebû. Hêrodes bona r’oja bûyîna xwe, e’silzada, serh’ezarêd eskera û giregirêd Celîlêr’a mesref danî.
41006022	Gava qîza Hêrodîyayê k’ete hindur’ û r’eqisî, ev yek li dilê Hêrodes û t’eglîfkirîyêd li ser sifrê r’ûniştî xweş hat. Hingê p’adşê gote qîzikê: «Tu ji min çi bixwazî, ezê bidime te».
41006023	Û wî jêr’a sond xwar got: «Tu ji min çi bixwazî, ezê bidime te, h’eta nîvê p’adşatîya xwe jî!»
41006024	Qîzik derk’ete derva û çû ji dîya xwe pirsî: «Ez çi bixwazim?» Dîya wê jî got: «Serê Yûh’ennayê nixumdar».
41006025	Qîzikê lezand çû cem p’adşê û xwestina xwe jêr’a got: «Ez dixwazim ku tu niha serê Yûh’ennayê nixumdar li ser sinîyê bidî min».
41006026	P’adşa gelekî ber xwe k’et, lê çimkî li ber t’eglîfkirîya sond xwaribû, nexwest sozê xwe betal kira.
41006027	P’adşê pêr’a-pêr’a e’mirî ser celat kir, ku her’e serê Yûh’enna bîne. Celat jî çû kelêda, serê wî lêxist
41006028	û li ser sinîyê anî û da keç’ikê. Ewê jî ew hilda bir da dîya xwe.
41006029	Gava şagirtêd Yûh’enna ev yek bihîstin, hatin cinyazê wî birin kirine t’irbê.
41006030	Û şandî veger’îyane cem Îsa, h’emû tiştêd ku kiribûn û hîn kiribûn jêr’a gotin.
41006031	Îsa wanr’a got: «De werin em t’enê her’ine cîkî xewle û hinekî r’ih’et bin». Çimkî gelek dihatin û diçûn, wana mecal nedidît ku nanê xwe jî bixwarana.
41006032	Û ew t’enê bi qeyikê çûne cîkî xewle.
41006033	Lê geleka ku çûyîna wan dît, ew nas kirin, ji h’emû bajara peya bezîn û berî wan gihîştine wî cîyî.
41006034	Çaxê Îsa ji qeyikê derk’et û Wî e’laleteke giran dît, hingê gunê Wî li wan hat, çimkî ew mîna pezêd bê şivan bûn. Destpêkir gelek tişt ew hîn kirin.
41006035	Îdî çimkî dereng bû, şagirtêd Îsa hatin û gotinê: «Ev der cîkî xikî-xwelî ye, wext jî îdî dereng e.
41006036	Cime’tê ber’de ku ew her’ine gund û bergêd der-dora û xwer’a tiştêd xwarinê bik’ir’in».
41006037	Lê Îsa li wan veger’and û got: «Hûn xurek bidine wan!» Jêr’a gotin: «Em her’in bahê dusid zîvî nan bik’ir’in û wan bidine xwarinê?»
41006038	Îsa wanr’a got: «Her’in binihêr’in, k’a çend nanêd we hene». Gava ku pê h’esîyan, gotin: «Pênc nan û du me’sî hene».
41006039	Wî e’mir kir ku h’emû jî k’om-k’om li ser gîhayê şîn r’ûnên.
41006040	Ew jî k’om-k’om, sed-sed, pêncî-pêncî li e’rdê r’ûniştin.
41006041	Îsa her pênc nan û her du me’sî hildan, berê Xwe e’zmênda kir şikirî da, ew nan kerkirin û da şagirtêd Xwe, wekî ew daynine ber e’laletê. Û her du me’sî jî li h’emûya bela kir.
41006042	H’emûya xwar û t’êr bûn.
41006043	Ji wan nan û me’sîya donzdeh seleyêd t’ijî hûrik berev kirin.
41006044	Yêd ku ji wî nanî xwarin weke pênc h’ezar mêrî bûn.
41006045	Destxweda Ewî p’êyî ser şagirtêd Xwe kir, ku bik’evine qeyikê û pêşîya Wî derbazî wî berî golê, Beytsaydayê bin, h’eta ku Xwexa cime’tê ver’êke.
41006046	Pey ver’êkirinêr’a r’abû çû serê ç’îyê, ku dua bike.
41006047	Gava ku r’o çû ava, qeyik nava golêda bû û Îsa t’enê devê golê bû.
41006048	Îsa dît ku şagirt bêrk’işandinêda gelekî ze’metê dik’işînin, çimkî ba miqabilî wan bû. Nêzîkî qereberbangê Îsa ser golêr’a peya diçû nêzîkî wan dibû. Wî xwest ku ber wanr’a derbaz bûya,
41006049	lê çaxê wana dît ku Îsa ser golêr’a peya diçe, wan t’irê xeyaleke ku dibînin û kirine qîr’în.
41006050	Çimkî h’emûya jî Ew dît û tirsîyan. Lê Îsa wê demê deng da wan û got: «Ser xwe bin! Ez im. Netirsin!»
41006051	Hingê Ew k’ete qeyikê cem wan û ba sekinî. Şagirt e’cêbmayî man, h’işê serê wan çû,
41006052	çimkî ew qewimandina li ser nên hê serê wanda r’ûneniştibû, fe’mê wan dadayî bû.
41006053	Ew derbazî wî berî golê bûn û li alîyê Cênîsartêva gihîştine bejê, qeyîk cî kirin.
41006054	Gava ji qeyikê peya bûn, cime’tê pêr’a-pêr’a Îsa nas kir.
41006055	Ew t’emamîya wê qezayê virda-wêda bezîn û destpêkirin nexweş nivînava danîne wî cîyê ku dibihîstin Îsa lê bû.
41006056	Her cîyêd ku Îsa diçûyê, heger bajar bûna, gund bûna, berge bûna, nexweş bazarada dadanîn û hîvî jê dikirin ku t’enê li r’îşîyêd k’incêd Wî k’evin. Û h’emûyêd ku lê dik’etin, ji nexweşîyêd xwe qenc dibûn.
41007001	Fêrisîya û hinek qanûnzanêd ku ji Orşelîmê hatibûn, dora Îsa girtin.
41007002	Wana dît ku hineke ji şagirtêd Wî bi destêd h’eram, awa gotî destneşûştî nan dixwin.
41007003	Fêrisî û h’emû cihû pey r’aw-r’izimêd kal û bavêd xwe diçin, h’eta ku destêd xwe r’ind neşon, nanê xwe naxwin
41007004	û ji bazarê jî çi tînin, h’eta avê nexin, naxwin. Gelek e’detêd din jî hene, ku ji kal û bava hildane û diqedînin: Mesele, mîna şûştina t’asa, şerbika û firaqêd sifire mayîn.
41007005	Hingê fêrisî û qanûnzana ji Îsa pirsîn: «Çima şagirtêd Te pey r’aw-r’izimêd kal û bava naçin û bi destêd h’eram nan dixwin?»
41007006	Ewî li wan veger’and û got: «Îşaya bona we dur’ûya r’ast p’êxembertî kirîye! Çawa ku hatîye nivîsarê: ‹Eva cime’ta bi zarê xwe qedirê Min digire, lê dilê wan ji Min dûr e.
41007007	Badîhewa Min dih’ebînin, t’emîyêd meriva çawa qanûnêd Min cime’tê hîn dikin›.
41007008	Hûn t’emîyêd Xwedê dihêlin û pey r’aw-r’izimêd merivayîyê dik’evin».
41007009	Û got: «Hûn t’emîyêd Xwedê r’ind didine alîkî, wekî r’aw-r’izimêd xwe xwey kin.
41007010	Mesele, Mûsa gotîye: ‹Qedirê dê û bavê xwe bigire› û ‹Ewê ku gilîkî qolayî dê û bavê xwer’a bêje, gerekê bê kuştinê›.
41007011	Lê hûn dibêjin: ‹K’î ku dîya xwe yan bavê xwer’a bêje: Ew alîk’arîya ku gerekê ji min bigihîje te, ew «qurban» e›, (awa gotî dîyarîk e ku Xwedêr’a tê dayînê)
41007012	hûn îdî nahêlin ku ew tiştekî dê û bavê xwer’a bike!
41007013	Bi vî awayî, hûn bi wan r’aw-r’izimêd xweye ku derbazî nisilêd nû dikin, xebera Xwedê dikine xwelî. Û hûn gelek tiştêd aha dikin».
41007014	Hingê Îsa e’lalet dîsa gazî cem Xwe kir û gote wan: «Hûn h’emû guhdarîya Min bikin û fe’m kin.
41007015	Tiştekî usa t’une, ku ji derva bik’eve nav-dilê mêriv û wî bih’er’imîne, lê ew tiştêd ku ji dil dertên, ew mêriv dih’er’imînin.
41007016	Guhê k’êyî bihîstinê heye bira bibihê».
41007017	Gava ji e’laletê qetîya hate mal, şagirtêd Wî me’na wê meselê jê pirsîn.
41007018	Îsa li wan veger’and û got: «Hûn hê nagihîjine gilîya? Çima hûn fe’m nakin, çi ku ji derva dik’eve nav-dilê mêriv, nikare wî bih’er’imîne.
41007019	Çimkî ew ne ku dik’evine dilê wî, lê diçine zikê wî û ji wir jî dertên derva». (Bi vî awayî Îsa da k’ifşê, ku h’emû xwarin jî h’elal in.)
41007020	Û got: «Ew tiştêd ku ji dilê mêriv derdik’evin, ew wî dih’er’imînin.
41007021	Çimkî ji hindur’, ji dilê meriv fikirêd xirab derdik’evin: Qavî, dizî, kuştin,
41007022	zinêk’arî, timayî, xirabî, fêlbazî, toltî, ç’e’vê xirab, buxdanbêjî, k’ubarî û bêaqilî.
41007023	Ev h’emû tiştêd xirab ji dil derdik’evin û mêriv dih’er’imînin».
41007024	Îsa ji wê derê r’abû çû sînorê Sûrê. Çû malekê û nedixwest ku kesek pê bih’esîya, lê nikaribû Xwe veşarta.
41007025	K’ulfeteke ku qîzika wê r’uh’ê h’eramva girtî bû, bona Îsa pê h’esîya, lez hat û xwe avîte ber nigêd Wî.
41007026	Ew k’ulfet yûnan bû, e’silê xweda jî ji Fînîkya Sûryayê bû. Wê lava ji Îsa kir, ku cin ji qîza wê derxe.
41007027	Îsa wêr’a got: «Bihêle bira pêşîyê zar’ t’êr bin, çimkî ne r’ast e ku nan ber zar’a hildin û bavêjine ber sa».
41007028	Ewê li Wî veger’and û got: «Belê Xudan, ne se jî wan hûrikêd ber zar’aye binê sifrêda mayî dixwin?»
41007029	Hingê Ewî k’ulfetêr’a got: «Bona xatirê vê gotina te, tu dikarî her’î. Cin ji qîzika te derk’et».
41007030	K’ulfet jî çû mala xwe, dîna xwe dayê, wê qîzik nav nivînêda p’alda ye û cin jî jê derk’etîye.
41007031	Pey wê yekêr’a Îsa ji sînorê Sûrê derk’et, nava Saydêr’a derbaz bû, qeza Dêkapolîsêr’a hate gola Celîlê.
41007032	Merivekî ker’ û lal anîne cem Wî û lava jê kirin ku destê Xwe dayne ser wî.
41007033	Îsa ew meriv ji e’laletê qetand, t’ilîyêd Xwe kirine guhêd wî, destê Xweda t’ûkir, li zimanê wî da.
41007034	Û berê Xwe e’zmênda kir, k’eser hatê û got: «Effata!» ku tê fe’mkirinê: «Vebe!»
41007035	Û dest xweda guhêd wî bihîstin, zimanê wî vebû û zelal dest bi xeberdanê kir.
41007036	Îsa t’emî li wan kir, ku kesîr’a nebêjin. Lê Ewî çiqas t’emî li wan dikir, wana haqas zêde bela dikir.
41007037	Meriv gelekî e’cêbmayî mabûn û digotin: «Evî h’emû tişt qenc kir: Hin ker’a dide bihîstinê, hin jî lala dide xeberdanê».
41008001	Wan r’ojada dîsa e’laleteke giran civîya. Tiştekî wanî xwarinê t’unebû ku bixwarana, Îsa gazî şagirtêd Xwe kir û got:
41008002	«Gunê Min li vê e’laletê tê. Ev sê r’oj e t’evî Min e û tiştekî wanî xwarinê t’une.
41008003	Heger Ez wan bir’çî ver’êkime malêd wan, dilê wanê r’êva xweva her’e û ji van hinek jî ji cîyêd dûr hatine».
41008004	Şagirtêd Wî lê veger’andin û gotin: «Li vê ber’îyê emê ji k’u haqas nan dest xin, ku vê cime’tê t’êr kin?»
41008005	Îsa ji wan pirsî: «Çend nanêd we hene?» Wana got: «H’eft».
41008006	Hingê e’mir kir ku e’lalet ser e’rdê r’ûnê. Ewî ew h’eft nan hildan şikirî da, ew kerkirin û paşê dane şagirtêd Xwe, ku daynine ber e’laletê. Wana ew danîne ber wan.
41008007	Û çend me’sîyêd wane hûr jî hebûn. Îsa bona wan jî şikirî da û got: «Van jî daynine ber e’laletê».
41008008	Wana xwar û t’êr bûn. Paşê h’eft zembîl ji hûrikêd bermayî berev kirin.
41008009	Ewêd ku xwarin, weke çar h’ezar meriva bûn. Gava ku Îsa ew ver’êkirin,
41008010	pêr’a-pêr’a t’evî şagirtêd Xwe k’ete qeyikê û çûne qeza Dalmanûtayê.
41008011	Fêrisî hatin û destpêkirin Îsar’a k’etine de’wê. Ew dicêr’ibandin û ji Wî nîşanek ji e’zmên dixwestin.
41008012	K’ûr k’eser hatê û got: «Çima eva nisila li nîşanekê diger’e? Ez r’ast wer’a dibêjim ku vî nisilîr’a nîşanek nayê dayînê».
41008013	Wî ew hiştin, dîsa k’ete qeyikê û derbazî wî berî golê bû.
41008014	Îjar şagirta bîr kiribû ku xwer’a nan hildana. Li cem wan, qeyikêda pêştirî nanekî tiştekî wanî xwarinê t’unebû.
41008015	Îsa t’emî da wan û got: «Miqatî xwe bin, h’evza xwe ji hevîrtir’şkê fêrisîya û usa jî yê Hêrodes bikin».
41008016	Lê ewana nav hevda xeber didan û digotin: «Nanê me t’une, lema aha dibêje».
41008017	Îsava e’yan bû ku ew çi dibêjin û wanr’a got: «Hûn çima nav hevda xeber didin, ku nanê we t’une? Hela hê hûn fe’m nakin? Û serê weda r’ûnanî, hela hê hûn nagihîjine gilîya?
41008018	Ç’e’vê we hene, hûn nabînin? Guhê we hene, hûn nabihên? Çawa nayê bîra we,
41008019	çaxê Min pênc nan bona pênc h’ezar meriva kerkirin? We ji hûrikêd bermayî çend seleyêd t’ijî berev kirin?» Wan lê veger’and û gotin: «Donzdeh».
41008020	«Û gava Min h’eft nan bona çar h’ezar meriva kerkirin, we çend zembîlêd t’ijî bermayî berev kirin?» Wan got: «H’eft».
41008021	Îsa wanr’a got: «Lê çima hûn hê fe’m nakin?»
41008022	Û ew hatine Beytsaydayê. Hineka merivekî kor anî cem Îsa û lava jê kirin, ku destê Xwe dayne ser wî.
41008023	Ewî jî destê merivê kor girt, ji gund derxiste der, t’ûyî ç’e’vêd wî kirin û destêd Xwe danîne ser wî, pirsî: «Tu tiştekî dibînî?»
41008024	Ewî jî li jorê nihêr’î û got: «Ez meriva dibînim, lê mîna dara ne, ku diger’in».
41008025	Dîsa Îsa destêd Xwe danîne ser ç’e’vêd wî, kor zûr’ bû nihêr’î û ç’e’vêd wî vebûn, her tişt zelal dît.
41008026	Îsa ew şande mala wî û jêr’a got: «Nek’eve nava gund».
41008027	Îsa t’evî şagirtêd Xwe çû gundêd Qeyserîya Fîlîpoyê û r’êda ji şagirtêd Xwe pirsî: «Bi t’exmîna meriva Ez k’î me?»
41008028	Wan lê veger’and û gotin: «Hinek dibêjin ‹Yûh’ennayê nixumdar e›, hinekêd din dibêjin ‹Êlyas e›, hinekêd mayîn jî dibêjin ‹yek ji p’êxembera ye›».
41008029	Îsa ji wan pirsî: «Lê hûn çi dibêjin? Bi t’exmîna we Ez k’î me?» Petrûs lê veger’and û gotê: «T’u Mesîh î».
41008030	Ewî t’emî li wan kir, ku derheqa Wîda kesîr’a tiştekî nebêjin.
41008031	Pey vê yekêr’a Îsa destpêkir şagirtêd Xwe hîn kir, ku gerekê Kur’ê Mêriv gelekî cefê bik’işîne, ji alîyê r’ûspîya, serekêd k’ahîna û qanûnzanada bê t’exsîrkirinê û kuştinê, lê r’oja sisîya ji mirinê r’abe.
41008032	Ewî ev yek zelal got. Hingê Petrûs Ew da alîkî û lê hilat.
41008033	Lê Îsa ser milê Xweva zivir’î û li şagirtêd Xwe nihêr’î, li Petrûs hilat û got: «Ji ber ç’e’vê Min betavebe, cino! Çimkî nêt-fikira te ne ji Xwedê ye, lê ji merivayê ye».
41008034	Paşê Îsa gazî e’laletê û şagirtêd Xwe kirin, wanr’a got: «Heger yek dixwaze li pey Min bê, bira xwe înk’ar ke, xaçê xwe hilde û pey Min bê.
41008035	Çimkî k’î ku dixwaze e’mirê xwe xilaz ke, ewê wî unda ke û k’î ku e’mirê xwe bona Min û Mizgînîyê unda ke, ewê wî xilaz ke.
41008036	Çi feyde heger meriv t’emamîya dinyayê qazinc ke, lê e’mirê xwe unda ke?
41008037	Yan jî meriv çi dikare ber e’mirê xweva bide?
41008038	Ewê ku Min û xeberêd Min nav vî nisilê xalifî û gunek’arda şerm h’esab ke, Kur’ê Mêriv jî wê wî şerm h’esab ke, gava r’ûmeta Bavê Xweva t’evî milyak’etêd pîroz bê».
41009001	Û Ewî wanr’a got: «Ez r’ast wer’a dibêjim, ku hinekêd li vir sekinî hene wê mirinê nebînin, h’eta ku nebînin P’adşatîya Xwedê bi qewat tê».
41009002	Pey şeş r’ojar’a Îsa t’evî Xwe Petrûs, Aqûb û Yûh’enna hildan û r’akirine ç’îyakî bilind, li wir ew t’enê bûn. Hingê r’engê Wî li ber ç’e’vê wan hate guhastinê.
41009003	K’incêd Wî usa çîl-qerqaş bûn û haqasî biriqîn, ku li ser r’ûyê e’rdê t’u tiştekî k’incsipîkirinê nikaribû ew haqasî sipî bikira.
41009004	Hingê Êlyas û Mûsa wanva xuya bûn û t’evî Îsa xeber dan.
41009005	Petrûs Îsar’a got: «Dersdar, çawa r’ind e ku em vir in! De emê sê h’olika çêkin, yekê Ter’a, yekê Mûsar’a û yekê jî Êlyasr’a».
41009006	Ew usa tirsîya bûn, ku Petrûs nizanibû çi bêje.
41009007	Wê gavê e’wrek derk’et li ser wan kire sî û dengek ji e’wr hat: «Ev e Kur’ê Minî delal! Guhdarîya Wî bikin!»
41009008	Nişkêva şagirta li dora xwe nihêr’î, pêştirî Îsa kesek nedîtin.
41009009	Çaxê ji ç’îyê dihatine xwarê, Îsa t’emî li wan kir got: «Çi ku we dît t’u kesîr’a nebêjin, h’eta ku Kur’ê Mêriv ji mirinê r’anebe».
41009010	Şagirta ev t’emî xwey kir û ji hevdu pirsîn, k’a me’na vê r’abûna ji mirinê çi ye.
41009011	Û wana jê pirsî: «Gelo çima qanûnzan dibêjin pêşîyê gerekê Êlyas bê?»
41009012	Ewî jî wanr’a got: «R’ast e, pêşîyê Êlyasê bê û her tiştî wê dîsa bîne cî. Lê çima hatîye nivîsarê, ku Kur’ê Mêriv wê gelekî cefê bik’işîne û bê bêhurmetkirinê?
41009013	Lê Ez wer’a dibêjim, Êlyas hatîye jî û çawa ku bona wî hatibû nivîsarê, usa jî serê wî kirin, çawa ku dilê wan xwest».
41009014	Gava veger’îyane cem şagirtêd din, dîtin li dora wan e’laleteke giran girtîye û qanûnzan jî wanr’a k’etibûne de’wê.
41009015	Hingê t’emamîya e’laletê ku Îsa dît, gelekî e’cêbmayî ma, berbi Wî bezîn û silav danê.
41009016	Îsa ji şagirta pirsî: «Hûn bona çi wanr’a k’etine de’wê?»
41009017	Ji nav e’laletê merivekî lê veger’and û got: «Dersdar! Min kur’ê xweyî r’uh’ê lalva girtî anî cem Te.
41009018	K’îderê ku pê digire wî e’rdê dixe, k’ef dêv dik’eve, diran lê dikine ç’irke-ç’irk û r’eq dibe. Min hîvî ji şagirtêd Te kir, ku vî r’uh’î derxin, lê nikaribûn».
41009019	Îsa li wan veger’and û got: «Hey nisilê nebawer! H’eta k’engê Ezê t’evî we bim? H’eta k’engê Ezê li we sebir kim? Wî bînine cem Min».
41009020	Wana kur’ik anîne cem Îsa. Gava ku r’uh’ê h’eram Îsa dît, pêr’a-pêr’a kur’ik veç’ir’ikand. Ew k’ete e’rdê, k’ef dêv k’et û p’irpitî.
41009021	Îsa ji bavê wî pirsî: «Ji k’engêva ev yeka t’evî wî diqewime?» Ewî got: «Ji zar’otîyêda.
41009022	Û vî r’uh’î gelek cara eva avîtîye nava êgir û avê, ku wî bikuje. Lê heger ji destê Te tê, tiştekî bike bira gunê Te li me bê, alîk’arîya me bike!»
41009023	Îsa wîr’a got: «Te got çi? ‹Heger ji destê te tê?› Bona yê bawer dike her tişt dibe».
41009024	Wê gavê bavê kur’ik kire qîr’în û got: «Ez bawer dikim. Alîk’arîya nebawerîya min bike!»
41009025	Gava Îsa dît ku e’lalet dibeze, t’opî ser Wî dibe, li r’uh’ê h’eram hilat û got: «Hey r’uh’ê ker’ û lal, Ez e’mirî ser te dikim: Ji kur’ik derk’eve û careke din nek’evî nava wî!»
41009026	R’uh’ kire qîr’în, kur’ik qayîm veç’ir’ikand jê derk’et. Û kur’ik bû mîna mirîya, usa ku geleka digot: «Ew mir!»
41009027	Lê Îsa destê wî girt, ew r’akir. Kur’ik jî r’abû sekinî.
41009028	Çaxê Îsa k’ete malê, şagirtêd Wî başqe jê pirsîn: «Me çima nikaribû ew cin derxista?»
41009029	Îsa li wan veger’and û got: «Cinê vî cûr’eyî bi t’u tiştî dernayê, pêştirî bi dua».
41009030	Ji wir çûn û nav Celîlêr’a derbaz bûn. Îsa nedixwest ku kes vê yekê bih’ese,
41009031	çimkî Ewî şagirtêd Xwe hîn dikir û wanr’a digot: «Kur’ê Mêriv wê bik’eve destê meriva, ewê Wî bikujin, lê pey kuştinêr’a r’oja sisîya wê r’abe».
41009032	Lê wana ev gotin fe’m nedikir, ditirsîyan jî ku ji Wî bipirsin.
41009033	Û ew hatine Kefernahûmê. Gava Îsa malda bû, ji şagirta pirsî: «Hûn r’êda bona çi hevr’a k’etibûne de’wê?»
41009034	Wana dengê xwe nekir, çimkî r’êda nav hevda xeber dabûn, k’a ji wan k’î ye yê herî mezin.
41009035	Îsa r’ûnişt, gazî her donzdeha kir û wanr’a got: «Heger yek dixwaze bibe yê pêş, gerekê ew bibe yê herî paş û xulamê h’emûya».
41009036	Û destê zar’okekê girt, nav wanda da sekinandinê, paşê ew zar’ok da h’emêza Xwe û wanr’a got:
41009037	«K’î zar’okeke aha bi navê Min qebûl ke, ew Min qebûl dike. Û k’î ku Min qebûl ke, ew ne ku Min, lê Yê ku Ez şandime qebûl dike».
41009038	Yûh’enna Îsar’a got: «Dersdar! Me merivek dît ku bi navê Te cin derdixistin, lê me kir ku em nehêlin, çimkî ew pey me nayê».
41009039	Lê Îsa got: «Pêşîyê li wî negirin. Kesek t’une ku bi navê Min k’eremetekê bike û pêr’a-pêr’a bikaribe hindava Minda xirab xeber de.
41009040	Çimkî ewê ku ne miqabilî me ye, ew pişta me ye.
41009041	Ez r’ast wer’a dibêjim, ewê ku t’ase av bide we bona xatirê wê yekê, ku hûn p’ara Mesîh in, ewê heqê xwe qet unda neke.
41009042	K’î ku ji van biç’ûka yekî, yê ku bawerîya xwe Min tîne ji r’ê derxe, wîr’a hê qenc e, ku beraşek stûyê wîva bê girêdanê û bê avîtinê nava be’rê.
41009043	Heger destê te, te ji r’ê derdixe, wî jêke! Bona te hê qenc e, ku tu qop bik’evî jîyînê, ne ku du destêd te hebin û her’î ce’nimê, nava agirê ku qet natemire.
41009045	Heger nigê te, te ji r’ê derdixe, wî jêke! Bona te hê qenc e, ku tu bê nig bik’evî jîyînê, ne ku du nigêd te hebin û bêyî avîtinê ce’nimê.
41009047	Heger ç’e’vê te, te ji r’ê derdixe, wî derxe! Bona te hê qenc e, ku tu bi ç’e’vekî bik’evî P’adşatîya Xwedê, ne ku du ç’e’vê te hebin û bêyî avîtinê ce’nimê.
41009048	Wê derê ‹ewê ji kurmê nemirî bêne kotinê û agirê jî netemire›.
41009049	Çimkî her merivekê bi êgir bê xwêkirinê.
41009050	Xwê tiştekî qenc e. Lê heger xwê şor’ayîya xwe unda ke, hûnê çawa dîsa şor’ayîya wê bînine cî? Bira te’ma xwê nava weda be û bi hevr’a e’dilayîyêda bijîn».
41010001	Îsa ji wir r’abû çû sînorê Cihûstanê û derbazî wî alîyê ç’emê Ûrdunê bû. Dîsa e’laletê li dora Wî girt û çawa e’detê Wî bû, Ewî dîsa ew hîn kirin.
41010002	Ji fêrisîya hinek nêzîkî Wî bûn û jê pirsîn, wekî Wî bicêr’ibînin: «Gelo li gora Qanûnê r’ast e, ku mêr jina xwe ber’de?»
41010003	Îsa caba wan da û got: «Mûsa çi t’emî da we?»
41010004	Wana got: «Mûsa îzin da, ku mêr k’axaza jinber’danê binivîse û jinê ber’de».
41010005	Lê Îsa wanr’a got: «Ji dest serh’işkîya we Mûsa ev t’emî wer’a nivîsî.
41010006	Lê serê sêrîda, wextê e’firandinê Xwedê ew ‹qisimê mêr û jinêda xuliqandin›.
41010007	‹Bona vê yekê mêrê dê û bavê xwe bihêle, xwe li jina xwe bigire
41010008	û her du wê bibine bedenek›. Awa îdî ew ne dudu ne, lê bedenek in.
41010009	Bona vê yekê ewêd ku Xwedê ew kirine yek, bira meriv wan ji hevdu neqetîne».
41010010	Gava ew dîsa malda bûn, şagirta bona vê meselê ji Wî pirsîn.
41010011	Îsa wanr’a got: «K’î ku jina xwe ber’de û yeke din bistîne, hindava wêda zinêk’arîyê dike
41010012	û heger jin jî mêrê xwe ber’de û yekî din bistîne, zinêk’arîyê dike».
41010013	Awa zar’ok danîne cem Îsa, ku destê Xwe dayne ser wan, lê şagirt li yêd danîn hilatin.
41010014	Gava ku Îsa ev yek dît, hêrs k’et û wanr’a got: «Bira ew zar’ok bêne cem Min, pêşîya wan negirin, çimkî P’adşatîya Xwedê p’ara yêd aha ye.
41010015	Ez r’ast wer’a dibêjim, k’î P’adşatîya Xwedê mîna zar’okekê qebûl neke, ew t’u car nak’eve nava wê».
41010016	Paşê ew zar’ dane h’emêza Xwe, destê Xwe danî ser wan û dua li wan kir.
41010017	Gava Îsa r’îya Xweda diçû, yek berbi Wî bezî, çû li ber Wî çok da û jê pirsî: «Dersdarê qenc, ez çi bikim, wekî jîyîna h’eta-h’etayê war bim?»
41010018	Îsa wîr’a got: «Tu çima Minr’a dibêjî qenc? Qenc t’enê Xwedê ye, pêştirî Wî kesekî din t’une.
41010019	Tu t’emîya zanî: ‹Nekuje, zinêk’arîyê neke, nedize, şe’detîya derew nede, xûdana xelqê nexwe, qedirê dê û bavê xwe bigire›».
41010020	Ewî got: «Dersdar, ev h’emû jî min ji cahiltîya xweda xwey kirine».
41010021	Îsa lê nihêr’î, ew h’iz kir û gotê: «Hê kêmasîke te heye. Her’e çî te heye bifiroşe, belayî feqîra ke, hingê xizna te wê li e’zmên hebe. Û pey Min were».
41010022	Li ser vê gotinê ewî r’eng avît, me’dekirî çû, çimkî gelek hebûka wî hebû.
41010023	Îsa li dora Xwe nihêr’î û şagirtêd Xwer’a got: «Dewletîyar’a çiqas ze’met e, ku bik’evine P’adşatîya Xwedê!»
41010024	Şagirt ser van gotinêd Wî e’cêbmayî man, lê Îsa dîsa dûmayî kir û got: «Lawno! Wanr’a çiqas ze’met e, bik’evine P’adşatîya Xwedê, yêd ku gumana xwe datînine ser dewleta xwe!
41010025	Deve wê qula derzîyêr’a hê r’ih’et derbaz be, ne ku dewletî bik’eve P’adşatîya Xwedê».
41010026	Şagirt gelekî e’cêbmayî man û hevr’a gotin: «Îdî k’î dikare xilaz be?»
41010027	Îsa li wan nihêr’î û got: «Ew tişt ji destê mêriv nayê, lê ji destê Xwedê tê, çimkî Xwedê dikare her tiştî bike».
41010028	Hingê Petrûs destpêkir jêr’a got: «Awa me h’emû tişt hiştîye û pey Te hatine».
41010029	Îsa wanr’a got: «Ez r’ast wer’a dibêjim, t’u kes t’une ku bona Min û Mizgînîyê mal, yan bira, yan xûşk, yan dê, yan bav, yan zar’, yan e’rdêd xwe hiştibin,
41010030	û li vê dinê sed qat mala, bira, xûşka, dîya, zar’a û e’rda t’evî zêrandina nestîne û dinya dinda jî jîyîna h’eta-h’etayê.
41010031	Lê gelekêd pêş wê bibine yêd paş û yêd paş wê bibine yêd pêş».
41010032	Awa ew li ser r’ê bûn û hevraz diçûne Orşelîmê, Îsa li pêşîya wan diçû, şagirt e’cêbmayî diman û ewêd li pey dihatin ditirsîyan. Ewî dîsa her donzdeh dane alîkî û destpêkir ew tiştêd ku wê serê Wî biqewimîyana wanr’a got:
41010033	«Bibihên! Em hevraz diçine Orşelîmê. Kur’ê Mêriv wê bik’eve destê serekêd k’ahîna û qanûnzana. Ewê jêr’a kuştinê derxin û Wî bidine destê necihûya
41010034	û ewê qerfê xwe li Wî bikin, t’ûkinê, bidine ber qamçîya, Wî bikujin. Û r’oja sisîya wê ji mirinê r’abe».
41010035	Hingê kur’êd Zebedî, Aqûb û Yûh’enna nêzîkî Îsa bûn û gotinê: «Dersdar, em dixwazin wekî em ji Te çi hîvî kin, Tu bona me bikî».
41010036	Ewî jî ji wan pirsî: «Hûn çi dixwazin ku Ez bona we bikim?»
41010037	Wan jêr’a got: «Îzinê bide ku r’ûmeta Teda ji me yek li milê Teyî r’astê, yê din jî li milê Teyî ç’epê r’ûnê».
41010038	Îsa wanr’a got: «Hûn nizanin çi dixwazin. Gelo hûn dikarin ji wê k’asê vexwin, ya ku Ezê vexwim? Yan jî bi wê nixumandinê bêne nixumandinê bi k’îjanê Ezê bême nixumandinê?»
41010039	Wana jêr’a got: «Em dikarin». Îsa wanr’a got: «Belê hûnê vexwin ji wê k’asa ku Ezê vexwim û bêne nixumandinê bi wê nixumandina ku Ezê pê bême nixumandinê,
41010040	lê îzina li milê Minî ç’ep û r’astê r’ûniştinê ne destê Minda ye. Ew cî bona wan in, k’îjanar’a hatine hazirkirinê».
41010041	Gava her dehe şagirtêd din ev yek bihîst, dilê wan ji Aqûb û Yûh’enna ma.
41010042	Lê Îsa ew gazî cem Xwe kirin û got: «Hûn zanin yêd ku nav miletada serwêr têne h’esabê, serdestîyê li wan dikin û giregirêd wan jî h’ukumî ser wan dikin.
41010043	Lê nava weda bira usa nîbe. K’î ku nava weda dixwaze bibe yê mezin, gerekê bibe berdestîyê we.
41010044	Û k’î ku nava weda dixwaze bibe pêş, gerekê bibe xulamê h’emûya.
41010045	Çimkî Kur’ê Mêriv jî nehatîye ku jêr’a berdestîyê bikin, lê wekî Ew Xwexa berdestîyê bike û e’mirê Xwe bide ku geleka bik’ir’e».
41010046	Paşê ew hatine Erîhayê. Gava Îsa t’evî şagirtêd Xwe û e’laleteke giranva ji bajêr derk’et, Kur’ê Tîmeyo, Bartîmeyoyê kor li ser r’ê r’ûniştibû p’ars dikir.
41010047	Gava bihîst ku Îsayê Nisretê derbaz dibe, destpêkir kire qîr’în û got: «Îsayê Kur’ê Dawid, li min were r’e’mê!»
41010048	Geleka li wî hilat, wekî dengê xwe bibir’e, lê ewî hê dikire qîr’în û digot: «Kur’ê Dawid, li min were r’e’mê!»
41010049	Îsa sekinî û got: «Gazî wî kin». Gazî yê kor kirin û wîr’a gotin: «Ç’e’vê te r’onik! R’abe ser xwe, gazî te dike».
41010050	Ewî jî p’otê xwe avît, banzda ser xwe û hate cem Îsa.
41010051	Îsa jê pirsî: «Tu çi ji Min dixwazî ku Ez bona te bikim?» Yê kor jêr’a got: «Dersdar, dixwazim ç’e’vêd min bibînin».
41010052	Û Îsa jêr’a got: «Her’e, bawerîya te tu qenc kirî». Û wî çaxî ç’e’vêd wî dîtin, da pey Îsa çû.
41011001	Gava ew nêzîkî Orşelîmê bûn û gihîştine ç’îyayê Zeyt’ûnê û gundêd Beytfacê û Beytanyayê, hingê Îsa du şagirtêd Xwe şandin
41011002	û wanr’a got: «Her’ine wî gundê pêşberî xwe. Hema çawa ku hûn bik’evinê, hûnê ce’şikeke girêdayî bibînin ku hê kesek lê sîyar nebûye. Ewê vekin û bînin.
41011003	Û heger yek ji we bipirse û bêje: ‹Hûn çima vê yekê dikin?› bêjinê: ‹Xudanr’a lazim e û wê destxweda bişîne vir›».
41011004	Ew şagirt çûn û li ber derî li k’ûçê, ce’şikeke girêdayî dîtin. Gava vedikirin,
41011005	hinekêd wir sekinî pirsîn: «Hûn çi dikin? Çima wê ce’şikê vedikin?»
41011006	Şagirta caba wan usa da, çawa ku Îsa wanr’a gotibû. Û ew hiştin.
41011007	Ce’şik Îsar’a anîn, k’incêd xwe avîtine ser wê û Ew li wê sîyar bû.
41011008	Geleka k’incêd xwe ser r’ê r’adixistin, hineka jî ji k’ewşên ç’iqilêd dara dibir’în, ser r’ê r’adixistin.
41011009	Yêd li pêşîya Wî û pey Wî ku diçûn dikirine qîr’în: «Hosanna! Bimbarek e Ewê ku bi navê Xudan tê!
41011010	Bimbarek e ew P’adşatîya bavê me Dawide ku tê. Hosanna Yê Herî Jorinr’a!»
41011011	Îsa k’ete Orşelîmê, çû p’aristgehê. Ç’e’vê Xwe li her tiştî ger’and, lê çimkî îdî êvar bû, t’evî her donzdeha çû Beytanyayê.
41011012	R’oja dinê, gava ew ji Beytanyayê derdik’etin, Îsa bir’çî bû.
41011013	Dûrva dareke hêjîrêye belgdayî dît, berbi wê çû, k’a tiştekê ser hebe. Gava gihîşte darê, pêştirî belga tiştek nedît, çimkî hê ne wextê hêjîra bû.
41011014	Hingê Ewî wê darêr’a got: «Bira îdî t’u kes t’u car berê te nexwe». Şagirtêd Wî ev gotin bihîstin.
41011015	Û ew hatine Orşelîmê. Îsa k’ete p’aristgehê û destpêkir ewêd ku p’aristgehêda dik’ir’în û difirotin derxistine derva. T’extêd p’ereguhêr’a û k’ursîyêd kevotkfiroşa welger’andin
41011016	û nehişt, ku t’u kes tiştekî p’aristgehêr’a derbaz ke.
41011017	Ew hîn kirin û got: «Çima ne nivîsar e: ‹Mala Min wê bona h’emû mileta mala dua bê h’esabê›? Lê we ew kirîye ‹şkefta qaçaxa›».
41011018	Serekêd k’ahîna û qanûnzana ev yek ku bihîstin, destpêkirin ku çawa bikin Wî bikine fesalê bikujin. Ewana ji Wî ditirsîyan, çimkî t’emamîya e’laletê ser hînkirina Wî zendegirtî mabû.
41011019	Gava ku r’o çû ava, Ew ji bajêr derk’etin.
41011020	Serê sibehê, gava ewana ber darêr’a derbaz bûn, dîtin ku ew dara hêjîrê r’awê xweva h’işk bûye.
41011021	K’ete bîra Petrûs û ewî Îsar’a got: «Dersdar, dîna Xwe bidê, ew dara hêjîrêye ku Te nifir’ lê kir h’işk bûye».
41011022	Îsa wanr’a got: «Bawerîya we bira ser Xwedê hebe.
41011023	Ez r’ast wer’a dibêjim, k’î ku vî ç’îyayîr’a bêje: ‹R’abe xwe bavêje be’rê› û dudilî nebe, lê bawer bike ku gotina wî wê biqewime, usa jî wê bibe.
41011024	Bona vê yekê Ez wer’a dibêjim, hûn çi ku nava duada bixwazin, bawer bikin ku we îdî standîye û xwestina we wê bê sêrî.
41011025	Û gava ku hûn disekinin û dua dikin, bibaxşînin, heger tiştekî we hindava kesekîda hebe, wekî Bavê weyî e’zmana jî neheqîyêd we bibaxşîne we.
41011026	Lê heger hûn nebaxşînin, Bavê weyî e’zmana jî neheqîyêd we nabaxşîne we».
41011027	Û ew dîsa hatine Orşelîmê. Dema ku Îsa p’aristgehêda diger’îya, serekêd k’ahîna, qanûnzan û r’ûspî hatine cem Wî
41011028	û jê pirsîn: «Tu bi çi h’ukumî van kira dikî? K’ê ev h’ukum daye Te, ku Tu van kira bikî?»
41011029	Îsa wanr’a got: «Ezê jî tiştekî ji we bipirsim. Heger we caba Min da, Ezê jî wer’a bêjim, ku Ez bi çi h’ukumî van kira dikim:
41011030	H’ukumê nixumandina Yûh’enna ji e’zmên bû yan ji meriva? Caba Min bidin!»
41011031	Ewana nav hevda şêwirîn û gotin: «Heger em bêjin: ‹Ji e’zmên bû›, Ewê bêje: ‹Lê we çima ew bawer nekir?›
41011032	Lê heger em bêjin: ‹Ji meriva bû?..›» Ew ji e’laletê ditirsîyan, çimkî h’emûya qebûl kiribû ku Yûh’enna r’ast p’êxember bû.
41011033	Caba Îsa dan û gotin: «Em nizanin». Îsa wanr’a got: «Ez jî wer’a nabêjim ku Ez bi çi h’ukumî van kira dikim».
41012001	Û bi mesela dest bi xeberdanê kir, wanr’a got: «Merivekî r’ezê tirîya danî, dora wê sûr kir, h’ewzekî tirîh’incir’andinê têda k’ola, hêlaneke nobedara çêkir û ew bi k’irê da r’ezvana, çû welatekî din.
41012002	Wextda xulamek şande cem r’ezvana, wekî ji wî r’ezî berê p’ara xwe ji wan bistîne.
41012003	Lê wana ew girt, k’utan û destvala ver’êkirin.
41012004	Û wî dîsa xulamekî din şande cem wan, lê wana serî lê şkênand û ew r’obet kirin.
41012005	Ewî yekî din şand, wana ew jî kuşt. Wî gelekêd din şandin, wana hinek ji wan k’utan û hinek jî kuştin.
41012006	Bona wî t’enê yek mabû ku bişanda, kur’ê xweyî delal. Xulese r’abû ew jî şand û got: ‹Hilbet wê ji kur’ê min şerm bikin›.
41012007	Lê ev r’ezvanêd han li hev şêwirîn û gotin: ‹Ev warê wî ye! Werin em vî bikujin, mîrat’ê mer’a bimîne›.
41012008	Hingê ew girtin kuştin û cinyazê wî ji r’ez derxistine der.
41012009	De îjar xweyê r’ez wê çi bike? Ne ewê bê qir’a r’ezvana bîne û r’ez bide hinekêd din?
41012010	Çima we ew nivîsar nexwendîye? ‹Ew kevirê ku hosta t’exsîr kir, ew bû serê e’nîşkê.
41012011	Ev yek ji alîyê Xudanda qewimî û li ber ç’e’vê me h’eyr-h’ujmek’ar e!›»
41012012	Serwêrêd cihûya fe’m kirin, ku Îsa ev mesele anî ser wan, kirin ku Wî bigirin, lê ji e’laletê tirsîyan, k’erba Ew hiştin û çûn.
41012013	Paşê wana hineke ji fêrisîya û piştgirêd Hêrodes şandine cem Wî, wekî Wî bi xeberêd devê Wî bigirin.
41012014	Ewana hatin û jêr’a gotin: «Dersdar! Em zanin ku Tu yekî r’ast î. Minetê ji kesî nakî, çimkî nav merivada firqîyê danaynî, lê r’îya Xwedê r’ast hîn dikî. Gelo r’ast e ku em xerc bidine Qeyser yan na? Em bidin, yan nedin?»
41012015	Lê dur’ûtîya wan ku Îsava e’yan bû got: «Çima hûn Min dicêr’ibînin? Minr’a zîvekî bînin ku Ez bibînim».
41012016	Wana jêr’a zîvek anî. Ewî ji wan pirsî: «Ev navê nivîsar û sifet yê k’ê ye?» Wana got: «Yêd Qeyser in».
41012017	Îsa wanr’a got: «Wekî usa ye, çi ku yêd Qeyser in bidine Qeyser û çi ku yêd Xwedê ne bidine Xwedê». Û ser Wî e’cêbmayî man.
41012018	Sadûqî, ku dibêjin r’abûna mirîya t’une, hineke ji wan hatine cem Îsa û jê pirsîn:
41012019	«Dersdar! Mûsa mer’a nivîsîye: ‹Heger birê yekî bêzur’et bimire û jinê stûxar bihêle, bira birê wî jina wî bistîne û warê birê xwe şîn ke›.
41012020	Awa h’eft bira hebûn. Birê mezin jinek stand, bêzur’et mir.
41012021	Biç’ûkê wî ew jin stand, ew jî bêzur’et mir, usa jî hate serê yê sisîya.
41012022	Xulese van her h’eft bira jî ew jin stand û bêzur’et mirin, pey wanr’a jî ew jin mir.
41012023	De îjar wê R’oja R’abûnê, gava mirî r’abin, eva jina wê k’îjan birayîr’a bik’eve? Çimkî her h’efta jî ewa standibû».
41012024	Îsa li wan veger’and û got: «Ne hûn ji dest vê yekê xalifî ne, ku ne nivîsara zanin, ne jî qewata Xwedê?
41012025	Gava yêd mirî ji mirinê r’abin, wê ne bizewicin û ne jî mêr kin, çimkî ewê mîna milyak’etêd e’zmana bin.
41012026	Lê derheqa r’abûna mirîyada, çima we K’itêba Mûsada nexwendîye serhatîya dara dir’îyêda ku çawa Xwedê Mûsar’a dibêje: ‹Ez Xwedêyê Birahîm, Xwedêyê Îshaq û Xwedêyê Aqûb im›?
41012027	Ew ne Xwedêyê mirîya ye, lê Xwedêyê zêndîya ye. Hûn lap xalifî ne!»
41012028	Qanûnzanekî ku şer’-de’wê wan bihîst û dîna xwe jî dayê, ku Îsa çawa qenc caba wan da, nêzîkî Îsa bû û jê pirsî: «K’îjan t’emî ser h’emû t’emîyar’a ye?»
41012029	Îsa lê veger’and: «Ev e t’emîya ser t’emîyar’a: ‹Bibihê, Îsraêl! Xudan Xwedêyê me Xudanek e.
41012030	Xudan Xwedêyê xwe h’iz bike, bi t’emamîya dilê xwe, bi t’emamîya canîya xwe, bi t’emamîya h’işê xwe û bi t’emamîya qewata xwe›.
41012031	Ya duda jî ev e: ‹Hevalê xwe weke xwe h’iz bike›. Ji van mestir t’u t’emî t’une».
41012032	Îjar qanûnzan Wîr’a got: «R’ast e, Dersdar! Te r’ast got, ku ‹Xudan yek e û ji Wî pêştir yekî mayîn t’une›.
41012033	Û ‹bi t’emamîya dil, bi t’emamîya aqil, bi t’emamîya qewatê Xwedê h’izkirin› û ‹hevalê xwe jî weke xwe h’izkirin› ser her dîyarîyêd t’evayîşewatê û qurbanêd mayînr’a ye».
41012034	Îsa dîna Xwe dayê, ku wî bi aqilî caba xwe da, jêr’a got: «Tu ji P’adşatîya Xwedê ne dûr î». Pey vê yekêr’a, îdî t’u kesî newêribû tiştek ji Wî bipirsîya.
41012035	Gava ku Îsa p’aristgehêda hîn dikir, got: «Qanûnzan çawa dibêjin ku Mesîh kur’ê Dawid e?
41012036	Ne Dawid xwexa pê R’uh’ê Pîroz dibêje? ‹Xudan gote Xudanê min: Li milê Minî r’astê r’ûnê, h’eta ku Ez dijminêd Te bikime binê p’îyêd Te›.
41012037	Awa Dawid xwexa ku Wî ‹Xudan› h’esab dike, îdî Ew çawa dibe kur’ê Dawid?» Wê e’laleta giran bi dil û eşq guhdarîya Îsa dikir.
41012038	Hînkirina Xweda Ewî got: «H’evza xwe ji wan qanûnzana bikin, yêd ku h’iz dikin bi çuxêd dirêj biger’in, bazarada silavê bidine wan,
41012039	k’inîştada k’ursîyêd pêşin bigirin û şayîyada jî herema jorin r’ûnên.
41012040	Evana alîkîva malêd jinebîya h’ûfî xwe dikin, alîyê dinva jî bona xwek’ifşkirinê duayê xwe dirêj dikin. Dîwana wanê hê giran be».
41012041	Îsa li pêşberî p’eredanga p’aristgehê r’ûnişt û dîna Xwe dayê, ku e’laletê çawa p’ere davîtine p’eredangê. Gelek dewletîya gelek avîtinê.
41012042	Jinebîke belengaz jî hat û du pol, ku dikire qur’ûşek, avîtê.
41012043	Îsa şagirtêd Xwe gazî cem Xwe kirin û wanr’a got: «Ez r’ast wer’a dibêjim, ku evê jinebîya belengaz ji van h’emûya ze’ftir avîte p’eredangê,
41012044	Van h’emûya ji zêdeya hebûka xwe avîtinê. Lê evê vê belengazîya xweda çî wê hebû ku pê e’bûrê xwe bikira h’emû avîtê».
41013001	Gava Îsa ji p’aristgehê derk’et, ji şagirtêd Wî yekî Wîr’a got: «Dersdar! Hela dîna Xwe bidê ev çi kevir in û çi avayî ne!»
41013002	Îsa li wî veger’and û gotê: «Tu van avayîyêd mezin dibînî? Ev h’emûyê jî wêran bin, li vir kevirê li ser kevir qet nemîne!»
41013003	Gava Îsa li ç’îyayê Zeyt’ûnê, li pêşberî p’aristgehê r’ûniştibû, Petrûs, Aqûb, Yûh’enna û Endrawis başqe jê pirsîn:
41013004	«Bêje me, ew tişt wê k’engê biqewimin? Û berî qewimandina wan h’emûya, çi nîşanê bibin?»
41013005	Hingê Îsa destpêkir û wanr’a got: «Haş ji xwe hebin, ku t’u kes we nexapîne.
41013006	Gelek wê pê navê Min bên û bêjin: ‹Ez im Mesîh› û wê geleka bixalifînin.
41013007	Gava hûn dengê şer’a û be’sa şer’a bibihên, hûn xwe unda nekin. Gerekê ev tişt biqewimin, lê ew hê ne axirî ye.
41013008	Miletê r’abe ser milet, p’adşatîyê r’abe ser p’adşatîyê, cî-cîya wê e’rdh’ej û xelayî-celayê bibin. Lê ev h’emû mîna êşa k’ulfetê ye, ku destpêdike pê digire.
41013009	Lê hûn haş ji xwe hebin! Wê we bibine ber dîwana û k’inîştada we bik’utin. Bona Min wê we ber welî û p’adşa bidine sekinandinê, wekî hûn ber wan şe’detîyê bidin.
41013010	Gerekê pêşîyê Mizgînî h’emû miletar’a bê dayînê.
41013011	Gava ku we bigirin bibine ber dîwanê, pêşda xem nekin ku hûnê çi bêjin. Lê wê demê çi wer’a bê dayînê, wê jî bêjin, çimkî ne ku hûnê xeber din, lê R’uh’ê Pîroz.
41013012	Bira wê birê xwe bide kuştinê û bav kur’ê xwe. Zar’ê r’abine ser dê û bavê xwe û wan bidine kuştinê.
41013013	Û bona navê Min hûnê ber ç’e’vê h’emûya r’eş bin. Lê ewê ku h’eta xilazîyê teyax ke, ewê xilaz be.
41013014	Awa çaxê hûn wê ‹h’eramîya wêrankirinê› bibînin, li wî cîyê necayîz sekinî», (ewê ku dixûne bira fe’m bike) «hingê ewêd ku Cihûstanêda ne bira bir’evine ç’îya.
41013015	Û ewê ku ser xanî ye bira jorda neyê xwarê û nek’eve hindur’, wekî tiştekî hilde.
41013016	Û ewê ku k’ewşênda ye bira veneger’e ku p’otê xwe hilde.
41013017	Lê wey li h’emla û destdergûşa wan r’ojada!
41013018	Dua bikin ku ev yek zivistanêda neqewime.
41013019	Çimkî wan r’ojada wê tengasîke usa bibe, wekî ji r’oja ku Xwedê dinya e’firandîye h’eta niha nebûye û ne jî wê bibe.
41013020	Heger Xudan ew r’oj kin nekirina, t’u kes xilaz nedibû, lê bona xatirê wan bijartîyêd ku Wî bijartine, ew r’oj kin kirine.
41013021	Hingê, heger yek wer’a bêje: ‹Mesîh va ye li vir e›, yan jî: ‹Wa ye dera han e›, bawer nekin.
41013022	Çimkî mesîh û p’êxemberêd derew wê derên. Wê nîşan û k’eremeta bikin, heger dest wanva bê, wê bijartîya jî bixalifînin.
41013023	Lê hûn haş ji xwe hebin! Min her tişt pêşda wer’a got.
41013024	Lê wan r’ojada, pey wê tengasîyêr’a, ‹r’ûyê r’oyê wê bê girtinê û hîvê r’onaya xwe nede,
41013025	steyrkê ji e’zmên bik’evin, û t’opêd e’zmana wê ji r’îyêd xwe derên›.
41013026	Û hingê wê bibînin, Kur’ê Mêriv bi qewata mezin û r’ûmet e’wrava tê.
41013027	Wî çaxî Ewê milyak’etêd Xwe bişîne û bijartîyêd Xwe ji her çar qulba berev ke, ji p’er’êd e’rdê girtî h’eta p’er’êd e’zmên.
41013028	Ji dara hêjîrê dersekê hîn bin: Çaxê ku ç’iqilêd wê ter’ dibin û belgêd wê dibişkivin, îdî hûn zanin ku havîn nêzîk e.
41013029	Usa jî gava hûn bibînin ku ev yek diqewimin, bizanibin ku Ew nêzîk e, li ber şêmîkê ye.
41013030	Ez r’ast wer’a dibêjim, eva nisila derbaz nabe, h’eta ku ev h’emû tişt neqewimin.
41013031	E’rd û e’zmanê derbaz bin, lê gotinêd Min t’u car derbaz nabin.
41013032	Lê bona wê r’ojê û wê sih’etê t’u kes nizane, ne milyak’etêd e’zmên û ne jî Kur’, lê t’enê Bav.
41013033	Haş ji xwe hebin! H’işyar bimînin! Çimkî hûn nizanin k’engê wextê pêr’a bigihîje.
41013034	Ev yek mîna merivekî ye, ku mala xwe dihêle û derdik’eve r’êwîtîyê. Berî çûyînê t’emîya mala xwe dide xulamêd xwe, şixulê wan her kesî didê û e’mirî ser dergehvan dike, ku h’işyar bimîne.
41013035	Bona vê yekê h’işyar bimînin, çimkî hûn nizanin malxê malê wê k’engê bê, êvarê yan nîvê şevê, yan wextê bangdana dîka, yan serê sibehê.
41013036	Nebe ku nişkêva Ew bê û we xewêda bigire.
41013037	Ez çi wer’a dibêjim, h’emûyar’a dibêjim: H’işyar bimînin!»
41014001	Awa du r’oj şûnda wê Cejina Derbazbûnê û Cejina Nanê Şkeva bibûya. Serekêd k’ahîna û qanûnzana mecalekê diger’îyan, ku çawa Îsa dizîva bi fêlbazîyê bigirin, bikujin
41014002	û digotin: «Bira ev yek cejinêda nîbe, wekî cime’t r’anebe ser niga».
41014003	Gava Îsa li Beytanyayê mala Şimh’ûnê k’otîda, li ser sifrê r’ûniştî bû, k’ulfetek hat, derdaneke wêye alabastirêyî r’ûnê nardêyî safî û gelekî biha hebû. Wê ew şûşe şkênand û ew r’ûn r’ête ser serê Îsa.
41014004	Hineke wir hêrs k’etin û hevr’a digotin: «H’eyfa vî r’ûnî! Çima eva zîyana bû?
41014005	Me dikaribû ev r’ûna sêsid zîvî zêdetir bifirota û belayî feqîra kira». Bi vî awayî ew k’ulfeta r’ezîl kirin.
41014006	Lê Îsa got: «Ji wê k’ulfetê veger’in! Çima hûn xatirê wê dik’evin? Ewê tiştekî qenc bona Min kir.
41014007	Feqîrê her gav t’evî we bin. K’engê hûn bixwazin, hûn dikarin qencîyê wanr’a bikin. Lê Ezê her gav nav weda nîbim.
41014008	Çi ji destê wê dihat ewê kir. Ewê pêşda bedena Min definkirinêr’a r’ûn kir.
41014009	Ez r’ast wer’a dibêjim, dinyayêda k’îderê eva Mizgînîya bê dannasînkirinê, wê kirina vê k’ulfetê jî bona bîranîna wê bê gotinê».
41014010	Hingê Cihûdayê Îsxeryotî, yekî ji her donzdeha, çû cem serekêd k’ahîna, wekî Îsa bide destê wan.
41014011	Wan jî gava ev yek bihîst, şa bûn û p’ere wîr’a soz dan. Û Cihûda ji hingêva mecalekê diger’îya ku çawa Îsa bide destê wan.
41014012	R’oja pêşine Cejina Nanê Şkevada ku berxê qurbana Cejina Derbazbûnê dihate serjêkirinê, şagirta ji Îsa pirsî: «Tu li k’u dixwazî Şîva Cejina Derbazbûnê bixwî, wekî em her’in ter’a hazir kin?»
41014013	Îsa du şagirtêd Xwe şandin û wanr’a got: «Her’ine bajêr. Merivekê r’astî we bê, cêr’ê avê li ser mila. Pey wî her’ine wê mala ku ew diçê
41014014	û bêjine xweyê malê: ‹Dersdar dibêje: K’anê ew oda mêvana, ya ku Ezê têda t’evî şagirtêd Xwe şîva Cejina Derbazbûnê bixwim?›
41014015	Hingê ewê li qatê jorin odeke mezine hevdayî û hazir nîşanî we ke, li wê derê şîvê bona me hazir kin».
41014016	Şagirta da ser r’ê çûne bajêr û çawa ku wanar’a gotibû usa jî dîtin û şîva Cejina Derbazbûnê hazir kirin.
41014017	Gava r’o çû ava, Îsa t’evî her donzdeha çû wê derê.
41014018	Çaxê li ser sifrê r’ûniştin û nanê xwe dixwarin, Îsa got: «Ez r’ast wer’a dibêjim, yekî ji we wê nemamîya Min bike, yê ku t’evî Min nên dixwe».
41014019	Ew ber xwe k’etin û destpêkirin yek-yek ji Wî pirsîn: «Dibe ku ez im?»
41014020	Ewî wanr’a got: «Ew yek nava we her donzdehada ye, yê ku pe’rîyê xwe t’evî Min t’asêda dike.
41014021	R’ast Kur’ê Mêriv wê usa her’e çawa ku bona Wî hatîye nivîsarê. Lê wey li wî merivê ku nemamîya Kur’ê Mêriv bike! Wîr’a hê qenc bû ku ew qet dinê nek’eta».
41014022	Gava wana hê nan dixwar, Îsa nan hilda şikirî da, kerkir da şagirta û got: «Han hildin! Eva bedena Min e».
41014023	Peyr’a k’as hilda şikirî da û da wan. H’emûya jî ji wê vexwar.
41014024	Û wanr’a got: «Eva xûna Min e bona peymanê, ku bona geleka tê r’êtinê.
41014025	Ez r’ast wer’a dibêjim, îdî Ez ji vir şûnda t’u car ji meya tirîyê venaxwim, h’eta wê r’oja ku Ezê P’adşatîya Xwedêda ji ya nû vexwim».
41014026	Paşê wana zebûrek stira, derk’etin çûne ç’îyayê Zeyt’ûnê.
41014027	Û Îsa wanr’a got: «Hûn h’emûyê jî ji Min p’işk bin her’in, çimkî nivîsar e: ‹Ezê li şivên xim û pezê jî bela-belayî be›.
41014028	Lê gava ku Ez ji mirinê r’abim, Ezê berî we her’ime Celîlê».
41014029	Petrûs jêr’a got: «Heger h’emû jî ji Te p’işk bin her’in, lê ez na».
41014030	Îsa wîr’a got: «Ez r’ast ter’a dibêjim, hema îşev hê berî ku dîk du cara bang de, tê sê cara Min înk’ar kî».
41014031	Lê Petrûs ser ya xwe dima û digot: «Heger cî bê, ezê t’evî Te bimirim jî, lê t’u car Te înk’ar nakim!» H’emûya jî aha digot.
41014032	Pey wê yekêr’a ew çûne wî cîyê ku jêr’a Gêtşemanî dibêjin û Ewî şagirtêd Xwer’a got: «Vira r’ûnên, h’eta ku Ez dua bikim».
41014033	Wî Petrûs, Aqûb û Yûh’enna t’evî Xwe birin û destpêkir k’eser k’işand û Xweda şewitî.
41014034	Wî wanr’a got: «Dilê Min haqas derd û k’eder e, mîna ber mirinê. Vira bimînin û h’işyar bin».
41014035	Hinekî pêşda çû, Xwe dever’û avîte e’rdê û dua kir, ku heger mecal hebe, eva sih’eta ser Wîr’a derbaz be.
41014036	Û got: «Abba, Bavo! Her mecal ji destê Te tê. Evê k’asê ji Min dûr xe. Lê bira xwestina Min nîbe, lê ya Te be».
41014037	Paşê hate cem şagirta, ew r’azayî dîtin û gote Petrûs: «Şimh’ûn, tu r’azayî? Te nikaribû ku sih’etekê tu h’işyar bimayî?
41014038	H’işyar bimînin û dua bikin, wekî hûn nek’evine nava cêr’ibandinê. Belê r’uh’ r’azî ye, lê beden sist e».
41014039	Dîsa çû dua kir, xût ew xeber gotin.
41014040	Û hat dîsa ew xewêda dîtin, çimkî ç’e’vêd wan ji xewê venedibûn. Û nizanibûn çi caba Wî bidana.
41014041	Cara sisîya jî hat û wanr’a got: «Hûn hela hê r’azayî ne û r’ih’et dibin? Bes e! Wext pêr’a gihîşt. Va ye Kur’ê Mêriv dik’eve destê gunek’ara.
41014042	R’abin em her’in. Va ye ewê ku nemamîya Min dike nêzîk bû».
41014043	Hema hingê gava Wî hê xeber dida, Cihûdayê ku yek ji her donzdeha bû, hat. Ewî t’evî xwe ji alîyê serekêd k’ahîna, qanûnzana û r’ûspîyada e’laleteke giran anîbû, bi dara û şûra.
41014044	Awa nemamê Wî e’şeret dabû wan û gotibû: «Ez k’îjanî ku r’amûsim, Ew e, Wî bigirin û bi fesal bibin».
41014045	Hema hingê jî Cihûda hate cem Îsa û got: «Dersdar!» û r’amûsa.
41014046	Wana dest avîte Îsa û Ew girtin.
41014047	Lê yekî ji yêd ku t’evî Wî sekinî bûn, şûrê xwe k’işand li xulamê serekk’ahîn xist û guhê wî pekand.
41014048	Hingê Îsa wanr’a got: «Tê bêjî we ser qaçaxekîda girtîye, ku hûn bi dara û şûra hatine Min bigirin?
41014049	Ne Ez her r’oj t’evî we p’aristgehêda bûm Min hûn hîn dikirin, lê we Ez nedigirtim. Lê bona ku nivîsar bêne sêrî, ev yek qewimî».
41014050	Hingê h’emû şagirta Ew hişt û r’evîn.
41014051	Xortek pey Wî diçû, p’arç’ekî k’itanê li bedena wîye te’zî p’êç’ayî bû. E’laletê ew girt,
41014052	lê wî ew k’itan hişt û r’ût-te’zî ji destê wan r’evî.
41014053	Îsa birine cem serekk’ahîn. H’emû serekêd k’ahîna, r’ûspî û qanûnzan wir civîyan.
41014054	Petrûs dûrva p’ê-p’ê pey Wî çû, h’eta k’ete h’ewşa serekk’ahîn. Wir t’evî nobedara li ber êgir r’ûnişt û xwe germ dikir.
41014055	Serekêd k’ahîna û t’emamîya civîna giregira jî li şe’detîke miqabilî Îsa diger’îyan, wekî Wî bikujin, lê ne didîtin.
41014056	Geleka miqabilî Wî şe’detîya derew dida, lê şe’detîya wan hevdu nedigirt.
41014057	Hingê hinek r’abûn û miqabilî Wî şe’detîya derew dan û gotin:
41014058	«Me bihîst ku Vî merivî got: ‹Ezê vê p’aristgeha ku bi desta hatîye çêkirinê hilşînim û sê r’ojada p’aristgeheke dine bê destlêk’etin çêkim›».
41014059	Lê şe’detîya wan jî hevdu nedigirt.
41014060	Hingê serekk’ahîn r’abû nava wanda sekinî û ji Îsa pirsî: «Bona van şe’detîya ku evana miqabilî Te didin Tu çima cabekê nadî?»
41014061	Lê Ewî dengê Xwe nekir û t’u cab neda. Serekk’ahîn dîsa ji Wî pirsî û gotê: «Tu yî Mesîh, Kur’ê Yê hêjayî şikirîyê?»
41014062	Îsa gotê: «Ez im. Û hûnê Kur’ê Mêriv li k’êleka Yê Herî Zor, li milê wîyî r’astê r’ûniştî û li ser e’wrêd e’zmên tê bibînin».
41014063	Hingê serekk’ahîn k’incêd xwe qelaştin û got: «Îdî şe’de çî mer’a ne?
41014064	We bihîst Ewî çawa Xwedê bêhurmet kir! Weva çawa xuya dibe?» H’emûya jî Ew neheq kirin gotin, ku Ew yê kuştinê ye.
41014065	Hingê hineka destpêkir t’ûyî Wî kirin, r’ûyê Wî nixamtin, dane ber k’ulma û jêr’a gotin: «De p’êxembertîyê bike!» Nobedara jî Ew bir û dane ber şemaqa.
41014066	Gava Petrûs li jêrê h’ewşêda bû, ji carîyêd serekk’ahîn yek hate wir.
41014067	Ewê ku dît Petrûs xwe li ber êgir germ dike, li wî nihêr’î û got: «Tu jî t’evî ewî nisretî bûyî, t’evî Îsa».
41014068	Lê ewî înk’ar kir û got: «Ez nizanim û fe’m nakim ku tu çi dibêjî». Ew ji h’ewşê derk’et çû sivdera li ber dergeh, dîk bang da.
41014069	Gava ku carîyê ew li wê derê dît, dîsa gote yêd dor-bera sekinî bûn: «Eva jî yekî ji wan e».
41014070	Lê ewî dîsa înk’ar kir. Û xêlekê şûnda, yêd ku wir sekinî bûn, dîsa Petrûsr’a gotin: «Hebe-t’unebe tu jî ji wan î, çimkî tu ji Celîlê yî û xeberdana te jî te difiroşe».
41014071	Lê Petrûs dest bi nifir’a kir, sond xwar û got: «Ez Wî merivî nas nakim, bona k’îjanî hûn dibêjin».
41014072	Pêr’a-pêr’a dîk cara duda bang da. Û Petrûs ew gotina Îsa ku wîr’a gotibû anî bîra xwe: «Berî ku dîk du cara bang de, tê sê cara Min înk’ar kî». Li ser vê yekê destpêkir girîya.
41015001	Serê sibehê zû serekêd k’ahîna t’evî r’ûspîya, qanûnzana û t’emamîya civîna giregirar’a şêwirîn. Îsa girêdan û birin dane destê Pîlato.
41015002	Pîlato ji Wî pirsî û got: «Tu yî P’adşê cihûya?» Ewî cab da û got: «Te bi devê xwe got».
41015003	Hingê serekêd k’ahîna gelek tiştada avîtine Wî.
41015004	Pîlato dîsa ji Wî pirsî û got: «Tu qet cabekê nadî? Dîna Xwe bidê, ku çiqasî davêjine Te!»
41015005	Lê Îsa îdî t’u cab neda wî, h’eta ku Pîlato şaş ma.
41015006	Awa her Cejina Derbazbûnêda e’detê welî bû, ku girtîkî cime’têr’a ber’de, k’îjan ku wan bixwesta.
41015007	Girtîk kelêda hebû navê wî Barabas, ku t’evî r’aberîk’arêd hevalêd xwe serhildanêda mêr kuştibûn.
41015008	E’lalet civîya û ji welî xwest ku ew li anegorî wî e’detê xwe xwestina wan bike.
41015009	Pîlato jî wanr’a got: «Hûn dixwazin wekî ez bona we P’adşê cihûya ber’dim?»
41015010	Ewî zanibû ku serekêd k’ahîna ji dest h’evsûdîyê Îsa dabûne destê wî.
41015011	Lê serekêd k’ahîna hê nav e’laletê dan, ku bixwazin wekî Barabas bona wan bê ber’danê.
41015012	Pîlato dîsa ji wan pirsî û got: «Lê ez îdî Ewî çawa bikim, yê ku hûn jêr’a P’adşê cihûya dibêjin?»
41015013	Wana kire qîr’în û gotin: «Wî xaç ke!»
41015014	Pîlato wanr’a got: «Çima? Evî çi xirabî kirîye?» Lê wana hê dikire qîr’în: «Wî xaç ke!»
41015015	Pîlato xwest ku e’lalet r’azî kira, Barabas bona wan ber’da. Û Îsa da ber qamçîya û da destê wan, wekî bê xaçkirinê.
41015016	Hingê eskera Ew bire hindur’ê serayê, awa gotî h’ewşa qesira welî û h’emû r’efa eskera li ser civandin.
41015017	Çuxekî şîrk lê kirin û t’acek ji stirîya vegirtî dane sêrî.
41015018	Destpêkirin silav danê û gotin: «Xweş be P’adşê cihûya!»
41015019	Pê qamîş li serê Wî dixistin, t’ûyî Wî dikirin û li ser çoka li ber Wî ta dibûn.
41015020	Lê pey qerfkirinêr’a, ew çuxê şîrk jê êxistin, k’incêd Wî lê kirin û birine derva ku Wî xaç kin.
41015021	Şimh’ûnê ji Kûrênê, bavê Skender û R’ûfo wirr’a derbaz dibû, ku ji k’ewşên dihat. Eskera p’êyî ser wî kirin ku xaçê Îsa hilde.
41015022	Îsa birine wî cîyê ku jêr’a Golgota digotin, ku tê fe’mkirinê: «Cîyê Qafa».
41015023	Şerava zimir t’evkirî danê ku vexwe, lê Wî venexwar.
41015024	Ew xaç kirin, ser k’incêd Wî p’eşk avîtin, k’a k’êr’a wê çi bik’eve, nava xweda bela kirin.
41015025	Û sibehê sih’et nehe bû, gava Ew xaç kirin.
41015026	Nivîsara neheqîya Wî aha nivîsar bû: «P’ADŞÊ CIHÛYA».
41015027	T’evî Wî du qaçax jî xaç kirin, yek li milê Wîyî r’astê, yê din li milê Wîyî ç’epê.
41015028	Bi vî awayî ew nivîsar hate sêrî, ya ku dibêje: «Ew t’evî zulmk’ara hate h’esabê».
41015029	Û ewêd ku wirr’a diçûn-dihatin, ew bêhurmet dikirin, serê xwe dih’ejandin û digotinê: «Hêyî! Ne Teyê p’aristgeh hilşanda û sê r’ojada çêkira,
41015030	de Xwe xilaz ke, ji xaç were xwarê!»
41015031	Usa jî serekêd k’ahîna t’evî qanûnzana nav xweda qerfê xwe lê dikirin û digotin: «Xelq xilaz kir, lê Xwe nikare xilaz ke!
41015032	De bira niha Mesîh, P’adşê Îsraêlê ji xaçê bê xwarê, wekî em bibînin û bawer bikin». Yêd t’evî Wî hatibûne xaçkirinê jî te’n li Wî dixistin.
41015033	Nîvro ji sih’eta donzdeha h’eta sih’eta sisîya, t’emamîya e’rdê bû te’rî.
41015034	Û sih’eta sisîya Îsa bi dengekî bilind kire qîr’în û got: «Êloyî, Êloyî, lama sabaxtanî?» ku tê fe’mkirinê: «Xwedêyê Min, Xwedêyê Min, Te çima Ez hiştim?»
41015035	Ewê ku nêzîk sekinîbûn, gava ev xeber bihîstin, gotin: «Binihêr’in, Ew gazî Êlyas dike».
41015036	Ji wan yek bezî, lûfika be’rê hilda sirkêda kir, qamîşekîva danî û dirêjî Wî kir, ku vexwe û got: «Bisekinin. Em bibînin k’a Êlyasê bê Wî bîne xwarê».
41015037	Îsa bi dengekî bilind kire qîr’în û r’uh’ê Xwe da.
41015038	Wî çaxî p’er’da p’aristgehê ji sêrî h’eta binî qelişî, bû du tîşa.
41015039	Sersedê ku li pêşberî Îsa sekinî bû, gava dît ku Îsa çawa r’uh’ê Xwe da, got: «R’astî jî eva Meriva Kur’ê Xwedê bû!»
41015040	Li wê derê k’ulfet jî hebûn, ku dûrva li vê yekê dinihêr’în. Meryema Mejdelanî, Meryema dîya her du bira, Aqûbê biç’ûk û Yûsês û usa jî Seloma nav wanda bûn.
41015041	Evana hingê, gava Îsa li Celîlê bû, pey Wî diçûn û jêr’a xizmetk’arî dikirin. Pêştirî van, gelek k’ulfetêd din jî wir hebûn, ku t’evî Îsa hatibûne Orşelîmê.
41015042	Ev yek r’oja t’ivdarekkirinê bû, awa gotî r’oja berî şemîyê. Berê êvarê
41015043	Ûsivê Arîmetyayî hat, ew yekî xweyîqedir û endemê civîna giregira bû. Ew xwexa jî li hîvîya P’adşatîya Xwedê bû. Wî turuş kir, çû cem Pîlato, cinyazê Îsa jê xwest.
41015044	Pîlato bihîst ku Îsa îdî mirîye, e’cêbmayî ma. Gazî sersed kir û jê pirsî: «R’ast e ku Ew usa zû mirîye?»
41015045	Gava ew ji sersed e’seyî pê h’esîya, cinyaz da Ûsiv.
41015046	Wî qedekê k’itanî k’ir’î, cinyaz anî xwarê, pê k’efen kir, t’irbekêda danî, ya ku qeyêda k’olayî bû. Kevirek hol kire ber derê t’irbê.
41015047	Meryema Mejdelanî û Meryema dîya Yûsês dîtin ku ew li k’u derê hate definkirinê.
41016001	Pey r’oja şemîyêr’a Meryema Mejdelanî, Meryema dîya Aqûb û Seloma çûn biharet k’ir’în, wekî her’in li cinyazê Îsa din.
41016002	R’oja h’eftîyêye pêşin serê sibehê zû, wextê r’o derk’et, ew çûne ser t’irbê.
41016003	Wana r’êva hevr’a digot: «K’î wê bona me kevir ji ber derê t’irbê hol ke?»
41016004	Çimkî kevir gelekî mezin bû. Û gava ku li jorê nihêr’în, dîna xwe danê, ku kevir ji ber hol kirî ye.
41016005	Û çaxê çûne hindur’ê t’irbê, dîna xwe danê, xortekî çuxê sipî wergirtî wê li alîyê r’astê r’ûniştî ye. K’ulfet gelek zendegirtî man.
41016006	Lê ewî wanr’a got: «Zendegirtî nemînin! Hûn li wî Îsayê Nisretê diger’in, Yê ku hate xaçkirinê. Ew ji mirinê r’abûye! Ew ne li vir e. Va ye ew cîyê ku Ew lê danîbû.
41016007	De niha her’in bêjine şagirtêd Wî û Petrûs, ku Ewê berî we her’e Celîlê. Li wir hûnê Wî bibînin, çawa ku Ewî wer’a gotîye».
41016008	Ew k’ulfet ji t’irbê derk’etin r’evîn, çimkî r’isasê ew girtibûn û dilerizîn. Kesîr’a jî tiştek negotin, çimkî sawê li wan girtibû.
41016009	Gava Îsa r’oja h’eftîyêye pêşin sibehê zû ji mirinê r’abû, Wî pêşîyê Xwe nîşanî Meryema Mejdelanî kir, ya ku h’eft cin jê derxistibû.
41016010	Ewê jî çû ew yek gîhande ewêd ku t’evî Îsa ger’îyabûn, ku şîn dikirin û digirîyan.
41016011	Lê gava wana bihîst ku Îsa sax e û Xwe nîşanî Meryemê kirîye, bawer nekirin.
41016012	Pey van yekar’a Ewî Xwe dilqekî dinda nîşanî ji wan duda kir, yêd ku diçûne k’ewşên.
41016013	Ewana jî çûn ew xeber gîhandine yêd mayîn. Lê gotina wan jî bawer nekirin.
41016014	Pey vê yekêr’a Îsa Xwe nîşanî yanzdeha kir, gava ew li ser sifrê r’ûniştibûn. Ewî li wan hilat bona nebawerî û serh’işkîya wan, çimkî wana yêd ku Ew ji mirinê r’abûyî dîtibûn bawer nekirin.
41016015	Û wanr’a got: «Her’ine her çar alîyêd dinyayê û Mizgînîyê bidine her merivî.
41016016	Ewê ku bawer bike û bê nixumandinê wê xilaz be, lê ewê ku bawer neke dîwana wî wê bibe.
41016017	Ewê ku bawer dikin, ev nîşanê wanr’a dîyar bin: Bi navê Min wê cina derxin, bi zimanêd nû wê xeber din,
41016018	wê me’ra bi destê xwe bigirin û heger ew tiştekî je’r jî vexwin, t’u zirarê li wan nebe. Ewê destêd xwe daynine ser nexweşa û nexweşê qenc bin».
41016019	Awa Xudan Îsa pey wê xeberdana t’evî wanr’a hilk’işîya e’zmên û li milê Xwedêyî r’astê r’ûnişt.
41016020	Şagirt jî çûn, li her cîyî dannasîn kirin. Xudan piştovanê wan bû û bi van nîşana xebera Xwe dida îzbatkirinê, k’îjanêd ku bi destê wan dibûn.
42001001	T’êyofîloyê xweyîqedir, niha geleka destpêkirîye serhatîya wan tiştêd nava meda bûyî usa r’êz kin,
42001002	çawa ewêd ku pêşîyê bi ç’e’vê xwe dîtibûn û ev Mizgînî bela dikirin, mer’a gotin.
42001003	Ez jî çawa yekî hê zûva r’ast pey wan h’emû tişta diçûm, min r’ê têr’a dît ku bi hûr-gilî ter’a binivîsim,
42001004	wekî tu r’astîya wan tiştêd ku hîn bûyî, bizanibî.
42001005	Çaxê Hêrodes p’adşayê Cihûstanê bû, k’ahînek ji bereka Ebîya hebû, navê wî Zekerîya bû. Jina wî jî ji e’silê Harûn bû, navê wê Êlîzabêt.
42001006	Evana her du jî li ber Xwedê r’ast bûn û nav h’emû t’emî û qanûnêd Xudanda bêqusûr diçûn.
42001007	Lê zar’êd wan t’unebûn, çimkî Êlîzabêtê zar’ nedanîn û her duya jî e’mirê xwe derbaz kiribûn.
42001008	Awa çaxê Zekerîya dora bereka xweda xizmetk’arîya k’ahîntîyê li ber Xwedê dikir,
42001009	bi e’detê k’ahîntîyêda p’eşk wîr’a k’et, ku her’e p’aristgeha Xudan, bixûrê bişewitîne.
42001010	Û dema şewitandina bixûrê, t’emamîya cime’tê derva dua dikir.
42001011	Hingê milyak’etê Xudan wîva xuya bû û alîyê r’astêva k’êleka gorîgeha bixûrê sekinî.
42001012	Çaxê Zekerîya dît, t’evîhev bû û saw k’ete ser wî.
42001013	Lê milyak’et wîr’a got: «Zekerîya, netirse! Dua te hate bihîstinê, k’ulfeta te Êlîzabêtê ter’a kur’ekî bîne û tê navê wî Yûh’enna daynî.
42001014	Ewê ter’a bibe eşq û şayî û gelekê bi bûyîna wî şa bin.
42001015	Çimkî ewê li ber Xudan mezin be. T’u car gerekê şerav-araqê venexwe. Û hê zikê dîya xweda, wê bi R’uh’ê Pîroz t’ijî be.
42001016	Wê ji zar’êd Îsraêlê geleka berbi Xudan Xwedêyê wan veger’îne.
42001017	Ewê bi r’uh’ û qewata Êlyas p’êxember pêşîya Xudanva her’e, wê dilê bava ser zar’ada û neêlima berbi fe’mdarîya r’asta veger’îne, wekî cime’tekê bona Xudan hazir ke».
42001018	Zekerîya milyak’etr’a got: «Ezê vê yekê çawa bizanibim? Ez kal im û k’ulfeta min jî e’mirê xwe îdî derbaz kirîye».
42001019	Milyak’et lê veger’and û gotê: «Ez Cibrayîl im, ku li ber Xwedê disekinim. Û ez hatime şandinê, ku ter’a bêjim û vê mizgînîyê bidime te.
42001020	Va tê lal bî û nikaribî xeber dî, h’eta wê r’oja ku ev tişt bêne sêrî, çimkî te ew gotinêd min bawer nekirin, ku wê wextê xweda bêne sêrî».
42001021	H’eta hingê cime’t hîvîya Zekerîya bû û e’cêbmayî diman, ku ew p’aristgehêda derengî dik’et.
42001022	Û çaxê ew derk’ete derva, îdî nikaribû wanar’a xeber da. Wana şik bir, ku p’aristgehêda tişt hatîye li ber ç’e’va. Û ewî bi nîşana wanar’a xeber dida û lal ma.
42001023	Gava r’ojêd xizmetkirina wî xilaz bûn, çû mala xwe.
42001024	Pey wan r’ojar’a, k’ulfeta wî, Êlîzabêt h’emle derk’et, pênc meha ewê xwe vedişart û digot:
42001025	«Ev çi yek bû van r’ojada Xudan bona min kir, h’alê minda nihêr’î û qara min ji nav meriva da hildanê».
42001026	Meha şeşada Xwedê milyak’et Cibrayîl şande bajarekî Celîlê ku navê wî Nisret bû,
42001027	cem qîzeke bik’ir, ya ku merivekî bi navê Ûsivê mala Dawidr’a nîşankirî bû. Navê qîzikê Meryem bû.
42001028	Milyak’et wêva xuya bû û gotê: «Silav li te qîzika k’erem lê bûyîyê, Xudan t’evî te ye».
42001029	Ewa ser gotina wî t’evîhev bû û fikirî: «Gelo ev çi silav e?»
42001030	Û milyak’et jêr’a got: «Meryem, netirse! Çimkî te k’erem ji Xwedê stand.
42001031	Va tê h’emle derêyî Kur’ekî bînî û navê Wî Îsa daynî.
42001032	Ewê mezin be û Kur’ê Yê Herî Jorin wê bê gotinê. Û Xudan Xwedê wê t’extê bavê Wî Dawid bide Wî.
42001033	Ewê h’eta-h’etayê p’adşatîyê ser mala Aqûb bike û xilazîya P’adşatîya Wî wê t’unebe».
42001034	Meryemê milyak’etr’a got: «Ev yekê çawa bibe, çimkî ez hela hê qîz im?»
42001035	Milyak’et lê veger’and û got: «R’uh’ê Pîroz wê bê ser te û qewata Yê Herî Jorin wê ser te bike sî. Bona vê yekê ew Pîrozê ku wê ji te bibe, ew Kur’ê Xwedê wê bê gotinê.
42001036	Va ye omida te Êlîzabêt jî, ya ku bêzur’et dihate gotinê, wê mezinayîya xweda eva meha şeşa ye kur’ekîda h’emle ye.
42001037	Çimkî cem Xwedê tiştekî nebûyînê t’une».
42001038	Wî çaxî Meryemê got: «Ez carîya Xudan im. Bira anegorî gotina te bona min bibe». Û milyak’et ji cem wê çû.
42001039	Wan r’ojada Meryem r’abû lez çû alîyê ç’îya, bajarekî Cihûda.
42001040	Ew k’ete mala Zekerîya û silav da Êlîzabêtê.
42001041	Gava Êlîzabêtê silava Meryemê bihîst, zar’ok zikê wêda livîya. Êlîzabêt R’uh’ê Pîrozva t’ijî bû
42001042	û bi dengekî bilind kire gazî got: «Tu nav k’ulfetada bimbarek î û berê zikê teda jî bimbarek e.
42001043	Ev çi bextewarîk e ku dîya Xudanê min ser minda hat?
42001044	Gava dengê silava te k’ete guhê min, zar’ok zikê minda ji şabûna lîst.
42001045	Xwezî li wê, ku gotina Xudan bawer dike, ku çi jêr’a hatîye gotinê, wê bê sêrî».
42001046	Meryemê got: «Nefsa min pesinê Xudan dide
42001047	û r’uh’ê min bi Xwedê Xilazkirê min şa dibe,
42001048	çimkî Ewî berê Xwe milûktîya carîya Xweda kir. Va ji vir şûnda h’emû nisilê xwezîya xwe li min bînin,
42001049	çimkî Xwedêyê Zor bona min tiştêd p’ir’ mezin kirin. Navê Wî pîroz e.
42001050	R’e’ma Wî qir’ne-qir’ne li ser wan e, yêd ku ji Wî ditirsin.
42001051	Qewata destê Xwe Ewî da k’ifşê û yêd ku dilê xweda k’ubar-babax in bela-belayî kirin.
42001052	Yêd qewat ji k’ursîya anîn xwarê û yêd milûk bilind kirin.
42001053	Yêd bir’çî bi tiştêd qenc t’êr kirin û yêd dewletî destvala ver’êkirin.
42001054	R’e’ma Xwe anî bîra Xwe, alî xulamê Xwe, Îsraêl kir,
42001055	çawa kal-bavêd me, Birahîm û zur’eta wîr’a bona h’eta-h’etayê sozê Xwe dabû».
42001056	Meryem weke sê meha cem Êlîzabêtê ma, paşê veger’îya mala xwe.
42001057	Awa dema welidandina Êlîzabêtê pêr’a gihîşt, kur’ek jêr’a bû.
42001058	Heval-hogirêd wê bihîstin ku Xudan r’e’ma xweye mezin bona wê kirîye, t’evî wê şa dibûn.
42001059	R’oja h’eyştada hatin ku kur’ik sinet kin û navê bavê wî Zekerîya lê kin.
42001060	Lê dîya wî got: «Na, navê wî gerekê Yûh’enna be».
42001061	Wêr’a gotin: «Nava merivêd teda bi wî navî kesek t’une».
42001062	Hingê wana bi nîşana ji bavê wî pirsîn ku çi navî dixwaze wî ke.
42001063	Ewî jî t’extek xwest û li ser nivîsî: «Navê wî Yûh’enna ye». H’emû e’cêbmayî man.
42001064	Destxweda zar-zimanê wî vebû, xeber da, şikirî da Xwedê.
42001065	Tirsê h’emû cînarêd wan girt û t’emamîya ç’îyayêd Cihûstanêda bona vê yekê dihate gotinê.
42001066	H’emûyêd ku dibihîstin, bîra xweda xwey dikirin, digotin: «Gelo ev kur’ikê bibe çi?» Çimkî destê Xudan pêr’a bû.
42001067	Bavê wî Zekerîya bi R’uh’ê Pîroz t’ijî bû, p’êxembertî kir û got:
42001068	«Şikir ji Xudan Xwedêyê Îsraêlêr’a ku serîk da cime’ta Xwe û azayî jêr’a anî.
42001069	Ji mala xulamê Xwe Dawid bona me Xilazkirekî zor r’akir,
42001070	çawa Ewî hê berêda bi devê p’êxemberêd Xweye pîroz gotîye,
42001071	ku em ji dijminêd xwe û destê h’emû xêrnexwaza xilaz bin,
42001072	r’e’mê kal-bavêd me bike, peymana Xweye pîroz
42001073	û wê sonda ku bavê me Birahîmr’a xwar bîr bîne,
42001074	wekî ji destê dijmina azabûyî, em bikaribin bê tirs û xof,
42001075	h’emû r’ojêd e’mirê xweda, r’ast û h’elal Wî bih’ebînin.
42001076	Tu, lo kur’iko, tê p’êxemberê Yê Herî Jorin bêyî gotinê, tê pêşîya Xudanva her’î, wekî r’îya Wî hazir kî
42001077	û zanebûna azayîyê bidî cime’ta Wî bi baxşandina gunêd wan.
42001078	Ji r’e’m û h’uba Xwedêyê me çawa jorda r’o ku dertê, usa wê serîkî bide me,
42001079	wekî yêd ku te’rîstanîyê û bin sîya mirinêda dimînin r’onayî ke û nigêd me dayne ser r’îya e’dilayîyê».
42001080	Kur’ik mezin dibû û bi r’uh’ qewat digirt û h’eta r’oja Îsraêlêva xuya bû jî li ber’îyê dima.
42002001	Wan r’ojada ji Awgûstoyê Qeyser e’mir derk’et, ku h’emû merivêd Împêratorîya R’omayê bêne navnivîsarê.
42002002	Ev navnivîsara pêşin hêna Kûrênyoyê welîyê Sûryayêda hate kirinê.
42002003	H’emû diçûne bajarê xwe, ku her kes navê xwe bide nivîsarê.
42002004	Ûsiv jî ji bajarê Nisreta Celîlê r’abû hevraz çû Cihûstanê, bajarê bûyîna Dawid, ku jêr’a Beytleh’m digotin, çimkî ew ji mal û qebîla Dawid bû.
42002005	Ew çû ku t’evî Meryema dergîstîya xwe bik’eve navnivîsarê. Meryem jî h’emle bû.
42002006	Çaxê ewana li Beytleh’mê bûn, r’oja welidandina wê pêr’a gihîşt
42002007	û kur’ê xweyî Nixurî anî, Ew p’êç’ekêda p’êç’a û afir’da danî, çimkî mêvanxanêda bona wan cî t’unebû.
42002008	Li wir çolê şivan hebûn, ku wê şevê xweyîtîya kerîyê pezêd xwe dikirin.
42002009	Milyak’etê Xudan wanva xuya bû û r’ûmeta Xudan dora wan şewq da, ew gelekî tirsîyan.
42002010	Lê milyak’et wanar’a got: «Netirsin! Va ye ez Mizgînîya şabûneke mezin didime we, ku wê bona t’emamîya milet be.
42002011	Îro wer’a bajarê Dawidda Xilazkirek bû, ew Mesîh Xudan e.
42002012	Eva wer’a bibe nîşan: Hûnê zar’okekê p’êç’ekêda p’êç’ayî afir’da bibînin».
42002013	Nişkêva t’evî wî ordîke milyak’etêd e’zmanaye mezin k’ifş bû, pesinê Xwedê didan û digotin:
42002014	«Şikir Xwedêyê Herî Jorinr’a, e’dilayî ser dinê wan merivar’a, ji k’îjana Xwedê r’azî ye».
42002015	Gava milyak’et ji wan dûr k’etin hilatine e’zmên, şivana hevr’a got: «De werin em her’ine Beytleh’mê, ev tiştê bûyî, ku Xudan em pê h’esandin, bibînin».
42002016	Û bi lez hatin, Meryem, Ûsiv û Zar’a afir’da r’azayî dîtin.
42002017	Gava Ew dîtin, çi ku bona Kur’ik wanr’a hatibû e’lamkirinê, gotin.
42002018	Her kesê ku ji şivana ev tişt dibihîstin, zendegirtî diman.
42002019	Lê Meryemê ev h’emû tişt dilê xweda xwey dikirin û li ser wan difikirî.
42002020	Şivan veger’îyan, bona tiştêd bihîstî û dîtî pesin û şikirî didane Xwedê. Ev h’emû usa bûn çawa wanar’a hatibû gotinê.
42002021	R’oja h’eyşta gava kur’ik sinet kirin, navê Wî Îsa danîn, çawa ku hê berî h’emlebûna dê, milyak’et bona vê yekê gotibû.
42002022	Çaxê anegorî Qanûna Mûsa r’ojêd paqijbûna wan t’emam bûn, kur’ik birine Orşelîmê, ku Wî p’êşk’êşî Xudan kin,
42002023	çawa ku Qanûna Xudanda nivîsar e: «Her nixurîkî nêrîn ku bet’inê vedike, nedirê Xudan be»
42002024	û li gora gotina Qanûna Xudan: «Cotek fatimok yan jî du cûcûkêd kevotka» h’edî bê dayînê.
42002025	Hingê merivek Orşelîmêda hebû, navê wî Şimh’ûn bû. Ew merivekî r’ast, xwedêxof û li hîvîya berdilîya Îsraêlê bû. R’uh’ê Pîroz jî li ser wî bû
42002026	û wîr’a gotibû: «H’eta ku tu Mesîhê Xudan nebînî, namirî».
42002027	Hingê ew bi r’êberîya R’uh’ hate p’aristgehê. Çaxê dê û bavêva Îsayê biç’ûk anîn ku li gora e’detê Qanûnê bona Wî bikin,
42002028	Şimh’ûn Kur’ik hilda da h’emêza xwe, şikirî da Xwedê û got:
42002029	«Ya Xweyî, niha li gora sozê Xwe bi xêr û silamet berdestîyê Xwe ber’de.
42002030	Çimkî ç’e’vê min azakirina Te dît,
42002031	ya ku Te ber ç’e’vê h’emû mileta hazir kirîye,
42002032	ku bibe r’onayîya ber ç’e’vê necihûya û qedir-hurmet cime’ta Te Îsraêlr’a».
42002033	Dê û bavê Wî ser tiştêd ku Şimh’ûn bona Wî digotin, zendegirtî mabûn.
42002034	Şimh’ûn dua wan kir û dîya Wî Meryemêr’a got: «Bibihên, Eva ewî k’ifşkirî ye, Yê ku wê Îsraêlêda bibe sebebê k’etin-r’abûna geleka, usa jî bibe nîşanek, ku gelekê miqabilî Wî r’abin
42002035	û bi vî awayî fikirêd gelek dila wê e’yan bin. Û dilê ter’a jî mîna tîrekê wê derbaz be».
42002036	Li wir ji r’ik’inyata Aşêr, qîzeke Fanowêle p’êxember hebû, navê wê Hana. Ewê gelek e’mir derbaz kiribû, pey qîztîya xwer’a h’eft sala cem mêrê xwe mabû.
42002037	Ew jinebîke h’eyştê çar salî bû û ji p’aristgehê dûr nedik’et, şev û r’oj bi dua û r’ojîya Xwedê dih’eband.
42002038	Eva jî wê demê hat, şikirî da Xwedê û t’evî h’emûyêd ku ç’e’vnihêr’îya azabûna Orşelîmê bûn, derheqa kur’ikda xeber da.
42002039	Gava Ûsiv û Meryemê her tişt li gora Qanûna Xudan kirin, veger’îyane Celîlê, bajarê xwe Nisretê
42002040	Kur’ik mezin û qewat dibû, bi serwaxtîyê t’ijî dibû, k’erema Xwedê jî bi Wîr’a bû.
42002041	Dê û bavê Wî her sal Cejina Derbazbûnêda diçûne Orşelîmê.
42002042	Çaxê Ew bû donzdeh salî, li gora e’det ewana hevraz çûne cejinê.
42002043	Gava r’ojêd cejinê xilaz bûn û paşda vediger’îyane mala xwe, Îsayê xişîm li Orşelîmê ma. Lê dê û bavê Wî haş ji Wî t’unebûn,
42002044	wana t’irê t’evî r’êwîya ye. R’îya r’ojekê hatin, nav heval-hogirêd xweda li Wî ger’îyan.
42002045	Gava Ew nedîtin, paşda veger’îyane Orşelîmê, li Wî ger’îyan.
42002046	R’oja sisîya wana Ew p’aristgehêda dît. Ew t’evî dersdara r’ûniştibû, guhdarîya wan dikir û pirs didane wan.
42002047	H’emûyêd ku xeberdana Wî dibihîstin, ser zanebûn û cabêd Wî zendegirtî diman.
42002048	Gava dê û bavê Wî ew dîtin, h’eyîrîn û dîya Wî jêr’a got: «Lawo! Te çima usa serê me kir? Ez û bavê te k’el-bîn li Te diger’îyan».
42002049	Ewî wanr’a got: «Hûn çima li Min diger’îyan? We nizanibû gerekê Ez mala Bavê Xweda bim?»
42002050	Lê wana fe’m nekir Ewî çi got.
42002051	Ew t’evî wan veger’îya hate Nisretê û gur’a wanda bû. Lê dîya Wî ev h’emû tişt dilê xweda xwey dikirin.
42002052	Û Îsa bi serwaxtîyê û bejinêda pêşda diçû û li Xwedê û meriva xweş dihat.
42003001	Panzdeh salîya p’adşatîya Tîberyoyê Qeyserda, Pîlatoyê Pontîyo welîyê Cihûstanê bû, Hêrodes serwêrê Celîlê bû, Fîlîpoyê birê wî serwêrê qeza Îtûryayê û Traxonîdayê bû û Lûsanyas serwêrê Avêlînyayê bû,
42003002	Henan û Qeyafa jî serekk’ahîn bûn. Hingê xebera Xwedê ber’îyêda Yûh’ennayê kur’ê Zekerîyar’a hat
42003003	û Yûh’enna hate h’emû dor-berêd ç’emê Ûrdunê dannasîn dikir, ku cime’t ji gunekirinê veger’e û bi avê bê nixumandinê, wekî Xwedê wan bibaxşîne.
42003004	Çawa k’itêba Îşaya p’êxemberda nivîsar e ku dibêje: «Dengê ber’îyêda dike gazî: ‹R’îya Xudan hazir bikin û şiver’îyêd Wî r’ast bikin.
42003005	H’emû gelî bira t’ijî bin, ç’îya-banî nimiz bin, r’îyêd xaro-maro r’ast bin û ç’e’l-ç’ûl dûz bin.
42003006	Û her kesê azayîya Xwedê bibîne›».
42003007	Gelek dihatine cem Yûh’enna, ku ji wî bêne nixumandinê. Ewî wanr’a digot: «Ç’êjikêd me’ra! K’ê wer’a got, ku hûn ji xezeba tê bir’evin?
42003008	De bi kirêd qenc bidine k’ifşê, ku hûn ji gunekirinê veger’îyane. Û r’anebin nebêjin: ‹Birahîm bavê me ye›. Ez wer’a dibêjim, ku Xwedê ji van kevira jî dikare zar’a Birahîmr’a derxe.
42003009	Va ye bivir li ser r’awê darê ye. Her dara ku berê qenc neyne, wê bê bir’înê û avîtinê nava êgir».
42003010	E’laletê ji wî pirsî û got: «Lê em çi bikin?»
42003011	Ewî li wan veger’and û got: «Du dest k’incê k’ê hene, bira yekî bide wî, yê k’ê ku t’une û xurekê k’ê heye, bira dîsa usa bike».
42003012	Xercgir jî hatin ku bêne nixumandinê û wîr’a gotin: «Dersdar, em çi bikin?»
42003013	Ewî wanr’a got: «Çiqas ji we tê xwestinê ji wî zêdetir nestînin».
42003014	Eskera jî ji wî pirsî: «Lê em çi bikin?» Ewî wanr’a got: «Kesekî neşêlînin, bêbextîyê li xelqê nekin û bi heqê xwe r’azî bin».
42003015	H’emû hîvîyê bûn û bona Yûh’enna dilê xweda digotin: «Gelo ev e Mesîh?»
42003016	Yûh’enna li h’emûya veger’and û got: «Ez we bi avê dinixumînim, lê Yekî ji min qewattir wê bê. Ez ne hêja me benê çarixêd Wî jî vekim. Ewê we pê R’uh’ê Pîroz û êgir binixumîne.
42003017	Melh’eba Wî destê Wîda ye. Ewê bêdera Xwe paqij ke, genim bike e’mbara Xwe, lê kayê wê bi agirê ku natemire bişewitîne».
42003018	Awa Yûh’enna bi gelek tiştêd din jî xelq şîret dikir û Mizgînî dida.
42003019	Lê gava Yûh’enna li Hêrodesê serwêr jî hilat bona Hêrodîya jina birê wî û h’emû xirabîyêd ku wî dikirin,
42003020	hingê Hêrodes ser van kirinada ev neheqî jî kir, ku Yûh’enna avîte kelê.
42003021	Gava h’emû cime’t dihate nixumandinê, Îsa jî hate nixumandinê. Wê demê ku dua dikir, e’zman vebû
42003022	û R’uh’ê Pîroz bi bedenî mîna kevotkekê ser Wî danî û dengek ji e’zmên hat û got: «Tu kur’ê Minî delal î, ku Ez ji Te r’azî me».
42003023	Îsa nêzîkî sî salî bû, gava Ewî dest bi k’arê Xwe kir û wan t’irê Ew kur’ê Ûsiv bû, Ûsivê Elî,
42003024	Elîyê Metat, Metatê Lêwî, Lêwîyê Melk’ê, Melk’êyê Yannay, Yannayê Ûsiv,
42003025	Ûsivê Metîtîya, Metîtîyayê Amos, Amosê Nehûm, Nehûmê Heslî, Heslîyê Necay,
42003026	Necayê Mehat, Mehatê Metîtîya, Metîtîyayê Şêmeyîn, Şêmeyînê Yûsêx, Yûsêxê Yoda,
42003027	Yodayê Yûhenan, Yûhenanê R’êşa, R’êşayê Zerûbabel, Zerûbabelê Şaltîyêl, Şaltîyêlê Nerî,
42003028	Nerîyê Melk’ê, Melk’êyê Êdî, Êdîyê Qosam, Qosamê Êlmedam, Êlmedamê Er,
42003029	Erê Yêşû, Yêşûyê Êlîyazêr, Êlîyazêrê Yorîm, Yorîmê Metat, Metatê Lêwî,
42003030	Lêwîyê Şimh’ûn, Şimh’ûnê Cihûda, Cihûdayê Ûsiv, Ûsivê Yonam, Yonamê Êlyaqîm,
42003031	Êlyaqîmê Melyo, Melyoyê Mena, Menayê Metîtîya, Metîtîyayê Nat’an, Nat’anê Dawid,
42003032	Dawidê Yêşa, Yêşayê Ovêd, Ovêdê Bowaz, Bowazê Selmon, Selmonê Nehşon,
42003033	Nehşonê Amînadav, Amînadavê Admîn, Admînê Aram, Aramê Hesrûn, Hesrûnê Pêrês, Pêrêsê Cihûda,
42003034	Cihûdayê Aqûb, Aqûbê Îshaq, Îshaqê Birahîm, Birahîmê Têrah, Têrahê Nehor,
42003035	Nehorê Serûx, Serûxê R’êwo, R’êwoyê Pêlêg, Pêlêgê Eber, Eberê Şelah,
42003036	Şelahê Qênan, Qênanê Arpexşad, Arpexşadê Sam, Samê Nuh, Nuhê Lamex,
42003037	Lamexê Metûşela, Metûşelayê Henox, Henoxê Yarêd, Yarêdê Mahalalêl, Mahalalêlê Qênan,
42003038	Qênanê Enoş, Enoşê Sêt’, Sêt’ê Adem û Ademê Xwedê.
42004001	Îsa bi R’uh’ê Pîrozva t’ijî ji Ûrdunê veger’îya, R’uh’ ber’îyêda r’êberîya Wî dikir,
42004002	çil r’ojî ji mîrêcin hate cêr’ibandinê. Ewî wan r’ojada tiştek nexwar û gava ew r’oj derbaz bûn, bir’çî bû.
42004003	Hingê mîrêcin Wîr’a got: «Heger Tu Kur’ê Xwedê yî, vî kevirîr’a bêje ku bibe nan».
42004004	Îsa lê veger’and û got: «Nivîsar e: ‹Însan t’enê bi nên najî› ».
42004005	Hingê mîrêcin Ew r’akire ser cîkî bilind, deqêda h’emû p’adşatîyêd dinyayê nîşanî Wî dan
42004006	û gote Wî: «Ezê r’ewş û serwêrtîya van h’emûya bidime destê Te, çimkî minr’a hatîye dayînê û k’êr’a ku bixwazim ezê bidimê.
42004007	Heger niha Tu serê xwe li ber min daynî, ev h’emû wê p’ara Te bin».
42004008	Îsa lê veger’and û got: «Nivîsar e: ‹Serê xwe li ber Xudan Xwedêyê xwe dayne û t’enê Wî bih’ebîne!›»
42004009	Paşê mîrêcin Îsa bire Orşelîmê, Ew ser bilindcîya banê p’aristgehê da sekinandinê û gote Wî: «Heger Tu Kur’ê Xwedê yî, de Xwe ji vir bavêje xwarê.
42004010	Çimkî nivîsar e: ‹Xwedê wê t’emîya Te bide milyak’etêd Xwe, ku Te xwey kin›
42004011	û: ‹Ewê Te ser destê xwe bigirin, wekî nigê Te kevir nek’eve›».
42004012	Îsa lê veger’and û got: «Hatîye gotinê ku: ‹Xudan Xwedêyê xwe necêr’ibîne!›»
42004013	Û gava mîrêcin h’emû cêr’ibandin xilaz kirin, demekê ji Wî dûr k’et.
42004014	Îsa bi qewata R’uh’ veger’îya Celîlê û nav-dengê Wî h’emû alîyêd wî welatîda bela bû.
42004015	Ewî k’inîştêd wanda hîn dikir û h’emûya pesinê Wî didan.
42004016	Ew hate Nisretê, wî cîyê ku Ew lê mezin bibû, mîna e’detê Xwe r’oja şemîyê Ew k’ete k’inîştê û r’abû ku bixûne.
42004017	K’itêba Îşaya p’êxember dane Wî û gava k’itêba gulomatkkirî vekir, ew cî dît ku aha nivîsar bû:
42004018	«R’uh’ê Xudan li ser Min e, çimkî Ewî Ez bi r’ûnkirinê k’ifş kirim, wekî Mizgînîyê bidime feqîra, û Ez şandime hêsîrar’a boy serbestîyê û korar’a boy dîtinê dannasîn kim, azayîyê bidime bindesta
42004019	û sala Xudane r’e’mê jî bidime naskirinê».
42004020	Û k’itêb gulomatk kir da berdestî r’ûnişt û k’inîştêda h’emû zûr’ bibûn li Wî dinihêr’în.
42004021	Ewî destpêkir wanar’a got: «Eva nivîsara îro hate sêrî, gava we bihîst».
42004022	H’emûya jî bona Wî qenc xeber didan û ser xeberdana Wîye me’rîfet zendegirtî mabûn û digotin: «Eva ne kur’ê Ûsiv e?»
42004023	Ewî wanr’a got: «Hûnê r’ast vê gotinê ser Min bêjin: ‹H’ekîmo! De h’ekîmtîyê li xwe bike. Û ew tiştêd me bihîstin ku Te Kefernahûmêda kirin, li vir cî-misk’enê xweda jî bike›».
42004024	Û got: «Ez r’ast wer’a dibêjim, p’êxember cî-misk’enê xweda bêqedir e.
42004025	Ez r’astîyê wer’a dibêjim, gelek jinebî Îsraêlêda hêna Êlyasda hebûn, çaxê sê sal û şeş meha e’zman hate girtinê û t’emamîya welêtda bû xelayîke giran.
42004026	Lê Êlyas kesekîr’a nehate şandinê, pêştirî jinebîya ji bajarê Serepta Saydêr’a.
42004027	Û gelek k’otî jî Îsraêlêda hêna Êlîşa p’êxemberda hebûn û ji wan t’u kes paqij nebû, pêştirî Ne’manê ji Sûryayê».
42004028	Gava h’emûyêd k’inîştêda ev yek bihîstin, hêrs k’etin.
42004029	R’abûn Ew ji bajêr derxistin, birin ser wî ç’îyayê li k’u bajarê wan hatibû çêkirinê, wekî Wî ji kendêlda bavêjin.
42004030	Lê Ew nav wanr’a derbaz bû çû.
42004031	Îsa berjêr bû hate bajarê Kefernahûma Celîlê û r’oja şemîyê ew hîn dikirin.
42004032	Ew li ser hînkirina Wî zendegirtî mabûn, çimkî xeberdana Wî bi h’ukum bû.
42004033	Û k’inîştêda merivek hebû, ku r’uh’ê cinayî h’eram pêr’a hebû. Ewî bi dengekî bilind kire qîr’în:
42004034	«Weyê! Tu çi ji me dixwazî Îsayê Nisretê? Tu hatîyî qir’a me bînî? Ez zanim Tu k’î yî. Tu Pîrozê Xwedê yî!»
42004035	Îsa lê hilat û got: «Ker’ be û jê derk’eve!» Cin ew ber wan li e’rdê xist û bê zirardayîn ji wî derk’et.
42004036	H’emû zendegirtî man, hevr’a digotin: «Ev çi gotin e? Ew bi h’ukum û qewatê e’mirî li r’uh’êd h’eram dike û derdik’evin?»
42004037	Û be’sa Wî h’emû dor-bera bela dibû.
42004038	Ew ji k’inîştê derk’et çû mala Şimh’ûn. Xwesîya Şimh’ûn te’l t’ayêda dine’lîya û bona wê ji Wî hîvî kirin.
42004039	Îsa ser wêr’a sekinî, li t’ayê hilat û t’ayê jê ber’da. Destxweda r’abû ser xwe, berdestî wanr’a kir.
42004040	Gava r’o diçû ava, h’emûyêd ku cûr’e-cûr’e nexweşîyêd wan hebûn anîne cem Wî. Ewî destê Xwe danî ser wan her yekî û ew qenc kirin.
42004041	Ji geleka jî cin derdik’etin, dikirine qîr’în û digotin: «Tu Kur’ê Xwedê yî!» Lê Îsa li wan hilat û nedihişt ew xeber din, çimkî zanibûn ku Ew Mesîh e.
42004042	Sibeh ku zelal bû, Îsa r’abû çû cîkî xewle. E’lalet li Wî diger’îyan û h’eta cem Wî hatin, nedihiştin ku Ew dest ji wan bik’işîne.
42004043	Lê Ewî wanr’a got: «Gerekê Ez bajarêd dinda jî Mizgînîya P’adşatîya Xwedê bidim, çimkî Ez bona wê yekê hatime şandinê».
42004044	Û k’inîştêd Cihûstanêda dannasîn dikir.
42005001	Carekê Îsa li ber gola Cênîsartê sekinîbû û e’laletê dora Wî girt, ku xebera Xwedê bibihê.
42005002	Û Ewî du qeyik devê golê dîtin, me’sîgir ji wan derk’etibûn û t’or’êd xwe dişûştin.
42005003	Îsa k’ete qeyikeke ji wan, ku ya Şimh’ûn bû, hîvî ji wî kir, ku qeyikê hinekî ji bejê dûr xe. Û Ew r’ûnişt, ji qeyikê e’lalet hîn kir.
42005004	Çaxê Ewî xeberdana Xwe xilaz kir, Şimh’ûnr’a got: «Qeyikê bibe cîyê k’ûr û t’or’êd xwe bavêjine nêç’îrê».
42005005	Şimh’ûn lê veger’and û got: «Mamosta, me t’emamîya şevê kir-nekir tiştek negirt, lê bona xatirê Te ezê t’or’a bavêjimê».
42005006	Û gava usa kirin, haqas me’sî k’etinê, ku t’or’êd wan diqetîyan.
42005007	Û bi nîşana gazî hevalêd xweye qeyika dinda dikirin, ku bên alî wan bikin. Û ewana hatin her du qeyik jî t’ijî kirin, hindik mabû nuq bûna.
42005008	Gava Şimh’ûn-Petrûs ev yek dît, xwe avîte çokê Îsa û got: «Xudan, dûrî min her’e, ez yekî gunek’ar im».
42005009	Çimkî bona wan me’sîyêd girtî xofê wî û h’emûyêd pêr’a girtibû,
42005010	usa jî Aqûb û Yûh’ennayê kur’êd Zebedî, ku hevalêd Şimh’ûn bûn. Û Îsa Şimh’ûnr’a got: «Netirse! Ji vir şûnda tê meriva mîna me’sîya bigirî».
42005011	Û qeyik derxistine bejê, her tişt hiştin pey Wî çûn.
42005012	Gava Îsa bajarekîda bû, li wir merivekî serdapêda k’otî hebû. Çaxê ewî Îsa dît, xwe dever’ûya avît jê lava kir û got: «Xudan! Heger bixwazî, Tu dikarî min paqij kî».
42005013	Û Îsa destê Xwe dirêj kirê, lê k’et û got: «Ez dixwazim. Paqij be!» Û destxweda k’otîbûn jê çû.
42005014	Îsa t’emî da wî, ku vê yekê kesîr’a nebêje, lê got: «Her’e xwe nîşanî k’ahîn ke û çawa Mûsa t’emî daye, h’edîya paqijbûna xwe bide, wekî h’emûyar’a bibe şe’detî, ku tu paqij bûyî».
42005015	Nav û dengê Îsa hê bela dibû û p’ir’ e’lalet dicivîya ku guhdarîya Wî bikin û ji nexweşîyêd xwe qenc bin.
42005016	Lê Ewî Xwe li cîyê xewle digirt û dua dikir.
42005017	R’ojekê çaxê Ewî hîn dikir, fêrisî û dersdarêd Qanûnê jî r’ûniştibûn, ku ji h’emû gundêd Celîlê, Cihûstanê û ji Orşelîmê hatibûn. Qewata Xudan hazir bû, wekî Îsa nexweşêd wan qenc bike.
42005018	Wê demê çend merîya yekî şilûşe’t nivînêva anîn û dixwestin ew bibirana hindur’ û li ber Îsa danîna.
42005019	Û gava wana ji dest e’laleta giran t’u r’ê nedîtin ku wî bînine hindur’, r’abûne ser xênî, k’ermîd vekirin, nivînêva daxistine nava malê, li ber Îsa.
42005020	Gava Ewî bawerîya wan dît, gote yê şilûşe’t: «E’vdo, gunêd te hatine baxşandinê».
42005021	Qanûnzan û fêrisîya destpêkir fikirîn û hevr’a gotin: «Ev k’î ye aha Xwedê bêhurmet dike? Pêştirî Xwedê k’î dikare guna bibaxşîne?»
42005022	Fikirêd wan Îsava e’yan bûn û li wan veger’and got: «Hûn çi dilê xweda difikirin?
42005023	K’îjan r’ih’et tê gotinê: ‹Gunêd te hatine baxşandinê›, yan: ‹R’abe û biger’e?›
42005024	Lê wekî hûn bizanibin ku h’ukumê Kur’ê Mêriv heye li ser dinê guna bibaxşîne», gote yê şilûşe’t: «Ez ter’a dibêjim, r’abe nivîna xwe hilde her’e mala xwe».
42005025	Ew jî ber ç’e’vê wan pêr’a-pêr’a r’abû û nivîna ku li ser p’aldayî bû hilda çû mala xwe û şikirî dida Xwedê.
42005026	H’emû h’eyr-h’ujmek’ar man û şikirî didane Xwedê, bi xofa mezin digotin: «Îro me tiştêd nebûyî dîtin».
42005027	Pey wê yekêr’a Îsa derk’et, li cîyê xerchildanê xercgirekî r’ûniştî dît ku navê wî Lêwî bû û gotê: «Pey Min were».
42005028	Ewî jî her tişt hişt, r’abû pey Wî çû.
42005029	Lêwî mala xweda hurmeteke mezin jêr’a kir. T’evî wan gelek xercgir û hinekêd mayîn jî li ser sifrê r’ûniştibûn.
42005030	Fêrisîya û qanûnzanêd wan bîna xwe teng kirin û şagirtêd Wîr’a gotin: «Çima hûn t’evî xercgir û gunek’ara dixwin û vedixwin?»
42005031	Îsa li wan veger’and û got: «Saxlem ne h’ewcê h’ekîm in, lê nexweş.
42005032	Ez nehatime gazî yêd r’ast kim, lê gazî gunek’ara bona t’obeyîyê».
42005033	Wana ji Îsa pirsî: «Çima şagirtêd Yûh’enna û usa jî yêd fêrisîya t’imê r’ojî digirin û dua dikin, lê şagirtêd Te dixwin û vedixwin?»
42005034	Ewî jî gote wan: «Hûn dikarin bêjine xwendîyêd de’watê: ‹R’ojî bigirin›, h’eta ku ze’va t’evî wan e?
42005035	Lê r’ojê bên, gava ze’va ji wan bê hildanê, hingê wan r’ojada wê r’ojî bigirin».
42005036	Ewî meselek jî wanr’a got: «Kesek ji p’arç’ê nû nabir’e û k’inca kevin p’îne nake. Heger usa bike, hin p’arç’ê nû diqelêşe, hin jî kevin û nû li hev nakin.
42005037	Û ne jî kesek şerava nû dike meşkêd kevin. Heger usa bike, şerava nû wê meşka bit’eqîne û bir’ije, meşkê jî xirab bin.
42005038	Lê gerekê şerava nû bikine meşkêd nû.
42005039	Û kesek pey şerava kevinr’a naxwaze ya nû vexwe, çimkî ya kevin hê lê xweş tê».
42006001	R’ojeke şemîyê Îsa nava zevîyar’a derbaz dibû, şagirtêd Wî simbilêd genim diçinîn, destêd xweda difirikandin û dixwarin.
42006002	Lê ji fêrisîya hineka got: «Çima hûn tiştê necayîzî r’oja şemîyê dikin?»
42006003	Îsa li wan veger’and û got: «We nexwendîye ku Dawid çi kir, gava ew û yêd pêr’a bir’çî bûn?
42006004	Ne ew k’ete Xana Xwedê û nanê Xwedêr’a dayî hilda, hin xwexa xwar, hin jî da yêd t’evî xwe, wekî t’u kesîr’a ne cayîz bû bixwara, pêştirî k’ahîna?»
42006005	Û veger’îya wanr’a got: «Kur’ê Mêriv Xudanê şemîyê ye jî».
42006006	Û r’oja şemîke din Îsa çû k’inîştê, ku hîn bike. Merivek li wir hebû, ku destê wîyî r’astê k’işîyabû.
42006007	Ç’e’vê qanûnzan û fêrisîya li ser Wî bûn, gelo wê r’oja şemîyê nexweşa qenc ke yan na, wekî me’nîke wan hebe, ku xeyba Wî bikin.
42006008	Lê fikirêd wan Îsava e’yan bûn û wî merivê destk’işîyayîr’a got: «R’abe vê govekê bisekine». Ew jî r’abû sekinî.
42006009	Hingê Îsa wanr’a got: «Ezê pirsekê ji we bikim. R’oja şemîyê çi cayîz e bikin: Qencî yan xirabî, r’uh’ekî xilaz kin yan unda kin?»
42006010	Û Îsa li h’emûyêd dora Xwe nihêr’î, wî merivîr’a got: «Destê xwe dirêj ke». Ewî jî usa kir û destê wî dîsa qenc bû.
42006011	Hingê wana ji hêrsa xwe dixwar, nav hevda dişêwirîn, ku çi bînine serê Îsa.
42006012	Wan r’ojada Îsa çû serê ç’îyê, ku dua bike û t’emamîya şevê ber Xwedê bi dua derbaz kir.
42006013	Çaxê sibeh zelal bû, Ewî gazî şagirtêd Xwe kirin û donzdeh meriv ji nav wan bijartin, ku navêd wan jî «şandî» danî:
42006014	Şimh’ûnê ku navê wî danî Petrûs û birê wî Endrawis, Aqûb û Yûh’enna, Fîlîpo û Bertolomeyo,
42006015	Metta û T’ûma, Aqûbê Halfawo û Şimh’ûnê ku welatp’arist dihate gotinê.
42006016	Cihûdayê Aqûb û Cihûdayê Îsxeryotî, ku nemamîya Wî kir.
42006017	Ew bi t’evî wan berjêr bû hat, r’astekê sekinî. Li wê derê k’omeke şagirtaye mezin û cime’teke giran ji t’emamîya Cihûstanê, Orşelîmê û ji devê be’ra Sûrê û Saydê civîyayî bûn.
42006018	Ewana hatibûn, wekî guhdarîya Wî bikin û ji nexweşîyêd xwe qenc bin. Û yêd ji r’uh’êd h’eram cefa dik’işandin jî qenc dibûn.
42006019	Û t’emamîya e’laletê jî dice’dand, wekî destê xwe bidana Wî, çimkî qewat ji Wî derdik’et û her kes ji wan qenc dibû.
42006020	Îsa berê Xwe da şagirtêd Xwe û got: «Xwezî li we feqîra, çimkî P’adşatîya Xwedê ya we ye.
42006021	Xwezî li we, ku hûn niha bir’çî ne, çimkî hûnê t’êr bin. Xwezî li we, ku hûn niha digirîn, çimkî hûnê bik’enin.
42006022	Xwezî li we, gava hûn bona Kur’ê Mêriv ber ç’e’vê merîya r’eş bin, gava we qebûl nekin, we bêhurmet kin û navê xirab ser we derxin.
42006023	Wê r’ojê eşq bin û ji şabûna bira nigêd we e’rd negire, çimkî va heqê we li e’zmên gelek e, çimkî kal-bavêd wan jî serê p’êxembera usa dikirin.
42006024	Lê wey li we dewletîya, çimkî hûn gihîştine meremê xwe.
42006025	Wey li we, ku hûn niha t’êr in, çimkî hûnê bir’çî bin. Wey li we, ku hûn niha dik’enin, çimkî hûnê bigirîn û şînê bikin.
42006026	Wey li we, ku h’emû meriv bona we qenc xeber didin, çimkî kal-bavêd wan jî p’êxemberêd derewr’a usa dikirin.
42006027	Lê Ez wer’a, yêd ku dibihên dibêjim, dijminêd xwe h’iz bikin, xêrnexwazêd xwer’a qencîyê bikin.
42006028	Nifir’kirêd xwe bimbarek kin û bona yêd xirabîyê we dikin, dua bikin.
42006029	Heger yek r’ûyê te xe, yê din jî bide ber û yê ku p’otê te ji te bistîne, kirasê xwe jî jêr’a bihêle.
42006030	Bide wî, k’î ji te dixwaze û k’î ji te distîne paşda nexwaze.
42006031	Û çawa hûn dixwazin meriv bona we bikin, hûn jî usa wanr’a bikin.
42006032	Heger hûn wan h’iz bikin, k’îjan ku we h’iz dikin, çi feyde? Ne gunek’ar jî wan h’iz dikin, k’îjan ku wan h’iz dikin?
42006033	Û heger hûn qencîkirêd xwer’a qencîyê bikin, çi feyde? Ne gunek’ar jî usa dikin?
42006034	Û heger hûn deyn didine yêd usa, ji k’îjana gumana we heye paşda bistînin, çi feyde? Ne gunek’ar jî deyn didine gunek’ara, ku dîsa haqasî paşda bistînin?
42006035	Lê hûn dijminêd xwe h’iz bikin, qencîyê bikin, deyn bidin û hîvîya veger’andinê nemînin. Heqê weyê gelek be û hûnê bibine zar’êd Yê Herî Jorin. Çimkî Ew bona bêşêkira jî, ner’asta jî qenc e.
42006036	Dilr’e’m bin, çawa Bavê we dilr’e’m e.
42006037	Loma nekin û lomeyê li we nebin, neheqîyê nekin, neheqî wê li we nebe, bibaxşînin wer’a wê bê baxşandinê.
42006038	Bidin, wer’a wê bê dayînê, bi pîvaneke t’ijî h’ejandî, dewisandî, serî qûç’ wê bikine p’êşa we. Çimkî bi çi çapê hûn bipîvin, bi wê jî wer’a wê bê pîvanê».
42006039	Ewî meselek jî wanr’a got: «Gelo kor dikare r’êberîyê kora bike? Ne her duyê jî bik’evine ç’e’lê?
42006040	Şagirt ji dersdarê xwe ne mestir e, lê ewê ku xwendina xwe r’ind pêk tîne, dikare mîna dersdarê xwe be.
42006041	Tu çima qirşikê ç’e’vê birê xweda dibînî, lê k’êranê ç’e’vê xweda nabînî?
42006042	Yan jî çawa tu dikarî bêjî birê xwe: ‹Bira, bihêle ku ez qirşik ji ç’e’vê te derxim›, lê tu k’êranê ç’e’vê xweda nabînî? Dur’û! Pêşîyê k’êranê ç’e’vê xwe derxe. Paşê tê qenc bibînî ku çawa qirşik ji ç’e’vê birê xwe derxî.
42006043	Dara qenc berê xirab nade, ne jî dara xirab berê qenc.
42006044	Her dar ji berê xwe tê naskirinê, kesek ji stirîya hêjîra naçine û ne jî ji dir’îyê tirîya.
42006045	Merivê qenc, ji xizna dilê xweyî qenc, qencîyê dertîne, lê merivê xirab, ji xizna dilê xweyî xirab xirabîyê dertîne. Çimkî dilê wî çiva t’ijî ye zar jî ewê dibêje.
42006046	Hûn çima Minr’a ‹Xudan! Xudan!› dibêjin û wan tiştêd ku Ez wer’a dibêjim nakin?
42006047	Her kesê ku tê cem Min gotinêd Min dibihê û diqedîne, Ez wer’a bêjim mîna k’ê ye.
42006048	Ew mîna merivekî ye, yê ku malê çêdike, e’rdê dik’ole k’ûr dike, h’îmê wê li ser kêvir datîne. Û gava lêyî r’adibe, ç’em li wê malê dixe, ew nah’eje, çimkî r’ind hatibû çêkirinê.
42006049	Lê ewê xeberêd Min dibihê û naqedîne, mîna merivekî ye, yê ku ser xwelîyê bê h’îm malê xwer’a çêdike. Gava ç’em lê dixe, destxweda hildişê, wêran dibe, li ber mîrat’ê diçe».
42007001	Gava Îsa ew gotinêd ku wê guhdarar’a bigota xilaz kirin, çû Kefernahûmê.
42007002	Û xulamê sersedekî, ku bona wî yekî hêja bû, nexweş ber mirinê bû.
42007003	Gava ewî bona Îsa bihîst, r’ûspîyêd cihûya şandine cem Wî û jê hîvî kir, ku bê xulamê wî xilaz ke.
42007004	Ewana hatine cem Îsa, gelekî hîvî jê kirin û gotin: «Ew hêja ye ku Tu evê qencîyê jêr’a bikî,
42007005	çimkî ew miletê me h’iz dike û k’inîşt jî bona me çêkirîye».
42007006	Hingê Îsa t’evî wan çû. Gava nêzîkî malê bû, sersed çend dostêd xwe şandine pêşîya Wî, Wîr’a got: «Xudan, ze’metê nebîne, çimkî ez ne hêja me ku Tu bêyî mala min.
42007007	Bona vê yekê min xwe layîqî Te negirt, ku bihatama pey Te jî. T’enê xeberekê bêje û xulamê minê qenc be.
42007008	Çimkî ez xwexa jî merivekî bin h’ukumda me û bin destê minda jî esker hene. Ez yekîr’a dibêjim: ‹Her’e›, diçe, yekî dinr’a dibêjim: ‹Were›, tê û ji xulamê xwer’a dibêjim: ‹Evî tiştî bike›, dike».
42007009	Gava Îsa ev yek bihîst, ser wî zendegirtî ma û veger’îya ser wê cime’ta ku pey Wî diçû, got: «Ez wer’a dibêjim, Min Îsraêlêda jî bawerîke aha yekîda nedîtîye».
42007010	Û ewêd şandî veger’îyane mal, dîtin ku wê ew xulam qenc bûye.
42007011	R’ojeke din Îsa çû bajarekî, ku navê wî Nayîn bû û şagirtêd Wî jî t’evî e’laleteke giran Wîr’a diçûn.
42007012	Gava nêzîkî dergehê bajêr bû, va mirîk derdixistin. Ew kur’ê jinebîke tayê t’enê bû û gelek hewarî jî ji bajêr pêr’a diçûn.
42007013	Gava Xudan dê dît, gunê Wî lê hat û wêr’a got: «Negirî».
42007014	Ew nêzîkî darbestê bû girt û ewêd ku dibirin sekinîn, Îsa got: «Xorto! Ez ter’a dibêjim, r’abe!»
42007015	Mirî r’abû r’ûnişt, destpêkir xeber da û Îsa ew da dîya wî.
42007016	Û saw k’ete ser h’emûya, şikirî didane Xwedê û digotin: «P’êxemberekî mezin nava meda derk’etîye!» û: «Xwedê serîk daye miletê Xwe!»
42007017	Nav û dengê Wî t’emamîya Cihûstanê û dor-berê wê bela bû.
42007018	Şagirtêd Yûh’enna Yûh’ennar’a bona van h’emû tişta gotin. Yûh’enna jî gazî du şagirtêd xwe kir
42007019	û ew şandine cem Xudan, wekî jê bipirsin: «Tu Ew î, Yê ku gerekê bihata, yan em hîvîya yekî din bin?»
42007020	Ew merî hatine cem Îsa û gotin: «Yûh’ennayê nixumdar em şandine cem Te, ku ji Te bipirsin, Tu Ew î, Yê ku gerekê bihata, yan em hîvîya yekî din bin?»
42007021	Û wê demê Îsa gelek ji nexweşîya, derba, ji r’uh’êd xirab qenc kirin û ç’e’vêd gelek kora vekirin.
42007022	Îsa li wan veger’and û got: «Her’in, çi ku we dît û bihîst Yûh’ennar’a bêjin: Kor dibînin, seqet diger’in, k’otî paqij dibin, ker’ dibihên, mirî r’adibin û feqîrar’a jî Mizgînî tê dayînê.
42007023	Û xwezî li wî, ku ji Min p’işk nabe».
42007024	Gava ewêd ku Yûh’enna şandibûn çûn, Îsa bona Yûh’enna e’laletêr’a destpêkir got: «Hûn derk’etine ber’îyê çi bibînin? Qamîşekî ku ji bayê dih’eje?
42007025	Yan derk’etin çi bibînin? Merivekî k’incê nazik li xwe kirî? Ne ewêd ku k’incê nazik xwe dikin û e’mirê r’ind derbaz dikin, ew malêd p’adşada ne?
42007026	Yan hûn derk’etin çi bibînin? P’êxemberekî? Belê, Ez wer’a dibêjim, ji p’êxemberekî jî mestir e.
42007027	Eva ew e, bona k’îjanî nivîsar e: ‹Va ye Ezê qasidê Xwe pêşîya Teva bişînim. Ewê r’îya Te pêşîya Teva hazir ke›.
42007028	Ez wer’a dibêjim, ji nava ewêd ku ji k’ulfeta dinê k’etine, t’u kes ji Yûh’enna mestir nebûye, lê P’adşatîya Xwedêda yê herî biç’ûk ji wî mestir e».
42007029	Gava t’emamîya cime’tê, usa jî xercgira ev yek bihîst, t’ivdîra Xwedê r’ast h’esab kirin, çimkî bi nixumandina Yûh’enna hatibûne nixumandinê.
42007030	Lê fêrisî û qanûnzana bona xwe t’ivdîra Xwedê t’exsîr kirin, çimkî wana nexwest ku ji Yûh’enna bêne nixumandinê.
42007031	Îsa serda zêde kir got: «Ez merivêd vî nisilî mîna çi bişibînim? Yan ew mîna çi ne?
42007032	Ew mîna wan zar’a ne, yêd ku bazarêda r’ûniştî ne, gazî hevdu dikin û dibêjin: ‹Me bona we zur’nê xist, hûn ner’eqisîn û bona we beyt’ got, hûn negirîyan›.
42007033	Yûh’ennayê nixumdar hat, ne nan dixwar, ne jî şerav vedixwar, we digot: ‹Cin wîda heye›.
42007034	Kur’ê Mêriv hat, dixwe û vedixwe, hûn bona Wî dibêjin: ‹Va Ew yekî pey xwarin û vexwarinê k’etî ye, dostê xercgir û gunek’ara ye›.
42007035	Lê h’emûyêd ku pey serwaxtîyê diçin ew k’ifş dikin ku serwaxtî r’ast e».
42007036	Yekî fêrisî hîvî ji Îsa kir, ku t’evî wî xwarinê bixwe. Ew jî çû mala wî fêrisîyî, ser sifrê r’ûnişt.
42007037	Û wî bajarîda k’ulfeteke ç’e’vder hebû. Gava wê bihîst ku Ew mala fêrisîda ser sifrê r’ûniştîye, derdaneke alabastirêyî r’ûnê bînxweş anî,
42007038	piştêva ber nigêd Wî sekinî girîya, bi hêsirêd xwe nigêd Wî şil kirin û bi p’or’ê serê xwe jî ziha kirin. Paşê nigêd Wî r’amûsan, bi r’ûnê bînxweş jî r’ûn kirin.
42007039	Gava wî fêrisîyê ku ew t’eglîf kiribû ev yek dît, dilê xweda got: «Heger Eva p’êxember bûya, wê bizanibûya ku k’î ye û yeke çawa ye destê xwe daye Wî», çimkî yeke ç’e’vder bû.
42007040	Îsa wîr’a got: «Şimh’ûn, Ez dixwazim tiştekî ter’a bêjim». Ewî jî got: «K’erem ke bêje, dersdar». Îsa got:
42007041	«Du deyndarêd yekî hebûn, yek pênsid zîvî deyndarê wî bû, yek jî pêncî.
42007042	Lê çimkî tiştekî wan t’unebû ku deynê xwe bidana, ewî baxşande her duya jî. Niha ji wan her duya k’îjanê gelekî wî h’iz bike?»
42007043	Şimh’ûn lê veger’and û gotê: «T’exmîna min ewê ku gelek jêr’a hate baxşandinê». Îsa wîr’a got: «Te r’ast tê derxist».
42007044	Û ser k’ulfetêda veger’îya, Şimh’ûnr’a got: «Vê k’ulfetê tu dibînî? Ez hatime mala te, bona nigêd Min te av neda, lê evê bi hêsirêd xwe nigêd Min şil kirin û bi p’or’ê serê xwe jî ziha kirin.
42007045	Te r’amûsanek neda Min, lê ji hingêva ku Ez hatime vir, evê dest ji r’amûsana nigêd Min nek’işandîye.
42007046	Te serê Min r’ûn nekir, lê evê bi r’ûnê bînxweş nigêd Min r’ûn kirin.
42007047	Bona vê yekê Ez ter’a dibêjim, gunêd vê ku gelek bûn hatine baxşandinê, lema evê gelek h’iz kir. Çimkî k’êr’a gelek têne baxşandinê, gelek jî h’iz dike. Lê k’êr’a hindik têne baxşandinê, ew hindikî h’iz dike».
42007048	Û wêr’a got: «Gunêd te hatine baxşandinê».
42007049	Hingê ewêd ku t’evî Wî ser sifrê r’ûniştibûn nav xweda digotin: «Eva k’î ye, h’eta ku guna jî dibaxşîne?»
42007050	Û Îsa wê k’ulfetêr’a got: «Bawerîya te tu xilaz kirî. Bi xêr û silamet her’e».
42008001	Pey vê yekêr’a Îsa gund û bajara diger’îya, dannasîn dikir, Mizgînîya P’adşatîya Xwedê dida û her donzdeh şagirt jî Pêr’a bûn,
42008002	usa jî çend k’ulfetêd ku ji r’uh’êd xirab û nexweşîya qenc bibûn: Meryema ku jêr’a Mejdelanî digotin, ya ku h’eft cin jê derk’etibûn
42008003	û Yohana, jina Xûzayê wek’îlxercê mala Hêrodes, Sosin û gelekêd mayîn, ku wana bi hebûka xweva wanr’a berdestî dikirin.
42008004	Û gava e’laleteke giran ji gelek bajara cem Îsa civîya, Ewî meselek got:
42008005	«T’oximr’eş r’abû çû ku t’oxim bir’eşîne. Gava dir’eşand, hinek k’etine devê r’ê hatine p’êpeskirinê û teyredêd e’zmên hatin ew xwarin.
42008006	Û hinek jî k’etine cîyê kevirî, gava şîn bûn, ji dest kêmasîya şilayê h’işk bûn.
42008007	Û hinek jî k’etine nava stirîya, stirî jî pêr’a şîn bûn û ew xeniqandin.
42008008	Hinekêd din jî k’etine nava e’rdê qenc û şîn bûn, sed car ber dan». Gava ev yek got, kire gazî: «Guhê k’êyî bihîstinê heye bira bibihê!»
42008009	Şagirtêd Wî jê pirsîn: «Me’na evê meselê çi ye?»
42008010	Ewî got: «Wer’a hatîye dayînê, ku hûn sur’êd P’adşatîya Xwedê bizanibin, lê yêd mayînr’a bi mesela tê xeberdanê ku: ‹Binihêr’in û nebînin, bibihên û fe’m nekin›.
42008011	Ev e me’na vê meselê: T’oxim xebera Xwedê ye.
42008012	T’oximêd ku k’etine devê r’ê ew in, yêd ku xeberê dibihên, lê mîrêcin tê xeberê ji dilê wan derdixe, ku nebe bawer bikin û xilaz bin.
42008013	T’oximêd ku k’etine cîyê kevirî ew in, yêd ku gava xeberê dibihên, bi eşq û şa qebûl dikin. Lê çimkî r’awêd wan t’unene, demeke kin bawer dikin û wextê cêr’ibandinê dik’evin.
42008014	T’oximêd ku k’etine nava stirîya ew in, yêd ku xeberê dibihên, xemêd dinêva, dewlet û şabûna vî e’mirîva mijûl dibin, dixeniqin û berêd wan nagihîjin.
42008015	Û t’oximêd k’etine nav e’rdê qenc ew in, yêd ku bi dilê sax û qenc xeberê dibihên, dilê xweda xwey dikin û bi sebir berê xwe didin.
42008016	T’u kes ç’ira vêxistî nake bin firaqê, ne jî dike bin cî-nivînê, lê datîne ser p’êç’irê, wekî ewêd ku dik’evine hindur’, r’onayê bibînin.
42008017	Çimkî tiştekî veşartî t’une ku derneyê û ne jî tiştekî dizîva, ku xuya nebe û neyê ber r’onayê.
42008018	Awa dîna xwe bidinê ku hûn çawa dibihên, çimkî k’êr’a ku heye, wê hê lê zêde be û k’êr’a ku t’une, ewê ku wî t’irê heye jî, wê jê bê standinê».
42008019	Hingê dê û birayêd Wî hatine cem Wî, lê ji dest ze’fbûna e’laletê nikaribûn nêzîkî Wî bûna.
42008020	Cab dane Wî ku: «Dîya Te û birayêd Te derva sekinî ne û dixwazin Te bibînin».
42008021	Ewî jî li wan veger’and û got: «Dê û birayêd Min ew in, yêd ku xebera Xwedê dibihên û diqedînin».
42008022	R’ojekê Îsa şagirtêd Xweva k’ete qeyikê û gote wan: «Em derbazî wî berî golê bin». Û r’êk’etin.
42008023	Gava qeyikêda diçûn, Ew xewr’a çû. Û firtonek li golê r’abû, qeyik t’ijî av dibû, ew qezîyêda bûn.
42008024	Hingê şagirt nêzîkî Wî bûn, Ew h’işyar kirin û gotinê: «Mamosta, Mamosta! Em unda dibin!» Ew r’abû, li bayê û pêlêd avê hilat, ew sekinîn û seqir’în.
42008025	Hingê Ewî wanr’a got: «Bawerîya we k’anê ye?» Û wana bi xof, e’cêbmayî hevr’a gotin: «Gelo ev k’î ye, ku e’mirî ser bê û avê jî dike û êlimî Wî dibin?»
42008026	Ewana bi qeyikê çûne t’opraxêd Girasînê, pêşberî Celîlê.
42008027	Gava Ew derk’ete bejê, ji wî bajarî merivek derk’ete pêşîya Wî, ku cin nav wîda bûn. Ewî zûva ne k’inc li xwe dikirin û ne jî malda disekinî, nava gor’istanada dima.
42008028	Gava ewî Îsa dît, kire qîr’în k’ete ber Wî û bi dengekî bilind got: «Tu çi ji min dixwazî Îsayê Kur’ê Xwedêyê Herî Jorin? Ez r’eca ji Te dikim, min nede cefê!»
42008029	Çimkî Îsa e’mirî ser r’uh’ê h’eram kiribû, ku ji wî merivî derk’eve. Ew gelek cara cina dik’et, gava bi qeyd û zincîra jî girêdidan, ewî dîsa qeyd diqetandin û cina ew çola dixist.
42008030	Hingê Îsa ji wî pirsî û gotê: «Navê te çi ye?» Ewî got: «K’omesker», çimkî gelek cin k’etibûne nava wî.
42008031	Û cina lava Wî dikir, ku e’mir neke ew her’ine gelîyê hey-wayê.
42008032	Li wî cîyî sûrîkî berazayî mezin hebû, ku serê ç’îyê diç’êrîya. Cina r’eca jê dikir, ku îzinê bide wan, ew her’in bik’evine nava beraza. Ewî îzin da.
42008033	Û cin ji nav wî merivî derk’etin, çûn k’etine nava beraza û ew sûrî jorda r’evî, xwe ji kendêlda avîtine golê xeniqîn.
42008034	Gava berazvana ev yek dît, r’evîn çûne bajar û gunda, ev yek gilî kirin.
42008035	Meriv r’abûn çûn, ku tiştê bûyî bibînin. Gava hatine cem Îsa, dîna xwe danê, wê ew merivê ku cin jê derk’etibûn, k’incê wî lê, ser h’işê xweda hatî, li ber nigêd Îsa r’ûniştî ye. Hingê ew tirsîyan.
42008036	Ewêd ku ev yek dîtibûn, yêd mayînr’a gotin, ku çawa ewî cinak’etî qenc bû.
42008037	Hingê h’emû binelîyêd dor-berêd Girasînê hîvî ji Îsa kirin, ku ji wan dûr k’eve, çimkî saweke mezin ew girtibûn. Ew jî k’ete qeyikê û paşda veger’îya.
42008038	Lê ew merivê ku cin jê derk’etibûn lava Wî kir, ku ew jî t’evî Wî her’e. Lê Îsa ew ver’êkir û got:
42008039	«Veger’e mala xwe û çi ku Xwedê bona te kir gilî ke». Û ew çû, çi ku Îsa bona wî kiribû t’emamîya bajêrda digot û dikire dengî.
42008040	Û çaxê Îsa veger’îya, e’laletê Ew qebûl kir, çimkî h’emû jî hîvîya Wî bûn.
42008041	Hingê merivekî navê wî Yayîro, serwêrê k’inîştê, hat xwe avîte nigêd Îsa û hîvî jê kir, ku her’e mala wî.
42008042	Çimkî t’enê qîzeke wîye donzdeh salî hebû û ew jî ber mirinê bû. Gava Îsa diçû, e’laletê ze’met dida Wî.
42008043	Wir k’ulfetek jî hebû, ku donzdeh salê wê bûn, ser xûnê vebibû. Ewê h’emû hebûka xwe dabû h’ekîma, lê t’u kesî ç’are lê nekiribû.
42008044	Eva piştêva hat li r’îşîyêd k’incê Wî k’et û destxweda xûn jê ç’ikîya.
42008045	Îsa got: «Ew k’î bû ku li Min k’et?» Gava h’emûya înk’ar kir, Petrûs got: «Mamosta, e’lalet Te de’f dide, tengasîyê dide Te».
42008046	Lê Îsa got: «Yek li Min k’et, çimkî Ez pê h’esîyam ku ji Min qewat derk’et».
42008047	Û gava k’ulfetê dît ku nehate veşartinê, lerizî, hat xwe avîte ber Wî û li ber t’emamîya cime’tê Wîr’a got, ku bona çi li Wî k’et û çawa pêr’a-pêr’a qenc bû.
42008048	Ewî wêr’a got: «E’vdê! Bawerîya te tu qenc kirî. Bi xêr û silamet her’e».
42008049	Ewî hê xeber dida, ji mala serwêrê k’inîştê yekî hat û got: «Qîza te mir, îdî ze’metê nede dersdar».
42008050	Gava Îsa ev yek bihîst, wîr’a got: «Netirse, t’enê bawer bike û wê qenc be».
42008051	Gava Ew çû mal, nehişt kesek her’e hindur’, pêştirî Petrûs, Yûh’enna, Aqûb û dê û bavê qîzikê.
42008052	H’emû digirîyan û şîna wê dikirin, lê Îsa got: «Negirîn. Ew nemirîye, lê hênijîye».
42008053	Wana qerfê xwe Pê dikir, çimkî zanibûn ku ewa mirîye.
42008054	Û Îsa destê wê girt, deng da wê û got: «Qîzik, r’abe!»
42008055	Û r’uh’ê wê lê veger’îya, pêr’a-pêr’a r’abû ser xwe. Îsa e’mir kir, ku xurek bidine wê.
42008056	Dê û bavê wê zendegirtî man. Lê Ewî t’emî li wan kir, ku vê yekê kesîr’a nebêjin.
42009001	Îsa gazî her donzdeh şagirtêd Xwe kir, qewat û h’ukum da wan, ku h’emû cina derxin û ji nexweşîya qenc kin.
42009002	Ew şandin, ku P’adşatîya Xwedê dannasîn kin û nexweşa qenc kin
42009003	û wanar’a got: «Bona r’ê tiştekî hilnedin, ne şivdar, ne tûrik, ne nan, ne p’ere, ne jî du dest kiras.
42009004	Çi mala ku hûn her’inê, wir bimînin û ji wir r’êk’evin.
42009005	Û ew dera ku we qebûl nekin, gava ji wî bajarî dertên, t’oza nigêd xwe dawşînin, wekî wanar’a bibe şe’detî».
42009006	Û şagirt r’abûn, gund-gund ger’îyan û her dera Mizgînî dan, nexweş qenc kirin.
42009007	Awa Hêrodesê serwêr bona h’emû kirinêd Îsa bihîst û t’evîhev bû, çimkî hineka digot: «Eva Yûh’enna ye, ji nav mirîya r’abûye»
42009008	û hineka jî digot: «Êlyas e k’ifş bûye» û hinekêd mayîn jî digotin: «Eva yek ji p’êxemberêd berê ye sax bûye».
42009009	Hêrodes got: «Min serê Yûh’enna da lêxistinê, lê Eva k’î ye ku ez derheqa Wîda van tişta dibihêm?» Û wî dixwest Îsa bidîta.
42009010	Gava şandî veger’îyan, çi ku wan kiribû Îsar’a gilî kirin. Ewî t’enê şandîyêd Xwe t’evî Xwe hildan û çûne berbi bajarê Beytsaydayê.
42009011	Gava e’lalet pê h’esîya, pey Wî çû. Îsa ew qebûl kirin û t’evî wan bona P’adşatîya Xwedê xeber dida û ewêd ku h’ewcê qencbûnê bûn qenc kirin.
42009012	Berê êvarê her donzdeh hatine cem Wî û jêr’a gotin: «E’laletê ber’de, ku her’in gund û bergêd dor-bera cî-war bin û xwer’a xurek dest xin, çimkî em li cîkî xikî-xwelî ne».
42009013	Lê Îsa wanr’a got: «Hûn xurek bidine wan». Wana jî lê veger’and û gotin: «Pêştirî pênc nan û du me’sîya wekî mayîn tiştekî me t’une, heger em neçin t’emamîya cime’têr’a xurek nek’ir’in?»
42009014	Çimkî weke pênc h’ezar mêrî bûn. Ewî şagirtêd Xwer’a got: «Cime’tê pêncî-pêncî bidine r’ûniştandinê».
42009015	Û usa kirin, h’emû jî dane r’ûniştandinê.
42009016	Ewî ew pênc nan û her du me’sî hildan, berê Xwe e’zmênda kir şikirî da, kerkir û da şagirta, ku belayî e’laletê kin.
42009017	H’emûya jî xwar t’êr bûn û donzdeh sele jî hûrikêd bermayî berev kirin.
42009018	Carekê Îsa bi t’enê t’evî şagirtêd Xwe dua dikir, ji wan pirsî: «Bi t’exmîna cime’tê Ez k’î me?»
42009019	Wana lê veger’and û gotin: «Hinek dibêjin ‹Yûh’ennayê nixumdar e›, hinekêd din dibêjin ‹Êlyas e›, hinekêd mayîn jî dibêjin ‹yek ji p’êxemberêd berê ye sax bûye›».
42009020	Ewî ji wan pirsî: «Lê hûn çi dibêjin? Bi t’exmîna we Ez k’î me?» Petrûs lê veger’and û got: «Tu Mesîhê Xwedê yî».
42009021	Hingê Îsa h’işk t’emî da wan, ku wê yekê kesîr’a nebêjin.
42009022	Û ewî got: «Kur’ê Mêriv gerekê gelekî cefa bik’işîne, ji alîyê r’ûspîya, serekêd k’ahîna û qanûnzanada bê t’exsîrkirin û kuştinê, lê r’oja sisîya wê ji mirinê r’abe».
42009023	Û Îsa h’emûyar’a got: «Heger yek dixwaze li pey Min bê, bira xwe înk’ar ke û her r’oj xaçê xwe hilde û li pey Min bê.
42009024	Çimkî k’î ku dixwaze e’mirê xwe xilaz ke, ewê unda ke û k’î ku e’mirê xwe bona Min unda ke, ewê xilaz ke.
42009025	Çi feyde, heger meriv t’emamîya dinyayê qazinc ke, lê e’mirê xwe unda ke yan zirarê xe?
42009026	Û k’î Min û xeberêd Min şerm h’esab ke, Kur’ê Mêriv jî wê wî şerm h’esab ke, gava Ew bi r’ûmeta Xwe, r’ûmeta Bavê û milyak’etêd pîrozva bê.
42009027	Ez r’ast wer’a dibêjim, hinekêd li vir sekinî wê mirinê nebînin, h’eta ku P’adşatîya Xwedê bibînin».
42009028	Pey vê xeberdanêr’a weke h’eftêkê şûnda, Îsa Petrûs, Yûh’enna û Aqûb hildan çûne serê ç’îyê ku dua bikin.
42009029	Gava Îsa dua dikir, r’engê r’ûyê Wî hate guhastinê, k’incêd Wî çîl-qerqaş bûn, biriqîn.
42009030	Û va du meriva t’evî Wî xeber didan, yek Mûsa bû, yek jî Êlyas.
42009031	Ewana bi r’ûmet k’ifş bûn û bona mirina Wî xeber didan, ku Orşelîmêda wê bibûya.
42009032	Ç’e’vêd Petrûs û ewêd t’evî wî ji xewê giran bibûn, lê gava h’işyar bûn, r’ûmeta Wî û her du merivêd cem Wî sekinî dîtin.
42009033	Çaxê ewana ji Wî dûr k’etin, Petrûs Îsar’a got: «Mamosta, çawa r’ind e ku em vir in! De emê sê h’olika çêkin, yekê Ter’a, yekê Mûsar’a û yekê jî Êlyasr’a». Çimkî ewî nizanibû ew çi dibêje.
42009034	Gava ewî hê xeber dida, e’wrek hat û ser wan kire sî. Û çaxê k’etine bin wî e’wrî, ewana tirsîyan.
42009035	Û ji wî e’wrî dengek hat û got: «Ev e Kur’ê Min, Bijartîyê Min! Guhdarîya Wî bikin!»
42009036	Gava ew deng hat, Îsa t’enê ma. Û wana dengê xwe bir’î, wan r’ojada çi ku dîtibûn kesîr’a negotin.
42009037	R’oja dinê, gava ewana ji ç’îyê hatine xwarê, e’laleteke giran pêşîya Wîda hat.
42009038	Hingê ji nav e’laletê merivekî gazî kir û got: «Dersdar, ez hîvî ji Te dikim, bi ç’e’vê r’e’mê li kur’ê min binihêr’e. Ew tayê minî t’enê ye.
42009039	R’uh’ekî xirab wî digire û nişkêva dike qîr’în vediç’ir’ike, k’ef ser dik’eve hûrdexweşî dibe û bi zorekê ji wî dûr dik’eve.
42009040	Min lava ji şagirtêd Te kir, ku cin jê derxin, lê wana nikaribû».
42009041	Îsa got: «Nisilê nebawer û xalifî! H’eta k’engê Ezê t’evî we bim û li we sebir kim? Kur’ê xwe bîne vir».
42009042	Gava hê dihat, cin ew e’rdê xist û veç’ir’ikî. Îsa li r’uh’ê h’eram hilat, kur’ik qenc kir û da bavê wî.
42009043	T’emamîya cime’tê ser mezinayîya Xwedê zendegirtî mabû. Û çaxê h’emû ser her tiştêd ku Îsa dikirin e’cêbmayî mabûn, Ewî şagirtêd Xwer’a got:
42009044	«Hûn van xebera bîra xweda xwey kin: Kur’ê Mêriv wê bik’eve destê meriva».
42009045	Lê wana ev yek fe’m nekir, çimkî ev ji wan veşartî bû ku fe’m nekin û turuş nedikirin jî bona wê yekê ji Wî bipirsîyana.
42009046	Nav şagirtada pirs pêşda hat, ku nava wanda k’î ye yê herî mezin.
42009047	Lê nêtêd dilê wan Îsava e’yan bûn, zar’okek anî cem Xwe da sekinandinê
42009048	û wanr’a got: «K’î ku evê zar’okê bi navê Min qebûl ke, ew Min qebûl dike. Û k’î ku Min qebûl ke, Yê ku Ez şandime qebûl dike. Awa ewî nava we h’emûyada yê herî biç’ûk e, ew e yê herî mezin».
42009049	Yûh’enna r’abû û got: «Mamosta, me merivek dît ku bi navê Te cin derdixistin, lê me kir ku em nehêlin, çimkî ew pey me nayê».
42009050	Lê Îsa wîr’a got: «Pêşîyê li wî negirin, çimkî ewê ku ne miqabilî we ye, ew pişta we ye».
42009051	Û çaxê ew r’ojêd ku Îsayê bihata hildanê nêzîk bûn, Ewî berê Xwe da Orşelîmê, ku her’e wir.
42009052	Û pêşîya Xwe merî şandin, ewana çûne gundekî Sameryayê ku bona Wî hazirîyê bibînin.
42009053	Lê samerîya Ew li wir qebûl nekir, çimkî berê Wî k’etibû Orşelîmê.
42009054	Gava şagirtêd Wî Aqûb û Yûh’enna ev yek dît, gotin: «Xudan, Tu dixwazî em ji e’zmên agir bixwazin ku bibare û qir’a van bîne?»
42009055	Lê Ew veger’îya, li wan hilat.
42009056	Û çûne gundekî din.
42009057	Û çaxê ewana r’êda bûn, yekî Wîr’a got: «Tu k’uda jî her’î ezê pey Te bêm».
42009058	Îsa gote wî: «R’ûvîyar’a qul hene, teyredêd e’zmênr’a jî hêlîn, lê bona Kur’ê Mêriv cîk t’une ku serê Xwe lê dayne».
42009059	Îsa yekî dinr’a got: «Pey min were». Ewî jî got: «Xudan! Îzinê bide min, ku ez pêşîyê her’im bavê xwe defin kim».
42009060	Lê Îsa wîr’a got: «Bira mirî mirîyê xwe defin kin. Tu her’e P’adşatîya Xwedê dannasîn ke».
42009061	Yekî din jî got: «Ezê pey te bêm Xudan, lê t’enê îzinê bide min, ku ez pêşîyê xatirê xwe ji neferêd mala xwe bixwazim».
42009062	Îsa got: «K’î ku destê xwe datîne ser k’otanê û li pişt xweva dinihêr’e, ew ne hêjayî P’adşatîya Xwedê ye».
42010001	Pey vê yekêr’a Xudan h’eftê du şagirtêd din jî k’ifş kirin û ewana dudu-dudu pêşîya Xweva şandine wan cî û bajara, k’îderê Xwexa wê biçûyayê
42010002	û wanar’a got: «Nandirûn gelek e, lê p’ale hindik in. Awa hîvî ji Xweyê nandirûnê bikin, wekî p’ala nandirûna Xwer’a bişîne.
42010003	Her’in, Ez va we mîna berxa dişînime nava gura.
42010004	Xwer’a ne k’îsik hildin, ne tûrik, ne jî çarixa. Û r’êva silavê nedine t’u kesî,
42010005	çi mala ku hûn her’inê, pêşîyê bêjin: ‹E’dilayî vê malêr’a›.
42010006	Û heger li wir merivekî hêjayî e’dilayîyê hebe, e’dilayîya weyê li ser wî bimîne. Lê heger t’unebe, wê li we veger’e.
42010007	Û wê malêda bimînin, çi xwarinê jî bidine we, ewê jî bixwin û vexwin, çimkî p’ale hêjayî heqê xwe ye. Û mal bi mal neger’in.
42010008	K’îjan bajarê ku hûn her’inê û we qebûl kin, çi daynine ber we, bixwin.
42010009	Nexweşêd navda qenc kin û wanr’a bêjin: ‹P’adşatîya Xwedê nêzîkî we bûye›.
42010010	Lê ew bajarê ku hûn her’inê û we qebûl nekin, derêne meydana û bêjin:
42010011	‹Em wê t’oza ku ji bajarê we nigêd meva girtîye jî li ser weda dawdişînin. Lê vê yekê bizanibin ku P’adşatîya Xwedê nêzîkî we bûye›.
42010012	Ez ji wer’a dibêjim, R’oja Axretê h’alê Sodomê wê ji ya wî bajarî çêtir be.
42010013	Wey li te Xorazîn! Wey li te Beytsayda! Heger ew k’eremetêd ku nava weda bûn, Sûr û Saydayêda bibûna, ewanayê zûva bi k’urx nav k’ozîyêda r’ûniştî t’obe bikirana.
42010014	Lê R’oja Axretê h’alê Sûr û Saydayê wê ji h’alê we çêtir be.
42010015	Û tu Kefernahûm, te t’irê tê h’eta e’zmên bilind bî? Lê tê h’eta dîyarê mirîya her’î xwarê!
42010016	Ewê guhdarîya we dike, guhdarîya Min dike û ewê we t’exsîr dike, Min t’exsîr dike, lê ewê Min t’exsîr dike, yê ku Ez şandime t’exsîr dike».
42010017	Ew h’eftê du şagirt bi eşq û şa veger’îyan û gotin: «Xudan, cin jî saya navê Te êlimî me dibûn».
42010018	Ewî wanar’a got: «Min mîrêcin dît, çawa birûska ji e’zmên jorda k’etî.
42010019	Awa Min h’ukum daye we, ku hûn me’r û dûp’işka û t’emamîya qewata dijmin p’êpeskin û qet t’u tiştê zirarê nede we.
42010020	Lê bi wê yekê şa nebin ku cin êlimî we dibin, lê şa bin, ku navêd we li e’zmana nivîsar e».
42010021	Wî çaxî Ew bi R’uh’ê Pîroz şa bû û got: «Şikir navê Te be Bavo, Xudanê e’rd û e’zman, ku Te ev tişt ji zana û bîlana veşartin û li ber zar’a vekir. Belê Bavo, çimkî aha li Te xweş hat.
42010022	Her tişt ji Bavê Min Minr’a hatîye dayînê. Kesek nizane Kur’ k’î ye, pêştirî Bavê û kesek nizane Bav k’î ye, pêştirî Kur’ û yêd ku Kur’ bixwaze wanva Bavê bide naskirinê».
42010023	Û wê gavê ser şagirtêd Xweda veger’îya û wanar’a başqe got: «Xwezî li wan ç’e’va, çi ku hûn dibînin ew jî dibînin.
42010024	Çimkî Ez wer’a dibêjim, ku gelek p’êxember û p’adşa xwestin ew tiştêd ku hûn dibînin bidîtana, lê nedîtin û ew tiştêd ku hûn dibihên bibihîstana, lê nebihîstin».
42010025	Hingê qanûnzanek r’abû Ew cêr’iband û got: «Dersdar, ez çi bikim, wekî jîyîna h’eta-h’etayê bistînim?»
42010026	Ewî jî wîr’a got: «Qanûnêda çi nivîsar e? Tu çawa dixûnî?»
42010027	Ewî lê veger’and û got: «‹Xudan Xwedêyê xwe h’iz bike, bi t’emamîya dilê xwe, bi t’emamîya canîya xwe, bi t’emamîya qewata xwe û bi t’emamîya h’işê xwe›, ‹hevalê xwe jî weke xwe h’iz bike›».
42010028	Û Îsa wîr’a got: «Te r’ast got. Usa bike û tê bijîyî».
42010029	Lê ewî xwest xwe r’ast derxe, Îsar’a got: «Hevalê min k’î ye?»
42010030	Îsa lê veger’and û got: «Merivek hebû, ew ji Orşelîmê berjêrî Erîhayê dibû. Ew k’ete destê qaçaxa û wana ew te’zî kir, k’utan û nîvkuştî hiştin çûn.
42010031	Usa qewimî ku k’ahînek wê r’êda dihat. Gava ew dît, berr’a derbaz bû çû.
42010032	Usa jî yekî lêwî hat, gihîşte wî cîyî, li wî nihêr’î, berr’a derbaz bû çû.
42010033	Paşê r’êwîkî samerî hat. Gava ew dît, gunê wî lê hat.
42010034	Ew nêzîkî wî bû, bizir û şerav li birînêd wî xistin, p’êç’a û ew danî ser k’erk’edanê xwe bire mêvanxanê û bona wî xem kir.
42010035	R’oja dinê du zîv derxistin dane xweyê mêvanxanê û got: ‹Xweyîtîyê li vî bike, tu çi jî ser wî zêde xerc kî, gava ez veger’îyam, ezê li te veger’înim›.
42010036	Niha t’exmîna te, ji wan hersêka k’îjan bû hevalê wî merivê ku k’ete destê qaçaxa?»
42010037	Ewî jî got: «Ewê ku gune lê anî». Îsa wîr’a got: «Her’e tu jî usa bike».
42010038	Çaxê r’êk’etin çûn, Îsa k’ete gundekî. K’ulfetek ku navê wê Mert’a bû Ew bire mala xwe.
42010039	Xûşkeke wê jî hebû, navê wê Meryem. Ewa ber nigêd Xudan r’ûniştibû û guhdarîya xeberêd Wî dikir.
42010040	Mert’a jî ku gelek t’ivdarekdîtinêva gîro bû, hat sekinî û Îsar’a got: «Xudan, qet xema Te nîne ku xûşka min nava vê t’ivdarekdîtinêda ez t’enê hiştime? Bêje wê ku alî min bike».
42010041	Xudan lê veger’and û gotê: «Mert’a, Mert’a, tu bona gelek tişta xema dikî û t’evîhev dibî.
42010042	Lê t’enê tiştek lazim e, ew p’ara qenc jî Meryemê xwer’a bijart û ji wê nayê standinê».
42011001	Carekê Îsa cîkî dua dikir, gava xilaz kir, ji şagirtêd Wî yekî jêr’a got: «Xudan, me hînî duakirinê ke, çawa Yûh’enna şagirtêd xwe hîn kirin».
42011002	Ewî wanar’a got: «Gava hûn dua dikin, aha bêjin: Bavo, Navê Te pîroz be. P’adşatîya Te bê.
42011003	Nanê meyî r’ojê r’oj bi r’oj bide me.
42011004	Û gunêd me bibaxşîne, çimkî em jî dibaxşînine h’emû deyndarêd xwe û me nebe cêr’ibandinê».
42011005	Û wanar’a got: «Ji we k’îjan e ku dostekî wî hebe û nîvê şevê her’e mala wî jêr’a bêje: ‹Dosto, sê nana deynî bide min.
42011006	Çimkî pismamekî min ji r’ê dager’îyaye hatîye mala min, tiştekî minî xwarinê t’une, ku daynime ber wî›.
42011007	Û ew jî hindur’da lê veger’îne û bêje: ‹Derî îdî dada ye, ez û zar’êd xweva jî nava cî-nivînada ne, ze’metê nede min, ez nikarim r’abim bidime te›.
42011008	Ez wer’a dibêjim, heger ew bona dostîyê jî r’anebe nên nede wî, lê bona bêarzîya wî wê r’abe çiqas jêr’a lazim be bide wî.
42011009	Ez wer’a dibêjim, bixwazin hûnê bistînin, biger’in hûnê bibînin, derî xin wê ber we vebe.
42011010	Çimkî k’î ku dixwaze distîne, k’î ku diger’e dibîne û k’î ku derî dixe ber wî vedibe.
42011011	Ji we k’îjan e ew bav, ku kur’ê wî me’sî bixwaze, dewsa me’sî me’r bidê,
42011012	yan jî hêkê bixwaze, dûp’işkê bidê?
42011013	Hûn ku xirab in, zanin tiştêd qenc bidine zar’êd xwe, lê Bavê e’zmana wê çiqas zêde R’uh’ê Pîroz bide ewêd ku ji Wî dixwazin».
42011014	Carekê Îsa cinê lal ji yekî derdixist, çaxê ku cin derk’et, ewî lal xeber da û e’lalet zendegirtî ma.
42011015	Lê ji wan hineka got: «Ew bi h’ukumê Belzebûlê serwêrê cina cina derdixe».
42011016	Hineka jî Ew dicêr’iband, nîşanêd e’zmên ji Wî dixwestin.
42011017	Lê nêtêd dilê wan Îsava e’yan bûn û wanar’a got: «Her p’adşatîya ku nava wêda t’ifaq t’unebe wê wêran be û mala ku bêt’ifaqî bik’evê, ew mal namîne.
42011018	Hûn dibêjin, ku Ez bi h’ukumê Belzebûl cina derdixim. Lê heger mîrêcin nava xweda bêt’ifaq be, p’adşatîya wî wê çawa bimîne?
42011019	Û heger Ez bi Belzebûl cina derdixim, lê yêd ku pey we tên bi çi derdixin? Heger usa be, ewê we lomek’ar kin.
42011020	Lê heger Ez bi t’ilîya Xwedê cina derdixim, wekî usa ye P’adşatîya Xwedê gihîştîye we.
42011021	Çaxê yekî qewat bi ç’ek xweyîtîyê mala xwe dike, t’u tiştê wî zirar lê nabe.
42011022	Lê gava yekî ji wî qewattir bê û wî bigire, wê ew ç’ekê ku wî gumana xwe dabû ser jê bistîne, hebûka wî jî bela ke.
42011023	K’î ku ne t’evî Min e, miqabilî Min e û k’î ku t’evî Min t’op nake, bela dike.
42011024	Çaxê r’uh’ê h’eram ji mêriv dertê, cîyê bê av diger’e, ku r’ih’etîyê bibîne û gava nabîne, dibêje: ‹Ez veger’ime wê mala xweye ku jê derk’etime›.
42011025	Û gava tê, paqijkirî û hevdayî dibîne.
42011026	Hingê diçe h’eft cinêd dine ji xwe xirabtir jî tîne, dik’evine wir dijîn. Û axirîya wî merivî ji pêşîyê xirabtir dibe».
42011027	Çaxê Îsa hê xeber dida, ji nava e’laletê k’ulfetekê dengê xwe bilind kir û Wîr’a got: «Xwezî li wî bet’inî, ku Tu xweda xweykirî û wan bistana, ku şîr dane Te».
42011028	Lê Ewî got: «Hê xwezî li wan, yêd ku xebera Xwedê dibihên û pêk tînin».
42011029	Çaxê e’lalet ser Wî dicivîya, Îsa destpêkir û got: «Eva nisila xirab e, nîşanekê dixwaze, lê jêr’a nîşaneke din nayê dayînê pêştirî nîşana Ûnis p’êxember.
42011030	Çawa Ûnis bona Nînewaya bû nîşan, usa jî Kur’ê Mêriv wê vî nisilîr’a bibe nîşan.
42011031	P’adşa Başûrê wê R’oja Axretê t’evî merivêd vî nisilî r’abe û wan neheq ke, çimkî ewa ji serê dinê hat, ku serwaxtîya Silêman bibihê û va ye Yekî ji Silêman mestir li vir heye.
42011032	Merivêd Nînewayê R’oja Axretê wê t’evî vî nisilî r’abin û wan neheq kin, çimkî ewana bi dannasînîya Ûnis ji gunekirinê veger’îyan. Va ye Yekî ji Ûnis mestir li vir heye.
42011033	Kesek ç’irê vênaxe û danayne cîyê xewle, ne jî dike binê firaqê, lê datîne ser p’êç’irê, wekî ewê ku dik’evine hindur’, r’onayê bibînin.
42011034	Ç’ira bedena te ç’e’vê te ye. Heger ç’e’vê te p’ak e, t’emamîya bedena teyê r’onayî be. Lê heger ç’e’vê te xirab e, bedena teyê jî te’rî be.
42011035	Awa haş ji xwe hebe, dibe ku ew r’onaya nava teda te’rî ye.
42011036	Heger t’emamîya bedena te r’onayî ye û p’areke te’rî t’une, h’emûyê jî r’onayî be, çawa ç’ira bi şewqa xwe te r’onayî dike».
42011037	Gava xeberdana Xwe xilaz kir, yekî fêrisî hîvî jê kir ku her’e t’evî wî nan bixwe. Ew jî çû, li ser sifrê r’ûnişt.
42011038	Gava fêrisî dît ku Ewî pêşîya nanxwarinê li gora e’detê dîn destêd Xwe neşûştin, zendegirtî ma.
42011039	Lê Xudan wîr’a got: «Awa hûn fêrisîya t’as û fîncana r’ûyê dervava paqij dikin, lê dilê we hindur’va bi timayê û xirabîyava t’ijî ye.
42011040	Bêfe’mno! Ewê ku derva çêkir, hindur’ çênekir?
42011041	Awa bi çiva t’as û fîncanêd we t’ijî ne, bi wan xwer’a xêra bikin û her tiştê wer’a h’elal be.
42011042	Lê wey li we fêrisîya! Hûn dehekê pûngê, ce’t’rîyê û h’emû p’incar’a didin, lê heqîyê û h’izkirina Xwedê davêjine pişt guhê xwe. We gerekê ev yek bikirana û dest ji yêd mayîn nek’işanda.
42011043	Wey li we fêrisîya, ku hûn k’inîştada k’ursîyêd pêşin h’iz dikin, bazarada jî silava.
42011044	Wey li we! Hûn mîna t’irbêd bê nav-nîşan in, ku meriv ser wan diger’in û nizanin».
42011045	Ji qanûnzana yekî lê veger’and û got: «Dersdar, Tu bi van xebera me jî bêhurmet dikî».
42011046	Ewî got: «Wey li we qanûnzana jî, çimkî hûn barêd giran didine ser milê meriva, lê t’ilîke xwe jî nadine wan bara.
42011047	Wey li we, ku hûn t’irbêd wan p’êxembera çêdikin, yêd ku kal-bavêd we ew kuştine.
42011048	Bi wê yekê hûn şe’detîya xwe didin, ku hûn havijîya xwe kirinêd kal-bavêd xwe tînin. Ewana p’êxember dikuştin û hûn t’irbêd wan çêdikin.
42011049	Lema jî serwaxtîya Xwedê got: ‹Ezê p’êxember û şandîya bişînime cem wan, ji wan hineka wê bikujin, hineka jî bizêrînin›.
42011050	Bona vê yekê xûna h’emû p’êxembera, ku ji wextê e’firandina dinyayêda hatîye r’êtinê, ji vî nisilî wê bê xwestinê,
42011051	ji xûna Habîl h’eta xûna Zekerîya, ya ku nav gorîgehê û p’aristgehêda hate r’êtinê. Ez r’ast wer’a dibêjim, ji vî nisilî wê bê xwestinê.
42011052	Wey li we qanûnzana, ku we k’ilîta zanebûnê hildaye. Ne hûn k’etinê û ne jî we hiştîye yêd ku dixwazin bik’evinê».
42011053	Û gava Ew r’abû ku her’e, qanûnzan û fêrisî qilqilîn, bona gelek tişta Wîr’a k’etine de’wê.
42011054	Û ber devê Wî sekinî bûn, wekî bi xeberekê bikaribin Wî bigirin û gunek’ar kin.
42012001	Wî çaxî, gava bi h’ezara merî civîyan, usa ku ser hevr’a derbaz dibûn, Ewî pêşîyê destpêkir şagirtêd Xwer’a got: «H’evza xwe ji hevîrtir’şkê fêrisîya bikin, Ez tînime ser dur’ûtîya wan.
42012002	Tiştekî dizîva t’une ku derneyê û ne jî veşartî ku k’ifş nebe.
42012003	We çi te’rîyêda gotîye, ewê r’onayêda bê bihîstinê û we çi li malê guhada xeber daye, ewê ser bana bibe dengî.
42012004	Ez we pismamêd Xwer’a dibêjim, ji wana netirsin, yêd ku bedenê dikujin, ji wê pêştir tiştekî din nikarin bikin.
42012005	Lê Ezê wer’a bêjim, ku hûn ji k’ê bitirsin. Ji Wî bitirsin, Yê ku pey kuştinêr’a jî h’ukumê Wî heye bavêje ce’nimê. Belê, Ez wer’a dibêjim ji Wî bitirsin!
42012006	Ne pênc ç’ivîk bi du diravêd çarqur’ûşê têne firotanê? Lê Xwedê ji wan yekî jî bîr nake.
42012007	Usa jî her t’êlekî p’or’êd serê we jimartî ye. Netirsin, hûn ji gelek ç’ivîka qîmettir in.
42012008	Ez wer’a dibêjim, k’î ku ber meriva Min îqrar ke, Kur’ê Mêriv jî wê wî ber milyak’etêd Xwedê îqrar ke.
42012009	Û k’î ku Min ber meriva înk’ar ke, ewê jî ber milyak’etêd Xwedê bê înk’arkirinê.
42012010	Û k’î ku tiştekî miqabilî Kur’ê Mêriv bêje, wê bê baxşandinê. Lê k’î ku gotineke xirab miqabilî R’uh’ê Pîroz bêje, li wî nayê baxşandinê.
42012011	Û gava we bibine k’inîşta yan ber h’akim yan serwêrêd h’ukumetê, hûn xem nekin ku hûnê çawa caba xwe bidin yan çi bêjin.
42012012	Çimkî R’uh’ê Pîroz ewê demê wê we hîn ke, çi lazim e ku hûn bêjin».
42012013	Ji nava e’laletê yekî Wîr’a got: «Dersdar, bêje birê min, bira mîrat’a bavê min minr’a p’areveke».
42012014	Ewî wîr’a got: «Heval, k’ê Ez ser we h’akim yan jî p’arkir k’ifş kirime?»
42012015	Û gote wan: «Haş ji xwe hebin û h’evza xwe ji her cûr’e timayê bikin, çimkî e’mirê însên zêdebûna hebûka wîva girêdayî nîne».
42012016	Ewî meselek jî wanr’a got: «Zevîya merivekî dewletî gelek ber da.
42012017	Û ewî dilê xweda got: ‹Ez çawa bikim? Cî jî t’une ku deremeta xwe têkimê›.
42012018	Û got: ‹Ezê aha bikim, e’mbarêd xwe hilşînim û hê yêd mezin çêkim, h’emû deremet û hebûka xwe jî bikime wir.
42012019	Û xwexa xwer’a bêjim: E’vdo! Te bona xwe t’êra gelek sala, gelek hebûk daye ser hev, r’ûnê bixwe, vexwe û şa be›.
42012020	Lê Xwedê gote wî: ‹Bêfe’mo! Îşev r’uh’ê teyê ji te bê standinê. Ev hebûka te berev kirîye wê k’êr’a bimîne?›
42012021	Usa jî wê bê serê her kesî, yê ku bona xwe xiznê t’op dike û pê Xwedê dewletî nabe».
42012022	Hingê Ewî şagirtêd Xwer’a got: «Lema Ez wer’a dibêjim, bona e’mirê xwe xema nekin, ku hûnê çi bixwin, ne jî bona bedena xwe, ku hûnê çi li xwe kin.
42012023	Çimkî e’mir ji xwarinê qîmettir e û beden jî ji k’inca.
42012024	Dîna xwe bidine qar’qar’a, ne dir’eşînin, ne didirûn û ne jî e’mbar yan k’îlerêd wan hene, lê Xwedê r’isqê wan digihîne. Hûn çiqasî ji teyreda qîmettir in!
42012025	Îdî ji we k’î dikare bi xemêd xwe deqekê ser e’mirê xweda zêde ke?
42012026	Heger hûn wî tiştê herî biç’ûk nikarin bikin, îdî çima bona tiştêd mayîn xem dikin?
42012027	Dîna xwe bidine sosina, çawa şîn dibin, ne dixebitin û ne dir’êsin. Ez wer’a dibêjim, ku Silêman jî nava t’emamîya wê xêr-xizna xweda mîna ji wan yekê xwe nekir.
42012028	Heger gîhayê çolê, ku îro heye û sibê davêjine nava êgir, Xwedê usa dixemilîne, lê çiqas zêde wê li we ke, kêmbawerno?
42012029	Li van tişta neger’in, ku hûnê çi bixwin yan çi vexwin. Ber xwe nek’evin.
42012030	Çimkî p’ûtp’aristêd dinyayê li pey wan h’emû tişta dik’evin, lê Bavê we zane ku hûn h’ewcê wan tişta ne.
42012031	Lê ber wêva hûn li P’adşatîya Wî biger’in û ewê wer’a bêne dayînê.
42012032	Netirse, kerîyê pêzî biç’ûk! Çimkî li Bavê we xweş hat, ku p’adşatîyê bide we.
42012033	Hebûka xwe bifiroşin û xwer’a xêra bikin. Xwer’a k’îsikê ku nar’ize û xizna e’zmanaye ku kêm nabe qazinc kin. Li wê derê ne dizê nêzîk bê û ne jî wê bizûzê bixwe.
42012034	Çimkî xizna we k’îderê be, dilê weyê jî li wê derê be.
42012035	Bira pişta we girêdayî û ç’irêd we vêxistî bin.
42012036	Hûn mîna wan meriva bin, yêd ku hîvîya axayê xwe ne, ku ewê k’engê ji de’watê veger’e, ku çaxê bê dêrî xe, pêr’a-pêr’a r’abin dêrî vekin.
42012037	Xwezî li wan xulama, ku çaxê axayê wan bê, wan h’işyar bibîne. Ez r’ast wer’a dibêjim, ewê pişta xwe girêde, wan ser sifrê bide r’ûniştandinê û berdestîyê wanr’a bike.
42012038	Û heger axayê wan nîvê şevê yan jî berbanga sibehê bê û wan usa bibîne, ew xulamana xwezilî ne.
42012039	Lê hûn vê yekê bizanibin, heger xweyê malê bizanibûya ku dizê k’îjan sih’etê bihata, wê nehişta ku mala wî derevekira.
42012040	Awa hûn jî hazir bin, çimkî ew sih’eta ku dilê wer’a derbaz nabe, Kur’ê Mêriv wê bê».
42012041	Petrûs got: «Xudan, eva mesela te t’enê bona me got yan bona h’emûya?»
42012042	Xudan got: «K’î ye ew wek’îlxercê amin û serwaxt, ku axayê wî, wê wî ser xulamêd xwe serwêr k’ifş ke, ku wextda xwarina wan bide wan.
42012043	Xwezî li wî xulamî, ku çaxê axayê wî bê, ewî usa bibîne.
42012044	Ez r’ast wer’a dibêjim, ewê wî bike serwêrê t’emamîya hebûka xwe.
42012045	Lê heger ew xulam dilê xweda bêje: ‹Axayê min hatina xwe derengî dêxe› û destpêke li xulam û carîya xe, bixwe, vexwe û serxweş be,
42012046	axayê wî xulamî wê r’ojeke usa bê, ku ew ne hîvîyê ye û sih’eteke usa, ku ew nizane. Wê wî qet-qetî ke û p’ara wî t’evî p’ara bêamina ke.
42012047	Û ew xulamê ku xwestina axayê xwe zane û k’arê xwe nake, ne jî li gora xwestina wî dike, wê gelekî bê k’utanê.
42012048	Lê ewê ku ji nezanîya xwe tiştekî hêjayî k’utanê dike, wê hindikî bê k’utanê. K’êr’a gelek hatîye dayînê, gelek jî wê jê bê xwestinê û k’êr’a gelek hatîye spartinê, cabdarîya wî jî wê gelek be.
42012049	Ez hatim, wekî êgir bavêjime ser dinê û Min çawa dixwest wekî îdî alav bida.
42012050	Lê nixumandineke Min heye, ku Ez gerekê pê bême nixumandinê û dilê Min qet ne r’ih’et e h’eta ku ew bê sêrî.
42012051	We t’irê Ez hatim e’dilayîyê bidime dinê? Ez wer’a dibêjim na, lê bona cudebûnê.
42012052	Ji vir şûnda malekêda pênc merivê ji hev cude bin, sisê wê miqabilî duda bin, dudu miqabilî sisîya.
42012053	Bavê r’abe miqabilî kur’, kur’ jî bavê, dê qîzê, qîz jî dê, xwesî bûkê û bûk jî xwesîyê».
42012054	Û Ewî e’laletêr’a jî got: «Çaxê ji r’oavayê e’wr dertê, hûn destxweda dibêjin: ‹Baranê bibare› û usa jî dibe.
42012055	Û gava bayê başûrê tê, hûn dibêjin: ‹Hewayê germ be› û usa dibe.
42012056	Dur’ûno! Hûn r’ûyê e’zmên e’nene dikin hewayê çawa be, lê çawa vî zemanî e’nene nakin?
42012057	Hûn çima xwexa nadine li ber h’esaba, ku k’îjan e r’ast?
42012058	Çaxê neyarê te te k’aşî cem h’akim dike, usa bike, ku r’êva t’evî wî li hev bêyî. Nebe ew te bide destê h’akim, h’akim jî te bide destê seresker û ew jî te bavêje kelê.
42012059	Ez ter’a dibêjim, tu ji wir t’u car dernak’evî h’eta polê paşin nedî».
42013001	Wî çaxî hinek hatin bona wan celîlîya Îsar’a gotin, xûna k’îjana Pîlato t’evî xûna qurbanêd wan kiribû.
42013002	Îsa li wan veger’and û got: «We t’irê ew celîlîyêd ku ev yek hate serê wan, ji h’emû celîlîyêd mayîn gunek’artir bûn?
42013003	Ez wer’a dibêjim, na! Lê belê heger hûn ji gunekirinê veneger’in, hûn h’emûyê jî r’oja wanda her’in.
42013004	Yan jî ew h’îjdeh merivêd ku kela Sîlwamê ser wanda k’et mirin, we t’irê ewana ji h’emû binelîyêd Orşelîmê gunek’artir bûn?
42013005	Na! Ez wer’a dibêjim, heger hûn ji gunekirinê veneger’in, hûn h’emûyê jî r’oja wanda her’in».
42013006	Ewî eva mesela jî got: «Merivek hebû, nava r’ezê tirîyê wîda dareke hêjîrêye nikandî hebû. R’ojekê ew hat, ku ser wê ber biger’e, lê nedît.
42013007	Wî çaxî r’ezvanr’a got: ‹Eva muxdarê sê sala ye ez têm, berê vê dara hêjîrê diger’im, lê nabînim. Evê bibir’e! Badîhewa çima cî girtîye?›
42013008	R’ezvan lê veger’and û got: ‹Axa, îsal jî wê sebir ke. Ezê dora wê vedim û p’eyn bikimê.
42013009	Heger saleke din ber bide, qenc e, lê heger nede, paşê bibir’e›».
42013010	R’ojeke şemîyê Îsa k’inîştekêda hîn dikir.
42013011	Li wir k’ulfeteke qoncikî hebû, ku h’îjdeh salêd wê bû, r’uh’ê nexweşîyê pêr’a bû. Ewê qet nikaribû xwe r’ast kira.
42013012	Gava Îsa ew dît, gazî wê kir û gotê: «E’vdê! Tu ji nexweşîya xwe aza yî!»
42013013	Û Ewî destêd Xwe danîn ser wê, ew pêr’a-pêr’a r’ast bû û şikirî dida Xwedê.
42013014	Lê serwêrê k’inîştê hêrs k’et, ku Îsa r’oja şemîyê nexweş qenc kir û e’laletêr’a got: «Şeş r’oj bona şixulkirinê hene, hûn nava wan r’ojada dikarin bên qenc bin, ne ku r’oja şemîyê».
42013015	Xudan lê veger’and û gotê: «Dur’ûno! Ji we k’îjan r’oja şemîyê gayê xwe yan k’era xwe ji afir’ venake û nabe ser avê?
42013016	Ne eva jî qîza Birahîm e, ku eva muxdarê h’îjdeh salêd wê bûn, mîrêcin ew girêdabû. Ne lazim bû ku ew r’oja şemîyê ji wê qeydê vebûya?»
42013017	Û gava ev yek got, h’emûyêd ku miqabilî Wî bûn şermî man. Û t’emamîya e’laletê bona wan k’eremetêd Wîye r’ûmetî ku Wî dikirin şa dibû.
42013018	Peyr’a Îsa got: «P’adşatîya Xwedê mîna çi ye? Û Ez wê himberî çi kim?
42013019	Ew mîna h’ebeke t’oximê xerdalê ye, ku merivekî hilda baxçê xweda çand. Û gava ew mezin bû, bû dar, teyredêd e’zmên hêlînêd xwe ser ç’iqilêd wê çêkirin».
42013020	Ewî dîsa got: «Ez P’adşatîya Xwedê himberî çi kim?
42013021	Ew mîna hevîrtir’şk e, ku k’ulfetekê hilda nava sê kod arda stira, h’eta ku h’emû hilat».
42013022	Îsa gund û bajarar’a derbaz dibû, hîn dikir û berbi Orşelîmê diçû.
42013023	Yekî Wîr’a got: «Xudan, gelo hindik in, ewêd ku wê xilaz bin?» Ewî wanr’a got:
42013024	«Bice’dînin, ku hûn derê tengr’a bik’evine hindur’, çimkî Ez wer’a dibêjim, gelekê bixwazin bik’evinê û wê nikaribin.
42013025	Û peyr’a, ku xweyê malê r’abe derî bigire, hingê hûnê derva bimînin û derî xin bêjin: ‹Em xulam, derî li me veke›. Ewê li we veger’îne û bêje: ‹Ez nizanim hûn ji k’u ne›.
42013026	Hingê hûnê bêjin: ‹Me t’evî Te xwar, vexwar û Te k’ûçêd meda hîn dikir›.
42013027	Lê Ewê bêje: ‹Ez wer’a dibêjim, Ez nizanim ku hûn ji k’u ne. Ji Min dûr k’evin, hûn h’emûyêd ku neheqîyê dikin!›
42013028	Li wir wê bibe girî û ç’irke-ç’irka dirana, gava hûn Birahîm, Îshaq, Aqûb û h’emû p’êxembera P’adşatîya Xwedêda bibînin, xwe jî derva avîtî.
42013029	Û wê ji r’ohilat-r’oavayê û bakur-başûrê bên, P’adşatîya Xwedêda ser sifrê r’ûnên.
42013030	Awa bizanibin ku hinekêd paş wê bibine pêş û hinekêd pêş wê bibine paş».
42013031	Wê demê çend fêrisî hatin û Wîr’a gotin: «R’abe ji vir her’e, çimkî Hêrodes dixwaze Te bikuje».
42013032	Û Ewî wanr’a got: «Her’in wî r’ûvîyîr’a bêjin: ‹Va Ez îro, sibê cina derdixim, nexweşa qenc dikim û r’oja sisîya Ezê bigihîjime meremê Xwe›.
42013033	Lê gerekê Ez îro, sibê, dusibe r’îya Xweda her’im, çimkî nabe ku p’êxemberek ji Orşelîmê der unda be.
42013034	Orşelîm! Orşelîm! Tu ku p’êxembera dikujî û şandîyêd cem xwe didî ber kevira. Çend cara Min xwest ku zar’êd te usa bicivanda, çawa mirîşk cûcûkêd xwe bin baskêd xweda dicivîne, lê te nexwest!
42013035	Va mala te wê xirabe bimîne. Ez wer’a dibêjim, îdî hûn Min t’u car nabînin, h’eta ku hûn bêjin: ‹Bimbarek e Ewê ku bi navê Xudan tê›».
42014001	R’ojeke şemîyê Îsa bona nanxwarinê çû mala serwêrekî fêrisîya. Wana ç’e’vê xwe ji ser Wî nedibir’î.
42014002	Li wir pêşberî Wî merivekî bi nexweşîya avzê hebû.
42014003	Îsa ji qanûnzan û fêrisîya pirsî û got: «R’oja şemîyê qenckirin cayîz e yan na?»
42014004	Wana dengê xwe nekir. Hingê Ewî nexweş girt, qenc kir û ver’êkir.
42014005	Paşê Ewî wanr’a got: «Ji we k’îjan e, heger kur’ê wî yan gayê wî bik’eve bîrê, r’oja şemîyê pêr’a-pêr’a dest nevêjê dernexe?»
42014006	Nikaribûn caba vê pirsa Wî bidana.
42014007	Û gava Ewî dît, wekî merivêd t’eglîfkirî çawa xwe cîyê jorin digirtin, meselek wanr’a got:
42014008	«Gava yek te gazî de’watê dike, cîyê jorin r’ûnenî, nebe ku yekî ji te qedirtir jî alîyê wîda t’eglîfkirî be,
42014009	û xweyê de’watê, awa gotî t’eglîfkirîyê we her duya, bê ter’a bêje: ‹K’erema xwe cî bide filan kesê›. Hingê tê ji şerma xwe r’abî cîyê jêrin r’ûnêyî.
42014010	Lê çaxê te t’eglîf dikin, her’e cîyê jêrin r’ûnê, ku çaxê xweyê de’watê bê ter’a bêje: ‹Pismam, k’erem ke, derbazî jorê be!› Hingê qedirê teyê ber ç’e’vê h’emû r’ûniştîya bilind be.
42014011	Awa her kesê ku xwe bilind ke, wê nimiz be û k’î ku xwe nimiz ke, wê bilind be».
42014012	Û Îsa t’eglîfkirîyê Xwer’a got: «Çaxê tu firavînê yan şîvê datînî, gazî heval-hogir, bira-pismam yan jî der-cînarêd xweye dewletî neke, nebe ew jî te t’eglîf kin û qencîya te li te veger’înin.
42014013	Lê gava tu xwarinekê datînî, gazî feqîr, seqet, yêd dikulin û kora ke.
42014014	Hingê tê xwezilî bî, çimkî ewana nikarin qencîya te li te veger’înin, lê belê R’oja R’abûna r’astaye ji mirinê wê li te bê veger’andinê».
42014015	Gava ji hazira yekî ev yek bihîst, Wîr’a got: «Xwezî li wî, ku P’adşatîya Xwedêda nên bixwe».
42014016	Lê Îsa wîr’a got: «Merivekî şayîke giran hazir kir û gelek merî t’eglîf kirin.
42014017	Gava wextê şayîyê pêr’a gihîşt, ewî xulamê xwe şand, ku h’emû t’eglîfkirîyar’a bêje: ‹Her tişt îdî hazir e, k’erem kin werin›.
42014018	Lê her yekî destpêkir me’nî girt. Yê pêşin wîr’a got: ‹Min xwer’a e’rd k’ir’îye, ez e’seyî gerekê her’im bibînim. Ez hîvî ji te dikim, min bibaxşîne›.
42014019	Û yê din got: ‹Min pênc cot ga k’ir’îne, ez diçim ku wan bicêr’ibînim. Ez hîvî ji te dikim, min bibaxşîne›.
42014020	Yê sisîya jî got: ‹Ez zewicîme, lema nikarim bêm›.
42014021	Û ew xulam veger’îya hat, ev h’emû axayê xwer’a gilî kirin. Hingê axa hêrs k’et, xulamê xwer’a got: ‹Zû her’e meydan û k’ûçêd bajêr, feqîra, qopa, seqeta û kora t’op ke bîne vir›.
42014022	Peyr’a xulêm gotê: ‹Axayê min, te çawa e’mir kir, min usa jî kir, lê dîsa cî heye›.
42014023	Û axê xulêmr’a got: ‹Derk’eve serê r’ê û dirba, zorê li her kesî bike bîne vir, ku mala min t’ijî be.
42014024	Ez wer’a dibêjim, ku ji wan merivêd t’eglîfkirî t’u kes ji şayîya min wê tiştekî te’m neke›».
42014025	Pey vê yekêr’a e’laleteke giran t’evî Îsa diçû û Ew ser wanda veger’îya û got:
42014026	«Heger yek pey Min bê û Min ji dê û bavê xwe, ji jin û zar’êd xwe, ji xûşk û birayêd xwe û usa jî ji xwe ze’ftir h’iz neke, nikare bibe şagirtê Min.
42014027	Û k’î ku xaçê xwe hilnede pey Min neyê, ew nikare bibe şagirtê Min.
42014028	Ji we k’îjan e, ku bixwaze bilindcîke nobedara çêke, pêşîyê r’ûnenî nede ber h’esêb, gelo qewata wîyê bigihîjê bîne sêrî yan na?
42014029	Nebe ku h’îmê wê dayne û nikaribe bîne sêrî, yêd ku bibînin lê bik’enin
42014030	û bêjin: ‹Evî merivî destpêkir çêke û nikaribû banîya sêrî›.
42014031	Yan jî k’îjan p’adşa p’adşakîr’a derê şêr’, pêşîyê r’ûnenî neşêwire, gelo wê bikaribe bi dehe h’ezara ber yekî ku bi bîst h’ezarî tê ser wî bike şer’?
42014032	Heger ew pê nikare, gava hê dûr e wê qasidê xwe bişîne, bona lihevhatinê hîvî jê bike.
42014033	Awa ji we her kes, k’î ku destê xwe ji t’emamîya hebûna xwe nek’işîne, ew nikare bibe şagirtê Min.
42014034	Xwê tiştekî qenc e. Lê heger ew te’ma xwe unda ke, paşê ewê bi çi te’mê bistîne?
42014035	Ne wê dewsa xwelîyê bigire û ne jî dewsa p’eyn. Wê bavêjine wêda. Guhê k’êyî bihîstinê heye bira bibihê».
42015001	Awa h’emû xercgir û gunek’ar nêzîkî Wî dibûn, ku guhê xwe bidana ser gotinêd Wî.
42015002	Lê fêrisî û qanûnzana bîna xwe teng dikir û digotin: «Eva gunek’ara qebûl dike û t’evî wan nan dixwe».
42015003	Û Îsa eva mesela wanr’a got:
42015004	«Ji we k’î ye ew merî, ku sed pezêd wî hebin û gava yekî ji wan unda ke, nod neha çol û besta nehêle û pey ya undabûyî nek’eve, h’eta ku wê bibîne?
42015005	Û gava bibîne, wê ji şabûna dayne ser milê xwe,
42015006	veger’e malê, gazî der û cînara ke û wanr’a bêje: ‹T’evî min şa bin! Min peza xweye undabûyî dît›.
42015007	Ez wer’a dibêjim, usa jî li e’zmên bona gunek’arekî ku t’obe dike, hê wê bibe şabûneke mezin, ne ku bona nod nehêd r’ast, k’îjanar’a t’obekirin ne h’ewce ye.
42015008	Yan k’îjan e ew k’ulfeta ku dehe zîvêd wê hebin û gava yekî ji wan unda ke, wê ç’irê vênexe, malê gêzî neke û qenc lê nager’e, h’eta ku zîvê xwe bibîne?
42015009	Û çaxê ew bibîne, wê gazî der û cînara ke û wanr’a bêje: ‹T’evî min şa bin! Min zîvê xweyî undakirî dît›.
42015010	Ez wer’a dibêjim, usa jî milyak’etêd Xwedê bona gunek’arekî ku t’obe dike, şa dibin».
42015011	Û Îsa got: «Du kur’êd merivekî hebûn.
42015012	Yê biç’ûk gote bavê xwe: ‹Bavo, ji hebûka xwe çi ku p’ara min dik’eve, bide min›. Û ewî wanar’a hebûk p’arevekir.
42015013	Pey çend r’ojar’a kur’ê biç’ûk her tiştê xwe t’op kir çû welatekî dûr. Li wir ewî e’mirê toltîyê derbaz kir, h’emû hebûka xwe p’ûç’ kir.
42015014	Û gava tiştek dêstda nema, wî welatîda jî bû xelayîke mezin û ew k’ete h’alekî giran.
42015015	Çû xwe li bajarvanekî wî welatî girt û ewî ew şande k’ewşên ber beraza.
42015016	Ew h’ewce bû ku zikê xwe bi wan xirnûfêd ku beraza dixwar t’êr bikira, lê kesekî ew jî nedida wî.
42015017	Lê gava ew ser h’işê xweda hat, got: ‹Çiqas p’ale mala bavê minda hene, ku nan dixwin û ber wan dimîne, lê ez vira bir’çîna dimirim.
42015018	Ez r’abim her’ime cem bavê xwe û wîr’a bêjim: Bavo, min ber te û e’zmên gune kir.
42015019	Ez îdî ne hêjayî kur’tîya te me. T’enê mîna p’alekî xwe min qebûl ke›.
42015020	Û r’abû hate cem bavê xwe. Lê gava hê dûrva bavê ew dît, dilê wî ser şewitî, berbi wî bezî, ew h’emêz kir û r’amûsa.
42015021	Kur’ jêr’a got: ‹Bavo, min ber te û e’zmên gune kir. Ez îdî ne hêjayî kur’tîya te me›.
42015022	Lê bavê xulamêd xwer’a got: ‹Zû bikin, çuxê lapî r’ind bînin lê kin, gustîlê têkine t’ilîyê û sola jî bikine niga.
42015023	Canegayê dermalîkirî bînin, serjêkin, em bixwin û şa bin.
42015024	Çimkî ev kur’ê min mirî bû, sax bû, undabûyî bû, hate dîtinê›. Û dest bi şayîyê kirin.
42015025	Wî çaxî kur’ê wîyî mezin li k’ewşên bû. Gava hat nêzîkî malê bû, dengê stiran û r’eqasê bihîst.
42015026	Ewî gazî ji xulama yekî kir û jê pirsî: ‹Ev çi h’ewal e?›
42015027	Xulêm wîr’a got: ‹Birê te hatîye, bavê te canegayê dermalîkirî serjêkirîye, çimkî ew sax û silamet veger’îyaye›.
42015028	Bira hêrs k’et û nexwest ku her’e hindur’. Bav derk’ete derva, lava wî kir.
42015029	Ewî li bavê xwe veger’and û got: ‹Eva muxdarê çend sala ne ku ez ter’a xulamtîyê dikim û ji gur’a te qet dernek’etime, te qet karek jî nedaye min ku min t’evî heval-hogirêd xwe k’êf bikira.
42015030	Lê gava ew kur’ê teyî ku hebûka te bir, t’evî qava p’ûç’ kir hat, te bona wî canegayê dermalîkirî serjêkir›.
42015031	Bavê jêr’a got: ‹Lawo, tu her gav t’evî min î û h’emû hebûka min ya te ye.
42015032	Gerekê em eşq û şa bûna, çimkî ev birê te mirî bû, sax bû û undabûyî bû, hate dîtinê›».
42016001	Îsa şagirtêd Xwer’a got: «Merivekî dewletî hebû, wek’îlxercekî wî hebû. R’ojekê gilî gihîşte wî, yançîye wek’îlxercê wî hebûka wî p’ûç’ dike.
42016002	Ewî jî gazî wî kir û gotê: ‹Ev çi yek e ku ez bona te dibihêm? Heq-h’esabê wek’îlxerctîya xwe bide, çimkî îdî tu nikarî wek’îlxerctîyê bikî›.
42016003	Wek’îlxerc dilê xweda got: ‹Ez çi bikim? Axayê min ji wek’îlxerctîyê min derdixe, e’rdk’olan li min nabe, ji p’arskirinê jî şerm dikim.
42016004	Ez zanim ezê niha çi bikim, ku malêd xweda min qebûl kin, gava ez ji wek’îlxerctîyê derk’evim›.
42016005	Ewî yek-yek gazî deyndarêd axayê xwe kir û yê pêşinr’a got: ‹Tu çiqasî deyndarê axayê min î?›
42016006	Ewî got: ‹Sed k’ûp bizirê zeyt’ûnê› û wîr’a got: ‹Han nivîsara xwe hilde û zû r’ûnê binivîse pêncî›.
42016007	Paşê yê dinr’a got: ‹Tu çiqasî deyndar î?› Ewî jî got: ‹Sed ç’e’l genim› û wîr’a got: ‹Han nivîsara xwe hilde û binivîse h’eyştê›.
42016008	Û axa pesinê wek’îlxercê bêamin da, wekî ewî bi aqilî kir. Awa merivêd vê dinê hindava xweda ji merivêd r’onayê serwaxttir in.
42016009	Ez wer’a dibêjim, hûn bi hebûka vê dinê hevala xwer’a dest xin û gava hebûk kêm be, we bin konêd h’eta-h’etayêda qebûl kin.
42016010	Ewê ku nava tiştêd hindikîda amin e, nava tiştêd gelekîda jî amin e, lê ewê ku nava tiştêd hindikîda bêamin e, nava tiştêd gelekîda jî bêamin e.
42016011	Heger hûn nava hebûka vê dinêda bêamin bûn, k’ê wê hebûka r’ast bide we?
42016012	Heger hûn nav tiştê yê xerîbda amin nîbin, ya we k’ê wê bide we?
42016013	Xulamek nikare du axar’a xulamtîyê bike, çimkî yan wê h’îlê wî ji yekî her’e û yê dinê h’iz bike, yan jî wê qedirê yekî bigire û yê dinê bêhurmet ke. Hûn nikarin hin Xwedêr’a, hin jî hebûkêr’a xulamtîyê bikin».
42016014	Gava fêrisîya ev h’emû tişt bihîstin, qerfê xwe li Îsa dikirin, çimkî p’ereh’iz bûn.
42016015	Îsa wanr’a got: «Hûn ew in yêd ku xwe ber meriva r’ast didine k’ifşê, lê Xwedê dilê we zane. Bizanibin ku ew tiştê nav merivada xweyîqedir e, ew li ber Xwedê h’eram e.
42016016	Zemanê Qanûn û p’êxembera h’eta Yûh’enna k’işand, ji wir şûnda P’adşatîya Xwedê tê dannasînkirinê û her kes dice’dîne bi qewatê bik’eve wir.
42016017	Lê e’rd û e’zmanê hê r’ih’et derbaz bin, ne ku ji Qanûnê noktek unda be.
42016018	K’î ku jina xwe ber’de û yeke din bistîne, zinêk’arîyê dike. Û k’î ku ya mêrber’dayî distîne, zinêk’arîyê dike.
42016019	Merivekî dewletî hebû, ku k’incê r’ewş û nazik li xwe dikir û her r’oj bi eşq-şa k’êf dikir.
42016020	Merivekî feqîr jî hebû, navê wî Lazar. Ew nava p’izikêd p’îsda ber derê yê dewletî k’etî bû.
42016021	Û ç’e’vê wî bermayîyê sifra dewletîda dima, ku dixwest kurmê xwe pê bişkênanda. Se jî dihatin, birînêd wî dalastin.
42016022	R’oj hat feqîr mir, milyak’eta ew birine cem Birahîm. Yê dewletî jî mir, defin kirin.
42016023	Gava yê dewletî dîyarê mirîyada cefa dik’işand, serê xwe bilind kir, ji dûrva Birahîm dît û Lazar h’emêzêda.
42016024	Ewî deng dayê û gotê: ‹Bavê Birahîm, li min were r’e’mê. Lazar bişîne, ku serê t’ilîya xwe avêda ke bîne zarê min şil ke, çimkî ez k’ûra vî agirîda dişewitim›.
42016025	Lê Birahîm gotê: ‹Lawo! Bîne bîra xwe, ku te qencîyêd p’ara xwe nav zemanê e’mirê xweda standine, lê Lazar zelûlî k’işandîye. Niha jî dilê wî li vir r’ih’et e, lê tu nava cefada yî.
42016026	Û pêştirî vê yekê jî, gelîkî bêbinî nava me û weda heye. Ne yê vir dikarin derbazî cem we bin, ne jî yê wir dikarin derbazî cem me bin›.
42016027	Hingê ewî gotê: ‹Bavo, wekî usa ye, ez hîvî ji te dikim, tu ewî bişîne mala bavê min,
42016028	çimkî pênc birayêd min jî hene, bira her’e t’emîyê bide wan, wekî ew jî neyêne vî cîyê cefa›.
42016029	Lê Birahîm gotê: ‹Mûsa û p’êxemberêd wan hene. Bira guhdarîya wan bikin›.
42016030	Ewî jî got: ‹Na, bavê Birahîm, heger ji mirîya yek her’e cem wan, wê ji gunekirinê veger’in›.
42016031	Hingê Birahîm wîr’a got: ‹Heger guhdarîya Mûsa û p’êxembera nakin, yek ji mirîya r’abe jî, dîsa ewana bawer nakin›».
42017001	Îsa şagirtêd Xwer’a got: «Nabe ku sebebîya jir’êk’etinê t’unebe, lê wey li wî, ku bibe sebebê vê yekê.
42017002	Wîr’a hê qenc e, ku beraşek stûyê wîva bê girêdan û avîtinê nava be’rê, ne ku ji vanêd biç’ûk yekî ji r’ê derxe.
42017003	Haş ji xwe hebin! Heger birê te guna bike, lê hilê, heger ser kirina xwe p’oşman be, wî bibaxşîne.
42017004	Û heger nava r’ojêda h’eft cara neheqîyê li te bike û veger’e, ter’a bêje: ‹Ez t’obe dikim›, wî bibaxşîne».
42017005	Şandîya Xudanr’a got: «Bawerîya me zêde ke».
42017006	Xudan got: «Heger bawerîya we weke h’ebeke t’oximê xerdalê hebe û vê dara t’ûtêr’a bêjin: ‹Ji vir r’abe û be’rêda daç’ike›, ewê ya we bike.
42017007	Ji we k’îjan e, ewê ku xulamekî wîyî cotk’ar yan şivan hebe, gava ew ji k’ewşên bê, wîr’a bêje: ‹Bilezîne k’erem ke ser sifrê›?
42017008	Wê pêşîyê jêr’a nebêje: ‹Şîva min hazir ke, pişta xwe girêde û berdestîyê minr’a bike. Ez bixwim û vexwim, paşê jî tu bixwe û vexwe›?
42017009	Gelo bona ew tiştêd ku xulêmr’a hatine e’mirkirinê û wî kirine, axayê wî wê jêr’a bêje: ‹Ze’f r’azî me›?
42017010	Usa jî hûn, gava ew h’emû tiştêd ku wer’a hatine e’mirkirinê bikin, bêjin: ‹Em xulamêd bêkêr in. Çi ku li me dik’et, me ew kir›».
42017011	Gava Îsa berbi Orşelîmê diçû, nava Sameryayê û Celîlêr’a derbaz dibû.
42017012	Çaxê Ew dik’ete gundekî, dehe merivêd k’otî r’astî Wî hatin dûr sekinîn
42017013	û bi dengê bilind gotinê: «Îsayê mamosta, li me were r’e’mê».
42017014	Û gava Îsa ew dîtin, wanr’a got: «Her’in xwe nîşanî k’ahîna kin». Û çaxê ew hê diçûn, paqij bûn.
42017015	Lê gava ji wan yekî dît ku ew paqij bûye, paşda veger’îya, bi dengekî bilind şikirî dida Xwedê.
42017016	Ewî xwe dever’û avîte ber nigêd Îsa û r’azîbûn dida Wî. Ew samerî bû.
42017017	Hingê Îsa got: «Ne her dehe jî paqij bûn, lê k’anê ne her nehêd din?
42017018	Çima pêştirî evî merivê xerîb kesek ji wan veneger’îya, ku bihata şikirî bida Xwedê?»
42017019	Û wîr’a got: «R’abe her’e. Bawerîya te tu qenc kirî».
42017020	Gava fêrisîya ji Îsa pirsî, P’adşatîya Xwedê wê k’engê bê, Ewî li wan veger’and û got: «P’adşatîya Xwedê aşkere nayê.
42017021	Ne jî wê bêjin: ‹Va ye vir e!› yan jî: ‹Wê dera han e!› Çimkî P’adşatîya Xwedê nava weda ye».
42017022	Û şagirtêd Xwer’a got: «Wê r’ojê bên, ku hûnê h’izreta r’ojeke Kur’ê Mêriv bin, lê nabînin.
42017023	Û heger wer’a bêjin: ‹Va ye vir e!› yan: ‹Dera han e!› pey nek’evin neçin.
42017024	Çimkî çawa birûsk ji alîkî e’zmên birq dide û t’emamîya e’zmên r’onayî dike, Kur’ê Mêriv jî wê r’oja xweda usa be.
42017025	Lê pêşîyê gerekê Ew gelekî cefa bik’işîne û ji vî miletî bê t’exsîrkirinê.
42017026	Çawa r’ojêd Nuhda diqewimîn, usa jî wê r’ojêd Kur’ê Mêrivda biqewimin.
42017027	Hingê dixwarin, vedixwarin, dizewicîn û mêr dikirin, h’eta wê r’oja ku Nuh k’ete gemîyê, lêyî r’abû qir’a h’emûya anî.
42017028	Û usa jî çawa r’ojêd Lûtda bûn, dixwarin, vedixwarin, dik’ir’în, difirotin, dir’eşandin û çêdikirin.
42017029	Lê ew r’oja ku Lût ji Sodomê derk’et, agir û k’irk’ût ji e’zmên barî, qir’a h’emûya anî.
42017030	Ew r’ojê jî wê usa be, gava Kur’ê Mêriv k’ifş be.
42017031	Wê r’ojê k’î ser xênî ye û hebûka wî jî malda ye, bira jorda neyê, ku tiştekî hilde û ewê li k’ewşên e, bira paşda veneger’e.
42017032	Jina Lût bînine bîra xwe.
42017033	K’î ku dixwaze e’mirê xwe xilaz ke, wê unda ke, lê k’î ku e’mirê xwe unda ke, wê xilaz ke.
42017034	Ez wer’a dibêjim, wê şevê heger du merî nivînekêda bin, yekê bê hildanê, yekê bê hiştinê.
42017035	Û heger du k’ulfet ser destar’ekî bin, yekê bê hildanê û ya din bê hiştinê».
42017037	Wana lê veger’and û gotin: «Xudan, evê li k’îderê bibe?» Ewî ji wanr’a got: «Beret’e li k’u hebe, teyrê jî li wir bicivin».
42018001	Îsa meselek bona wê yekê şagirtar’a got, wekî her gav dua bikin û aciz nebin
42018002	û got: «Bajarekîda h’akimek hebû, ew ne ji Xwedê ditirsîya û ne jî minet ji mêriv dikir.
42018003	Wî bajarîda jinebîk jî hebû, her gav dihate cem wî û digot: ‹Heqîyê bike, min ji destê neyarê min xilaz ke›.
42018004	H’akim gelek wext guh nedida wê, lê paşê xwexa xwer’a got: ‹Ez ji Xwedê natirsim û ji mêriv jî minetê nakim,
42018005	lê bona xatirê wê yekê, ku eva jinebîya tê ze’metê dide min, ezê heqîyê jêr’a bikim, ku her gav neyê min aciz neke›».
42018006	Û Xudan got: «Bibihên ku h’akimê ner’ast çi got.
42018007	Gelo Xwedê jî bijartîyêd Xwer’a wê heqîyê neke, yêd ku şev û r’oj hewara xwe Wî datînin? Yan Ewê caba wan derengî bêxe?
42018008	Ez wer’a dibêjim, wê destxweda heqîyê bike. Lê gava Kur’ê Mêriv bê, gelo ser dinê wê bawerîyê bibîne?»
42018009	Ev mesele jî wanr’a got, yêd ku xwexa xweda guman bûn, yançîye ewe r’ast in û h’emûyêd mayîn ber tiştekî h’esab nedikirin.
42018010	«Du merî hilk’işîyane p’aristgehê, ku dua bikin. Yek fêrisî bû, yek jî xercgir.
42018011	Ewê fêrisî t’enê sekinîbû xweda guman bi vî cûr’eyî dua dikir: ‹Xwedêyê min, şikirdar im, ku ez ne mîna wan meriva me, yêd ku t’alanîyê, neheqîyê, zinêk’arîyê dikin û ne jî mîna vî xercgirî me.
42018012	Lê ez h’eftîyê du cara r’ojî digirim û dehekê ji h’emû k’ara xwe jî didim›.
42018013	Lê ewî xercgir dûr sekinîbû, r’ûyê wî nedigirt li e’zmên jî binihêr’îya, sîngê xwe dixist û digot: ‹Xwedê, li min gunek’arî were r’e’mê›.
42018014	Ez wer’a dibêjim, ku ev xercgira r’asth’esabbûyî çû mala xwe, ne ku yê din. Awa her kesê ku xwe bilind ke, wê nimiz be, lê k’î ku xwe nimiz ke, wê bilind be».
42018015	T’ifal jî anîne cem Îsa, ku destê Xwe dayne ser wan. Gava şagirta ev yek dît, li yêd danîn hilatin.
42018016	Lê Îsa gazî zar’oka kir û got: «Bira ew zar’ok bêne cem Min, pêşîya wan negirin, çimkî P’adşatîya Xwedê p’ara yêd aha ye.
42018017	Ez wer’a r’ast dibêjim, k’î P’adşatîya Xwedê mîna zar’okekê qebûl neke, ew t’u car nak’eve nava wê».
42018018	Serwêrekî ji Wî pirsî û got: «Dersdarê qenc, ez çi bikim, wekî jîyîna h’eta-h’etayê war bim?»
42018019	Îsa wîr’a got: «Tu çima Minr’a dibêjî qenc? Qenc t’enê Xwedê ye, pêştirî Wî kesekî din t’une.
42018020	Tu t’emîya zanî: ‹Zinêk’arîyê neke, nekuje, nedize, şe’detîya derew nede, qedirê dê û bavê xwe bigire›».
42018021	Ewî jî got: «Ev h’emû jî min ji cahiltîya xweda xwey kirine».
42018022	Gava Îsa ev yek bihîst, wîr’a got: «Tiştekî te hê kêm e, her tiştê xwe bifiroşe, belayî feqîra ke, hingê xizna te wê li e’zmana hebe. Û pey Min were».
42018023	Gava ewî ev yek bihîst, eşqa wî şkest, çimkî gelekî dewletî bû.
42018024	Îsa dît ku beşera wî nexweş e, got: «Çiqasî ze’met e bona yêd xweyîhebûk ku bik’evine P’adşatîya Xwedê.
42018025	Deve wê qula derzîyêr’a hê r’ih’et derbaz be, ne ku dewletî bik’eve P’adşatîya Xwedê».
42018026	Ewêd ku dibihîstin, gotin: «Îdî k’î dikare xilaz be?»
42018027	Û Îsa got: «Ew tiştê ku ji destê mêriv nayê, Xwedê dikare bike».
42018028	Petrûs got: «Awa me her tiştêd xwe hiştine û pey Te hatine».
42018029	Ewî wanr’a got: «Ez r’ast wer’a dibêjim, her kesê ku bona P’adşatîya Xwedê mal, yan jin û zar’, yan xûşk û bira, yan dê û bav hiştibe,
42018030	wê vê dinê hê zêde bistîne û dinya dinda jî jîyîna h’eta-h’etayê».
42018031	Ewî her donzdeh dane alîkî û wanr’a got: «Bibihên! Em hevraz diçine Orşelîmê û h’emû tiştêd ku bi destê p’êxembera bona Kur’ê Mêriv hatine nivîsarê, wê bêne sêrî.
42018032	Ewê bik’eve destê necihûya, wê qerfê xwe lê bikin, bêhurmet kin, t’ûkinê,
42018033	bidine ber qamçîya, Wî bikujin. Û r’oja sisîya wê ji mirinê r’abe».
42018034	Şagirta t’u tişt ji van xebera fe’m nekirin. Ev yek ji wan veşartî bû û ev gotin serê wanda r’ûnedinişt.
42018035	Gava Ew nêzîkî Erîhayê bû, yekî kor li ser r’ê r’ûniştî p’ars dikir.
42018036	Û gava bihîst ku e’lalet ber wîr’a derbaz dibe, pirsî: «Ev çi h’ewal e?»
42018037	Wîr’a gotin: «Îsayê Nisretê derbaz dibe».
42018038	Hingê ewî kire qîr’în û got: «Îsa, Kur’ê Dawid, li min were r’e’mê!»
42018039	Û yê ku pêşîyê diçûn, li wî hilatin, ku dengê xwe bibir’e, lê ewî hê dikire qîr’în: «Kur’ê Dawid, li min were r’e’mê!»
42018040	Îsa cîda sekinî û e’mir kir, ku ewî bînine cem Wî. Û gava kor nêzîkî Wî bû, ji wî pirsî û got:
42018041	«Tu çi ji Min dixwazî ku Ez bona te bikim?» Ewî got: «Xudan, dixwazim ç’e’vêd min bibînin».
42018042	Û Îsa wîr’a got: «Bira bibînin, bawerîya te tu qenc kirî!»
42018043	Û destxweda ç’e’vêd wî dîtin, da pey Îsa çû û şikirî dida Xwedê. T’emamîya wê cime’tê ku ev yek dît, pesinê Xwedê didan.
42019001	Îsa k’ete Erîhayê û wêr’a derbaz dibû.
42019002	Li wir merivekî dewletî hebû, serwêrê xercgira, navê wî Zexayo.
42019003	Ewî dikir ku Îsa bidîta k’a Ew k’î ye, lê dest e’laletê nikaribû bidîta, çimkî bejinêda kin bû.
42019004	Ew pêşda bezî r’abû ser dareke hêjîrêye stirîn, wekî Îsa bibîne, çimkî Ewê hema li wirr’a derbaz bibûya.
42019005	Û çaxê Îsa hate wî cîyî, li jor nihêr’î û gote wî: «Zexayo! Zû bike ji wir were xwarê, çimkî Ez gerekê îro mala teda bimînim».
42019006	Zexayo lezand jorda hate xwarê û bi eşq-şa Ew qebûl kir.
42019007	H’emûyêd ku ev yek dîtin, bîna xwe teng dikirin û digotin: «Ew bû mêvanê merivekî gunek’ar».
42019008	Lê Zexayo pêş h’emûyava sekinî û gote Xudan: «Xudan, ez va nîvê hebûka xwe didime feqîra û min neheqî k’ê jî kiribe, ezê çar car lê veger’înim».
42019009	Îsa wîr’a got: «Îro ev mal xilaz bû, çimkî eva jî zar’a Birahîm e.
42019010	Bona vê yekê Kur’ê Mêriv hat, wekî li yêd undabûyî biger’e û xilaz ke».
42019011	Û wana hê ev tişt dibihîstin, Îsa meseleke din jî anî ser wê yekê, ku Ew nêzîkî Orşelîmê dibû û wana t’irê P’adşatîya Xwedê wê zûtirekê k’ifş be.
42019012	Ewî got: «Merivekî e’silzade çû welatekî dûr, ku p’adşatîya xwe bistîne û veger’e.
42019013	Gazî dehe xulamêd xwe kir, dehe zêr’ dane wan û got: ‹Van bidine xebatê, h’eta ku ez veger’im›.
42019014	Lê bajarvana k’îna wî girtibû, qasid li pey wî şandin û gotin: ‹Em naxwazin ew p’adşatîyê li ser me bike›.
42019015	Û gava ewî p’adşatîya xwe stand veger’îya, gazî wan xulama kir, k’îjanêd ku ewî p’ere dabûne wan, wekî bizanibe k’a her yekî çiqas kirîye k’ar.
42019016	Yê pêşin hat û gotê: ‹Ez xulam, zêr’ekî te dehe zêr’ kire k’ar›.
42019017	Axayê wî jêr’a got: ‹E’ferim, xulamê qenc! Tu nava wî tiştê hindikîda amin mayî, serwêrtîyê dehe bajara bike›.
42019018	Yê duda jî hat û got: ‹Ez xulam, zêr’ekî te pênc zêr’ kire k’ar›.
42019019	Axayê wî jêr’a got: ‹Tu jî ser pênc bajara be›.
42019020	Paşê yekî din hat û got: ‹Ez xulam, va ye zêr’ê te, min destmalêda p’êç’ayî hildabû.
42019021	Çimkî ez ji te ditirsîyam, min zanibû tu merivekî h’işk î, çi ku te danenîye, hildidî û çi ku te neçandîye, didirûyî›.
42019022	Û wî jêr’a got: ‹Ezê hema bi devê te dîwana te bikim, xulamê xirab! Heger te zanibû ku ez merivekî h’işk im, çi ku min danenîye, hildidim û çi ku neçandîye, didirûm,
42019023	te çima p’erê min neda k’arkira, ku ez bihatama min bi selef bistanda?›
42019024	Û hazirar’a got: ‹Wî zêr’î ji wî bistînin û bidine ewê ku dehe zêr’êd wî hene›.
42019025	Wîr’a gotin: ‹Xudan, dehe zêr’êd wî hene›.
42019026	Ewî got: ‹Ez wer’a dibêjim, yê k’ê ku heye, wîr’a wê bê dayînê, lê yê k’ê ku t’une, çi heye jî wê jê bê standinê.
42019027	Lê belê wan neyarêd min jî, k’îjana nedixwest ez p’adşatîyê li ser wan bikim, bînine vir, ber ç’e’vê min wan bikujin›».
42019028	Îsa pey vê xeberdanêr’a pêşda çû, wekî hevraz her’e Orşelîmê.
42019029	Û gava nêzîkî gundêd Beytfacê û Beytanyayê bû, wî cîyê ku jêr’a digotin ç’îyayê Zeyt’ûnê, hingê du şagirtêd Xwe şandin
42019030	û got: «Her’ine wî gundê pêşberî xwe, gava hûn bik’evinê, hûnê ce’şikeke girêdayî bibînin ku hê kesek lê sîyar nebûye. Ewê vekin û bînin.
42019031	Heger yek ji we bipirse: ‹Hûn çima wê vedikin?› bêjin, ku Xudanr’a lazim e».
42019032	Ewêd şandî çûn, çawa ku wanr’a hatibû gotinê, usa jî dîtin.
42019033	Û wana hê ce’şik vedikir, xweyêd wê wanr’a gotin: «Hûn çima vê ce’şikê vedikin?»
42019034	Şagirta got: «Xudanr’a lazim e».
42019035	Û ew anîne cem Îsa, k’incêd xwe avîtine ser wê û Îsa lê sîyar kirin.
42019036	Gava diçû, cime’tê k’incêd xwe ser r’ê r’adixistin.
42019037	Û gava Ew nêzîkî p’êberjêrê ç’îyayê Zeyt’ûnê bû, t’emamîya k’oma şagirta destpêkirin şa dibûn û bi dengê bilind bona h’emû k’eremetêd ku dîtibûn şikirî didane Xwedê
42019038	û digotin: «Bimbarek e ew P’adşayê ku bi navê Xudan tê! E’dilayî li e’zmên û şikirî li Yê Herî Jorin!»
42019039	Lê ji nav e’laletê çend fêrisîya Îsar’a got: «Dersdar, li şagirtêd Xwe hilê».
42019040	Ewî li wan veger’and û got: «Ez wer’a dibêjim, heger evana dengê xwe bibir’in, kevirê bikine qîr’în».
42019041	Û gava nêzîkî Orşelîmê bû, li bajêr nihêr’î, serda girîya
42019042	û got: «Xwezî te hema îro bizanibûya e’dilayîya te çiva girêdayî ye! Lê niha ji ber ç’e’vê te hate veşartinê.
42019043	Wê r’oj ser teda bên, ku dijminêd teyê dora te çeper’ê girêdin û ji her alîyava h’icûmî ser te kin.
42019044	Wê te û zar’êd te nava teda bikin ax-xwelî û kevir li ser kevir nahêlin. Çimkî wextê ku Xwedê serîk da te, tu xwe neh’esîyayî».
42019045	Û k’ete p’aristgehê, destpêkir yêd ku difirotin derxistin
42019046	û wanr’a got: «Nivîsar e: ‹Mala Min wê mala dua be›. Lê we ew kirîye ‹şkefta qaçaxa›».
42019047	Û her r’oj p’aristgehêda hîn dikir, lê serekêd k’ahîna, qanûnzan û giregirêd cime’tê pey k’etibûn, ku çawa Wî bikujin.
42019048	Lê nikaribûn tiştek bikirana, çimkî t’emamîya cime’tê Wîva girêdayî bû û guhdarîya Wî dikir.
42020001	Û r’ojeke ji wan r’ojada, gava Ewî p’aristgehêda xelq hîn dikir û Mizgînî dida, serekêd k’ahîna û qanûnzan t’evî r’ûspîya hatine cem Wî
42020002	û gotin: «Bêje me, Tu bi çi h’ukumî van kira dikî? K’ê ev h’ukum daye Te?»
42020003	Ewî li wan veger’and û got: «Ez jî tiştekî ji we bipirsim û hûn Minr’a bêjin:
42020004	H’ukumê nixumandina Yûh’enna ji e’zmên bû yan ji meriva?»
42020005	Ewana nav hevda şêwirîn û gotin: «Heger em bêjin: ‹Ji e’zmên bû›, Ewê bêje: ‹Lê we çima ew bawer nekir?›
42020006	Lê heger em bêjin: ‹Ji meriva bû›, t’emamîya cime’tê wê me bide ber kevira, çimkî ew e’seyî bawer dikin, ku Yûh’enna p’êxember bû».
42020007	Wana caba Wî da û gotin: «Em nizanin ji k’u bû».
42020008	Îsa wanr’a got: «Ez jî wer’a nabêjim, ku bi çi h’ukumî van kira dikim».
42020009	Û Îsa destpêkir ev mesele cime’têr’a got: «Merivekî r’ezê tirîya danî û ew bi k’irê da r’ezvana, wextekî dirêj çû welatekî din.
42020010	Û wextda xulamek şande cem r’ezvana, wekî ji wî r’ezî berê p’ara wî wîr’a bişînin, lê r’ezvana xulamê wî k’uta û destvala ver’êkirin.
42020011	Axê xulamekî din jî şand, wana ew jî k’uta, ew r’obet kirin û destvala ver’êkirin.
42020012	Yê sisîya jî şand, vana eva jî birîndar kir û ji r’ez derxistin.
42020013	Xweyê r’ez got: ‹Ez çi bikim? Kur’ê xweyî delal bişînim, hilbet wê ji wî şerm bikin›.
42020014	Lê gava r’ezvan ç’e’v wî k’etin, li hev şêwirîn û gotin: ‹Ev warê wî ye! Werin em wî bikujin, ku mîrat’a wî mer’a bimîne›.
42020015	Û ew ji r’ez derxistine der û kuştin. Awa xweyê r’ez wê çi bîne serê wan?
42020016	Ne ewê bê qir’a wan r’ezvana bîne û r’ez bide hinekêd din». Gava ev yek bihîstin, gotin: «Xwedê neke».
42020017	Û Îsa li wan nihêr’î û got: «Lê ew çi ye, ku nivîsar e? ‹Ew kevirê ku hosta t’exsîr kir, ew bû serê e’nîşkê›.
42020018	Her kesê ku bik’eve ser wî kevirî, wê hûrdexweşî be û ew kevir bik’eve ser k’ê, wê wî bih’incir’îne».
42020019	Serekêd k’ahîna û qanûnzana wê demê kirin ku Wî bigirin, çimkî fe’m kirin, ku Ewî ev mesele anî ser wan, lê ji cime’tê tirsîyan.
42020020	Û ç’e’vêd wan li Îsa bûn, çend merivêd ce’sûs şandin, ku bi dur’ûtî xwe dewsa r’asta danîbûn, wekî Wî bi xebera bigirin û bidine destê h’ukumetê û dîwana welî.
42020021	Wana ji Wî pirsî û gotinê: «Dersdar, em zanin ku Tu r’ast xeber didî û hîn dikî, nav merivada firqîyê jî danaynî, lê r’îya Xwedê r’ast hîn dikî.
42020022	Gelo r’ast e ku em xerc bidine Qeyser yan na?»
42020023	Ewî ku fêlbazîya wan zanibû wanar’a got:
42020024	«Zîvekî nîşanî Min kin. Ev navê nivîsar û sifet yê k’ê ye ser?»
42020025	Wana got: «Yêd Qeyser in». Ewî wanr’a got: «Wekî usa ye, çi ku yêd Qeyser in, bidine Qeyser û çi yêd Xwedê ne bidine Xwedê».
42020026	Û nikaribûn ber cime’tê nava xebera Wîda Ew bigirtana, ser cabdayîna Wî zendegirtî dengê xwe bir’în.
42020027	Sadûqî, ku dibêjin r’abûna mirîya t’une, hineke ji wan hatine cem Wî ji Wî pirsîn û gotin:
42020028	«Dersdar, Mûsa mer’a nivîsîye: ‹Heger birê yekî bizewice û bêzur’et bimire, bira birê wî jina wî bistîne û warê birê xwe şîn ke›.
42020029	Awa h’eft bira hebûn. Birê mezin jinek stand, bêzur’et mir.
42020030	Peyr’a yê duda
42020031	û paşê yê sisîya ew jin stand, heyneser wan her h’efta jî ew jin stand û zar’ pey wan nek’etin, mirin.
42020032	Pey gişkar’a ew k’ulfeta jî mir.
42020033	De îjar wê R’oja R’abûna mirîya ew k’ulfetê bibe jina k’îjanî? Çimkî her h’efta jî ew standibû».
42020034	Îsa li wan veger’and û got: «Merivê vê dinê dizewicin û mêr dikin.
42020035	Lê ewêd ku hêjayî wê dinê bin û bigihîjine r’abûna mirîya, ne wê bizewicin û ne jî mêr kin.
42020036	Ewê îdî nikaribin bimirin, ew weke milyak’eta ne. Ew zar’êd Xwedê ne, çimkî p’ara r’abûna mirîya ne.
42020037	Lê bona r’abûna mirîya, Mûsa jî daye k’ifşê. Ew serhatîya dara dir’îyêda bona Xudan dibêje: ‹Xwedêyê Birahîm, Xwedêyê Îshaq, Xwedêyê Aqûb›.
42020038	Awa Xwedê ne Xwedêyê mirîya ye, lê yê zêndîya ye, çimkî bona Wî h’emû jî sax in».
42020039	Ji qanûnzana hineka lê veger’and û gotinê: «Dersdar, Te qenc got».
42020040	Û îdî kesekî newêribû ku tiştekî jî ji Wî bipirse.
42020041	Û Îsa wanar’a got: «Çawa dibêjin ku Mesîh kur’ê Dawid e?
42020042	Dawid xwexa k’itêba Zebûrada dibêje: ‹Xudan gote Xudanê min: Li milê Minî r’astê r’ûnê,
42020043	h’eta ku dijminêd Te bikime binê p’îyêd Te›.
42020044	Awa heger Dawid Wî ‹Xudan› h’esab dike, îdî Ew çawa dibe kur’ê Dawid?»
42020045	Hê t’emamîya cime’tê guhdarî dikir, Ewî şagirtêd Xwer’a got:
42020046	«H’evza xwe ji wan qanûnzana bikin, yêd ku h’iz dikin bi çuxêd dirêj biger’in, bazarada silavê bidine wan, k’inîştada k’ursîyêd pêşin bigirin û şayîyada jî herema jorin r’ûnên.
42020047	Evana alîkîva malêd jinebîya h’ûfî xwe dikin, alîyê dinva jî bona xwek’ifşkirinê duayê xwe dirêj dikin. Dîwana wanê hê giran be».
42021001	Îsa dîna Xwe dayê û dît ku dewletîya h’edîyêd xwe davîtine p’eredanga p’aristgehê.
42021002	Ewî belengazeke jinebî jî dît ku du pol avîte wir
42021003	û Îsa got: «Ez r’ast wer’a dibêjim, ku evê jinebîya belengaz ji van h’emûya ze’ftir avîtê.
42021004	Çimkî wan h’emûya ji bermayîyêd xwe avîtine nava h’edîya, lê evê vê belengazîya xweda h’emû tiştê ku wê pê e’bûrê xwe bikira avîtê».
42021005	Û çaxê hineka bona p’aristgehê digotin, ku bi kevirê bedew û p’êşk’êşa hatîye xemilandinê, Ewî got:
42021006	«Van h’emû tiştêd ku hûn dibînin, r’ojê bên kevirê li ser kevir nemîne, h’emûyê jî wêran bin!»
42021007	Û ji Wî pirsîn gotinê: «Dersdar, ev tişt wê k’engê biqewimin? Û çi nîşanê bibe, gava ev yek biqewimin?»
42021008	Ewî got: «Haş ji xwe hebin, ku hûn neyêne xapandinê, çimkî gelek wê pê navê Min bên û bêjin: ‹Ez im Mesîh› û: ‹Ew wext nêzîk e›, pey wan neçin.
42021009	Gava hûn bona şer’ û de’wa bibihên, netirsin, çimkî gerekê pêşîyê ev tişt biqewimin, lê axirîya dinê ne hingê ye».
42021010	Hingê wanr’a got: «Miletê r’abe li ser milet, p’adşatî li ser p’adşatîya,
42021011	cî-cîya e’rdh’ejêd mezin, xelayî-celayê û mîna nexweşîya h’al wê bibin, li e’zmên jî tiştêd xof û tirs û nîşanêd mezin wê biqewimin.
42021012	Lê berî van h’emû tişta, wê dest bavêjine we, we bizêrînin, bibine ber dîwana k’inîşta û bikine kela. Bona navê Min wê we bibine ber p’adşa û welîya.
42021013	Evê wer’a bibe me’nî, ku hûn bona Min şe’detîyê bidin.
42021014	Û awa vê yekê bikine bîra xwe, ku pêşda xem nekin hûnê çi caba xwe bidin.
42021015	Çimkî Ezê zar-ziman û serwaxtîyê bidime we, ku dijminêd weyê nikaribin li ber we xeber din yan bisekinin.
42021016	Dê û bavêd we, bira-pismam û dostêd we wê we bidine girtinê û ji we hineka jî wê bikujin.
42021017	Bona navê Min hûnê ber ç’e’vê h’emûya r’eş bin.
42021018	Lê t’u mûkê ji serê we kêm nebe.
42021019	Bi sebira xwe hûnê r’uh’ê xwe xilaz kin.
42021020	Lê gava hûn bibînin ku ordîya dora Orşelîmê girtîye, hingê bizanibin ku wêranbûna wê nêzîk e.
42021021	Hingê ewêd ku Cihûstanêda ne, bira bir’evine ç’îya û ewêd ku Orşelîmêda ne, bira derên, ewêd k’ewşênda ne, bira nek’evine bajêr.
42021022	Çimkî ew r’oj, r’ojêd h’eyfhildanê ne, wekî her çi ku hatîye nivîsarê bê sêrî.
42021023	Lê wey li h’emla û destdergûşa wan r’ojada, çimkî tengasîke mezin wê bê serê dinê û xezeb evê cime’têr’a.
42021024	Ewê bi devê şûr bik’evin û nav h’emû miletada hêsîr bêne birinê. Orşelîmê jî ber p’îyêd miletêd p’ûtp’arist her’e, h’eta ku wextê wan mileta xilaz be.
42021025	Û ser r’oyê, hîvê û steyrka nîşanê bibin. Li ser dinê jî miletê ji dest dengê xuşînîya pêlêd be’rê bibizdin û xwe unda kin.
42021026	Dilê meriva jî ji tirsa wê bisekine, bona ew tiştêd ku wê bêne serê t’emamîya dinê, çimkî t’opêd e’zmana wê ji r’îyêd xwe derên.
42021027	Û hingê wê bibînin ku ‹Kur’ê Mêriv e’wrava bi qewat û r’ûmeta mezin tê›.
42021028	Gava ev tişt destpêbibin, hûn r’abin serê xwe bilind kin, çimkî azabûna we îdî nêzîk e».
42021029	Û meselek wanr’a got: «Hûn dîna xwe bidine dara hêjîrê û h’emû dara.
42021030	Gava dibişkivin, hûn bi wê yekê zanin ku havîn nêzîk e.
42021031	Usa jî gava hûn bibînin ku ev yek diqewimin, bizanibin ku P’adşatîya Xwedê nêzîk e.
42021032	Ez r’ast wer’a dibêjim, ku eva nisila derbaz nabe, h’eta ku ev h’emû tişt neqewimin.
42021033	E’rd û e’zmanê derbaz bin, lê gotinêd Min t’u car derbaz nabin.
42021034	Miqatî xwe bin, nebe ku dilê we p’ir’xurîyê, serxweşîyê û xemêd vê dinyayêva girêdayî be, nişkêva ew R’oj ser weda bê.
42021035	Çimkî ew r’ojê mîna t’elê bê serê h’emû merivêd li ser dinê.
42021036	H’işyar bimînin û her gav dua bikin, wekî hûn bikaribin ji wan h’emû tiştêd ku wê biqewimin bir’evin-xilaz bin û li ber Kur’ê Mêriv r’ûspî bisekinin».
42021037	Îsa r’ojê p’aristgehêda hîn dikir, lê şevê diçû serê wî ç’îyayî dima, ku jêr’a digotin ç’îyayê Zeyt’ûnê.
42021038	Û t’emamîya cime’tê sibehê zû diçû p’aristgehê cem Wî, ku xeberêd Wî bibihên.
42022001	Cejina Nanê Şkeva nêzîk bû, ya ku jêr’a Cejina Derbazbûnê dibêjin.
42022002	Serekêd k’ahîna û qanûnzana mecalekê diger’îyan ku Wî bikujin, çimkî ji cime’tê ditirsîyan.
42022003	Hingê mîrêcin k’ete qelpê dilê Cihûdayê ku Îsxeryotî dihate gotinê, ew yek ji wan her donzdeha bû.
42022004	Eva r’abû çû t’evî serekêd k’ahîna û serwêrêd nobedarêd p’aristgehê, wanr’a xeber da, wekî Îsa bide destê wan.
42022005	Evana şa bûn û wîr’a qayl bûn, ku p’era bidine wî.
42022006	Cihûda r’azî bû û hilda ser xwe, ku mecalê bibîne Ewî bi dizî cime’têva bide destê wan.
42022007	R’oja Cejina Nanê Şkeva hat, ku e’det bû berxê qurbana Cejina Derbazbûnê bihata serjêkirinê.
42022008	Îsa Petrûs û Yûh’enna şandin û got: «Her’in Şîva Cejina Derbazbûnê mer’a hazir kin, wekî em bixwin».
42022009	Wana jê pirsî: «Tu li k’u dixwazî ku em hazir kin?»
42022010	Ewî jî wanar’a got: «Gava ku hûn bik’evine bajêr, va merivekê r’astî we bê, cêr’ê avê li ser mila. Pey wî her’ine wê mala ku ew diçê,
42022011	û xweyê malêr’a bêjin: ‹Dersdar ter’a dibêje: K’anê ew oda mêvana, ya ku Ezê têda t’evî şagirtêd Xwe şîva Cejina Derbazbûnê bixwim?›
42022012	Hingê ewê li qatê jorin odeke mezine hevdayî nîşanî we ke û wir jî hûn hazir kin».
42022013	Ewana çûn, çawa ku wanar’a gotibû usa jî dîtin û şîva Cejina Derbazbûnê hazir kirin.
42022014	Û gava wext pêr’a gihîşt, Ew bi t’evî şandîya li ser sifrê r’ûnişt
42022015	û wanr’a got: «Ez gelekî h’izreta vê Şîva Cejina Derbazbûnê bûm, ku Min t’evî we berî cefê Xwe bixwara.
42022016	Çimkî Ez wer’a dibêjim, Ez îdî ji vê t’u car naxwim, h’eta ku P’adşatîya Xwedêda bibe».
42022017	Û k’as hilda, şikirîya Xwe ji Xwedê anî û got: «Hildin evê û nav xweda bela kin.
42022018	Ez wer’a dibêjim, wekî Ez îdî t’u car ji meya tirîyê venaxwim, h’eta ku P’adşatîya Xwedê bê».
42022019	Û nan hilda şikirî da, kerkir da wan û got: «Eva bedena Min e, ku bona we tê dayînê. Vê yekê bona bîranîna Min bikin».
42022020	Usa jî k’as pey şîvêr’a hilda û got: «Eva k’asa peymana nû ye, pê xûna Min girêdayî, ku bona we tê r’êtinê.
42022021	Lê va destê yê ku nemamîya Min bike, li ser vê sifrê t’evî Min e.
42022022	R’ast Kur’ê Mêriv wê usa her’e, çawa ku bona Wî nivîsar e, lê wey li wî merivî, ku wê nemamîya Kur’ê Mêriv bike».
42022023	Û wana destpêkir nav hevda ji hev pirsîn: «Gelo k’î ye ewî nav meda, ku vê yekê wê bike?»
42022024	Û nav wanda de’w pêşda hat, ku ji nav wanda k’îjan wê yê herî mezin bê h’esabê.
42022025	Îsa wanr’a got: «P’adşayêd mileta cime’ta xwe bindest dikin û ewêd ser wan h’ukum dikin xêrxwazêd wan têne gotinê.
42022026	Lê hûn usa nebin, yê nav wedayî herî mezin, bira bibe mîna yê herî biç’ûk û bira yê serwêrtîyê dike jî bibe mîna yê xulamtîyê dike.
42022027	Niha k’î ye mezin, yê li sifrê r’ûniştî yan berdestî? Ne yê li sifrê r’ûniştî? Û Ez nava weda mîna berdestîkî me.
42022028	Hûn in, yêd ku nava cêr’ibandinêd Minda h’eta niha t’evî Min mane.
42022029	Û Ezê P’adşatîyê bidime we, çawa Bavê Min ew da Min,
42022030	wekî hûn P’adşatîya Minda ji sifra Min bixwin û vexwin û ser k’ursîya r’ûnên, dîwana donzdeh qebîlêd Îsraêlê bikin.
42022031	Şimh’ûn! Şimh’ûn! Va ye mîrêcin xwest wekî we mîna genim bêjingê xe.
42022032	Lê Min bona te dua kir, wekî bawerîya te kêm nebe û gava tu veger’î, dil bidî ber birayêd xwe».
42022033	Û Petrûs Wîr’a got: «Xudan, ez hazir im t’evî Te bême girtinê û kuştinê jî».
42022034	Îsa wîr’a got: «Petrûs! Ez ter’a dibêjim, îro hê berî bangdana dîk, tê sê cara bêjî, wekî tu Min nas nakî».
42022035	Û Îsa wanr’a got: «Gava Min hûn bê k’îsik, tûrik û çarix şandin, hûn h’ewcê tiştekî bûn?» Wana got: «Na».
42022036	Hingê got: «Lê niha k’îsikê k’ê heye bira hilde û usa jî tûrik. Û yê ku bê şûr e, bira k’incê xwe bifiroşe û xwer’a şûrekî bik’ir’e.
42022037	Lê Ez wer’a dibêjim, ku gerekê eva nivîsara ser Min bê sêrî, ku: ‹Ew t’evî ner’asta hate h’esabê›. Û çi ku bona Min nivîsar e, ser qewimandinê ye».
42022038	Şagirta Wîr’a got: «Xudan, va ne vira du şûr hene». Ewî wanr’a got: «Bes e».
42022039	Û Îsa li gora e’detê Xwe r’abû çû ç’îyayê Zeyt’ûnê, şagirtêd Wî jî li pey çûn.
42022040	Û gava gihîşte cî, wanr’a got: «Dua bikin, ku hûn nek’evine nava cêr’ibandinê».
42022041	Û Xwexa qasî keviravîtinekê ji wan dûr k’et, çok da dua kir
42022042	û got: «Bavo, heger e’mirê Te ye, evê k’asê ji Min dûr xe. Lê bira xwestina Te be, ne ku ya Min».
42022043	Û ji e’zmên milyak’etek Wîva xuya bû û Ew qewat kir.
42022044	Ewî nava cefê giranda, hê bi dilê k’el dua dikir. Xûdana Wî mîna dilopêd xûnêye gir dir’ijîyane e’rdê.
42022045	Û ji dua r’abû, hate cem şagirtêd Xwe, ewana k’erba k’ederê r’azayî dîtin.
42022046	Û wanr’a got: «Hûn çima r’adizên? R’abin dua bikin, ku nek’evine nava cêr’ibandinê».
42022047	Ewî hê xeber dida, nişkêva e’laletekê ser Wîda girt û yekî ji her donzdeha, navê wî Cihûda, pêşîya wan k’etibû û nêzîkî Wî bû ku Wî r’amûse.
42022048	Îsa wîr’a got: «Cihûda! Tu bi r’amûsanê Kur’ê Mêriv didî destê wan?»
42022049	Gava ewêd t’evî Wî dîtin ku wê çi biqewime, Wîr’a gotin: «Xudan, em bi şûr li wan xin?»
42022050	Û ji wan yekî bi şûr li xulamê serekk’ahîn xist û guhê wîyî r’astê pekand.
42022051	Hingê Îsa got: «Bes e, bihêlin». Û dest da guhê wî, qenc kir.
42022052	Paşê Îsa gote serekêd k’ahîna, serwêrêd nobedarêd p’aristgehê û r’ûspîyêd ku hatibûne ser Wî: «Tê bêjî hûn bi şûr û dara hatine pêşîya qaçaxekî?
42022053	Ne Ez her gav t’evî we p’aristgehêda bûm, we destê xwe ne dida Min. Lê niha wextê we ye û h’ukumê te’rîstanîyê ye».
42022054	Û Ew girtin, birin kirine mala serekk’ahîn. Petrûs jî dûrva p’ê-p’ê li pey Wî diçû.
42022055	Gava wana goveka h’ewşêda agir vêxist û dorê r’ûniştin, Petrûs jî li wir t’evî wan r’ûnişt.
42022056	Û carîkê ew li ber agir r’ûniştî dît, li wî nihêr’î û got: «Eva jî t’evî Wî bû».
42022057	Lê Petrûs înk’ar kir û gotê: «Ez Wî nas nakim, e’vdê!»
42022058	Xêlekê şûnda yekî din ew dît û got: «Tu jî ji wan î». Petrûs wîr’a got: «Pismam, ez ne ji wan im».
42022059	Û weke sih’etekê jî derbaz bû, yekî din jî dida zora xwe û digotê: «Hebe-t’unebe eva meriva t’evî Wî bû, çimkî ji Celîlê ye».
42022060	Lê Petrûs got: «Filan kes! Ez nizanim tu çi dibêjî». Û xeber hê dêvda bû, destxweda dîk bang da.
42022061	Xudan ser Petrûsda veger’îya li wî nihêr’î, hingê Petrûs gotina Xudan anî bîra xwe, ku wîr’a gotibû: «Îro hê berî bangdana dîk, tê sê cara Min înk’ar kî».
42022062	Û Petrûs derk’ete derva k’ele-k’el girîya.
42022063	Û ewêd ku nobedarî li Îsa dikirin, qerfê xwe li Wî dikirin, dik’utan.
42022064	Ç’e’vêd Wî girêdan û ji Wî dipirsîn, digotin: «De p’êxembertîyê bike, k’a k’î bû ku Te xist?»
42022065	Û bi gelek gotinêd mayîn jî Ew bêhurmet dikirin.
42022066	Û gava sibeh zelal bû, k’oma r’ûspîyêd cime’tê, serekêd k’ahîna û qanûnzana civîyan. Îsa k’aşî dîwanxana xwe kirin
42022067	û gotinê: «Heger Tu yî Mesîh, mer’a bêje?» Îsa wanr’a got: «Heger Ez wer’a bêjim jî, yek e hûn dîsa bawer nakin.
42022068	Û heger pirsekê jî bidime we, hûnê dîsa caba Min nadin.
42022069	Ji vir şûnda Kur’ê Mêriv wê li k’êleka Xwedêyê Herî Zor, li milê Wîyî r’astê r’ûnê».
42022070	Û h’emûya bi hevr’a got: «Wekî usa ye Tu Kur’ê Xwedê yî?» Ewî wanr’a got: «Hûn xwexa dibêjin ku Ez Ew im».
42022071	Û wana got: «Îdî şe’de çî mer’a ne? Me xwexa ji devê Wî bihîst».
42023001	Û t’emamîya e’laleta wan r’abû, Îsa birine cem Pîlato.
42023002	Û dest bi xeybê kirin gotin: «Me Ev meriva dît ku miletê me dixalifîne û ne jî dihêle ku xerc bidine Qeyser. Bona Xwe jî dibêje: ‹Ez Mesîh P’adşa me›».
42023003	Pîlato ji Wî pirsî û gotê: «Tu yî p’adşê cihûya?» Ewî lê veger’and û gotê: «Te bi devê xwe got».
42023004	Pîlato serekêd k’ahîna û e’laletêr’a got: «Ez t’u neheqîyê Vî merivîda nabînim».
42023005	Lê ewana ser ya xwe man û gotin: «Evî merivî nava t’emamîya Cihûstanê, ji Celîlê destpêkirî h’eta vira, cime’t bi hînkirina Xweva t’evîhev kirîye».
42023006	Gava Pîlato bona Celîlê bihîst, pirsî: «Ev meriva ji Celîlê ye?»
42023007	Gava pê h’esîya, ku Ew bin h’ukumê Hêrodesda ye, Ew şande cem Hêrodes, ku ew jî wan r’ojada hatibû Orşelîmê.
42023008	Gava Hêrodes ç’e’v Îsa k’et, gelekî şa bû. Ewî hê zûva dixwest ku Ew bidîta, çimkî ewî gelek tişt bona Wî bihîstibûn û h’izreta Wî bû, ku k’eremetekê bi destê Wî bibîne.
42023009	Hêrodes gelek pirs dane Wî, lê Îsa caba t’u pirsê neda.
42023010	Serekêd k’ahîna û qanûnzana jî sekinîbûn û gelekî davîtine Wî.
42023011	Hêrodes jî bi eskerêd xweva Ew bêqedir kir, pê k’enîyan, paşê k’incê r’ewş da lê kirinê, dîsa paşda şande cem Pîlato.
42023012	Wê r’ojê Pîlato û Hêrodes li hev hatin, çimkî pêşîyê nava wanda dijminatî hebû.
42023013	Pîlato gazî serekêd k’ahîna, serwêra û cime’tê kir,
42023014	wanr’a got: «We Ev meriva anî cem min, çawa Yekî cime’tê dixalifîne. Awa min li ber we her tişt ji Wî pirsî, lê ji wan xirabîyêd ku hûn gilî dikin, min t’u tişt li ser Vî merivî nedît.
42023015	Û ne jî Hêrodes dît, lema jî wî Ew li ser meda veger’and. Evî tiştekî usa nekirîye ku bê kuştinê.
42023016	Ezê Wî bidime ber qamçîya û ber’dim».
42023018	Lê t’emamîya e’laletê bi hevr’a kire qîr’în û got: «Wî li r’ûbarî dinê nehêle! Barabas bona me ber’de!»
42023019	Barabas yekî bona serhildanê û mêrkuştina bajêrda bûyî hatibû girtinê.
42023020	Pîlato dîsa destpêkir xeber da, çimkî wî dixwest ku Îsa bida ber’danê.
42023021	Lê wana hê dikire qîr’în û digot: «Xaç ke! Ewî xaç ke!»
42023022	Ewî cara sisîya wanr’a got: «Evî çi xirabî kirîye? Min li ser Vî neheqî nedît ku Ew bê kuştinê. Ez Wî bidime ber qamçîya û ber’dim».
42023023	Lê ewana bi dengê bilind ser ya xwe bûn û dixwestin ku Ew bê xaçkirinê. Sewta wan serk’et.
42023024	Pîlato qirara xwe da, ku bi xwestina wan be.
42023025	Anegorî xwestina wan, yê ku bona serhildanê û mêrkuştinê kelêda bû, ber’da. Lê Îsa hişte ser xwestina dilê wan.
42023026	Û gava eskera Ew dane pêşîya xwe birin, yekî kûrênî navê wî Şimh’ûn, ku ji k’ewşên dihat, ew girtin û xaç danîne ser milê wî, ku li pey Îsa bibe.
42023027	Û e’laleteke cime’têye giran li pey Wî diçû, usa jî k’ulfetêd ku şîna Wî dikirin û digirîyan.
42023028	Îsa li ser wanda veger’îya û got: «Qîzêd Orşelîmê! Ser Minda negirîn, lê ser xwe û zar’êd xweda bigirîn.
42023029	Çimkî va wê r’ojê bên ku wê bêjin: ‹Xwezî li wan k’ulfetêd bêzur’et, ku zar’ neanîne û nemêjandine›.
42023030	Hingê merivê destpêkin bêjin: ‹Ç’îyano! Li ser meda bik’evin. Girno! Me veşêrin›.
42023031	Heger serê dara Ter’ aha dikin, lê h’alê dara h’işk wê çawa be?»
42023032	Du merivêd neheq jî anîn, ku Pêr’a bêne kuştinê.
42023033	Û gava gihîştine wî cîyê ku Qaf tê gotin, li wir Ew xaç kirin. Û ewêd neheq jî yek li milê r’astê xaç kirin û yek jî li milê ç’epê.
42023034	Hingê Îsa got: «Bavo, bibaxşîne van, çimkî nizanin çi dikin». Ser k’incêd Wî p’eşk avîtin wekî nava xweda bela kin.
42023035	Û cime’t sekinîbû dinihêr’î. Serwêra jî qerfê xwe li Wî dikirin û digotin: «Xelq xilaz kirin, de bira Xwe jî xilaz ke, heger Ew e Mesîh, bijartîyê Xwedê».
42023036	Esker jî li Wî dik’enîyan, pêşda dihatin, sirke didanê
42023037	û digotin: «Heger Tu yî p’adşayê cihûya, de Xwexa Xwe xilaz ke».
42023038	Û fêza serê Wî jî nivîsar bû, ku: «EVA P’ADŞAYÊ CIHÛYA YE».
42023039	Ji wan neheqêd dardakirî, yekî Îsa bêhurmet dikir û digotê: «Tu ne Mesîh î? De me xilaz ke, Xwe jî pêr’a».
42023040	Lê hevalê wî lê hilat û got: «Tu ji Xwedê natirsî? Ne tu jî xût wî cezayîda yî?
42023041	Ev heqê me ye, ku ez û tu anegorî e’melêd xwe dik’işînin, lê Evî t’u xirabî nekirîye».
42023042	Û Îsar’a got: «Îsa, min bîr bînî, gava P’adşatîya Xweva bêyî».
42023043	Îsa wîr’a got: «Ez r’ast ter’a dibêjim, îro tê t’evî Min buhiştêda bî».
42023044	Gava nîvro sih’et nêzîkî donzdeha bû, t’emamîya e’rdê h’eta sih’eta sisîya bû te’rî
42023045	û r’ûyê r’oyê hate girtinê. P’er’da p’aristgehê nîvîda bû du tîşa.
42023046	Û Îsa bi dengê bilind kire gazî û got: «Bavo, r’uh’ê Xwe didime destê Te». Û gava ev yek got, r’uh’ê Xwe da.
42023047	Sersed ev tiştê bûyî ku dît, şikirî da Xwedê û got: «R’astî Eva merivekî r’ast bû».
42023048	Û t’emamîya e’laletê, ku li wir bona t’emaşê civîyayî bû, ev yeka dît, sîngêd xwe dixistin, paşda vediger’îyane malêd xwe.
42023049	H’emû nasêd Wî jî û ew k’ulfetêd ku ji Celîlê hatibûn, dûr sekinî bûn û ev tişt didîtin.
42023050	Merivekî qencî şîrh’elal û endemê civîna giregira cihûya hebû, navê wî Ûsiv.
42023051	Eva ji bajarê Arîmetya Cihûstanê bû û xwexa jî hîvîya P’adşatîya Xwedê bû. Ew t’evî şêwir û kirina civîna wan nebibû.
42023052	Ew r’abû çû cem Pîlato û cinyazê Îsa ji wî xwest.
42023053	Cinyaz ji xaçê anî xwarê, qedekê k’itanîda k’efen kir û danî nav t’irba qeyêda k’olayî, ku t’u car wêda kesek nehatibû danînê.
42023054	Û ew r’oja t’ivdarekkirinêda bû û êvara şemîyê destpêdikir.
42023055	Û ew k’ulfetêd ku ji Celîlê t’evî Îsa hatibûn, ew jî pey wî çûn û ew t’irba ku çawa cinyazê Wî têda hate danînê, dîtin.
42023056	Û paşda veger’îyan, biharet û r’ûnê bînxweş hazir kirin û anegorî t’emîya Qanûnê r’oja şemîyê r’ih’et bûn.
42024001	R’oja yekşemê sibehê zû, wan k’ulfeta biharetêd hazirkirî hildan çûne ser t’irbê.
42024002	Lê wana kevir ji ber t’irbê holkirî dît.
42024003	Gava k’etine hindur’, cinyazê Xudan Îsa nedîtin.
42024004	Gava ewana hê bona vê yekê met’elmayî mabûn, nişkêva du merî bi k’incê nûranî li ber wan sekinîn.
42024005	Û gava k’ulfet ji tirsa k’etine ser r’ûyê xwe, wan meriva wanr’a got: «Hûn çima li Yê sax nava mirîyada diger’in?
42024006	Ew ne li vir e, Ew ji mirinê r’abûye. Bînine bîra xwe, ku çaxê hê Celîlêda bû, çi wer’a got:
42024007	‹Gerekê Kur’ê Mêriv bik’eve destê merivêd ner’ast, bê xaçkirinê û r’oja sisîya ji mirinê r’abe›».
42024008	Û wana gotina Îsa bîr anîn
42024009	û ji t’irbê veger’îyan, eva yeka her yanzdeha û h’emûyêd mayînr’a gotin.
42024010	Yêd ku şandîyar’a gotin, evana bûn: Meryema Mejdelanî, Yohana û Meryema dîya Aqûb, bi t’evî hinekêd mayîn.
42024011	Şandîyava çawa gotineke p’ûç’ xuya bû û wana k’ulfet bawer nekirin.
42024012	Lê Petrûs r’abû berbi t’irbê bezî, qûz bû nihêr’î, t’enê k’efenê Wî wir bû û met’elmayî çû, difikirî gelo çawa bû.
42024013	Wê r’ojê du şagirt diçûne gundekî, ku ji Orşelîmê donzdeh kîlomêtirî dûr bû, navê wî Emwas bû.
42024014	Wana bi hevr’a bona her tiştê qewimî xeber didan.
42024015	Û gava ewana nav hevda xeber didan û dişêwirîn, Îsa Xwexa jî nêzîkî wan bû, t’evî wan çû.
42024016	Lê ç’e’vêd wan girtî bûn, ku Wî nas nekin.
42024017	Îsa wanr’a got: «Hûn vê r’êyêda çi hevr’a xeber didin?» Ewana me’dekirî sekinîn.
42024018	Yekî ji wan, ku navê wî Klêpas bû, lê veger’and û got: «Ew çawa ji Orşelîmê t’enê Te nebihîstîye ku van r’ojêd paşinda wir çi qewimîye?»
42024019	Ewî ji wan pirsî û got: «Çi bûye?» Wana lê veger’and gotê: «Bona Îsayê Nisretê, ku Ew bi e’mel û xeberêd Xwe li ber Xwedê û t’emamîya milet p’êxemberekî zor bû
42024020	û çawa serekêd k’ahîna û serwêrêd me nemamîya kuştina Wî kirin, xaç kirin.
42024021	Em wê gumanê bûn ku Ewî wê Îsraêlê aza bikira. Wekî din jî eva r’oja sisîya ye, ku ev tişt bûne.
42024022	Lê çend k’ulfetêd nav meda jî em e’cêbmayî kirin. Ewana sibehê zû çûbûne ser t’irbê
42024023	û cinyazê Wî li wir nedîtibûn, veger’îyan hatin mer’a gotin, ku: ‹Me milyak’et dîtin, mer’a gotin, ku Ew sax e›.
42024024	Û ji me hinek jî çûne ser t’irbê, çawa ku wan k’ulfeta gotibû, usa bû, lê Ew nedîtin».
42024025	Hingê Ewî wanr’a got: «Hey însanêd bê fikir, hûn çiqasî giran h’emû gotinêd p’êxembera bawer dikin?
42024026	Ne gerekê Mesîh cefa bik’işanda û bik’eta r’ûmeta Xwe?»
42024027	Û Wî destpêkir ji Mûsa û h’emû p’êxembera, çi ku wan k’itêbada bona Wî nivîsar bûn, wanar’a şirovekirin.
42024028	Gava nêzîkî wî gundê ku diçûnê bûn, Ewî usa da k’ifşê, yançîye Ew diçe cîkî dûr.
42024029	Lê wana zor li Wî kir û got: «Îşev li cem me bimîne, çimkî êvar e, r’o çûye ava». Û Ew çû hindur’, ku li cem wan bimîne.
42024030	Lê gava Ew t’evî wan ser sifrê r’ûnişt, nan hilda, şikirîya Xwe ji Xwedê anî, kerkir da wan.
42024031	Hingê ç’e’vêd wan vebûn, Ew nas kirin û Ew ber ç’e’vê wan betavebû.
42024032	Wana hevr’a got: «Lema, gava Ewî r’êda mer’a xeber dida û nivîsar mer’a şirovedikirin, agir dilê me dik’et».
42024033	Ew wê gavê r’abûn veger’îyane Orşelîmê û her yanzdeh t’evî yêd mayîn civîyayî dîtin,
42024034	gotin: «R’astî Xudan sax bûye û Şimh’ûnva xuya bûye!»
42024035	Paşê wan her duya gilî kir, ku çawa r’êda r’astî Wî hatin û çaxê Wî nan kerkir, Ew nas kirin.
42024036	Wana hê bona vê yekê xeber dida, Îsa nava wanda sekinî û wanr’a got: «E’dilayî wer’a».
42024037	Ewana ji tirsa bizdîyan û wan t’irê xeyalekî dibînin.
42024038	Lê Ewî wanr’a got: «Hûn çima şaşmayî mane û dudilî ne?
42024039	Awa li dest û p’îyêd Min binihêr’in, ku Ez Xwexa me. Û destê xwe bidine Min û bibînin, çimkî goşt û hestûyêd r’uh’ t’unene, çawa ku hûn dibînin yêd Min hene».
42024040	Gava ev yek got, dest û p’îyêd Xwe nîşanî wan kirin.
42024041	Û hê ji şabûna bawer nedikirin, h’eyr-h’ujmek’ar mabûn, Ewî wanr’a got: «Qet tiştekî xwarinê li cem we heye?»
42024042	Wana çîtî me’sîyê pijandî da Wî.
42024043	Ewî hilda li ber ç’e’vê wan xwar
42024044	û wanar’a got: «Ev bûn ew gotinêd ku gava Ez t’evî we bûm, Min wer’a gotibûn: ‹Gerekê her tiştêd ku bona Min Qanûna Mûsa, nivîsarêd p’êxembera û Zebûrada nivîsar bûn bihatana sêrî›».
42024045	Hingê fe’mê wan vekir, ku nivîsara fe’m bikin.
42024046	Û wanr’a got: «Awa nivîsar e, ku Mesîh gerekê cefa bik’işîne û r’oja sisîya ji mirinê r’abe
42024047	û ji Orşelîmê girtî bi navê Wî t’obeyî û baxşandina guna nav h’emû miletada wê bê dannasînkirinê.
42024048	Û hûn in şe’dêd van h’emû tişta.
42024049	Û va Ezê sozê Bavê Xwe wer’a bişînim. Orşelîmêda bimînin, h’eta hûn qewatê ji jor bistînin».
42024050	Û ew h’eta Beytanyayê birin, destê Xwe bilind kir, dua wan kir.
42024051	Û hê dua dikir, ji wan qetîya, berbi e’zmên hate hilatinê.
42024052	Şagirta jî serê xwe ber Wî danî, bi eşq û şa veger’îyane Orşelîmê.
42024053	Û her gav p’aristgehêda bûn, pesinê Xwedê didan.
43001001	Destpêbûnêda Xeber hebû. Xeber t’evî Xwedê bû û Xeber Xwexa Xwedê bû.
43001002	Ew destpêbûnêda t’evî Xwedê bû.
43001003	Her tişt bi Wî e’firîn û bêyî Wî t’u tişt neqewimî, çi ku qewimî.
43001004	Kanîya jîyînê Ew bû û jîyîn jî r’onaya meriva bû.
43001005	R’onayî te’rîstanîyêda şewq dide û te’rîstanîyê Pê nikaribûye.
43001006	Merivekî ji alîyê Xwedêda şandî hebû, ku navê wî Yûh’enna bû.
43001007	Ew bona şe’detîyê hat, wekî bona R’onayê şe’detîyê bide, ku h’emû pê wî bawer bikin.
43001008	Ew xwexa ne ew R’onayî bû, lê ew hat ku şe’detîya R’onayê bide.
43001009	R’onaya r’ast Ew e, k’îjan ku tê dinyayê û h’emû meriva r’onayî dike.
43001010	Ew dinyayêda bû û dinya pê Wî e’firî, lê dinyayê Ew nas nekir.
43001011	Ew hate ser warê Xwe, lê cime’ta Wî Ew qebûl nekir.
43001012	Lê ewêd ku Ew qebûl kirin û bawerîya xwe navê Wî anîn, Ewî da, ku heqîya wan hebe bibine zar’êd Xwedê.
43001013	Evana ne ji xûnê, ne ji xwestina bedenê û ne jî ji xwestina merivayê bûne, lê ew ji Xwedê bûne.
43001014	Û Xeber bû xûn û goşt, bi k’erem û r’astîyêva t’ijî nav meda konê Xwe danî. Me r’ûmeta Wî dît, ew r’ûmeta Kur’ê Bavêyî tayê t’enê.
43001015	Yûh’enna bona Wî şe’detî da û bi dengekî bilind got: «Eva ye, bona K’îjanî min gotibû: ‹Ewê ku pey min tê Ew ser minr’a ye, çimkî Ew berî min hebû›».
43001016	Me h’emûya ji t’êr-t’ijîya Wî k’erem ser k’eremêda stand.
43001017	Çimkî Qanûn bi destê Mûsa hate dayînê, k’erem û r’astî bi destê Îsa Mesîh.
43001018	T’u kesî t’u car Xwedê nedîtîye, lê Yê Tayê T’enêyî ku xût Xwedê ye û h’emêza Bavêda ye, Ewî Ew da e’yankirinê.
43001019	Ev bû Şe’detîya Yûh’enna: Gava cihûya ji Orşelîmê k’ahîn û lêwî şandin, wekî ji Yûh’enna bipirsin, ku ew k’î ye, Yûh’enna hilda ser xwe,
43001020	înk’ar nekir û aşkere got: «Ez ne Mesîh me».
43001021	Wana jê pirsî: «Lê tu k’î yî? Êlyas î?» Ewî got: «Na». «Ew p’êxemberê sozdayî yî?» Cab da: «Na».
43001022	Hingê jêr’a gotin: «De bêje, tu k’î yî, wekî em cabekê wanr’a bibin, yêd ku em şandine. Tu bona xwe çi dibêjî?»
43001023	Ewî got: «Ez ew deng im ku ber’îyêda dike gazî: ‹R’îya Xudan r’ast bikin!› çawa ku Îşaya p’êxember gotîye».
43001024	Ewêd ku hatibûne şandinê ji fêrisîya bûn.
43001025	Wana jê pirsî: «Lê îdî çima dinixumînî, heger tu ne Mesîh î, ne Êlyas û ne jî p’êxember?»
43001026	Yûh’enna li wan veger’and û got: «Ez bi avê dinixumînim, lê Yek nav weda heye, ku hûn Wî nas nakin.
43001027	Ew e, Yê ku pey min tê, ku ez ne hêja me, wekî benê çarixêd Wî jî vekim».
43001028	Ev h’emû li wî berî Ûrdunê, li Beytanyayê, wî cîyê ku Yûh’enna li wir dinixumand qewimîn.
43001029	R’oja dinê Yûh’enna dît ku Îsa berbi wî tê, ewî got: «Va ye! Berxê Xwedê, Yê ku gunêd dinyayê hildide!
43001030	Ev e bona K’îjanî min gotibû: ‹Pey minr’a Yekê bê, ku ser minr’a ye, çimkî Ew berî min hebû›.
43001031	Min nizanibû Ew k’î ye, lê ez hatime bi avê dinixumînim, wekî Wî Îsraêlêva bidime e’yankirinê».
43001032	Yûh’enna eva şe’detîya da û got: «Min dît ku R’uh’ ji e’zmên mîna kevotkekê hat ser Wî danî û ma.
43001033	Min nizanibû Ew k’î ye, lê Ewê ku ez şandim, ku bi avê binixumînim, minr’a got: ‹Tu k’îjanî bibînî ku r’uh’ tê ser datîne û dimîne, Ew e ku bi R’uh’ê Pîroz dinixumîne›.
43001034	Min jî dît û şe’detî da ku Ev e Kur’ê Xwedê».
43001035	R’oja dinê Yûh’enna dîsa t’evî du şagirtêd xwe sekinî bû.
43001036	Dît ku Îsa wirar’a derbaz dibe, got: «Va ye Berxê Xwedê!»
43001037	Ev yek ku bihîstin, her du şagirt pey Îsa çûn.
43001038	Îsa li pişt Xweva veger’îya û dît ku wana daye pey Wî tên, wanr’a got: «Hûn çi dixwazin?» Wana jêr’a got: «R’abbî», ku tê fe’mkirinê: «Dersdar», «Tu li k’u derê dimînî?»
43001039	Ewî wanr’a got: «Werin hûnê bibînin». Wana çû û dît ku Ew li k’u dimîne. Îdî sih’et nêzîkî çara bû û wê r’ojê ew li cem Wî man.
43001040	Ji wan her duya, yêd ku ji Yûh’enna bihîstin û pey Îsa çûn, yek Endrawisê birê Şimh’ûn-Petrûs bû.
43001041	Ewî pêr’a-pêr’a birê xwe Şimh’ûn dît û jêr’a got: «Me Mesîh dît», ku tê fe’mkirinê: «Yê K’ifşkirî».
43001042	Wî ew anî cem Îsa. Îsa li Şimh’ûn nihêr’î û gotê: «Tu, Şimh’ûnê kur’ê Yûh’enna, tê Kîfas bêyî gotinê» (awa gotî «Petrûs», ku tê fe’mkirinê: «Qeya»).
43001043	R’oja dinê Îsa qirar kir ku her’e Celîlê. Wî Fîlîpo dît û jêr’a got: «Pey min were!»
43001044	Fîlîpo ji Beytsaydayê bû, ji bajarê Endrawis û Petrûs.
43001045	Fîlîpo çû Natanyêl dît û jêr’a got: «Me Ew dît, bona k’îjanî Mûsa Qanûnêda û p’êxembera jî nivîsarêd xweda salixê Wî dabûn, Îsayê Kur’ê Ûsivê ji Nisretê».
43001046	Natanyêl jê pirsî: «Qet dibe ku tiştekî p’ak ji Nisretê derk’eve?» Fîlîpo jêr’a got: «Were û bibîne!»
43001047	Gava Îsa dît ku Natanyêl berbi Wî tê, derheqa wîda got: «Va ye îsraêlîkî heqî-h’elal ku dilê wîda mixenetî t’une».
43001048	Natanyêl jê pirsî: «Çawa min nas dikî?» Îsa lê veger’and û gotê: «Hê Fîlîpo gazî te nekiribû, gava ku tu li binê dara hêjîrê r’ûniştî bûyî, Min tu dîtî».
43001049	Natanyêl jêr’a got: «Dersdar, Tu Kur’ê Xwedê yî! Tu P’adşê Îsraêlê yî!»
43001050	Îsa lê veger’and û gotê: «Tu bona vê yekê bawer dikî, wekî Min ter’a got: ‹Min tu li binê dara hêjîrê dîtî?› Tê tiştêd ji vê mestir bibînî».
43001051	Û jêr’a got: «Ez r’ast bê xêlif wer’a dibêjim, hûnê bibînin e’zman vebûye û milyak’etêd Xwedê çawa ji ser Kur’ê Mêriv hildik’işin, peya dibin».
43002001	Du r’oja şûnda bajarê Qanaya Celîlêda de’watek hebû. Dîya Îsa jî li wê derê bû,
43002002	Îsa û şagirtêd Wî jî bona de’watê hatibûne t’eglîfkirinê.
43002003	Gava kêmasî k’ete şeravê, dîya Îsa jêr’a got: «Şerava wan nema».
43002004	Îsa lê veger’and û gotê: «E’vdê, çî te Min k’etîye? Hê ne wextê Min e».
43002005	Dîya Wî berdestîyar’a got: «Çi ku wer’a bêje, bikin».
43002006	Û şeş k’ûpêd kevirî hebûn, ku li gora e’detêd cihûya bona şûştin-veşûştina wana li wir danîbûn. Ji wana her yekî ji h’eyştê h’eta sed bîst lîtir av hildida.
43002007	Îsa wanr’a got: «Van k’ûpa t’ijî av kin». Û wana jî lêvar’a dagirt.
43002008	Paşê wanar’a got: «Niha hinekî dagirin, bibin bidine serde’watî». Ewana jî ew bir.
43002009	Gava serde’watî ji wê ava ku bibû şerav te’m kir, wî tê dernexist ku ew ji k’u hat, lê berdestîyêd ku av k’işandibûn zanibûn. Serde’watî gazî ze’vê kir
43002010	û jêr’a got: «Her kes pêşîyê şerava xweye r’ind datîne ser t’exte û paşê gava vexwarî ne, ew ya ner’ind derdixe. Lê te şerava r’ind h’eta niha xwey kirîye».
43002011	Eva nîşana Îsaye pêşin bû, ku Wî Qanaya Celîlêda kir. Bi vî awayî Ewî r’ûmeta Xwe da xuyakirinê û şagirtêd Wî bawerîya xwe Wî anîn.
43002012	Pey vê yekêr’a, Îsa t’evî dîya Xwe, birêd Xwe û şagirtêd Xwe çû Kefernahûmê, lê gelek r’oja Ew li wê derê neman.
43002013	Cejina cihûyaye Derbazbûnê nêzîk bû, Îsa hevraz çû Orşelîmê.
43002014	P’aristgehêda Ewî yêd ku dewar, pez û kevotk difirotin, usa jî yêd p’ereguhêr’ r’ûniştî dîtin.
43002015	De îjar Wî ji bena qamçîk çêkir, h’emû ji p’aristgehê pez û dewarêd wanva derxistin, p’erêd p’ereguhêr’a r’êtin û t’extêd wan welger’andin.
43002016	Kevotkfiroşar’a got: «Vana ji vê derê hildin! Îdî mala Bavê Min nekine bazargeh!»
43002017	Hate bîra şagirtêd Wî ku aha hatîye nivîsarê: «Xîreta hindava mala Teda agir Min dixe».
43002018	Hingê cihûya jê pirsî: «Tê çi nîşanê nîşanî me kî, ku h’ukumê Te heye van tişta bikî?»
43002019	Îsa li wan veger’and û got: «Vê p’aristgehê hilşînin, Ezê nava sê r’ojada r’akim».
43002020	Hingê cihûya jêr’a got: «Nava çil şeş salada eva p’aristgeha hatîye çêkirinê. Çawa Tê wê nava sê r’ojada r’akî?»
43002021	Lê Îsa derheqa p’aristgeha bedena Xweda xeber dida.
43002022	Peyr’a gava Ew ji mirinê r’abû, şagirta ew gotina Wî anî bîra xwe û wana ew nivîsar û gotina Îsa bawer kirin.
43002023	Awa gava ku Îsa Cejina Derbazbûnêda li Orşelîmê bû, geleka ew nîşanêd ku Wî dikirin dîtin, bawerîya xwe navê Wî anîn.
43002024	Lê Îsa bawerîya Xwe li wan nedanî, çimkî dilê h’emû meriva Wîva e’yan bû.
43002025	Ne h’ewce bû, ku yekî hindava merivekîda şe’detî bida, çimkî Wî dilê meriva zanibû.
43003001	Ji fêrisîya merivek hebû, navê wî Nîkodêmo, ku serekekî cihûya bû.
43003002	Eva şev hate cem Îsa û jêr’a got: «Mamosta, em zanin ku Tu ji Xwedêda çawa dersdar hatîyî, çimkî ew nîşanêd ku Tu dikî, heger Xwedê ne pêr’a be, t’u kes nikare bike».
43003003	Îsa lê veger’and û gotê: «Ez r’ast bê xêlif ter’a dibêjim, heger merivek dîsa nû nebe, ew nikare P’adşatîya Xwedê bibîne».
43003004	Nîkodêmo jê pirsî: «Meriv ku îdî mezin bûye, ew çawa dikare dîsa nû bibe? Qet dibe ku ew careke din bik’eve zikê dîya xwe û ji dîya xwe dîsa bibe?»
43003005	Îsa lê veger’and û gotê: «Ez r’ast bê xêlif ter’a dibêjim, h’eta ku meriv ji avê û R’uh’ nebe, ew nikare bik’eve P’adşatîya Xwedê.
43003006	Yê ku ji bedenê dibe beden e, yê ku ji R’uh’ dibe r’uh’ e.
43003007	Tu e’cêbmayî nemîne ku Min ter’a got: Gerekê hûn dîsa nû bibin.
43003008	Ba li k’u derê dixwaze r’adibe. Tu dengê wî dibihêyî, lê nizanî ew ji k’u tê û k’uda diçe. Her kesê ku ji R’uh’ dibe jî usa ye».
43003009	Nîkodêmo jê pirsî: «Ew çawa dibe?»
43003010	Îsa lê veger’and û gotê: «Tu dersdarê Îsraêlê yî û hê van yeka nizanî?
43003011	Ez r’ast bê xêlif ter’a dibêjim, tiştê ku em zanin wê dibêjin, tiştê ku me dîtîye şe’detîya wê didin. Lê belê hûn şe’detîya me qebûl nakin.
43003012	Heger Ez derheqa tiştêd li vê dinêda wer’a dibêjim hûn bawer nakin, lê wekî derheqa tiştêd li e’zmana bêjim, hûnê çawa bawer bikin?
43003013	Kesek hilnek’işîyaye e’zmên, pêştirî Ewî ku ji e’zmên peya bû, Kur’ê Mêriv.
43003014	Çawa ku Mûsa ber’îyêda me’r bilind kir, usa jî gerekê Kur’ê Mêriv bê bilindkirinê,
43003015	wekî her kesê ku bawerîya xwe Wî bîne, jîyîna wîye h’eta-h’etayê hebe.
43003016	Çimkî Xwedê usa dinya h’iz kir, ku Kur’ê Xweyî tayê t’enê berva da, wekî her kesê ku bawerîya xwe Wî bîne unda nebe, lê jîyîna wîye h’eta-h’etayê hebe.
43003017	Çimkî Xwedê Kur’ê Xwe neşande dinyayê, ku dîwana dinê bike, lê wekî dinya pê Wî xilaz be.
43003018	Yê ku bawerîya xwe Wî bîne, dîwana wî nabe, lê ewê ku bawerayî xwe Wî nayne, îdî dîwana wî bûye jî, çimkî ewî bawerîya xwe navê Kur’ê Xwedêyî tayê t’enê neanî.
43003019	Dîwan bi vî awayî dibe: R’onayî hate dinyayê, lê meriva te’rîstanî ji r’onayê zêdetir h’iz kir, çimkî kirêd wan xirabî bûn.
43003020	Her kesê ku xirabîyê dike, r’onayî ber ç’e’va r’eş e. Ew xwe li r’onayê nagire, wekî kirinêd wî xuya nebin.
43003021	Lê ewê ku r’astîyê dike, ew xwe li r’onayê digire, wekî e’yan be, ku kirêd wî Xwedêda hatine kirinê».
43003022	Pey vê yekêr’a Îsa û şagirtêd Wî çûne qeza Cihûstanê. Îsa li wê derê t’evî wan dima û dinixumand.
43003023	Yûh’enna jî li E’ynona nêzîkî Salîmê dinixumand, çimkî av li wir gelek bû. Meriv dihatine wê derê û dinixumîn.
43003024	Yûh’enna hê neavîtibûne kelê.
43003025	Hingê nav şagirtêd Yûh’enna û cihûkîda li ser pirsa e’detêd şûştin-veşûştinê de’w pêşda hat.
43003026	Ew şagirt çûne cem Yûh’enna û jêr’a gotin: «Dersdar, Ewî ku li wî berî ç’emê Ûrdunê t’evî te bû û te bona Wî şe’detî da, va Ew Xwexa dinixumîne û h’emû diçine cem Wî».
43003027	Yûh’enna cab da û got: «Merivek nikare tiştekî hilde ser xwe, heger ew ji e’zmên jêr’a nehatibe dayînê.
43003028	Hûn xwexa şe’dêd min in, ku min gotîye: ‹Ez ne Mesîh im, lê yê li pêşîya Wî şandî me›.
43003029	Bûk bona k’ê be ze’va ew xwexa ye. Lê çawa destebirakê ze’vê sekinî bona wî dibihê û bi dengê wî şa dibe, usa jî niha dilê min şabûnêva t’ijî bû.
43003030	Ew gerekê mezin be, lê ez biç’ûk bim.
43003031	Ewê ku ji jor hatîye, Ew ser h’emûyar’a ye. Ewê ku ji vê dinê ye, ew yê vê dinê ye û ew ji vê dinê xeber dide. Lê Ewê ku ji e’zmên hatîye, Ew ser h’emûyar’a ye.
43003032	Wî çi dît û çi bihîst bona wê yekê şe’detîyê dide, lê t’u kes şe’detîya Wî qebûl nake.
43003033	Yê ku şe’detîya Wî qebûl dike, ew mak dike ku Xwedê r’ast e.
43003034	Ewê ku Xwedê şandîye Ew gotinêd Xwedê dibêje, çimkî Xwedê R’uh’ bê çap dide Wî.
43003035	Bav Kur’ h’iz dike û her tişt daye destê Wî.
43003036	Ewê ku bawerîya xwe Kur’ tîne, jîyîna wîye h’eta-h’etayê heye. Ewê ku gur’a Kur’ nake, ew jîyînê nabîne, lê xezeba Xwedê li ser wî dimîne».
43004001	Fêrisîya bihîst ku Îsa ji Yûh’enna zêdetir şagirta dicivîne û bi avê dinixumîne,
43004002	lê r’ast Îsa Xwexa nedinixumand, lê şagirtêd Wî dinixumandin.
43004003	Hingê Îsa ku vê yekê pê h’esîya, Ewî Cihûstan hişt û dîsa çû Celîlê.
43004004	Usa qewimî ku gerekê Ew Sameryayêr’a derbaz bibûya.
43004005	Ew hate bajarekî Sameryayê ku navê wî Sûxar bû. Ew der nêzîkî wî e’rdî bû, ku Aqûb dabû kur’ê xwe Ûsiv.
43004006	Bîra Aqûb li wê derê bû. Îsa usa ji r’êwîtîyê westîyayî, li k’êleka bîrê r’ûnişt. Îdî r’oj nîvro bû.
43004007	K’ulfeteke samerî hat ku avê bik’işîne. Îsa wêr’a got: «Avekê bide Min, Ez vexwim».
43004008	Şagirtêd Wî jî çûbûne bajêr, ku xurek bik’ir’in.
43004009	Wê k’ulfeta samerî jêr’a got: «Tu cihû yî û ez jî k’ulfeteke samerî me. Tu çawa ji min avê dixwazî?» Çimkî t’u heleqetîya cihûya t’evî samerîya t’unebû.
43004010	Îsa lê veger’and û gotê: «Heger te dayîna Xwedê bizanibûya û bizanibî K’î ye ku ter’a dibêje: ‹Avekê bide Min Ez vexwim›, teyê ji Wî av bixwesta û Ewî wê ava jîyînê bida te».
43004011	K’ulfetê jêr’a got: «Ez xulam, tiştekî Teyî ku Tu pê avê bik’işînî t’une û bîr jî k’ûr e! De îjar Tê ava jîyînê ji k’u derê bînî?
43004012	Çima Tu ji bavê me Aqûb mestir î, yê ku eva bîra daye me û ji vê ewî, zar’êd wî, pez û dewarêd wî jê vexwarine?»
43004013	Îsa caba wê da û gotê: «Her kesê ku ji vê avê vexwe, ewê dîsa t’î be.
43004014	Lê ewê ku ji wê avê vexwe, ya ku Ez bidimê, ewê t’u car t’î nebe. Belê ew ava ku Ezê bidime wî, wê dilê wîda bibe kanîke avê, ku wê bona jîyîna h’eta-h’etayê bilq bide».
43004015	K’ulfetê jêr’a got: «Ez xulam, de bide min wê avê, ku ez îdî t’î nebim û neyêm ji vir avê nek’işînim».
43004016	Îsa lê veger’and û gotê: «Her’e gazî mêrê xwe ke û were vira».
43004017	K’ulfetê caba Wî da û got: «Mêrê min t’une». Îsa jêr’a got: «Te r’ast got: ‹Mêrê min t’une›,
43004018	çimkî pênc mêrêd te hebûne û yê ku niha jî tu pêr’a yî ne mêrê te ye. Te ev yeka r’ast got».
43004019	K’ulfetê jêr’a got: «Ez xulam, ez dibînim Tu p’êxember î.
43004020	Kal û bavêd me li serê vî ç’îyayî Xwedê h’ebandine, lê hûn dibêjin cîyê Xwedê h’ebandinê gerekê li Orşelîmê be».
43004021	Îsa jêr’a got: «E’vdê, Min bawer bike, wextê bê, ku hûnê ne li vî ç’îyayî û ne jî li Orşelîmê Bavê bih’ebînin.
43004022	Hûn samerî Wî dih’ebînin, K’îjanî ku hûn nas nakin, lê em cihû Wî dih’ebînin, K’îjanî em nas dikin, çimkî xilazbûn ji cihûya tê.
43004023	Lê belê wextê bê, îdî pêr’a gihîştîye jî, ku yêd r’ast dih’ebînin wê bi R’uh’ û R’astîyê Bavê bih’ebînin, çimkî Bav yêd aha dih’ebînin diger’e.
43004024	Xwedê R’uh’ e û yêd ku Wî dih’ebînin jî gerekê bi R’uh’ û R’astîyê Wî bih’ebînin».
43004025	K’ulfetê jêr’a got: «Ez zanim ku Mesîhê bê», (awa gotî «Yê K’ifşkirî»). «Gava Ew bê, Ewê derheqa her tiştîda mer’a gilî ke».
43004026	Îsa jêr’a got: «EZ EW IM, ku t’evî te xeber didim».
43004027	Ser xeberdana wanda şagirtêd Îsa hatin. Ew gelekî e’cêbmayî man, ku Wî t’evî k’ulfetê xeber dida, lê kesî negotê: «Tu çi dixwazî?» yan «bona çi t’evî wê xeber didî?»
43004028	Hingê k’ulfetê cêr’ê xwe hişt, çû bajêr û cime’têr’a got:
43004029	«Werin Wî merivî bibînin, Yê ku h’emû tiştêd ku min berê kiribûn minr’a gotin. Gelo Ev e Mesîh?»
43004030	Ew ji bajêr derk’etin û hatine cem Wî.
43004031	Wî wextîda şagirtêd Wî lava jê dikirin û digotinê: «Dersdar, tiştekî bixwe!»
43004032	Lê Ewî wanr’a got: «Xurekê Minî xwarinê heye, hûn nizanin».
43004033	Şagirta ji hevdu pirsî: «Gelo kesekî jêr’a xwarin anîye?»
43004034	Îsa wanr’a got: «Xwarina Min ew e, ku Ez xwestina Yê ku Ez şandime bikim û şixulêd Wî bînime sêrî.
43004035	Çima hûn xwexa nabêjin: ‹H’eta nandirûnê hê çar meh hene›? Va ye Ez wer’a dibêjim, ç’e’vêd xwe vekin û dîna xwe bidine zevîya, ew çawa zer bûne, dirûtinêr’a hazir in!
43004036	Yê ku didirû heqê xwe distîne û bona jîyîna h’eta-h’etayê ber t’op dike, wekî yê diçîne û yê didirû bi hevr’a şa bin.
43004037	Vira ev gotin r’ast e, ku: ‹Yek diçîne û yekî din didirû›.
43004038	Min hûn şandin ku hûn wê bidirûn, ser k’îjanê hûn nexebitîne, hinekêd din xebitîn û hûn li ser xebata wan r’ûniştin».
43004039	Gelek samerîyêd ji wî bajarî bawerîya xwe li Wî anîn, bona gotina wê k’ulfetê ku digot: «H’emû tiştêd ku min kiribûn, Ewî minr’a gotin».
43004040	Û gava samerî hatine cem Wî, lava jê kirin, ku Ew li cem wan bimîne. Ew jî du r’oja li wê derê ma.
43004041	Geleka bona wê xeberdana Wî bawerîya xwe li Wî anîn
43004042	û wê k’ulfetêr’a gotin: «Em îdî ne ku pê gotina te bawer dikin, lê me xwexa bihîst û em zanin ku ev e r’ast Xilazkirê dinyayê».
43004043	Pey van her du r’ojar’a Îsa ji wir r’abû çû Celîlê.
43004044	Îsa xwexa şe’detî dabû, ku r’ûmeta p’êxember cî-misk’enê wîda t’une.
43004045	Gava ku Ew hate Celîlê, celîlîya Ew qebûl kir, çimkî ewana xwexa jî bona Cejina Derbazbûnê çûbûne Orşelîmê û tiştêd ku Wî kiribûn dîtibûn.
43004046	Îsa dîsa çû Qanaya Celîlê, k’îderê av kiribû şerav. Wê derê qulixk’arekî qesirê hebû, ku kur’ê wî li Kefernahûmê nexweş bû.
43004047	Gava ewî bihîst ku Îsa ji Cihûstanê hatîye Celîlê, hate cem Wî û lava jê kir, ku her’e Kefernahûmê kur’ê wîyî bertelef qenc ke.
43004048	Îsa wîr’a got: «H’eta ku hûn nîşan û k’eremeta nebînin, hûn t’u car bawer nakin».
43004049	Qulixk’arê qesirê jêr’a got: «Ez xulam, were em her’in, hela hê kur’ê min nemirîye».
43004050	Îsa lê veger’and û gotê: «Her’e, kur’ê te sax-silamet e». Wî merivî jî ew gotina Îsa bawer kir û çû.
43004051	Ew hê negihîştibûyê, xulamêd wî pêşîya wîda hatin û jêr’a gotin: «Kur’ê te sax-silamet e».
43004052	Ewî ji xulamêd xwe pirsî: «K’îjan sih’etêda ew berbi qencbûnê çû?» Wana gote wî: «Duhu pey nîvror’a sih’eta yekê t’ayê jê ber’da».
43004053	Hingê bavê kur’ik tê derxist, ku ew wê sih’etêda bû, gava Îsa jêr’a got: «Kur’ê te sax-silamet e». Bi vî awayî wî û t’emamîya neferêd mala wî bawer kirin.
43004054	Eva nîşana duda bû ku Îsa kir, gava Ew ji Cihûstanê hate Celîlê.
43005001	Pey vê yekêr’a cejineke cihûya hat û Îsa hevraz çû Orşelîmê.
43005002	Li Orşelîmê, li ber dergehê Pêz h’ewzek hebû, ku bi îbranî jêr’a dibêjin Beytzat’a, pênc hêwangehêd wê hebûn.
43005003	Wan hêwangehada gelek nexweş p’aldayî bûn: Yêd kor, şilûşe’t û k’ût.
43005004	Evana hîvîya lihevk’etina avê bûn, çimkî car-cara milyak’etekî Xudan dik’ete avê û li hev dixist. Û pey lihevk’etina avêr’a, k’ê berî h’emûya bik’eta avê, ew ji nexweşîya xwe qenc dibû.
43005005	Merivek li wê derê hebû, ku nexweşê sî h’eyşt sala bû.
43005006	Îsa gava ew li wir p’aldayî dît û zanibû jî ku ew zûva nexweş e, wîr’a got: «Tu dixwazî qenc bî?»
43005007	Yê nexweş lê veger’and û gotê: «Ez xulam, kesekî min t’une, wekî gava av li hev dik’eve, min bavêje h’ewz. H’eta ez h’izî didime xwe xwe bavêjimê, yekî din berî min xwe davêjê».
43005008	Îsa jêr’a got: «R’abe ber’a xwe hilde û biger’e».
43005009	Pêr’a-pêr’a ew meriv qenc bû, ber’a xwe hilda û ger’îya. Ew r’oja şemîyê bû.
43005010	Hingê cihûya wî merivê qencbûyîr’a got: «Îro şemî ye! Qanûn îzinê nade ku tu ber’a xwe hildî».
43005011	Ewî li wan veger’and û got: «K’ê ez qenc kirim Ewî minr’a got: ‹Ber’a xwe hilde û biger’e›».
43005012	Wana jê pirsî: «Ew k’î bû ku ter’a got: ‹Ber’a xwe hilde û biger’e?›»
43005013	Lê yê qencbûyî nizanibû Ew k’î bû, çimkî Îsa Xwe nava e’laleta wirda betavekir.
43005014	Pey vê yekêr’a Îsa ew p’aristgehêda dît û jêr’a got: «Binihêr’e, tu qenc bûyî! Îdî guna neke, wekî tiştekî hê xirab neyê serê te».
43005015	Wî merivî çû cihûyar’a gilî kir, Yê ku ew qenc kirîye Îsa ye.
43005016	Bona vê yekê îdî cihû pey Îsa k’etin, çimkî Wî ev yekana r’oja şemîyêda dikirin.
43005017	Hingê Îsa li wan veger’and û got: «Bavê Min h’eta niha şixulê Xwe dike, Ez jî dikim».
43005018	Bona vê yekê cihûya hê dikir ku Wî bikujin, çimkî Wî ne t’enê r’oja şemîyê t’er’ibandibû, lê Xwedê kiribû Bavê Xwe û Xwe himberî Xwedê kiribû.
43005019	Lema Îsa wanr’a got: «Ez r’ast bê xêlif wer’a dibêjim, ku Kur’ nikare xweserîxwe tiştekî bike, ew t’enê wan tiştêd ku dibîne Bav dike, Ew jî dike. Bav çi dike Kur’ jî usa dike.
43005020	Çimkî Bav Kur’ h’iz dike û her tiştêd ku Xwexa dike nîşanî Wî dike. Ewê hê tiştêd mezin nîşanî Wî bike û hûnê e’cêbmayî bimînin.
43005021	Çawa ku Bav dikare mirîya sax ke û jîyînê bide wan, usa jî Kur’ dikare k’îjana Ew dixwaze, jîyînê bide wan.
43005022	Serda jî Bav dîwana t’u kesî nake, lê h’emû h’ukumê dîwankirinê daye Kur’,
43005023	wekî h’emû qedirê Kur’ bizanibin, çawa qedirê Bavê zanin. Yê ku qedirê Kur’ nizane, ew qedirê Bavê ku Ew şandîye jî nizane.
43005024	Ez r’ast bê xêlif wer’a dibêjim: Her kesê ku guh bide gotinêd Min û Wî bawer bike, Yê ku Ez şandime, jîyîna wîye h’eta-h’etayê heye. Dîwana wî nayê kirinê, lê ew ji mirinê derbazî jîyînê bûye.
43005025	Ez r’ast bê xêlif wer’a dibêjim, wext tê û pêr’a gihîştîye jî, ku mirîyê dengê Kur’ê Xwedê bibihên û ewêd ku bibihên wê bijîn.
43005026	Çimkî çawa Bav kanîya jîyînê ye, usa jî kir wekî Kur’ Xwexa kanîya jîyînê be.
43005027	Ewî h’ukumê dîwankirinê jî da Wî, çimkî Ew Kur’ê Mêriv e.
43005028	Li vê yekê e’cêbmayî nemînin, çimkî wext nêzîk dibe, ku h’emûyêd t’irbada wê dengê Wî bibihên
43005029	û derk’evin. Yêd ku qencî kirine wê bona jîyînê r’abin, yêd ku xirabî kirine bona dîwanê.
43005030	Ez Xwexa nikarim tiştekî bikim. Çawa ku Ez dibihêm, usa jî dîwanê dikim. Dîwankirina Min r’ast e, çimkî Ez ne ku li xwestina Xwe diger’im, lê xwestina Yê ku Ez şandime.
43005031	Heger Ez bona Xwe şe’detîyê bidim, şe’detîya Min ne r’ast e.
43005032	Lê yekî din heye ku bona Min şe’detîyê dide û Ez zanim ew şe’detîya ku Ew bona Min dide r’ast e.
43005033	We meriv şandine cem Yûh’enna û wî şe’detîya r’astîyê da.
43005034	Lê Ez ne h’ewcê şe’detîya meriva me, Ez t’enê van tişta dibêjim, wekî hûn xilaz bin.
43005035	Yûh’enna ç’irak bû ku dişixulî û r’onayî dida. We xwest ku hinek wext bi r’onaya wî şa bin.
43005036	Lê ew şe’detîya bona Min ser şe’detîya Yûh’ennar’a ye. Çimkî ew şixulêd ku Bavê spartine Min, wekî Ez wan bînime sêrî, hema ew şixul in, yêd ku Ez dikim, şe’detîyê bona Min didin, ku Bavê Ez şandime.
43005037	Û Bav ku Ez şandime, Wî Xwexa bona Min şe’detî daye. We t’u car ne dengê Wî bihîstîye, ne r’ûyê Wî dîtîye
43005038	û ne jî gotina Wî dilê weda dimîne, çimkî hûn Ewî ku Wî şandîye bawer nakin.
43005039	Hûn nivîsarada k’ûr dibin, çimkî hûn dibêjin, jîyîna weye h’eta-h’etayê wanda ye û hema ew xwexa şe’detîya Min didin.
43005040	Lê hûn naxwazin bêne cem Min, wekî jîyîna we hebe.
43005041	Ez ne h’ewcê şikirdayîna merivayê me,
43005042	lê Ez we nas dikim û zanim ku dilê weda h’izkirina Xwedê t’une.
43005043	Ez bi navê Bavê Xwe hatim û hûn Min qebûl nakin. Lê heger yekî din bi navê xwe bê, hûnê wî qebûl kin.
43005044	Hûnê çawa bikaribin Min bawer bikin, heger hûn nav hevda r’ûmeta navê xwe diger’in, lê ew r’ûmeta ku ji Xwedêyê bêşirîkî-bêhevale nager’in?
43005045	Nefikirin ku Ezê we li ber Bavê neheq kim. Yek heye, ku we neheq dike, hema ew Mûsa ye ku we gumana xwe danîye ser wî.
43005046	Heger we Mûsa bawer bikira, weyê Ez jî bawer bikirama, çimkî ewî derheqa Minda nivîsîye.
43005047	Lê heger hûn nivîsarêd wî bawer nakin, hûnê çawa gotinêd Min bawer bikin?»
43006001	Pey vê yekêr’a Îsa derbazî wî berî gola Celîlê bû, ku jêr’a Teberîya dibêjin.
43006002	E’laleteke giran pey Wî diçû, çimkî wan ew nîşanêd k’eremet dîtibûn, yêd ku Wî li ser nexweşa kiribûn.
43006003	Îsa r’abû serê ç’îyê û li wê derê t’evî şagirtêd Xwe r’ûnişt.
43006004	Cejina cihûyaye Derbazbûnê nêzîk bû.
43006005	Gava Îsa li dora Xwe nihêr’î, dît ku e’laleteke giran berbi Wî tê, gote Fîlîpo: «Emê nên ji k’u derê bik’ir’in, wekî ev merivana bixwin?»
43006006	Ewî ev yek got, ku wî bicêr’ibîne, çimkî Xwexa zanibû ku wê çi bikira.
43006007	Fîlîpo lê veger’and û gotê: «Bahê dusid zîvî nan jî t’êra van nake, hema wekî her yekîr’a pe’rîk jî bik’eve!»
43006008	Ji şagirta yekî, Endrawisê birê Şimh’ûn-Petrûs gote Wî:
43006009	«Vir xortek heye, ku pênc nanêd ceh û du me’sîyêd wî hene. Lê bona haqas meriva ev çi ye?»
43006010	Îsa got: «Meriva li e’rdê bidine r’ûniştandinê». Şînayîya wir gelek bû, ew mêrêd ku r’ûniştin, weke pênc h’ezara bûn.
43006011	Hingê Îsa ew nan hildan şikirî da û belayî r’ûniştîya kir. Bi vî awayî jî me’sî bela kirin, çiqas ku xwestin.
43006012	Û gava t’êr xwarin, Ewî şagirtêd Xwer’a got: «Wan hûrikêd bermayî bidine hev, wekî tiştek p’ûç’ nebe».
43006013	Şagirta jî ji ber ewêd ku pênc nanêd ceh xwaribûn, donzdeh sele ji hûrikêd bermayî t’ijî berev kirin.
43006014	Gava van meriva dît ku Îsa ev nîşan kir, gotin: «R’ast Ev e ew p’êxemberê ku wê bihata dinyayê!»
43006015	Hingê Îsa pê h’esîya ku ewê bên û Wî bi zorê bibin bikine p’adşa, dîsa Ew t’enê hilk’işîya ç’îyê.
43006016	Gava r’o çû ava, şagirtêd Wî berjêrî devê golê bûn.
43006017	Ew k’etine qeyikekê û r’ê k’etin, wekî derbazî Kefernahûmê, wî berî golê bin. Îdî te’rî k’etibû e’rdê, lê Îsa hê Xwe wanr’a negîhandibû.
43006018	Firtoneke qayîm r’abû, golê da ber pêla.
43006019	Gava wan bêr k’işandin qasî pênc-şeş kîlomêtira pêşda çûn, wan dît ku Îsa peya ser golêr’a tê nêzîkî qeyikê dibe. R’isasê ew girtin,
43006020	lê Îsa wanr’a got: «Netirsin, Ez im!»
43006021	Hingê wan xwest ku Ew hildana qeyikê. Qeyik pêr’a-pêr’a gihîşte wî alîyê ku wan dixwest biçûnayê.
43006022	R’oja dinê ew e’laleta ku li wî berî golê mabû, zanibû ku li wir alîyê wan t’enê qeyikek hebû, ew jî şagirtêd Wî t’enê k’etibûnê derbaz bibûn, lê Îsa nek’etibû wê qeyikê.
43006023	Ji alîyê Teberîyayê hinek qeyikêd din hatin nêzîkî wî cîyî bûn, k’îderê pey şikirdayîna Xudanr’a nan xwaribûn.
43006024	Gava meriva dît ku ne Îsa li wir e û ne jî şagirtêd Wî, hingê ew xwexa jî k’etine qeyika û çûne Kefernahûmê, wekî li Îsa biger’in.
43006025	Gava wan Îsa li wî berî golê dît, jêr’a gotin: «Dersdar, Tu k’engê hatî vê derê?»
43006026	Îsa li wan veger’and û got: «Ez r’ast bê xêlif wer’a dibêjim, hûn li Min diger’in, ne ku bona wê yekê, ku we nîşan dîtine, lê bona wê yekê, ku we ji wî nanî xwar û t’êr bûn.
43006027	Bona xwarina p’ûç’ nexebitin, lê bona wê xwarinê bixebitin, ya ku jîyîna h’eta-h’etayêda dimîne, k’îjanê Kur’ê Mêriv wê bide we, çimkî Bav Xwedê mora Xwe li Wî xistîye».
43006028	Û wan jê pirsî: «Gerekê em çi bikin, wekî wan şixulêd Xwedê bînine sêrî?»
43006029	Îsa li wan veger’and û got: «Şixulê Xwedê ev e, ku hûn bawerîya xwe Wî bînin, Yê ku Ewî şandîye».
43006030	Wana ser vê yekê jêr’a got: «Ku usa ye Tê çi nîşanê bikî, wekî em bibînin û Te bawer bikin? Tê çi şixulî bikî?
43006031	Kal û bavêd me ber’îyêda mana xwarin, çawa ku hatîye nivîsarê: ‹Wî ji e’zmên bona xwarina wan nan da›».
43006032	Îsa wanr’a got: «Ez r’ast bê xêlif wer’a dibêjim, ew ne ku Mûsa bû ku ji e’zmên nan da we, lê Bavê Min bû. Belê Ew Bavê Min e, ku wî nanê r’ast ji e’zmên dide we!
43006033	Çimkî ew nanê Xwedê dide ew e, ku ji e’zmên tê xwarê û jîyînê dide dinyayê».
43006034	Wan lê veger’and û gotinê: «Em xulam, de her gav vî nanî bide me».
43006035	Îsa wanr’a got: «Ez im nanê jîyînê. Her kesê ku bê cem Min, ew qet bir’çî nabe û her kesê ku bawerîya xwe Min bîne, t’u car t’î nabe.
43006036	Lê çawa ku Min wer’a got, we Ez dîtim jî, lê hûn hê bawer nakin.
43006037	Ew h’emûyêd ku Bav dide Min, wê bêne cem Min û her kesê ku bê cem Min, Ez t’u car berî wî nadim.
43006038	Çimkî Ez ji e’zmên hatime xwarê, ne ku xwestina Xwe bikim, lê xwestina Wî, Yê ku Ez şandime.
43006039	Xwestina Yê ku Ez şandime ev e, wekî Ez ji h’emûyêd ku Wî dane Min t’u kesî unda nekim, lê R’oja Axretêda ji mirinê r’akim.
43006040	Çimkî xwestina Bavê Min ev e, wekî her kesê ku Kur’ bibîne û bawerîya xwe Wî bîne, jîyîna Wîye h’eta-h’etayê hebe. Û R’oja Axretêda jî Ezê wî ji mirinê r’akim».
43006041	Cihûya hindava Wîda bîna xwe teng kir, çimkî Wî got: «Nanê ku ji e’zmên hate xwarê Ez im».
43006042	Û digotin: «Ne eva Îsayê kur’ê Ûsiv e, ku em dê û bavê Wî nas dikin? Îdî eva çawa dibêje: ‹Ez ji e’zmên hatime xwarê›?»
43006043	Îsa cab da û wanr’a got: «Nav hevda nekine p’iste-p’ist.
43006044	T’u kes nikare bê cem Min, h’eta Bavê ku Ez şandime, wî berbi Min nek’işîne. Û R’oja Axretê Ezê wî ji mirinê r’akim.
43006045	Li alîyê nivîsarêd p’êxemberada hatîye nivîsarê: ‹H’emûyê ji alîyê Xwedêda bêne hînkirinê›. Her kesê ku ji Bav bibihê û hîn be wê bê cem Min.
43006046	Bi vê yekê Ez nabêjim, ku kesekî Bav dîtîye. Ewê ku ji Xwedê ye, t’enê Ewî Bav dîtîye.
43006047	Ez r’ast bê xêlif wer’a dibêjim, ewê ku bawer dike jîyîna wîye h’eta-h’etayê heye.
43006048	Ez im nanê jîyînê.
43006049	Kal û bavêd we ber’îyêda mana xwarin û mirin.
43006050	Lê ev e ew nanê ku ji e’zmên hatîye xwarê, wekî her kesê ku jê bixwe nemire.
43006051	Ez im nanê jîyînê ku ji e’zmên hatime xwarê. K’î ku ji Vî nanî bixwe, wê h’eta-h’etayê bijî. Ew nanê ku Ezê bona jîyîna dinyayê bidim, ew bedena Min e».
43006052	Li ser vê yekê cihû hevr’a k’etine de’wê û gotin: «Eva çawa dikare bedena Xwe bide me ku em bixwin?»
43006053	Hingê Îsa wanr’a got: «Ez r’ast bê xêlif wer’a dibêjim, h’eta ku hûn bedena Kur’ê Mêriv nexwin û xûna Wî venexwin, jîyînê nava weda t’unebe.
43006054	Yê ku bedena Min bixwe û xûna Min vexwe, wê jîyîna wîye h’eta-h’etayê hebe û Ezê wî R’oja Axretê ji mirinê r’akim.
43006055	Çimkî bedena Min xwarina r’ast e û Xûna Min jî vexwarina r’ast e.
43006056	Ewê ku bedena Min dixwe û xûna Min vedixwe, ew nava Minda dimîne, Ez jî nava wîda.
43006057	Çawa Bav, kanîya jîyînê Ez şandim û bi destê Bavê Ez sax im, bi vî awayî jî yê ku Min bixwe, wê bi destê Min sax bimîne.
43006058	Ev e Ew nanê ku ji e’zmên hatîye xwarê. Ev ne mîna wî manayî ye, ku kal û bavêd we xwarin, lê mirin. Ewê ku Vî nanî bixwe, wê h’eta-h’etayê bijî».
43006059	Îsa ev xeber k’inîştêda gotin, gava Wî Kefernahûmêda hîn dikir.
43006060	Ji şagirtêd Wî geleka gava ev xeber bihîstin, gotin: «Ev çi xeberne giran in! K’î dikare guhdarîya gotinêd Wî bike?»
43006061	Lê Îsava e’yan bû ku şagirt li ser vê yekê nava hevda dikine p’iste-p’ist, wanr’a got: «Ev yek we p’işk dike?
43006062	Lê hingê hûnê çi bêjin, heger bibînin Kur’ê Mêriv r’adibe wî cîyê ku berê lê bû?
43006063	R’uh’ jîyînê dide, beden berga tiştekî nagire. Ew xeberêd ku Min wer’a gotin, R’uh’ û jîyîn in.
43006064	Lê nava weda hinek hene bawer nakin». Îsa hê serê sêrîda zanibû ku k’î bawer nake û k’î ye ewî ku wê nemamîya Wî bike.
43006065	Û Wî got: «Bona vê yekê Min wer’a got: Kesek nikare bê cem Min h’eta ku ew ji alîyê Bavêda jêr’a nehatibe dayînê».
43006066	Bona vê yekê ji şagirtêd Wî gelek paşda çûn û îdî t’evî Wî nediger’îyan.
43006067	Hingê Îsa ji her donzdeha pirsî: «Dibe ku hûn jî dixwazin her’in?»
43006068	Şimh’ûn-Petrûs lê veger’and û gotê: «Xudan, emê her’ine cem k’ê? Gotinêd jîyîna h’eta-h’etayê cem Te ne.
43006069	Û me bawer kirîye û em zanin ku Tu yî Pîrozê Xwedê».
43006070	Îsa li wan veger’and û got: «Çima Min hûn her donzdeh nebijartin? Lê belê yek ji we cin e».
43006071	Wî ev yek bona Cihûdayê kur’ê Şimh’ûnê Îsxeryotî digot, çimkî r’ast e ew yek ji her donzdeha bû, lê dîsa wê nemamîya Îsa bikira.
43007001	Pey vê yekêr’a Îsa Celîlêda diger’îya. Wî nedixwest ku Cihûstanêda biger’îya, çimkî cihû pey k’etibûn ku bikuştana.
43007002	Gava Cejina cihûyaye H’olikçêkirinê nêzîk bû,
43007003	birêd Wî jêr’a gotin: «Ji vir r’abe her’e Cihûstanê, wekî şagirtêd Te ew kirêd ku Tu dikî bibînin.
43007004	Çimkî merivê ku dixwaze aşkere xwe bide naskirinê, kirinêd xwe venaşêre. Heger Tu xweyê van kira yî, xwe dinyayêva e’yan ke».
43007005	Birêd Wî jî bawerîya xwe jê nedanîn.
43007006	Îsa wanr’a got: «Wextê Min hê nehatîye, lê her t’im wext destê weda ye.
43007007	Dinya nikare bijene we, lê dijene Min, çimkî Ez şe’detîyê didim, ku kirêd wê xirab in.
43007008	Hûn xwexa hevraz her’ine vê cejinê, lê Ez hela hê nayêmê, çimkî wextê Min hê t’am nehatîye».
43007009	Ew yek wanr’a got û li Celîlê ma.
43007010	Lê çaxê birêd Wî hevraz çûne cejinê, Ew jî r’abû çû wir, ne ku aşkere, lê bi dizîva.
43007011	Wî çaxî cihû cejinêda lê diger’îyan û digotin: «Ew k’anê ye?»
43007012	Nav e’laletêda bona Wî gelek xeberdan diçû. Hineka digot: «Ew merivekî qenc e», hineka jî digot: «Na, Ew cime’tê ji r’ê derdixe».
43007013	Lê ji tirsa cihûya, kesî newêribû aşkere bona Wî tiştek bigota.
43007014	Lê nîvê cejinêda Îsa hevraz çû k’ete p’aristgehê û dest bi hînkirinê kir.
43007015	Cihû e’cêbmayî diman û digotin: «Evî nexwendîye, ew çawa haqas nivîsar zane?»
43007016	Îsa li wan veger’and û got: «Hînkirina Min ne ji Min e, lê ji Wî ye, Yê ku Ez şandime.
43007017	Heger merivek bixwaze e’mirê Wî biqedîne, wê hingê bizanibe ev hînkirina Min gelo ji Xwedê ye, yan Ez xweserîxwe xeber didim.
43007018	Yê ku xweserîxwe xeber dide, ew li navê xwe diger’e, lê Ewê ku li navê Yê ku Ew şandîye diger’e, Ew yekî r’ast e û li cem Wî qelpî t’une.
43007019	Ne Mûsa Qanûn da we? Û ji we t’u kes jî Qanûnê naqedîne. Hûn çima dixwazin Min bikujin?»
43007020	Cime’tê lê veger’and û gotê: «Tu cinak’etî yî! K’î dixwaze Te bikuje?»
43007021	Îsa li wan veger’and û got: «Min k’eremetek kir, hûn h’emû jî e’cêbmayî mane.
43007022	Mûsa sinetkirin da we, (ew jî ne ku ji Mûsa hat, lê ji kal û bava) û hûn r’oja şemîyê mêriv sinet dikin.
43007023	Heger hûn r’oja şemîyê zar’a sinet dikin wekî Qanûna Mûsa net’er’ibe, îdî çima hûn hêrsa xwe li ser Min r’adikin, wekî Min r’oja şemîyêda merivek serda-pêda qenc kir?
43007024	Li anegorî dîtina ç’e’vêd xwe dîwanê nekin, lê li anegorî r’astîyê dîwanê bikin».
43007025	Hingê hineke ji Orşelîmê gotin: «Eva ne ew e, yê ku dixwestin bikuştana?
43007026	Û va ye Ew aşkere xeber dide û t’u kes jî jêr’a tiştekî nabêje. Dibe ku serwêr pê h’esîyane, ku Eva Mesîh e?
43007027	Lê r’ast em zanin ku eva ji k’u ye. Lê gava ku Mesîh bê, kesê nizanibe ku ew ji k’u ye».
43007028	Hingê Îsa p’aristgehêda wextê hînkirinê dengê Xwe bilind kir û got: «Hûn Min nas dikin û zanin ku Ez ji k’u me? Ez xweserîxwe nehatime. Lê Yê ku Ez şandime, Ew ser r’astîyê ye, hûn Wî nas nakin.
43007029	Ez Wî nas dikim, çimkî Ez ji Wî me û Ewî Ez şandime».
43007030	Hingê kirin ku Wî bigirin, lê kesekî nikaribû Ew bigirta, çimkî hê wextê Wî nehatibû.
43007031	Lê ji e’laletê geleka bawerîya xwe Wî anî û gotin: «Gava ku Mesîh bê, Ewê ji kirinêd vî zêdetir nîşana bike?»
43007032	Fêrisîya ew gote-gota derheqa Wîda ji nava cime’tê bihîst û serekêd k’ahîna nobedar şandin, wekî Wî bigirin.
43007033	Îsa got: «Ezê hinek wext jî t’evî we bimînim, paşê Ezê her’ime cem Wî, Yê ku Ez şandime.
43007034	Hûnê li Min biger’in, lê Min nabînin. Cîyê ku Ezê lê bimînim, hûn nikarin bên».
43007035	Hingê cihûya hevdur’a gotin: «Ev merivê k’uda her’e, ku emê Wî nebînin? Qey nêta Wî heye her’e cem cime’ta meye ku li nav yûnanada bela bûye û yûnana hîn ke?
43007036	Ev çi xeberdan e ew dike: ‹Hûnê li Min biger’in û Min nebînin, cîyê ku Ezê lê bimînim, hûnê nikaribin bên›?»
43007037	R’oja xilazîyê, r’oja cejinêye here e’zîz, Îsa sekinî û bi dengekî bilind got: «Heger yek t’î ye, bira bê cem Min û vexwe.
43007038	Ewê ku bawerîya xwe Min bîne, çawa ku nivîsar dibêje: ‹Wê ji nav-dilê wî ç’emêd ava jîyînê bik’işin›».
43007039	Îsa ev gotin bona wî R’uh’ê Pîroz got, k’îjan ku bawermendêd Wî wê bistandana. R’uh’ê Pîroz hê nehatibû dayînê, çimkî Îsa hê nehatibû r’ûmetkirinê.
43007040	Gava wana ev gotin bihîst, hinekêd ji e’laletê gotin: «R’astî jî eva ew p’êxember e».
43007041	Hineka jî got: «Eva Mesîh e», lê hinekêd din jî gotin: «Çima Mesîhê ji Celîlê bê?
43007042	Ne nivîsar dibêje, ku Mesîhê ji zur’eta Dawid û ji gundê Dawid wê bê, awa gotî ji Beytleh’mê?»
43007043	Bi vî awayî nav e’laletêda, li ser Wî dutîretî pêşda hat.
43007044	Hinekêd ji wan xwestin Ew bigirtana, lê t’u kesî dest neda Wî.
43007045	Hingê nobedar veger’îyane cem fêrisî û serekêd k’ahîna. Wana ji nobedara pirsî: «We çima Ew neanî?»
43007046	Nobedara li wan veger’and û gotin: «T’u kesî t’u cara mîna wî merivî xeber nedaye!»
43007047	Hingê fêrisîya li wan veger’and û gotin: «Îdî ewî hûn jî ji r’ê derxistine?
43007048	T’u ji serwêr û fêrisîya kesekî bawerîya xwe jê anîye,
43007049	pêştirî vê cime’ta me’rim, ku Qanûnê nizane û nifir’ lê ye?»
43007050	Nîkodêmo, yê ku berê çûbû cem Îsa û ji fêrisîya bû, wanr’a got:
43007051	«Gelo Qanûna me dîwana mêriv dike, h’eta ku guhdarîya wî neke û nizanibe ku ew çi dike?»
43007052	Li wî veger’andin û gotin: «Dibe ku tu jî ji Celîlê yî? K’ûr e’nene ke, tê bibînî ku ji Celîlê t’u p’êxember dernak’evin».
43007053	Û her kes çû mala xwe,
43008001	lê Îsa çû ç’îyayê Zeyt’ûnê.
43008002	Serê sibehê zû Ew dîsa veger’îya p’aristgehê, t’emamîya cime’tê hate cem Wî. Ew r’ûnişt û destpêkir ew hîn kirin.
43008003	Qanûnzan û fêrisîya jineke ku zinêk’arîyêda hatibû girtinê anîn û li ber h’emûya dane sekinandinê.
43008004	Wana jêr’a got: «Dersdar, eva jina zinêk’arîyêda hate girtinê.
43008005	Qanûnêda Mûsa t’emî daye me, ku em yêd aha bidine ber kevira. Awa Tu çi dibêjî?»
43008006	Bi vê gotinê Ew dicêr’ibandin, wekî nigê wan cî bigire, Wî neheq derxin. Lê Îsa Xwe qûz kir û bi t’ilîya Xwe li ser e’rdê nivîsî.
43008007	Lê gava wan serhev-serhev dipirsîn, Ewî serê Xwe bilind kir û wanr’a got: «Nava weda k’î bêgune ye, bira kevirê pêşin ew bavêje wê».
43008008	Û dîsa Wî Xwe qûz kir û bi t’ilîya Xwe ser e’rdê nivîsî.
43008009	Wana ku ev yek bihîst, ji mezina girtî yek-yek derk’etin. Îsa t’enê ma û k’ulfet jî li wir sekinî mabû.
43008010	Îsa serê Xwe bilind kir û wêr’a got: «E’vdê, k’anê ne? Kesekî tu neheq nekirî?»
43008011	Ewê gote Wî: «T’u kes nema, ez xulam!» Û Îsa gotê: «Ez jî te neheq nakim. Her’e û îdî ji vir şûnda guna neke».
43008012	Îsa dîsa t’evî wan xeber da û got: «Ez im r’onaya dinyayê. Ewê ku pey Min bê, wê t’u car te’rîyêda neger’e, lê wê r’onaya wîye jîyînê hebe».
43008013	Fêrisîya lê veger’and û gotinê: «Tu şe’detîyê bona Xwe didî, şe’detîya Te ne r’ast e».
43008014	Îsa caba wana da û got: «Heger Ez Xwexa bona Xwe şe’detîyê didim, şe’detîya Min r’ast e, çimkî Ez zanim Ez ji k’u hatime û k’uda diçim. Lê hûn nizanin ku Ez ji k’u têm, yan k’uda diçim.
43008015	Hûn li anegorî dîtina ç’e’va dîwanê dikin, lê Ez dîwana t’u kesî nakim.
43008016	Lê heger Ez dîwanê bikim jî, dîwankirina Min r’ast e, çimkî Ez ne t’enê me, Ez û Bav em hevr’a ne, yê ku Ez şandime.
43008017	Qanûna weda jî nivîsar e, ku şe’detîya du meriva r’ast e.
43008018	Ez bona Xwe şe’detîyê didim û Bavê ku Ez şandime jî bona Min şe’detîyê dide».
43008019	Hingê wan jê pirsî: «K’anê ye Bavê Te?» Îsa li wan veger’and û got: «Hûn ne Min nas dikin, ne jî Bavê Min. Heger we Ez nas bikirama, weyê Bavê Min jî nas bikira».
43008020	Îsa ev xeber p’aristgehêda wextê hînkirina Xwe gotin, li wê oda ku dîyarî têda dihate t’opkirinê, lê kesî Ew negirt, çimkî hê wextê Wî nehatibû.
43008021	Wî dîsa wanr’a got: «Ez diçim, hûnê li Min biger’in û hûnê nav gunêd xweda bimirin. Hûn nikarin bêne wî cîyê ku Ezê her’imê».
43008022	Ser vê yekê cihûya got: «Dibe ku evê Xwe bikuje ku dibêje: ‹Hûn nikarin bêne wî cîyê ku Ezê her’imê›?»
43008023	Îsa wanr’a got: «Hûn ji jêrê ne, Ez ji jorê me, hûn ji vê dinyayê ne, lê Ez ne ji vê dinyayê me.
43008024	Bona vê yekê Min wer’a got, ku hûnê nav gunêd xweda bimirin. Heger hûn bawer nekin ku EZ EW IM, hûnê nav gunêd xweda bimirin».
43008025	Hingê jê pirsîn: «Tu k’î yî?» Îsa wanr’a got: «Ez Ew im, Yê ku serê sêrîda wer’a dibêjim.
43008026	Gelek tişt hene, ku Ez derheqa weda bêjim û dîwana we bikim. Lê Yê ku Ez şandime ser r’astîyê ye û çi ku Min ji Wî bihîstîye, Ez dinyayêr’a wê dibêjim».
43008027	Wana xeberdana Wî fe’m nekir, ku Wî anî ser Bavê.
43008028	Hingê Îsa wanr’a got: «K’engê hûn Kur’ê Mêriv bilind kin, hûnê hingê bizanibin ku EZ EW IM û Min qet t’u tişt xweserîxwe nekirîye, lê Bavê çawa Ez hîn kirime, Ez usa xeber didim.
43008029	Û Yê ku Ez şandime t’evî Min e û Wî Ez t’enê nehiştime, çimkî Ez her gav kirinêd ku Wî xweş tên, dikim».
43008030	Gava Îsa aha xeber da, gelek meriva bawerîya xwe Wî anî.
43008031	Hingê Îsa gote wan cihûya, yêd ku bawerîya xwe Wî anîn: «Heger hûn ser hînkirina Min bimînin, hûnê r’ast şagirtêd Min bin.
43008032	Hûnê r’astîyê nas kin û r’astîyê we aza ke».
43008033	Wana lê veger’and û gotinê: «Em ji zur’eta Birahîm in û t’u car me xulamtî kesîr’a nekirîye. Tu çawa dibêjî: ‹Hûnê aza bin›?»
43008034	Îsa li wan veger’and û got: «Ez r’ast bê xêlif wer’a dibêjim, her kesê ku guna dike, ew xulamê guna ye.
43008035	Xulam h’eta-h’etayê malêda namîne, lê kur’ h’eta-h’etayê dimîne.
43008036	Awa heger Kur’ê Xwedê we aza ke, hûnê r’astî aza bin.
43008037	Ez zanim ku hûn ji zur’eta Birahîm in, lê hûn dikin ku Min bikujin, çimkî xeberêd Min dilê weda cî nabin.
43008038	Min çi ku cem Bavê Xwe dîtîye, Ez wê dibêjim, we jî çi ku cem bavê xwe bihîstine wê yekê dikin».
43008039	Wana lê veger’and û gotinê: «Bavê me Birahîm e». Îsa wanr’a got: «Heger hûn zar’êd Birahîm bûna, weyê kirêd Birahîm bikirana.
43008040	Lê niha hûn dikin ku Min bikujin, yekî usa ku r’astî ji Xwedê bihîstîye, wer’a dibêje. Birahîm tiştekî aha nekir.
43008041	Hûn kirêd bavê xwe dikin». Hingê Wîr’a gotin: «Em r’îya zinêk’arîyêda dinê nek’etine! Bavekî me heye, Ew jî Xwedê ye».
43008042	Îsa wanr’a got: «Heger Xwedê Bavê we bûya, weyê Ez h’iz bikirama, çimkî Ez ji cem Xwedê r’abûm hatime vir. Ez ne ku xweserîxwe hatime, lê Ewî Ez şandime.
43008043	Çima hûn tiştêd ku Ez dibêjim fe’m nakin? Çimkî hûn nikarin gotinêd Min bibin.
43008044	Hûn bavê xweda ji mîrêcin in û dixwazin xwestinêd bavê xwe bînine sêrî. Ew ji serê sêrîda qet’il bû û wî t’u car xwe r’astîyê negirtîye, çimkî nava wîda r’astî t’une. Gava ew derewa dike, ew gora binyat’a xwe dike, çimkî ew derewîn e û bavê derewa ye.
43008045	Lê çimkî Ez r’astîyê dibêjim, hûn Min bawer nakin.
43008046	Ji we k’î dikare îzbat ke, ku gunê Min heye? Awa heger r’astîyê dibêjim, çima hûn Min bawer nakin?
43008047	Ewê ku ji Xwedê ye, gotinêd Xwedê dibihê. Bona wê yekê hûn gotinêd Xwedê nabihên, çimkî hûn ne ji Xwedê ne».
43008048	Cihûya lê veger’and û gotinê: «Çima em r’ast nabêjin, ku Tu samerî yî û cina dik’evî?»
43008049	Îsa wanr’a got: «Ez cina nak’evim. Ez qedirê Bavê Xwe digirim, lê hûn Min bêhurmet dikin.
43008050	Ez r’ûmeta navê Xwe nager’im, lê yek heye ku lê diger’e û serda dinihêr’e.
43008051	Ez r’ast bê xêlif wer’a dibêjim, heger yek gotina Min xwey ke, ew t’u car mirinê nabîne».
43008052	Hingê cihûya jêr’a got: «Îdî em zanin ku Tu cina dik’evî! Birahîm jî mir, p’êxember jî mirin û niha Tu dibêjî: ‹Heger yek gotina Min xwey ke, t’u car namire›.
43008053	Çima Tu ji bavê me Birahîm çêtir î? Ew mir, p’êxember jî mirin. Tu Xwe dewsa k’ê datînî?»
43008054	Îsa cab da: «Heger Ez xwexa r’ûmeta navê Xwe bilind kim, r’ûmeta navê Min ne tiştek e. Ew, Bavê Min e, Yê ku r’ûmeta navê Min bilind dike, k’îjanîr’a hûn dibêjin: ‹Xwedêyê me ye›.
43008055	Hûn Wî qet nas nakin, lê Ez Wî nas dikim. Heger Ez bêjim, Ez Wî nas nakim, Ezê jî mîna we derew derêm, lê Ez Wî nas dikim û gotina Wî xwey dikim.
43008056	Bavê we Birahîm h’eyra wê r’oja Minda bû, wî dît û şa bû».
43008057	Bona vê yekê cihûya jêr’a got: «Tu hê pêncî salî t’une yî! Te Birahîm jî dîtîye?»
43008058	Îsa wanr’a got: «Ez r’ast bê xêlif wer’a dibêjim, hê berî Birahîm EZ HEME».
43008059	Hingê wan kevir hildan ku bavêjine Wî, lê Îsa Xwe ji wan vedizî û ji p’aristgehê derk’ete derva çû.
43009001	Gava ku Îsa derbaz dibû, Ewî merivekî ji zikmakîyêda kor dît.
43009002	Şagirtêd Wî jê pirsîn: «Dersdar, gunê k’ê ye ku ev meriva kor ji dîya xwe bûye? Gunê wî ye, yan yê dê û bavê wî ye?»
43009003	Îsa li wan veger’and û got: «Ne gunê wî ye, ne jî yê dê û bavê wî ye, lê ev yek aha bûye, wekî kirêd Xwedê li ser wî bêne e’yankirinê.
43009004	H’eta ku r’oj heye, gerekê em kirêd Wî bikin, Yê ku Ez şandime. Şev tê, hingê t’u kesê nikaribe tiştekî bike.
43009005	H’eta ku Ez dinyayêda me, r’onaya dinyayê me».
43009006	Ewî ev yek ku got, t’ûyî e’rdê kir, ji t’ûkê h’er’î çêkir, ew h’er’î ç’e’vê wî merivî da
43009007	û jêr’a got: «Her’e serç’e’vê xwe h’ewzê Sîlwamêda bişo», (ku ev nav tê fe’mkirin «Şandî»). Ewî jî çû serç’e’vê xwe şûşt û bi ç’e’vêd vebûyî veger’îya.
43009008	Cînarêd Wî û ewêd ku berê ew dîtibûn ku wî p’ars dikir, digotin: «Eva ewî kor nîne, ku r’ûdinişt û p’ars dikir?»
43009009	Hineka digot: «Eva ew e», hineka jî digot: «Na, ne ew e, lê mîna wî ye». Lê wî xwexa digot: «Ez ew im».
43009010	Hingê jê pirsîn: «Ku usa ye ç’e’vêd te çawa vebûne?»
43009011	Ewî li wan veger’and û got: «Ew merivê ku jêr’a dibêjin Îsa, Ewî h’er’î çêkir û li ç’e’vêd min dan û minr’a got: ‹Her’e h’ewzê Sîlwamê û serç’e’vê xwe bişo›. Ez jî çûm, min serç’e’vê xwe şûşt û ç’e’vêd min vebûn».
43009012	Wana jê pirsî: «K’a Ew k’u ye?» Ewî got: «Ez nizanim».
43009013	Wana ew merivê ku berê kor bû, birine cem fêrisîya.
43009014	Ew r’oja ku Îsa h’er’î çêkir û ç’e’vêd wî vekirin, şemî bû.
43009015	Fêrisîya jî jê pirsî, k’a çawa ç’e’vêd wî vebûne? Ewî wanr’a got: «H’er’î li ç’e’vêd min da, min serç’e’vê xwe şûşt û niha ez dibînim».
43009016	Hingê hineke ji fêrisîya got: «Ev meriva ne ji Xwedê ye, çimkî Ew r’oja şemîyê xwey nake». Lê hineka jî digot: «Merivekî gunek’ar çawa dikare van k’eremeta bike?» Bi vî awayî nav wanda bû dutîretî.
43009017	Hingê, dîsa gotine yê ku kor bû: «Tu çi dibêjî bona Ewî ku ç’e’vêd te vekirin?» Ewî jî got: «Ew p’êxember e».
43009018	Lê cihûya bawer nedikir ku ew kor bûye û ç’e’vêd wî vebûne, h’eta gazî dê û bavê wî nekirin
43009019	û ji dê û bavê wî nepirsîn: «Ev e ew kur’ê weyî ku hûn dibêjin, ji zikmakîyêda kor e? Eva çawa niha dibîne?»
43009020	Dê û bavê wî li wan veger’andin û gotin: «Em zanin ku eva kur’ê me ye û ji zikmakîyêda kor e.
43009021	Lê niha ew çawa dibîne, em nizanin, yan k’ê ç’e’vêd wî vekirine, em wê jî nizanin. Ew îdî mezin e, ji wî bipirsin, bira ew caba xwe bide».
43009022	Dê û bavê wî ji tirsa cihûya aha gotin, çimkî cihûya pêşda ya xwe kiribûne yek: «Heger k’î bêje Îsa Mesîh e, ewê ji k’inîştê bê derxistinê».
43009023	Lema dê û bavê wî gotin: «Ew îdî mezin e, ji wî bipirsin».
43009024	Awa cara duda wana gazî wî merivê ku kor bû kirin û gotinê: «Ber Xwedê r’ast bêje! Em zanin ku Ew Meriva gunek’ar e».
43009025	Ewî li wan veger’and û got: «Ez nizanim Ew gunek’ar e, yan na, lê ez t’enê tiştekî zanim ku ez kor bûm û niha dibînim».
43009026	Dîsa ji wî pirsîn: «Ewî çi te kir? Ç’e’vêd te çawa vekirin?»
43009027	Ewî li wan veger’and û got: «Min hêja wer’a got, lê we guhdarî nekir. Çima hûn dixwazin dîsa bibihên? Dibe ku hûn jî dixwazin bibine şagirtêd Wî?»
43009028	Wana ew bêhurmet kir û gotin: «Tu yî şagirtê Wî, lê em şagirtêd Mûsa ne!
43009029	Em zanin ku Xwedê t’evî Mûsa xeber daye, lê bona Vî em nizanin ku Ew ji k’u ye!»
43009030	Evî merivî li wan veger’and û got: «Hema ev e e’cêba giran, ku hûn nizanin Ew ji k’u ye, lê Wî ç’e’vêd min vekirin.
43009031	Em zanin ku Xwedê dengê gunek’ara nabihê. Lê heger merivek xwedênas e û xwestina Wî dike, Xwedê dengê wî dibihê.
43009032	Hê berêda t’u cara qet nehatîye bihîstinê, ku yekî ç’e’vêd merivekî zikmakîyêda kor vekiribin.
43009033	Heger Eva Meriva ji Xwedêda nîbûya Wî nikaribû t’u tişt bikira».
43009034	Caba wî dan û gotin: «Tu serda-pêda nav gunada dinê k’etî yî û me hîn dikî?» Û ew ji k’inîştê derxistine der.
43009035	Gava Îsa bihîst ku ew derxistine der, ew dît û jêr’a got: «Tu bawerîya xwe Kur’ê Mêriv tînî?»
43009036	Ewî pirsî û gotê: «Ez xulam, Ew K’î ye, wekî ez bawerîya xwe Wî bînim?»
43009037	Îsa jêr’a got: «Te Ew dît û Ew e Yê ku niha t’evî te xeber dide».
43009038	Ewî got: «Xudan, ez bawer dikim!» û ber Wî ta bû.
43009039	Îsa got: «Ez bona dîwankirinê hatime vê dinyayê, wekî yêd ku nabînin bibînin û yêd ku dibînin kor bin».
43009040	Hineke ji fêrisîya li wir hazir bûn, gava ev yek bihîstin, jêr’a gotin: «Çima em jî kor in?»
43009041	Îsa gote wan: «Heger hûn kor bûna, gunêd weyê t’unebûna. Lê niha hûn ku dibêjin: ‹Em dibînin›, didine k’ifşê ku hûn nava gunêd xweda dimînin.
43010001	Ez r’ast bê xêlif wer’a dibêjim, ewê ku dêrîr’a nak’eve axilê pêz, lê cîkî dinr’a dik’evê, ew diz û qaçax e.
43010002	Lê ewê ku dêrîr’a dik’evê, ew şivanê pêz e.
43010003	Dergehvan derî li ber vedike, pez dengê wî dibihê û ew bi nava gazî pezêd xwe dike û wan derdixe derva.
43010004	Gava ew pezêd xwe gişkî derdixe, pêşîyê dik’eve û pez jî pey wî diçe, çimkî dengê wî nas dikin.
43010005	Ew t’u car pey yekî xerîb naçin, lê ji wî dir’evin, çimkî dengê yê xerîb nas nakin».
43010006	Îsa ev mesele wanr’a got, lê wan fe’m nekir, ku Ew çi wanr’a dibêje.
43010007	Awa Îsa dîsa wanr’a got: «Ez r’ast bê xêlif wer’a dibêjim, Ez im derê pêz.
43010008	Ew h’emûyêd ku berî Min hatine diz û qaçax in, lê pêz guhdarîya wan nekirîye.
43010009	Ez im derî. Yê ku bi destê Min bik’eve hindur’, wê xilaz be. Ewê bik’eve hindur’, derk’eve û ç’êrê bibîne.
43010010	Diz t’enê bona dizîyê, kuştinê û qir’kirinê tê. Lê Ez hatime ku jîyîna wan hebe, jîyîna ser jîyînê.
43010011	Ez im şivanê qenc. Şivanê qenc e’mirê Xwe bona pezê Xwe dide.
43010012	Lê yê p’îgar, ku ne şivan e û pez jî ne yê wî ye, gava dibîne gur tê, ew pêz dihêle û dir’eve. Gur jî dik’eve nava pêz t’ûr’-t’ûr’î dike.
43010013	P’îgar dir’eve, çimkî ew p’îgar e û li ber pêz nak’eve.
43010014	Ez im şivanê qenc. Ez yêd Xwe nas dikim û yêd Min jî Min nas dikin,
43010015	çawa ku Bav Min nas dike, Ez jî usa Wî nas dikim û e’mirê Xwe bona pezêd Xwe didim.
43010016	Pezêd Mine din jî hene, yêd ku ne vî axlîda ne. Gerekê Ez wana jî bînim û ewê dengê Min bibihên û bibine kerîk ber şivanekî.
43010017	Bona vê yekê Bav Min h’iz dike, çimkî Ez e’mirê Xwe didim, wekî Ez wê dîsa bistînim.
43010018	T’u kes wî e’mirî ji Min nastîne, lê Ez Xwexa wî didim. H’ukumê Min heye, Ez wî bidim û h’ukumê Min heye dîsa wî bistînim. Min ev t’emî ji Bavê Xwe standîye».
43010019	Bona vê xeberdanê dîsa nava cihûyada bû dutîretî.
43010020	Ji wan geleka digot: «Eva cinak’etî ye û dîn e. Çima hûn guhdarîya Wî dikin?»
43010021	Hinekêd din jî digotin: «Eva xeberdana ne ya cinak’etîya ye. Qet cin dikarin ç’e’vêd kora vekin?»
43010022	Hingê li Orşelîmê Cejina Pîrozkirina P’aristgehê hat û zivistan bû.
43010023	Îsa li p’aristgehê hêwangeha Silêmanda diger’îya.
43010024	Cihûya li dora Wî girt û jê pirsîn: «H’eta k’engê Tê me şikêda bihêlî? Heger Tu yî Mesîh, mer’a aşkere bêje!»
43010025	Îsa li wan veger’and û got: «Min wer’a got, lê we bawer nekir. Ew kirêd ku Ez bi navê Bavê Xwe dikim, ew bona Min şe’detîyê didin,
43010026	lê hûn bawer nakin, çimkî hûn ne ji pezêd Min in.
43010027	Pezêd Min dengê Min dibihên, Ez jî wan nas dikim û ew pey Min tên.
43010028	Ez jîyîna h’eta-h’etayê didime wan û ew t’u car unda nabin û t’u kesê wan ji destê Min dernexe.
43010029	Ewêd ku Bavê Min dane Min, ser her tiştîr’a ne û t’u kes nikare wan ji destê Bavê Min derxe.
43010030	Ez û Bav yek in».
43010031	Li wir cihûya dîsa kevir hildan, ku Wî bidine ber kevira.
43010032	Îsa wanr’a got: «Min ji Bavê gelek kirêd qenc nîşanî we kirin. Hûn bona k’îjan kirî Min didine ber kevira?»
43010033	Cihûya lê veger’and û gotinê: «Em bona kirêd qenc Te nadine ber kevira, lê çimkî Tu Xwedê bêhurmet dikî! Tu meriv î, lê Xwe dikî Xwedê».
43010034	Îsa li wan veger’and û got: «Ne Qanûna weda nivîsar e, ku Xwedê got: ‹Hûn Xwedê ne›?
43010035	Heger Ew wan ‹Xwedê› h’esab dike, k’îjanar’a xebera Xwedê hatîye dayînê (û nabe jî ku ew nivîsar betal be),
43010036	de îjar hûn Wîr’a çawa dibêjin: ‹Tu Xwedê bêhurmet dikî›, Yê ku Bavê pîroz kir û şande dinyayê, çimkî Min got: ‹Ez Kur’ê Xwedê me›.
43010037	Heger Ez kirêd Bavê Xwe nakim, Min bawer nekin.
43010038	Lê wekî dikim, heger hûn Min bawer nakin jî, hema wan kirêd ku Ez dikim bawer bikin, wekî hûn bizanibin û fe’m kin, ku Bav nava Minda ye û Ez nava Wîda me».
43010039	Hingê dîsa xwestin ku Wî bigirin, lê Îsa ji destê wan derk’et.
43010040	Îsa dîsa derbazî wî alîyê ç’emê Ûrdunê bû û li wê derê ma, wî cîyê ku Yûh’enna pêşda dinixumand.
43010041	Gelek meriv dihatine cem Wî û nav xweda digotin: «Yûh’enna t’u nîşan nekir, lê çi tiştêd ku Yûh’enna derheqa Vî merivîda gotine, h’emû r’ast derk’etin».
43010042	Û li wê derê geleka bawerîya xwe Wî anî.
43011001	Merivek hebû navê wî Lazar, ew nexweş k’et. Ew ji Beytanyayê bû, ji wî gundê Meryemê û xûşka wê Mert’ayê.
43011002	Eva ew Meryema bû, ya ku r’ûnê bînxweş li Xudan dabû û bi p’or’ê xwe nigêd Wî paqij kiribûn, ew Lazarê birê wê bû nexweş.
43011003	Awa her du xûşka Îsar’a cab şandin û gotin: «Xudan, va ewî ku Tu jê h’iz dikî nexweş e».
43011004	Îsa gava ev yek bihîst, got: «Ev ne nexweşîya mirinê ye, lê bona r’ûmeta Xwedê ye, wekî bi wê yekê r’ûmeta Kur’ê Xwedê bilind be».
43011005	Îsa Mert’a, xûşka wê û Lazarê birê wan h’iz dikirin.
43011006	Lê gava Wî bihîst ku Lazar nexweş e, Ew du r’ojêd din jî li wî cîyî derengî bû.
43011007	Peyr’a Wî şagirtêd Xwer’a got: «Werin em dîsa her’ine Cihûstanê».
43011008	Şagirta jêr’a got: «Dersdar, çendek pêşda cihûya dikir ku Te bidine ber kevira, Tu dîsa diçî wê derê?»
43011009	Îsa li wan veger’and û got: «Ne r’oj donzdeh sih’et e? Heger yek r’ojê biger’e ew nalik’ume, çimkî r’onaya vê dinyayê dibîne.
43011010	Lê heger yek şevê biger’e, ew dilik’ume, çimkî t’evî wî r’onayî t’une».
43011011	Pey vê xeberdanêr’a Ewî wanr’a got: «Pismamê me Lazar xewr’a çûye, lê Ezê her’im ku wî h’işyar kim».
43011012	Şagirta jêr’a got: «Xudan, heger ew r’azaye, wê r’abe ser xwe».
43011013	Îsa derheqa mirina wîda digot, lê wan t’irê ku Ew bona r’azana wî dibêje.
43011014	Hingê Îsa aşkere wanr’a got: «Lazar mir.
43011015	Û Ez şa me ku ne li wira bûm, çimkî eva yeka wê bona k’ara bawerîya we be. Lê dîsa werin em her’ine cem wî».
43011016	Hingê T’ûmayê ku digotinê «Heval-cêwî», şagirtêd hevalêd xwer’a got: «Em jî her’in, ku t’evî Wî bimirin».
43011017	Gava Îsa çû, Wî dît ku îdî ew çar r’ojê Lazar bû defin kiribûn.
43011018	Beytanya nêzîkî Orşelîmê bû, weke sê kîlomêtira jê dûr bû.
43011019	Gelek cihû hatibûne serxweşîya Mert’a û Meryemê, bona mirina birê wan.
43011020	Gava Mert’ayê bihîst ku Îsa tê, ew pêşîya Wîda çû, lê Meryem malda ma.
43011021	Mert’ayê gote Îsa: «Xudan, heger Tu vir bûyayî, birê min nedimir.
43011022	Lê niha jî ez zanim Tu çi ji Xwedê bixwazî, Ewê bide Te».
43011023	Îsa gote wê: «Birê teyê ji mirinê r’abe».
43011024	Mert’ayê lê veger’and: «Ez zanim R’oja Axretê, R’oja R’abûnê ewê r’abe».
43011025	Îsa gote wê: «Ez im r’abûn û jîyîn! Ewê ku bawerîya xwe Min bîne, heger bimire jî wê bijî.
43011026	Û ewê ku dijî û bawerîya xwe Min tîne, ew qet namire. Tu vê yekê bawer dikî?»
43011027	Mert’ayê Wîr’a got: «Belê Xudan, ez bawer dikim, ku Tu Mesîh î, Kur’ê Xwedê, Yê ku wê bihata dinyayê».
43011028	Pey vê gotinêr’a, çû gazî xûşka xwe Meryemê kir û dizîva gotê: «Dersdar hatîye û gazî te dike».
43011029	Gava ku wê bihîst, zû r’abû çû.
43011030	Îsa hê nek’etibû gund, lê li wî cîyî mabû, k’îderê Mert’a r’astî Wî hatibû.
43011031	Cihûyêd ku malêda t’evî wê bûn û li ber dilê wêda dihatin, gava dîtin ku Meryem zû r’abû derk’ete derva, dane pey wê çûn. Wan t’irê ku ew diçe ser t’irbê bigirî.
43011032	Gava Meryem gihîşte wî cîyî ku Îsa lê bû, Ew dît, xwe avîte ber niga û gotê: «Xudan, heger Tu li vê derê bûyayî, birê min nedimir».
43011033	Gava ku Îsa ç’e’v girîyê wê û girîyê cihûyêd ku pêr’a hatibûn k’et, k’esera k’ûr hatê û dilê Wî êşîya.
43011034	Û ji wan pirsî: «We ew li k’u defin kirîye?» Wîr’a gotin: «Xudan, were û bibîne».
43011035	Îsa girîya.
43011036	Hingê cihûya got: «Dîna xwe bidinê, çiqas jê h’iz dikir!»
43011037	Ji wan hineka jî got: «Evî ku ç’e’vêd yê kor vekirin, nikaribû usa bikira, ku ev meriva jî nemira?»
43011038	Li ser vê yekê Îsa dîsa k’ûr k’eser k’işand û çû ser t’irbê. Ew t’irb şkeftek bû û kevirek ber devê wê bû.
43011039	Îsa got: «Vî kevirî wêda kin». Xûşka yê mirî, Mert’ayê Wîr’a got: «Xudan, îdî niha bîn k’etîyê, îro çarê wî ye mirîye».
43011040	Îsa gote wê: «Min ter’a negot, heger tu bawer bikî, tê r’ûmeta Xwedê bibînî?»
43011041	Hingê kevir wêda kirin. Îsa serê Xwe bilind kir û got: «Bavo, Ez ze’f r’azî me ku Te dengê Min bihîst.
43011042	Ez zanim ku Tu her gav dengê Min dibihêyî, lê Min bona xatirê vê cime’ta sekinî got, wekî bawer bikin ku Te Ez şandime».
43011043	Pey vê gotinêr’a bi dengekî bilind kire gazî: «Lazar, derk’eve!»
43011044	Yê mirî jî dest û p’îyêd wî bi k’itan k’efenkirî û serç’e’vê wî bi destmalekê nixamtî derk’ete derva. Îsa wanr’a got: «Wî vekin û bihêlin bira her’e».
43011045	Hingê gelek cihûyêd ku hatibûne cem Meryemê, ev kirina Îsa ku dîtin, bawerîya xwe Wî anîn.
43011046	Lê ji wan hinek jî çûne cem fêrisîya û ev kirina Îsa wanr’a gotin.
43011047	Û hingê fêrisî û serekêd k’ahîna civîna giregira gîhandine hev û gotin: «Emê çi bikin? Eva meriva gelek nîşana dike.
43011048	Heger em Wî aha bihêlin, h’emû wê bawerîya xwe Wî bînin û r’omayî jî wê bên, cîyê meyî pîroz wêran kin û k’oka miletê me jî bînin».
43011049	Yekî ji wan, Qeyafayê ku wê salê serekk’ahîn bû, wanr’a got: «Hûn qet tiştekî fe’m nakin!
43011050	Ne jî digihîjine gilîya ku mer’a hê dest dide merivek bimire bona cime’tê, ne ku t’emamîya milet unda be».
43011051	Ev yeka ewî h’emdê xwe negot, lê çimkî ew serekk’ahînê wê salê bû, p’êxembertî kir, ku Îsayê ber miletva bimire.
43011052	Û ne ku t’enê bona milet, lê bona zar’êd Xwedêye belabûyî jî, ku wan bicivîne û bike yek.
43011053	Awa îdî pey wê r’ojêr’a şêwira kuştina Îsa kirin.
43011054	Bona vê yekê Îsa îdî aşkere nava cihûyada nediger’îya, lê ji wir çû ber’îyê cîkî nêzîkî bajarê ku jêr’a Efrayîm digotin û t’evî şagirtêd Xwe li wê derê ma.
43011055	Cejina cihûyaye Derbazbûnê nêzîk bû, gelek merivêd ji dor-bera berî cejinê hevraz çûne Orşelîmê, wekî li gora e’det xwe bişon-veşon.
43011056	Hingê ewana li wê derê Îsa diger’îyan û p’aristgehêda disekinîn, ji hevdu dipirsîn: «Hûn çi dibêjin? Ewê e’se neyê vê cejinê?»
43011057	Fêrisî û serekêd k’ahîna jî e’mir derxistibûn, heger kesek bizanibe Ew li k’u derê ye, gerekê guhê wan pê xin, wekî ew Wî bigirin.
43012001	Şeş r’oj berî Cejina Derbazbûnê, Îsa hate Beytanyayê, wî cîyê ku Lazar lê dima, yê ku Îsa ew ji nav mirîya r’akiribû.
43012002	Li wê derê wana qedirek jêr’a kirin. Mert’ayê xizmetk’arî dikir, Lazar jî t’evî Îsa nava wanda li ser sifrê r’ûniştî bû.
43012003	Hingê Meryemê lîtirekî r’omayî bi r’ûnê nardêyî safî û biha hilda, ser nigêd Îsada kir û pê p’or’ê xwe nigêd Wî ziha kirin. Bîna r’ûnê nardê mal hilda.
43012004	Lê ji şagirtêd Wî yekî, Cihûdayê Îsxeryotî, yê ku wê paşê nemamîya Wî bikira got:
43012005	«Çima ev r’ûnê nardê sêsid zîvî nehate firotanê, ku li belengaza bihata belakirinê?»
43012006	Ewî ev yek digot, ne ku xema wî belengaz bûn, lê çimkî ew diz bû, k’îsikê p’era cem wî bû û çi ku dik’etê, ewî jê diç’opand.
43012007	Hingê Îsa gote wî: «Ji wê k’ulfetê veger’e. Îdî çima vî r’ûnî h’eta r’oja definkirina Min xwey ke?
43012008	Feqîrê her gav t’evî we bin, lê Ezê her gav t’evî we nîbim».
43012009	Ji cihûya geleka bihîst ku Îsa li wê derê ye hatin. Ew ne ku t’enê bona Îsa hatin, lê wekî Lazarê ku ji nav mirîya r’akirîye jî bibînin.
43012010	Hingê serekêd k’ahîna şêwirîn ku Lazar jî bikujin,
43012011	çimkî r’ûyê wîda gelek cihû diçûn bawerîya xwe Îsa danîn.
43012012	R’oja dinê e’laleteke giran ku hatibû cejinê, gava bihîst ku Îsa tê Orşelîmê,
43012013	wana ç’iqilêd xurmê hildan çûne pêşîya Wî û kirine qîr’în: «Hosanna! Bimbarek e Ewê ku bi navê Xudan tê, P’adşê Îsraêlê!»
43012014	Îsa ce’şikek dît û lê sîyar bû, çawa nivîsar e:
43012015	«Netirse bajarê Sîyonê. Va ye P’adşê te tê, li ce’şika k’erê sîyar bûyî».
43012016	Şagirtêd Wî pêşîyê eva yeka fe’m nekirin, lê gava Îsa k’ete r’ûmeta Xwe, hingê hate bîra wan, ku ev yek bona Wî hatibû nivîsarê û bona Wî eva yeka kirin.
43012017	Ew cime’ta ku hingê t’evî Wî bû, gava Wî Lazar ji mirinê r’akir û e’mir kir ku ji gor’ê derê, şe’detîya wê yekê dida.
43012018	Bona vê yekê cime’t pêşîya Wîda çû, çimkî wana bihîstibû ku Ewî eva nîşana kirîye.
43012019	Fêrisîya jî hevr’a got: «Hûn dibînin eva yeka ji qewata me der e. Va t’emamîya dinyayê pey Wî çû!»
43012020	Nav wanda çend yûnan jî hebûn, ku bona h’ebandinê cejinêda hevraz çûbûne Orşelîmê.
43012021	Evana hatine cem Fîlîpoyê ji bajarê Beytsayda Celîlê hîvî jê kirin û gotinê: «Em xulam, em dixwazin Îsa bibînin».
43012022	Fîlîpo çû eva yeka Endrawisr’a got, Endrawis û Fîlîpo jî çûn Îsar’a gotin.
43012023	Îsa li wan veger’and û got: «Ew sih’eta ku Kur’ê Mêriv wê bê r’ûmetkirinê pêr’a gihîşt.
43012024	Ez r’ast bê xêlif wer’a dibêjim, heger h’eba gênim nek’eve e’rdê û nemire, ewê t’enê bimîne, lê heger ew bimire, wê gelek ber bide.
43012025	Yê ku e’mirê xwe h’iz dike, ewê unda ke, lê ewê ku li vê dinyayê dijene e’mirê xwe, ew wî bona jîyîna h’eta-h’etayê xwey dike.
43012026	Ewê ku bixwaze Minr’a xizmetk’arîyê bike, bira pey Min bê. Ez li k’u derê bim, xizmetk’arê Min jî wê li wê derê be. Heger yek Minr’a xizmetk’arîyê dike, Bav jî wê qedirê wî bigire.
43012027	Niha agir dilê Min k’etîye. Ez çi bêjim? Bêjim: ‹Bavo, Min ji vê sih’etê xilaz ke›? Ne Ez bona vê sih’etê hatime?
43012028	Bavo, navê Xwe bilind ke». Hingê dengek ji e’zmên hat: «Min bilind kir û Ezê dîsa bilind kim!»
43012029	Ew e’laleta ku li wir sekinîbû dibihîst got: «Gur’înîya e’zmên bû». Hineka jî digot: «Milyak’etekî t’evî Wî xeber da».
43012030	Îsa cab da û got: «Eva denga bona Min nehat, lê bona we.
43012031	Niha ye wextê dîwana vê dinyayê, niha serwêrê vê dinyayê wê bê avîtinê derva.
43012032	Gava Ez ji e’rdê berbi jor bême hildanê, Ezê h’emûya berbi Xwe bik’işînim».
43012033	Ewî bi vê gotinê dida fe’mkirinê, ku Ewê bi çi cûr’eyî bimire.
43012034	Hingê e’laletê lê veger’and û gotê: «Me ji Qanûnê bihîstîye ku Mesîhê h’eta-h’etayê bimîne. Îdî Tu çawa dibêjî: ‹Gerekê Kur’ê Mêriv berbi jor bê hildanê›? K’î ye ew ‹Kur’ê Mêriv›?»
43012035	Îsa wanr’a got: «Hinek wext jî r’onayî wê t’evî we be. H’eta ku r’onayî t’evî we ye, bimeşin, nebe ku te’rî ser weda bê. Ewê ku te’rîyêda dimeşe, ew nizane k’uda diçe.
43012036	H’eta ku r’onayî t’evî we ye, bawerîya xwe r’onayê bînin, wekî hûn bibine zar’êd r’onayê». Gava Îsa ev yekana gotin çû û Xwe ji ber wan veşart.
43012037	Ser haqas nîşanar’a ku Wî li ber wan kirin, lê wana dîsa bawerîya xwe li Wî nedanîn.
43012038	Ev yek aha bû, wekî ew gotina Îşaya p’êxember bê sêrî: «Xudan, k’ê ew gotina ku me got bawer kir? Û zenda Xudan k’êva e’yan bû?»
43012039	Bona wê yekê wana nikaribû bawer bikirana, çimkî Îşaya aha jî gotîye:
43012040	«Xwedê ç’e’vêd wan kor kirin û ava r’eş anî ser h’işê wan, wekî bi ç’e’va nebînin, bi h’işa fe’m nekin û veneger’in ku Ez wan qenc kim».
43012041	Îşaya aha got, çimkî wî r’ûmeta Îsa dît û li ser Wî xeber da.
43012042	Lê belê dîsa jî ji serwêra geleka bawerîya xwe Wî anî. Lê ji tirsa fêrisîya, li xwe mukur’ nedihatin, ku ji k’inîştê neyêne derxistinê.
43012043	Li wan hê xweş dihat ku meriv pesinê wan bidin, ne ku Xwedê.
43012044	Hingê Îsa bi dengekî bilind got: «Ewê ku bawerîya xwe Min tîne, ew bawerîya xwe Min nayne, lê Yê ku Ez şandime.
43012045	Û ewê ku Min dibîne, yê ku Ez şandime dibîne.
43012046	Ez çawa r’onayîdar hatime dinyayê, wekî her kesê ku bawerîya xwe Min bîne, te’rîyêda nemîne.
43012047	Heger yek gotina Min bibihê û neqedîne, Ez dîwana wî nakim. Ez nehatime ku dîwana dinyayê bikim, lê wekî dinyayê xilaz kim.
43012048	Ewê ku Min t’exsîr dike û gotinêd Min qebûl nake, yek heye ku wê dîwana wî bike, awa gotî ew gotina ku Min gotîye, ewê R’oja Axretê dîwana wî bike.
43012049	Çimkî Min xweserîxwe negotin, lê Bavê ku Ez şandime, Ewî t’emî daye Min ku Ez çi bêjim û çi xeber dim.
43012050	Û Ez zanim ku t’emîya Wî jîyîna h’eta-h’etayê ye. Awa çi ku Ez dibêjim, çawa Bavê gotîye Min Ez usa dibêjim».
43013001	Berî Cejina Derbazbûnê, Îsa zanibû ku sih’eta Wî pêr’a gihîştîye ku ji vê dinyayê derê û her’e cem Bavê. Ewî h’emûyêd Xweye ku vê dinyayêda h’iz kiribûn, h’eta dereca here bilind jî ew h’iz kirin.
43013002	Wextê şîvxwarinê, mîrêcin qelpê xirab avîte dilê Cihûdayê kur’ê Şimh’ûnê Îsxeryotî, ku nemamîya Îsa bike.
43013003	Îsa zanibû ku Bavê her tişt daye destê Wî, Ew ji cem Xwedê hatîye û wê dîsa veger’e cem Xwedê.
43013004	Hingê Ew ji ser şîvê r’abû, p’otê Xwe danî alîkî û p’êşgîrek hilda li pişta Xwe girêda.
43013005	Paşê av kire t’eştê û destpêkir nigêd şagirtêd Xwe şûştin û bi p’êşgîra girêdayî ziha kirin.
43013006	Gava dor gihîşte Şimh’ûn-Petrûs, ewî gotê: «Xudan, Tê nigêd min bişoyî?»
43013007	Îsa lê veger’and û gotê: «Ez niha çi dikim tu fe’m nakî, lê paşê tê fe’m bikî».
43013008	Petrûs jêr’a got: «T’u car Tê nigêd min neşoyî!» Îsa lê veger’and û gotê: «Heger Ez nigêd te neşom, p’ara te wê t’evî Min t’unebe».
43013009	Şimh’ûn-Petrûs Wîr’a got: «Xudan, ku usa ye ne t’enê nigêd min, lê dest û serê min jî bişo!»
43013010	Îsa gotê: «Ewê ku hatîye şûştinê, pêştirî niga, wekî mayîn ne h’ewce ye dereke din bê şûştinê. Ew xwexa t’emam-pêva paqij e. Hûn paqij in, lê ne ku h’emû».
43013011	Çimkî Îsa zanibû k’î wê nemamîya Wî bike, bona wê yekê got: «Hûn h’emû ne paqij in».
43013012	Gava nigêd wan şûştin, p’otê Xwe avîte ser Xwe û dîsa li ser sifrê r’ûnişt. Ji wan pirsî: «Gelo hûn zanin ku Min bona we çi kir?
43013013	Hûn Min Dersdar û Xudan h’esab dikin, hûn r’ast dikin, Ez hema usa jî heme.
43013014	Awa heger Min bi vê Xudan û Dersdarîya Xweva nigêd we şûştin, gerekê hûn jî nigêd hevdu bişon.
43013015	Min nexşek nîşanî we kir, wekî çawa Min bona we kir, hûn jî usa bikin.
43013016	Ez r’ast bê xêlif wer’a dibêjim, xulam ji axayê xwe ne mestir e, ne jî yê ku hatîye şandinê ji yê ku ew şandîye mestir e.
43013017	Heger hûn vê yekê zanin, hûnê xwezilî bin heger biqedînin.
43013018	Ez bona we h’emûya nabêjim, çimkî Ez zanim Min k’îjan bijartine. Lê gerekê nivîsar bê sêrî: ‹Yê ku nanê Min xwar p’eh’în avîte Min›.
43013019	Ez nihava, hê berî qewimandinê van tişta wer’a dibêjim, wekî, gava biqewimin hûn bawer bikin, ku EZ EW IM.
43013020	Ez r’ast bê xêlif wer’a dibêjim, ewê ku wî qebûl ke, k’îjanî ku Ez dişînim, ew Min qebûl dike û ewê ku Min qebûl dike, Yê ku Ez şandime qebûl dike».
43013021	Îsa gava eva yeka got, r’uh’da gelekî qilqilî, Wî aşkere şe’detî da û got: «Ez r’ast bê xêlif wer’a dibêjim, yekî ji we wê nemamîya Min bike».
43013022	Şagirta şaşmayî li hevdu nihêr’î, gelo ew bona k’ê dibêje.
43013023	Yekî ji şagirtêd Wî, yê ku Îsa jê h’iz dikir, xwe avîtibû h’emêza Îsa.
43013024	Şimh’ûn-Petrûs wîr’a bi ç’e’va dikir ku bipirse: «K’a Ew bona k’ê dibêje».
43013025	Ewî jî xwe da ber sîngê Îsa pirsî: «Xudan, ew k’î ye?»
43013026	Îsa cab da û got: «Ew e, yê ku Ez vî pe’rîyê nan xwarinêda kim bidimê». Û pe’rîyê nan xwarinêda kir, da Cihûdayê kur’ê Şimh’ûnê Îsxeryotî.
43013027	Ewî hema çawa pe’rî ji dêst girt, mîrêcin k’ete nava wî. Îsa wîr’a got: «Tê çi bikî zû bike».
43013028	Lê yêd ku li ser sifrê r’ûniştibûn, t’u kesî fe’m nekir, ku Ewî çima wîr’a aha got.
43013029	K’îsikê p’era ku cem Cihûda bû, lema hineka t’irê, ku Îsa wîr’a dibêje: «Tiştêd ku cejinêda mer’a lazim in bik’ir’e», yan jî «tiştekî bide belengaza».
43013030	Ewî jî gava ew pe’rî hilda, pêr’a-pêr’a derk’ete derva. Îdî şev bû.
43013031	Gava ew derk’ete derva, Îsa got: «Niha Kur’ê Mêriv hate r’ûmetkirinê û Xwedê jî bi Wî hate r’ûmetkirinê.
43013032	Heger Xwedê pê Wî hate r’ûmetkirinê, Xwedê jî wê pê Xwe Wî r’ûmet ke û zûtirê wê Wî r’ûmet ke.
43013033	Lawno! Ez gelek wext t’evî we namînim. Hûnê li Min biger’in, lê niha Ez wer’a dibêjim, çawa ku Min cihûyar’a jî got, hûn nikarin bêne wî cîyê ku Ez diçimê.
43013034	Ez t’emîke nû didime we: Hevdu h’iz bikin. Çawa ku Min hûn h’iz kirin, hûn jî usa hevdu h’iz bikin.
43013035	Bi vê yekê h’emûyê zanibin hûn şagirtêd Min in, heger hûn hevdu h’iz bikin».
43013036	Şimh’ûn-Petrûs gote Wî: «Xudan, Tê k’uda her’î?» Îsa lê veger’and û gotê: «Wî cîyê ku Ez diçimê, tu niha nikarî pey Min bêyî, lê paşê tê pey Min bêyî».
43013037	Petrûs gote Wî: «Xudan, çima ez niha nikarim pey Te bêm? Ezê e’mirê xwe jî bona Te bidim».
43013038	Îsa lê veger’and û gotê: «Tê e’mirê xwe bona Min bidî? Ez r’ast bê xêlif ter’a dibêjim, hê berî bangdana dîk tê sê cara Min înk’ar kî.
43014001	Bira dilê we neqilqile. Bawerîya xwe Xwedê bînin û bawerîya xwe Min jî bînin.
43014002	Mala Bavê Minda gelek cîyêd mayînê hene, Ez niha diçim wer’a cî hazir kim. Heger usa nîbûya, Min wer’a nedigot?
43014003	Gava Ez her’im û wer’a cî hazir kim, Ezê dîsa bêm û we bibime cem Xwe, wekî Ez li k’u bim, hûn jî li wê derê bin.
43014004	Hûn r’îya wî cîyê ku Ez diçimê zanin».
43014005	T’ûma jêr’a got: «Xudan, em nizanin Tu k’uda diçî, emê çawa r’ê bizanibin?»
43014006	Îsa wîr’a got: «Ez im, r’ê, r’astî û jîyîn. T’enê pê Min yek dikare bê cem Bavê.
43014007	Heger we Ez nas kirime, hûnê Bavê Min jî nas bikin. Awa ji vir şûnda hûn Wî nas dikin û we Ew dîtîye».
43014008	Fîlîpo jêr’a got: «Xudan, k’a Bavê nîşanî me ke, besî me ye!»
43014009	Îsa jêr’a got: «Fîlîpo! Haqas wext Ez t’evî we me û hê tu Min nas nakî? Yê ku Ez dîtime, Bav dîtîye. Tu çawa dibêjî: ‹Bavê nîşanî me ke›?
43014010	Tu bawer nakî ku Ez nava Bavêda me û Bav nava Minda ye? Ev xeberêd ku Ez wer’a dibêjim, ne ku xweserîxwe dibêjim, lê ew Bavê ku nava Minda dimîne, Ew e ku ya Xwe dike.
43014011	Min bawer bikin, ku Ez nava Bavêda me û Bav jî nava Minda ye. Lê heger na, hema pê van kirêd Min bawer bikin.
43014012	Ez r’ast bê xêlif wer’a dibêjim, ewê ku bawerîya xwe Min bîne, ew kirêd ku Ez dikim, ewê xwexa jî bike. Û ji van kira mestir jî wê bike, çimkî Ez diçime cem Bavê Xwe.
43014013	Pê navê Min hûn çi bixwazin, Ezê bikim, wekî Bav pê Kur’ bê r’ûmetkirinê.
43014014	Heger hûn pê navê Min tiştekî bixwazin Ezê bikim.
43014015	Heger hûn Min h’iz dikin, hûnê t’emîyêd Min xwey kin.
43014016	Ezê jî ji Bavê hîvî kim û Ewê Piştovanekî din bide we, wekî h’eta-h’etayê t’evî we bimîne.
43014017	Ew e ew R’uh’ê ku r’astîyê e’lam dike û dinya nikare Wî qebûl ke, çimkî ne Wî dibîne û ne jî Wî nas dike. Lê hûn Wî nas dikin, çimkî Ew t’evî we dimîne û wê nava weda be.
43014018	Ez we sêwî nahêlim, Ezê dîsa ser weda bêm.
43014019	Hinekî şûnda îdî dinyayê Min nebîne, lê hûnê Min bibînin. Çimkî Ez dijîm, hûnê jî bijîn.
43014020	Wê r’ojê hûnê bizanibin ku Ez nava Bavê Xweda me, hûn nava Minda ne û Ez jî nava weda me.
43014021	Ewê ku t’emîyêd Min qebûl dike û wan xwey dike, ew e yê ku Min h’iz dike. Û ewê ku Min h’iz dike, ewê ji alîyê Bavê Minda bê h’izkirinê. Ezê jî wî h’iz bikim û Xwe wîva e’yan kim».
43014022	Cihûda, ne yê Îsxeryotî gote Wî: «Xudan, ewê çawa be, ku Tê Xwe meva e’yan kî, lê dinyayêva na?»
43014023	Îsa lê veger’and û gotê: «Her kesê ku Min h’iz bike, wê gotina Min xwey ke, Bavê Minê jî wî h’iz bike û Emê bêne cem wî, t’evî wî bimînin.
43014024	Ewê ku Min h’iz nake, ew gotinêd Min xwey nake. Evê gotina ku hûn dibihên ne ya Min e, lê ya Bavê Min e, ku Ez şandime.
43014025	Hela hê ku Ez li cem we me, Min ev yekana wer’a gotin.
43014026	Lê Piştovan, awa gotî R’uh’ê Pîroz, ku Bav wê bi navê Min bişîne, Ewê we hînî h’emû tiştî ke û her tiştêd ku Min wer’a gotine, wê bîne bîra we.
43014027	Ez e’dilayîyê wer’a dihêlim, wê e’dilayîya Xwe didime we. Ez usa nadim çawa ku dinya dide we. Bira dilê we neqilqile û netirsin!
43014028	We bihîst ku Min wer’a got: ‹Ezê her’im, lê dîsa ser weda bêm!› Heger we Ez h’iz bikirama, hûnê şa bibûna ku Ez diçime cem Bavê, çimkî Bav ser Minr’a ye.
43014029	Û niha ev yekana Min berî qewimandinê wer’a gotin, wekî gava ew yek biqewimin, hûn bawer bikin.
43014030	Îdî Ezê t’evî we gelekî xeber nedim, çimkî va ye serwêrê vê dinyayê tê. H’ukumê wî qet ser Min t’une,
43014031	lê bira dinya bizanibe wekî Ez Bavê h’iz dikim û Bavê çawa t’emî li Min kirîye Ez usa dikim. R’abin, em ji vir her’in.
43015001	Ez im k’ola tirîyêye r’ast, Bavê Min jî r’ezvan e.
43015002	Her ç’iqilê Minva ku ber nade ew dibir’e. Lê ew ç’iqilê ku ber dide ji çirpîya paqij dike, wekî hê gelekî ber bide.
43015003	Hûn îdî paqij in bi wê gotinê ya ku Min wer’a gotîye.
43015004	Nav Minda bimînin, Ez jî nav weda. Çawa ç’iqil xwexa nikare ber bide, heger k’olêva nemîne, usa jî hûn nikarin, heger Minva nemînin.
43015005	Ez im k’ola tirîyê, hûn jî ç’iqil in. Ewê ku Minva dimîne û Ez jî wîva dimînim, ewê gelekî ber bide. Çimkî bêyî Min hûn nikarin t’u tiştî bikin.
43015006	Heger yek Minva nemîne, ew mîna ç’iqilekî wêda avîtî ye, ku h’işk dibe. Û t’op dikin davêjine nava êgir dişewitînin.
43015007	Heger hûn nava Minda bimînin û gotinêd Min jî nava weda bimînin, hûn çi dixwazin bixwazin, wê wer’a bê dayînê.
43015008	Bi vê yekê Bavê Minê bê r’ûmetkirinê, gava hûn pê gelek berdayînê bidine k’ifşê, ku hûn bûne şagirtêd Min.
43015009	Bav çawa Min h’iz dike, Ez jî usa we h’iz dikim. H’izkirina Minda bimînin.
43015010	Heger hûn t’emîyêd Min xwey kin, hûnê h’izkirina Minda bimînin, çawa ku Min t’emîyêd Bavê Xwe xwey kirin û h’izkirina Wîda dimînim.
43015011	Min ev yekana wer’a gotin, wekî şabûna Min nava weda bimîne û şabûna we t’emam be.
43015012	Ev e t’emîya Min: Hevdu h’iz bikin, çawa ku Min hûn h’iz kirin.
43015013	T’u h’izkirin ser wê h’izkirinêr’a t’une, ku yek e’mirê xwe ber dostêd xweva bide.
43015014	Hûn dostêd Min in, heger hûn wan t’emîyêd ku Ez didime we xwey dikin.
43015015	Ji vir şûnda Ez we ‹xulam› h’esab nakim, çimkî xulam haş pê t’une ku axayê wî çi dike. Min hûn dost h’esab kirin, çimkî her tiştêd ku Min ji Bavê Xwe bihîstin weva dane e’yankirinê.
43015016	Ne ku we Ez bijartim, lê Min hûn bijartin û k’ifş kirin, wekî hûn her’in ber bidin û berê we bimîne. Hingê hûn çi ku pê navê Min ji Bavê bixwazin, Ewê bide we.
43015017	Ez t’emîya vê yekê didim, ku hûn hevdu h’iz bikin.
43015018	Heger dinya bijene we, bizanibin ku berî we jenîyaye Min.
43015019	Heger hûn p’ara dinyayê bûna, dinyayê yêd xwe h’iz bikira. Lê Min hûn ji dinyayê bijartine, hûn ne p’ara dinyayê ne, lema dinya dijene we.
43015020	Wê xebera ku Min wer’a gotîye bînine bîra xwe, ku: ‹Xulam ne ser axayê xwer’a ye›. Heger Ez zêrandime, wê we jî bizêrînin. Heger gotina Min xwey kirine, wê gotina we jî xwey kin.
43015021	Lê van h’emû tişta bona navê Min wê bînine serê we, çimkî Wî nas nakin, Yê ku Ez şandime.
43015022	Heger Ez nehatama û Min wanr’a xeber neda, gunêd wanê t’unebûna. Lê ew niha nikarin caba gunêd xwe bidin.
43015023	Ewê ku dijene Min, ew dijene Bavê Min jî.
43015024	Heger Min nav wanda nekirana, ew kirêd ku t’u kesî nekirine, gunêd wanê t’unebûna. Lê niha dîtin, hin jenîyane Min, hin jî Bavê Min.
43015025	Lê belê ev yek bû, wekî ew gotina ku Qanûna wanda hatîye nivîsarê bê sêrî: ‹Cîkî badîhewa jenîyane Min›.
43015026	Gava ew Piştovan bê, k’îjanî Ezê ji Bavê wer’a bişînim, ew R’uh’ê ku wê r’astîyê wer’a gilî ke, Yê ku ji Bavê dertê, hingê Ewê bona Min şe’detîyê bide.
43015027	Hûnê jî şe’detîyê bidin, çimkî serê sêrîda hûn t’evî Min bûne.
43016001	Min ev yekana wer’a gotin, wekî hûn p’işk nebin.
43016002	Ewê we ji k’inîşta derxine derva. Wextê jî bê, wekî k’î ku we bikuje jî, wê bifikire yançîye ew Xwedêr’a qulix dike.
43016003	Wê van tişta bikin, çimkî wana ne Bav nas kir û ne jî Ez nas kirim.
43016004	Lê belê Min ev yekana wer’a gotin, wekî gava ew wext bê, hûn bînine bîra xwe ku Min ev yekana wer’a gotine. Min serê sêrîda ev tişt wer’a negotin, çimkî Ez t’evî we bûm.
43016005	Lê niha Ez diçime cem Yê ku Ez şandime û ji we t’u kes ji Min napirse: ‹Tê k’uda her’î?›
43016006	Min ku ev yekana wer’a gotin, lema dilê we k’eserêva t’ijî bûye.
43016007	Lê belê Ez r’astîyê wer’a dibêjim, bona we hê r’ind e ku Ez her’im. Heger Ez neçim, Piştovan wê neyê cem we, lê heger Ez her’im, Ezê Wî bişînime cem we.
43016008	Gava Ew bê, Ewê gunêd merivêd dinê bide r’ûyê wan, heqî-neheqîyê li ber wan veke û dîwana Xwedê wanva e’yan ke.
43016009	Bona guna wê e’yan ke, çimkî ewana bawerîya xwe Min naynin.
43016010	Bona heqî-neheqîyê wê e’yan ke, çimkî Ez diçime cem Bavê Xwe û îdî hûnê Min nebînin.
43016011	Bona dîwana Xwedê wê e’yan ke, çimkî dîwana serwêrê vê dinyayê bûye.
43016012	Hê gelek tişt hene ku Ez wer’a bêjim, lê niha hûn nikarin wan bibin.
43016013	Lê gava ew R’uh’ê R’astîyê bê, Ewê we berbi t’emamîya r’astîyê bibe. Çimkî Ewê ne ku xweserîxwe xeber de, lê çi ku bibihê, Ewê wê yekê bêje û tiştêd ku hê neqewimîne wê wer’a gilî ke.
43016014	Ewê r’ûmeta navê Min bilind ke, çimkî Ewê ji Min bistîne û wer’a gilî ke.
43016015	Her tiştêd Bavê ku hene ew yêd Min in. Lema Min got, ku R’uh’ê ji Min bistîne û wer’a gilî ke.
43016016	Hinekî şûnda hûnê Min nebînin û dîsa hinekî şûnda hûnê Min bibînin».
43016017	Hingê şagirtêd Wî hineka hevdur’a gotin: «Eva çi gotin e ku Ew mer’a dibêje? ‹Hinekî şûnda hûnê Min nebînin› û dîsa ‹hinekî şûnda hûnê Min bibînin›. Dibêje jî: ‹Çimkî Ez diçime cem Bavê Xwe›?»
43016018	Û wana digot: «Ev ‹hinek wext› ku dibêje, ew çi ye? Em fe’m nakin ku Ew çi dixwaze bêje».
43016019	Îsa zanibû ku ew dixwazin jê bipirsin, hingê wanr’a got: «Hûn bona vê gotina Min ji hev dipirsin, ku Min got: ‹Hinekî şûnda hûnê Min nebînin› û dîsa ‹hinekî şûnda hûnê Min bibînin›?
43016020	Ez r’ast bê xêlif wer’a dibêjim, hûnê şîn û girî bin, lê dinyayê şa be, hûnê ber xwe k’evin, lê berxwek’etina weyê bibe şabûn.
43016021	Gava jinek dik’eve ber zar’ê, cefê dik’işîne, çimkî sih’eta wê pêr’a gihîştîye. Lê gava zar’ jêr’a dibe, îdî cefa nayê bîrê ji dest wê şabûnê, ku merîk hate dinê.
43016022	R’ast e hûn jî niha ber xwe dik’evin, lê Ezê we dîsa bibînim û dilê weyê bi eşq û şabûnêva t’ijî be û t’u kesê wê şabûnê ji we nestîne.
43016023	Ewê r’ojê hûnê ji Min t’u tiştî nepirsin. Ez r’ast bê xêlif wer’a dibêjim, ku hûn pê navê Min çi ji Bavê bixwazin, Ewê bide we.
43016024	H’eta niha we pê navê Min t’u tişt nexwestîye. Bixwazin, hûnê bistînin, usa wekî şabûna we t’emam be.
43016025	Min ev yekana wer’a bi mesela gotin. Wextê bê Ezê îdî bi mesela wer’a xeber nedim, lê aşkere derheqa Bavêda wer’a bêjim.
43016026	Wê r’ojê hûnê pê navê Min bixwazin. Ez wer’a nabêjim ku Ezê bona we hîvî ji Bavê bikim.
43016027	Bav Xwexa we h’iz dike, çimkî we Ez h’iz kirime û bawer kirîye ku Ez ji cem Xwedê hatime.
43016028	Ez ji Bavê qetîyam û hatime dinyayê. Dîsa Ez dinyayê dihêlim û diçime cem Bavê».
43016029	Şagirtêd Wî gotinê: «Va ye Tu niha aşkere xeber didî, ne ku pê mesela.
43016030	Niha em fe’m dikin, ku Tu her tiştî zanî û ne h’ewce ye ku ji Te bipirsin, Tu pêşda cabê didî. Bona vê yekê em bawer dikin, ku Tu ji cem Xwedê hatîyî».
43016031	Îsa wanr’a got: «Niha hûn bawer dikin?
43016032	Va wextê bê û hatîye jî, ku hûnê bela-belayî bin, her kesê her’e cîyê xwe û Min t’enê bihêle. Lê Ez ne t’enê me, çimkî Bav t’evî Min e.
43016033	Min ev yekana wer’a gotin, wekî pê Min hûn xweyê e’dilayîyê bin. Hûnê dinyayêda tengasîyê bibînin, lê mêrxas bin! Min dinya kire bindestê Xwe».
43017001	Çaxê Îsa ev yekana gotin, berê Xwe e’zmênda kir û got: «Bavo, wext pêr’a gihîştîye. Kur’ê Xwe r’ûmet ke, wekî Kur’ jî Te r’ûmet ke.
43017002	Te h’ukumê li ser t’emamîya merivayê da Wî, wekî jîyîna h’eta-h’etayê bide h’emûyêd ku Te dane Wî.
43017003	Ev e jîyîna h’eta-h’etayê, wekî ew Te nas kin, çawa Xwedêyê r’astî bêşirîkî-bêheval û usa jî Îsa Mesîhê ku Te şandîye.
43017004	Min Tu li ser r’ûyê e’rdê r’ûmet kirî, ew şixulê Te dabû Min ku Ez bikim Min anî sêrî.
43017005	Bavo, bi wê r’ûmeta Mine ku hê berî e’firandina dinyayê li cem Te hebû niha Min r’ûmet ke li ber Xwe.
43017006	Min Tu wan merivava e’yan kirî, yêd ku Te ji dinyayê dane Min. Ew yêd Te bûn, Te ew dane Min û wana gotina Te xwey kir.
43017007	Niha ew îdî zanin her tiştêd ku Te dane Min ew ji Te ne.
43017008	Ew xeberêd ku Te dane Min, Min jî dane wan û wana ew qebûl kir, ewê r’astîyê pê h’esîyan, ku Ez ji Te hatime û bawer kirin ku Te Ez şandime.
43017009	Ez bona wan hîvî dikim. Ne ku bona dinyayê hîvî dikim, lê bona yêd ku Te dane Min, çimkî ew yêd Te ne.
43017010	Çi ku yêd Min in, ew yêd Te ne, çi ku yêd Te ne, ew yêd Min in. Û Ez bi wan r’ûmetkirî me.
43017011	Niha Ez tême cem Te, Ez îdî ne dinyayêda me, lê ewana dinyayêda ne. Ya Bavê Pîroz! Pê wî navê Xweyî ku Te daye Min van xwey ke, wekî bibin yek, çawa Ez û Tu yek in.
43017012	Gava Ez t’evî wan bûm, Min ew pê navê Te xwey dikirin, pê wî navê ku Te daye Min, Min xweyîtî li wan kir. Ji wana t’u kes unda nebû, pêştirî yê mirinêr’a dayî, wekî nivîsar bê sêrî.
43017013	Lê niha Ez tême cem Te û van yeka dinyayêda dibêjim, wekî şabûna Min dilê wanda t’emam be.
43017014	Min xebera Te gîhande wan û dinya jenîya wan, çimkî ew ne ji dinyayê ne, çawa ku Ez ne ji dinyayê me.
43017015	Ez hîvî nakim ku Tu wana ji dinyayê hildî, lê wekî Tu wan ji yê Xirab xwey kî.
43017016	Ew ne ji dinyayê ne, çawa ku Ez ne ji dinyayê me.
43017017	Wan bi r’astîya Xwe buhurtî-jibare ke. Xebera Te r’astî ye.
43017018	Çawa ku Te Ez şandime dinyayê, Min jî ew şandine dinyayê.
43017019	Bona wan Ez Xwe buhurtî-jibare dikim, wekî ew jî bi r’astîyê buhurtî-jibare bin.
43017020	Ez ne t’enê bona wan hîvî dikim, lê bona wan jî, yêd ku bi gotina wan wê bawerîya xwe Min bînin,
43017021	wekî h’emû jî bibine yek. Bavo, çawa Tu nava Minda yî û Ez nava Teda me, usa jî bira ew nava Meda bin, bi vî awayî dinyayê bawer bike, ku Te Ez şandime.
43017022	Ew r’ûmeta ku Te da Min, Min da wan, wekî ew bibin yek, çawa Ez û Tu yek in:
43017023	Ez nava wanda, Tu jî nava Minda, wekî ew t’ifaqêda lap gihîştî bin û dinya bizanibe ku Te Ez şandim û usa wan h’iz dikî, çawa Min h’iz dikî.
43017024	Ya Bavo, Ez dixwazim wekî yêd ku Te dane Min, Ez li k’u bim, ew jî t’evî Min bin, wekî ew r’ûmeta ku Te daye Min bibînin, çimkî hê berî e’firandina dinyayê Te Ez h’iz kirime.
43017025	Ya Bavê r’ast! Dinya Te nas nake, lê Ez Te nas dikim û evana jî zanin wekî Te Ez şandime.
43017026	Min Tu wanva dayî e’yankirinê û Ezê hê bidime e’yankirinê, wekî ew h’izkirina ku Te Ez pê h’iz kirime nava wanda be û Ez jî nava wanda bim».
43018001	Pey vê xeberdanêr’a Îsa t’evî şagirtêd Xwe derbazî wî alîyê newala Qidronê bû. Li wê derê baxçek hebû, Îsa şagirtêd Xweva k’etinê.
43018002	Cihûda jî yê ku wê nemamîya Wî bikira ew cî zanibû, çimkî Îsa û şagirtêd Xweva gelek cara li wê derê dicivîyan.
43018003	Awa Cihûda k’omeke eskera û nobedara xwer’a ji alîyê fêrisî û serekêd k’ahînada hildabû, bi fenera, agir û ç’eka hate wî cîyî.
43018004	Îsa her tişt zanibû ku wê çi bê serê Wî, pêşda çû û wanr’a got: «Hûn li k’ê diger’in?»
43018005	Wana lê veger’and û gotinê: «Li Îsayê Nisretê!» Îsa gote wan: «EZ IM». Cihûdayê ku nemamîya Wî kiribû jî t’evî wan bû.
43018006	Gava got ku: «EZ IM!» ser piştê çûn û k’etine e’rdê.
43018007	Hingê Îsa dîsa ji wan pirsî: «Hûn li k’ê diger’in?» Wan got: «Îsayê Nisretê».
43018008	Îsa li wan veger’and û got: «Min wer’a got, ku Ez im. Awa heger hûn li Min diger’in, bihêlin bira evana her’in».
43018009	Ev yek bû wekî ew xebera wîye ku berê gotibû r’ast derê: «Ewêd ku Te dane Min, Min ji wan t’u kes unda nekir».
43018010	Hingê Şimh’ûn-Petrûs ew şûrê ku pêr’a bû k’işand û avîte xulamê serekk’ahîn û guhê wîyî r’astê pekand. Navê wî xulamî Malxo bû.
43018011	Îsa Petrûsr’a got: «Şûr têke qavê! Ezê çawa wê k’asa ku Bavê daye Min venexwim?»
43018012	Pey vê yekêr’a k’oma eskera û serdarê wan û nobedarêd cihûya Îsa girtin û girêdan.
43018013	Pêşîyê Ew birine cem Henanê xezûrê Qeyafa. Qeyafa serekk’ahînê wê salê bû.
43018014	Eva ew Qeyafa bû, yê ku cihû şîret kiribûn û gotibû: «Hê r’ind e, bira yek bona cime’tê bimire».
43018015	Şimh’ûn-Petrûs û şagirtekî din pey Îsa diçûn. Ew şagirt ku nasê serekk’ahîn bû, t’evî Îsa k’ete h’ewşa serekk’ahîn,
43018016	lê Petrûs derva li ber dêrî sekinî. Paşê ew şagirtê nasê serekk’ahîn derk’et û t’evî dergehvanê xeber da, Petrûs bire hindur’.
43018017	Hingê wê carîya dergehvan ji Petrûs pirsî: «Dibe ku tu jî ji şagirtêd Vî merivî yî?» Petrûs gotê: «Na, ez nînim».
43018018	Wî çaxî, hewa ku sar bû, xulam û nobedara pê k’omirê agir vêxistibûn, sekinîbûn û xwe germ dikirin. Petrûs jî li cem wan sekinîbû, xwe germ dikir.
43018019	Hingê serekk’ahîn ji Îsa derheqa şagirtêd Wî û hînkirina Wîda pirsî.
43018020	Îsa cab da û got: «Min dinyayêr’a aşkere xeber daye, her gav k’inîştada usa jî p’aristgehêda, k’îderê ku h’emû cihû dicivîyan hîn dikirin. Min t’u tişt dizîva negotîye.
43018021	Tu çima ji Min dipirsî? Ji yêd ku bihîstine bipirse, k’a Min wanr’a çi gotîye. Ew zanin Min çi gotîye».
43018022	Gava Îsa ev yek got, nobedarekî li wir sekinî şemaqek li Wî xist û got: «Tu çawa caba serekk’ahîn didî?»
43018023	Îsa lê veger’and û gotê: «Heger Min xirab xeber da, xirabîya Min bêje. Lê heger Ez r’ast dibêjim, tu çima Min dixî?»
43018024	Hingê Henan Ew girêdayî şande cem Qeyafayê serekk’ahîn.
43018025	Şimh’ûn-Petrûs hê li wir sekinî xwe germ dikir. Ji wî pirsîn: «Dibe ku tu jî ji şagirtêd Wî yî?» Ewî înk’ar kir û got: «Na, ez nînim».
43018026	Xulamekî serekk’ahîn, ji xwexatîya wî, yê ku Petrûs guhê wî pekandibû, jê pirsî: «Ne baxçeda min tu t’evî Wî dîtî?»
43018027	Hingê Petrûs dîsa înk’ar kir û wê demê dîk bang da.
43018028	Wî çaxî Îsa ji cem Qeyafa birine qesira welî. Serê sibehê zû bû û cihû nek’etine qesirê, wekî xwe li gora e’detêd şûştin-veşûştinê neh’er’imînin, ku bikaribin xwarina Cejina Derbazbûnê bixwin.
43018029	Hingê Pîlato derk’ete derva, hate cem wan û pirsî: «Hûn Vî merivî çida neheq dikin?»
43018030	Wana lê veger’and û gotinê: «Heger Ew ne yekî zulmk’ar bûya, me Ew nedida destê te».
43018031	Hingê Pîlato wanr’a got: «Hanê hûn xwexa Vî bibin û li anegorî qanûna xwe dîwana Wî bikin». Cihûya lê veger’and û gotinê: «Îzina me t’une ku em t’u kesî bikujin».
43018032	Ev yeka bû, ku ew gotina Îsa bê sêrî, ku dabû fe’mkirinê, Ewê çawa bimire.
43018033	Hingê Pîlato dîsa k’ete qesira welî, gazî Îsa kir û jê pirsî: «Tu yî P’adşê cihûya?»
43018034	Îsa lê veger’and û gotê: «Tu vê yekê xwexa dibêjî, yan hinekêd din bona Min ter’a gotine?»
43018035	Pîlato got: «Çima ez cihû me? Miletê Te û serekêd k’ahîna Tu dane destê min. Te çi kirîye?»
43018036	Îsa cab da û got: «P’adşatîya Min ne ji vê dinyayê ye. Heger p’adşatîya Min ji vê dinyayê bûya, berdestîyêd Minê şer’ kirana ku Ez nek’etama destê cihûya. Lê p’adşatîya Min ne ji vê dinyayê ye».
43018037	Hingê Pîlato jêr’a got: «Wekî usa ye Tu p’adşa yî?» Îsa cab da û got: «Tu xwexa dibêjî Min ku: ‹Tu p’adşa yî›. Ez bona vê yekê bûme û bona vê yekê hatime dinyayê, wekî bona r’astîyê şe’detîyê bidim. Her kesê ku ji alîyê r’astîyê ye, guh dide dengê Min».
43018038	Pîlato jê pirsî: «R’astî çi ye?» Pey vê pirsêr’a, Pîlato dîsa derk’ete derva cem cihûya û wanr’a got: «Ez t’u neheqîyê Vîda nabînim.
43018039	Lê ev e’detê we ye ku ez Cejina Derbazbûnêda yekî girtî bona we ber’dim. Hûn dixwazin ku ez bona we P’adşê cihûya ber’dim?»
43018040	Hingê wan hê kire qîr’în, gotin: «Ne ku Vî merivî, lê Barabas ber’de!» Barabas jî qaçaxek bû.
43019001	Hingê Pîlato Îsa bir û da ber qamçîya.
43019002	Eskera jî t’acek ji stirîya vegirtin û dane serê Wî û çuxekî şîrk li Wî kirin.
43019003	Li ber Wî disekinîn û digotin: «Xweş be, P’adşê cihûya!» Û şemaq li Wî dixistin.
43019004	Pîlato dîsa derk’ete derva û wanr’a got: «Va ye niha ez Wî tînime derva cem we, wekî hûn bizanibin ku min t’u sûc Wîda nedîtîye».
43019005	Hingê Îsa t’acê stirî li sêrî û çuxê şîrk lê derk’ete derva. Pîlato wanr’a got: «Va ye Ew meriva!»
43019006	Gava serekêd k’ahîna û nobedara Ew dît, kirine qîr’în û gotin: «Wî xaç ke, Wî xaç ke!» Pîlato wanr’a got: «Hûn Wî bibin xaç kin. Ez xwexa t’u sûcî Wîda nabînim».
43019007	Cihûya lê veger’and û gotinê: «Qanûneke me heye û anegorî wê qanûnê gerekê Ew bê kuştinê, çimkî Wî Xwe Kur’ê Xwedê h’esab kir».
43019008	Gava Pîlato ev yek bihîst, hê tirs k’ete ser.
43019009	Ew dîsa çû hindur’ê qesira welî û Îsar’a got: «Tu ji k’u yî?» Lê Îsa caba wî neda.
43019010	Pîlato gote Wî: «Tu t’evî min xeber nadî? Tu nizanî ku h’ukumê min heye ez Te ber’dim û h’ukumê min heye Te bidime xaçkirinê?»
43019011	Îsa lê veger’and û gotê: «Heger ji jor ter’a nehata dayînê, t’u h’ukumê te wê li ser Min t’unebûya. Lema gunê wî, yê ku Ez dame destê te hê mezin e».
43019012	Pey wê yekêr’a Pîlato dikir ku Îsa ber’da, lê cihûya kire qîr’în û gotin: «Heger tu Vî merivî ber’dî, tu ne dostê Qeyser î! Her kesê ku xwe p’adşa h’esab dike, ew neyarê Qeyser e!»
43019013	Gava Pîlato ev yek bihîst, Îsa derxiste derva û ew li herema dîwanê r’ûnişt, wî cîyê ku jêr’a digotin «Selê Kevirî», bi îbranî Gabata.
43019014	R’oja t’ivdarekkirina Cejina Derbazbûnê bû, nîvro nêzîkî sih’eta donzdeha Pîlato cihûyar’a got: «Va ye P’adşê we!»
43019015	Lê wana kire qîr’în: «Wî bibe, Wî bibe! Wî xaç ke!» Pîlato wanr’a got: «P’adşê we xaç kim?» Serekêd k’ahîna lê veger’andin: «Pêştirî Qeyser p’adşakî din bona me t’une!»
43019016	Hingê ewî Îsa da destê wan, wekî bê xaçkirinê. Wan Îsa hilda birin.
43019017	Îsa Xwexa xaçê Xwe hilda û derk’ete wî cîyê ku jêr’a dibêjin «Cîyê Qaf», bi îbranî «Golgota».
43019018	Li wê derê Ew t’evî du merivêd din xaç kirin, her yek li k’êlekekê, Îsa nava wanda bû.
43019019	Pîlato t’extek jî nivîsî û fêza xaçê xist, ku aha nivîsar bû: «ÎSAYÊ NISRETÊ, P’ADŞÊ CIHÛYA».
43019020	Gelek cihûya ev nivîsara ser t’exte xwendin, çimkî ew cîyê ku Îsa lê hatibû xaçkirinê nêzîkî bajêr bû û bi îbranî, latînî û yûnanî hatibû nivîsarê.
43019021	Serekêd k’ahînêd cihûya Pîlator’a gotin: «Nenivîse ‹P’adşê cihûya›! Lê binivîse ku ‹Wî got: Ez P’adşê cihûya me›».
43019022	Pîlato got: «Min çi nivîsî, nivîsî».
43019023	Gava eskera Îsa xaç kirin, k’incêd Wî hildan, kirine çar p’ara, her yekîr’a p’arek. Lê k’inca Wîye ser jî hebû, ku ji sêrî h’eta binî hûnandî û bêdirûn bû.
43019024	Hingê hevdur’a gotin: «Werin em vî neqelêşin, em p’eşk bavêjin, k’a wê k’êr’a bik’eve». Ev yek bû, wekî nivîsar bê sêrî: «K’incêd Min nav xweda p’arevekirin û ser p’otê Min p’eşk avîtin». Eskera jî hema ev yek kir.
43019025	Li ber xaçê Îsa dîya Wî, xatîya Wî, Meryema jina Klopas û Meryema Mejdelanî sekinî bûn.
43019026	Îsa ku dîya Xwe û ew şagirtê ku Wî jê h’iz dikir li wê derê sekinî dîtin, dîya Xwer’a got: «E’vdê! Va ye kur’ê te!»
43019027	Paşê gote şagirt: «Va ye dîya te!» Ji hingêva evî şagirtî ew bire mala xwe.
43019028	Pey vê yekêr’a Îsa zanibû her tiştêd ku wê bibûna îdî qewimîn, hingê Wî got: «Ez t’î me», wekî nivîsar bê sêrî.
43019029	Li wir firaqeke sirkêva dagirtî hebû. Wana lûfika be’rê sirkêda kir, serê darika zoxêva danîn û dirêjî ber devê Wî kirin.
43019030	Gava ku Îsa sirke vexwar, got: «T’emam qewimî!» Serê Xwe berjêr kir û r’uh’ê Xwe da.
43019031	Ev yek ku r’oja t’ivdarekkirinêda qewimî, cihûya nedixwest wekî cinyaz li ser xaçê bimana, çimkî ew şemî bona wana r’ojeke gelek e’zîz bû. Wana ji Pîlato hîvî kir, wekî hestûyêd r’e’nêd xaçbûyîya bêne şkênandinê û ji wir bêne hildanê.
43019032	Hingê esker hatin, pêşîyê hestûyêd r’e’nêd yekî şkênandin û peyr’a r’e’nêd yê din, ku t’evî wî hatibû xaçkirinê.
43019033	Lê gava ku ew nêzîkî Îsa bûn û dîtin ku Ew îdî mirîye, wana hestûyêd r’e’nêd Wî neşkênandin.
43019034	Lê dîsa ji eskera yekî r’im nek’sa Wîr’a kir û pêr’a-pêr’a av û xûnê avît.
43019035	Yê ku ev yek dît şe’detî da, wekî hûn jî bawer bikin. Şe’detîya wî r’ast e û ew zane ku r’astîyê dibêje.
43019036	Ev yeka qewimî, wekî ew nivîsar bê sêrî: «T’u hestûyê Wî wê neyê şkênandinê».
43019037	Nivîsareke din jî aha dibêje: «Ewê li Wî binihêr’in, nek’sa k’îjanî qul kirin».
43019038	Pey vê yekêr’a, Ûsivê ji Arîmetyayê ku şagirtê Îsa bû, lê ji tirsa cihûya xwe e’yan nedikir, hîvî ji Pîlato kir ku cinyazê Îsa ji xaçê peya ke û Pîlato îzin dayê. Hingê ew çû cinyazê Îsa ji xaçê peya kir.
43019039	Nîkodêmo jî t’evî wî hat, yê ku pêşda şev hatibû cem Îsa, nêzîkî sî kîlogram ûd û zimir t’evhevkirî anî.
43019040	Cinyazê Îsa hildan, li anegorî e’detê definkirina cihûya, biharet lê dan û Ew qedekê k’itanîda k’efen kirin.
43019041	Li wî cîyê ku Îsa lê hatibû xaçkirinê baxçek hebû û wî baxçeyîda jî t’irbeke nû hebû ku hê t’u kes têda nehatibû danînê.
43019042	Îsa kirine wê t’irbê, çimkî r’oja t’ivdarekkirina cihûya bû, t’irb jî nêzîk bû.
43020001	R’oja yekşemê, qereberbanga sibehê zû, Meryema Mejdelanî çû ser t’irbê. Dîna xwe dayê, wê kevir ji ber derê t’irbê wêda kirî ye.
43020002	Destxweda r’evî çû cem Şimh’ûn-Petrûs û wî şagirtê din, yê ku Îsa jê h’iz dikir û wanr’a got: «Xudan ji t’irbê derxistine û em nizanin ku Ew danîne k’u derê!»
43020003	Hema hingê Petrûs û şagirtê din derk’etine derva û berbi t’irbê çûn.
43020004	Her du jî hevr’a dir’evîyan, lê şagirtê din ji Petrûs zûtir dir’evîya û ew pêşîya wî gihîşte ser t’irbê.
43020005	Wî xwe qûz kir û dîna xwe dayê, wê k’efen li wir e, lê xwexa nek’ete hindur’.
43020006	Hingê Şimh’ûn-Petrûs ku pey wî dihat gihîştê, k’ete hindur’ê t’irbê, dîna xwe dayê, wê k’efen li wir e
43020007	û destmala sêrî ne t’evî k’efen bû, lê qatkirî alîkî danî bû.
43020008	Paşê şagirtê din jî k’ete hindur’, yê ku pêşîyê gihîştibû ser t’irbê. Ewî dît û bawer kir.
43020009	Wan hê nivîsar fe’m nekiribû, ku gerekê Îsa ji mirinê r’abûya.
43020010	Pey vê yekêr’a şagirt veger’îyane cîyêd xwe.
43020011	Lê Meryem ji t’irbê der sekinîbû û digirîya. Wê bi girî xwe qûz kir û li hindur’ê t’irbê nihêr’î,
43020012	hingê dîna xwe dayê, wê du milyak’etêd k’incsipî, li wî cîyê ku cinyazê Îsa lê danîbû r’ûniştine, yek berserîyê û yê din binp’îyê.
43020013	Milyak’eta wêr’a got: «E’vdê! Tu çima digirîyî?» Meryemê got: «Xudanê min hildane û ez nizanim Ew danîne k’u derê».
43020014	Gava ewê ev yek got, li pişt xweva veger’îya û dît ku Îsa li wê derê sekinîye, lê wê nizanibû ku ew Îsa ye.
43020015	Îsa gote wê: «E’vdê, tu çima digirîyî? Tu li k’ê diger’î?» Meryemê t’irê qey ew r’ezvan e, ewê gotê: «Ez xulam, heger te Ew hildaye, minr’a bêje te Ew danîye k’u derê, wekî ez Wî ji wê derê hildim».
43020016	Îsa gotê: «Meryem!» Meryemê berê xwe da Wî û bi îbranî gotê: «R’abbonî!» ku tê fe’mkirinê: «Dersdar».
43020017	Îsa gote wê: «Min negire, çimkî Ez hê r’anebûme cem Bavê. Lê her’e cem birêd Min û wanr’a bêje. ‹Ezê r’abime cem Bavê Xwe û cem Bavê we, cem Xwedêyê Xwe û cem Xwedêyê we›».
43020018	Meryema Mejdelanî çû cem şagirta û wanr’a got: «Min Xudan dît» û tiştêd ku Îsa wêr’a gotibû wanr’a gilî kir.
43020019	Xût wê êvarê, r’oja yekşemê, gava şagirt civîyayî bûn, ji tirsa cihûya jî derî li ser wan dadayî bûn, hingê Îsa hat nava wanda sekinî û wanr’a got: «E’dilayî wer’a».
43020020	Ev tişt got, dest û nek’sa Xwe nîşanî wan kirin. Hingê şagirt gelekî şa bûn, gava ku Xudan dîtin.
43020021	Paşê Îsa dîsa wanr’a got: «E’dilayî wer’a. Çawa ku Bavê Ez şandim, usa jî Ez we dişînim».
43020022	Ev yek ku got, p’ifî ser wan kir û wanr’a got: «Hanê R’uh’ê Pîroz bistînin.
43020023	Hûn gunêd k’ê bibaxşînin, ewê bêne baxşandinê, gunêd k’ê nebaxşînin, ewê neyne baxşandinê».
43020024	T’ûmayê yekî ji her donzdeha, ku jêr’a «Heval-cêwî» digotin, ne t’evî wan bû gava ku Îsa hat.
43020025	Hingê şagirtêd mayîn wîr’a gotin: «Me Xudan dît». Ewî wanr’a got: «H’eta ku ez dewsa mixa destêd Wîda nebînim, t’ilîya xwe nedime ser dewsa mixa û destê xwe jî nekime nek’sa Wî, ez t’u car bawer nakim».
43020026	Pey h’eyşt r’ojar’a, şagirtêd Îsa dîsa malda bûn û T’ûma jî t’evî wan bû. Derî dadayî bûn, lê Îsa hat, nava wanda sekinî û got: «E’dilayî wer’a».
43020027	Paşê T’ûmar’a got: «T’ilîya xwe bîne vir û destêd Min binihêr’e, destê xwe jî bîne û bike nek’sa Min. Nebawerîyê neke, lê bawer bike!»
43020028	T’ûma lê veger’and û gotê: «Xudanê min û Xwedêyê min!»
43020029	Îsa gote wî: «Te Ez dîtim lema bawer kir? Xwezî li wan, yêd ku nedîtine, lê bawer dikin!»
43020030	Îsa li ber şagirtêd Xwe hê gelek nîşanêd din jî kirin, ku vê k’itêbêda nehatine nivîsarê.
43020031	Lê belê ev hatine nivîsarê, wekî hûn bawer bikin, ku Îsa ye Mesîh, Kur’ê Xwedê û bi vê bawerîya pê navê Wî jîyîna we hebe.
43021001	Pey vê yekêr’a Îsa dîsa Xwe li devê gola Teberîyayê nîşanî şagirtêd Xwe kir. Ew bi vî awayî qewimî:
43021002	Şimh’ûn-Petrûs, T’ûmayê ku jêr’a digotin «Heval-cêwî», Natanyêlê ji Qanaya Celîlê, kur’êd Zebedî û du şagirtêd Îsaye din hevr’a bûn.
43021003	Şimh’ûn-Petrûs wanr’a got: «Ez diçim ku me’sîya bigirim». Wana wîr’a got: «Em jî t’evî te tên». Hingê ew r’abûn çûn k’etine qeyikekê, lê wê şevê t’u tişt negirtin.
43021004	Sibeh safî bû, Îsa li devê golê sekinî, lê şagirta nizanibû ku Ew Îsa ye.
43021005	Hingê Îsa gote wan: «Lawikno! We tişt negirtîye?» Wana lê veger’and û gotinê: «Na».
43021006	Ewî gote wan: «T’or’ê bavêjine alîyê qeyikêyî r’astê hûnê bigirin». Wana jî t’or’ avîtê û ji dest gelekbûna me’sîya nikaribûn ku t’or’ bik’işandana.
43021007	Hingê wî şagirtê ku Îsa jê h’iz dikir Petrûsr’a got: «Ew Xudan e!» Gava Şimh’ûn-Petrûs bihîst ku ew Xudan e, k’inca xwe avîte ser xwe, çimkî ew te’zî bû û xwe avîte golê.
43021008	Lê şagirtêd mayîn t’or’ me’sîyava k’işandin û pê qeyikê gihîştine bejê, çimkî ew ne dûr bûn, lê qasî sed mêtirî dûrî bejê bûn.
43021009	Gava ew derk’etine bejê, wir agirê ji k’omirê vêxistî dîtin, me’sî li ser û nan jî li ber.
43021010	Îsa wanr’a got: «Hinek ji wan me’sîyêd ku we hêja girtine bînin».
43021011	Şimh’ûn-Petrûs jî k’ete qeyikê û t’or’ k’işande bejê, ya ku sed pêncî sê me’sîyêd gir têda bûn. Haqas gelek bûn jî, lê dîsa t’or’ neqelişî.
43021012	Îsa wanr’a got: «Werin te’ştê bixwin». Ji şagirta t’u kesî jî turuş nekir ku jê bipirsîya: «Tu k’î yî?» Çimkî wana zanibû ku Ew Xudan e.
43021013	Hingê Îsa nêzîk bû, ew nan hilda da wan û usa jî me’sî.
43021014	Eva îdî cara sisîya bû ku Îsa pey mirin-r’abûna Xwer’a şagirtêd Xweva xuya bû.
43021015	Gava wan te’ştê xwar, Îsa ji Şimh’ûn-Petrûs pirsî: «Şimh’ûnê kur’ê Yûh’enna, tu Min gelekî h’iz dikî, yan ew Min gelekî h’iz dikin?» Petrûs jêr’a got: «Belê Xudan, Tu zanî ku ez Te h’iz dikim». Îsa wîr’a got: «Berxêd Min biç’êrîne».
43021016	Îsa cara duda wîr’a got: «Şimh’ûnê kur’ê Yûh’enna, tu Min h’iz dikî?» Ewî got: «Belê Xudan, Tu zanî ez Te h’iz dikim». Îsa jêr’a got: «Şivantîyê pezêd Min bike».
43021017	Îsa cara sisêya ji Petrûs pirsî: «Şimh’ûnê kur’ê Yûh’enna, tu Min h’iz dikî?» Hingê dilê Petrûs êşîya ku Wî sê cara wîr’a got: «Tu Min h’iz dikî?» û got: «Xudan, Tu her tiştî zanî, Tu zanî ku ez Te h’iz dikim». Îsa wîr’a got: «Pezêd Min biç’êrîne.
43021018	Ez r’ast bê xêlif ter’a dibêjim, gava ku tu xort bûyî, te xwexa qayîşa xwe girêdida û k’uda te dixwest diçûyî. Lê gava ku tu kal bî, tê destêd xwe bilind kî û yekî dinê pişta te girêde û te bibe wî cîyê ku tu naxwazî her’êyî».
43021019	Wî ev yek got, da e’yankirinê ku ewê bi çi cûr’e mirinê r’ûmetê bide Xwedê. Pey vê yekêr’a Wî Petrûsr’a got: «Pey Min were».
43021020	Petrûs pişt xweva zivir’î, dît ew şagirtê ku Îsa jê h’iz dike pey wan tê. Eva ew şagirt bû, yê ku şîva êvarêda xwe avîtibû h’emêza Îsa û gotibû: «Xudan ew k’î ye, ku wê nemamîya Te bike?»
43021021	Petrûs gava ew dît, ji Îsa pirsî: «Xudan, lê îjar evê çawa be?»
43021022	Îsa wîr’a got: «Heger Ez bixwazim ku ew bimîne h’eta Ez bêm, çî ter’a ye? Tu pey Min were!»
43021023	Eva gotina nava xûşk-birada bela bû, yanê ew şagirtê nemire. Lê belê Îsa bona wî negotibû, ku ew namire, lê gotibû: «Heger Ez bixwazim ku ew bimîne h’eta Ez bêm, çî ter’a ye?»
43021024	Eva ew şagirt e, yê ku bona van yeka şe’detîyê dide, usa jî ev yek nivîsîn. Em zanin ku şe’detîya wî r’ast e.
43021025	Hê gelek kirêd din jî hene, yêd ku Îsa kirine. Heger ew bi hûr-gilî bihatana nivîsarê, bi t’exmîna min, ew k’itêbêd nivîsar wê dinyayêda cî nebûna.
44001001	T’êyofîloyê xweyîqedir, min k’itêba xweye pêşinda derheqa wan h’emû tiştada nivîsî, çi ku Îsa kir û hîn kir, ji sêrîda
44001002	h’eta wê r’oja ku berbi e’zmên hate hilatinê. Lê hê berî e’zmên hilatinê Ewî bi R’uh’ê Pîroz t’emî li şandîyêd Xweye bijartî kir.
44001003	Pey wan cefayêd Xwer’a Ewî gelek cara Xwe nîşanî wan dida, r’ast dida îzbatkirinê ku Ew sax e. Navbera çil r’ojîda wanva xuya dibû û derheqa P’adşatîya Xwedêda wanar’a xeber dida.
44001004	Carekê gava Ewî t’evî wan nan dixwar, t’emî da wan û got: «Ji Orşelîmê dernek’evin, lê belê hîvîya sozê Bavê bisekinin, bona k’îjanî we ji Min bihîst.
44001005	Yûh’enna bi avê nixumand, lê hûnê çend r’oja şûnda bi R’uh’ê Pîroz bêne nixumandinê».
44001006	Gava şagirt hevr’a cîkî bûn, ji Îsa pirsîn û gotinê: «Xudan, vî zemanîda Tê P’adşatîya Îsraêlê li wan veger’înî?»
44001007	Ewî li wan veger’and û got: «Ew ne îşê we ye ku hûn wan wext û zemana bizanibin yêd ku Bavê bi h’ukumê Xwe k’ifş kirine.
44001008	Lê gava R’uh’ê Pîroz bê ser we, hûnê qewatê bistînin û ji Orşelîmêda girtî t’emamîya Cihûstanê, Sameryayê û h’eta serê dinê jî bibine şe’dêd Min».
44001009	Gava ev yek got, ber ç’e’vê wan berbi e’zmên hate hilatinê û e’wrekî ji ber ç’e’vê wan Ew veşart.
44001010	Ew hê zûr’ bibûn li çûyîna Wîye e’zmên dinihêr’în, va du merivêd k’incsipî cem wan sekinîn
44001011	û gotin: «Gelî celîlîya! Hûn çima usa sekinî ne û li e’zmên dinihêr’in? Ew Îsayê ku ji nav we hate hilatinê, wê usa jî bê, çawa we dît Ew çû e’zmên».
44001012	Hingê ewana ji ç’îyayê Zeyt’ûnê veger’îyane Orşelîmê, ku r’îya r’ojeke şemîyê dûrî Orşelîmê bû.
44001013	Gava hatine bajêr, çûne oda mezine jorin, ew cîyê ku Petrûs û Yûh’enna, Aqûb, Endrawis, Fîlîpo, T’ûma, Bertolomeyo, Metta, Aqûbê Halfawo, Şimh’ûnê welatp’arist û Cihûdayê Aqûb têda diman.
44001014	Van h’emûya her gav hevr’a t’evî k’ulfeta û Meryema dîya Îsa û birayêd Wî dua dikirin.
44001015	Wan r’ojada Petrûs nava bawermendada r’abû, (ku li wir qasî sed bîst merivî bûn) û got:
44001016	«Gelî bira! Gerekê ev nivîsara bihata sêrî, çawa ku berî vê yekê R’uh’ê Pîroz bi devê Dawid bona Cihûda gotibû, ku ew bû r’êberê wan, yêd ku Îsa girtin.
44001017	Ew t’evî me nav h’esabê meda bû û p’ara wî jî nava vî qulixîda bû».
44001018	(Ewî bi heqê kirê xweyî neheq e’rdek stand û li wir ser sêrî k’et, zik lê qelişî dil-h’inavê wî h’emû r’ijîyan.
44001019	Eva yeka h’emû binelîyêd Orşelîmêva e’yan bû, h’eta bi zimanê xwe jî wî e’rdîr’a Heqildima gotin, awa gotî «E’rdê xûnê».)
44001020	Petrûs dûmayî kir got: «Çawa k’itêba Zebûrada jî nivîsar e: ‹De bira mala wî xirabe be, kesek têda nemîne› û: ‹De bira qulixê wîyî serwêrtîyê yekî din bistîne›.
44001021	Awa gerekê yek ji wan mêra be, k’îjan ku t’emamîya wî wextî t’evî me bûne gava Xudan Îsa t’evî me diçû dihat,
44001022	ji nixumandina Yûh’ennada girtî h’eta wê r’oja ku Ew ji nav me berbi e’zmên hate hilatinê. Ew gerekê t’evî me bibe şe’dê r’abûna Wîye ji mirinê».
44001023	Du merî dane sekinandinê, yek Ûsivê ku jêr’a Barsabo digotin (ku navê wî danîbûn Yûsto) û yê din Matîyo.
44001024	Dua kirin û gotin: «Xudan, Tu ku dilê her kesî zanî, ji van her duya k’îjanî ku Tu dibijêrî bide k’ifşê,
44001025	wekî evî qulixê şandîtîyê bistîne, ji k’îjanî Cihûda jê k’et ku her’e cîyê xwe».
44001026	P’eşk ser wan avîtin, p’ara Matîyo k’et û ew ser h’esabê yanzdeh şandîyada zêde bû.
44002001	Gava R’oja Pêncîye h’esab hat, h’emû jî hevr’a cîkî bûn.
44002002	Nişkêva ji e’zmên mîna dengê bayê qayîm dengek hat û t’emamîya wê mala ku têda r’ûniştibûn t’ijî kir.
44002003	Hingê zimanêd mîna alava êgir wanva xuya bûn û li ser her yekî ji wan danîn.
44002004	H’emû bi R’uh’ê Pîroz t’ijî bûn û destpêkirin zimanêd mayîn xeber dan, çawa ku R’uh’ê Pîroz ew didane xeberdanê.
44002005	Wî çaxî Orşelîmêda cihûyêd xwedêxof diman, ew ji nav h’emû miletêd bin p’er’ê e’zmênda hatibûn.
44002006	Gava ew deng hat, cime’teke giran civîya û t’evîhev bû, çimkî dibihîstin ku ewana bi zimanêd wan her yekî xeber didan
44002007	û h’eyr-h’ujmek’ar, zendegirtî mayî digotin: «Ev h’emûyêd ku xeber didin ne ji Celîlê ne?
44002008	Lê çawa ji me her yek wî zimanî dibihê, yê ku em navda dinê k’etine?
44002009	Partoyî, medî, e’lamî, binelîyêd Mesopotamyayê, Cihûstanê, Kepedokyayê, Pontosê, Asyayê,
44002010	Firîgyayê, Pamfîlyayê, Misirê û yêd li alîyê Lîbyaya nêzîkî Kûrênê û usa jî yêd xerîbe ji R’omê hatî,
44002011	cihû û necihûyêd ku hatine ser bawerîya cihûya, usa jî kirêtî û e’reb. Em dibihên ku evana bi zimanê me kirêd Xwedêye mezin dibêjin».
44002012	H’emûya h’eyr-h’ujmek’ar şaşmayî hevdur’a digotin: «Ev çi h’ewal e?»
44002013	Lê hineka jî qerfê xwe dikirin û digotin: «Pê şerava nû serxweş bûne».
44002014	Hingê Petrûs t’evî her yanzdeha r’abû dengê xwe hilda û cime’têr’a got: «Gelî cihûya û h’emûyêd ku Orşelîmêda dimînin! Bira ev yeka weva e’yan be û guh bidine xeberêd min.
44002015	Evana ne serxweş in, çawa ku hûn difikirin, hê sibeh zû sih’et nehe ye.
44002016	Lê eva ew yek e, çi ku Yoêl p’êxember gotîye:
44002017	‹R’ojêd axirîyêda Xwedê dibêje wê aha be: Ezê ji R’uh’ê Xwe ser h’emû merivada bibarînim, kur’ û qîzêd weyê p’êxembertîyê bikin, cahilêd weyê dîtinoka bibînin û kal-pîrêd weyê jî xewna.
44002018	Belê, Ezê wan r’ojada R’uh’ê Xwe ser xulam û carîyêd Xweda jî bibarînim û wê p’êxembertîyê bikin.
44002019	Jor li e’zmên tiştêd e’cêbmayî bidime k’ifşê û jêr ser e’rdê jî nîşana, xûn û agir, dû û dûxan.
44002020	R’oyê biqare û hîvê jî sor be mîna xûnê, hê berî hatina R’oja Xudane mezin û nave nîşan.
44002021	Û wê usa be, her kesê ku gazî navê Xudan ke wê xilaz be›.
44002022	Gelî îsraêlîya, van xebera bibihên! Îsayê Nisretê, merivekî ku ji alîyê Xwedêda k’ifşkirî bû, Xwedê pê Wî nava weda nîşan, k’eremet û kirêd qewat kirin, çawa ku hûn xwexa jî zanin.
44002023	Bona Wî Xwedê hê pêşda qirar kiribû û bi zanebûna Wî Ew k’ete destê we, we jî bi destê ner’asta darmixê xist kuşt.
44002024	Lê Xwedê qeydêd mirinêye cefê vekirin, Ew ji mirinê r’akir, çimkî mirinê nikaribû h’ukumî ser Wî bikira.
44002025	Dawid bona Wî dibêje: ‹Min t’imê Xudan pêşîya xwe didît, çimkî Ew li alîyê minî r’astê ye, ku ez nelik’umim.
44002026	Bona wê yekê dilê min şa bû, zimanê min jî ji eşqa nesekinî, bedena mine mirî jî wê bi guman bijî,
44002027	çimkî Tu min dîyarê mirîyada nahêlî, ne jî Tê bihêlî ku Pîrozê Te bir’ize.
44002028	Te r’îyêd e’mir minva e’yan kirin û Tê şabûna dîndara Xweva min t’ijî kî›.
44002029	Gelî bira! H’ewce ye ku ez aşkere bona Dawidê bave’şîr wer’a bêjim, ku ew mir defin kirin, t’irba wî h’eta r’oja îro jî nava meda ye.
44002030	Lê ew ku p’êxember bû, wî zanibû ku Xwedê bi sond wîr’a soz daye, wê ji bedena wî Yekî dayne ser t’extê wî.
44002031	Ewî ev yek hê pêşda dît û bona r’abûna Mesîh got, ku Ewê dîyarê mirîyada nemîne, ne jî bedena Wîyê bir’ize.
44002032	Eva ew Îsa bû, yê ku Xwedê Ew ji mirinê r’akir, ku em h’emû jî şe’de ne.
44002033	Xwedê Ew hilk’işand da k’êleka Xweye r’astê, Ewî jî R’uh’ê Pîrozî sozdayî ji Bavê stand û jorda barand, çawa ku hûn niha dibînin û dibihên.
44002034	R’ast e Dawid neçûbû e’zmana, lê wî xwexa ev yek got: ‹Xudan gote Xudanê min, k’êleka Mine r’astê r’ûnê,
44002035	h’eta ku Ez dijminêd Te bikime binê p’îyêd Te›.
44002036	Niha bira t’emamîya mala Îsraêl r’ind zanibe ew Îsayê ku we xaç kir, Xwedê Ew hin kire Xudan, hin jî Mesîh».
44002037	Cime’tê ev yek ku bihîst, mîna tîrekê dilê wan k’et, Petrûs û şandîyêd mayînr’a gotin: «Em çi bikin, gelî bira?»
44002038	Petrûs wanr’a got: «T’obe kin û bira ji we her yek bi navê Îsa Mesîh bona baxşandina guna bê nixumandinê û hûnê R’uh’ê Pîroz p’êşk’êş bistînin.
44002039	Ev soz bona we û zar’êd we ye, usa jî bona h’emûyêd dûr e ku Xudan Xwedê meyê gazî wan ke».
44002040	Petrûs bi gelek xeberêd mayîn bi me’rîfetî t’emî da û hîvî ji wan kir û got: «Xwe ji vî nisilê neheq xilaz kin».
44002041	Ewêd ku xeberêd wî qebûl kirin, pê avê hatine nixumandinê û wê r’ojê weke sê h’ezara li hev zêde bûn.
44002042	Wan t’imê xwe li hînkirina şandîya digirt, li hev dicivîyan, nan kerdikirin û dua dikirin.
44002043	Xof û tirs dik’ete ser her kesî û bi destê şandîya gelek k’eremet û nîşan dibûn.
44002044	H’emû bawermend hevr’a bûn û her tiştêd wan yek bû.
44002045	Hebûk û milk’ê xwe jî difirotin û belayî h’emûyêd h’ewce dikirin.
44002046	Her r’oj bi t’ifaq diçûne p’aristgehê, malada nan kerdikirin û eşq-şa bi dilê sax xwarin dixwarin,
44002047	şikirîya xwe Xwedê danîn û t’emamîya cime’tê li wan xweş bû. Xudan jî r’oj bi r’oj h’esabê xilazbûyîya zêde dikir.
44003001	Carekê Petrûs û Yûh’enna wextê duayê sih’eta sisîya hildik’işîyane p’aristgehê.
44003002	Merivekî ji zikmakîyêda nigada seqet hebû, ku her r’oj danîn ber dergehê p’aristgehêyî ku Bedew dihate gotinê dadanîn, ku ji yêd dihatine p’aristgehê p’ars kira.
44003003	Evî ku dît Petrûs û Yûh’enna dik’evine p’aristgehê, lava wan kir ku p’arsê bidinê.
44003004	Petrûs t’evî Yûh’enna li wî nihêr’î û gotê: «Li me binihêr’e!»
44003005	Ewî jî li wan nihêr’î û ç’e’vê wî lê bû, ku wê tiştekî ji wan bistîne.
44003006	Hingê Petrûs gotê: «Zêr’ û zîvê min t’une, lê çî min heye ezê Wî bidime te. Bi navê Îsa Mesîhê Nisretê r’abe biger’e».
44003007	Destê wîyî r’astê girt r’akir, pêr’a-pêr’a qudûmê çoka û gûzekêd wî şidîyan.
44003008	Ewî banzda ser xwe sekinî, destpêkir ger’îya û t’evî wan k’ete p’aristgehê diger’îya, banzdida û şikirî dida Xwedê.
44003009	Gava t’emamîya cime’tê dît ku ew diger’e û şikirîyê dide Xwedê,
44003010	nas kirin ku ew e, yê ku bona p’arsê ber dergehê p’aristgehêyî Bedew r’ûdinişt û bona tiştê ku t’evî wî qewimî zendegirtî mabûn û dih’eyîrîn.
44003011	Evî ku Petrûs û Yûh’enna ber’nedidan, t’emamîya cime’tê e’cêbmayî berbir’î wan bezî, h’eta wî cîyê ku jêr’a digotin hêwangeha Silêman.
44003012	Petrûs ku ev yek dît, cime’têr’a got: «Gelî îsraêlîya! Hûn çima bona vê yekê e’cêbmayî mane? Çima tiherekî li me dinihêr’in? Tê bêjî qey me bi qewat yan xwedêp’aristîya xwe ew da ger’ê?
44003013	Xwedêyê Birahîm, Îshaq, Aqûb û Xwedêyê kal-bavêd me, Berdestîyê Xwe Îsa r’ûmet kir. We nemamîya Wî kir û ber Pîlato t’exsîr kir, gava ewî qirar kiribû ku Wî ber’de.
44003014	We yê Pîroz û r’ast t’exsîr kir û yê mêrkuj xwest ku wer’a bê ber’danê.
44003015	We Ç’e’vkanîyê jîyînê kuşt, lê Xwedê Ew ji mirinê r’akir û em xwexa şe’de ne.
44003016	Û qewata navê Wî eva meriva qenc kir, k’îjanî ku hûn dibînin û nas dikin. Belê wê bawerîya bi navê Wî eva ber ç’e’vê we h’emûya sax-silamet kir.
44003017	Niha gelî bira, ez zanim ku we jî mîna serwêrêd xwe bi nezanîya xwe kirîye.
44003018	Lê Xwedê çawa berî vê yekê bi devê h’emû p’êxembera bona cefê Mesîhê Xwe gotibû, usa jî kir.
44003019	Awa t’obe kin û berbi Xwedê veger’in, ku gunêd we bêne r’esîtkirinê.
44003020	Hingê wextêd jîyîndarîyê ji h’izûrîya Xudan wê bên û Ewê Îsa bişîne, wî Mesîhê ku berêda bona we k’ifş kirîye.
44003021	Lazim e Ew li e’zmên bimîne, h’eta ku Xwedê her tiştî nû çêke, çawa ku hê berê pêşda Xwedê bi devê p’êxemberêd Xweye pîroz gotibû.
44003022	Belê Mûsa got: ‹Xudan Xwedêyê we wê ji nav birayêd weda P’êxemberekî mîna min wer’a derxe. Her çi ku wer’a bêje, gerekê hûn guhdarîya Wî bikin.
44003023	Her k’î ku guhdarîya Wî p’êxemberî neke, ji nav cime’tê wê bê qetandin û undakirinê›.
44003024	Û h’emû p’êxembera jî, ji Samûêl girtî û yêd peyr’a çi ku gotine, bona van r’oja xeber dane.
44003025	Hûn mîrat’xurêd p’êxembera û wê peymanê ne, ya ku Xwedê t’evî kal-bavêd we girêda. Ewî gote Birahîm: ‹Bi zur’eta te ezê dua h’emû miletêd dinyayê bikim›.
44003026	Xwedê Berdestîyê Xwe Îsa miletr’a derxist û pêşîyê şande cem we, ku dua we bike û bi vî awayî we her kesî ji xirabîyêd we veger’îne».
44004001	Petrûs û Yûh’enna hê cime’têr’a xeber didan, k’ahîna û serwêrê nobedarêd p’aristgehê t’evî sadûqîya ser wanda girtin.
44004002	Ewana aciz bibûn, çimkî wana cime’t hîn dikir, ku Îsa ji mirinê r’abûye, îzbat dikirin ku mirîyê r’abin.
44004003	Ew girtin kirine kelê h’eta r’oja dinê, çimkî îdî êvar bû.
44004004	Lê gelekêd ku xeber dibihîstin bawer kirin, h’esabê wan gihîşte pênc h’ezara.
44004005	R’oja dinê serwêr, r’ûspî û qanûnzan civîyane Orşelîmê.
44004006	Henanê serekk’ahîn, Qeyafa, Yûh’enna, Skender û h’emûyêd mayîne ji xûn-qinêta serekk’ahîn jî li wir bûn,
44004007	Petrûs û Yûh’enna nava xweda dane sekinandinê û pirsîn: «We bi çi qewatê yan bi çi navî ev yeka kir?»
44004008	Wê demê Petrûs bi R’uh’ê Pîroz t’ijî wanar’a got: «Gelî serwêrêd cime’tê û r’ûspîya!
44004009	Heger hûn îro bona vê qencîya ku vî seqetîr’a bû ji me dipirsin, ku ew çawa qenc bûye,
44004010	bira we û t’emamîya miletê Îsraêlêva e’yan be, ku eva bi saya navê Îsa Mesîhê Nisretê li ber we qencbûyî sekinî ye, Ewê ku we xaç kir û Xwedê ji mirinê r’akir.
44004011	Ew e ‹Ew kevirê ku ji we hosta hate bêr’ûmetkirinê û bû serê e’nîşkê›.
44004012	Bi kesekî mayîn xilazbûn t’une, çimkî bin p’er’ê e’zmênda navekî din merivar’a nehatîye dayînê, ku em bikaribin bi wî xilaz bin».
44004013	Gava wana mêrk’îmîya Petrûs û Yûh’enna dît û pê h’esîyan ku evana merivne nexwendî û nezan in, e’cêbmayî man û nas kirin, ku evana t’evî Îsa bûne.
44004014	Lê ew merivê qencbûyî ku t’evî wan sekinî dîtin û nikaribûn tiştek bigotana.
44004015	Hingê e’mirî li wan kirin, ku ew ji civîna giregira derên û hevr’a şêwirîn,
44004016	gotin: «Em van meriva çawa bikin? Çimkî h’emû binelîyêd Orşelîmêva e’yan e ku bi destê van k’eremeteke berbiç’e’v bû û em nikarin înk’ar kin.
44004017	Lê wekî nava cime’têda hê bela nebe, em gefê li wan bixwin, ku t’u car bi Wî Navî kesîr’a xeber nedin».
44004018	Dîsa gazî wan kirin, t’emî dane wan, ku t’u car bi navê Îsa xeber nedin û hîn nekin.
44004019	Lê Petrûs û Yûh’enna li wan veger’andin û gotin: «K’a hûn xwexa bifikirin, gelo ev yek ber Xwedê r’ast e ku em gur’a we bikin, ne ya Xwedê?
44004020	Em nikarin bona wan tiştêd ku me xwexa dîtin û bihîstin nekine dengî».
44004021	Wana dîsa gef li wan xwar û ber’dan. Ber cime’tê me’nîk ser wan nedîtin ku ceza bidana wan, çimkî h’emûya jî bona ew tiştê qewimî şikirî didane Xwedê.
44004022	E’mirê wî merivê ku ev k’eremeta qencbûnê jêr’a bû çil salî jortir bû.
44004023	Gava Petrûs û Yûh’enna hatine ber’danê, ew çûne cem k’oma xwe û wanr’a her tişt gilî kirin, çi ku serekêd k’ahîn û r’ûspîya wanar’a gotibûn.
44004024	Wana jî gava bihîst, hevr’a dengê xwe hildan gazî Xwedê kirin û gotin: «Ya Xweyî, E’firandarê e’rd û e’zmên, be’rê û h’emûyêd nav wanda,
44004025	Te bi R’uh’ê Pîroz pê devê bavê me, berdestîyê Xwe Dawid got: ‹Çima necihû qilqilîn û milet jî bona tiştêd p’ûç’ fikirîn?
44004026	P’adşêd dinyayê hazir sekinîn û serwêr hevr’a miqabilî Xudan û Mesîhê Wî civîyan›.
44004027	Belê r’ast vî bajarîda ser berdestîyê Te Îsayê pîroz, Yê ku Te bi r’ûnkirinê k’ifş kir, Hêrodes û Pîlatoyê Pontîyo t’evî necihûya û miletê Îsraêlê civîyan,
44004028	wekî wan tişta bikin, çi ku Te hê berêda anegorî qewat û e’mirê Xwe k’ifş kiribû bibin.
44004029	Niha ya Xudan, ser gef û gur’îya wanda binihêr’e, k’eremê xulamêd Xwer’a bike, wekî em mêrk’îmî xebera Te xeber din,
44004030	destê Xwe dirêj ke, wekî bi navê berdestîyê Te Îsayê pîroz ji nexweşîya qenc bin, nîşan û k’eremet biqewimin».
44004031	Hema çawa wana dua xilaz kir, ew cîyê ku ew civîyayî bûn h’ejîya û h’emû bi R’uh’ê Pîroz t’ijî bûn, xebera Xwedê mêrk’îmî xeber didan.
44004032	Dil û r’uh’ê t’emamîya cime’ta bawermenda yek bû. Ji wana t’u kesî hebûka xwer’a nedigot ku: «Ya min e», lê her tiştêd wan yek bû.
44004033	Şandîya bi qewata zor şe’detîya mirin-r’abûna Xudan Îsa didan û k’eremeke mezin ser wan h’emûya bû.
44004034	Nava wanda t’u kes h’ewcê tiştekî nîbû. Ewêd ku xweyê e’rda yan mala bûn, difirotin û qîmetê wan tiştêd firotî danîn
44004035	ber p’îyêd şandîya dadanîn û wana jî k’êr’a çi lazim bûya bela dikirin.
44004036	Awa yekî lêwî ji Qubrisê, navê wî Ûsiv, ku şandîya jêr’a digot Barnabas, ku tê fe’mkirinê: «Yê Dildayînê»,
44004037	e’rdekî wî hebû firot, qîmetê wî anî ber p’îyêd şandîya danî.
44005001	Lê merivekî navê wî Hananîya t’evî jina xwe Safêrîyayê milk’ek firot,
44005002	ji qîmetê wê hinek veşart, ku jin jî haş pê hebû, hinek jî anî li ber p’îyêd şandîya danî.
44005003	Hingê Petrûs wîr’a got: «Hananîya! Ev çawa bû ku mîrêcin qelpê xirab kire dilê te, ku tu R’uh’ê Pîrozr’a derewa bikî û ji qîmetê e’rdê hinekî veşêrî?
44005004	Berî firotanê ne ew ya te bû? Û pey firotanêr’a jî qîmetê wê destê teda nîbû? Te çima ev yek kire dilê xwe? Te ne ku merivar’a derew kir, lê Xwedêr’a».
44005005	Gava Hananîya ev xeber bihîstin, k’et r’uh’ê xwe da û tirseke mezin h’emûyêd ku bihîstin girt.
44005006	Xort jî r’abûn ew k’efen kirin û birine derva defin kirin.
44005007	Weke sê sih’eta derbaz bû, jina wî ku nizanibû çi qewimîye, k’ete hindur’.
44005008	Petrûs jê pirsî got: «Minr’a bêje, we hebûka xwe hema haqasî firot?» Ewê got: «Belê, hema haqasî».
44005009	Hingê Petrûs wêr’a got: «Hûn çima bûne yek ku R’uh’ê Xudan bicêr’ibînin? Va ne dengê nigêd wan merivêd ku mêrê te defin kirine ji pişt dêrî tên, wê te jî derxine derva».
44005010	Pêr’a-pêr’a ew k’ulfet k’ete ber nigêd wî û r’uh’ê xwe da. Hingê xort k’etine hindur’, ewa mirîtî dîtin, hildan birin k’êleka mêrê wê defin kirin.
44005011	Tirseke mezin k’ete ser t’emamîya civînê û h’emûyêd ku ev yek bihîstin.
44005012	Bi destê şandîya gelek nîşan û k’eremet nav cime’têda dibûn. (H’emû bawermend hevr’a hêwangeha Silêmanda dicivîyan.
44005013	T’u kesî ji yêd mayîn newêribû nêzîkî wan bûya, lê belê cime’tê jî qedirê wan digirt.
44005014	Lê dîsa e’laleta jina û mêra hê-hê zêde dibûn, yêd ku bawerîya xwe Xudan danîn.)
44005015	Bona vê yekê xelqê nexweş derdixistine serê r’îya, dadanîne ser darbesta û ber’a, wekî gava Petrûs derbaz be, t’enê sîya wî bik’eve ser ji wan hineka.
44005016	E’lalet jî ji bajarêd dor-bera dihatine Orşelîmê, t’evî xwe nexweş û yêd ku ji r’uh’êd h’eram cefa dik’işandin danîn û h’emû jî qenc dibûn.
44005017	Serekk’ahîn û h’emûyêd t’evî wî, ku ji k’omela sadûqîya bûn, h’evsûdîyêva dagirtî r’abûn
44005018	dest avîtine şandîya, avîtine kela cime’tîyê.
44005019	Lê milyak’etekî Xudan wê şevê dergehêd kelê vekirin, ew derxistine derva û gote wan:
44005020	«Her’in p’aristgehêda bisekinin û cime’têr’a van h’emû gotinêd vê jîyînê bêjin».
44005021	Wana jî guhdarî kir, sibehê zû k’etine p’aristgehê, destpêkirin hîn kirin. Hingê serekk’ahîn k’oma xweva hat, t’evî t’emamîya k’oma r’ûspîyêd Îsraêlê, civîna giregira civand û şandine kelê ku şandîya bînin.
44005022	Lê gava berdestî çûn, ew kelêda nedîtin, veger’îyan hatin û gotin:
44005023	«Kela ji her alîyava dadayî bû û nobedar jî li ber dergeha bûn, lê gava me vekir, me hindur’da t’u kes nedît».
44005024	Gava serwêrê nobedarêd p’aristgehê û serekêd k’ahîna ev xeber bihîstin, ser wan e’cêbmayî man digotin: «Gelo çi qewimîye?»
44005025	Wê demê yekî hat wanr’a got: «Va ew merivêd we avîtibûne kelê, p’aristgehêda sekinî ne û cime’tê hîn dikin!»
44005026	Wî çaxî serwêrê nobedara berdestîyava t’evayî çûn ew anîn, lê ne bi zorbetîyê, çimkî ji cime’tê ditirsîyan, ku wan nedine ber kevira.
44005027	Ew birin ber civîna giregira dane sekinandinê, serekk’ahîn ji wan pirsî
44005028	û got: «Me h’işk t’emî li we nekir, ku bi Wî Navî hîn nekin? Lê va we Orşelîm bi hînkirina xweva t’ijî kirîye, hûn dixwazin cabdarîya xûna Wî Merivî bikine stûyê me».
44005029	Petrûs û şandîyêd mayînva cab dan û gotin: «Em gerekê gur’a Xwedê bikin, ne ku ya meriva.
44005030	Xwedêyê kal-bavêd me Îsa ji mirinê r’akir, Ewê ku we darva dardakir kuşt.
44005031	Xwedê Ew bilind kir danî li milê Xweyî r’astê, ku bibe R’êber û Xilazkir, wekî mecala t’obeyê û baxşandina guna bide Îsraêlê.
44005032	Em şe’dê van tişta ne, usa jî R’uh’ê Pîroz, k’îjan Xwedê da wan, yêd ku gur’a Wîda ne».
44005033	Gava wana ev yek bihîst, gelekî hêrs k’etin û dixwestin wan bikujin.
44005034	Lê fêrisîkî dersdarê Qanûnê hebû, navê wî Gamalyêl û nava t’emamîya cime’têda jî xweyîqedir bû. Eva civîna giregirada r’abû sekinî e’mir kir ku şandîya xêlekê derxine derva
44005035	û wanr’a got: «Gelî îsraêlîya! Hindava vanda haş ji xwe hebin ku hûnê çi bikin.
44005036	Wextekê T’ewdas pêşda hat, ku xwe danîbû dewsa yekî mezin û weke çarsid merivî jî xwe lê girtibûn, ew hate kuştinê, h’emû peyçûyêd wî jî t’ûr’-t’ûr’î bûn û kes nema.
44005037	Pey wîr’a Cihûdayê Celîlê jî r’ojêd navnivîsarêda r’abû e’laleteke giran li pey xwe bir, lê ew hate kuştinê û h’emûyêd pey wî diçûn jî bela-belayî bûn.
44005038	Û niha ez vî h’alîda wer’a dibêjim, ji van meriva veger’in û wan ber’din. Heger ew şêwir yan şixul merivatî be, wê betal be,
44005039	lê heger ji Xwedêda ye, hûn nikarin betal kin. Miqatî xwe bin nebe ku hûn r’abine ber Xwedê». Civîna giregira gur’a wî kir,
44005040	gazî şandîya kirin, ew dane ber qamçîya, e’mirî ser wan kirin, ku îdî bi navê Îsa xeber nedin û ber’dan.
44005041	Evana jî ji civîna giregira çûn, şa dibûn ku bona navê Îsa hêjayî r’ezîlkirinê bûne.
44005042	Her r’oj li p’aristgehê û malada t’imê Mizgînî didan û hîn dikirin ku Mesîh, Îsa ye.
44006001	Wan r’ojada gava şagirt zêde dibûn, cihûyêd ku yûnanî xeber didan hindava cihûyêd îbranîda bîna xwe teng dikirin, çimkî xurekê ku her r’oj dihate belakirinê nedigihîşte jinebîyêd wan.
44006002	Wî çaxî her donzdeha gazî k’oma şagirta kir û gotin: «Ev yek ne r’ast e ku em dannasînîya xebera Xwedê bihêlin, xurek belakirinêva mijûl bin.
44006003	Niha gelî bira, ji nava xweda h’eft merivêd bi şe’detîya navê qenc bibijêrin, ku bi îzbatî R’uh’ê Pîroz û serwaxtîyêva t’ijî ne, wekî em wan daynine ser vî şixulî.
44006004	Lê emê xwe bidine dua û dannasînîya xeberê».
44006005	Eva yeka h’emû bawermenda xweş hat û ev merivana bijartin: Steyfan, merivekî bi bawerî û R’uh’ê Pîrozva t’ijî, Fîlîpo, Prokoro, Nîkanor, Tîmon, Parmênas û Nîkoloyê ji Entakyayê, ku ji p’ûtp’aristîyê hatibû ser bawerîya cihûya.
44006006	Evana ber şandîya dane sekinandinê, şandîya jî dua kirin û destêd xwe dane ser wan.
44006007	Û xebera Xwedê pêşda diçû, e’laleta şagirta Orşelîmêda gelekî zêde dibû û ji k’ahîna jî geleka bawerî qebûl dikirin.
44006008	Steyfan, ew merivekî bi k’erem û qewata Xwedêva t’ijî bû, nav cime’têda k’eremet û nîşanêd mezin dikirin.
44006009	Lê hinekêd ji k’inîşta ku Azayî dihate gotinê, cihûyêd ji Kûrênê û Skenderyayê û usa jî cihûyêd ji qezayêd Kîlîkyayê û Asyayê r’abûn t’evî Steyfan k’etine de’wê.
44006010	Lê nikaribûn li ber wê serwaxtîyê û wî R’uh’ê ku pê xeber dida bisekinîyana.
44006011	Wî çaxî dizîva serê çend merîya t’ijî kirin ku bêjin: «Me bihîst ku eva tiştêd miqabilî Mûsa û Xwedê dibêje».
44006012	Bi vî awayî cime’t, r’ûspî û qanûnzan t’evîhev kirin, r’ahiştine Steyfan, ew girtin û k’aşî civîna giregira kirin.
44006013	Şe’dêd derew anîn dane sekinandinê û wan got: «Eva t’erka xeberdana miqabilî vî cîyê pîroz û Qanûna Mûsa nake.
44006014	Me ji devê wî bihîst ku got: ‹Îsayê Nisretê wê vê P’aristgehê hilşîne û e’detêd ku Mûsa dane me biguhêze›».
44006015	H’emûyêd civîna giregirada r’ûniştî gava li wî nihêr’în, dîna xwe danê r’eng-r’ûyê wî mîna r’eng-r’ûyê milyak’eta bû.
44007001	Hingê serekk’ahîn Steyfanr’a got: «Ev yek r’ast in?»
44007002	Ewî got: «Gelî bav û bira, bibihên! Gava bavê me Birahîm hê Mesopotamyayêda dima, ku hê neçûbû bajarê H’aranê, Xwedêyê r’ûmetê wîva xuya bû
44007003	û jêr’a got: ‹Ji welat û pismamêd xwe biqete û her’e wî welatê ku ezê nîşanî te kim›.
44007004	Hingê Birahîm ji welatê k’ildanîya derk’et li H’aranê ma. Pey mirina bavê wîr’a Xwedê ew warguhaste vî welatê ku hûn niha têda dimînin.
44007005	Li vê derê wargeh neda wî, ne jî dewsa nigekî, lê soz da ku vî welatî çawa milk’ bide wî û pey wîr’a jî bide zur’eta wî, gava ku hê zar’êd wî t’unebûn.
44007006	Xwedê wîr’a aha got: ‹Zur’eta teyê welatê xelqêda xerîbîyêda be, wê wan bikine xulam û çarsid salî bidine cefê.
44007007	Lê dîwana wî miletê ku wê jêr’a bibine xulam› Xwedê got, ‹Ezê bikim, pey wê yekêr’a ewê derên, li vî cîyî Min bih’ebînin›.
44007008	Paşê sinet çawa nîşana peymanê da Birahîm. Awa gava Îshaq jêr’a bû, r’oja h’eyşta ew sinet kir û Îshaq jî Aqûb usa kir, Aqûb jî her donzdeh kur’êd xweye bave’şîrêd me usa kirin.
44007009	Bave’şîra jî ji h’evsûdîyê Ûsiv çawa xulam firotin, ku wî bibine Misirê, lê Xwedê t’evî wî bû,
44007010	ew ji h’emû tengasîyêd wî xilaz kir. Gava ew ber Firewinê p’adşê Misirê sekinî, Xwedê k’erem û serwaxtî dayê, p’adşê jî Ûsiv ser Misirê û t’emamîya mala xwe kire serwêr.
44007011	Hingê t’emamîya welatê Misirê û Kenanêda bû xelayî û k’etine oxirmê giran, kal-bavêd me nikaribûn xurek destxistana.
44007012	Aqûb ku bihîst li Misirê genim dest dik’eve, cara pêşin kal-bavêd me şandin.
44007013	Cara duda Ûsiv xwe birayêd xweva da naskirinê û e’silê wî Firewinva e’yan bû.
44007014	Hingê Ûsiv şand gazî bavê xwe Aqûb û t’emamîya mala wî kir, ku serhev h’eftê pênc nefs bûn.
44007015	Aqûb berjêrî Misirê bû, ew û kal-bavêd me wir mirin.
44007016	Cinyazêd wan birine Şexemê kirine wî mezelê ku Birahîm bi qîmetekî zîva ji kur’êd Hamorê Şexemê k’ir’îbû.
44007017	Gava ew wextê ku Xwedê bi sond Birahîmr’a soz dabû nêzîk dibû, cime’t Misirêda gelekî zêde bibû.
44007018	Wî çaxî p’adşakî din Misirêda r’abû, ku derheqa Ûsivda tiştek nizanibû.
44007019	Ewî h’ilek’arî li miletê me kir û kal-bavêd me dane cefê, p’êyî ser wan kir, ku ew zar’okêd xwe bavêjine derva, ku nejîn.
44007020	Wî çaxî Mûsa ji dîya xwe bû, ew yekî gelekî bedew bû û sê meha mala bavê xweda mezin bû.
44007021	Gava ew hate avîtinê, qîza Firewin ew hilda bir, çawa kur’ xwer’a mezin kir.
44007022	Mûsa t’emamîya serwaxtîya misirîya hîn bû, xeberdan û şixulê xweda jî zor bû.
44007023	Gava çil salîya wî t’emam bû, dilê wîr’a derbaz bû ku serîkî bide xûşk-birayêd xwe zar’êd Îsraêl.
44007024	Ewî yekî îsraêlî dît ku yekî misirî neheqî lê dikir, çû pişta wî, h’eyf hilda yê misirî kuşt.
44007025	Mûsa t’irê xûşk-birayêd wîyê fe’m bikin, ku Xwedê wê bi destê wî xilazbûnê bide wan, lê fe’m nekirin.
44007026	R’oja dinê r’astî du îsraêlîya hat ku şer’ dikirin, xwest ku wan li hev bîne û got: ‹E’vdno! Hûn bira ne, çima neheqîyê li hevdu dikin?›
44007027	Lê ewê ku neheqî li hevalê xwe dikir, ew de’f da û gotê: ‹K’ê tu ser me serwêr û h’akim k’ifş kirî?
44007028	Yan tu dixwazî min jî mîna wî misirîyê duhu bikujî?›
44007029	Gava Mûsa ev yek bihîst, r’evî welatê Midyanê xerîbîyêda ma û li wir du kur’ jêr’a bûn.
44007030	Pey çil salîr’a ber’îyêda li ç’îyayê Sînayê milyak’etek nava alava agirê dir’îyêda wîva xuya bû.
44007031	Mûsa ku dît, li ser wê yekê e’cêbmayî ma. Gava nêzîk dibûyê ku bibîne, dengê Xudan bihîst:
44007032	‹Ez Xwedêyê kal-bavêd te, Xwedêyê Birahîm, Îshaq û Aqûb im›. Mûsa dilerizî û newêribû binihêr’îya.
44007033	Hingê Xudan gotê: ‹Çarixêd nigêd xwe bêxe, çimkî ew cîyê ku tu lê sekinî yî e’rdê pîroz e.
44007034	Belê Min cefê cime’ta Xwe Misirêda dît û zarînîya wan bihîst, peya bûm ku wan xilaz kim. De niha were Ez te bişînime Misirê›.
44007035	Ew Mûsayê ku t’exsîr kirin û gotinê: ‹K’ê tu ser me serwêr û h’akim k’ifş kirî?› Xwedê bi destê wî milyak’etê ku nav dir’îyêda wîva xuya bû, ew çawa serwêr û xilazkir şand.
44007036	Ewî ew ji Misirê derxistin, Misirê, be’ra Sor û ber’îyêda çil salî nîşan û k’eremet kirin.
44007037	Mûsa hema ew bû, yê ku zar’êd Îsraêlr’a got: ‹Xwedê wê ji nav birayêd weda p’êxemberekî mîna min bona we r’ake›.
44007038	Mûsa ew bû, yê ku ber’îyêda nava cime’tê bû, li serê ç’îyayê Sînayê jî t’evî wî milyak’etî bû, k’îjanî t’evî wî kal-bavêd mer’a xeber dida. Eva ew bû, yê ku ew xeberêd jîyînê hildidan ku bide me.
44007039	Lê kal-bavêd me nexwestin gur’a wî bikin, ew t’exsîr kirin, dilêd xweda veger’îyane Misirê
44007040	û Harûnr’a gotin: ‹Mer’a xwedêya çêke, ku pêşîya me k’evin, çimkî ew Mûsayê ku em ji welatê Misirê derxistin, em nizanin çi hate serê wî›.
44007041	Hema wan r’ojada p’ûtekî mîna golika çêkirin, qurban wî p’ûtîr’a dan û bona şixulê destê xwe k’êf kirin.
44007042	Hingê Xwedê berê Xwe ji wan guhast û hişt ku ew steyrkêd e’zmên bih’ebînin, çawa k’itêba p’êxemberada nivîsar e: ‹Gelo çil salî qurban û h’edî we ber’îyêda Minr’a dan, Mala Îsraêl?
44007043	Na, lê we konê Molox xwedê û steyrka R’emfan xwedêyê xwe hildidan, ev sûret in, yêd ku we çêkirin, wekî hûn wan bih’ebînin. Bona vê yekê Ezê we biguhêzime wî alîyê welatê Babîlonê›.
44007044	Konê Şe’detîyê ber’îyêda t’evî kal-bavêd me bû. Ew usa hate çêkirinê, çawa Ewê ku Mûsar’a xeber da, e’mir kir ku mîna wî şikilê ku dîtibû çêke.
44007045	Paşê kal-bavêd me jî ew konê ku ji pêşîya wanr’a mabû, hildan anîne vî welatî, wî wextê ku wan t’evî Yêşû ji wan mileta zeft kiribûn û Xwedê ji ber kal-bavêd meva berî wan mileta dabû. Ew kon li wir ma h’eta wextê Dawid.
44007046	Dawid jî k’erem ji Xwedê stand, xwest ku xanekê bona Xwedêyê Aqûb çêke.
44007047	Lê Silêman bona Wî xanek çêkir.
44007048	Lê belê Yê Herî Jorin malêd bi desta çêkirîda namîne, çawa p’êxember dibêje:
44007049	‹E’zman k’ursîya Min e, e’rd jî binê p’îyêd Min e. Hûnê çi malê Minr’a çêkin? Xudan dibêje. Yan jî çi cîyî bona r’ih’etîya Min?
44007050	Ne destêd Min ev her tişt çêkirine?›
44007051	Serh’işkno! K’afir û guhada ker’no! Hûn t’imê miqabilî R’uh’ê Pîroz disekinin, kal-bavêd we çawa bûne, hûn jî usa ne.
44007052	Kal-bavêd we ji p’êxembera k’îjan nezêrandin? Ewêd ku hê berêda bona hatina Yê R’ast digotin, dikuştin. Û va niha jî we nemamîya Wî kir û kuşt.
44007053	Wer’a Qanûn bi destê milyak’eta hate dayînê, lê we xwey nekir!»
44007054	Gava ev tişt dibihîstin, hewa wan dik’et û diranêd xwe ser wî diç’ir’ikandin.
44007055	Lê Steyfan bi R’uh’ê Pîroz t’ijî berê xwe e’zmênda kir, r’ûmeta Xwedê û Îsa li milê Xwedêyî r’astê sekinî dît
44007056	û got: «Va ye ez e’zmana vebûyî dibînim û Kur’ê Mêriv li milê Xwedêyî r’astê sekinî!»
44007057	Wî çaxî wana kire qîr’în û guhêd xwe girtin, h’emû hevr’a r’ahiştine wî,
44007058	ew ji bajêr derxistin, dane ber kevira. Şe’da jî k’incêd xwe danîne ber nigêd xortekî navê wî Şawûl.
44007059	Gava kevir davîtinê, Steyfan dua kir û got: «Xudan Îsa, r’uh’ê min bistîne».
44007060	Hingê wî çok da, bi dengê bilind kire gazî: «Xudan, vê yekê vanar’a gune h’esab neke». Aha ku got, hênijî.
44008001	Şawûl jî qayl bû, ku ew bê kuştinê. Ewê r’ojê miqabilî civîna Orşelîmêda zêrandineke giran destpêbû. Pêştirî şandîya h’emûyêd bawermend belayî t’opraxêd Cihûstanê û Sameryayê bûn.
44008002	Merivêd xwedêxof Steyfan defin kirin û şîneke giran ser kirin.
44008003	Lê Şawûl gelek zirar dida civînê, mal-mal diger’îya jin û mêr k’aşî derva dikirin davîtine kelê.
44008004	Ewêd bela-belayî bibûn diger’îyan, Mizgînîya xeberê didan.
44008005	Fîlîpo jî berjêrî bajarekî Sameryayê bû, wanr’a bona Mesîh dannasîn dikir.
44008006	E’laletê bi dil guhdarîya gotinêd Fîlîpo dikir, gava dibihîstin û didîtin ew k’eremetêd ku wî dikirin.
44008007	Ji gelek cinak’etîya r’uh’êd h’eram bi dengê bilind dikirine qîr’în derdik’etin û gelek şilûşe’t, nigada seqet qenc dibûn.
44008008	Hingê şabûneke mezin k’ete wî bajarî.
44008009	Merivek wî bajarîda hebû navê wî Şimh’ûn, ewî hê zûva sêrbazî dikir û samerî e’cêbmayî dikirin û xwe jî danîbû dewsa yekî mezin.
44008010	T’emamîya cime’tê ji biç’ûka h’eta mezina bi dil guh didane wî û digotin: «Ev e ew ‹Qewata Xwedêye mezin› ku dibêjin».
44008011	Bi dil guh didane wî, çimkî ewî zûva bi sêrbazîyêd xwe ew e’cêbmayî kiribûn.
44008012	Lê gava ewî ew mizgînîya Fîlîpo bawer kir, ya ku bona P’adşatîya Xwedê û navê Îsa Mesîh dida, hin mêr hin jin, h’emû jî pê avê hatine nixumandinê.
44008013	Şimh’ûn xwexa jî bawer kir hate nixumandinê û t’imê t’evî Fîlîpo bû. Û gava ew nîşan û k’eremetêd zor ku dibûn didît, e’cêbmayî dima.
44008014	Şandîyêd Orşelîmêda gava bihîstin, wekî Sameryayê xebera Xwedê qebûl kirîye, Petrûs û Yûh’enna şandine cem wan.
44008015	Ew ku berjêr bûn, bona wan dua kirin ku R’uh’ê Pîroz bistînin,
44008016	çimkî h’eta hingê hê R’uh’ê Pîroz nehatibû ser ji wan t’u kesî, t’enê bi navê Xudan Îsa hatibûne nixumandinê.
44008017	Hingê Petrûs û Yûh’enna destêd xwe danîne ser wan û wana R’uh’ê Pîroz stand.
44008018	Gava Şimh’ûn dît, wekî bi dest danîna şandîya R’uh’ê Pîroz distînin, p’ere dirêjî wan kir
44008019	û got: «Evî h’ukumî bidine min jî, ku ez destê xwe daynime ser k’ê, R’uh’ê Pîroz bistîne».
44008020	Lê Petrûs wîr’a got: «Zîvê te bira t’evî te bit’er’ibe! Te t’irê p’êşk’êşa Xwedê p’eretî tê standinê!
44008021	P’ara te vê yekêda tiştek t’une, çimkî dilê te li ber Xwedê ne r’ast e.
44008022	Niha ji wê xirabîya xwe veger’e, r’eca ji Xudan bike, belkî ev nêta teye xirab bê baxşandinê,
44008023	çimkî ez te nava te’layîya zirav û qeydêd neheqîyêda dibînim».
44008024	Şimh’ûn lê veger’and û got: «Hûn bona min hîvî ji Xudan bikin, wekî ji ew gotinêd we t’u tişt neyê serê min».
44008025	Gava wana şe’detî da û xebera Xudan xeber dan, paşda veger’îyane Orşelîmê û li ser r’îya xwe gelek gundêd Sameryayêda jî Mizgînî didan.
44008026	Hingê milyak’etekî Xudan Fîlîpor’a got: «R’abe her’e alîyê başûrê, ser wê r’îya ku ji Orşelîmê berjêrî Gazzayê dibe», ku çol-bestek bû.
44008027	Ew jî r’abû çû û dîna xwe dayê, va ye nemêrekî ji Etyûpîyê wezîrê Kendakê, awa gotî p’adşa Etyûpîyê, ku wek’îlê t’emamîya xizna wê bû, bona h’ebandinê hatibû Orşelîmê.
44008028	Ew ji wir vediger’îya û e’reba xweda k’itêba Îşaya p’êxember dixwend.
44008029	R’uh’ Fîlîpor’a got: «Pêşda her’e û r’ex e’rebêva here».
44008030	Fîlîpo jî bezî nêzîk bûyê, bihîst ku ew k’itêba Îşaya p’êxember dixûne û jê pirsî: «Çi ku tu dixûnî fe’m dikî?»
44008031	Ewî gotê: «Ezê çawa bikaribim fe’m bikim, heger yek minr’a şiroveneke?» Û hîvî ji Fîlîpo kir ku r’abe r’ex wî r’ûnê.
44008032	Ew cîyê ku wî nivîsarêda dixwend ev bû: «Mîna peza bona serjêkirinê hate birinê û çawa berxa li ber qusêsê xwe nake k’alîn, devê Xwe venake.
44008033	Ew nimiz kirin û heqê Wî jê standin. Derheqa zur’eta Wîda k’ê wê gilî ke? Çimkî e’mirê Wî ji r’ûbarê dinê hate hildanê».
44008034	Nemêr ji Fîlîpo pirsî û gotê: «Ez hîvî dikim minr’a bêje, p’êxember van tişta bona k’ê dibêje? Bona xwe yan bona yekî mayîn?»
44008035	Fîlîpo r’abû wê nivîsarêda destpêkir derheqa Mizgînîya Îsada wîr’a şirovekir.
44008036	Gava r’îya xweda diçûn, ew gihîştine avekê û nemêr got: «Va ye av, îdî çi nahêle ku ez bême nixumandinê?»
44008038	Û nemêr e’mir kir, ku e’rebê bidine sekinandinê, her du jî k’etine avê û Fîlîpo nemêr nixumand.
44008039	Gava ewana ji avê derk’etin, R’uh’ê Xudan Fîlîpo hilda, îdî nemêr Fîlîpo nedît, ew eşq û şa r’îya xweda çû.
44008040	Lê Fîlîpo Aşdodêda xuya bû û diger’îya, Mizgînî dida her bajarî, h’eta Qeyserîyê jî hat.
44009001	Şawûl jî h’eta hingê hê gef li şagirtêd Xudan dixwar ku wan bide kuştinê. Ew çû cem serekk’ahîn,
44009002	destûrne’me ser k’inîştêd Şamê ji wî xwestin, wekî h’ukumê wî hebe jin û mêrêd ku li pey vê R’ê diçin heger bibîne, wan bigire girêdayî bîne Orşelîmê.
44009003	Gava diçû nêzîkî Şamê bû, nişkêva ji e’zmên r’onayîkê dora wî şewq da.
44009004	Ew k’ete e’rdê û dengek bihîst ku wîr’a digot: «Şawûl, Şawûl! Tu çima Min dizêrînî?»
44009005	Ewî jî got: «Tu k’î yî, Xudan?» Wî dengî gotê: «Ez ew Îsa me, Yê ku tu dizêrînî.
44009006	De niha r’abe her’e bajêr, wê ter’a bê gotinê tê çi bikî».
44009007	Ew merivêd ku t’evî wî diçûn sar bûn sekinîn û zar-ziman k’etin. Wan ew deng dibihîst, lê kesek nedidîtin.
44009008	Şawûl ji e’rdê r’abû, ç’e’vêd wî vekirî bûn, lê tişt nedidît. Hingê destê wî girtin birine Şamê.
44009009	Ew sê r’oja kor ma, ne xwar û ne jî vexwar.
44009010	Şamêda şagirtekî navê wî Hananîya hebû, Xudan dîtinokêda hate ber ç’e’va û wîr’a got: «Hananîya!» Ewî got: «Ez vira me, Xudan».
44009011	Xudan wîr’a got: «R’abe her’e wê k’ûça ku jêr’a R’ast dibêjin, mala Cihûdada bona yekî ji Tarsûsê navê wî Şawûl bipirse, çimkî va ye ew dua dike,
44009012	dîna xwe dayê, va merîk dîtinokêda hate ber ç’e’va, navê wî Hananîya, ew hat destêd xwe danîne ser wî, ku ew dîsa bibîne».
44009013	Hananîya lê veger’and û got: «Xudan, bona vî merivî min ji geleka bihîstîye, wekî Orşelîmêda wî çiqas xirabî li cime’ta Te kirîye.
44009014	Vir jî alîyê serekêd k’ahînada h’ukumê wî heye, h’emûyêd ku gazî navê Te dikin bigire».
44009015	Lê Xudan jêr’a got: «Tu her’e, çimkî Min ew çawa hacetek bijartîye, wekî navê Min necihûya, p’adşa û zar’êd Îsraêlêva bide naskirinê.
44009016	Ezê Xwexa nîşanî wî kim, ku çiqasî gerekê bona navê Min cefê bik’işîne».
44009017	Hananîya jî çû k’ete wê malê, destê xwe danî ser wî û gotê: «Şawûl bira! Xudan ez şandime, ew Îsayê r’êva r’astî te hat, wekî tu dîsa bibînî û bi R’uh’ê Pîroz t’ijî bî».
44009018	Destxweda ji ç’e’vêd wî mîna kapekê tişt jê warîyan, dît, r’abû pê avê hate nixumandinê,
44009019	xwarin xwar û qewata wî hate cî. Çend r’oja Şawûl cem şagirtêd Şamêda ma.
44009020	Destxweda Şawûl destpêkir k’inîştada bona Îsa dannasîn kir û got ku: «Ew Kur’ê Xwedê ye».
44009021	H’emûyêd ku dibihîstin, e’cêbmayî diman û digotin: «Eva ew nîne, ku Orşelîmêda yêd ku gazî Vî Navî dikirin dikuştin? Û bona wê yekê hatîye vir jî, wekî wan bigire û bibe bide destê serekêd k’ahîna?»
44009022	Lê Şawûl hînkirinêda hê qewat dibû, îzbat dikir ku Mesîh hema Îsa ye û dengê h’emû cihûyêd Şamêda dida bir’înê.
44009023	Gava gelek r’oj derbaz bûn, cihû şêwirîn ku wî bikujin,
44009024	lê Şawûl nêta wane xirab h’esîya. Ew şev û r’oj ber dergehêd bajêr bûn ku wî bikujin,
44009025	lê şagirtêd wî jî şev ew bi zembîlê dîwêrva daxistin.
44009026	Gava Şawûl hate Orşelîmê, wî dikir ku t’evî şagirta be, lê h’emû ji wî ditirsîyan, wan bawer nedikirin ku ew jî bûye şagirt.
44009027	Hingê Barnabas ew hilda bire cem şandîya û wanr’a gilî kir, ku ewî r’êda çawa Xudan dîtîye û t’evî wî xeber daye, Şamêda jî çawa mêrk’îmî navê Îsa dannasîn kirîye.
44009028	Şawûl Orşelîmêda t’evî wan r’adibû-r’ûdinişt û bi navê Îsa Xudan mêrk’îmî dannasîn dikir.
44009029	Usa jî t’evî cihûyêd ku bi yûnanî xeber didan bi xeberdanê dik’ete de’wê, wana jî dikir ku ew bikuşta.
44009030	Gava bira vê yekê h’esîyan, ew berjêr birine Qeyserîyê û derbazî Tarsûsê kirin.
44009031	Awa civîn li t’emamîya Cihûstanê, Celîlê û Sameryayê demekê e’dilayîyêda bû, r’uh’anîyêda ava dibû, bi xofa Xudan û bi dildayîna R’uh’ê Pîroz pêşda diçû, bawermend zêde dibûn.
44009032	Petrûs jî h’emû cîya diger’îya û berjêrî cem cime’ta Xwedêye Lîdayê jî bû.
44009033	Wir merivek dît navê wî Eynêyas, ku h’eyşt salêd wî bûn, şilûşe’t cî-nivînada p’aldayî bû.
44009034	Petrûs wîr’a got: «Eynêyas! Îsa Mesîh te qenc dike. R’abe û nivîna xwe bide hev». Ew pêr’a-pêr’a r’abû ser xwe.
44009035	H’emû binelîyêd Lîdayê û deşta Şaronê ew dîtin û berbi Xudan veger’îyan.
44009036	Yafayêda k’ulfeteke şagirt hebû, navê wê Tabît’a, ku «Xezal» tê welger’andinê. Eva nava h’emû qencî û xêrkirinada mabû.
44009037	Wan r’ojada ewa nexweş k’et mir û ew şûştin oda jorinda danîn.
44009038	Yafa nêzîkî Lîdayê bû. Gava şagirta bihîst ku Petrûs li wir e, du merî şandin hîvî kirin û gotin: «Derengî nebe zû were cem me».
44009039	Petrûs jî r’abû t’evî wan hat. Gava gihîşte wir, ew birine oda jorin, h’emû jinebîya dora wî girt û bi girî ew k’inc û kirasêd ku saxîya xweda Xezalê bona wan dirûtibûn, nîşanî wî didan.
44009040	Hingê Petrûs h’emû derxistine derva, çok da dua kir û ser cinyazda veger’îya got: «Tabît’a! R’abe ser xwe». Ewê ç’e’vêd xwe vekirin, li Petrûs nihêr’î, r’abû r’ûnişt.
44009041	Ewî destê xwe da wê r’akire p’îya, paşê gazî cime’ta Xwedê û jinebîya kir, ew sax ber wan da sekinandinê.
44009042	Eva yeka t’emamîya Yafayêda bela bû û geleka bawerîya xwe Xudan anîn.
44009043	Petrûs gelek r’oja li Yafayê mala Şimh’ûnê ç’ermkerda ma.
44010001	Qeyserîyêda merivekî navê wî Kor’nêlyo hebû, r’efa «Ordîya Îtalyayêda» sersed bû.
44010002	Ew mala xweva yekî xweyîman û xwedêxof bû, cime’ta cihûyar’a jî gelek xêr dikirin û her gav ber Xwedê dua dikir.
44010003	Ewî nîvro nêzîkî sih’eta sisîya dîtinokêda ber ç’e’vê xwe aşkere milyak’etekî Xwedê dît ku hate cem wî û wîr’a got: «Kor’nêlyo!»
44010004	Ewî ku li wî nihêr’î, saw k’ete ser û got: «Çi ye Xudan?» Milyak’et gotê: «Xwedê dua û xêrêd te qebûl kirin û ew bîr nake.
44010005	De niha merîya bişîne Yafayê, gazî Şimh’ûn ke, yê ku jêr’a Petrûs dibêjin.
44010006	Ew çawa mêvan mala Şimh’ûnê ç’ermkerda ber be’rê dimîne».
44010007	Gava ew milyak’etê ku wîr’a xeber dida çû, ewî gazî du xulamêd malê û eskerekî berdestîyî xweyîman kir
44010008	û her tişt wanr’a gilî kir şandine Yafayê.
44010009	R’oja dinê ewana hê diçûn û nêzîkî bajêr dibûn, Petrûs nêzîkî sih’eta donzdeha r’abû ser xênî ku dua bike.
44010010	Ew bir’çî bû xwest ku nan bixwe. Hê gava nan hazir dikirin, mîna sih’etekê ser wîr’a derbaz bû.
44010011	Û wî dîna xwe dayê, va e’zman vebû, tiştekî mîna destexana mezin her çar goşava dardabû, dihate xwarê ser e’rdê.
44010012	Ser wê her cûr’e h’eywanêd çarp’ê, şûlikîyêd e’rdê û teyredêd e’zmên hebûn.
44010013	Deng hate wî: «R’abe Petrûs, serjêke û bixwe».
44010014	Lê Petrûs got: «H’aşa ji min Xudan, min t’u car tiştekî h’eram yan p’îs nexwarîye».
44010015	Cara duda ew deng hate wî: «Ew tiştê ku Xwedê h’elal kirîye tu h’eram h’esab neke».
44010016	Eva yeka sê cara qewimî û hingê ew destexan e’zmênva hate hilatinê.
44010017	Petrûs hê e’cêbmayî nav xweda difikirî: «Ev çi dîtinok bû min dît?» va ew merivêd ku Kor’nêlyo şandibûn li ber dergeh sekinîn û mala Şimh’ûn pirsîn.
44010018	Deng dan gotin: «Şimh’ûnê ku jêr’a Petrûs dibêjin li vir mêvan e?»
44010019	Petrûs hê ser wê dîtinokê difikirî, R’uh’ jêr’a got: «Va ne sê merî li te diger’in.
44010020	De îdî r’abe her’e xwarê û dudilî nebe t’evî wan her’e, çimkî Min ewana şandine».
44010021	Petrûs jî peya bû, çû cem wan meriva û got: «Ez im ewê ku hûn lê diger’in. Hûn bona çi hatine?»
44010022	Wan got: «Kor’nêlyoyê sersed em şandine. Ew merivekî r’ast, xwedêxof û alîyê t’emamîya miletê cihûyada jî xweyîyê şe’detîya qenc e. Ewî e’mir ji milyak’etekî pîroz stand, ku te gazî mala xwe ke û xeberdana te bibihê».
44010023	Hingê Petrûs ew t’eglîfî malê kirin, cîyê şevê da wan. R’oja dinê Petrûs r’abû t’evî wan çû, çend bawermendêd Yafayê jî t’evî wî çûn.
44010024	R’oja din gihîştine Qeyserîyê, Kor’nêlyo jî gazî xwexatî û dostêd xwe kiribû û hîvîya wan bû.
44010025	Gava Petrûs dik’ete hindur’, Kor’nêlyo pêşîya wîda çû û k’ete ber niga û ber ta bû.
44010026	Lê Petrûs ew r’akire p’îya û gotê: «R’abe bisekine, ez xwexa jî merî me».
44010027	Wîr’a bi xeberdanê k’ete hindur’ û li wir gelek civîyayî dîtin.
44010028	Ewî wanar’a got: «Hûn xwexa zanin ku ne e’detê mêrê cihû ye, ku t’evî necihûya r’abe-r’ûnî, yan hevva her’in-bên. Lê Xwedê ber min vekir, wekî ez t’u kesî p’îs yan h’eram h’esab nekim.
44010029	Bona wê yekê jî gava gazî min kirin, min na-na nekir r’abûm hatim. Û ez niha dipirsim, we bona çi gazî min kirîye?»
44010030	Kor’nêlyo got: «Berî çar r’oja, nêzîkî vî çaxî min duayê sih’eta sisîya mala xweda dikir, nişkêva merivek bi k’incê çîl-qerqaş li ber min sekinî
44010031	û got: ‹Kor’nêlyo! Xwedê duayêd te bihîstin û xêrêd teye kirî jî bîr anîn.
44010032	Niha merîya bişîne Yafayê gazî Şimh’ûn ke, yê ku jêr’a Petrûs dibêjin, ew çawa mêvan li mala Şimh’ûnê ç’ermkerda ber be’rê dimîne›.
44010033	Min jî pêr’a-pêr’a şandine cem te û te jî qenc kir ku tu hatî. Niha em h’emû jî li ber Xwedê sekinî ne, ku çi ji Xudan ter’a hatîye e’mirkirinê bêjî, em jî bibihên».
44010034	Petrûs dest bi xeberdanê kir û got: «Ez niha fe’m dikim, wekî Xwedê r’astî jî firqîyê nake nava mileta.
44010035	Lê ji nav her miletîda, yê ku ji Wî xof dike û r’astîyê dike li Wî qebûl e.
44010036	Hûn îdî r’ind zanin ku Xwedê eva xebera zar’êd Îsraêlr’a şand, bi Îsa Mesîh Mizgînîya e’dilayîyê da, Yê ku Xudanê h’emûya ye.
44010037	Usa jî zanin ji Celîlê girtî t’emamîya Cihûstanêda çi qewimî, pey wê nixumandinêr’a, ya ku Yûh’enna dannasîn kir,
44010038	çawa Xwedê Îsayê Nisretê bi R’uh’ê Pîroz û qewatê k’ifş kir, ku bi qencîkirinê ger’îya û h’emûyêd ku bin bindestîya mîrêcinda bûn qenc kirin, çimkî Xwedê t’evî Wî bû.
44010039	Em xwexa şe’dêd wan h’emû tişta ne, yêd ku Ewî t’opraxêd Cihûstanê û Orşelîmêda kirin. Paşê Ew darva dardakirin û kuştin,
44010040	lê Xwedê Ew r’oja sisîya ji mirinê r’akir, da e’yankirinê,
44010041	ne ku h’emû cime’têr’a, lê wan şe’dar’a, yêd ku pêşîyê ji alîyê Xwedêda hatibûne bijartinê, awa gotî mer’a, yêd ku pey mirin-r’abûna Wîr’a t’evî Wî xwarin û vexwarin.
44010042	Û Ewî t’emî li me kir, wekî em cime’têr’a dannasîn kin û şe’detîyê bidin ku Ew e h’akimê mirîya û zêndîya ji Xwedêda k’ifşkirî.
44010043	H’emû p’êxember şe’detîya Wî didin, ku h’emûyêd bawerîya xwe Wî bînin, wê bi saya navê Wî baxşandina guna bistînin».
44010044	Petrûs hê ev tişt digotin, R’uh’ê Pîroz hate ser h’emûyêd ku ev gotin dibihîstin.
44010045	Bawermendêd e’silê xweda cihû, yêd ku t’evî Petrûs hatibûn, zendegirtî man, ku R’uh’ê Pîroz çawa p’êşk’êş ser necihûyada jî barî,
44010046	çimkî bihîstin ku wana bi zimana xeber didan û şikirî didane Xwedê. Hingê Petrûs got:
44010047	«Îdî k’î dikare nehêle ku evana pê avê bêne nixumandinê, yêd ku mîna me R’uh’ê Pîroz jî standin?»
44010048	Wî çaxî e’mir kir ku bi navê Îsa Mesîh bêne nixumandinê. Paşê wana hîvî ji wî kir ku çend r’oja li wir bimîne.
44011001	Şandîya û bawermendêd alîyê Cihûstanêda diman, bihîstin ku necihûya jî xebera Xwedê qebûl kirine.
44011002	Gava Petrûs hevraz çû Orşelîmê, bawermendêd e’silê xweda cihû ew neheq dikirin û
44011003	digotin: «Tu çûyî cem merivêd nesinetkirî û te t’evî wan nan xwarîye!»
44011004	Hingê Petrûs destpêkir bi hûr-gilî wanr’a şirovekir û got:
44011005	«Min bajarê Yafayêda dua dikir, mîna sih’etekê ser minr’a derbaz bû. Û min dîtinokêda li ber ç’e’vê xwe dît, derdaneke mîna destexana mezin her çar goşava ji e’zmên dardabû hate xwarê, li ber min sekinî.
44011006	Ez hê zûr’ bibûm min lê dinihêr’î, min dîna xwe dayê, va ne h’eywanêd çarp’ê, r’e’wir, şûlikîyêd e’rdê û teyredêd e’zmên.
44011007	Hingê min dengek bihîst ku minr’a got: ‹R’abe Petrûs, serjêke û bixwe›.
44011008	Lê min got: ‹H’aşa ji min, Xudan, t’u car tiştekî h’eram yan p’îs nek’etîye devê min›.
44011009	Cara duda ewî dengî ji e’zmên li min veger’and û got: ‹Ew tiştêd ku Xwedê h’elal kirîye, tu h’eram h’esab neke›.
44011010	Eva yeka sê cara qewimî û her tişt paşda e’zmênva hate k’işandinê.
44011011	Hema wî çaxî sê merîyêd ku ji Qeyserîyê şandibûne pey min ber mala ku em têda diman sekinîn.
44011012	R’uh’ minr’a got: ‹T’evî wan her’e, dudilî nebe›. Ev her şeş bira jî t’evî min hatin û em çûne mala wî merivî.
44011013	Ewî mer’a got, ku çawa mala xweda milyak’et dîtîye, ku sekinî ye wîr’a gotîye: ‹Merîya bişîne Yafayê û gazî Şimh’ûn ke, yê ku jêr’a Petrûs dibêjin.
44011014	Ewê ter’a wan gotina bêje, bi k’îjana tê û t’emamîya neferêd mala xweva xilaz bî›.
44011015	Û min hema dest bi xeberdanê kir, R’uh’ê Pîroz hate ser wan, çawa pêşîyê hate ser me.
44011016	Wî çaxî hate bîra min ew xebera ku Xudan gotibû: ‹Yûh’enna bi avê nixumand, lê hûnê bi R’uh’ê Pîroz bêne nixumandinê›.
44011017	Awa heger Xwedê xût ew p’êşk’êş da wan, k’îjan da me, gava me bawerîya xwe Xudan Îsa Mesîh anî, ez k’î bûm ku miqabilî Xwedê bisekinîyama?»
44011018	Gava ku ev yeka bihîstin, dengê xwe bir’în, şikirî dane Xwedê û gotin: «Wekî usa ye Xwedê eva mecala da necihûya jî, ku ji gunekirinê veger’in û bijîn».
44011019	Ewêd ku ji dest wê zêrandina pey kuştina Steyfanr’a bela-belayî bibûn, gihîştine h’eta Fînîkyayê, Qubrisê û Entakyayê û t’enê cihûyar’a xeber dannasîn dikirin.
44011020	Lê nava wanda hinek ji merivêd Qubrisê û Kûrênê hebûn, ku gava çûn k’etine Entakyayê, yûnanar’a jî xeber didan, Mizgînîya Xudan Îsa didan.
44011021	Destê Xudan wanr’a bû, geleka bawer kir, berbi Xudan veger’îyan.
44011022	Bona wan ev deng-be’sa gihîşte civîna Orşelîmê, Barnabas şandine Entakyayê.
44011023	Gava gihîştê û k’erema Xwedê dît, şa bû û dil dida wan h’emûya ku bi t’emamîya dilê xweva Xudanr’a amin bimînin.
44011024	Barnabas merivekî qenc, R’uh’ê Pîroz û bawerîyêva t’ijî bû. Gelek cime’t ser bawermendêd Xudanda zêde bû.
44011025	Hingê Barnabas derbazî Tarsûsê bû, ku li Şawûl biger’e,
44011026	ew dît anî Entakyayê. Ewana hevr’a t’emamîya salekê t’evî civînê dicivîyan û gelek cime’t hîn dikirin. Pêşîyê Entakyayêda şagirt «mesîhî» hatine navkirinê.
44011027	Wan r’oja ji Orşelîmê p’êxember berjêrî Entakyayê bûn.
44011028	Ji wan yek, ku navê wî Hagabo bû, r’abû bi R’uh’ e’lam kir, ku wê t’emamîya dinyayêda bibe xelayîke giran. Û usa jî eva xelaya hêna Klawdyo Qeyserda bû.
44011029	Hingê şagirtêd Entakyayê qirar kirin ku ji destê k’êva çiqas tê alîk’arîyê bona bawermendêd Cihûstanê bişînin.
44011030	Usa jî kirin, bi destê Barnabas û Şawûl berpirsîyarêd civînêr’a şandin.
44012001	Wan çaxada Hêrodes p’adşa destê xwe hilda ser hinekêd ji civînê ku wan bide cefê,
44012002	Aqûbê birê Yûh’enna bi şûr da kuştinê.
44012003	Ewî dîna xwe dayê, ku kirina wî li cihûya xweş hat, r’abû Petrûs jî da girtinê. Ev yek r’ojêd Cejina Nanê Şkevada qewimîn.
44012004	Gava Petrûs girt, avîte kelê sparte çar t’axima, ku her t’aximek çar-çar esker bûn, wekî miqatî wî bin. Nêta wî ew bû ku pey Cejina Derbazbûnêr’a wî derxe ber cime’tê, dîwana wî bike.
44012005	Îdî Petrûs kelêda girtî bû, lê civînê bona wî bi dil û can, bi dua hîvî ji Xwedê dikir.
44012006	Wê şevê, ku sibetirê Hêrodes dixwest ew derxista ber cime’tê, bona dîwankirinê, Petrûs bi du zincîra girêdayî nava du eskerada r’azayî bû, nobedara jî ber dêrî nobedarîya kelê dikir.
44012007	Nişkêva milyak’etekî Xudan ber sekinî, r’onayê wî cîyî şewq da û niç’ande k’êleka Petrûs, ew h’işyar kir û gotê: «Zû r’abe». Zincîr ji destêd wî k’etin.
44012008	Hingê milyak’et wîr’a got: «Pişta xwe girêde û çarixêd xwe ser nigêd xweva ke». Ewî jî usa kir. Paşê wîr’a got: «Qap’ûtê xwe bavêje ser xwe û pey min were».
44012009	Petrûs jî derk’et da pey wî çû, lê nizanibû ew kirina milyak’et r’ast e, wî t’irê xewnê dibîne.
44012010	Ewana ji nobedarêd pêşin û duda derbaz bûn, h’eta dergehê h’esinî hatin, k’îjanî derdixiste nav bajêr. Dergeh xwexa li ber wan vebû, ji wir derk’etin k’ûçekê derbaz bûn, nişkêva milyak’et ji wî qetîya.
44012011	Hingê Petrûs ser h’işê xweda hat, got: «Ez niha r’ast zanim ku Xudan milyak’etê Xwe şand, ez ji destê Hêrodes û ji wan h’emû tiştêd ku cihû hîvîyê bûn xilaz kirim».
44012012	Gava ev yek fe’m kir, çû mala Meryema dîya Yûh’ennayê ku jêr’a Marqos digotin, ku li wir gelek civîyabûn dua dikirin.
44012013	Petrûs dergeh xist, carîke navê wê R’oda çû guhê xwe da ser.
44012014	Dengê Petrûs nas kir, ji şabûna dergeh venekir, lê r’evî çû hindur’ got: «Petrûs li ber dergeh sekinî ye!»
44012015	Wana wêr’a got: «Te h’işê xwe unda kirîye?» Lê ewa ser ya xwe bû, ku r’ast e. Wana got: «Qey milyak’etê wî ye?»
44012016	Petrûs jî serhev-serhev dergeh dixist. Gava vekirin ew dîtin, h’işê serê wan çû.
44012017	Ewî destê xwe h’ejand ku ker’ bin û gilî kir çawa Xudan ew ji kelê derxistîye, usa jî got: «Vê yekê Aqûb û xûşk-birayêd dinr’a jî bêjin». Xwexa jî r’abû çû cîkî din.
44012018	Sibeh ku safî bû, esker gelekî t’evîhev bûn, gelo çi hate serê Petrûs?
44012019	Gava Hêrodes li wî ger’îya û ew nedît, ji eskera her tişt pirsî û e’mir kir ku bêne kuştinê. Paşê Hêrodes ji Cihûstanê berjêrî Qeyserîyê bû û wir ma.
44012020	Hêrodes li miletêd Sûr û Saydayê r’abibû xezebê. Evana jî hevr’a r’abûn hatin, Bilasto wek’îlê mala Hêrodes anîne r’ayê û hîvî kirin ku li hev bên, çimkî bajarêd wan ji welatê wî p’adşayî xurek distandin.
44012021	R’ojeke k’ifşkirî Hêrodes k’incê p’adşatîyê lê, li herema dîwanê r’ûnişt û bi cime’tî wanar’a xeber dida.
44012022	E’laletê jî dikire qîr’în û digot: «Eva dengê xwedêkî ye, ne yê merîya ye!»
44012023	Destxweda milyak’etekî Xudan wî xist, bona ku wî şikirî neda Xwedê, kurmî bû mir.
44012024	Lê xebera Xwedê berfire û zêde dibû.
44012025	Barnabas û Şawûl gava qulixê xwe qedandin, ji Orşelîmê veger’îyan, Yûh’ennayê ku jêr’a Marqos digotin jî t’evî xwe anîn.
44013001	Civîna Entakyayêda çend p’êxember û dersdar hebûn, Barnabas, Şimh’ûnê ku jêr’a Nîgêr digotin, Lûkyoyê ji Kûrênê, Menayînê ku t’evî Hêrodesê serwêr mezin bibû û Şawûl.
44013002	Evana ku nava h’ebandina Xudanda bûn û r’ojî digirtin, R’uh’ê Pîroz wanr’a got: «Barnabas û Şawûl Minr’a bona wî şixulê ku Min gazî wan kirîye cude kin».
44013003	Wî çaxî r’ojî girtin, dua kirin, destêd xwe danîne ser wan û ew şandin.
44013004	Awa evana ku ji R’uh’ê Pîroz hatine şandinê, berjêrî Sêlûkyayê bûn û ji wir bi gemîyê derbazî Qubrisê bûn.
44013005	Gava gihîştine Selamîsê, k’inîştêd cihûyada xebera Xwedê dannasîn dikirin û Yûh’enna jî k’omekdarê wan bû.
44013006	Ew t’emamîya wê giravê ger’îyan, gihîştine h’eta Pafosê. Li wir p’êxemberekî cihûyayî derew û sêrbaz dîtin ku navê wî Baryêşû bû.
44013007	Eva yekî ji berdestîyêd Sergîyo Pawlosê welî bû. Sergîyo Pawlos jî merivekî aqil bû, evî gazî Barnabas û Şawûl kir, ku xebera Xwedê bibihê.
44013008	Lê Baryêşûyê sêrbaz, awa gotî bi yûnanî Êlûmas, miqabilî wan r’abû û dikir ku welî ji bawerîyê bixalifîne.
44013009	Hingê Şawûlê ku jêr’a Pawlos jî dibêjin, bi R’uh’ê Pîroz t’ijî li wî sêrbazî nihêr’î
44013010	û gotê: «Hey mixeneto û h’emû fêlbazîyava t’ijîyo! Cewrikê mîrêcin! Dijminê t’emamîya r’astîyê! Tê h’eta k’engê t’erka xalifandina r’îyêd Xudane r’ast nekî?
44013011	Va destê Xudan niha wê ser te giran be, tê kor bî û demekê te’vê nebînî». Û destxweda mij û dûman hate ser wî, virda-wêda dik’et r’êber dixwestin.
44013012	Wî çaxî welî ku ev yek dît, bawer kir, ser wê hînkirina bona Xudan e’cêbmayî ma.
44013013	Hingê Pawlos hevalêd xweva bi gemîyê ji Pafosê r’êk’etin hatine Pergêya Pamfîlyayê. Yûh’enna li wir ji wan qetîya, veger’îya Orşelîmê.
44013014	Ewana jî ji Pergê çûne Entakya Pisîdyayê, r’oja şemîyê k’etine k’inîştê r’ûniştin.
44013015	Pey xwendina Qanûn û nivîsarêd p’êxemberar’a serwêrêd k’inîştê yek şandine cem wan û gotin: «Gelî bira, heger gotineke we heye ku dil bidine cime’tê, k’erem kin bêjin».
44013016	Pawlos r’abû, destê xwe h’ejand û got: «Gelî cime’ta Îsraêlê û necihûyêd ku ji Xwedê ditirsin guhdar bin!
44013017	Xwedêyê vî miletê Îsraêlê kal-bavêd me bijartin û milet li welatê Misirê xerîbîyêda zêde kir. Bi destê zor ew ji wir derxistin,
44013018	çil salî ber’îyêda li wan sebir kir.
44013019	Welatê Kenanêda k’oka h’eft mileta anî, e’rdê wan çawa cî-war da cime’ta Xwe.
44013020	H’eta hingê çarsid pêncî sal derbaz bû. Ji wir şûnda h’akim dane wan h’eta hêna Samûêl p’êxember.
44013021	Paşê p’adşa xwestin, Xwedê çil salî yekî ji e’şîra Binyamîn, Şawûlê kur’ê Kîs da wan.
44013022	Gava ew avît, Dawid ser wan kire p’adşa, ku bona wî şe’detî da û got: ‹Min Dawidê Yêşa merîk dilê Xwer’a dît, wê xwestina Min gişkî bîne sêrî›.
44013023	Ji zur’eta wî Xwedê anegorî sozê Xwe Îsraêlr’a Xilazkirek r’akir, hema xût Îsa.
44013024	Berî hatina Wî, pêşîyê Yûh’enna t’emamîya miletê Îsraêlêr’a dannasîn kir, ku ji gunekirinê veger’in û bêne nixumandinê.
44013025	Gava Yûh’enna şixulê xwe ser hevda anî, got: ‹Hûn bona min çawa difikirin, ez k’î me? Ez ne Ew im, bona k’îjanî hûn difikirin. Lê va ye Ew pey min tê, ku ez ne hêja me benê çarixêd nigêd Wî vekim›.
44013026	Gelî bira, zar’êd xûn-qinêta Birahîm û necihûyêd nava wedaye ku ji Xwedê ditirsin, mer’a ev xebera ku pê xilaz dibin hate şandinê.
44013027	Binelîyêd Orşelîmê û serwêrêd wan Îsa çawa Xilazkir nas nekirin, lê gava dîwana Wî kirin, gotinêd p’êxemberaye ku her şemî dixûnin anîne sêrî.
44013028	Neheqîya bona kuştinê jî ser Wî nedîtin, lê dîsa hîvî ji Pîlato kirin ku Wî bide kuştinê.
44013029	Gava her tiştêd ku bona Wî nivîsar bûn anîne sêrî, ji dar anîne xwarê kirine t’irbê.
44013030	Lê Xwedê Ew ji mirinê r’akir
44013031	û gelek r’oja Xwe wanva da xuyakirinê, k’îjan ji Celîlê t’evî Wî hatibûne Orşelîmê. Niha jî ew li ber cime’tê şe’dêd Wî ne.
44013032	Û em vê Mizgînîyê didine we: Çi ku Xwedê kal-bavêd mer’a soz dabû,
44013033	Ewî bona me kir, awa gotî zar’êd wanr’a, gava Îsa ji mirinê r’akir. Çawa Zebûra dudada jî nivîsar e: ‹Tu Kur’ê Min î, Tu îro Minr’a bûyî›.
44013034	Bona vê yekê ku Ew ji mirinê r’akir û îdî Ew t’u car nar’ize, Xwedê aha gotîye: ‹Ezê wan dua-dirozgêd pîroze amin û Dawidr’a sozdayî ser weda bibarînim›.
44013035	Zebûreke dinda jî dibêje: ‹Tu nahêlî Pîrozê Te bir’ize›.
44013036	Belê Dawid zemanê xweda qirara Xwedêr’a xulamtî kir mir û gihîşte pêşîyêd xwe, bedena wî r’izî.
44013037	Lê Ewê ku Xwedê ji mirinê r’akir ner’izî.
44013038	Niha bira ev yek weva e’yan be, gelî bira, ku bi saya Îsa wer’a bona baxşandina guna tê dannasînkirinê. Û ji wan her tiştêd ku hûn bi Qanûna Mûsa nikaribûn bêsûc bûna,
44013039	niha k’î ku bawerîya xwe Îsa bîne wê bêsûc be.
44013040	Haş ji xwe hebin, nebe ev tiştê ku p’êxembera gotîye bê serê we:
44013041	‹Binihêr’in k’ubar-babaxno, e’cêbmayî bin û betavebin, çimkî Ezê r’ojêd weda kirekî bikim, kirekî usa, ku yek wer’a bêje jî hûnê bawer nekin›».
44013042	Gava Barnabas û Pawlos ji wir derk’etin, hîvî ji wan kirin, ku şemîya din jî bona wê yekê wanr’a xeber din.
44013043	Gava civîna k’inîştê bela bû, gelek cihû û ji necihûyêd ku hatibûne ser bawerîya cihûya pey Pawlos û Barnabas diçûn. Wanar’a xeber didan û dil didane wan, wekî t’imê nava k’erema Xwedêda bimînin.
44013044	R’oja şemîya din nêzîkî t’emamîya bajêr civîya, ku xebera Xudan bibihê.
44013045	Gava cihûya ew e’lalet dît, ji h’evsûdîyê miqabilî gotinêd Pawlos sekinîn û ew bêhurmet kirin.
44013046	Hingê Pawlos û Barnabas mêrk’îmî gotin: «Gerekê pêşîyê xebera Xwedê wer’a bihata xeberdanê, lê hûn ku xebera Xwedê t’exsîr dikin û xwe layîqî jîyîna h’eta-h’etayê nakin, va em vediger’ine berbi necihûya.
44013047	Çimkî Xudan aha e’mirî me kir: ‹Min Tu kirî r’onaya necihûya, wekî h’eta serê dinyayê bibî mecala xilazbûnê›».
44013048	Gava yêd necihû ev yek bihîstin, şa bûn şikirî didane gotina Xudan. Û ewêd ku bona jîyîna h’eta-h’etayê k’ifşkirî bûn, bawer kirin.
44013049	Xebera Xudan t’emamîya welêtda bela bû.
44013050	Lê cihûya hêlan dane k’ulfetêd xwedêbawere xweyîqedir, t’evî giregirêd bajêr, miqabilî Pawlos û Barnabas r’akirin û ji sînorêd xwe derxistin.
44013051	Wana jî t’oza nigêd xwe ser wanda dawşand, çûne Qonyayê
44013052	û şagirt bi şabûnê û R’uh’ê Pîrozva t’ijî bûn.
44014001	Qonyayêda jî ev yek mîna her car qewimî: Pawlos û Barnabas k’etine k’inîşta cihûya, usa xeber dan, wekî e’laleteke giran ji cihû û necihûya bawer kirin.
44014002	Lê cihûyêd ku bawer nekirin dilê necihûya qilqilandin û r’akirine miqabilî bira.
44014003	Awa ewana gelek wext li wir man, mêrk’îmî ser Xudan xeber didan, Xudan jî xebera k’erema Xwe îzbat dikir, bi destêd wan nîşan û k’eremet didane kirinê.
44014004	Lê dutîretî k’ete bajêr, hinek li alîyê cihûya bûn, hinek jî li alîyê şandîya.
44014005	Hingê hineke ji necihûya û cihûya t’evî serwêrêd xwe qirar kirin ku wan bêhurmet kin û bidine ber kevira,
44014006	lê ew pê h’esîyan r’evîne Lîstrayê û Dêrbê, bajarêd Lûkayonya, usa jî dor-berêd wan.
44014007	Û li wan dera Mizgînî didan.
44014008	Lîstrayêda yekî ji zikmakîyêda nigada şilûşe’t r’ûniştî bû, ku t’u cara neger’îyabû.
44014009	Ewî jî guhdarîya Pawlos dikir, Pawlos li wî nihêr’î û gava dît bawerîya wî bona qencbûnê heye,
44014010	bi dengê bilind gotê: «R’abe ser nigêd xwe r’ast bisekine!» Ewî jî banzda ser xwe, destpêkir ger’îya.
44014011	E’laletê gava kirina Pawlos dît, dengê xwe hildan bi lûkayonî gotin: «Xwedê dilqê însênda hatine xwarê cem me!»
44014012	Barnabasr’a Zews gotin, Pawlosr’a jî Hermês, çimkî xeberdanêda yê pêş ew bû.
44014013	K’ahînê Zewsê ku p’aristgeha wî li pêşberî bajêr bû, ga bi k’ofîyava anîne ber dergeh, xwest ku t’evî e’laletê şandîyar’a bike qurban.
44014014	Lê gava şandîya, Barnabas û Pawlosva ev yek bihîst, k’incêd xwe qelaştin û r’evîne nava e’laletê, kirine gazî û gotin:
44014015	«E’vdno! Hûn çima vê yekê dikin? Em jî binyat’a xweda merîne mîna we ne, Mizgînîyê didine we, ku hûn ji wan tiştêd p’ûç’ veger’in berbi Xwedêyê sax bên, Yê ku e’rd û e’zman, be’r û h’emûyêd nava wanda e’firandîye.
44014016	Ewî zemanê bihurîda hişt ku her milet r’îya xweda her’e.
44014017	Lê Xwexa Xwe bê şe’detî nehişt, qencî wer’a kir, ji e’zmên baran barand, r’ez jî demsalada dane we, bi xurekva hûn t’êr kirin û şabûn jî kire dilê we».
44014018	Bi van gotina wana bi zorekê e’lalet zeft kir, ku qurbana bona wan nedin.
44014019	Hingê ji Entakyayê û Qonyayê cihû hatin, e’lalet dane alîyê xwe, Pawlos dane ber kevira, ji bajêr k’aşî der kirin, wan t’irê mirîye.
44014020	Lê gava şagirta dora wî girt, ew r’abû k’ete bajêr û r’oja dinê t’evî Barnabas r’abû çû Dêrbê.
44014021	Wana ku wî bajarîda Mizgînî dan û gelek kirine şagirt, veger’îyane Lîstrayê, Qonyayê û Entakyayê.
44014022	Dilê şagirta dişidandin û dil didane wan, ku bawerîyêda bimînin û digotin: «Gerekê em bi gelek cefak’işandinê bik’evine P’adşatîya Xwedê».
44014023	Wana bona her civînekê berpirsîyar k’ifş kirin, bi r’ojî dua kirin û ew spartine wî Xudanê ku bawerîya xwe jê anîbûn.
44014024	Ew nava Pisîdyayêr’a derbaz bûn, paşê hatine Pamfîlyayê.
44014025	Pergêda jî xebera Xwedê dannasîn kirin, berjêr çûne Entalyayê.
44014026	Ji wir jî bi gemîyê çûne Entakyayê, wî cîyê ku spartî k’erema Xwedê bibûn bona wî şixulê ku ser hevda anîn.
44014027	Gava hatin, civîn li hev civandin û wanr’a gilî kirin, ku Xwedê t’evî wan çi tişt kirine û çawa dergehê bawerîyê ber necihûya jî vekir.
44014028	Li wir gelek wext t’evî şagirta man.
44015001	Hinek ji Cihûstanê berjêrî Entakyayê bibûn û bira hîn dikirin digotin: «Heger hûn li gora e’detê Mûsa neyêne sinetkirinê, hûn xilaz nabin».
44015002	Nava wan û Pawlos, Barnabasda gelek de’w-doz pêşda hat, hingê bira qirar kir ku bona vê pirsê Pawlos û Barnabas, usa jî ji wan çend kes hevraz her’ine Orşelîmê, cem şandî û berpirsîyara.
44015003	Civînê ku ew ver’êkirin, ewana Fînîkyê û Sameryayêva derbaz bûn û h’emû bawermendar’a bona veger’andina necihûya gilî dikirin, bi vê yekê ew gelekî şa kirin.
44015004	Gava gihîştine Orşelîmê, civînê, şandîya û berpirsîyara ew qebûl kirin û çi ku Xwedê t’evî wan kiribû wanr’a gilî kirin.
44015005	Lê hinek bawermendêd ji k’omela fêrisîya r’abûn gotin: «Gerekê van sinet kin û wanar’a bêjin, ku Qanûna Mûsa xwey kin».
44015006	Şandî û berpirsîyar civîyan, ku bona vê yekê bişêwirin.
44015007	Pey gelek de’w-dozêr’a Petrûs r’abû ser p’îya û wanr’a got: «Gelî bira! Hûn xwexa zanin ku Xwedê r’ojêd pêşinda ez nav weda bijartim, ku necihû xebera Mizgînîyê ji devê min bibihên û bawer bikin.
44015008	Xwedêyê ku dila zane da îzbatkirinê, ku necihû jî Wîva qebûl in, gava R’uh’ê Pîroz da wan jî, çawa da me.
44015009	Nava me û wanda t’u firqî danenî, bi bawerîyê dilê wan paqij kir.
44015010	Îdî çima hûn Xwedê dicêr’ibînin, nîrekî usa datînine ser stûyê şagirta, ku ne kal-bavêd me karibûne bibin, ne jî me?
44015011	Ev yek aha nabe, lê em bawer dikin, ku çawa em bi k’erema Xudan Îsa xilaz dibin, usa jî ew».
44015012	Hingê t’emamîya civatê dengê xwe bir’î û guhê xwe dane ser gotinêd Barnabas û Pawlos ku Xwedê bi destêd wan çiqas nîşan û k’eremet nava necihûyada kiribûn.
44015013	Gava ewana ker’ bûn, Aqûb deng hilda û got: «Gelî bira! Guh bidine min.
44015014	Şimh’ûn gilî kir, ku çawa pêşîyê Xwedê r’e’ma Xwe li necihûya kiribû, ku ji nava wan cime’tekê derxe, wekî navê Wî hildine ser xwe.
44015015	Vê yekêr’a gotinêd p’êxembera jî li hev digirin, çawa nivîsar e:
44015016	‹Ji vir şûnda Ezê veger’im, konê Dawidî k’etî dîsa vegirim, çî wî jî ku xirab bûye Ezê çêkim û wî dîsa bidime r’agirtinê,
44015017	wekî h’erçê merivêd mayîn û h’emû necihûyêd ku navê Min ser wan e, li Xudan biger’in.
44015018	Ew Xudanê ku van tişta hê ji dewrêd berêda e’yan kirîye dibêje›.
44015019	Bona vê yekê jî ez aha r’ê têr’a dibînim ku em ze’metê nedine ewêd ku ji necihûya berbi Xwedê tên,
44015020	lê em ne’mekê wanr’a binivîsin, ku h’evza xwe ji wan qurbanêd ku p’ûtar’a têne dayînê bikin, usa jî ji bênamûsîyê, goştê mirar û xûnê.
44015021	Fe’mdarî ye ku hê qur’nêd derbazbûyîda Qanûna Mûsa her bajarîda tê hînkirinê û h’emû r’ojêd şemîya k’inîştada wê dixûnin».
44015022	Hingê li şandîya, berpirsîyara û t’emamîya civînê xweş hat, ku ji nava xweda çend meriva bibijêrin û t’evî Pawlos û Barnabas bişînine Entakyayê. Ev bûn yêd ku hatine şandinê: Cihûdayê ku jêr’a digotin Barsabo û Sîlas. Nava bawermendada evana e’yan bûn.
44015023	Bi destê wan ev ne’me şandin aha nivîsar: «Em birayêd weye şandî û berpirsîyar silava li we birayêd ji necihûyaye Entakyayê, Sûryayê û Kîlîkyayê dikin.
44015024	Me bihîstîye ku ji nava me hinek derk’etine, ku me xwexa t’emî nedane wan, lê wan bi xeberêd xwe ze’met dane we û fikirêd we t’evîhev kirine.
44015025	Bona vê yekê li t’emamîya şêwira civîna me xweş hat, ku em meriva bibijêrin t’evî birayêd meye delal Barnabas û Pawlos bişînine cem we,
44015026	yêd ku e’mirê xwe dane navê Xudanê me Îsa Mesîh.
44015027	Awa em Cihûda û Sîlas dişînin, wekî ew jî van tişta bi devê xwe wer’a bêjin.
44015028	Li R’uh’ê Pîroz xweş hat, usa jî li me, ku t’u barî nedine ser milê we, pêştirî van tiştêd h’ewce:
44015029	Dûrî qurbanêd p’ûta, xûnê, mirarîyê û bênamûsîyê bin. Heger hûn xwe ji van tişta xwey kin, qenc e. Hûn xweş bin, de ma xatirê we».
44015030	Hingê ew ver’êkirin, berjêr çûne Entakyayê cime’t civandin, ne’me dane wan.
44015031	Gava xwendin, bona wê dildayînê p’ir’ şa bûn.
44015032	Cihûda û Sîlas jî ku p’êxember bûn, bi gelek xebera dil dane bawermenda û ew şidandin.
44015033	Gelek wext li wir man, paşê bawermenda ew bi xêr û silamet paşda şandine cem wan, yêd ku ew şandibûn.
44015035	Pawlos û Barnabas jî Entakyayêda diman, t’evî gelekêd mayîn xebera Xudan hîn dikirin û dannasîn dikirin.
44015036	Çend r’oja şûnda Pawlos gote Barnabas: «Were em veger’in serîkî bidine wan xûşk-bira, k’îjanar’a me h’emû bajarada xebera Xudan dannasîn kirîye, dîna xwe bidinê k’a h’alê wan çawa ye».
44015037	Barnabas dixwest Yûh’ennayê ku jêr’a Marqos digotin jî t’evî xwe bibirana,
44015038	lê Pawlos r’ê têr’a nedidît, yê Pamfîlyayêda ji wan qetîya û t’evî wan şixul nekir t’evî xwe bibirana.
44015039	Hingê ya wan li hev negirt, ev bû me’nî ji hev qetîyan. Barnabas Marqos hilda bi gemîyê çû Qubrisê,
44015040	Pawlos jî Sîlas bijart û ji bira spartî k’erema Xudan bûn, r’êk’etin çûn.
44015041	Li Sûryayê û Kîlîkyayê diger’îyan, civîn dişidandin.
44016001	Hingê Pawlos hate Dêrbê û Lîstrayê. Li wir şagirtek hebû navê wî Tîmot’êyo, kur’ê k’ulfeteke cihûye bawermend bû, lê bavê wî yûnan bû.
44016002	Bawermendêd Lîstrayê û Qonyayê hindava wîda qenc xeber didan.
44016003	Pawlos xwest wî t’evî xwe bibe û bona wan cihûyêd wan dera girt ew sinet kir, çimkî h’emûya jî zanibû ku bavê wî yûnan e.
44016004	Gava bajarar’a derbaz dibûn, ew t’emîyêd ku şandîya û berpirsîyarêd Orşelîmê qirar kiribûn, didane bawermenda ku xwey kin.
44016005	Awa civîn jî bawerîyêda dişidîyan û r’oj bi r’oj h’esabê wan zêde dibû.
44016006	Nava sînorêd Firîgya û Galatyayêda ger’îyan, çimkî R’uh’ê Pîroz nehişt ku qeza Asyayêda xebera Xwedê bêjin.
44016007	Gava nêzîkî Mîsyayê bûn, kirin ku her’ine Bîtênyayê, lê R’uh’ê Îsa îzin neda wan
44016008	û ber Mîsyayêva derbaz bûn berjêr çûne Troyayê.
44016009	Şev Pawlos dîtinokêda ber ç’e’vê xwe dît, yekî mekedonî sekinî bû hîvî ji wî dikir û digot: «Were Mekedonyayê alî me bike».
44016010	Gava wî ew dîtinok dît, me destxweda xwest ku her’ine Mekedonyayê. Me fe’m kir, ku Xwedê me dişîne wir, wekî Mizgînîyê bidine wan.
44016011	Em ji Troyayê bi gemîyê derk’etin r’ast çûne Samotraxê, r’oja dinê Nêyapolîsê.
44016012	Ji wir jî çûne Fîlîpyayê, bajarekî ne’yîya Mekedonyayêyî e’yan, usa jî ku bajarekî R’omayê ye. Wî bajarîda em çend r’oja man.
44016013	R’oja şemîyê em ji dergehê bajêr derk’etin çûne devê ç’êm, ew der çawa em difikirîn, cîyê dua bû. Me r’ûniştî t’evî k’ulfetêd civîyayî xeber dida,
44016014	k’ulfeteke xwedêbawer ji bajarê Tîyatîrayê, navê wê Lîdya ku k’incêd şîrk difirotin, guhdarî dikir. Xudan dilê wê vekir ku guh bide gotinêd Pawlos.
44016015	Gava ew neferêd xweva pê avê hatine nixumandinê, hîvî ji me kir û got: «Heger hûn min bawermenda Xudan h’esab dikin, k’erem kine mala min, li wir bimînin». Û zor li me kir em birin.
44016016	Carekê em diçûne cîyê duakirinê, carîk r’astî me hat, ku r’uh’ê k’oç’ektîyê pêr’a bû, evê bi wê k’oç’ektîyê xweyêd xwer’a p’ir’ k’ar danî.
44016017	Eva pey Pawlos û me k’etibû, dikire qîr’în û digot: «Ev merivana xulamêd Xwedêyê Herî Jorin in, ku wer’a bona r’îya xilazbûnê dannasîn dikin!»
44016018	Ev yeka ewê gelek r’oja dikir, h’eta ku Pawlos aciz bû, veger’îya û wî r’uh’îr’a got: «Bi navê Îsa Mesîh e’mirî te dikim ji wê derê!» Û pêr’a-pêr’a ew ji wê derk’et.
44016019	Gava xweyêd wê dîtin ku gumana k’ara wan hate bir’înê, Pawlos û Sîlas girtin, k’aşî meydana bajêr cem serwêra kirin,
44016020	ew birine ber serdarêd R’omayê û gotin: «Ev merivana cihû ne û bajarê me t’evîhev dikin.
44016021	E’detê usa me bajarvanêd R’omayê hîn dikin, ku ne mer’a cayîz e qebûl kin, ne jî bikin».
44016022	E’laletê h’icûmî ser wan kir, serdara jî k’incêd ser wan qelaştin û e’mir kirin ku wan bidine ber şiva.
44016023	Pey gelek lêdanêr’a avîtine kelê û e’mirî serwêrê kelê kirin, ku r’ind miqatîyê wan bike.
44016024	Ewî ku ev e’mir stand, ew avîtine zindanê û nigêd wan qeydada şidandin.
44016025	Nêzîkî nîvê şevê Pawlos û Sîlas dua dikirin û eşqî Xwedê distiran, girtîya jî guhê xwe danîbûne ser wan.
44016026	Nişkêva e’rd qayîm h’ejîya, h’eta ku h’îmêd kelê jî çûn-hatin, destxweda h’emû derî vebûn, qeyd-zincîrêd h’emûya hatine vekirinê.
44016027	Gava serwêrê kelê h’işyar bû û derêd kelê vekirî dîtin, şûr k’işand ku xwe bikuje, çimkî wî t’irê girtî r’evîne.
44016028	Lê Pawlos bi dengê bilind kire gazî û got: «T’u zîyanê nede e’mirê xwe, em h’emû jî vira ne!»
44016029	Ewî ç’ira xwest, r’evî hindur’, lerizî xwe avîte ber Pawlos û Sîlas.
44016030	Ew derxistin û got: «Ez xulam! Ez çi gerekê bikim ku xilaz bim?»
44016031	Wana jî got: «Bawerîya xwe Xudan Îsa bîne, tê neferêd xweva xilaz bî».
44016032	Hingê xebera Xudan wî û wan h’emûyar’a gotin, yêd ku mala wîda bûn.
44016033	Hema wê şevê serwêrê kelê ew birin, birînêd wan şûştin û pêr’a-pêr’a ew neferêd xweva pê avê hatine nixumandinê.
44016034	Ew anîne mala xwe, sifre li ber wan danî û t’emamîya neferêd xweva şa bûn, ku bawerîya xwe Xwedê anîn.
44016035	Gava sibeh safî bû, serdara zapidêd xwe şandin û gotin: «Wan meriva ber’de».
44016036	Serwêrê kelê ev yek Pawlosr’a got: «Serdar merî şandine wekî hûn bêne ber’danê. Niha r’abin bi xêr û silamet her’in».
44016037	Lê Pawlos wanr’a got: «Em, bajarvanêd R’omayê, bê dîwan bi cime’tî dane ber şiva avîtine kelê! Û niha dixwazin bi dizîva me derxin? Na, ev yek nabe, bira xwexa bên me derxin».
44016038	Zapida ev xeberana gîhandine serdara. Gava ku bihîstin ew bajarvanêd R’omayê ne, tirsîyan
44016039	hatin xwe avîtine wan, paşê ew derxistin û hîvî kirin ku ji bajarê wan her’in.
44016040	Ew jî ji kelê derk’etin çûne mala Lîdyayê, li wir xûşk-bira dîtin, dil dane wan û paşê r’êk’etin çûn.
44017001	Ewana Emfîpolîs û Apolonyayêva derbaz bûn hatine T’êsalonîkê, wî cîyê ku k’inîşta cihûya hebû.
44017002	Pawlos jî mîna e’detê xwe çû nava wan û sê r’ojêd şemîyê wanar’a dik’ete xeberdanê, ji nivîsara
44017003	şirovedikir û wanr’a îzbat dikir, ku gerekê Mesîh cefa bik’işanda û ji mirinê r’abûya û digot: «Ev Îsayê ku ez wer’a dannasîn dikim, ew Mesîh e».
44017004	Hinekêd ji wan bawer kirin xwe li Pawlos û Sîlas girtin, usa jî e’laleteke xwedêbawerêd yûnan û gelek k’ulfetêd xweyîqedir.
44017005	Lê ji cihûya hineka ji h’evsûdîyê çend merivêd bêkêre ner’ast civandin, kirine qalme-qalm, bajar t’evîhev kirin û h’icûmî ser mala Yason kirin, dixwestin Pawlos û Sîlas banîna ber cime’tê.
44017006	Gava ew nedîtin, Yason t’evî çend birava k’aşî cem serwêrêd bajêr kirin, dikirine qîr’în digotin: «Ewêd dinya t’evîhev kirine gihîştine vira jî
44017007	û Yason ew qebûl kirine mala xwe! Evana h’emû jî miqabilî e’mirêd Qeyser diçin û dibêjin: ‹P’adşakî din heye, navê wî Îsa ye›».
44017008	Bi van gotina e’lalet û serwêrêd bajêr t’evîhev kirin.
44017009	Hingê ji Yason û yêd mayîn k’efîl standin, ew ber’dan.
44017010	Hema çawa te’rî k’ete e’rdê, bira Pawlos û Sîlas şandine Beroyayê. Ew ku gihîştine wir, çûne k’inîşta cihûya.
44017011	Ev cihû ji yêd T’êsalonîkê serwaxttir bûn, xebera Xwedê bi dil û can qebûl kirin û her r’oj nivîsarada k’ûr dibûn, k’a ev tişt usa ne.
44017012	Ji wana geleka bawer kir, usa jî gelek k’ulfetêd yûnane xweyîqedir û mêr jî ne kêm bûn.
44017013	Gava cihûyêd T’êsalonîkê bihîstin ku Pawlos xebera Xwedê Beroyayêda jî dannasîn dike, hatin wir jî hêlan dane e’laletê û ew t’evîhev kirin.
44017014	Wî çaxî bira Pawlos destxweda şandine ber be’rê, lê Sîlas û Tîmot’êyo Beroyayêda man.
44017015	Ewêd ku Pawlos ver’êdikirin, ew h’eta At’înayê birin, paşê ji Pawlos t’emî standin ku Sîlas û Tîmot’êyo zû her’in bigihîjine wî, xwexa jî paşda veger’îyan.
44017016	Gava At’înayêda Pawlos hîvîya wan bû, dilê wî ne r’ih’et bû, çimkî dît bajar nava p’ûtp’aristîyêda bû.
44017017	Awa ewî k’inîştêda cihû û yûnanêd xwedêbawerr’a û li meydanê bajêrda jî her r’oj r’astî k’ê dihat wanr’a dik’ete xeberdanê.
44017018	Çend fîlosofêd êpîkûrî û stoyxî wîr’a k’etine h’ucetê û hineka digot: «Evî devbelayî bêt’ewşe çi dixwaze bêje?» Hineka jî digot: «Usa tê k’ifşê, ku eva derheqa xwedêyêd xerîbda dannasîn dike». Aha digotin, çimkî ewî bona Îsa û r’abûna mirîya dannasîn dikir.
44017019	Wî çaxî ew hildan birine ber civîna Aryopagoyê û gotin: «Em dikarin bona wê hînkirina nûye ku tu dannasîn dikî bizanibin?
44017020	Tu tiştêd xerîb me didî bihîstinê, lema jî em dixwazin me’na wan bizanibin».
44017021	H’emû at’înî û xerîbêd ku wir diman, tiştekî mayînva mijûl nedibûn, pêştirî tiştêd nû gotinê yan bihîstinê.
44017022	Hingê Pawlos ber civîna Aryopagoyêda sekinî û got: «Gelî at’înîya! Ez dîna xwe didimê, ku hûn ji h’emû alîyava gelekî h’ebandinêva mijûl in.
44017023	Çimkî gava ez ger’îyam, min dîna xwe da h’ebandinêd we, min gorîgehek dît ku ser wê nivîsar bû ‹XWEDÊYÊ NENASR’A›. Awa Ewê ku hûn nas nakin dih’ebînin, ez bona Wî wer’a dannasîn dikim.
44017024	Xwedêyê ku ev dinya û h’emûyêd nava wêda e’firandîye, Ew Xudanê e’rd û e’zmên e û p’aristgehêd bi desta çêkirîda namîne,
44017025	ne jî ç’e’vê Wî destê meriva ye ku xizmetk’arîya Wî bikin, çawa Yekî h’ewcê tiştekî, lê Ew xwexa e’mir, bînê û her tiştî dide h’emûya.
44017026	H’emû miletêd dinyayê ji xûnekî xuliqand, ku ser r’ûyê t’emamîya dinyayê bijîn. Ewî zeman û sînorêd cî-misk’ena wanr’a k’ifş kirin.
44017027	Ewî ev yekana kirin, wekî meriv li Wî biger’in, belkî bip’elînin bibînin. Lê Ew Xwedê ji me her kesî ne dûr e jî,
44017028	çimkî ‹em bi Wî dijîn, dimeşin û hene›. Çawa çend şayîrêd we jî gotine: ‹Em r’ast zar’êd Wî ne›.
44017029	Awa ku em ji Xwedê bûne, gerekê em Xwedê aha neşibînin mîna zêr’, zîv, yan kevirê ku bi h’iş û hostatîya meriva hatine k’olandinê.
44017030	Xwedê dîna Xwe nedaye h’emû zemanêd ku merivayîyê Ew nas nekirîye, lê niha her dera t’emî li h’emû meriva dike, ku ji gunekirinê veger’in.
44017031	Çimkî Ewî r’ojek k’ifş kirîye, k’îjanêda wê dîwana dinê r’ast bi destê Merivekî bike, Yê ku Ewî k’ifş kirîye. Xwedê ev yekana h’emûyar’a dane îzbatkirinê, gava Ew meriv ji mirinê r’akir».
44017032	Gava bona r’abûna mirîya bihîstin, hinek pê k’enîyan, lê hineka jî got: «Bona wê yekê emê careke din ji te bibihên».
44017033	Û Pawlos ji nav civîna wan derk’et çû.
44017034	Lê hineka xwe li wî girt, bawer kirin. Nava wanda bûn Dîyonîsyoyê endemê Aryopagoyê û k’ulfeteke navê wê Damerîs, t’evî hinekêd mayîn.
44018001	Ji wir şûnda Pawlos ji At’înê r’êk’et hate Korint’ê.
44018002	Li wir yekî cihû navê wî Akîla dît, bûyîna xweda ji Pontosê. Eva t’evî k’ulfeta xwe Priskîlayê nû ji Îtalyayê hatibû, çimkî Qeyser Klawdyo e’mir kiribû, ku h’emû cihû ji R’omê derk’evin. Pawlos çû cem wan,
44018003	cem wan ma û t’evî wan xebitî, çimkî p’êşê wan yek bû, kon çêdikirin.
44018004	Ew h’emû r’ojêd şemîya k’inîştada cihû û yûnanar’a dik’ete xeberdanê, ew didane bawerkirinê.
44018005	Gava Sîlas û Tîmot’êyo ji Mekedonyayê hatin, Pawlos bi xîret t’emamîya wextê xwe da hînkirina Xeberê û cihûyar’a şe’detî dida ku Mesîh, Îsa ye.
44018006	Gava ew miqabilî wî r’abûn û ew bêhurmet kirin, ewî k’incê xwe dawşand û gote wan: «Xûna we serê we be, ez bêsûc im. Ji vir şûnda ezê her’ime cem necihûya».
44018007	Ew hingê ji wir çû k’ete mala yekî navê wî Tîto Yûsto. Ew merivekî necihû bû, lê xwedêbawer bû, mala wî k’êleka k’inîştê bû.
44018008	Kirîspoyê serwêrê k’inîştê jî neferêd xweva bawerîya xwe Xudan anî û ji korint’îya geleka ku bihîstin, bawer kirin û pê avê hatine nixumandinê.
44018009	Şevekê Xudan dîtinokêda hate ber ç’e’vê Pawlos û gotê: «Netirse, xeber de û xwe ker’ neke.
44018010	Çimkî Ez t’evî te me û kesekê ber te r’anebe zîyanê nede te, çimkî gelek cime’ta Min vî bajarîda heye».
44018011	Ew li wê derê salekê û şeş meha ma, ew hînî xebera Xwedê dikirin.
44018012	Hêna welîyê Galîyoyê Axayayêda cihû bûne yek, h’icûmî ser Pawlos kirin û birine ber dîwanê
44018013	gotin: «Eva cime’tê hîn dike, ku ne li gora qanûnê Xwedê bih’ebînin».
44018014	Gava Pawlos wê destpêkira xeber da, Galîyo cihûyar’a got: «Heger gilî bona neheqîyê û xirabîyê bûya, cihûno, dibû ku min guhdarîya we bikira,
44018015	lê heger pirs ser xebera, nava û qanûna we ye, hûn xwexa binihêr’in. Ez naxwazim bibime h’akimê van tişta».
44018016	Û ew ji dîwanxanê derxistin.
44018017	Hingê h’emûya Sostênîsê serwêrê k’inîştê girtin, li ber dîwanxanê k’utan, lê qet xema Galîyo jî nîbû.
44018018	Pawlos gelek r’oja dîsa li wir ma, paşê xatirê xwe ji bawermenda xwest, bi gemîyê çû alîyê Sûryayê. Priskîla û Akîla jî t’evî wî bûn. Ewî Kenxêryayêda p’or’ê xwe kur’ kiribû, çimkî ad-qirarkirî bû.
44018019	Ew gihîştine Efesê, Priskîla û Akîla li wir hiştin, xwexa k’ete k’inîştê cihûyar’a k’ete xeberdanê.
44018020	Wana hîvî ji wî kir, ku hinekî dirêj li wir bimîne, ew qayl nebû.
44018021	Lê gava xatirê xwe ji wan xwest, got: «Ezê dîsa ser weda bêm, heger Xwedê h’iz bike». Bi gemîyê ji Efesê çû.
44018022	Gava gihîşte Qeyserîyê, hevraz çû Orşelîmê silav da civînê, paşê berjêr çû Entakyayê.
44018023	Gava hinek wext li wir ma, r’abû berêva k’ete welatê Galatya û Firîgya, h’emû şagirt bawerîyêda dişidandin.
44018024	Cihûkî navê wî Apolo, bûyîna xweda ji Skenderyayê, hate Efesê. Eva gotinbêjekî serxwe û nivîsarêd pîrozda zanekî zor bû.
44018025	Ew R’îya Xudanda hînbûyî bû, agirê xîretê sêrî k’etibû bona Îsa r’ast xeber dida û hîn dikir, lê t’enê nixumandina Yûh’enna zanibû.
44018026	Evî destpêkir k’inîştêda mêrk’îmî xeber da. Lê gava Priskîlayê û Akîla xeberdana wî bihîstin, ew birine cem xwe, hê r’ast R’îya Xwedê wîr’a şirovekirin.
44018027	Apolo ku xwest her’e Axayayê, bira dil dane ber û şagirtar’a jî ne’mek nivîsîn ku wî qebûl kin. Gava gihîşte wir, ew gelekî kêrî wan hat, yêd ku bi k’erema Xwedê bibûne bawermend.
44018028	Çimkî bi cime’tî xeberdanêda ya wî li ser ya cihûya dik’et, bi nivîsarêd pîroz dida îzbatkirinê, ku Mesîh, Îsa ye.
44019001	Gava Apolo hê Korint’êda bû, Pawlos cîyê jorinr’a derbaz bû berjêrî Efesê bû û li wir çend şagirt dîtin
44019002	û ji wan pirsî: «Gava we bawer kir, we R’uh’ê Pîroz stand?» Wana got: «Me qet nebihîstîye jî ku R’uh’ê Pîroz heye».
44019003	Ewî wanr’a got: «Lê hûn bi çi hatine nixumandinê?» Wana got: «Bi nixumandina Yûh’enna».
44019004	Pawlos got: «Yûh’enna bona guneveger’andinê nixumand û cime’têr’a got: ‹Yê ku pey minr’a tê bawerîya xwe Wî bînin›, awa gotî Îsa».
44019005	Gava ev yek bihîstin, bi navê Xudan Îsa hatine nixumandinê.
44019006	Û gava Pawlos destêd xwe danîne ser wan, R’uh’ê Pîroz hate ser wan, bi zimana xeber dan û p’êxembertî kirin.
44019007	Evana weke donzdeh merîya bûn.
44019008	Pawlos k’ete k’inîştê, sê meha mêrk’îmî xeber dida, bona P’adşatîya Xwedê wanr’a dik’ete xeberdanê û ew didane bawerkirinê.
44019009	Lê gava hineke serh’işk miqabil derk’etin û li ber cime’tê R’îya Xudan bêhurmet dikirin, Pawlos ji wan qetîya, şagirt başqe kirin û her r’oj dersxana Tîranoda wanr’a dik’ete xeberdanê.
44019010	Evê yekê du sala k’işand, h’eta ku h’emû cihû û yûnanêd ku qeza Asyayêda diman, Xebera Xudan bihîstin.
44019011	Xwedê bi destê Pawlos gelek k’eremetêd zor dikirin,
44019012	h’eta ku ew destmal û şalikêd ku Pawlos lê dik’etin nexweşar’a dibirin, ew qenc dibûn û r’uh’êd xirab derdik’etin.
44019013	Çend cihûyêd ger’ok hebûn ku xwe dabûne cinderxistinê, wan dikir ku ser yêd ku r’uh’êd xirab nava wanda hebûn, pê navê Xudan Îsa berî wan din û digotin: «Em pê wî Îsayê ku Pawlos dannasîn dike berî we didin».
44019014	Eva yeka her h’eft kur’êd Skêwayê serekk’ahînekî cihûya dikirin.
44019015	Carekê r’uh’ê xirab li wan veger’and û got: «Ez Îsa nas dikim, bona Pawlos jî zanim, lê hûn k’î ne?»
44019016	Hingê ew merivê ku r’uh’ê xirab têda bû, banzda ser wan, qewata wî wan h’emûyada çû ew usa k’utan, wekî ew ji wê malê te’zî û birîndar r’evîn.
44019017	Bona vê yekê h’emû cihû û yûnanêd ku Efesêda diman pê h’esîyan. Tirs k’ete ser wan h’emûya û navê Xudan Îsa bilind dibû.
44019018	Gelek bawermend jî dihatin gunêd xwe didane r’ûyê xwe û kirêd xwe digotin.
44019019	Yêd sêrbazîyêva jî ku mijûl dibûn, geleka k’itêbêd xwe t’op dikirine cîkî û li ber h’emûya dişewitandin. Qîmetê wan h’esab kirin, pêncî h’ezar zîv derk’et.
44019020	Bi vî awayî Xebera Xudan bi zorayî hê pêşda diçû û qewat dibû.
44019021	Gava ev tişt bûn, Pawlos qirar kir ku Mekedonyayê û Axayayêva derbaz be her’e Orşelîmê û got: «Pey çûyîna wirar’a gerekê ez her’im R’omê jî bibînim».
44019022	Ewî du k’omekdarêd xwe Tîmot’êyo û Êrasto şandine Mekedonyayê û ew hinekî jî li qeza Asyayê ma.
44019023	Wan çaxada bona R’îya Xudan gelekî şer’-de’w pêşda hat.
44019024	Yekî zîvker hebû navê wî Dîmîtrîyo. Evî p’aristgehêd xwedêya navê wê Artemîs cûr’ê ya e’detîda bi zîv biç’ûk çêdikirin û gelek k’ar hostar’a danî.
44019025	Ewî gazî wan h’emû hosta, usa jî yêd mîna xweyîyê vî p’êşeyî kirin û got: «Gelî hevala! Hûn zanin ku k’ara me vî şixulîda ye.
44019026	Hûn jî dibihên û dibînin ku evî Pawlosî ne ku t’enê Efesêda, lê bawerîya we hebe t’emamîya qeza Asyayêda jî serê gelek cime’ta t’ijî kirîye ji r’ê derxistîye û dibêje: ‹Ew xwedêyêd ku bi desta çêkirî ne, ew ne xwedê ne›.
44019027	Zîyana wê ne t’enê ew e ku p’êşê me tê bêhurmetkirinê, lê p’aristgeha Artemîs xwedêya mezin wê ber tiştekî neyê h’esabê û wê qedirê mezinayîya wê bik’eve, ya ku h’emû qeza Asya û dinya dih’ebîne».
44019028	Gava ev yek bihîstin, bi k’în-box t’ijî bûn, dikirine qîr’în û digotin: «Artemîsa efesîya mezin e!»
44019029	T’emamîya bajêr qilqilî, r’ahişte Gayos û Erîstarxoyê mekedonî, ku heval-r’êyêd Pawlos bûn, hevr’a r’evîne dîtindarê.
44019030	Pawlos jî xwest ku bik’eve nava wê e’laletê, lê şagirta nehişt.
44019031	Ji hinek serwêrêd qeza Asyayê jî ku dostêd wî bûn, merî şandine cem wî û hîvî jê kirin, ku neçe dîtindarê.
44019032	Hema wî wextîda hineka cûr’ekî, hineka jî cûr’ekî din dikirine qîr’în, çimkî k’ombûna wan t’evîhevbûyî bû, geleka jî nizanibû ew bona çi jî civîyane.
44019033	Hineka ji e’laletê Skender pêşda birin, çimkî cihûya ew pêşda de’f dan. Skender destê xwe bilind kir, xwest caba xwe bide.
44019034	Lê gava pê h’esîyan ku ew cihû ye, h’emûya bi dengekî weke du sih’eta kirine qîr’în: «Artemîsa efesîya mezin e!»
44019035	Paşê k’atibê bajêr e’lalet seqir’and û got: «Gelî efesîya! K’î nizane ku bajarê Efesê xweyîtîyê p’aristgeha Artemîsa mezin dike, ya ku kevirê wêyî pîroz ji e’zmên hatîye xwarê?
44019036	Çawa vê yekêda ku tiştekî xêlif t’une, lema jî gerekê hûn xwe r’ih’et xwey kin û tiştekî bi berzeqîyê nekin.
44019037	We ev merivana anîne vira, evana ne t’alankirêd p’aristgehê ne û ne jî xwedêya me bêhurmet kirine.
44019038	Awa heger şikîyatê Dîmîtrîyo û hostayêd t’evî wî ser yekî heye, bira her’ine dîwanxanê, h’akim hene. Li wir ew dikarin şikîyatê xwe hevdu bikin.
44019039	Lê heger xwestina we bona tiştekî din e, bira civateke e’detîda bê lênihêr’andinê.
44019040	Çimkî zîyana me jî vê yekêda heye û bona şer’ê îroyîn emê bêne neheqkirinê û me’nîk t’une, ku em pê bikaribin bona vê k’ombûnê caba xwe bidin».
44019041	Gava ev yek got, civat bela kir.
44020001	Gava qalme-qalm seqir’î, Pawlos gazî şagirta kir, dil da wan û xatirê xwe ji wan xwest, r’abû çû Mekedonyayê.
44020002	Li wan alîya ger’îya, bi gelek gotina dil dane wan. Paşê çû Yûnanistanê,
44020003	weke sê meha li wir derbaz kir. Gava k’arê xwe dikir ku biçûya Sûryayê, cihûya bona wî şêwireke mixenetîyê kir, ew jî fikirî Mekedonyayêva veger’e.
44020004	T’evî wî ji Beroyayê Sopatroyê kur’ê Pîro, ji T’êsalonîkê Erîstarxo û Sêkûndo, Gayosê ji Dêrbê û Tîmot’êyo, ji qeza Asyayê Tixîko û Trofîmo çûn.
44020005	Evana pêşîya me çûne Troyayê, li wir hîvîya me bûn.
44020006	Em jî pey r’ojêd Cejina Nanê Şkevar’a bi gemîyê ji Fîlîpyayê çûn, pênc r’ojada gihîştine Troyayê, cem wan. Em wir h’eft r’oja man.
44020007	R’oja h’eftîyêye pêşin em bona nankerkirinê civîyayî bûn, Pawlos ku wê r’oja din biçûya, wanar’a xeber dida û h’eta nîvê şevê xeberdana xwe dirêj kir.
44020008	Ew oda em têda civîyayî bûn, gelek ç’ira têda hebûn.
44020009	Xortek jî navê wî Eytûxo, ser p’encerê r’ûniştî dihênijî û k’ete xewa k’ûr. Û gava Pawlos xeberdana xwe dirêj dikir, ew xewa k’ûrda ji qatê sisîya jorda k’et û mirîtî ew hildan.
44020010	Pawlos peyayî jêrê bû, xwe avîte ser wî, da h’emêza xwe û got: «Xwe unda nekin, çimkî r’uh’ê wî wîda ye».
44020011	Paşê hilk’işîya hat, nan kerkir xwar û h’eta sibehê dirêj xeber da û r’abû çû.
44020012	Xort jî sax-silamet anîne mal, bêh’esab dil hate ber wan.
44020013	Em çûn k’etine gemîyê r’êk’etin û berbi Asosê çûn, ku ji wê derê me gerekê Pawlos hilda, çimkî ewî mer’a gotibû: «Ezê peya bêm».
44020014	Gava li Asosê r’astî me hat, me ew hilda çûne Mitûlanê.
44020015	Ji wir jî em çûn, r’oja dinê gihîştine pêşberî Xîyayê, r’ojtira din gihîştine Samosê, sibehtira din jî gihîştine Mîletosê.
44020016	Pawlos nêta xwe danîbû bi gemîyê ber Efesêr’a derbaz bûya, ku nebe wextê xwe qeza Asyayêda unda ke, çimkî dilezand ku heger jêr’a li hev bê, R’oja Pêncîye h’esab ew li Orşelîmê be.
44020017	Ji Mîletosê merî şande Efesê û gazî berpirsîyarêd civînê kirin.
44020018	Gava ew hatine cem wî, wanr’a got: «Hûn xwexa zanin wê r’oja pêşinda gava min nigê xwe avîte qeza Asyayê, h’eta niha wer’a çawa bûme.
44020019	Min Xudanr’a t’am şkestî bi gelek hêsira, nava wan cêr’ibandinada qulix kirîye, k’îjan ku ji şêwirêd cihûya dihatine serê min,
44020020	Hûn zanin ku min t’u car xwe ji tiştêd kêrhatîye bona we nedaye paş, lê h’emû wer’a gotine û aşkere mal bi mal hûn hîn kirine.
44020021	Min bi me’rîfetî hin hîvî ji cihûya, hin jî ji necihûya kir, ku veger’ine berbi Xwedê û bawerîya xwe Xudanê me Îsa bînin.
44020022	Û va ez bin destê R’uh’ê Pîrozda diçime Orşelîmê, wir wê çi bê serê min, ez nizanim.
44020023	T’enê R’uh’ê Pîroz h’emû bajarîda t’emîyê dide min û dibêje ku: ‹Qeyd û tengasî pêşîya te ne›.
44020024	Lê ez e’mirê xwe layîqî t’u tiştî nakim, t’enê dikim bigihîjime meremê xwe û wê qulixa ku min ji Xudan Îsa standîye bînime sêrî, awa gotî Mizgînîya k’erema Xwedê bi me’rîfetî dannasîn kim.
44020025	Niha ez zanim îdî hûn h’emûyêd ku ez nav weda ger’îyame û P’adşatîya Xwedê dannasîn kirîye r’ûyê min nabînin.
44020026	Bona vê yekê ez r’oja îroyîn li ber we şe’detîyê didim, ku cabdarê xûna we t’u kesî nînim,
44020027	çimkî min xwe neda paş, t’emamîya qirara Xwedê wer’a got.
44020028	Niha miqatî xwe û t’emamîya wî kerê pêz bin, ku R’uh’ê Pîroz hûn ser berpirsîyar k’ifş kirine. Şivantîyê civîna Xwedê bikin, ya ku Wî bi xûna Xwe qazinc kir.
44020029	Ez zanim pey çûyîna minr’a gurêd devxûn wê bik’evine nava we û h’eyfa wan wê kêrî neyê.
44020030	Ji nava weda jî merivê derên û tiştêd xêlif wê xeber din, ku şagirta pey xwe bibin.
44020031	Bona vê yekê h’işyar bimînin û bîr nekin, ku min hûn her kes, sê sala şev û r’oj bê r’ih’etî bi hêsira şîret kirine.
44020032	Niha ez we dispêrime Xwedê û Xebera k’erema Wî, ku dikare we r’uh’anîyêda ava ke û p’ara we t’evî t’emamîya cime’ta Xwe ke.
44020033	Min havijîya xwe zêr’, zîv û k’incê t’u kesî neanîye.
44020034	Hûn xwexa zanin ez û yêd t’evî min em h’ewcê çi jî bûne, ev destêd min xebitîne.
44020035	Min pê h’emû şixulêd xwe nîşanî we kirîye, ku çawa gerekê bixebitin k’omekê bidine k’etîya û xebera Xudan Îsa bîr bînin ku got: ‹Xwezî li dayîya, ne ku li standîya›».
44020036	Gava ev yek got, t’evî h’emûya çok da dua kir.
44020037	H’emû jî gelekî girîyan, xwe avîtine stûyê Pawlos û r’amûsan.
44020038	Dilêd wan hê zêde bona wê xebera wî dişewitî ku got: «Hûn îdî r’ûyê min nabînin». Paşê ew h’eta gemîyê ver’êkirin.
44021001	Gava em ji wan qetîyan, bi gemîyê r’êk’etin, r’ast çûn gihîştine Kosê, r’oja dinê R’odosê û ji wir Patarayê.
44021002	Me gemîk dît ku diçû Fînîkyayê, em k’etine wê r’êk’etin.
44021003	Gava Qubrisê xuya kir, me ew milê ç’epêva hişt. Em berbi qeza Sûryayê çûn gihîştine bajarê Sûrê, çimkî barê gemîyê wir gerekê bihata valakirinê.
44021004	Me şagirt dîtin, em h’eft r’oja li wir man. Wana bi R’uh’ê Pîroz digote Pawlos ku neçe Orşelîmê.
44021005	Lê gava me ew r’oj derbaz kirin, em r’abûn çûn û h’emûya jina û zar’ava h’eta bajêr der em ver’êkirin û devê be’rê me çok da dua kir.
44021006	Paşê me xatirê xwe ji hev xwest k’etine gemîyê, ewana jî veger’îyane malêd xwe.
44021007	Me r’êwîtî bi gemîyê ji Sûrê dûmayî kir, em gihîştine Pitolêmayê, me wir xûşk-bira silav kirin, em r’ojekê mane cem wan.
44021008	R’oja din em ji wir r’êk’etin çûne Qeyserîyê mala Fîlîpoyê mizgîndar, ew yek ji wan her h’eft k’omekdarêd k’ifşkirî bû. Em li cem wî man.
44021009	Çar qîzêd wîye bik’ir hebûn, ku p’êxembertî dikirin.
44021010	Gava em gelek r’oja li wir man, ji Cihûstanê p’êxemberekî navê wî Hagabo berjêr bû.
44021011	Gava hate cem me, qayîşa pişta Pawlos hilda, dest û p’îyêd xwe girêda û got: «R’uh’ê Pîroz aha dibêje: ‹Ew merivê xweyê vê qayîşê cihûyê Orşelîmêda aha wî girêdin û bidine destê necihûya›».
44021012	Gava ev yek me bihîst, t’evî yêd wir me lava kir, ku ew hilnek’işe neçe Orşelîmê.
44021013	Lê Pawlos cab da û got: «Hûn çi dikin? Çima hûn digirîn û dilê min dişkênin? Ez Orşelîmêda bona navê Xudan Îsa ne ku t’enê bona girêdanê, lê bona kuştinê jî hazir im».
44021014	Gava me nikaribû ew banîya ser ya xwe, me dengê xwe bir’î û got: «Bira e’mirê Xudan be».
44021015	Çend r’oja şûnda me k’arê xwe kir, em hilk’işîyan çûne Orşelîmê.
44021016	T’evî me çend şagirtêd Qeyserîyê jî hatin, em birine mala şagirtekî zûva, ku navê wî Minaso bû, ji Qubrisê, wekî em li wir bimînin,
44021017	Gava em gihîştine Orşelîmê, bawermenda em eşq û şa qebûl kirin.
44021018	R’oja dinê Pawlos t’evî me çû cem Aqûb, h’emû berpirsîyar jî hazir bûn.
44021019	Pawlos silav da wan, yek-yek çi ku Xwedê bi qulixê wî nava necihûyada kiribû, wanar’a gilî kir.
44021020	Wana ku ev yek bihîst, şikirî dane Xwedê û usa jî Pawlosr’a gotin: «Dîna xwe bidê, çiqas h’ezara cihûyêd bawermend hene û h’emû jî xîretk’êşêd Qanûnê ne.
44021021	Awa wana bona te bihîstîye ku tu h’emû cihûyêd nava necihûyada hîn dikî, ku dest ji Qanûna Mûsa bik’işînin û dibêjî ku ew kur’êd xwe sinet nekin û pey e’det jî neçin.
44021022	Niha em çi bikin? Wê e’se bibihên ku tu hatîyî.
44021023	De r’abe em çi ter’a dibêjin bike. Vir cem me çar meriv hene ku ad-qirar kirine.
44021024	Wan xwer’a hilde, t’evî wan li gora e’det paqij be û xercê wan hilde ser xwe, ku p’or’ê serê xwe kur’ kin. Hingê her kesê zanibe ew tiştêd ku bona te bihîstine derew in û tu xwexa jî pey Qanûna Mûsa diçî.
44021025	Lê bona wan necihûyêd ku hatine ser bawerîyê, me wanr’a qirara xwe nivîsîye şandîye, wekî ew h’evza xwe ji wan qurbanêd p’ûtp’aristîyê, xûnê, goştê mirar û bênamûsîyê bikin».
44021026	Hingê Pawlos ew merî r’oja dinê hildan, t’evî wan paqij bû, k’ete p’aristgehê û xilazîya r’ojêd paqijbûnê da e’lamkirinê, ku wê k’engê bona wan her kesî h’edî bê dayînê.
44021027	Gava her h’eft r’oj ser hevda hatin, ji cihûyêd qeza Asyayê Pawlos p’aristgehêda dîtin, t’emamîya e’laletê t’evr’akirin, dest avîtinê
44021028	û kirine qîr’în gotin: «Hewar, îsraêlîno! Alîk’arîyê bikin! Eva ew meriv e, yê ku li her dera h’emûya miqabilî cime’ta me, Qanûna Mûsa û vî cîyî hîn dike, hê serda jî yûnan kirine p’aristgehê, ev cîyê pîroz h’er’imand».
44021029	Ev yeka gotin, çimkî pêşîyê bajêrda Trofîmoyê ji Efesê t’evî wî dîtibûn û wan t’irê Pawlos ew kirîye p’aristgehê.
44021030	T’emamîya bajêr h’ejîya, e’lalet bi lez k’om bû, Pawlos girtin ji p’aristgehê k’aşî derva kirin û derêd wê pêr’a-pêr’a hatine girtinê.
44021031	Gava wan dikir ku wî bikujin, cab gihîşte serh’ezarê r’efa eskera, wekî t’emamîya Orşelîmê t’evîhev bûye.
44021032	Ewî pêr’a-pêr’a esker û sersed hildan, bi lez çû ser wan. Gava wana serh’ezar eskerava dîtin, dest ji Pawlos k’utanê k’işandin.
44021033	Wî çaxî serh’ezar hate nêzîk, ew girt, e’mir kir ku bi du zincîra wî girêdin. Hingê pirsî: «Ev k’î ye û çi kirîye?»
44021034	Nava e’laletêda bona wî her yekî cûr’ekî dikire qar’e-qar’. Ewî gava ji dest qalme-qalma cime’tê nikaribû e’seyî bizanibûya, e’mir kir wî bibine eskerxanê.
44021035	Gava Pawlos gihîşte p’êpelînga, eskera ew bilindkirî birin, çimkî e’laletê zor dida wî,
44021036	li pey wî diçûn, dikirine qîr’în û digotin: «Wî bikujin!»
44021037	Îdî Pawlos wê bibirana hindur’ê eskerxanê, ewî serh’ezarr’a got: «Îzina min heye t’evî te xeber dim?» Ewî got: «Tu yûnanî jî zanî?
44021038	Ku usa ye tu ne ewî misirî yî, yê ku çendek pêşda kire şer’-de’w, çar h’ezar qaçaxêd mêrkuj derxistine ber’îyê».
44021039	Pawlos got: «Ez merivekî cihû me, ji Tarsûsa Kîlîkyayê, ne bajarvanekî bê nav-nîşan im. Ez hîvî ji te dikim, îzinê bide ku ez vê cime’têr’a xeber dim».
44021040	Gava ewî îzin da, Pawlos ser p’êpelînga sekinî, destê xwe bilind kir, cime’tê ku dengê xwe bir’î, ewî bi zimanê îbranî xeber da û got:
44022001	«Gelî bav û bira! Niha guhdarîya min bikin, ku ez caba xwe bidim».
44022002	Gava bihîstin ku ew wanar’a bi zimanê îbranî k’ete xeberdanê, ker’ bûn hê dengê xwe bir’în. Û wî got:
44022003	«Ez merivekî cihû me, bajarê Tarsûsa Kîlîkyayêda ji dîya xwe bûme, lê vî bajarîda bin destê Gamalyêlda çawa şagirt mezin bûme û h’emû Qanûna kal-bava jî bi fesal-r’ast hîn bûme, hindava Xwedêda jî xweyîxîret bûm, çawa ku hûn h’emû îro.
44022004	Min h’eta kuştinê jî yêd ku pey vê R’ê diçûn, dizêrandin û qisimê jin û mêra girêdidan davîtine kelê,
44022005	çawa serekk’ahîn û t’emamîya civîna r’ûspîya jî şe’dê min in. Min ser birayêd cihûtîyêdaye Şamê ne’me ji wan hildabûn diçûm wekî yêd wir jî girêdayî bînime Orşelîmê ku bidine cezayê.
44022006	Gava ez hê r’ê diçûm, nêzîkî Şamê bûm, r’o nava r’ojê nişkêva ji e’zmên dora min r’onayîke qayîm şewq da.
44022007	Ez k’etime e’rdê û min dengek bihîst ku minr’a got: ‹Şawûl! Şawûl! Tu çima Min dizêrînî?›
44022008	Min lê veger’and: ‹Tu k’î yî, Xudan?› Ewî minr’a got: ‹Ez Îsayê Nisretê me, Yê ku tu dizêrînî›.
44022009	Ewêd t’evî min jî r’onayî dîtin, lê dengê ku minr’a xeber dida nedibihîstin.
44022010	Hingê min got: ‹Ez çi bikim, Xudan?› Xudan minr’a got: ‹R’abe her’e Şamê û li wir her tiştê ku bona te k’ifşkirî ye bikî, wê ter’a bê gotinê›.
44022011	Min ku ji dest şewqa wê r’onayê nedidît, hingê yêd t’evî min destê min girtin, ez birime Şamê.
44022012	Yekî navê wî Hananîya, anegorî Qanûnê xwedêxof, nav cihûyêd Şamêda jî ew xweyîyê şe’detîya qenc bû,
44022013	eva hat cem min sekinî û got: ‹Şawûl bira, bibîne!› Min destxweda dît û li wî nihêr’î.
44022014	Ewî minr’a got: ‹Xwedêyê kal-bavêd me tu k’ifş kirî ku e’mirê Wî bizanibî û Yê R’ast bibînî, xebera devê Wî bibihêyî,
44022015	çimkî tê ber h’emû meriva bona wan tiştêd te dîtin û bihîstin bibî şe’dê Wî.
44022016	Îdî çima derengî dêxî? R’abe were nixumandinê, gazî navê Wî ke ji gunêd xwe were şûştinê›.
44022017	Gava ez veger’îyame Orşelîmê û p’aristgehêda dua dikir, mîna sih’etê ser minr’a derbaz bû,
44022018	min Ew dît û Wî minr’a got: ‹Bike bilezîne ji Orşelîmê derê, çimkî ew şe’detîya ku tê bona Min bidî ewê qebûl nekin›.
44022019	Min got: ‹Xudan, ew qenc zanin ku ez bûm, ewî h’emû k’inîştada yêd bawerîya xwe Te danîn, davîtine kelê û ew dik’utan.
44022020	Gava xûna Steyfanê şe’dê Te dir’ijîya, ez xwexa jî wir hazir û r’azî bûm, min nobedarî k’incêd yêd ew kuştin dikir›.
44022021	Hingê Ewî minr’a got: ‹Her’e, Ezê te bişînime dûr cem necihûya›».
44022022	H’eta van xebera e’laletê guhdarîya wî kir, paşê bi dengê bilind gotin: «R’ûbarî dinê wî nehêle! Yêd mîna wî gerekê nejîn!»
44022023	Wana dikirine qîr’în, k’incê xwe diqelaştin davîtin û xwelî dir’eşandine hewa.
44022024	Serh’ezar e’mir kir, ku wî bibine eskerxanê û got: «Bidin ber qamçîya jê bipirsin, bizanibin k’a sûcê wî çi ye, wekî usa ser wî dikine qar’e-qar’».
44022025	Gava bi qayîşêd ç’erm girêdan, Pawlos sersedê sekinîr’a got: «Gelo eva cayîz e ku hûn li bajarvanekî R’omayê xin, yê ku hê dîwana wî nebûye?»
44022026	Sersed gava ev yek bihîst, çû cem serh’ezar û got: «Tu çi dikî? Eva meriva bajarvanê R’omayê ye».
44022027	Serh’ezar nêzîkî Pawlos bû û wîr’a got: «Minr’a bêje, tu bajarvanê R’omayê yî?» Ewî got: «Belê».
44022028	Serh’ezar lê veger’and û got: «Min bi gelek p’era ew bajarvantî standîye». Pawlos got: «Lê ez yekr’ojîya xweda bajarvanê wir im».
44022029	Û destxweda ewêd ku wê lêxistana û gilî jê bik’işandana ji wî dûr k’etin. Serh’ezar xwexa jî tirsîya, gava bihîst ku bajarvanê R’omayê ye, çimkî ewî ew dabû girêdanê.
44022030	Sibetira din serh’ezar xwest r’ast bizanibe k’a cihû çima şikîyatê Pawlos dikin. Ew ber’da û e’mir kir, ku serekêd k’ahîna civîna giregirava bê. Hingê Pawlos anî li ber wan da sekinandinê.
44023001	Pawlos dîna xwe da civîna giregira û got: «Gelî bira! Min bi îsafa r’ih’et li ber Xwedê e’mirê xwe h’eta îro derbaz kirîye».
44023002	Hananîyayê serekk’ahîn e’mirî berdestîyêd nêzîkî Pawlos kirin ku dêvda bidinê.
44023003	Hingê Pawlos wîr’a got: «Xwedêyê jî li te xe, dîwarê sîwaxkirî! Tu r’ûniştî yî anegorî Qanûnê dîwana min dikî û ji Qanûnê der e’mir dikî ku ew min xin».
44023004	Yêd cem Pawlos sekinî gotin: «Tu serekk’ahînê Xwedê bêhurmet dikî?»
44023005	Pawlos got: «Birano, min nizanibû ku ew serekk’ahîn e. Çawa nivîsar e: ‹Hindava serwêrê miletê xweda xirab xeber nede›».
44023006	Hingê Pawlos pê h’esîya ku alîkî sadûqî ne, alîkî jî fêrisî, wê civînêda kire gazî û got: «Gelî bira! Ez fêrisî me, kur’ê fêrisîya! Bona gumana r’abûna mirîya dîwana min dikin».
44023007	Gava ev yek got, fêrisî û sadûqî hevr’a k’etine h’ucetê û dutîretî k’ete nava k’omê,
44023008	(çimkî sadûqî dibêjin ne r’abûna mirîya heye, ne milyak’et, ne jî r’uh’, lê fêrisî hersêka jî qebûl dikin).
44023009	Hingê qalme-qalma mezin hê pêşda hat, ji qanûnzanêd alîyê fêrisîya hinek r’abûne p’îya û deng hildan mêrk’îmî gotin: «Em vî merivîda t’u xirabîyê nabînin. Belkî r’uh’ekî yan milyak’etekî vîr’a xeber daye?»
44023010	Gava şer’-de’w zêde bû, serh’ezar tirsîya ku ew Pawlos qet-qetî kin, e’mirî eskera kir ku her’ine jêrê ewî ji nav wan bigirin bibine eskerxanê.
44023011	Şevtira din Xudan li ber wî sekinî û gotê: «Serxwe be, te çawa şe’detîya Min Orşelîmêda da, usa jî gerekê R’omêda şe’detîyê bidî».
44023012	Sibeh ku zelal bû, hinek cihû bûne yek û sond xwarin, ku h’eta Pawlos nekujin, ne bixwin, ne jî vexwin.
44023013	Ewêd ku ew sond xwarin ji çilî zêdetir bûn.
44023014	Evana çûne cem serekêd k’ahîn û r’ûspîya gotin: «Me sond xwarîye, h’eta ku em Pawlos nekujin, tiştekî te’m nekin.
44023015	Awa hûn t’evî civîna giregira bêjine serh’ezar ku ewî sibê bîne cem we, yançîye hûn dixwazin derheqa wîda her tiştî hê r’ast pê bih’esin, emê jî hê berî hatina wî hazir bin ku wî bikujin».
44023016	Lê xarzîyê Pawlos bona vê t’elekê bihîst, hat k’ete eskerxanê Pawlosr’a got.
44023017	Pawlos jî gazî sersedekî kir û gotê: «Evî xortî bibe cem serh’ezar, dixwaze tiştekî wîr’a bêje».
44023018	Ewî jî xort bire cem serh’ezar û gotê: «Pawlosê girtî gazî min kir, hîvî kir ku vî xortî bînime cem te, tiştekî wîyî gotinê ter’a heye».
44023019	Serh’ezar destê wî girt, bire alîkî û pirsî: «Tu çi dixwazî e’lamî min kî?»
44023020	Ewî got: «Cihûya qirar kirîye ku hîvî ji te bikin, wekî sibê Pawlos bibî civîna giregira, yançîye dixwazin derheqa wîda her tiştî hê r’ast bizanibin.
44023021	Lê wan bawer neke, çimkî ji wan çil merîya zêdetir xwe veşartine, hîvîya wî ne. Wana sond xwarîye, ku ne bixwin, ne jî vexwin h’eta wî nekujin. Wana niha k’arê xwe kirîye, hîvîya qirara te ne».
44023022	Wî çaxî serh’ezar xort ver’êkir û t’emî da wî: «Kesîr’a nebêje, ku te ev yek minr’a gotîye».
44023023	Serh’ezar gazî du serseda kir û got: «Dusid eskerî hazir kin, h’eftê sîyarî, dusid jî r’imdar, wekî şev sih’eta neha h’eta Qeyserîyê her’in.
44023024	Usa jî çend hespa hazir kin, wekî Pawlos lê sîyar kin, ku bê qede bê bela bibine cem Felîksê welî».
44023025	Ne’mek jî bi vê fikirê nivîsî:
44023026	«Ji Klawdyo Lûsyo, Silav Felîksê welîyê xweyîqedirr’a!
44023027	Eva meriva ji cihûya hatibû girtinê, wê bi destê wan bihata kuştinê, ez pê h’esîyam ku r’omayî ye, bi eskerava gihîştimê û min ew xilaz kir.
44023028	Min xwest ku bizanibim k’a bona çi şikîyatê wî dikin, min ew bire ber civîna giregirêd wan
44023029	û k’ifş kir, ku şikîyatê wan ser pirsêd qanûna wan e, lê bona kuştinê yan girtinê xirabîya wî t’uneye.
44023030	Gava cab gihîşte min, ku cihûya bona wî merivî t’elekek hazir kirîye, min destxweda ew şande cem te û e’mirî li şikîyatkira kir, ku çî wanî miqabilî wî hebe, li ber te bêjin».
44023031	Eskera jî anegorî wî e’mirê ku standin, Pawlos şev hildan birine Entîpetrîsê.
44023032	R’oja dinê yêd sîyarî Pawlosr’a danîn ku t’evî wî her’in, lê yêd peya xwexa veger’îyane eskerxanê.
44023033	Ewêd sîyarî gihîştine Qeyserîyê, ne’me dane welî, Pawlos jî dane destê wî.
44023034	Ewî ew ne’me xwend, pirsî ji k’îjan qezayê ye, ku pê h’esîya ji Kîlîkyayê ye,
44023035	got: «Ezê hingê guhdarîya te bikim, k’engê şikîyatkirêd te bên». Û e’mir kir, ku ew qesira Hêrodesda bê xweykirinê.
44024001	Pênc r’oja şûnda Hananîyayê serekk’ahîn t’evî hineke ji r’ûspîya û Tertûloyê zanebêj berjêr bû hate Qeyserîyê. Vana bona Pawlos gilî-gazinê xwe welîr’a kirin.
44024002	Gava gazî Pawlos kirin, Tertûlo dest bi şikîyata kir û got: «Em t’imê û her dera wan kirinêd te dişêkirînin, Felîksê xweyîqedir, ku saya serê te evî miletê me gelek e’dilayî dîtîye û gelekî pêşda çûye.
44024004	Lê wekî gelekî serê te neêşînim, hîvî dikim ji k’erema xwe kin guhdarîya me bike.
44024005	Me ev meriva dît, çawa mîna belakê k’etîye nava h’emû cihûyêd ser dinê t’evîhev dike û r’êberê k’omela nisretîya ye.
44024006	Evî kir ku p’aristgehê jî bih’er’imîne, lê me ew girt.
44024008	Heger tu ji wî bipirsî, tê xwexa bikaribî ji wî her tiştî bizanibî k’a bona çi em şikîyatê wî dikin».
44024009	Cihûya jî gotina wî e’seyî kirin, gotin: «Belê, ev yek usa ye».
44024010	Gava welî pê serîya kir ku ew xeber de, Pawlos lê veger’and û gotê: «Ez zanim ku gelek sal in tu h’akimê vî miletî yî, ezê jî bi r’ezedilî bona xwe caba xwe bidim.
44024011	Çawa ku tu dikarî bizanibî, eva donzdeh r’oj t’une, ku ez bona h’ebandinê hevraz çûbûme Orşelîmê.
44024012	Evana ez nedîtime ku p’aristgehêda t’evî yekî têk’evime de’wê, yan jî k’inîştada usa jî cîkî din bajêrda e’laletê dora xwe t’op kim.
44024013	Û ne jî niha dikarin gotinêd xwe îzbat kin, ku bona çi şikîyatê min dikin.
44024014	Lê ezê aşkere ter’a bêjim, wekî li gora wê R’îya ku ewana jêr’a k’omela şih’itî dibêjin, ez hema usa Xwedêyê kal-bavêd xwe dih’ebînim. Û çi ku Qanûn û nivîsarêd p’êxemberada jî nivîsar e, bawer dikim.
44024015	Ez Xwedêda jî guman im, çawa ku ew jî wê gumanê ne, ku h’emû heq û neheqê ji mirinê r’abin.
44024016	Bona vê yekê çiqas ji min tê, ez dice’dînim h’emû wextî bi îsafa r’ih’et li ber Xwedê û meriva bim.
44024017	Awa pey gelek salar’a ez veger’îyam hatime Orşelîmê, ku k’omekê bidime miletê xwe û h’edîya bidim.
44024018	Hingê wî şixulîda ez p’aristgehêda paqijbûyî dîtim li gora e’detê me. Ez ne t’evî e’laletê bûm, ne jî şer’ûda.
44024019	Lê ji wan çend cihûyêd qeza Asyayê li wir bûn. Heger hindava minda tiştekî wanî gotinê hebûya, ew gerekê bihatana ber te bisekinîyana şikîyatê min bikirana.
44024020	Yan jî bira evana bêjin, gava ez ber civîna giregira sekinî bûm, çi xirabî ser min dîtin,
44024021	pêştirî vê yekê, ku min bi dengê bilind nava wanda gotîye: ‹Bona bawerîya r’abûna mirîya hûn îro dîwana min dikin›».
44024022	Felîksva ew R’ê ku r’ind e’yan bû, hingê ewî şixulê wan paşda avît û got: «K’engê Lûsyoyê serh’ezar berjêr bê, ezê hingê bona şixulê we qirara xwe bidim».
44024023	Ewî e’mirî sersed kir, ku Pawlos p’ir’î-hindikî aza xwey kin û îzina heval-hogirêd wî jî bidin, yê ku wê k’omekdarîya wî bikin.
44024024	Çend r’oja şûnda Felîks t’evî Dirûsîla k’ulfeta xweye cihû hat, gazî Pawlos kir û bona wê bawerîya ser Mesîh Îsa ji wî bihîst.
44024025	Pawlos hê bona r’astîyê, xwegirtinê û dîwana Xwedêye ku wê bê xeber dida, Felîks saw k’işand û got: «Tu niha her’e. Gava wextê min hebe, ezê gazî te kim».
44024026	Usa jî ew wê gumanê bû, ku ji Pawlos p’ere bistanda, bona wê yekê jî gelek cara gazî wî dikir û t’evî wî xeber dida.
44024027	Gava du sal derbaz bûn, dewsa Felîks Porkîyo Fêsto bû welî. Felîks jî ku dixwest qencî cihûyar’a bikira, Pawlos girtî hişt.
44025001	Pey sê r’ojar’a, gava Fêsto derbazî ser qulixa xwe bû, ew ji Qeyserîyê hevraz çû Orşelîmê.
44025002	Serekêd k’ahîna û giregirêd cihûya bona Pawlos şikîyatê xwe li wî kirin
44025003	û hîvî kirin ku bike qencî wî bîne Orşelîmê, çimkî wana t’elek çêkiribû ku r’êva wî bikujin.
44025004	Lê Fêsto li wan veger’and û got: «Pawlos wê li Qeyserîyê girtî bimîne û ezê xwexa jî zûtirê her’ime wir.
44025005	Awa bira serwêrêd we t’evî min berjêr bin û heger neheqîke wî merivî jî hebe, bira gunek’arîya wî bêje».
44025006	Wir nehe-dehe r’oja nav wanda ma, paşê berjêr çû Qeyserîyê, r’oja din li herema dîwanê r’ûnişt, e’mir kir ku Pawlos bînin.
44025007	Gava Pawlos hat, cihûyêd ku ji Orşelîmê berjêr hatibûn dora wî girtin û gelek buxdanêd giran li wî dikirin, lê nikaribûn îzbat kirina.
44025008	Pawlos caba xwe da û got: «Min hindava Qanûna cihûya yan p’aristgehê yan jî Qeyserda t’u neheqî nekirîye».
44025009	Fêsto jî xwest ku cihûyar’a qencîyê bike, li Pawlos veger’and û got: «Tu dixwazî hevraz her’î Orşelîmê, ku bona van tişta dîwana te ber min wir bê kirinê?»
44025010	Pawlos got: «Ez li ber dîwana Qeyser sekinî me, li k’u jî dîwana min gerekê bibe. Min xirabîk li cihûya nekirîye, çawa tu xwexa jî qenc zanî.
44025011	Awa heger ez neheq im û min tiştekî usa kirîye ku gerekê bême kuştinê, ez ji mirinê venak’işim, lê heger neheqîya min vê yekêda t’une, çawa ku ewana şer’a davêjine min, kes nikare min bide destê wan. Ez de’wa dîwana Qeyser dikim».
44025012	Hingê Fêsto t’evî şîretk’ara xeber da, paşê li wî veger’and û gotê: «Tu de’wa Qeyser dikî, gerekê tu her’î cem Qeyser».
44025013	Çend r’oj derbaz bûn, Egrîpa p’adşa û Bernikê hatine Qeyserîyê, ku Fêsto silav kin.
44025014	Gava gelek r’oj li wir derbaz kirin, Fêsto bona Pawlos e’lamî p’adşê kir û got: «Vir merivek heye ku ji hêna Felîksda ew girtî maye.
44025015	Gava ez çûme Orşelîmê, serekêd k’ahîna û r’ûspîyêd cihûya şikîyatê wî ber min kirin û hîvî kirin ku ez dîwana wî bikim.
44025016	Min li wan veger’and û got, wekî ne e’detê r’omayîya ye ku merivekî bêxeda bidine der, h’eta mecalê nedine yê gunek’ar, ku li ber şikîyatkirêd xwe bisekine û r’û bi r’û ber wan caba xwe bide.
44025017	Gava ewana hatine vira, min derengî neêxist, r’oja dinê ez li herema dîwanê r’ûniştim û min e’mir kir, ku wî merivî bînin.
44025018	Gava yêd ku ew gunek’ar dikirin r’abûn ku xeber din, min bona çi xirabîyêd ku şik dibire wî, t’u kesî bona wan yeka tiştek negot.
44025019	Lê de’wa wan t’evî wî bona pirsa h’ebandina wan bû û ser Îsakî mirî, ku Pawlos dibêje Ew sax e.
44025020	Hingê min nizanibû ku çawa ev pirsana e’seyî bikirana, min ji wî pirsî: ‹Tu dixwazî her’î Orşelîmê, ku bona van tişta ber dîwanê bisekinî?›
44025021	Lê çaxê Pawlos xwest ku şixulê wî her’e ber Qeyser û bê lênihêr’andinê, min e’mir kir ku ew girtî bimîne, h’eta ku ez wî bişînime cem Qeyser».
44025022	Egrîpa Fêstor’a got: «Min jî dixwest xeberdana wî merivî bibihîsta». Ewî jî got: «Tê sibê wî bibihêyî».
44025023	R’oja dinê Egrîpa û Bernikê bi r’ewşa mezin t’evî serh’ezar û giregirêd bajêr hatine k’oç’ikserê, Fêsto e’mir kir û Pawlos anîn.
44025024	Fêsto got: «Egrîpa p’adşa û h’emûyêd hazir! Hûn vî dibînin, t’emamîya cime’ta cihûya hin Orşelîmêda, hin jî vira şikîyatê vî ber min dikirin û dikirine qîr’în digotin: ‹Ew gerekê sax nemîne!›
44025025	Lê min k’ifş kir ku evî tiştekî usa nekirîye ku bê kuştinê û xwexa jî de’wa dîwana Qeyser dike, min qirar kir ku wî bişînim.
44025026	Lê bona vî tiştekî e’seyî t’une xweyê xwer’a binivîsim, bona vê yekê min ev anî ber we, îlahî ber te Egrîpa p’adşa, wekî ev yek dîsa bê lênihêr’andinê, hingê tiştekî minî nivîsarê wê hebe.
44025027	Çimkî tiştekî bê aqilî ye, heger ez girtîkî bişînim û bona sûcê wî tiştekî nenivîsim».
44026001	Hingê Egrîpa Pawlosr’a got: «Îzina te heye ku tu bona xwe xeber dî». Wê demê Pawlos destê xwe bilind kir, caba xwe da.
44026002	«Egrîpa p’adşa, bona h’emû şikîyatêd ku cihû li min dikin, ez îro xwe bextewar h’esab dikim ku ber te sekinî me caba xwe didim,
44026003	îlahî vê pirsêda ku tu haş ji h’emû e’det û pirsêd cihûya heyî. Bona vê yekê ez ji te hîvî dikim, bi sebir guhdarîya min bikî.
44026004	H’emû cihû zanin ku min çawa e’mirê xwe ji zar’otîya xweda girtî nava miletê xwe û li Orşelîmêda derbaz kirîye.
44026005	Ewana zûva min nas dikin, heger bixwazin, dikarin şe’detîyê bidin, wekî ez anegorî e’detê k’omela dînê meyî h’işk jî fêrisî bûme.
44026006	Û niha jî bona gumana wî sozê ku Xwedê daye kal-bavêd me dîwana min tê kirinê,
44026007	xût bona wî sozê ku her donzdeh e’şîrêd me bi dil û can, şev û r’oj Xwedê h’ebandine, wekî bigihîjine ewê yekê. Belê bona vê gumanê ye, ku cihû şikîyatê min dikin, p’adşayî xweş be.
44026008	Hûn çima nikarin bawer bikin, ku Xwedê wê mirîya ji mirinê r’ake?
44026009	Min xwexa jî kiribû deynê stûyê xwe, ku miqabilî navê Îsayê Nisretê gelek tişt bikira
44026010	û min Orşelîmêda kir jî. Min ji serekêd k’ahîna h’ukum stand û gelekêd ji cime’ta Xwedê davîtine kelê û gava dihatine kuştinê, min jî dengê xwe dida.
44026011	H’emû k’inîştada gelek cara min ew didane cezayê û dikir ku zorê bidime wan ku wê bawerîya xwe înk’ar kin. Min k’îna wan girtibû, h’eta bajarêd xerîbda jî ew dizêrandin.
44026012	Awa ez carekê bi h’ukum û e’mirê serekêd k’ahîna diçûme Şamê.
44026013	R’oj nîvro bû, p’adşayî xweş be, r’êva min dît ji e’zmên r’onayîke ji r’onayîya te’vê zortir dora min û yêd t’evî min dihatin şewq da.
44026014	Em h’emû k’etine e’rdê, min dengek bihîst ku bi zimanê îbranî minr’a got: ‹Şawûl! Şawûl! Tu çima Min dizêrînî? Tu bi k’ulmê nikarî her’î dirêşê›.
44026015	Min got: ‹Tu k’î yî, Xudan?› Xudan got: ‹Ez ew Îsa me, Yê ku tu dizêrînî.
44026016	Niha r’abe ser nigêd xwe, Ez bona wê yekê teva xuya bûm, ku te bikime berdestîyê Xwe û şe’dê wî tiştê ku te dît û wan tiştêd ku Ezê paşê ber te vekim.
44026017	Ezê te ji destê cime’ta Îsraêlê û necihûya xilaz kim. Va Ez te dişînime nava wan,
44026018	wekî ç’e’vêd wan vekî, ji te’rîstanîyê berbi r’onayê û ji h’ukumê mîrêcin berbi Xwedê veger’înî, wekî bi saya wê bawerîya ser min, gunêd wan bêne baxşandinê û t’evî p’ara cime’ta Min bin›.
44026019	Awa Egrîpa p’adşa, ez miqabilî wê dîtina li berç’e’vaye ji e’zmên nesekinîm.
44026020	Lê min pêşîyê yêd Şamê, Orşelîmê û t’emamîya t’opraxêd Cihûstanêr’a dannasîn kir, usa jî necihûyar’a, ku t’obe kin berbi Xwedê veger’in û kirêd qenc bikin, wekî bê k’ifşê ew ji gunekirinê veger’îyane.
44026021	Bona vê yekê cihûya ez p’aristgehêda girtim, xwestin min bikujin.
44026022	Lê min ji Xwedê k’omek stand û h’eta îro ez mame, şe’detîyê didime biç’ûk û mezina. Tiştekî zêde jî ji wan tiştêd ku p’êxembera û Mûsa gotibûn wê bibin, min negotîye:
44026023	Gerekê Mesîh cefa bik’işanda, bibûya yê pêşin ji nava mirîya r’abûyî û r’onaya xilazbûnê miletêd cihû û necihûyar’a dannasîn kira».
44026024	Gava Pawlos aha caba xwe da, Fêsto bi dengê bilind got: «Tu xwe unda dikî, Pawlos! P’ir’xwendina te te unda dike».
44026025	Pawlos gotê: «Ez xwe unda nakim Fêstoyê xweyîqedir, lê xeberêd r’ast û çê dibêjim.
44026026	P’adşa haş ji van tişta heye, lema jî ez aza xeber didim û bawer nakim ku tiştek ji wî veşartî mabe, çimkî ev yeka qulç’ekîda nebûye.
44026027	Egrîpa p’adşa, tu p’êxembera bawer dikî? Zanim ku tu bawer dikî».
44026028	Egrîpa Pawlosr’a got: «Te t’irê tu usa zû dikarî min bikî mesîhî?»
44026029	Pawlos got: «Ez hîvî ji Xwedê dikim, zû-dereng ne ku t’enê tu, lê h’emûyêd ku îro guhdarîya min dikin, usa bin çawa ez im, pêştirî van qeyda».
44026030	Hingê p’adşa r’abû p’îya, welî, Bernikê û h’emûyêd t’evî wî r’ûniştî jî pêr’a.
44026031	Ew derk’etine derva, hevr’a xeber dan û gotin: «Eva meriva tiştekî usa nake ku bê kuştinê yan girtinê».
44026032	Lê Egrîpa Fêstor’a got: «Me dikaribû eva meriva ber’da, heger evî de’wa dîwana Qeyser nekira».
44027001	Gava qirar kirin ku em bi gemîyê her’ine Îtalyayê, Pawlos û çend girtîyêd din dane destê sersedekî ji r’efa eskerêd Qeyser, navê wî Yûlyo.
44027002	Em k’etine gemîke ji Edremîtê, ku wê gemîwargehêd qeza Asyayêva biçûya û r’êk’etin. Erîstarxoyê mekedonî jî ji T’êsalonîkê mer’a bû.
44027003	R’oja dinê em Saydayê peya bûn, Yûlyo qencî Pawlosr’a kir, îzin da ku her’e cem dostêd xwe, wekî bona wî xem bikin.
44027004	Ji wir r’êk’etin, dest bayê pêşîya me, em te’ldê Qubrisêr’a derbaz bûn.
44027005	Gava em nava be’ra pêşberî Kîlîkyayê û Pamfîlyayêva derbaz bûn, gihîştine Lîkyayê, bajarê Mîrayê.
44027006	Wir sersed gemîke Skenderyayê dît ku diçû Îtalyayê, em kirine wê gemîyê.
44027007	Hêdî-hêdî gelek r’ojada em bi zorekê nêzîkî Kinîdyayê bûn. Bê ku r’ê nedida me, em binat’ara Kirêtayê ber Salmonêr’a derbaz bûn.
44027008	Em bi zorekê wirr’a derbaz bûn gihîştine cîkî, ku jêr’a dibêjin Gemîwargehêd Bedew, ku nêzîkî bajarê Laseyayê bû.
44027009	Gelek wext ku li wir derbaz bû, r’êwîtîya gemîyê jî bi qezîyava girêdayî bû, R’oja R’ojîya jî îdî derbaz bibû. Pawlos şîret li wan kir û got:
44027010	«Gelî meriva! Ez dibînim ku ev r’êwîtîya bi gemîyê gelek zîyanê û cefava girêdayî ye, ne ku t’enê bona bar û gemîyê, lê bona e’mirê me jî».
44027011	Lê sersed hê gur’a gemîvan û xweyê gemîyê dikir, ne ku xeberêd Pawlos.
44027012	Ew gemîwargeh bona derbazkirina zivistanê ne qenc bû, lema jî geleka ji wan qirara xwe da ku ji wir her’in, belkî bikaribin bigihîjine bajarê Fînîksê û li wir zivistanê derbaz kin. Eva bajara gemîwargeheke girava Kirêtayê ye, ku li başûr-r’oavayê û bakur-r’oavayê dinihêr’e.
44027013	Gava bayê başûrêyî nerm hat, wana t’irê îdî gihîştine meremê xwe, lengere k’işandin r’êk’etin û xwe li hêşîya Kirêtayê girtî çûn.
44027014	Lê xêlekê şûnda firtoneke qayîm li me r’abû, ku jêr’a dibêjin Êvrîkilon.
44027015	Firtonê li gemîyê xist û gemî nikaribû miqabilî wê biçûya, dest jê k’işandî em ji bê hatine ajotinê.
44027016	Me xwe da ber te’ldê giraveke biç’ûk, navê wê Kawda, li wir bi zorekê qeyik girt
44027017	k’işande jor û bi werisa gemî binîva şidandin. Ewana tirsîyan ku nebe gemî lîla Sûrtisêda r’ûnê, bap’êş anîne xwarê û aha ji bê dihatine ajotinê.
44027018	Ji dest qayîmîya firtonê, barê gemîyê r’oja din r’êtine be’rê.
44027019	R’oja sisîya wana bi destê xwe hacetêd gemîyê avîtine be’rê.
44027020	Ew çend r’oj bûn te’v û steyrk nedihatine xuyanê, firtone jî nedisekinî. Heyneser bona xilazbûnê gumana me h’emû hate bir’înê.
44027021	Ew çend r’oj bûn jî bir’çî mabûn, Pawlos nava wanda sekinî û got: «Gerekê we gur’a min bikira e’vdno, ji Kirêtayê dernek’etana, hingê weyê ev zîyan û cefa nek’işanda.
44027022	Niha jî ez hîvî dikim, ku hûn dil bidine ber xwe, çimkî pêştirî gemîyê zîyanê li me t’u kesî nebe.
44027023	Çimkî hema vê şeva derbazbûyî milyak’etekî wî Xwedêyê ku ez p’ara Wî me û Wî dih’ebînim, minva xuya bû
44027024	û got: ‹Netirse, Pawlos! Gerekê tu li ber Qeyser bisekinî. Va Xwedê h’emûyêd t’evî te gemîyêda dane xatirê te›.
44027025	Niha dil bidine ber xwe e’vdno, çimkî ez Xwedêda bawer im, ku çawa minr’a hate gotinê, wê usa jî bibe.
44027026	Lê t’enê emê bêne ajotinê û beja giravekê xin».
44027027	Şeva çardeha bû ku em be’ra Adrîyatîkêda ji bê dihatine ajotinê. Nîvê şevê gemîvana k’ifş kir, ku digihîştine bejekê,
44027028	k’ûrpîv avîtinê, dîtin ku qasî çil mêtirî bû, hinekî jî pêşda çûn, dîsa avîtinê dîtin ku qasî sî mêtirî bû.
44027029	Hingê em tirsîyan ku nebe em cîkî kevirî xin, paşîya gemîyêva çar lengere avîtin û bi dua ç’e’vnihêr’îya sibehê bûn.
44027030	Lê gemîvana xwest ku ji gemîyê bir’evin, qeyik ji gemîyê peya kirin, bi wê me’nîyê yançîye dixwazin pêşîya gemîyêva jî lengera bavêjin,
44027031	Pawlos sersed û eskerar’a got: «Heger evana gemîyêda nemînin, hûn nikarin xilaz bin».
44027032	Hingê eskera kapêd qeyikê qetandin, ber’dan ku wêda her’e.
44027033	Berbanga sibehê Pawlos hîvî ji wan h’emûya kir ku nên bixwin û got: «Eva çardeh r’oj e ku hûn ç’e’vnihêr’î bir’çî mane û we t’u tişt nexwarîye.
44027034	Awa ez hîvî ji we dikim, nanê xwe bixwin, ku ev jî bona xilazbûna we ye, t’êlekî p’or’ê serê weyê unda nebe».
44027035	Û gava ev yek got, nan hilda li ber h’emûya şikirîya xwe Xwedê anî, kerkir û destpêkir xwar.
44027036	Wî çaxî bîn hate ber h’emûya, wan jî nan xwar.
44027037	Em h’emû hevr’a gemîyêda dusid h’eftê şeş merî bûn.
44027038	Gava nan xwarin, t’êr bûn, genim r’êtine be’rê gemî sivik kirin.
44027039	Sibeh ku zelal bû, e’rd nas nedikirin, lê delaveke be’rê r’aç’e’v kirin, ku hêşîya wê hebû û dixwestin belkî bikaribin binê gemîyê wir e’rdê xin.
44027040	Lengere ji binî qetandin, be’rêda hiştin, hingê jî werisêd fitilokêd zivir’andinê ku digirtin sist kirin û bap’êşa pêş dane bê, xwe li wê hêşîya be’rê girtin.
44027041	Lê li girekî binê avê xistin, lîlêda r’ûnişt, pozê gemîyê têda ma û îdî neh’ejîya, pişta wê jî ji dest qayîmîya pêla hûrdexweşî dibû.
44027042	Hingê eskera qirar kirin ku girtîya bikujin, wekî sobek’arîyê nedin ner’evin.
44027043	Lê sersed ku dixwest Pawlos xilaz kira, nehişt ku ew şêwira xwe bînine sêrî. Hingê e’mir kir ku yêd sobek’arîyê zanin, pêşîyê xwe bavêjine avê derêne bejê,
44027044	lê yêd mayîn, hinek ser t’exta, hinek jî ser p’arç’êd gemîyê derên. Û bi vî awayî aha h’emû xilaz bûn, derk’etine bejê.
44028001	Gava em xilaz bûn, hingê em pê h’esîyan, ku navê wê giravê Malta ye.
44028002	Binelîyêd wir gelek qedir-hurmet mer’a kirin, agir vêxistin, ji ber wê sermayê û barana ku destpêkir em qebûl kirin.
44028003	Hingê Pawlos bermile qirş berev kir danî ser êgir, me’rek ji dest germê derk’et, dev avîte destê wî girt.
44028004	Binelîya gava r’e’wirê destê wîva dardabûyî dît, hevr’a gotin: «Eva r’astî mêrkuj e, ji be’rê xilaz bû, lê xudanê Heqîyê nehişt ku ew bijî».
44028005	Lê Pawlos r’e’wirê destê xweva dawşande nava êgir û zîyan li wî nebû.
44028006	Ewana jî hîvîya wê yekê bûn ku wê biwerime yan nişkêva bik’eve bimire, gava gelekî hîvîyê man û dîtin ku t’u tişt li wî nehat, fikirê xwe guhastin û gotin: «Eva xwedêk e».
44028007	Li wî cîyê dor-berêd wan bergêd serwêrê wê giravê hebûn, ku navê wî Poplîyo bû. Ewî hurmet mer’a kir, sê r’oja em cem xwe xwey kirin.
44028008	Bavê Poplîyo t’ayêda bi zikêşîyê nexweş p’aldayî bû. Pawlos çû cem wî, dua kir, destêd xwe danîne ser wî û ew qenc kir.
44028009	Gava ev yeka qewimî, nexweşêd mayîne wê giravêda jî dihatin qenc dibûn.
44028010	Wana gelek qedir-hurmet mer’a kirin û gava em r’êk’etin, ew tiştêd ku bona r’ê wê kêrî me bihatana mer’a dagirtin.
44028011	Sê meha şûnda em bi gemîya Skenderyayê r’êk’etin, ku wê jî zivistan li wê giravêda derbaz kiribû, şikilê her du xudanêd Heval-cêwî jî ser bû.
44028012	Em gihîştine Sîrekûsê, sê r’oja wir man.
44028013	Ji wir jî em çûn gihîştine R’êgîyomê. R’ojekê şûnda bayê başûrê hat, em du r’ojada gihîştine Potîyolê.
44028014	Wir me xûşk-bira dîtin û hîvî ji me kirin, ku em h’eftêkê wir bimînin. Û bi vî awayî em gihîştine R’omê.
44028015	Xûşk-birayêd wir jî bona me bihîstibûn, pêşîya meda hatin h’eta Meydana Epîyû û Sê Mêvanxana. Pawlos ku ew dîtin, şikirî da Xwedê û dilê wî şidîya.
44028016	Gava em gihîştine R’omê, îzin dane Pawlos ku t’enê t’evî wî eskerê ku nobedarîyê wî dike bimîne.
44028017	Sê r’oja şûnda Pawlos gazî giregirêd cihûya kir, gava ew hatin, wanr’a got: «Gelî bira! Min tiştekî miqabilî cime’tê yan kal û bava nekirîye, lê Orşelîmêda ez girtim dame destê r’omayîya.
44028018	Gava ez anîme ber dîwanê, xwestin min ber’din, çimkî ser min bona kuştinê t’u xirabî nedîtin.
44028019	Lê gava cihûya miqabilî wê yekê xeber dan, min îdî bêç’arîya xwe de’wa Qeyser kir, lê ne bona wê yekê, ku şikîyatê miletê xwe bikira.
44028020	Lema jî min hîvî kir, ku we bibînim û t’evî we xeber dim. Belê ez bona gumana Îsraêlê van qeyd-zincîrada me».
44028021	Wana jî wîr’a got: «Me bona te ji Cihûstanê ne ne’me standîye, ne jî ji birayêd me kes hatîye bona xirabîya te gilî kirîye yan xeber daye.
44028022	Lê em dixwazin ji te bibihên, k’a bîr û bawerîya te çi ye, çimkî bona wê k’omelê meva îdî e’yan e ku h’emû cîya miqabilî wê xeber didin».
44028023	Awa r’ojek k’ifşkirin û wê r’ojêda gelek hatine wî cîyê ku Pawlos têda dima. Ewî sibê h’eta êvarê wanar’a bona P’adşatîya Xwedê şirovedikir û bi me’rîfetî dannasîn dikir, derheqa Îsada jî bi Qanûna Mûsa û nivîsarêd p’êxembera ew didane bawerkirinê.
44028024	Hineka xwe li gotinêd wî girtin, hineka jî bawer nekir.
44028025	Awa berî çûyîna wan nava wanda bû dutîretî gava Pawlos ev yek got: «Çawa r’ast R’uh’ê Pîroz bi Îşaya p’êxember t’evî kal-bavêd me xeber da
44028026	û got: ‹Her’e cem vê cime’tê û bêje: Hûnê bibihên û guh bidinê, lê fe’m nekin, hûnê binihêr’in û dîna xwe bidinê, lê nebînin.
44028027	Çimkî eva cime’ta serh’işk e, bi guha giran dibihên û ç’e’vêd xwe girtine, wekî bi ç’e’va nebînin, bi guha nebihên û bi h’iş fe’m nekin, veneger’in, ku Ez wan qenc kim›.
44028028	Awa bira weva e’yan be, wekî xilazkirina Xwedê necihûyar’a hate şandinê û ewê guhdarîya Wî bikin».
44028030	Pawlos t’am du sala mala xweye k’irêkirîda ma, k’î jî dihate cem wî, h’emû qebûl dikirin.
44028031	Ewî P’adşatîya Xwedê bi mêrk’îmî bê pêşîgirtin dannasîn dikir û derheqa Xudan Îsa Mesîhda hîn dikir.
45001001	Ji Pawlos, xulamê Mesîh Îsa, şandîtîyêr’a gazîkirî, bona belakirina wê Mizgînîya Xwedêye k’ifşkirî,
45001002	ya ku Wî hê pêşda nivîsarêd pîrozda bi zarê p’êxemberêd Xwe soz dabû.
45001003	Eva Mizgînîya bona Kur’ê Wî, Xudanê me Îsa Mesîh e, ku bi bedenî ji zur’eta Dawid bû û bi R’uh’ê Pîrozîyê, gava ji mirinê r’abû, qudretêda çawa Kur’ê Xwedê xuya bû.
45001005	Bi Wî me k’erema şandîtîyê stand, wekî bona navê Wî h’emû mileta hîn kin, ku bawer bikin û guhdar bin.
45001006	Hûn jî nava wanda hatine gazîkirinê, ku bibine p’ara Îsa Mesîh.
45001007	Ji we h’emûyar’a, h’izkirîyêd Xwedêye pîrozbûnêr’a gazîkirî, ku R’omayêda dimînin, k’erem û e’dilayî be, ji Xwedêyê Bavê me û Xudan Îsa Mesîh.
45001008	Berê pêşin ez bi destê Îsa Mesîh bona we h’emûya r’azîbûnê didime Xwedêyê xwe, çimkî bawerîya we t’emamîya dinyayêda tê gotinê.
45001009	Xwedê şe’dê min e, ew Xwedêyê ku ez nava Mizgînîya Kur’ê Wîda bi dil û can xulamtîyê dikim, ez her gav we bîr tînim
45001010	û t’imê nava duayêd xweda hîvî dikim, ku bi e’mirê Xwedê carekê r’ê bik’eve min, ser weda bêm.
45001011	Çimkî ez gelekî h’eyra dîtina weda me, wekî p’êşk’êşeke r’uh’anî bigihînime we, ku hûn bawerîyêda bişidin.
45001012	Awa gotî ez jî t’evî we, em dil bidine ber hev, bi wê bawerîya min û weye her du alîyava.
45001013	Ez dixwazim ku hûn zanibin xûşk-birano, wekî gelek cara min xwestîye bême cem we, ku k’eda min nava weda jî hebe, çawa nava necihûyêd mayînda, lê h’eta niha r’ê nek’etîye min.
45001014	Ez borcdarê h’emû mileta me, hin yê yûnanêd pêşdaçûyî û hin jî yê miletêd paşdamayî, deyndarê serwaxta û bêfe’ma me.
45001015	Awa ez bi dil û can dixwazim Mizgînîyê bidime we jî, yêd ku R’omayêda dimînin.
45001016	Belê ez Mizgînîyê şerm h’esab nakim, çimkî ew qewata Xwedê ye, bona xilazbûna h’emû bawermenda, pêşîyê bona cihûya, paşê necihûya.
45001017	Çimkî Mizgînî dide k’ifşê, ku Xwedê çawa meriva r’ast h’esab dike, dike kirasê xwe, ev yek ji sêrî h’eta binî bi bawerîyê ye, çawa nivîsar e: «Yê r’ast wê bijî, çimkî bawer dike».
45001018	Xezeba Xwedê ji e’zmên ser h’emû bêxwedêtî û neheqîya wan meriva xuya dibe, k’îjan ku bi neheqîyêd xwe nahêlin ku r’astî xuya be.
45001019	Çimkî çi ku gerekê bona Xwedê bizanibin wanva e’yan e, çimkî Xwedê wanva e’yan kirîye.
45001020	R’ast ji e’firandina dinyayêda h’unurêd Wîye nexuya, awa gotî qudreta Wîye h’eta-h’etayê û Xwedêtîya Wî bi e’firîna xuya dibin, zelal têne dîtinê. Bi vî awayî kes nikare cabê bide.
45001021	Belê wan Xwedê nas dikir, lê pesinê Wî nedan çawa Xwedê, ne jî ji Wî r’azî bûn, lê belê ew nava fikirêd xweda p’ûç’ bûn û ji dest bêfe’mîyê şûna r’eşva çûn.
45001022	Wana got: «Eme serwaxt in», lê bêfe’m derk’etin
45001023	û r’ûmeta Xwedêyê nemirî şikilê merivê p’ûç’î-mirî, teyreda, çarp’ê û şûlikîyar’a guhêr’în.
45001024	Lema jî Xwedê ew bi xwestina dilê wan dane destê h’eramîyê, ku bedena xwe nava hevda bih’er’imînin.
45001025	Wana r’astîya hindava Xwedêda derewîyêr’a guhêr’în û serê xwe li ber e’firîna danîn, ew h’ebandin, ne ku E’firandarê h’eta-h’etayê ku hêjayî şikirîyê ye. Amîn.
45001026	Bona vê yekê Xwedê ew dane bênamûsîyê, h’eta jinêd wan jî h’ewcetîya xweye e’detê dinê h’ewcetîya ek’sîe’detîyêr’a guhêr’în.
45001027	Usa jî mêra h’ewcetîya jinaye e’detî hiştin, pê temêd xweye xirab bi hevr’a şewitîn, mêra t’evî mêra r’obetî dikir û heqê jir’êk’etina xweye qazinckirî hildidane ser xwe.
45001028	Û çawa wana nexwest Xwedê zanebûna xweda xweykirana, Xwedê jî ew dane fikirêd bêt’ewşe, ku ewana tiştêd necayîz bikin.
45001029	Evana her neheqîyê, neqencîyê, timayîyê, xirabîyava t’ijî ne: Bi h’evsûdîyê, mêrkujîyê, berzeqîyê, mixenetîyê, xêrnexwazîyêva dagirtî, gilîger’o,
45001030	buxdanbêj, nexwedêh’iz, bêşerm, pozbilind, k’ubar-babax, yê xirabîyê çêdike, ne gur’a dê-bavada,
45001031	bêfe’m, bêamin, bêîsaf, bêr’e’m.
45001032	Belê evana haş ji qanûna Xwedê hene, ku yêd van tişta dikin hêjayî mirinê ne, lê belê ne ku t’enê van tişta dikin, lê havijîya xwe ji kirîya jî tînin.
45002001	Awa e’vdo, dixwazî k’î bî, gava loma dikî, tu nikarî xwe bêsûc kî. Çawa loma xelqê dikî, usa jî tu xwe lomek’ar dikî, çimkî tu ku loma dikî, xût wan tişta dikî.
45002002	Lê em zanin ku dîwana Xwedê wê bi r’astîyê ser wanda bê, yêd ku tiştêd usa dikin.
45002003	Awa e’vdo, tu ku loma xweyê van kira dikî û tu xwexa jî wan tişta dikî, te t’irê tê ji dîwana Xwedê bir’evî?
45002004	Yan jî tu ku dewlemendtîya şîrinayî, berbihêrî û sebira Wî bêhurmet dikî, tu nizanî ku şîrinayîya Xwedê te dibe berbi t’obekirinê?
45002005	Lê tu bi serh’işkî û dilkevirîya xwe xezebê ser xweda dicivînî, bona R’oja Xezebê, gava dîwana Xwedêye heq xuya be.
45002006	Ewê weke e’melê her kesî bîne pêşîya wan.
45002007	Jîyîna h’eta-h’etayê wê bide wan, yêd ku t’imê bi dûmika dirêj nava kirinêd qencda ne, ku hurmetê, r’ûmetê û nemirîyê dixwazin.
45002008	Lê hêrs û xezebê ser wanda be, yêd ku k’ara xwe diger’in, dest ji r’astîyê kirine û xwe dane xirabîyê.
45002009	Tengasî û zulmê ser wan h’emûyada bê, yêd xirabîyê dikin, pêşîyê ser cihûya, paşê ser necihûya.
45002010	Lê hurmet, r’ûmet û e’dilayî wê wan h’emûyar’a be, yêd ku qencîyê dikin, pêşîyê cihûr’a û paşê necihûr’a.
45002011	Çimkî li cem Xwedê firqî t’une.
45002012	Ewêd bêyî Qanûna Mûsa ku gune dikin, bêyî Qanûn jî wê unda bin, lê ewêd xweyîqanûn ku gune dikin, bi Qanûnê jî wê dîwana wan bibe.
45002013	Çimkî ne ku ewêd Qanûnê dibihên li ber Xwedê r’ast in, lê ewêd ku Qanûnê diqedînin wê r’ast bêne h’esabê.
45002014	Necihûyêd ku Qanûna wan t’une, gava bê h’emdê xwe xwestinêd Qanûnê diqedînin, belê ewe bê Qanûn in, xwexa bona xwe dibine qanûn.
45002015	Çimkî evana didine k’ifşê, ku xwestina Qanûnê dilê wanda nivîsar e. Îsafa wan jî şe’detîya vê yekê dide û fikirêd wan carna li wan neheq dikin, carna bêsûc dikin.
45002016	Wê R’ojê wê usa be, gava Xwedê bi destê Mesîh Îsa dîwana tiştêd merivaye dizîva bike, anegorî Mizgînîya ku ez dannasîn dikim.
45002017	Awa tu cihû têyî h’esabê, te xwe spartîye Qanûnê û bi Xwedêyê xwe difir’î,
45002018	xwestina Wî zanî û ji Qanûnê hîn bûyî, qencî-xirabîyê ji hev derdixî.
45002019	Û tu ser xwe guman î, ku r’êberê kora yî, r’onayîya ber yêd te’rîyêda,
45002020	şîretk’arê bêfe’ma, dersdarê xişîma. Tu xweda jî guman î, ku bi Qanûnê xût tu xweyê t’erzê zanebûnê û r’astîyê yî.
45002021	Lê belê awa tu ku hevalê xwe hîn dikî, xwexa xwe hîn nakî? Dannasîn dikî, ku nedizin, lê tu didizî?
45002022	Dibêjî: «Zinîyê neke», lê zinîyê dikî? Ji p’ûta zivêr î, lê p’aristgehêd wan t’alan dikî?
45002023	Bi Qanûnê difir’î, lê Qanûnê dit’er’ibînî, Xwedê bêhurmet dikî?
45002024	Çawa nivîsar e: «R’ûyê we cihûyada navê Xwedê nava necihûyada tê bêhurmetkirinê».
45002025	Belê k’ara sinetîyê wê hebe, heger Qanûnê biqedînî. Lê heger tu Qanûnê dit’er’ibînî, sinetbûna te dibe bêsinetî.
45002026	Usa jî, heger yê nesinetkirî t’emîyêd Qanûnê biqedîne, nesinetîya wî wê sinetî neyê h’esabê?
45002027	Û yê binyat’a xweda nesinetkirî ku Qanûnê diqedîne, wê dîwana te bike, ku tu xweyê nivîsar û sinetîyê yî, lê Qanûnê dit’er’ibînî.
45002028	Çimkî cihû ne ew e, ku dervava ye û sinetî ne ew e, ku dervava ser bedenê ye.
45002029	Lê cihû ew e, yê ku dilê xweda cihû ye û sinetîya r’ast dilê sinetbûyî ye, bi R’uh’, ne bi Qanûna nivîsar. Yê ha, ne ku meriv p’eyê wî didin, lê Xwedê.
45003001	Îdî cihû çiva zêde ye? Yan jî çi feyda sinetîyê heye?
45003002	Gelekî, bi her alîyava. Berê pêşin wê yekêva, ku gotinêd Xwedê li wan hatine spartinê.
45003003	Awa heger ji wan hinek amin neman, dibe ku ji dest bêaminîya wan Xwedê wê bêamin derê?
45003004	T’u car! De bira Xwedê r’ast be û h’emû meriv derew, çawa nivîsar e: «Wekî gotinêd Xweda Tu bêsûc derêyî û dîwana Xweda Tu serk’evî».
45003005	Lê heger neheqîya me heqîya Xwedê dide k’ifşê, em çi bêjin? Wekî usa ye Xwedê neheq e, ku xezebê tîne serê me? (Bi merivayî xeber didim).
45003006	T’u car! Heger ne usa be, Xwedê wê çawa dîwana dinê bike?
45003007	Lê heger r’astîya Xwedê, bona r’ûmeta Wî, bi derewîya min hê k’ifş dibe, lê îdî çima wê dîwana min mîna gunek’arekî bê kirinê?
45003008	Û gelo heq e ku em aha bêjin: «Xirabîyê bikin, ku bibe qencî», çawa hinek şer’a li me gilî dikin, yanê em usa dibêjin? Ew meriv wê r’ast ser bela xwe vebin.
45003009	Awa em îdî çi bêjin? Em cihû tiştekîva ji necihûya çêtir in? Na xêr! Çimkî me îdî jor da k’ifşê, çawa cihû, usa jî necihû, h’emû jî bin h’ukumê guneda ne.
45003010	Çawa nivîsar e: «Yekî r’ast t’une, t’u kes t’une,
45003011	kesek t’une, ku fe’m bike, kesek t’une, li Xwedê biger’e.
45003012	H’emû bende xalifî ne, bi hevr’a t’evayî bêkêr bûne, yekî qencîyê bike t’une, t’u kes t’une.
45003013	Gewrîya wane t’irba vekirî ye, zimanê wane derewîn e, je’ra me’ra bin zarê wan e.
45003014	Devê wana t’ijî nifir’ û te’lî ye,
45003015	nigê wane xûnr’êtinêr’a dilezîne.
45003016	R’îya wane qede û bela ne.
45003017	R’îya e’dilayîyê nasnekirî ne,
45003018	tirsa Xwedê li ber ç’e’va qet t’unî ne».
45003019	Awa em zanin Qanûn çi ku dibêje, wanar’a dibêje, yêd ku bin h’ukumê Qanûnêda ne, wekî h’emû dev bêne girêdanê û t’emamîya dinyayê li ber dîwana Xwedê cabdar be.
45003020	Çimkî bi kirêd Qanûnê t’u qûl-bende wê li ber Xwedê r’ast derneyê, lê bi Qanûnê gune tê naskirinê.
45003021	Lê niha bêyî Qanûnê, r’asth’esabkirina Xwedê xuya bûye, bona k’îjanê Qanûn û p’êxember jî şe’detîyê didin.
45003022	Ev e r’asth’esabkirina Xwedê: K’î bawerîya xwe Îsa Mesîh tîne, Xwedê wan h’emûya li ber Xwe r’ast h’esab dike. Firqî t’une,
45003023	çimkî h’emûya gune kir û negihîştine r’ûmeta Xwedê.
45003024	Lê ji k’erema Wî, bi azakirina Mesîh Îsa r’asth’esabbûnê p’êşk’êş distînin.
45003025	Xwedê Ew k’ifş kiribû, ku Ew bi xûna Xwe li ber gunêd wan k’eve, yêd ku vê yekê bawer bikin. Xwedê ev yeka kir, ku r’asth’esabkirina Xwe bide k’ifşê, çimkî Wî bi sebira Xwe guh neda wan gunêd ku pêşda hatibûne kirinê.
45003026	Awa gotî Xwedê bi Îsa ev yek kir, wekî r’asth’esabkirina Xwe vî zemanîda bide k’ifşê, ku Xwexa r’ast e û her kesê ku bawerîya xwe Îsa tîne, wan r’ast h’esab dike.
45003027	Awa îdî çi maye ku em pê bifir’in? H’emû p’ûç’ bû çû. Çima p’ûç’ bû? Çimkî em Qanûnê diqedînin? Na xêr, lê çimkî em bawer dikin.
45003028	Çimkî meva fe’mdarî ye, ku meriv bi bawerîyê r’ast h’esab dibe, bêyî kirêd Qanûnê.
45003029	Yan Xwedê t’enê Xwedê cihûya ye? Ne yê necihûya ye? Belê, yê necihûya ye jî,
45003030	çimkî Xwedê yek e û ew yêd sinetbûyî bi bawerîyê r’ast h’esab dike û nesinetbûyîya jî dîsa bi wê bawerîyê.
45003031	Wekî usa ye em bi bawerîyê Qanûnê betal dikin? T’u car, lê em Qanûnê mak dikin.
45004001	Em îdî çi bêjin bona Birahîmê bave’şîrê xwe, alîyê bedenêda? Ewî çi dît?
45004002	Heger Birahîm bi kirêd xwe r’ast h’esab bibûya, hingê dikaribû bi kirêd xwe bifir’îya, lê ne li ber Xwedê.
45004003	Lê k’a nivîsar çi dibêje? «Birahîm Xwedê bawer kir û ew yek jêr’a r’astî hate h’esabê».
45004004	Awa heger yek şixulekî dike, maşê wî jêr’a nayê dayîn çawa p’êşk’êş, lê çawa deyn.
45004005	Lê heger gumana yekî ne ser şixulê wî ye, lê bawerîya xwe Wî tîne, Yê ku nep’aka bêsûc dike, bi vê bawerîyê ew r’ast h’esab dibe.
45004006	Dawid jî aha xwezîya xwe li wî merivî tîne, yê ku Xwedê bêyî kira wî r’ast h’esab dike.
45004007	«Xwezî li wan, ku neheqîyêd wan hatine baxşandinê û gunêd wan hatine nixamtinê.
45004008	Xwezî li wî bendeyî, ku Xudan wîr’a gune h’esab nake».
45004009	Gelo eva xwezîya li sinetbûyîya tê dayînê, yan nesinetbûyîya? Çawa me got, ku bawerîya Birahîm jêr’a r’astî hate h’esabê.
45004010	Lê belê k’engê hate h’esabê? Pey sinetbûnêr’a, yan berî sinetbûnê? Ne ku pey sinetbûnêr’a, lê berî sinetbûnê.
45004011	Û paşê ewî sinetbûn nîşan stand, çawa mora r’asth’esabbûnê, bi wê bawerîya xweye berî sinetbûnê. Bi vî awayî Birahîm bû bavê h’emû bawermendêd nesinetbûyî, wekî ew jî r’ast bêne h’esabê
45004012	û usa jî bû bavê sinetbûyîya, ne ku t’enê yê sinetbûyîya, lê yê wan jî, k’îjan p’êga wê bawerîyêda diçin, ya ku Birahîmê bavê me hê berî sinetbûnê bawer kir.
45004013	Ew sozê Birahîm û zur’eta wîr’a hate dayînê ku dinyayê war bin, ne ku bi kirêd Qanûnê bû, lê bi wê yekê bû, ku wî bawer kir û r’ast hate h’esabê.
45004014	Heger t’enê ewêd ji kirêd Qanûnê bibûna xweyê war, hingê bawerî wê p’ûç’ bûya û sozê jî betal bûya.
45004015	Çimkî Qanûn hêrsê r’adike. Dera ku qanûn t’une, qanûnt’er’ibandin jî t’une.
45004016	Bi vî awayî soz bi bawerîyê tê standinê, wekî soz bona h’emû zur’etêd Birahîm p’êşk’êşeke erêkirî be, ne ku t’enê bona wane yêd ku qanûnê diqedînin, lê bona wan jî, yêd ku mîna Birahîm bawer dikin. Çimkî Birahîm bavê me h’emûya ye,
45004017	çawa nivîsar e: «Min tu kirî bavê gelek mileta». Ew bavê me ye, li ber wî Xwedêyê ku ewî bawer kir, wekî Ew mirîya sax dike û gazî tiştêd t’unene dike, çawa ku hene.
45004018	Wî cîyê ku guman nemabû, Birahîm bi guman bawer kir, ku ewê bibe bavê gelek mileta, çawa hatibû gotinê: «Zur’eta teyê jî wê haqasa be».
45004019	Û ew bawerîyêda sist nebû, ne h’alê qalibê xweda nihêr’î, wekî îdî mîna mirîya bû, (çimkî ew nêzîkî sed salî bû) û ne jî bet’ina Serayêye mirî nihêr’î.
45004020	Lê bawerîya xwe li sozê Xwedê anî û dudilî nebû, bi bawerîyê ser qewata xweda hat, şikirîya xwe Xwedê anî
45004021	û wê yekêda bawer bû, ku Yê soz daye wê bîne sêrî jî.
45004022	Bona vê bawerîyê «jêr’a r’astî hate h’esabê».
45004023	Lê ev gotin ne t’enê bona Birahîm hate nivîsarê, ku Xwedê ew r’ast h’esab kir,
45004024	lê belê ew bona me jî nivîsar e. R’astbûnê mer’a jî bê h’esabê, k’îjanêd ku bawerîya xwe Wî tînin, Yê ku Xudanê me Îsa ji mirinê r’akir.
45004025	Îsa bona neheqîyêd me hate kuştinê û ji mirinê r’abû, ku em r’ast bêne h’esabê.
45005001	Awa ku em bi bawerîyê r’ast hatine h’esabê, e’dilayîya me t’evî Xwedê heye bi saya Xudanê me Îsa Mesîh.
45005002	Pê Wî me bi bawerîyê mecal dît t’evî wê k’eremê bin, k’îjanêda em sekinîne. Û bi wê gumana ku emê t’evî r’ûmeta Xwedê bin difir’in.
45005003	Û ne t’enê bi vê yekê, lê em bi tengasîyêd xwe jî difir’in, çimkî em zanin ku tengasî sebirê tîne,
45005004	sebir jî k’etin-r’abûnê, k’etin-r’abûn jî gumanê.
45005005	Û guman jî me r’ûr’eş nake, çimkî h’izkirina Xwedê ser meda bi wî R’uh’ê Pîroz barîye, Yê ku mer’a hatîye dayînê.
45005006	Çimkî gava eme hê bêç’are bûn, Mesîh bona me nep’aka wextda mir.
45005007	Degme bona merivekî r’ast yek bimire, belkî bona merivekî qenc yekê biwêre bimire,
45005008	lê belê Xwedê h’izkirina Xwe hindava meda hingê da k’ifşê, gava eme hê gunek’ar bûn, Mesîh bona me mir.
45005009	Niha em ku bi xûna Wî li ber Xwedê r’ast h’esab bûne, hê çiqas zêde emê bi Wî ji xezebê xilaz bin.
45005010	Heger em t’evî Xwedê bi mirina Kur’ê Wî li hev hatin, gava eme neyar bûn, lê hê çiqas zêde pê wê lihevhatinê emê bi jîyîna Wî xilaz bin.
45005011	Û ne t’enê haqas, lê bi Xwedê jî em difir’in, saya Xudanê xwe Îsa Mesîh, bi K’îjanî em t’evî Xwedê li hev hatine.
45005012	Awa bi merivekî gune k’ete dinê û ji gune jî mirin hat. Bi vî awayî mirin ser h’emû meriva bela bû, çimkî h’emûya jî gune kir.
45005013	Berî Qanûnê, dinyayêda gune hebû, lê dera ku qanûn t’une, gune nayê h’esabê.
45005014	Lê belê mirinê ji Adem girtî h’eta Mûsa h’ukum kir, h’eta ser wan jî, yêd ku mîna Adem gur’a Xwedê dernek’etin. Adem mîna t’erzekî Wî bû, Yê ku wê peyr’a bihata.
45005015	Lê p’êşk’êşa Xwedê mîna neheqîya Adem nîne. Çimkî heger bi neheqîya merivekî gelek mirin, hê çiqas zêde k’erema Xwedê û dayîna ku bi k’erema Merivekî, yanê ya Îsa Mesîh ser geleka zêde bû.
45005016	Û p’êşk’êş ne usa ye, çawa heqê gunê yekî, çimkî dîwanê bi gunekî sûcdarî anî, lê p’êşk’êşê ji gelek neheqîya bêsûc kir.
45005017	Çimkî heger bi neheqîya merivekî û r’ûyê wîda mirinê h’ukum kir, çiqas zêde ewêd ku k’erema Xwedêye dewlemend û r’asth’esabbûnê p’êşk’êş distînin wê jîyînêda bi saya Yekî, awa gotî Îsa Mesîh p’adşatîyê bikin.
45005018	Awa bi vî awayî pê neheqîkê dîwana t’emamîya merivayê bû, usa jî bi kirineke r’ast h’emû meriv wê r’ast bêne h’esabê û jîyînê bistînin.
45005019	Çawa bi neguhdarîya yekî gelek bûne gunek’ar, usa jî bi guhdarîya Yekî gelek wê r’ast bêne h’esabê.
45005020	Lê belê Qanûn k’ete navê, ku neheqî zêde be, lê li k’îderê gune zêde bû, k’erem jî li wir hê zêde bû,
45005021	wekî çawa gune bi mirinê h’ukum kir, usa jî k’erema Xwedê bi r’asth’esabkirinê h’ukum bike, me bibe berbi jîyîna h’eta-h’etayê bi saya Xudanê me Îsa Mesîh.
45006001	Lê em niha çi bêjin? Em nava gunada bimînin, ku k’erema Xwedê ser meda zêde be?
45006002	T’u car! Em ku hindava gunada mirin, çawa dikarin hê nava wanda bijîn?
45006003	Hûn nizanin em ku yektîya Mesîh Îsada hatine nixumandinê, mirina Wîda hatine nixumandinê?
45006004	Bi nixumandinê em îdî t’evî mirina Wî bûne û t’evî Wî hatine definkirinê, wekî çawa Mesîh bi r’ûmeta Bavê ji mirinê r’abû, usa jî emê bikaribin jîyîna nûda bijîn.
45006005	Çimkî heger em mîna mirina Wî mirin t’evî Wî bûn, emê usa jî mîna r’abûna Wî ji mirinê r’abin.
45006006	Em vê yekê zanin ku binyat’a meye kevin t’evî Wî xaç bû, wekî qalibê gunek’ar serî hilnede, ku ji vir şûnda em nebine xulamêd gune.
45006007	Çimkî ewê ku mirîye, ew ji gune azabûyî ye.
45006008	Awa heger em t’evî Mesîh mirine, em bawer dikin, ku emê t’evî Wî bijîn jî.
45006009	Çimkî em zanin Mesîh ku ji mirinê r’abûye, îdî namire, mirin ser Wî îdî h’ukum nake.
45006010	Mirina Ew mir, hindava guneda carekê bona her t’im mir, lê jîyîna ku niha dijî, hindava Xwedêda dijî.
45006011	Usa jî hûn xwe hindava guneda mirî h’esab kin, lê hindava Xwedêda sax, bi saya Mesîh Îsa.
45006012	Awa bira îdî gune h’ukumî ser qalibê weyî p’ûç’î-mirî neke, ku hûn gur’a xwestinêd wî bikin.
45006013	Û endemêd qalibê xwe nedine gune ku bibine hacetêd neheqîyê, lê belê xwe bidine destê Xwedê, çawa yekî ji mirinê r’abûyî, bira endemêd we bibine hacetêd heqîyê, bona Xwedê.
45006014	Û gune wê serwêrtîyê li we neke, çimkî hûn ne bin qanûnêda ne, lê bin k’eremêda.
45006015	Îdî çi? Em guna bikin, çimkî ne bin qanûnêda ne, lê bin k’eremê? T’u car!
45006016	Hûn haqas tişt nizanin ku hûn bona xulamtîyê destê k’êva diçin û gur’a k’ê dikin, dibine xulamêd wî? Heger hûn xulamêd gune bin, diçine berbi mirinê, lê heger hûn xulamêd Xwedê bin, gur’a Wîda bin, diçine berbi r’asth’esabbûnê.
45006017	Lê şikir ji Xwedê, hûn ku wextekê xulamêd gune bûn, lê we bi dil û can gura t’erzê wê hînkirinê kir, ya ku we xwe spartê.
45006018	Hûn ji gune aza bûn û bûne xulamêd heqîyê.
45006019	(Ez mîna e’detê merivayê dibêjim, bona binyat’a weye merivayîye bêt’aqet.) We çawa wextekê endemêd xwe dane neheqîyê ku bibine xulamêd h’eramîyê û neheqîyê, usa jî niha endemêd xwe bidine h’elalîyê ku bibine xulamêd heqîyê.
45006020	Gava hûn xulamêd gune bûn, ji heqîyê aza bûn.
45006021	Hingê we ji kirinêd xwe çi ber çinîn, bona k’îjana niha hûn şerm dikin? Ew axirîyê mêriv dibine berbi mirinê.
45006022	Lê niha hûn ji gune ku aza bûn û bûne xulamêd Xwedê, berê h’elalîyê diçinin û axirîya wan jî jîyîna h’eta-h’etayê ye.
45006023	Çimkî maşê gune mirin e, lê p’êşk’êşa Xwedê jîyîna h’eta-h’etayê ye, bi saya Xudanê me Mesîh Îsa.
45007001	Hûn r’ind fe’m dikin xûşk-birano, ezê niha derheqa çida wer’a xeber dim, çimkî ez t’evî wan xeber didim, yêd ku haş ji qanûnê hene: Qanûn ser mêriv haqas wext h’ukum dike, h’eta ku meriv sax e.
45007002	Mesele, jina mêrkirî bi qanûnê mêrê xweyî saxva girêdayî ye, lê heger mêr lê dimire, ew hingê ji wê qanûna ku mêrva girêdayî bû aza dibe.
45007003	Awa heger mêrê wê hê sax be ew bibe jina mêrekî din, wê zinêk’ar bê h’esabê, lê heger mêr lê bimire, ew ji wê qanûnê aza dibe û zinêk’ar nabe, heger bibe jina mêrekî din.
45007004	Usa jî hûn xûşk-birayêd min, bi bedena Mesîh hindava Qanûnêda mirin, ku bibine p’ara yekî din, Yê ku ji mirinê r’abûye, wekî hûn Xwedêr’a ber bînin.
45007005	Çimkî gava me hê bi binyat’a merivayê dijît, temê guna, ku ji Qanûnê serî hildidan, nava qalibêd meda ya xwe dikirin, ku em berê mirinê bidin.
45007006	Lê niha em hindava Qanûnêda mirin, ji wê xilaz bûn, bi k’îjanê em girtî bûn, ku em bi jîyîna nûye r’uh’anî xulamtîyê Xwedêr’a bikin, ne ku bi r’îya Qanûna nivîsar.
45007007	Awa em çi bêjin? Gelo Qanûn gune ye? Na xêr! Lê belê minê gune nas nekira, heger Qanûnê nîbûya. Mesele, dilhavijî jî minê nizanibûya gune ye, heger Qanûnê negotibûya: «Dilhavijîyê neke».
45007008	Lê gune ji t’emîyê mecal stand, nava minda her cûr’e dilhavijî pêşda anîn. Çimkî bê qanûn gune mirî ye.
45007009	Ez xwexa wextekê bêyî qanûn sax bûm, lê gava t’emî gihîşte min, gune sax bû
45007010	û ez mirim. Ew t’emîya ku wê jîyîn bida min, hema ew jî bû sebebê mirina min.
45007011	Çimkî gune ji t’emîyê mecal stand ez xapandim û bi wê kuştim.
45007012	Awa Qanûn pîroz e û t’emîya wê pîroz, r’ast û qenc e.
45007013	Wekî usa ye ya qenc minr’a bû mirin? Na xêr! Lê ev kirê gune bû, ku bi ya qenc mirin ser minda anî. Ev yek aha bû, wekî h’unurê gune k’ifş be û bi t’emîyê hê gunek’arîya gune k’ifş be.
45007014	Belê em zanin ku Qanûn r’uh’anî ye, lê ez xûn û goşt im, xulamekî guner’a firotî.
45007015	Çimkî ez fe’m nakim çi dikim. Ne ku wî tiştî dikim, çi ku dixwazim, lê wî tiştî dikim, çi ku ber ç’e’vê min r’eş e.
45007016	Lê heger ez tiştê ne bi dilê xwe dikim, Qanûnêr’a qayl im, ku ew qenc e.
45007017	Lê awa ne ku ez wê yekê dikim, lê belê gunê ku nava minda dimîne dike.
45007018	Ez zanim ku nava minda, awa gotî binyat’a minda, t’u tiştê qenc namîne, çimkî xîreta min qebûl nake, lê ew yek minr’a li hev nayê.
45007019	Belê wê qencîya ku dixwazim bikim nakim, lê xirabîya ku naxwazim wê dikim.
45007020	Heger ez wî tiştê ne bi dilê xwe dikim, îdî ne ku ez dikim, lê ew gunê ku nava minda dimîne, ew dike.
45007021	Awa ez qanûnekê dibînim: Gava dixwazim ku qencîyê bikim, bê h’emdê min dibe xirabî.
45007022	Ez bi k’ûrayîya dilê xwe qanûna Xwedê begem dikim,
45007023	lê qanûneke din nava xweda dibînim ku miqabilî wê qanûna h’işê min begem kirîye dike şer’ û min dike hêsîrê qanûna guna, ya ku nava minda ye.
45007024	Ez çi merivekî hêsîr-belengaz im! K’î wê min ji destê vî qalibê p’ûç’î-mirî xilaz ke?
45007025	(Şikir ji Xwedêr’a, bi saya Xudanê me Îsa Mesîh!) Bi vî awayî ez xwexa bi h’iş-aqilê xwe xulamtîyê qanûna Xwedêr’a dikim û bi qalibê xwe xulamtîyê qanûna gunar’a dikim.
45008001	Niha îdî dîwana wan nabe, yêd ku t’evî Mesîh Îsa bûne yek.
45008002	Çimkî qanûna R’uh’ê ku jîyînê dide, bi saya Mesîh Îsa ez ji qanûna guna û mirinê xilaz kirim.
45008003	Belê çi ku Qanûnê ji dest bêt’aqetîya binyat’a merivayê nikaribû bikira, Xwedê ew yek kir, Kur’ê Xwe dilqê binyat’a merivayîye gunek’arda bona guna şand. Û aha Ewî wê binyat’êda dîwana gune kir,
45008004	wekî r’astbûna t’emîyêd Qanûnê nava meda bê qedandinê, em ku bi binyat’a merivayî najîn, lê bi R’uh’.
45008005	Yêd ku li gora binyat’a merivayê dijîn, ew ser tiştêd binyat’a merivayê difikirin, lê yêd li gora R’uh’ dijîn, ew ser tiştêd R’uh’ difikirin.
45008006	Axirîya fikira binyat’a merivayê mirin e, lê axirîya fikira R’uh’ jîyîn û e’dilayî ye.
45008007	Çimkî fikira binyat’a merivayê dijminê Xwedê ye, ew ber qanûna Xwedê xwe naşkêne, ne jî dikare.
45008008	Ewêd bi binyat’a merivayê dijîn, nikarin li Xwedê xweş bên.
45008009	Lê hûn bi binyat’a merivayî najîn, lê bi R’uh’ dijîn, heger r’ast R’uh’ê Xwedê nava weda dimîne. Lê heger R’uh’ê Mesîh dilê yekîda t’une, ew ne p’ara Wî ye.
45008010	Û heger Mesîh dilê weda ye, qalib mirî ye, çimkî we gune kir, lê R’uh’ jîyîn e bona we, çimkî hûn r’ast hatine h’esabê.
45008011	Û heger ew R’uh’ê ku Îsa ji mirinê r’akir nava weda dijî, ku usa ye Ewê Mesîh ji mirinê r’akir, wê bi wî R’uh’ê Xweyî nava weda, jîyînê bide qalibê weyî p’ûç’î-mirî jî.
45008012	Bona vê yekê xûşk-birano, em deyndar in, lê ne deyndarêd binyat’a merivayê, ku li gora wê bijîn.
45008013	Çimkî heger hûn li gora binyat’a merivayê bijîn, hûnê bimirin, lê heger hûn bi R’uh’ kirêd binyat’a merivayê bikujin, hûnê bijîn.
45008014	Ewêd ku bi R’uh’ê Xwedê têne r’êberîkirinê, ew in lawêd Xwedê.
45008015	Çimkî we r’uh’ekî usa nestandîye, ku we dîsa bike xulam bitirsin, lê we ew R’uh’ standîye, Yê ku we dike lawêd Xwedê, bi K’îjanî gazî Wî dikin: «Abba!» awa gotî «Bavo!»
45008016	Hema ew R’uh’ Xwexa t’evî r’uh’ê me şe’detîyê dide, ku em zar’êd Xwedê ne.
45008017	Û heger zar’ in, usa jî xweyîwar in, warê Xwedê ne û t’evî wartîya Mesîh in. Belê heger em t’evî cefayê Mesîh bûne, emê t’evî r’ûmeta Wî bin jî.
45008018	Ez aha t’exmîn dikim, ku cefê meyî vî zemanî, li ber r’ûmeta wê meva e’yan be, ne t’u tişt e.
45008019	H’emû e’firîn jî bê sebir ç’e’vnihêr’î xuyabûna lawêd Xwedê ne.
45008020	Belê e’firîn jî ber bayê betalîyê k’etin, ne ku bi h’emdê xwe, lê Xwedê ew dane vê yekê. Lê belê ew guman hebû,
45008021	ku e’firînê xwexa jî ji wê xulamtîya p’ûç’ aza bin û t’evî azayî û r’ûmeta zar’êd Xwedê bin.
45008022	Çimkî em zanin ku h’emû e’firîn h’eta niha bi hevr’a dikine zare-zar û mîna êşa k’ulfetê dik’işînin.
45008023	Û ne t’enê e’firîn, lê em xwexa jî, ku me çawa berê deremeta pêşin R’uh’ê Pîroz stand, nava xweda zare-zar in û wê hîvîyê ne, h’eta em heqê lawtîya Xwedê bistînin, awa gotî em bigihîjine azayîya qalibê xwe.
45008024	Belê vê gumanêda em xilaz bûn. Lê ew gumana ku tê dîtinê, ew ne guman e, çimkî yek çawa dikare gumana wî tiştî be, k’îjan li ber ç’e’va ye?
45008025	Lê heger gumana me li tiştê nedîtî ye, em bi sebirê hîvîyê bimînin.
45008026	Usa jî R’uh’ê Pîroz tê hewara bêt’aqetîya me, çimkî em nizanin gerekê çawa dua bikin, lê R’uh’ê Pîroz Xwexa bi gotinêd k’esere nayêne ser zar-zimana, bona me lava-navçêtîyê dike.
45008027	Û Yê dila e’nene dike zane fikira R’uh’ê Pîroz çi ye, çimkî Ew weke qirara Xwedê bona merivêd Xwedê lava-navçêtîyê dike.
45008028	Em zanin ku her tiştîda Xwedê dike ku wanr’a bibe qencî, yêd ku Wî h’iz dikin û li gora qaz-qudreta Wî gazîkirî ne.
45008029	Çimkî Xwedê k’îjan pêşda bijartin, ew jî pêşda k’ifş kirin, ku bibine mîna Kur’ê Wî, wekî Îsa nava gelek xûşk-birada nixurî be.
45008030	K’îjan pêşda k’ifş kirin, gazî wan jî kir û gazî k’îjana kir, ew jî bêsûc kirin û k’îjan bêsûc kirin, ew jî xweyîr’ûmet kirin.
45008031	Awa em çi bêjin bona van tişta? Heger Xwedê pişta me ye, k’î dikare miqabilî me be?
45008032	Ewê ku h’eyfa Wî Kur’ê Wî nehat, lê bona me h’emûya da der, îdî wê çawa her tiştî t’evî Wî p’êşk’êşî me neke?
45008033	K’î dikare bijartîyêd Xwedê gunek’ar ke? Xwedê ye, ku wan bêsûc dike.
45008034	K’î dikare wan neheq ke? Mesîh Îsa ye ku bona wan mir, lê belê ji mirinê r’abû jî û k’êleka Xwedêye r’astê ye, bona me lava-navçêtîyê dike.
45008035	Çi wê bikaribe me ji wê h’izkirina Mesîh biqetîne? Derd-kul, te’lî-tengî, zêrandin, xelayî-celayî, bêsit’arî, qede-bela yan şûr?
45008036	Çawa nivîsar e: «Bona Te em her r’oj ber mirinê ne, mîna peza serjêkirinê h’esab dibin».
45008037	Lê em nava van h’emû tiştada hê zêde serdik’evin, bi saya Ewî ku em h’iz kirin.
45008038	Çimkî ez e’seyî zanim ku ne mirin, ne jîyîn, ne milyak’et, ne şexsek, ne tiştêd hazir, ne tiştêd wê bên, ne t’u qewat,
45008039	ne yêd jorin, ne yêd jêrin û ne jî e’firînekî mayîn dikare me ji h’izkirina Xwedê biqetîne, ya ku bi destê Xudan Mesîh Îsa p’ara me k’etîye.
45009001	Ez bi Mesîh bê xêlif r’ast dibêjim û îsafa min jî bi saya R’uh’ê Pîroz minr’a şe’detîyê dide,
45009002	ku ez gelekî ber xwe dik’evim û kula dilê min jî k’ûr e.
45009003	Çimkî min xwexa dixwest nifir’ li min bibûya, t’êla min ji Mesîh biqetîya, bona miletê minî ji xûn-goştê min,
45009004	ku îsraêlî ne. Li wan dik’eve bibine lawêd Xwedê, Xwedê r’ûmeta Xwe nîşanî wan da, peyman t’evî wan girêdan, qanûnêd Xwe dane wan û kirine xweyêd h’ebandin û sozêd dayî.
45009005	Kal-bav jî ji wan in û Mesîh jî alîyê xûn û goştda ji nav wan hat, ku ser h’emûyar’a Xwedêyê h’eta-h’etayêyî hêjayî şikirîyê ye. Amîn.
45009006	Lê belê naqewime ku sozê Xwedê xêlif derê, çimkî ne ku ew h’emû ne îsraêlî, yêd ku ji Îsraêl dinê k’etine
45009007	û ne jî h’emûyêd ji bedena Birahîm bûne zar’êd wîye heq-h’elal in, lê hatîye gotinê: «Zur’eta teyê Îshaqda bê navkirinê».
45009008	Awa gotî zar’êd Xwedê ne ew in, yêd ku ji bedena t’ebîyetî ne, lê zar’êd sozdayî wê zur’et bêne h’esabê.
45009009	Çimkî sozê gotî ev bû: «Saleke din vî çaxî ezê li ser teda bêm û kur’ekê Serayêr’a bibe».
45009010	Lê ne t’enê ev bû, R’êvêka jî bi du kur’a ji bavekî h’emle derk’et, awa gotî ji bavê me Îshaq.
45009011	Gava kur’ik hê nebibûn, hê qencî-xirabî nekiribûn, R’êvêkayêr’a hate gotinê: «Yê mezin wê xulamtîyê li yê biç’ûk bike». Ev yek bû, wekî qirara Xwedê weke bijartina Wî derê, ne ku kirava girêdayî be, lê li gora gazîya Xwedê be.
45009013	Çawa nivîsar e: «Min Aqûb h’iz kir, lê ji Esaw çûm».
45009014	Em îdî çi bêjin? Gelo neheqîya Xwedê heye? Na xêr!
45009015	Çimkî Mûsar’a dibêje: «Ez k’îjanî bême r’e’mê, Ezê bême r’e’mê û dilê Min ser k’ê bişewite, wê bişewite».
45009016	Ev yek îdî ne ji xwestin yan xîreta mêriv e, lê ji r’e’ma Xwedê ye.
45009017	Çimkî nivîsara pîroz Firewinr’a dibêje: «Bona wê yekê Min tu kirî p’adşa, wekî qewata Xwe bi te bidime k’ifşê û navê Min t’emamîya dinyayêda bê gotinê».
45009018	Awa Xwedê k’îjana dixwaze tê r’e’mê û k’îjana dixwaze wan serh’işk dike.
45009019	Ku usa ye tê minr’a bêjî: «Lê îdî çima Xwedê me neheq dike? K’î dikare li ber qirara Wî r’abe?»
45009020	Lê tu k’î yî, e’vdo, ku li ber gotina Xwedê r’adibî? Gelo cêr’ dikare cêr’kerr’a bêje: «Te çima ez aha çêkirime?»
45009021	Çima h’ukumê cêr’ker ser axê t’une ku ji wê h’er’îya stirayî hin derdanêd bona r’ûmetê çêke, hin jî bona bêr’ûmetê?
45009022	Lê çi vê yekêr’a heye, heger Xwedê xwest berî k’ifşkirina hêrs û qewata Xwe, bi dûmika dirêj gelekî sebira Xwe li wan derdanêd hêjayî hêrsê bîne, yêd ku undabûnêr’a hazir sekinî ne?
45009023	Wî ev yek kir, wekî dewlemendtîya r’ûmeta Xwe wan derdanar’a bide k’ifşê, yêd ku bûne xweyê vê r’e’mê, k’îjan ku Wî pêşda hazir kiribûn, wekî ew t’evî r’ûmeta Wî bibûna.
45009024	Û ew derdanêd gazîkirî em in, ne ku t’enê ji cihûya, lê ji necihûya jî,
45009025	çawa k’itêba Hosêyada Ew dibêje: «Cime’ta ku ne cime’ta Min e, Ezê bêjimê: ‹Cime’ta Min› û ya ne delal Ezê bêjimê: ‹Delal›».
45009026	Û «wê dera ku wanr’a hate gotinê: ‹Hûn ne cime’ta Min in›, hema li wir jî ewê lawêd Xwedêyê sax bêne gotinê».
45009027	Îşaya jî bona Îsraêl dike gazî dibêje: «Heger h’esabê zar’êd Îsraêl weke qûma be’rê be, t’enê hinek wê jê xilaz be.
45009028	Çimkî Xudan wê kin û kurt zûtirê dîwana dinê bike».
45009029	Û çawa Îşaya berî vê yekê got: «Heger Xudanê Zor mer’a zur’et nehişta, emê bik’etana r’oja Sodomê û bibûna mîna Gomorayê».
45009030	Em îdî çi bêjin? Necihûyêd ku pey r’asth’esabbûnê nediçûn, gihîştine r’asth’esabbûnê, wê r’asth’esabbûna ji bawerîyê,
45009031	lê Îsraêl ku pey Qanûnê diçû ku r’ast bê h’esabê, negihîşte wê yekê.
45009032	Çima? Çimkî ew ne ku bi bawerîyê bû, lê bi kirêd xwe. Û ew ser kevirê lik’umandinêda k’et hol bû,
45009033	çawa nivîsar e: «Va Ez kevirekî lik’umandinê Sîyonêda datînim, zinarekî jê holbûnê lê her kesê ku bawerîya xwe Wî bîne, wê şermî nebe».
45010001	Xûşk-birano! Dua û xwestina dilê min ji Xwedê bona xilazbûna Îsraêlê ye.
45010002	Ez şe’dê wana me, ku ew hindava Xwedêda xweyîxîret in, lê ev yek bê zanebûn e.
45010003	Wana fe’m nekir, ku Xwedê çawa mêriv r’ast h’esab dike, xwestin bi cûr’ê xwe h’îmê heqîyê daynin û li ber heqîya Xwedê ta nebûn.
45010004	Çimkî bi Mesîh Qanûn ser hevda hat, ku her bawermend bi wî r’ast bê h’esabê.
45010005	Bona wê r’asth’esabbûna ji Qanûnê Mûsa aha dinivîse: «Merivê ku Qanûnê biqedîne, bi wê jî ewê bijî».
45010006	Lê r’asth’esabbûna ku ji bawerîyê ye, aha dibêje: «Dilê xweda nebêje: K’ê wê r’abe e’zmên?» (awa gotî Mesîh jorda bîne),
45010007	yan: «K’ê wê her’e dîyarê mirîya?» (awa gotî Mesîh ji nava mirîya derxe).
45010008	Lê belê nivîsar çi dibêje? «Xebera Xwedê li cem te ye, li ser zarê te ye û dilê teda ye», (awa gotî ew xebera bawerîyê, ya ku em dannasîn dikin).
45010009	Heger tu bi devê xwe îqrar bikî, ku Îsa Xudan e û dilê xweda bawer bikî, ku Xwedê Ew ji nava mirîya r’akirîye, tê xilaz bî.
45010010	Çimkî bi dil yek bawer dike, r’ast tê h’esabê û bi dev îqrar dike, xilaz dibe.
45010011	Çawa nivîsar dibêje: «Her kesê ku bawerîya xwe Wî bîne, wê şermî nebe».
45010012	Li vir firqî t’une nava cihû û necihûyada, çimkî Xudanê h’emûya yek e, hindava wan h’emûyada jî mer’d e, k’îjanêd gazî Wî dikin.
45010013	Çimkî nivîsar dibêje: «K’î gazî navê Xudan ke, wê xilaz be».
45010014	Lê wê çawa gazî Wî kin, heger bawerîya xwe Wî neanîne? Yan wê çawa bawerîya xwe Wî bînin, heger bona Wî nebihîstine? Yan wê çawa bibihên, heger xeber dannasîn nebe?
45010015	Yan wê çawa xeberê dannasîn kin, heger neyêne şandinê? Çawa nivîsar e: «Çiqasî h’ewas in gavêd yêd mizgînîya xêrê didin!»
45010016	Lê h’emûya gur’a Mizgînîyê nekir, çimkî Îşaya dibêje: «Xudan, k’ê ew gotina ku me got bawer kir?»
45010017	Awa bawerî ji bihîstinê tê û bihîstin jî ji gotinêd bona Mesîh.
45010018	Lê belê ez dipirsim: Gelo wana ne bihîst? Naqewime. Çimkî nivîsar e: «Dengê wan t’emamîya e’rdê hilda û xebera wan li qulbêd dinyayê bela bû».
45010019	Ez dîsa dipirsim: Gelo Îsraêl pê neh’esîya? Pêşîyê Mûsa dibêje: «Ezê bi miletê ne milet hêlana bidime we û bi miletekî bêfe’m hêrsa we r’akim».
45010020	Û Îşaya mêrk’îmî dibêje: «Ez wanva derk’etim, k’îjan li Min nediger’îyan û Ez wanva e’yan bûm, k’îjana bona Min nedipirsîn».
45010021	Lê belê bona Îsraêlê dibêje: «T’emamîya r’ojê Min destê Xwe dirêjî miletekî serh’işk û xweserîxwe kir».
45011001	Awa ez dipirsim: Gelo Xwedê dest ji cime’ta Xwe kir? Na xêr! Ez xwexa jî îsraêlî me, ji zur’eta Birahîm im, ji qebîla Binyamîn.
45011002	Xwedê dest ji cime’ta Xwe nekir, k’îjan pêşda bijartibû. Yan hûn nizanin serhatîya Êlyasda nivîsar çi dibêje çawa, wî şikîyatê Îsraêlê li Xwedê dikir digot?
45011003	«Xudan, p’êxemberêd Te kuştin, gorîgehêd Te xirab kirin, t’enê ez mame û pey min jî k’etine ku bikujin».
45011004	Lê caba Xwedê çi bû? «Min Xwer’a h’eft h’ezar merî xwey kirine, yêd ku li ber Bae’l çok nedane».
45011005	Usa jî niha vî zemanîda hineke bi k’erema Xwedê bijartî mane.
45011006	Û heger bi k’eremê ye, îdî ne ji kira ye, heger usa bûya, k’erem îdî nedibû k’erem.
45011007	Îdî çi? Îsraêl negihîşte wê çi ku diger’îya, lê yêd bijartî gihîştinê û yêd mayîn kor bûn,
45011008	çawa nivîsar e: «Xwedê şever’eşa kora anî ser wan, ku bi ç’e’va nebînin û bi guha nebihên, h’eta r’oja îroyîn».
45011009	Û Dawid dibêje: «De bira t’ext-sifirêd wan li wan bibine t’or’ û t’elek, qede-bela jî heqê wan be.
45011010	Bira ava r’eş bê ser ç’e’vêd wan, nebînin û pişta wan t’imê tewîyayî be».
45011011	Awa ez dipirsim: Gelo ew ji r’ê derk’etin, ku unda bin? Na xêr! Lê neheqîya wan bû sebebê xilazbûna necihûya, ku pozê wan jî bişewite.
45011012	Heger neheqîya wan bû sebeb ku dinya dewletî be û k’etina wan bû sebeb ku necihû dewletî bin, lê wê hê çiqas k’ar be gava t’emamîya wan xilaz be!
45011013	Niha ez we necihûyar’a dibêjim: Belê ez şandîyê necihûya me, qulixê xwe bilind dikim,
45011014	belkî bikaribim pozê yêd ji xûn û goştê xwe bidime şewatê û ji wan hineka jî xilaz kim.
45011015	Çimkî heger t’exsîrbûna wan bû sebebê lihevhatina dinyayê t’evî Xwedê, îdî lê qebûlbûna wanê bibe çi, heger ne saxbûna mirîya?
45011016	Heger girika hevîr, çawa berê deremeta pêşin Xwedêr’a dayî h’elal e, ku usa ye t’emamîya şkevê pêva h’elal e. Û heger r’aw pîroz in, ç’iqil jî pêr’a pîroz in.
45011017	Heger ji wan ç’iqila hinek şkestin, lê tu, necihû dara zeyt’ûnêye beyanî bûyî, dewsa wan hatî servakirinê û t’evî qinyata r’awêd zeyt’ûnê bûyî,
45011018	tu dilê xwe li wan ç’iqilêd şkestî şa neke. Lê heger dilê xwe şa kî, bîr bîne, wekî ne ku te r’aw jor girtine, lê r’awa tu girtîyî.
45011019	Îdî tê bêjî: «Ç’iqil şkestin, wekî ez bême servakirinê».
45011020	R’ast e. Ewana ji dest nebawerîyê şkestin û te bi bawerîyê h’îm girt. K’ubar nebe, lê bitirse.
45011021	Çimkî heger h’eyfa Xwedê ç’iqilêd binyat’î nehat, h’eyfa Wî wê te jî neyê.
45011022	Awa dîna xwe bide şîrinayî û h’işkîya Xwedê, Ew h’işk e hindava ji r’êk’etîyada û şîrin e hindava teda, heger nava şîrinayîyêda bimînî. Lê heger na, tê jî bêyî bir’înê.
45011023	Lê heger cihû nava nebawerîyêda nemînin, wê bêne servakirinê, çimkî Xwedê dîsa dikare wan servake.
45011024	Çimkî heger tu, necihû wekî binyat’a xweda ç’iqilê zeyt’ûna beyanî bûyî û hatî bir’în, ser wê zeyt’ûna qence ne ji binyat’a xwe hatî servakirinê, lê hê çiqas r’ih’et ewê ku ç’iqilêd binyat’î ne, wê ser zeyt’ûna xwe bêne servakirinê.
45011025	Ez naxwazim xûşk-birano, ku hûn haş ji vê sur’ê t’unebin, ku hûn xwe dewsa zana daneynin. P’areke miletê Îsraêlê wê serh’işk bimîne, h’eta h’esabê wan necihûyêd ku wê xilaz bin t’emam be.
45011026	Bi vî awayî t’emamîya Îsraêlê wê xilaz be, çawa nivîsar e: «Azakir wê ji Sîyonê bê û bêxwedêtîyê ji Aqûb dûr xe.
45011027	Û ev e peymana Mine t’evî wan, gava Ez gunêd wan hildim».
45011028	Mizgînîyê ku dinihêr’î, ewana dijmin in bona xatirê we, lê bijartinê ku dinihêr’î, ewana h’izkirî ne, bona xatirê kal-bavêd wan.
45011029	Çimkî Xwedê k’îjana dibijêre û p’êşk’êşa dide k’ê, wê yekêda ne p’oşman e.
45011030	Çawa we jî wextekê guhdarîya Xwedê nedikir, lê niha bi neguhdarîya wana we r’e’m dît,
45011031	usa jî ewana niha bûne neguhdar, wekî bi r’e’mdîtina we ew jî r’e’mê bibînin.
45011032	Çimkî Xwedê h’emû kirine girtîyêd neguhdarîyê, wekî h’emûya jî bê r’e’mê.
45011033	Çiqasî k’ûr in dewlemendtî, serwaxtî û zanebûna Xwedê! Qirarêd Wî çiqasî ji h’iş-aqila dûr in û kes serederîyê ji r’îyêd Wî nake!
45011034	Çawa nivîsar e: «K’ê nêta Xudan pê h’esîya? Yan k’ê bû şîretk’arê Wî?
45011035	Yan k’ê pêşda tiştek daye Wî, wekî Ew dîsa li wan veger’îne?»
45011036	Çimkî her tişt ji Wî, bi Wî û bona Wî ne. Şikir ji Wîr’a h’eta-h’etayê. Amîn.
45012001	Awa ez hîvî ji we dikim xûşk-birano, bona wê dilşewatîya Xwedê, qalibê xwe dîyarî Xwedê kin, çawa qurbaneke saxe durufkirî, li Wî qebûl, ya ku h’ebandina weye r’uh’anî ye.
45012002	Û nek’evine kirasê bendê vê dinyayê, lê bi nûbûyîna h’işê xwe werine guhastinê, wekî bizanibin çi ye qirara Xwedê, ku qencî, xweşî û k’amilî ye.
45012003	Ez bi wê k’erema ku Xwedê da min, we her kesîr’a dibêjim: Çiqas ji we dik’eve, ji wê zêdetir nefikirin, lê ser xwe bin, bira her kes weke wê bawerîya ku Xwedê p’arevekir, bifikire.
45012004	Çawa qalibê meda gelek endem hene û h’emû endem kirekî nakin,
45012005	usa jî em gelek in, lê yektîya Mesîhda em bedenek in û her kes ji me endemêd hev in.
45012006	Awa anegorî wê k’erema mer’a hatîye dayînê, p’êşk’êşêd xweye cûr’e-cûr’e bidine xebatê. Heger p’êşk’êşa p’êxembertîyê ye, bira weke wê çapa bawerîyê bidine xebatê,
45012007	heger xizmetk’arî ye, bira nava xizmetk’arîyêda bin, heger hînkirin e, bira pey hînkirinê bin,
45012008	yê dil dide mêriv, bira li pey wê yekê be, ewê p’arevedike, bira bi mer’danî bike, ewê serwêr e, bira xîret be, ewê qencîyê dike, bira bi eşq û şa bike.
45012009	H’izkirina we h’ilek’arî nîbe, ji xirabîyê zivêr bin, xwe li qencîyê bigirin.
45012010	H’izkirinêda çawa xûşk-bira ser hev şewat bin, qedirkirinêda ji hevdu derbaztir bin,
45012011	xîretêda xwer’anedîtî nîbin, r’uh’ê xweda alav din, xizmetk’arîya Xudan bikin,
45012012	bi gumanê şa bin, tengasîyada sebir kin, her gav dua bikin,
45012013	destê xwe dirêjî cime’ta Xwedêye destteng kin, pey mêvanh’izîyê bin.
45012014	Yê we dizêrînin hûn dua wan bikin, belê dua bikin û nifir’a li wan nekin.
45012015	T’evî yêd şa dibin şa bin û t’evî yêd digirîn bigirîn.
45012016	Fikira we her kesî hindava hevda yek be, k’ubar-babax nîbin, lê t’evî p’erîşana nimiz bin, xwe dewsa zana daneynin.
45012017	Ji ber xirabîyêva xirabîyê li t’u kesî nekin. Çi li ber ç’e’vê h’emû meriva qenc e, wê bikin.
45012018	Çiqas ji dest we tê, t’evî h’emû meriva e’dilayîyêda bin.
45012019	H’eyfê hilnedin, delalno, lê cî bidine hêrsa Xwedê, çimkî nivîsar e: «H’eyfhildan destê Min e, Ezê h’eyfê hilînim, Xudan dibêje».
45012020	Lê belê ev jî heye: «Heger dijminê te bir’çî ye, nên bidê û heger t’î ye, avê bidê, çimkî tu bi vê yekê pirîskê êgir ser serê wî t’op dikî».
45012021	Nehêle xirabî ser te k’eve, lê bi qencîyê tu ser xirabîyê k’eve.
45013001	Her merivek bira gur’a wan h’ukumetîyada be, ku ser wîr’a ne, çimkî t’u h’ukumetî bêyî destûra Xwedê t’une û ewê ku hene jî, ji Xwedêda ne.
45013002	Awa k’î ku ber h’ukumetîyê r’adibe, ew ber e’mirê Xwedê r’adibe û ewê ku r’adibin, dîwana Xwedê ser xweda tînin.
45013003	Çimkî serdar yêd qencîyê dikin natirsînin, lê yêd xirabîyê. Tu dixwazî ji h’ukumetê netirsî? Xwe li qencîyê bigire, tê bibî şîrinê wê.
45013004	Çimkî ew xizmetk’arê Xwedê ye bona qencîyêd te. Lê heger xwe li xirabîyê bigirî, jê bitirse, çimkî wî badîhewa şûr girênedaye. Ew xizmetk’arê Xwedê ye, ku hêrsa Wî ser wanda bir’êje, k’îjanêd ku xirabîyê dikin.
45013005	Lema em gerekê gura h’ukumetada bin, ne t’enê wekî em li ber hêrsê nek’evin, lê belê wekî îsafa me jî dilê me r’ih’et bihêle.
45013006	Bona vê yekê jî hûn xerc jî didin, çimkî ew xulamêd Xwedê ne, borcdarêd xercstandinê ne.
45013007	Awa k’êr’a çi dik’eve, li wan veger’înin, k’êr’a xerc dik’eve, xerc bidinê, k’êr’a selef dik’evin, selefa bidinê, ji k’ê gerekê bitirsin, bitirsin, k’êr’a qedir dik’eve, qedirê wî bigirin.
45013008	T’u tiştîda deyndarê t’u kesî nemînin, pêştirî li hev h’izkirinê, çimkî k’î ku hevalê xwe h’iz dike, t’emamîya Qanûnê diqedîne.
45013009	Ev t’emîyêd ku hene: «Zinîyê neke, nekuje, nedize, dilhavijîyê neke» û her çi t’emîyêd ku hene, dik’evine nava vê gotinê: «Hevalê xwe weke xwe h’iz bike».
45013010	H’izkirin xirabîyê li hevalê xwe nake. Awa h’izkirin serê Qanûnê digire.
45013011	Vê yekê bikin, çimkî hûn zanin ev çi zeman e. Niha îdî wext e hûn ji xewê h’işyar bin, çimkî niha xilazbûn hê nêzîkî me ye, ne ku hingê gava me bawer kir.
45013012	Şev gelek çûye, sibeh nêzîk bûye, awa kirêd te’rîstanîyê em ji xwe dûr xin û ç’ekêd r’onayîyê ser xweva kin.
45013013	Usa bijîn çawa r’onaya r’ojê, bê kûç’iksantîyê, serxweşîyê, bênamûsîyê, h’eramîyê, şer’ûdîyê û h’evsûdîyê.
45013014	Lê Xudan Îsa Mesîh li xwe bikin mert’al û guh nedine wan xwestinêd binyat’a xweye merivayî.
45014001	Ewê ku bawerîyêda sist e, qebûl kin, lê ne ku bona bîr-bawerîya wî jêr’a bik’evine de’wê.
45014002	Yek bawer dike, ku her tiştî dikare bixwe, lê yê sist e, t’enê p’incar’ê dixwe.
45014003	Ewê ku dixwe, bira yê naxwe bêhurmet neke û ewê ku naxwe, bira loma yê dixwe neke, çimkî Xwedê ew qebûl kirîye.
45014004	Tu k’î yî ku loma xulamê xelqê dikî? Heger sekinî be yan k’etî be, ew îşê Xweyê wî ye. Lê wê bisekine, çimkî Xudan dikare wî bide sekinandinê.
45014005	Yek r’ojekê ser r’ojê dinr’a digire, yek jî h’emû r’oja weke hev digire. Bira her kes fe’mîna xweda bawer be.
45014006	K’ê r’ojekê xwer’a e’zîz h’esab dike, bona Xudan e’zîz h’esab dike, usa jî ewê dixwe bona Xudan dixwe, çimkî şikirîyê dide Xwedê. Û yê naxwe jî bona Xudan naxwe û şikirîyê dide Xwedê.
45014007	Ji me tu kes bona xwe najî û t’u kes jî bona xwe namire.
45014008	Heger em dijîn, bona Xudan dijîn û heger em dimirin bona Xudan dimirin. Awa heger em bijîn yan bimirin, p’ara Xudan in.
45014009	Bona vê yekê jî Mesîh mir û sax bû, wekî hin h’ukumî ser mirîya bike, hin jî ser zêndîya.
45014010	Îdî tu çima loma birê xwe dikî? Yan tu çima birê xwe bêhurmet dikî? Em h’emûyê jî li ber dîwana Xwedê bisekinin.
45014011	Çimkî nivîsar e: «Ez saxîya Xwe kim, Xudan dibêje, ku her çok wê li ber Min bitewe û her kesê bêje: ‹Tu yî Xwedê›».
45014012	Awa ji me her kesê bona xwe cabê li ber Xwedê bide.
45014013	De îdî em loma hevdu nekin, lê hûn xwer’a bidine ber h’esaba, çawa bikin ku nig nedine li ber bira, ku nelik’umin yan p’işk nebin.
45014014	Ez vê yekê zanim û Xudan Îsada guman im, ku tiştekî ji xwe h’eram t’une, lê bona wî h’eram e, yê ku h’eram h’esab dike.
45014015	Heger bi xwarina xwe tu dilê birê xwe ji xwe dihêlî, îdî jîyîna te ne bi h’izkirinê ye. Bi xwarina xwe wî unda neke, bona k’îjanî Mesîh mir.
45014016	Bira ew tiştêd ku tu bona xwe qenc dibînî, nebe me’nî ku xirabî bê gotinê.
45014017	Çimkî P’adşatîya Xwedê xwarin û vexwarinêda nîne, lê heqî, e’dilayî û şabûnêda ye, ku dayîna R’uh’ê Pîroz in.
45014018	K’ê bi van xulamtîyê Mesîhr’a dike, ew li Xwedê xweş tê û dibe şîrinê meriva.
45014019	Awa em hindava hevda ser nêta e’dilayîyê û bawerî avakirinê bin.
45014020	R’ûyê xwarinêda şixulê Xwedê xirab nekin. Her tişt h’elal e, t’enê bona wî merivî ne r’ast e, yê ku bi xwarina xwe dibe bayîsê k’etina xelqê.
45014021	Qenc e ne goşt bixwî, ne şeravê vexwî û ne jî tiştekî usa bikî, ku birê te bik’eve.
45014022	Tu çawa bawer dikî, bira nava te û Xwedêda bimîne. Xwezî li wî, yê ku bi van tiştêd ku fe’m dike ku r’ast in, xwe gunek’ar nake.
45014023	Lê heger yek dixwe dudilîyê dike, dîwanê ser xweda tîne, çimkî bi bawerîyê naxwe. Û her tiştê ku ne bi bawerîyê ye, gune ye.
45015001	Em ku bawerîyêda qewat in, gerekê bik’evine bin barê sista, ne ku em li xwe xweş bên.
45015002	Bira ji me her kes alîyê qencîyêda li hevalê xwe xweş bê, ku bawerîyêda bişide.
45015003	Çimkî Mesîh jî ne ku li Xwe xweş hat, lê çawa nivîsar e: «Ew qarêd ku li Te dikin, li Min dikin».
45015004	Lê çi ku pêşda k’itêbada hate nivîsarê, bona hînbûna me hate nivîsarê, wekî em bi sebirê û wan gotinêd nivîsarada ku bînê didine ber me, xweyîguman bin.
45015005	De bira Xwedêyê sebirê û bîna li ber her kesî bide we, ku hûn hindava hevda ser nêtekê bin, weke nexş-t’erzê Mesîh Îsa,
45015006	ku hûn h’emû bi dil û zarekî şikirîyê bidine Xwedêyê Bavê Xudanê me Îsa Mesîh.
45015007	Bona vê yekê bona şikirîya Xwedê hevdu qebûl kin, çawa Mesîh em qebûl kirin.
45015008	Çimkî ez wer’a dibêjim, ku Mesîh bû xizmetk’arê cihûya, bona aminîya Xwedê e’yan ke, wekî ew sozê kal-bavar’a hatîye dayînê, mak ke
45015009	û necihû bona r’e’ma Wî şikirîyê bidine Xwedê. Çawa nivîsar e: «Bona vê yekê Ezê nav necihûyada pesinê Te bidim û eşqî navê Te bistirêm».
45015010	Û dîsa dibêje: «Gelî necihûya, şa bin t’evî miletê Wî!»
45015011	Û dîsa dibêje: «Şikirîyê bidine Xudan gelî necihûya û pesinê Wî bidin, h’emû cime’tno».
45015012	Îşaya jî dibêje: «Tamareke Yêşa wê derê, bibe mîrê necihûya û necihû wê gumana xwe bidine ser Wî».
45015013	Bira Xwedêyê gumanê dilê we bi şabûnê û e’dilayîyêva bik’imk’imîne, bona wê bawerîya we, wekî gumana we bi qewata R’uh’ê Pîroz zêde be.
45015014	Ez xwexa weda guman im xûşk-birayêd min, ku hûn qencîyada mane û zanebûnêva jî dagirtî ne, dikarin hevdu şîret kin.
45015015	Lê alîkîva min turuş kir wer’a nivîsî, ku wan tişta bikime bîra we, bona wê k’erema ku ji Xwedêda minr’a hatîye dayînê,
45015016	wekî ez nava necihûyada bibime berdestîyê Mesîh Îsa. Ez nava Mizgînîdayîna Xwedêda mîna k’ahînekî xizmetk’arîyê dikim, ku h’edîbûna necihûya qebûl be, bi R’uh’ê Pîroz buhurtî-jibare be.
45015017	Awa ez dikarim bi saya Mesîh Îsa pê xizmetk’arîya xweye bona Xwedê bifir’im.
45015018	Ez turuş nakim bona tiştekî usa xeber dim, pêştirî wan tiştêd ku Mesîh bi destê min kirine, bona guhdarîya necihûya, heger bi xebera be yan kira be,
45015019	bi qewata nîşana û k’eremeta, bi qewata R’uh’ê Xwedê. Û bi vî awayî ez ji Orşelîmê girtî h’eta Îlîrkûmê ger’îyam, Mizgînîya Mesîhva t’ijî kir.
45015020	Min dice’dand ku wan dera Mizgînîyê dannasîn kim, k’îderêd bona navê Mesîh nehatibû bihîstinê, wekî nebe ku ez ser h’îmê hinekêd din çêkim.
45015021	Lê belê çawa nivîsar e: «K’îjanar’a bona Wî nehatîye gotinê, wê bibînin û k’îjana bona Wî ne bihîstîye, wê bizanibin».
45015022	Lema gelek cara r’ê nedik’ete min ser weda bihatama.
45015023	Lê niha îdî van alîya cîyê usa t’une p’êgeh lê nek’etibe û ev çend sal e ez dikim bême cem we,
45015024	gava her’ime Spanyayê. Awa gumana min heye, ku ezê ser r’îya xwe serîkî li we xim û ji wir hûn min ver’êkin ez her’ime Spanyayê, gava bîna min hinekî pê we derê.
45015025	Lê niha ez diçime Orşelîmê, ku bi k’omekdayînê xizmetk’arîya cime’ta Xwedê bikim.
45015026	Çimkî xûşk-birayêd Mekedonyayê û Axayayê bi hevr’a qayl bûn, ku alîk’arîkê bidine cime’ta Xwedêye belengaz, yêd ku Orşelîmêda dimînin.
45015027	Ew qayl bûn û deyndarê wan in jî. Çimkî necihûya alîyê r’uh’anîda k’omek ji cihûya standin, gerekê ew jî alîyê hebûka dinêda k’omekê bidine wan.
45015028	Awa pey vê kirinêr’a, gava k’omeka t’opkirî bigihînime cî, ezê bêm cem we, ji wir derbazî Spanyayê bim.
45015029	Ez zanim gava bême cem we, ezê bi dewlemendtîya dua-dirozgêd Mesîh bêm.
45015030	Ez hîvî ji we dikim xûşk-birano, bi saya Xudanê me Îsa Mesîh û wê h’izkirina ji R’uh’, wekî hûn bi duayêd xweye li ber Xwedê t’evî şer’k’arîya min bin.
45015031	Dua bikin, wekî ez ji destê wan xilaz bim, yêd ku Cihûstanêda nebawer in û wekî xizmetk’arîya mine bona k’omekdayînê Orşelîmêda li cime’ta Xwedê xweş bê.
45015032	Û bi vî awayî ezê bi e’mirê Xwedê, bi dilekî şa bême cem we û hinekî t’evî we hêsa bim.
45015033	De bira Xwedêyê e’dilayîyê t’evî we h’emûya be. Amîn.
45016001	Ez t’emîya xûşka Foybê didime we, ya ku berdestîya civîna Kenxêryayê dike.
45016002	Hûn wê bi navê Xudan qebûl kin, çawa li cime’ta Xwedê dik’eve û gava dibe h’ewcê tiştekî, destê xwe dirêjî wê kin, çimkî ewê jî xweyîtî geleka kirîye û usa jî min.
45016003	Silavê bidine Priskîlayê û Akîla, heval-xebatêd mine şixulê Mesîh Îsada.
45016004	Wana bona min dest ji e’mirê xwe k’işand, ne ku t’enê ez ji wan r’azî me, lê t’emamîya civînêd ji necihûya jî.
45016005	Û li civîna mala wanda jî silav kin. Apênetoyê delalê min jî silav kin, ku Asyayêda bawermendê Mesîhî pêşin e.
45016006	Silavê bidine Meryemê, ku bona we gelek xûdan r’êtîye.
45016007	Silavê bidine Endronîko û Yûnyasê pismam û hevalêd mine kelêda. Ew nava şandîyada e’yan in û berî min bawerîya xwe Mesîh anîne.
45016008	Silavê bidine Emplîyato, delalê minî ji Xudan.
45016009	Silavê bidine Ûrbano heval-xebatê meyî şixulê Mesîhda û Staxoyê delalê min.
45016010	Silavê bidine Apêlîs, ku bona Mesîh yekî k’etî-r’abûyî ye. Silavê bidine mala Arîstopolo.
45016011	Silavê bidine Hêrodîyonê pismamê min. Silavê bidine wan, yêd ku ji mala Nerkîso ne, nav bawerîya Xudanda ne.
45016012	Silavê bidine Tirîfênayê û Tirîfosayê, k’îjan bona navê Xudan dixebitin. Silavê bidine Persîsêya delal, ku gelekî xûdan r’êtîye bona Xudan.
45016013	Silavê bidine R’ûfoyê bijartîyê Xudan û dîya wî û usa jî çawa dîya min.
45016014	Silavê bidine Asînkrîto, Flêgon, Hermês, Patrobas, Hermas û xûşk-birayêd mayîne t’evî wan.
45016015	Silavê bidine Fîlologo û Yûlîya, Nêroyîs û xûşka wî, usa jî Olîmpas û t’emamîya cime’ta Xwedêye t’evî wan.
45016016	Silavê bidine hev bi r’amûsana şîrê h’elal. H’emû civînêd Mesîh li we silav dikin.
45016017	Niha ez hîvî ji we dikim xûşk-birano, ku hûn h’evza xwe ji wan bikin, yêd ku ji wê hînbûnê der, ya ku hûn hîn bûne, cudebûnê pêşda tînin û xelqê p’işk dikin. Ji wan dûr bin.
45016018	Çimkî yêd usa xulamtîyê li Xudanê me, Mesîh nakin, lê zikê xwe diç’êrînin. Bi zarê xweş û h’ilek’arîyê, yêd saxikê dilê xwe dixapînin.
45016019	Guhdarîya we nav h’emûyada bi nav û deng e û ez bona we şa me, lê dixwazim ku hûn serwaxt bin hindava qencîyêda û dilsax bin hindava xirabîyêda.
45016020	Û Xwedêyê e’dilayîyê zûtirekê wê serê mîrêcin binê nigêd weda bip’elêxe. K’erema Xudanê me Îsa Mesîh t’evî we be.
45016021	Tîmot’êyoyê heval-xebatê min li we silav dike, usa jî Lûkyo, Yason û Sospatroyê pismamêd min.
45016022	Ez Tertîyo jî bi navê Xudan li we silav dikim, yê ku ev ne’me nivîsî.
45016023	Gayos li we silav dike, qonaxê min û yê t’emamîya civînê. Êrastoyê ser xizna bajêr li we silav dike û usa jî birayê Kiwarto.
45016024	K’erema Xudanê me Îsa Mesîh t’evî we h’emûya be. Amîn.
45016025	Niha şikir ji Wîr’a, Yê ku dikare we bawerîyêda bişidîne, weke wê Mizgînîya ku ez bona Îsa Mesîh dannasîn dikim, weke aşkerebûna wê sur’a ku hê dewrêd berêye bihurîda veşartî mabû,
45016026	lê niha bi nivîsarêd p’êxembera e’yan bû û bi e’mirê Xwedêyê h’eta-h’etayê hate naskirinê, wekî h’emû milet bawer bikin û guhdar bin.
45016027	Şikir ji Xwedêyê t’enêyî serwaxtr’a, bi saya Îsa Mesîh, h’eta-h’etayê. Amîn.
46001001	Ji Pawlosê ku bi e’mirê Xwedê şandîtîya Mesîh Îsar’a gazîkirî, t’evî Sostênîsê bira,
46001002	civîna Xwedêye Korint’êr’a, buhurtî-jibarebûyîyêd yektîya Mesîh Îsada, yêd pîrozbûnêr’a gazîkirî, t’evî wan h’emûyêd ku her dera gazî navê Xudanê me Îsa Mesîh dikin, Ew Xudanê wan û me ye:
46001003	De bira k’erem û e’dilayîya Xwedêyê Bavê me û Xudan Îsa Mesîh li we be.
46001004	Ez her gav bona we şikirîyê didime Xwedêyê xwe, bona wê k’erema Wî, ya ku bi saya Mesîh Îsa wer’a hatîye dayînê.
46001005	Belê hûn bi yektîya Wî her tiştîda dewletî bûn, her xeberdanê û her zanebûnêda.
46001006	Hînkirina derheqa Mesîhda nava weda h’îmê xwe usa girtîye,
46001007	ku hûn kêmasîya t’u p’êşk’êşê nak’işînin, gava hîvîya xuyabûna Xudanê me Îsa Mesîh in.
46001008	Ewê we h’eta xilazîyê h’îmgirtî xwey ke, ku hûn R’oja hatina Xudanê me Îsa Mesîh bêlek’e bin.
46001009	Amin e ew Xwedêyê ku gazî we kir, wekî hûn t’evî Kur’ê Wî Îsa Mesîhê Xudanê me bin.
46001010	De ez îdî hîvî ji we dikim xûşk-birano, bi navê Xudanê me Îsa Mesîh, bira gotina we h’emûya yek be û dutîretî nava weda t’unebin, lê h’emû jî bi hevr’a bin û ser nêt-meremekî bin.
46001011	Çimkî min salixê we ji mala Xiloyê hilda xûşk-birano, ku nava weda de’w-doz hene.
46001012	Awa gotî dixwazim bêjim, wekî nava weda yek dibêje: «Ez Pawlosî me», yek dibêje: «Ez Apoloyî me», yek jî dibêje: «Ez Petrûsî me» û yekî din jî dibêje: «Ez Mesîhî me».
46001013	Çima Mesîh p’arevebûyî ye? Çima Pawlos bona we xaç bûye? Yan bi navê Pawlos hûn pê avê hatine nixumandinê?
46001014	Ez ji Xwedê r’azî me, ku min ji we t’u kes nenixumand, pêştirî Kirîspo û Gayos.
46001015	Niha t’u kes nikare bêje, ku hûn bi navê min hatine nixumandinê.
46001016	(R’ast e min mala Steyfan jî nixumand. Lê wekî mayîn nayê bîra min, ku min yekî din nixumandibe.)
46001017	Çimkî Mesîh ez nixumandinêr’a neşandim, lê Mizgînîdayînêr’a û ez vê yekê nadime zora xeberdana zimên, ku nebe qewata xaçê Mesîh ber tiştekî neyê h’esabê.
46001018	R’ast e hînkirina derheqa xaçda undabûyîyar’a bêh’işî ye, lê me xilazbûyîyar’a, qewata Xwedê ye.
46001019	Çawa nivîsar e: «Ezê serwaxtîya serwaxta unda kim û bîlantîya bîlana betal kim».
46001020	K’anên serwaxt? K’anên zane? K’anên aqilmendêd vê dinyayê? Ne serwaxtîya vê dinyayê Xwedê kire bêh’işî?
46001021	Çimkî serwaxtîya Xwedê nehişt ku dinya bi serwaxtîya xwe Wî nas ke, lê li Xwedê xweş hat, bi wê hînkirina «bêh’işî» yêd ku bawer dikin xilaz ke.
46001022	Cihû k’eremeta dixwazin û yûnan jî serwaxtîyê diger’in.
46001023	Lê em, Mesîhê xaçbûyî dannasîn dikin, cihûyar’a p’işkbûn e, necihûyar’a jî bêh’işî,
46001024	lê bona yêd ku Xwedê gazî wan dike, heger cihû bin, heger necihû, ew xeber Mesîh e, qewata Xwedê û serwaxtîya Xwedê.
46001025	Çimkî ew kirêd Xwedêye ku ber ç’e’vê meriva bêh’işî xuya dibin, ew ji serwaxtîya merivayê serwaxttir in û ber ç’e’vê meriva çiqas sistîya Xwedê xuya dibe, ew ji qewata merivayê qewattir e.
46001026	Dîna xwe bidinê xûşk-birano, hûn k’î bûne ku Xwedêda hatine gazîkirinê: Alîyê dinêda ji we gelek ne serwaxt bûne, ji we gelek dinêda ne zor bûne û ne jî ji we gelek malêd r’engînda bûne.
46001027	Lê Xwedê bêh’işêd dinê bijartin, wekî serwaxta bide şermê û sistêd dinê bijartin, wekî yêd qewat bide şermê
46001028	û Xwedê yêd dinêbêxebere bêr’ûmet û yêd ne t’u tişt bijartin, ku heyînêd berbiç’e’v r’et ke her’e,
46001029	wekî t’u qûl-bende li ber Xwedê pê xwe nefir’e.
46001030	Ewî hûn t’evî Mesîh Îsa kirin û Mesîh bona me kire serwaxtî. Em bi Wî r’ast têne h’esabê, pîroz û aza dibin.
46001031	Awa çawa nivîsar e: «Yê ku difir’e, bira bi Xudan bifir’e».
46002001	Ez jî gava hatime cem we xûşk-birano, ez bi xeber yan serwaxtîya k’emale giran nehatim sur’a Xwedê weva e’yan kim.
46002002	Çimkî gava ez nava weda bûm, min nêta xweda danenî ku tiştekî din hîn kim, pêştirî Îsa Mesîh û Ew jî Yê xaçbûyî.
46002003	Ez xwexa h’alekî sistda, bi xof û tirs nava weda bûm.
46002004	Û gotin û hînkirina min, ne ku bi xeberêd serwaxtîya merivayîye zarxweşîyê bû, lê bi îzbatîya qewata R’uh’ê Pîroz bû.
46002005	Ev yek aha bû, wekî bawerîya we bi serwaxtîya merivayê nîbe, lê bi qewata Xwedê be.
46002006	Lê belê derheqa serwaxtîyêda em yêd r’uh’anîye gihîştîr’a xeber didin, lê ne serwaxtîya vê dinê û ne jî ya serwêrêd vê dinê, ku h’ukumê wan betal dibe.
46002007	Lê em derheqa serwaxtîya Xwedêye sur’e veşartîda xeber didin, ya ku Xwedê hê berî e’firandina dinyayê, bona r’ûmeta me qirar kir.
46002008	Ji serwêrêd vê dinyayê t’u kesî ev serwaxtîya fe’m nekir, çimkî heger fe’m bikirana, wê Xudanê r’ûmetê xaç nekirana.
46002009	Lê çawa nivîsar e: «Ew tiştêd ku ç’e’va nedîtine û guha nebihîstine, dilê mêrivr’a derbaz nebûne, Xwedê bona wan hazir kirine, yêd ku Wî h’iz dikin».
46002010	Lê belê Xwedê bi R’uh’ê Xwe ev yek li ber me vekir. Çimkî R’uh’ her tiştî e’nene dike, h’eta nêt-meremêd Xwedêye k’ûr jî.
46002011	K’î haş ji kêl-me’nîyêd mêriv heye, pêştirî wî r’uh’ê nava wîda? Usa jî kes haş ji ya Xwedê t’une, pêştirî R’uh’ê Xwedê.
46002012	Me ne ku r’uh’ê vê dinyayê standîye, lê ew R’uh’ê ji Xwedê, wekî em wan tiştêd ji Xwedêda mer’a dayî fe’m bikin.
46002013	Em bona van tişta bi gotinêd ji serwaxtîya merivayê hînbûyî xeber nadin, lê bi gotinêd hînkirina ji R’uh’ê Xwedê xeber didin, tiştêd r’uh’anî wanr’a şirovedikin, yêd ku xweyî-R’uh’ê Xwedê ne.
46002014	Lê merivê nexweyî-R’uh’ wan tiştêd R’uh’ê Xwedê qebûl nake, bi ya wî ev yekana bêh’işî ne û nikare jî fe’m bike, çimkî h’alê wan tişta bi r’uh’anî têne e’nenekirinê.
46002015	Lê yê xweyî-R’uh’ê Xwedê her tiştî e’nene dike, lê belê xwexa ji kesekî nayê e’nenekirinê.
46002016	Çawa nivîsar e: «K’ê nêt-fikira Xudan pê h’esîya, ku şîretekê bide Wî?» Lê nêt-fikira Mesîh serê meda ye.
46003001	Lê min xûşk-birano, nikaribû t’evî we xeber da çawa t’evî yêd xweyî-R’uh’ê Xwedê, lê çawa t’evî bendêd vê dinê, çawa t’evî xişîmêd bawerîya Mesîhda.
46003002	Min şîr da we, lê ne ku xwarina giran, çimkî we hê nikaribû bixwara. Û hûn niha jî nikarin bixwin,
46003003	çimkî hûn hela hê mîna bendêd vê dinê ne. H’eta ku nava weda h’evsûdî û hevr’ik’î hene, gelo ev yekana ne merivayî ne? Û hûn mîna bendêd vê dinê najîn?
46003004	Mesele ku gava yek dibêje: «Ez Pawlosî me» û yê din: «Ez Apoloyî me», hûn ne mîna bendêd vê dinê ne?
46003005	Îdî k’î ye Apolo? K’î ye Pawlos? Ew qulixk’arêd Xwedê ne, bi k’îjana we bawer kir. Xudan çiqas şixul daye wan her kesî, haqasî jî dikin.
46003006	Min daç’ikand, Apolo avda, lê Xwedê gîhand.
46003007	Awa ne yê daç’ikand tiştek e, ne jî yê avda, lê yê gîhand, ku Xwedê ye.
46003008	Yê daç’ikand û yê avda yek in û her kesê heqê xwe bistîne, weke xebata xwe.
46003009	Çimkî em t’evayî bona Xwedê dixebitin, hûn jî zevîya Xwedê ne, avayîyê Xwedê ne.
46003010	Min jî weke wê k’erema ku Xwedê da min, mîna çîredestekî serwaxt h’îm avît, lê yekî din ser çêdike. Lê belê t’enê bira her kes haş ji xwe hebe, çawa çêdike.
46003011	Çimkî h’îmekî din kesek nikare bavêje, pêştirî yê avîtî, ku Îsa Mesîh e.
46003012	Li ser vî h’îmî yek dikare bi zêr’, zîv, kevirêd qîmet, dar, gîhê, yan kayê çêke,
46003013	lê bi çi tiştî jî çêke, şixulê her kesî wê e’yan be, çimkî ew R’oj wê bide k’ifşê, ewê bi êgir e’yan be û kirê her kesî çi h’alîda be, agirê bicêr’ibîne.
46003014	Heger şixulê yekî ser vî h’îmê çêkirî bimîne, ewê heq bistîne,
46003015	lê heger şixulê yekî bişewite, ewê zîyanê bik’işîne, lê xwexa wê xilaz be, çawa yekî nava êgirr’a derbazbûyî.
46003016	Çima hûn nizanin ku hûn p’aristgeha Xwedê ne û R’uh’ê Xwedê nava weda dimîne?
46003017	Heger yek p’aristgeha Xwedê wêran ke, Xwedê jî wê wî wêran ke, çimkî p’aristgeha Xwedê pîroz e û hûn in ew p’aristgeh.
46003018	Bira t’u kes xwe nexapîne. Heger yek ji we li gora qeydêd vê dinyayê xwe serwaxt dibîne, bira bibe bêh’iş, wekî bibe serwaxt.
46003019	Çimkî serwaxtîya vê dinyayê li ber Xwedê bêh’işî ye. Çawa nivîsar e: «Ew serwaxta nava h’ilek’arîya wanda digire»
46003020	û dîsa: «Xudan zane ku şêwirêd serwaxta p’ûç’ in».
46003021	De bira îdî t’u kes pê meriva nefir’e! Belê her tişt jî p’ara we ne.
46003022	Pawlos, Apolo, Petrûs, dinya, jîyîn, mirin, tiştêd ku niha hene, yan yêd wê bên, her tişt p’ara we ne,
46003023	hûn jî p’ara Mesîh in û Mesîh jî p’ara Xwedê ye!
46004001	Awa gerekê meriv me usa h’esab kin, çawa berdestîyêd Mesîh û wek’îlêd sur’êd Xwedê.
46004002	Ji wek’îl jî dik’eve ku ew amin be.
46004003	Lê bona min ev yek ne t’u tişt e, ku fikirêd we yan yêd dîwana merivayê ser min çi ne, ez xwexa jî loma li xwe nakim.
46004004	Îsafa min r’ih’et e, ne ku bi vê yekê ez xwe sofî dikim, lê h’akimê min Xudan e.
46004005	Awa ji wext zûtir loma nekin, h’eta hatina Xudan. Ewê tiştêd te’rîyêda veşartî derxe r’onayê û şêwirêd dila bide e’yankirinê. Û hingê her kesê qîmetê xwe ji Xwedê bistîne.
46004006	Ev yekana xûşk-birano, min bona we anîne ser xwe û Apolo, wekî hûn vê yekê ji me hîn bin: «Ji nivîsarê derneyên». Hingê ji we t’u kes wê yek pê yekî nefir’e.
46004007	K’î te ji xelqê firqî dike? Çî te heye, ku te p’êşk’êş nestandîye? Lê wekî te standîye, çima p’eyê xwe didî çawa te nestandibe?
46004008	Hûn îdî t’êr bûne, îdî h’ir’ bûne! Bêyî me îdî bûne p’adşa! Ax xwezî hûn bibûna p’adşa, emê jî t’evî we bibûna p’adşa!
46004009	Çimkî ez t’exmîn dikim, ku Xwedê em şandî avîtine paşîya k’oç’a, çawa ji mirinêr’a dayî. Em dinêda bûne îtoyîn, hin li ber milyak’eta, hin jî ber meriva.
46004010	Em bêh’iş in bona Mesîh, lê hûn serwaxt in yektîya Mesîhda! Eme sist in, lê hûne qewat! Hûne xweyîr’ûmet in, lê eme bêr’ûmet!
46004011	H’eta niha jî em bir’çî dimînin, t’î dimînin, bê sit’ar dibin, têne k’utanê û dero-der dibin.
46004012	Em bi destê xwe dixebitin, bi xûdana xwe dijîn. Gava me r’ezîl dikin, em dua li wan dikin, gava me dizêrînin, em sebir dikin,
46004013	gava navê mer’a dilîzin, em li ber wan dadixin. Em bûne gemara vê dinyayê, h’eta niha jî her tiştîda bûne xwelî!
46004014	Ez vê yekê wer’a dinivîsim, ne ku we bidime şermê, lê wekî we mîna zar’êd xweye delal şîret kim.
46004015	Heger wê jîyîna weye t’evî Mesîhda bi h’ezara t’erbetdarêd we hebin, lê t’enê bavekî we heye, çimkî wê jîyîna weye t’evî Mesîh Îsada hûn ji min bi Mizgînîdayînê dinê k’etin.
46004016	Awa hîvî ji we dikim, ç’e’v bidine min.
46004017	Bona vê yekê min Tîmot’êyo ser weda şand, lawê xweyî delal û hindava Xudanda amin. Ewê wan r’ê-dirbêd mine Mesîh Îsada girtî bike bîra we, ku ez çawa li her dera, h’emû civîna hîn dikim.
46004018	Hinek ji we babax bûne, wan t’irê ezê neyême cem we.
46004019	Lê ezê zûtirekê ser weda bêm, heger Xudan h’iz bike û ezê ne ku li gotinêd babaxa binihêr’im, lê h’unurêd wan.
46004020	Çimkî P’adşatîya Xwedê ne ku xeberdanêda ye, lê h’unurda ye.
46004021	Hûn çawa dixwazin? Ez bi k’ulmê ser weda bêm, yan bi h’izkirinê û berbihêrîyê?
46005001	Deng heye ku nava weda bênamûsî jî heye û ew jî bênamûsîke usa, wekî nava p’ûtp’aristada jî t’une, ku yek dest davêje dêmar’îya xwe.
46005002	Û hûn ji k’ubarîyê h’ir’ bûne! Ne gerekê we şîn bikira û yê xweyê vî kirî ji nava xwe derxista?
46005003	Lê belê çawa ez bedenî ne nava weda me, lê r’uh’ê xweda hazir im û çawa yekî hazir, min îdî bona yê vî tiştî dike qirara xwe bi navê Xudanê me Îsa daye. Gava hûn cîkî dicivin, r’uh’ê min jî t’evî we, bi qewata Xudanê me Îsa
46005005	wî merivî bidine destê mîrêcin, ku qalibê wî unda be û r’uh’ê wî xilaz be R’oja Xudanda.
46005006	Ne qenc e ku hûn fir’naq dibin! Gelo hûn nizanin ku hinek hevîrtir’şk t’emamîya şkevê hiltîne?
46005007	Vî hevîrtir’şkê kevin ji xwe dûr xin, ku hûn bibine hevîrê nûyî bê hevîrtir’şk, çawa hûn usa ne jî. Çimkî Berxê meyî Cejina Derbazbûnê, awa gotî Mesîh bona me hate serjêkirinê.
46005008	De em vê cejinê derbaz kin, ne ku bi hevîrtir’şkê kevinî neheqîyê û xirabîyê, lê bi nanê bê hevîrtir’şk, bi nanê h’elalîyê û r’astîyê.
46005009	Min wer’a ne’mêda nivîsîbû, ku t’evî qava nebin.
46005010	Ne ku gotina min derheqa qava, timak’ara, t’alankir yan p’ûtp’aristêd vê dinêda bû. Heger usa bûya, gerekê hûn lap ji dinê derk’etana.
46005011	Lê belê min wer’a nivîsî, ku hûn t’evî wî nebin, yê ku navê xwedênasîyê ser e, lê qav e, tima ye, p’ûtp’arist e, buxdanbêj e, serxweş e, yan jî t’alankir e. T’evî yê usa h’eta nên jî nexwin!
46005012	Çî minr’a ye ez dîwana yêd ji civînê der bikim? Xwedê wê dîwana wan bike. Lê dîwana yêd civînêda destêd weda ye. Awa çawa nivîsar e: «Merivê xirab ji nava xwe derxin».
46006001	Gelo eva k’arê kirinê ye, gava yek ji we, nava wî û birê wîda de’w-doz pêşda tê, turuş dike li ber nep’aka wê yekê dide safîkirinê, ne ku li ber cime’ta Xwedê?
46006002	Çima hûn nizanin ku cime’ta Xwedê wê dîwana dinê bike? Û heger bi destê we wê dîwana dinyayê bê kirinê, gelo hûn nikarin van pirsêd sivik jî safî kin?
46006003	Çima hûn nizanin ku emê dîwana milyak’eta jî bikin? Îdî k’u dimîne dîwana pirsêd vê dinyayê nekin?
46006004	Awa heger nava weda pirsêd vê dinêye safîkirinê hebin, hûn çawa dikarin h’akimtîyê bidine destê yêd usa, ku ji alîyê civînêda ne t’u tişt in?
46006005	Ez aha dibêjim, ku hûn şerm bikin! Gelo nava weda yekî serwaxt t’une, ku bikaribe nava birada serederîyê bike?
46006006	Lê bira birêr’a dik’eve de’w-dozê, ew jî li ber nebawera!
46006007	We r’astî vê yekêda lap daye der, ku hûn hevr’a dik’evine dergeh-dîwana. Gelo hê qenc nîne, ku hûn bêne neheqkirinê? Gelo hê qenc nîne, ku hûn bêne şêlandinê?
46006008	Lê hûn neheqîyê dikin û dişêlînin, ew jî xûşk-bira!
46006009	Çima hûn nizanin ku yêd neheq wê P’adşatîya Xwedê war nebin? Nexapin! Ne bênamûs, ne p’ûtp’arist, ne zinêk’ar, ne jinêd hevr'a dibin r'obet, ne mêrêd hevr'a dibin r'obet,
46006010	ne diz, ne timak’ar, ne serxweş, ne buxdanbêj, ne jî t’alankir P’adşatîya Xwedê wê war nebe.
46006011	Û ji we hinek usa bûn. Lê hûn ji guna hatine şûştinê, hûn hatine buhurtî-jibarekirinê, hûn r’ast hatine h’esabê bi navê Xudan Îsa Mesîh û bi R’uh’ê Xwedêyê me.
46006012	Dibêjin: «Her tişt minr’a e’det e», belê, lê her tişt ne k’ar e. «Her tişt minr’a e’det e», lê t’u tişt gerekê h’ukumî ser min neke.
46006013	Dibêjin: «Xwarin bona zik e, zik jî bona xwarinê ye», lê Xwedê her duya jî wê unda ke. Lê beden ne bona qavîyê ye, lê bona xizmetk’arîya Xudan e û Xudan jî bona bedenê xem dike.
46006014	Û Xwedêyê ku Xudan ji mirinê r’akir, wê me jî ji mirinê r’ake bi qewata Xwe.
46006015	Çima hûn nizanin ku bedenêd we endemêd Mesîh in? Ez endemêd Mesîh hildim t’evî qava kim? T’u car!
46006016	Yan hûn nizanin yê ku t’evî qava dibe, t’evî wê dibe bedenek? Çawa nivîsar dibêje: «Her du wê bibine bedenek».
46006017	Lê ewê ku t’evî Xudan dibe, dibe r’uh’ek.
46006018	Ji qavîyê bir’evin! H’emû gunêd mayîne ku meriv dike, ji bedenê der e, lê ewê ku qavîyê dike, miqabilî bedena xwe guna dike.
46006019	Çima hûn nizanin ku bedenêd we p’aristgeha R’uh’ê Pîroz in, ku nava weda ye, K’îjan we ji Xwedê stand? Hûn ne xweyîyê serê xwe ne.
46006020	Hûn bi qîmetekî biha hatine k’ir’înê. Bona vê yekê bikin ku pê bedena we şikirî Xwedêr’a bê dayînê.
46007001	Lê niha derheqa wan pirsêd ku we minr’a nivîsîn: «Qenc e wekî mêr nêzîkî jinê nebe?»
46007002	Lê bona ku pêşîya her cûr’e qavîyê bê girtinê, bira mêr bê jin nebe û jin jî bê mêr.
46007003	Mêr bira deynê jinê bidê, jin jî deynê mêr.
46007004	Jin ne xweya qalibê xwe ye, lê mêr, usa jî mêr ne xweyê qalibê xwe ye, lê jin.
46007005	Ji hevdu na-na nekin, pêştirî wê demê, gava hûn bi hevr’a bona wextekê t’ifaq qirar dikin wekî xwe bidine duakirinê, lê paşê dîsa li hev veger’in, ku mîrêcin we necêr’ibîne ji dest bêt’awîya we.
46007006	Ez vê yekê dihêlime ser exterîya we, ne ku e’mir dikim.
46007007	R’ast e, min dixwest ku h’emû meriv mîna min bûna, lê her merivekîr’a dayîneke ji Xwedê heye, yek ha ye, yek jî aha ye.
46007008	Lê yêd bê jin û jinebîyar’a ez dibêjim: Qenc e ku ew mîna min bimînin.
46007009	Lê heger xwe zeft nakin, bira bizewicin-mêr kin, çimkî qenc e ku ew bizewicin-mêr kin, ne ku xweda bişewitin.
46007010	Lê yêd zewicî-mêrkirîr’a, ne ku ez e’mir dikim, lê belê Xudan: Bira jin ji mêr neqete,
46007011	heger biqete jî, bira mêr neke yan jî mêrê xwer’a li hev bê. Û mêr jî bira jina xwe ber’nede.
46007012	Lê yêd mayînr’a ez dibêjim, ne ku Xudan: Heger jina birakî nebawer be û bixwaze t’evî wî bimîne, bira wê ber’nede.
46007013	Û jineke ku mêrê wê nebawer be û ew bixwaze t’evî wê bimîne, bira ji wî neqete.
46007014	Çimkî mêrê nebawer bi jina bawermend h’elal dibe û jina nebawer jî bi mêrê bawermend h’elal dibe. Heger usa nîbûya, zar’êd weyê h’eram bûna, lê niha h’elal in.
46007015	Lê heger nebawer biqete, bira biqete. Xûşk yan bira vê derecêda aza ye. Belê Xwedê gazî we e’dilayîyê kir.
46007016	Tu çi zanî k’ulfetê, belkî tê mêrê xwe xilaz kî? Yan jî tu çi zanî mêro, belkî tê k’ulfeta xwe xilaz kî?
46007017	Wekî din ez dibêjim: Xudan çawa p’ara her kesî da û çawa Xwedê gazî her kesî kir, bira weke wê yekê jî bijî. Ev e t’emîya ku ez didime h’emû civîna.
46007018	Heger yek sinetkirî bû gava hate gazîkirinê, bira sinetbûna xwe îdî neguhêze. Heger yek nesinetkirî bû gava hate gazîkirinê, bira îdî sinet nebe.
46007019	Ne sinetbûn tiştek e û ne jî nesinetbûn, lê serî t’emîyêd Xwedê qedandin e.
46007020	K’î çi h’alîda bû gava Xwedê gazî kirê, bira nava wêda jî bimîne.
46007021	Xulam bûyî gava hatî gazîkirinê? Xem neke. Lê heger dikarî aza bî, wê mecalê ji destê xwe neke.
46007022	Çimkî ew xulamê ku hate gazîkirinê, wekî bibe p’ara Xudan, ew azayê Xudan e, usa jî ewê ku aza bû gava hate gazîkirinê, ew xulamê Mesîh e.
46007023	Hûn bi qîmetekî biha hatine k’ir’înê, nebine xulamêd meriva.
46007024	Xûşk-birano, k’î çi h’alîda hate gazîkirinê, bira nava wêda jî li ber Xwedê bimîne.
46007025	Lê niha çi ji qîz û xorta dik’eve, min derheqa wanda e’mir ji Xudan nestandîye, lê t’enê ez fikira xwe dibêjim, çawa yekî ji Xudan r’e’m standî ku hindava Wîda amin e.
46007026	Ez bona tengasîya niha aha r’ê têr’a dibînim ku meriv çi derecêda ye, bira usa jî bimîne.
46007027	Jinêva girêdayî yî? Neke ku jê biqetî. Bê jin î? Jinê neger’e.
46007028	Lê heger bizewicî, gune nakî û heger qîz mêr ke, gune nake. Lê yêd usa wê r’astî oxirmêd giran bên, ez dixwazim we ji wê yekê xwey kim.
46007029	Ez wer’a dibêjim birano: Wext hindik maye. Ji vir şûnda ewê ku jina wî heye bira usa be çawa yê bê jin,
46007030	ewê ku digirî çawa yê nagirî, ewê ku şa dibe çawa yê şa nabe, ewê ku dik’ir’e çawa ne xweyê wan tişta be,
46007031	û ewê ku şixulê dinêva mijûl dibe çawa yê pêva mijûl nabe, çimkî ev dinya e’yan derbaz dibe.
46007032	Lê ez dixwazim ku hûn ji xema dûr bin. Yê nezewicî şixulêd Xudanva gîro ye, ku çawa bike li Xudan xweş bê.
46007033	Lê yê zewicî xemêd dinêva gîro ye, ku çawa bike li jina xwe xweş bê
46007034	û ser du r’îya sekinî ye. Jina bêmêr yan qîz şixulêd Xudanva gîro ye. Meremê wê ew e, ku ew r’uh’ û qalibê xweda buhurtî-jibare be, lê ya mêrkirî xemêd dinêva gîro ye, ku çawa bike li mêrê xwe xweş bê.
46007035	Ez van tişta bona k’ara we dibêjim, ne ku bar didime ser milê we, lê dixwazim wekî hûn bi t’erbet û bi dil û can şixulêd Xudanva gîro bin.
46007036	Lê heger yek fe’m dike, wekî hindava dergîstîya xweda r’astîyê nake, temê wî jî xirab bûye ku gerekê bizewice, bira usa bike çawa dixwaze, gune nake, bira hevdu bistînin.
46007037	Lê ewê ku giranî ser wî t’une, lê li temê xwe dikare û dilê xweda qirar kirîye ku dergîstîya xwe usa xwey ke çawa berê, ew tiştekî qenc dike.
46007038	Awa yê dergîstîya xwe distîne, qenc dike, lê yê ku wê bik’ir dihêle, hê qenc dike.
46007039	Jin ne xweserîxwe ye h’eta ku mêrê wê sax e, lê heger mêr lê bimire, ew aza ye, t’evî k’ê bixwaze dikare mêr ke, t’enê bawermendê Xudan be.
46007040	Lê ewê hê xwezilî be, ku usa bimîne. Ev e fikira min û t’exmîna min R’uh’ê Xwedê nava minda heye.
46008001	Lê niha çi ku ji pirsa qurbanêd p’ûta dik’eve: Fe’mdarî ye ku zanebûna me her kesî jî heye. Zanebûn p’işika mêriv diwerimîne, lê h’izkirin ava dike.
46008002	Heger yek t’exmîn dike, ku ew tiştekî zane, ew r’ast hê tiştekî usa nizane çawa ku lazim e bizanibe.
46008003	Lê heger yek Xwedê h’iz dike, ew ji alîyê Wîva naskirî ye.
46008004	Awa derheqa wan qurbanêd p’ûtaye ku merî dixwin: Em zanin ku p’ût heyîna xweva p’ûç’ in û Xwedêkî din t’une, pêştirî yekî.
46008005	Heger bi navêd din jî xwedê hebin, yan li e’rdê yan li e’zmên, çawa bêh’esab xwedê û bêh’esab xudan hene jî,
46008006	lê bona me t’enê Xwedêk heye, Bav, E’firandarê her tiştî, em jî bona Wî hene û t’enê Xudanek heye, Îsa Mesîh, bi K’îjanî her tişt xuliqî ne û bi saya Wî em hene.
46008007	Lê ev zanebûn cem her kesî t’une. H’eta niha hê dilê hineka pey p’ûtp’aristîyê ye, ku gava wî goştî dixwin, h’esab dikin çawa qurbanêd p’ûta û xwe dih’er’imînin, çimkî îsafa xweye sistda fikara dike.
46008008	Lê belê xwarin me li ber Xwedê nade sekinandinê. Heger em bixwin, tiştekî zêde nakin û heger nexwin, tiştekî jî kêm nakin.
46008009	Lê haş ji xwe hebin, nebe ku ew azaya we bibe kevirek li ber nigê sista.
46008010	Em bêjin, heger merivekî ku îsafa xweye sistda fikara dike te bibîne, wekî tu «xweyîzanebûn» î û li sifra p’aristgeha p’ûtda r’ûniştî yî, ne ew kirê te wê dil bide wî, ku ew jî qurbanêd p’ûtp’aristîyê bixwe?
46008011	Û ji dest wê «zanebûna» te, birê teyî sist, bona k’îjanî Mesîh mir, wê unda be.
46008012	Bi vî awayî, gava tu neheqîyê li xûşk-birêd xwe dikî û îsafa wane sist birîndar dikî, li ber Mesîh neheqîyê dikî.
46008013	Awa heger xwarin dibe kevirê li ber p’îyê birê min, gerekê îdî t’u car ez goşt nexwim, wekî birê xwe p’işk nekim.
46009001	Ne ez aza me? Ne ez şandî me? Ne min Xudanê me Îsa bi ç’e’va dît? Ne hûn pê xûdana min p’ara Xudan k’etin?
46009002	Heger ez şandîyê hinekêd mayîn nîbim, lê belê bê şik şandîyê we me! Çimkî mora şandîtîya min hûn in, ku p’ara Xudan k’etin.
46009003	Caba min bona yêd ku dikin ji min gilîya bik’işînin ev e:
46009004	Gelo îzina me t’une em ji ber xebata xweva bixwin û vexwin?
46009005	Gelo îzina me t’une em k’ulfeteke bawerîyêda t’evî xwe biger’înin, çawa şandîyêd din, birayêd Xudan û Petrûs dikin.
46009006	Yan gerekê ez û Barnabas t’enê bixebitin serê xwe xwey kin?
46009007	K’îjan esker ji k’îsê xwe eskerîyê dike? K’î r’ez datîne û berê wê naxwe yan yê li ber pêz e şîrê pêz venaxwe?
46009008	Ez van tişta bi merivayî nabêjim. Ne Qanûn jî wê yekê dibêje?
46009009	Çawa Qanûna Mûsada nivîsar e: «Devê gayê bêderêda dixebite girênede». Gelo xema Xwedê bona ga ye?
46009010	Yan wê yekê bona me dibêje? Belê, ev yek bona me hate nivîsarê, wekî ewê ku cotê xwe dike, gerekê bi guman cot ke û yê kam dike, gerekê guman be, ku wê k’eda xwe bixwe jî.
46009011	Heger me nava weda tiştêd r’uh’anî çandin, gelo tiştekî mezin e, ku ji we tiştêd vê dinê bidirûn?
46009012	Heger îzina hinekêd din heye k’arê ji we bibînin, ne ya me hê zêde heye? Lê me ev îzin pêk neanî. Serda jî li her tiştî sebir kir, ku nebine pêşîbir’ê Mizgînîya Mesîh.
46009013	Hûn nizanin ewêd ku p’aristgehêda dixebitin ji p’aristgehê jî dixwin? Û ewêd xizmetk’arîya gorîgehê dikin, ji gorîgehê jî p’ara xwe distînin.
46009014	Usa jî Xudan e’mir kir, ku yêd Mizgînîyê dannasîn dikin, ji Mizgînîyê bijîn.
46009015	Lê min ji van îzina qet yek pêk neanî, ne jî niha dinivîsim ku van îzina pêk bînim. De bira ez bimirim, ne ku yek r’ûspîtîya min betal ke.
46009016	Belê ez nikarim p’eya bidime xwe heger ez Mizgînîyê dannasîn kim, çimkî ev deynê stûyê min e. Wey li min heger ez Mizgînîyê dannasîn nekim!
46009017	Û heger min ev yeka bi h’emdê xwe bikira, hingê xelata minê hebûya, lê ez vê yekê ne bi h’emdê xwe dikim, çimkî eva qulixek e li min hatîye spartinê.
46009018	Awa îdî çi ye xelata min? Ev e, ku ez dannasînîya xweda Mizgînîyê bê heq bidim, îzina xwe Mizgînîdayînêda bi zora xwe pêk neynim.
46009019	R’ast e ez ji her kesî aza me, lê ez dîsa xwe dikime xulamê h’emûya, wekî hê geleka qazinc kim.
46009020	Bona cihûya, dibime mîna cihûya, wekî cihûya qazinc kim. Awa gotî bona yêd bin Qanûna Mûsada, dibime mîna yêd bin Qanûnê, wekî yêd bin Qanûnêda qazinc kim, (lê ne ku ez bin Qanûnêda me).
46009021	Bona yêd bê Qanûn, dibime mîna yêd bê Qanûn, wekî yêd bê Qanûn jî qazinc kim, (ne ku ez bê qanûna Xwedê me, lê ez bin qanûna Mesîhda me).
46009022	Bona sista dibime mîna sista, wekî yêd sist qazinc kim. Bona h’emûya ez dik’evime h’alê her kesî, wekî her derecada bikaribim hineka xilaz kim.
46009023	Van h’emû tişta ez îdî bona Mizgînîyê dikim, wekî ez bibime heval-p’arê dua-dirozgêd ser wê.
46009024	Hûn nizanin yêd lecmeydanêda ne, h’emû jî dir’evin, lê t’enê yek xelatê distîne? Usa bir’evin, ku hûn bistînin.
46009025	Ewêd ku dik’evine lecê, xwe hînî gelek tiştî dikin, wekî wê k’ofîya ku diç’ilmise bistînin, lê kirina me bona k’ofîya h’eta-h’etayê ye.
46009026	Bona wê yekê ez usa nar’evim çawa yêd bêmerem, yan jî bi k’ulma her’ime bê.
46009027	Lê ez zordarîyê qalibê xwe dikim û wê zeft dikim, ku nebe xelqê gazî lecê kim, lê ew xwexa ji dest min her’e.
46010001	Naxwazim xûşk-birano, ku hûn nizanibin wekî kal-bavêd me h’emû jî bin sîya e’wrda bûn û h’emû jî Be’ra Sorr’a derbaz bûn.
46010002	H’emû jî t’evî Mûsa bûne yek, e’wr û be’rêda hatine nixumandinê.
46010003	H’emûya jî xût ew xwarina r’uh’anî xwar
46010004	û h’emûya jî xût ew vexwarina r’uh’anî vexwar, çimkî ji wî Qeyayê r’uh’anî vedixwarin, Yê ku t’evî wan diçû û ew Qeya Mesîh bû.
46010005	Lê Xwedê gelekêd ji wan begem nekirin, lema cinyazêd wan ber’îyêda her dera k’etî man.
46010006	Îdî ew tişt bona me bûne meselêd gotî, wekî em havijîya xwe ji tiştêd xirab neynin, çawa wan dilhavijî kir.
46010007	Ne jî bibin p’ûtp’arist, çawa ji wan hinek bûn, bona k’îjana nivîsar e: «Cime’tê r’ûnişt xwar, vexwar û r’abûn namûsa hevr’a lîstin».
46010008	Em qavîyê nekin, çawa ji wan hineka qavî kir û r’ojekêda bîst sê h’ezar merî k’etin qir’ bûn.
46010009	Mesîh necêr’ibînin, çawa ji wan hineka cêr’iband û bi me’ra hatine lêdanê mirin.
46010010	Û bîna xwe teng nekin, çawa ji wan hineka bîntengî kirin û bi destê milyak’etê mirinê k’oka wan hat.
46010011	Ev h’emû tişt çawa meselêd gotî dihatine serê wan, lê bona me ku em axirîya van dewrada dijîn, çawa şîret hatine nivîsarê.
46010012	Awa k’î difikire ku ew miqer’m sekinî ye, bira haş ji xwe hebe ku nek’eve.
46010013	Cêr’ibandinêd usa nayêne serê we, pêştirî wan cêr’ibandinêd ku têne serê merivêd mayîn. Lê Xwedê amin e, Ew nahêle ku hûn ji qewata xwe der bêne cêr’ibandinê. Ewê cêr’ibandinêda delîlekê jî bike, ku hûn bikaribin teyax kin.
46010014	Awa delalêd min, ji p’ûtp’aristîyê bir’evin.
46010015	Ez çawa t’evî serwaxta xeber didim. Hûn xwexa bidine ber h’esaba, ez çi dibêjim.
46010016	Ew k’asa Şîva Xudan, ya ku em pê şikirîyê didin, ne heleqetîya xûna Mesîh e? Ew nanê ku em kerdikin, ne heleqetîya bedena Mesîh e?
46010017	Nanek heye, lema em h’emû jî bedenek in, çimkî em h’emû jî ji wî nanî kerdikin.
46010018	Dîna xwe bidine cime’ta Îsraêlê: Ewêd ku qurbana dixwin, t’evî wê p’ara gorîgehê nabin?
46010019	Belê ez çi bêjim? Gelo p’ût ji xwe tiştek e, yan qurbanêd p’ûtar’a têne dayînê berga tiştekî digirin?
46010020	Na xêr! Lê gotina min ev e, ku ew tiştêd p’ûtp’arist dikine qurban, cinar’a dikin, ne ku Xwedêr’a. Û ez naxwazim ku heleqetîya we t’evî cina hebe.
46010021	Hûn nikarin hin k’asa Xudan vexwin, hin jî k’asa cina. Hûn nikarin hin ji sifra Xudan bixwin, hin jî ji sifra cina.
46010022	Yan em bikin ku xîreta Xudan qebûl neke? Çima em ji Wî qewattir in?
46010023	Dibêjin: «Her tişt e’det e», belê, lê her tişt ne k’ar e. «Her tişt e’det e», lê her tişt ava nake.
46010024	Nebe ku yek k’ara xwe biger’e, lê ya hevalê xwe.
46010025	Çi ku qesabxanada tê firotanê bixwin, pey pirs-pirsîyara nek’evin, bona fikarkirina îsafê.
46010026	Çawa nivîsar e: «Dinya bi xêr-xizna xweva ya Xudan e».
46010027	Heger ji nebawera yek we t’eglîf ke û hûn bixwazin her’in, çi bidine ber we bixwin, pey pirs-pirsîyara nek’evin, bona fikarkirina îsafê.
46010028	(Lê heger yek wer’a bêje: «Eva qurban e», îdî nexwin bona yê ku hûn pê h’esandin û bona fikarkirina îsafê.
46010029	Gotina min ne bona fikara îsafa we ye, lê ya hevalê we.) Çima gerekê azayîya min bona fikara îsafa yekî mayîn bê lomek’arkirinê?
46010030	Heger ez şikirîyê didime Xwedê dixwim, çima bona wê yekê xeyba min dikin, wekî ez şikirîya xwe Xwedê tînim?
46010031	Awa heger hûn bixwin, vexwin, yan çi şixulî ku hûn bikin, her tiştî bona şikirdayîna Xwedê bikin.
46010032	Ne nig bavêjine ber cihûya, ne ber necihûya, ne jî ber civîna Xwedê,
46010033	çawa ez jî her alîyava li h’emûya xweş têm û k’ara xwe nager’im, lê ya geleka, wekî xilaz bin.
46011001	Ç’e’v bidine min, çawa ez jî ç’e’v didime Mesîh.
46011002	Ez p’eyê we didim, wekî hûn h’emû derecada min bîr tînin û ew r’aw-r’izimêd ku min dane we pêk tînin.
46011003	Lê ez dixwazim ku hûn zanibin wekî serê her mêrî Mesîh e, serê jinê mêr e û serê Mesîh Xwedê ye.
46011004	Her mêrê ku sernixamtî dua yan p’êxembertîyê dike, ew serê xwe bêhurmet dike.
46011005	Û her k’ulfeta ku serqot dua yan p’êxembertîyê dike, ew serê xwe bêhurmet dike. Ew dibe mîna yeke p’or’kur’kirî.
46011006	Awa gotî, heger k’ulfet serê xwe nenixême, bira p’or’ê xwe jî bibir’e. Lê heger k’ulfetêr’a e’yb e, ku p’or’ê xwe bibir’e yan bide ber dûzan, ku usa ye bira serê xwe binixême.
46011007	Ne cayîz e mêr serê xwe binixême, çimkî ew sûret û r’ûmeta Xwedê ye, lê jin r’ûmeta mêr e.
46011008	(Çimkî ne ku mêr ji jinê ye, lê jin ji mêr e
46011009	û mêr bona jinê nexuliqî, lê jin bona mêr.)
46011010	Bona vê yekê gerekê k’ulfet serê xwe binixême, çawa nîşana bin h’ukumda, bona milyak’etêd ku dibînin.
46011011	Lê belê yektîya Xudanda ne jin bê mêr dibe, ne jî mêr bê jin.
46011012	Çimkî çawa jin ji mêr e, usa jî mêr ji jinê ye, lê h’emû jî ji Xwedê ne.
46011013	Hûn xwexa bidine ber h’işa, gelo ji k’ulfetê dik’eve, wekî serqot ber Xwedê dua bike?
46011014	Ne t’ebîyet jî we hîn dike, ku p’or’ê dirêj r’ewşa mêr davêje?
46011015	Lê r’ewşa jinê p’or’ê dirêj e, çimkî ew p’or’ jêr’a bona nixamtinê hatîye dayînê.
46011016	Lê heger yek bixwaze vê yekêr’a bik’eve de’wê, e’detekî meyî din t’une û ne jî yê civînêd Xwedê.
46011017	Lê vê t’emîyêda ez p’eyê we nadim, çimkî gava hûn dicivin, ew nabe k’ara we, lê zîyana we.
46011018	Berî her tiştî, ez dibihêm, gava ku hûn dicivine civînê, nava weda dibe dutîretî û kêm-zêde ez bawer dikim.
46011019	Belê, e’seyî dutîretî wê bik’eve nava we, wekî yêd nava wedaye jibare k’ifş bin.
46011020	Awa hûn ku dicivine cîkî, eva nabe şîva Xudan ku hûn dixwin,
46011021	çimkî gava her yek ji we dixwe, h’ece-h’eca wî ye ser şîvê dik’eve. Yek bir’çî dimîne û yê din k’êfxweş dibe.
46011022	Çima malêd we t’unene, ku hûn wanda bixwin û vexwin? Yan çima civîna Xwedê bêhurmet dikin û desttenga didine şermê? Ez çi wer’a bêjim? P’eyê we bidim bona vê yekê? Ez vê yekê nikarim!
46011023	Min ev yek ji Xudan stand û da we, ku Xudan Îsa wê şeva ku hate nemamkirinê, nan hilda
46011024	şikirî da, kerkir û got: «Eva bedena Min e bona we. Vê yekê bona bîranîna Min bikin».
46011025	Usa jî k’as pey şîvêr’a hilda û got: «Eva k’asa peymana nû ye, pê xûna Min girêdayî. Vê yekê bona bîranîna Min bikin, çi car gava hûn jê vexwin».
46011026	Her car, gava hûn vî nanî bixwin û ji vê k’asê vexwin, mirina Xudan bikine dengî, h’eta hatina Wî.
46011027	Awa k’î bi nelayîqî nanê Xudan bixwe yan k’asa Wî vexwe, wê deyndarê beden û xûna Wî be.
46011028	Lema bira meriv pêşîyê dilê xwe binihêr’e û paşê ji wî nanî bixwe û ji wê k’asê vexwe.
46011029	Çimkî k’î bixwe û vexwe û fe’mîna bedena Xudan nizanibe, ew dîwana xwe dixwe û vedixwe.
46011030	Lema jî nava weda gelek nexweş û xweyîzede hene û hinek jî mirine.
46011031	Lê heger me dîwana xwe bikira, dîwana meyê nehata kirinê,
46011032	lê gava dîwana me bibe, em ji Xudan têne şîretkirinê, wekî dîwana me t’evî dinyayê nebe.
46011033	Awa xûşk-birayêd min, gava bona şîva Xudan bicivin, hîvîya hevdu bisekinin.
46011034	Lê heger yek bir’çî ye, bira mala xweda bixwe, ku nebe, gava hûn bicivin, dîwanê ser xweda bînin. Bona pirsêd mayîn, gava bêm ezê hingê safî kim.
46012001	Lê niha çi ji p’êşk’êşêd R’uh’anî dik’eve xûşk-birano, ez naxwazim ku hûn nezan bin.
46012002	Weva e’yan e gava hûn p’ûtp’arist bûn, hûn usa pey p’ûtêd ker’e lal k’etibûn, her alîyava k’etibûne bin qolêd wan.
46012003	Bona vê yekê jî ez wer’a dibêjim, t’u kes t’une ku bi r’êberîya R’uh’ê Xwedê xeber de û bêje: «Bira nifir’ li Îsa be». Û kesek jî nikare bêje: «Îsa Xudan e», heger ne bi r’êberîya R’uh’ê Pîroz.
46012004	Awa cûr’e-cûr’e p’êşk’êşêd R’uh’anî hene, lê xût dayîna wî R’uh’î ne,
46012005	cûr’e-cûr’e qulix jî hene, lê hema wî Xudanîr’a qulix dikin,
46012006	usa jî cûr’e-cûr’e karîn hene, lê xût ew Xwedê ye, ku van dayînada karînê dide her kesî.
46012007	Lê her kesîr’a R’uh’ bona k’ara h’emûya xuya dibe.
46012008	Yekîr’a ji R’uh’ xebera serwaxtîyê tê dayînê, yekîr’a xebera zanebûnê xût ji wî R’uh’î,
46012009	yekî dinr’a bawerî xût ji wî R’uh’î, yekî dinr’a p’êşk’êşêd nexweşqenckirinê xût ji wî R’uh’î,
46012010	yekî dinr’a qewat, wekî k’eremeta bike, yekî dinr’a p’êxembertî, yekî dinr’a fe’mîna ku r’uh’a ji hev derxe, yekî dinr’a zimanêd xerîb, yekîr’a jî şirovekirina wan zimana.
46012011	Ev h’emû jî xût Xwexa ew R’uh’ dike û her kesîr’a başqe-başqe p’arevedike, çawa ku dixwaze.
46012012	Çawa beden yek e û gelek endemêd wê hene, lê dîsa ew h’emû hevr’a bedenek in, usa jî Mesîh e.
46012013	R’ast usa jî yektîya R’uh’ekîda em h’emû hatine nixumandinê, ku bibine bedenek, hin cihû hin necihû, hin xulam hin aza û em h’emû jî ji wî R’uh’î dane vexwarinê.
46012014	Belê beden ne t’enê endemek e, lê ji geleka ye.
46012015	Heger nig bêje: «Ez ne ji bedenê me, çimkî ez ne dest im», gelo eva me’nî ye, ku ew ne ji bedenê ye?
46012016	Û heger guh bêje: «Ez ne ji bedenê me, çimkî ez ne ç’e’v im», gelo eva me’nî ye, ku ew ne ji bedenê ye?
46012017	Heger t’emamîya bedenê ç’e’v bûya, lê bihîstinê li k’u bûya? Heger h’emû beden guh bûya, bînhildanê li ku bûya?
46012018	Lê r’ast Xwedê ew endem yeko-yeko bedenekêda cî kirin, çawa Wî xwest.
46012019	Heger h’emû endemek bûna, bedenê li ku bûya?
46012020	Lê r’ast niha endem gelek in, lê beden yek e.
46012021	Ç’e’v nikare bêje dest: «Tu kêrî min nayêyî!» Û ne jî serî nigar’a dikare bêje: «Hûn kêrî min nayên!»
46012022	Lê serda ew endemêd bedenêye ku sist k’ifş dibin, ew hê ferz in
46012023	û ew endemêd bedenêye bêqedir têne h’esabê, em hê qedirê wan zanin û yêd e’ybe nava wêda, em hê bi t’erbet dinixêmin,
46012024	lê endemêd meye bêe’yb ne h’ewcê wê yekê ne. Lê Xwedê beden hevva kir, ku yê bêqedir hê qedir bistîne,
46012025	wekî dutîretî nek’eve nava bedenê, lê h’emû endem ji hevdur’a şewat bin.
46012026	Lema, gava endemek êşê dik’işîne, h’emû endem hevr’a dêşin, lê gava endemek tê pesindayînê, h’emû endem t’evî wê şa dibin.
46012027	Awa hûn bedena Mesîh in û her yek ji we endemekî bedena Wî ye.
46012028	Û Xwedê pêşîyê hinek civînêda kirine şandî, ya duda p’êxember, ya sisîya dersdar, paşê yêd k’eremetkir, peyr’a yêd xweyîyê p’êşk’êşêd nexweşqenckirinê, k’omekdarîyê, se’vîtîyê û yêd zimanêd xerîb.
46012029	Çima h’emû şandî ne? Çima h’emû p’êxember in? Çima h’emû dersdar in? Çima h’emû k’eremeta dikin?
46012030	Çima h’emû xweyîyê p’êşk’êşêd nexweşqenckirinê ne? Çima h’emû bi zimanêd xerîb xeber didin? Çima h’emû zimana şirovedikin?
46012031	De hûn h’eyra p’êşk’êşêd hê mezinda bin. Lê ezê r’êke here qenc jî nîşanî we kim.
46013001	Heger ez bi zimanêd meriva yan milyak’eta xeber dim, lê dilê minda h’izkirin t’unebe, ezê bibime mîna wî zengilê ku dike zingîn yan jî bolmêd sifre ku dikine şingîn.
46013002	Heger p’êşk’êşa p’êxembertîyê minr’a hebe û ser h’emû sur’a vebim, h’emû zanebûnê fe’m bikim û heger bawerîya min jî haqas hebe, h’eta ç’îya jî ji cî biguhêzim, lê h’izkirin dilê minda t’unebe, ez ne t’u tişt im.
46013003	Û heger hebûka xwe pêva belayî belengaza kim û bedena xwe jî bidime der bona şewitandinê, lê h’izkirin dilê minda t’unebe, t’u k’ar nagihîje min.
46013004	H’izkirin dûmikdirêj û şîrin e, h’izkirin h’evsûdîyê nake, h’izkirin k’ubar nabe, p’işika xweda nawerime,
46013005	bêp’ergal nîne, ya xwe nager’e, zû hêrs nak’eve, k’înê najo,
46013006	dilê xwe li neheqîyê şa nake, lê r’astîyêr’a şa dibe.
46013007	H’izkirin her gav dadixe, her gav bawer dike, her gav xweyîguman e, her gav sebir dike.
46013008	H’izkirin t’u car k’uta nabe. Heger p’êxembertî hebin, wê betal bin, heger zimanêd xerîb hebin, wê dengêd wan bêne bir’înê, heger zanebûn hebe, wê derbaz be her’e.
46013009	Belê em ji p’ir’î-hindikî zanin û ji p’ir’î-hindikî p’êxembertîyê dikin.
46013010	Lê gava k’amiltî bê, hingê nek’amiltî wê derbaz be her’e.
46013011	Gava ez zar’ bûm, min mîna zar’a xeber dida, mîna zar’a difikirîm, mîna zar’a dida ber h’esêb. Gava ez mezin bûm, ew tiştêd zar’otîyê min ji xwe dûr xistin.
46013012	Niha em çawa qeret’ûkî neynikêda dibînin, lê hingê emê r’û bi r’û bibînin. Niha ez ji p’ir’î-hindikî zanim, lê hingê ezê t’am nas bikim, çawa ez hatime naskirinê.
46013013	Awa niha ev hersêk dimînin: Bawerî, guman û h’izkirin. Lê h’izkirin ser wanr’a ye.
46014001	Demana h’izkirinêda bin û h’eyra p’êşk’êşêd r’uh’anîda bin, îlahî p’êxembertîkirinê.
46014002	Ewê ku bi zimanê xerîb xeber dide, ew ne ku mêrivr’a xeber dide, lê Xwedêr’a, çimkî kesek Wî fe’m nake. Ew bi qewata R’uh’ sur’a dibêje.
46014003	Lê belê yê ku p’êxembertîyê dike, ew mêrivr’a xeber dide, bawerîya wan ava dike, dil dide ber wan û ber dilê wanda tê.
46014004	Ewê ku bi zimanêd xerîb xeber dide, t’enê bawerîya xwe ava dike, lê ewê ku p’êxembertîyê dike, civînê pêva ava dike.
46014005	Ez dixwazim ku hûn h’emû jî bi zimanêd xerîb xeber din, lê ez hê dixwazim ku hûn p’êxembertîyê bikin, çimkî yê p’êxembertîyê dike, ji yêd bi zimanêd xerîb xeber dide çêtir e, pêştirî wî wextê ku tê şirovekirinê, wekî civîn bê avakirinê.
46014006	Awa xûşk-birano, heger ez bême cem we bi zimanêd xerîb xeber dim, ezê çi k’arê bidime we? T’u k’arê nadim heger ez e’yantîyê, yan zanebûnê, yan p’êxembertîyê, yan hînkirinê wer’a neynim?
46014007	Hacetêd nebînbere ku deng derdixin, em bêjin bilûr be, yan çeng, heger dengê wan nezelal be, wê çawa zanibin çi miqam tê lêxistinê?
46014008	Yan jî, heger bor’î dengekî nenas derxe, k’ê wê k’arê xwe li şêr’ bike?
46014009	Usa jî hûn, heger bi zimên xebereke fe’mdarî nebêjin, wê çawa bizanibin hûn çi dibêjin? Xeberdana weyê mîna bayê sar be.
46014010	K’ifş e ku dinyayêda çiqas cûr’e-cûr’e ziman hene, lê ji wan yek jî bê fe’mîn nîne.
46014011	Lê, heger ez zimanekî fe’m nakim, ez bona yê wî zimanî xeber dide xerîb im û yê xeber dide jî bona min xerîb e.
46014012	Usa jî hûn ku h’eyra p’êşk’êşêd r’uh’anîda ne, nava wan p’êşk’êşada hê pêşda her’in, k’îjan civînê ava dikin.
46014013	Bona vê yekê ewê ku bi zimanêd xerîb xeber dide, bira dua bike ku şiroveke jî.
46014014	Çimkî gava ez bi zimanêd xerîb dua dikim, ew r’uh’ê min dua dike, lê h’işê minda tişt r’ûnanî.
46014015	Ez çi bikim? Ezê hin bi r’uh’ê xwe dua bikim, hin jî bi h’işê xwe, hin bi r’uh’ê xwe bistirêm, hin jî bi h’işê xwe.
46014016	Heger tu bi r’uh’ê xwe şikirîyê bidî, ewê ku mîna nezana sekinî ye, wê çawa r’azîdarîya ter’a qayl be bêje: «Amîn»? Ew qet fe’m nake jî, tu çi dibêjî.
46014017	Belê tu r’ind r’azîbûnê didî, lê bawerîya yê din nayê avakirinê.
46014018	Ez ji Xwedêyê xwe r’azî me, ku ji we h’emûya ze’ftir bi zimanêd xerîb xeber didim.
46014019	Lê belê civînêda ez hê dixwazim pênc xeberêd fe’mdarî bêjim, wekî hinekêd din jî hîn bikim, ne ku bi h’ezara xeberêd xerîb.
46014020	Xûşk-birano, h’işê xweda zar’ nîbin! Hindava xirabîyêda mîna zar’a bin, lê h’işê xweda gihîştî bin.
46014021	Qanûnêda nivîsar e: «Ezê bi merivêd xweyê zimanêd xerîb û zarêd xerîba vê cime’têr’a xeber dim, lê belê wê hingê jî guhdarîya Min nekin, Xudan dibêje».
46014022	Awa p’êşk’êşa zimanêd xerîb nîşanek e, ne ku bona bawermenda, lê bona nebawera û p’êxembertî jî ne ku bona nebawera ye, lê bona bawermenda.
46014023	Heger t’emamîya civînê pêva bicive û h’emû jî zimanêd xerîb xeber din, hingê hineke nezan yan nebawer bik’evine hindur’, wê nebêjin: «Evana dîn bûne»?
46014024	Lê heger h’emû jî p’êxembertîyê bikin, hingê yekî nebawer yan nezan bik’eve hindur’, wê ji h’emû gotinêd wan xwe mukur’ bê û bê gunek’arkirinê,
46014025	sur’êd dilê wîda jî wê bêne e’yankirinê û dever’û li ber Xwedê bik’eve, wî bih’ebîne û deng hilde bêje: «R’astî jî Xwedê nav weda ye!»
46014026	Em îdî çawa bikin gelî xûşk-bira? Gava hûn dicivine cîkî, her kesê ji we çî wî hebe, heger k’ulam be, hînkirin be, e’yantî be, xeberdana zimanêd xerîb be, şirovekirina zimanêd xerîb be, bira h’emû jî bona avabûna civînê bin.
46014027	Heger yek bi zimanê xerîb xeber dide, bira dudu bin, yan ya lape ze’f sisê, lê bira yek pey yekîr’a xeber de û yek jî şiroveke.
46014028	Lê heger kesek t’une ku şiroveke, bira ew civînêda dengê xwe neke, t’enê ber xweda Xwedêr’a xeber de.
46014029	Û ji p’êxembera jî bira dudu bin, yan ya lape ze’f sisê xeber din û yêd din bira e’nene kin.
46014030	Lê heger li ber yekî ji nava r’ûniştîya jî tiştek vebe, îdî bira yê pêşin dengê xwe bibir’e.
46014031	Çimkî hûn h’emû jî, yek pey yekîr’a dikarin p’êxembertîyê bikin, wekî h’emû jî hîn bin û h’emû jî dil bistînin.
46014032	Û r’uh’êd p’êxembera bin se’vîtîya p’êxemberada ne,
46014033	çimkî Xwedê ne Xwedêyê bêp’ergalîyê ye, lê Yê e’dilayîyê ye. Çawa nava h’emû civînêd cime’ta Xwedêda,
46014034	bira jinêd we civînêda xwe ker’ kin, çimkî îzina wan t’une xeber din, lê bira guhdar bin, çawa Qanûn jî dibêje.
46014035	Lê heger ew tiştekî dixwazin bizanibin, bira li malê ji mêrêd xwe bipirsin, çimkî ne cayîz e ku jin civînêda xeber de.
46014036	T’u xebera Xwedê ji we derk’et? Yan t’enê gihîşte we?
46014037	Heger yek difikire, ku xwexa p’êxember e yan r’uh’anî ye, bira zanibe çi ku min wer’a nivîsîn, t’emîya Xudan e.
46014038	Lê heger yek guh nade van tişta, hûn jî guh nedine wî.
46014039	Awa xûşk-birano, h’eyra p’êxembertîkirinêda bin û dengê yêd bi zimanêd xerîb xeber didin nedine bir’înê.
46014040	T’enê her tişt bira bi t’erbet, cî bi cî û maqûlî be.
46015001	Ez wê Mizgînîyê dixwazim bînime bîra we xûşk-birano, ya ku min wer’a dannasîn kir û we qebûl kir, ser wê jî sekinîne.
46015002	Bi wê jî hûn xilaz dibin, heger wê xeberê, ya ku min wer’a dannasîn kir, qewîn bigirin. Heger na, bawerîya weyê badîhewa be.
46015003	Min ev yeka ser her tiştîr’a, çawa stand, usa jî da we, ku Mesîh bona gunêd me mir, li gora nivîsara
46015004	û hate definkirinê, r’oja sisîya Ew Xwedêda ji mirinê r’abû li gora nivîsara,
46015005	Petrûsva xuya bû, peyr’a her donzdeh şandîyava.
46015006	Paşê carekêr’a pênsid xûşk-birayî zêdetirva xuya bû, ji wan gelek h’eta niha sax in, lê hinek jî mirine.
46015007	Paşê Aqûbva xuya bû, peyr’a h’emû şandîyava.
46015008	Axirîyê, pey h’emûyar’a minva xuya bû, çawa yekî ne serê xwe ji dîya xwe bûyî.
46015009	Çimkî ez ji şandîya yê herî paş im, ku ne layîq im şandî jî bême gotinê, çimkî min civîna Xwedê zêrand.
46015010	Lê ez bi k’erema Xwedê me çi jî heme û k’erema Wî ku bi minr’a ye, boş-betal nîbû. Lê serda ez ji wan h’emû şandîya ze’ftir xebitîm û ne ku ez bûm, lê k’erema Xwedêye ku bi minr’a ye.
46015011	Awa heger ez bim, yan ew bin, em h’emû jî aha dannasîn dikin û we aha jî bawer kirîye.
46015012	Awa heger em dannasîn dikin, ku Mesîh ji mirinê r’abûye, çawa ji we hinek dibêjin, ku r’abûna mirîya t’une?
46015013	Heger r’abûna mirîya t’une, ku usa ye Mesîh jî ji mirinê r’anebûye.
46015014	Û heger Mesîh ji mirinê r’anebûye, ku usa ye dannasînîya me jî boş-betal e û bawerîya we jî boş-betal e.
46015015	Û emê jî bibine şe’dêd Xwedêye derew, çimkî me bona Xwedê şe’detî da, ku Ewî Mesîh ji mirinê r’akir, lê heger mirîyê r’anebin, ku usa ye Ew jî ji mirinê r’anekirîye.
46015016	Çimkî heger mirîyê r’anebin, ku usa ye Mesîh jî ji mirinê r’anebûye.
46015017	Û heger Mesîh ji mirinê r’anebûye, wekî usa ye bawerîya we badîhewa ye, hela hê hûne nava gunêd xweda ne
46015018	û ewêd bawerîya Mesîhda jî mirine unda bûne.
46015019	Heger t’enê em bona vê jîyînê gumana xwe Mesîh tînin, ku usa ye em ji h’emû meriva me’rimtir in.
46015020	Lê r’ast Mesîh ji mirinê r’abûye, çawa berê deremeta pêşin ji nava mirîya r’abûyî.
46015021	Mirin r’ûyê merivekîda bû, bi merivekî jî wê r’abûna mirîya bibe.
46015022	Çawa h’emûyêd ji Adem bûyî dimirin, usa jî h’emûyêd ji Mesîh bûyî wê sax bin.
46015023	Lê her kes dora xweda: Pêşîyê Mesîh çawa berê deremeta pêşin, paşê yêd p’ara Mesîh, wextê hatina Wîda.
46015024	Hingê axirî wê bê, gava k’oka her serwêrtîyê, h’ukumetîyê û qewatê bîne û p’adşatîyê bide destê Bav Xwedê.
46015025	Çimkî Ew gerekê p’adşatîyê bike, h’eta ku Xwedê h’emû dijmina bike binê p’îyêd Wî.
46015026	Dijminê xilazîyê ku wê k’okê lê bîne, mirin xwexa ye,
46015027	çimkî nivîsar dibêje: «Xwedê her tişt binê p’îyada êlimî Wî kir». Lê gava tê gotinê «her tişt» êlimî Wî kir, fe’mdarî ye, pêştirî Wî Xwedêyî, Yê ku her tişt êlimî Wî kir.
46015028	Û gava her tişt êlimî Wî bin, hingê Kur’ Xwexa jî wê êlimî Wî Xwedêyî be, Yê ku her tişt êlimî Wî kir, wekî her tiştîda Ew bibe Xwedêyê her tiştî.
46015029	Wekî din gotî, ewêd ku bona mirîya têne nixumandinê wê çi bikin? Heger mirîyê t’u car r’anebin, îdî çima bona mirîya têne nixumandinê?
46015030	Çima em jî her gav xwe davêjine ser sêla sor?
46015031	Ew fir’naqbûna min şe’de ye, xûşk-birano, ya ku ez pê we fir’naq dibim yektîya Mesîh Îsayê Xudanê meda, ez her r’oj dest ji e’mirê xwe dik’işînim.
46015032	Heger min Efesêda şer’ê xwe dereca merivayêda t’evî «se’va» kir, çi k’ete k’îsê min? Heger r’abûna mirîya wê t’unebe, de îdî «em bixwin-vexwin, çimkî emê sibê bimirin», çawa hinek dibêjin.
46015033	Nexapin! «Hevaltîya xirab merivê xweyîp’ergal xirab dike».
46015034	R’ast bifikirin, ser h’işê xweda werin, îdî guna nekin, çimkî hinek ji we hê Xwedê nas nakin, ez vê yekê dibêjim, ku hûn şerm bikin.
46015035	Lê belê yekê bêje: «Mirî çawa dikarin r’abin û qalibê wanê çawa be?»
46015036	Serê aqil! Ew t’oximê ku tu diçînî, h’eta «nemire» jîyînêr’a şîn nabe.
46015037	Û ew tiştê ku tu diçînî, ne ku wî qalibî diçînî, k’îjan ku wê bigihîje, lê h’ebeke sade ye, mesele genim, yan jî ji t’oximêd mayîn.
46015038	Û Xwedê qalib dide wî t’oximî, çawa ku dixwaze û her t’oximek qalibê xwe distîne.
46015039	H’emû qalib xûn-goştek nînin, qalibê mêriv başqe ye û qalibê h’eywên başqe, yê teyreda başqe ye, yê me’sîya jî başqe.
46015040	Qalibêd li e’zmên jî hene, qalibêd li dinê jî hene, lê r’ewşa yêd e’zmên başqe ye û yêd dinê başqe.
46015041	R’ewşa te’vê başqe ye, r’ewşa hîvê başqe û r’ewşa steyrka jî başqe ye û her steyrkek bi r’ewşa xwe ji hev têne firqîkirinê.
46015042	Bi vî awayî jî r’abûna mirîya ye: Qalibê dêris tê çandinê, yê nedêris wê r’abe.
46015043	Ew bêr’ewş tê çandinê, bi r’ewşê wê r’abe, ew bêt’aqetîyê tê çandinê, bi qewatê wê r’abe.
46015044	Qalibê bînber tê çandinê û qalibê r’uh’anî wê r’abe. Çawa ku qalibê bînber heye, usa jî qalibê r’uh’anî heye.
46015045	Aha jî nivîsar e: «Merivê pêşin Adem, bû bînberekî sax», lê Ademê paşin bû r’uh’ekî jîyîndayînê.
46015046	Lê belê pêşîyê yê r’uh’anî nebû, lê yê bînber, paşê yê r’uh’anî.
46015047	Merivê pêşin ji xwelîya e’rdê bû, merivê duda ji e’zmên bû.
46015048	Çawa yê ji xwelîyê bû, usa jî yêd ji xwelîyê ne, çawa yê ji e’zmên e, usa jî yêd ji e’zmên in.
46015049	Û me çawa kirasê yê ji xwelîyê li xwe kirîye, emê usa jî kirasê yê ji e’zmên li xwe kin.
46015050	Gotina min ev e xûşk-birano, wekî xûn û goşt li P’adşatîya Xwedê nikarin war bin, ne jî dêrisbûn wê li nedêrisbûnê war be.
46015051	K’a bibihên, ez sur’ekê wer’a bêjim: Em h’emûyê nemirin, lê em h’emûyê jî bêne guhastinê,
46015052	nişkêva, çawa ç’e’vê xwe bigirî-vekî, dema bor’îya axirîyê bê lêdanê. Çimkî gava bor’î bê lêdanê, mirî wê nedêrisbûyî r’abin, emê jî bêne guhastinê.
46015053	Çimkî gerekê evî dêris nedêrisîyê li xwe wergire û evî mirî nemirîyê li xwe wergire.
46015054	Lê gava evî dêris nedêrisîyê li xwe wergire û evî mirî nemirîyê li xwe wergire, hingê ew gotinê bê sêrî, ku nivîsar e: «Serk’etinê mirin h’ûfî xwe kir».
46015055	«Mirin, k’anê qîlê je’ra te? Mirin, k’anê serk’etina te?»
46015056	Qîlê mirinê gune ye û qewata guna ji Qanûnê ye.
46015057	Lê şikir ji Xwedê, ku em bi destê Xudanê me Îsa Mesîh ser xistin.
46015058	Awa xûşk-birayêd mine delal, qewîn bimînin, ji cîyê xwe neh’ejin, her gav şixulê Xudanda pêşda her’in, bizanibin xebata we boş-betal nîne li ber Xudan.
46016001	Lê niha derheqa k’omekt’opkirina bona cime’ta Xwedê, min çawa t’emî da civînêd Galatyayê, hûn jî usa bikin:
46016002	Her yekşem, destê ji we her kesîva çiqas tê, bira tiştekî destê xwer’a paş xe, nebe ku gava ez bêm, hingê bê t’opkirinê.
46016003	Û gava ez bêm, hûn jî r’ê k’îjanar’a dibînin, ezê pê destê wan, bi nivîsar p’êşk’êşêd we bişînime Orşelîmê.
46016004	Û heger minr’a jî bik’eve, ku ez her’im, îdî ewê t’evî min bên.
46016005	Pey çûyîna qeza Mekedonyayêr’a, ezê serîkî li we xim, çimkî ezê Mekedonyayêr’a derbaz bim.
46016006	Dibe ku li cem we bimînim, yan jî zivistana xwe wir derbaz kim û hingê hûn dikarin min ver’êkin, ez k’uda ku her’im.
46016007	Çimkî ez niha naxwazim ku we ser r’îya xwe bibînim her’im, lê ez guman im ku xêlekê cem we bimînim, heger Xudan h’iz bike.
46016008	Lê niha ezê h’eta R’oja Pêncîye h’esab, li Efesê bimînim,
46016009	çimkî dergehekî xêrêyî mezin li ber min vebûye û peyk’etîyêd min gelek in.
46016010	Heger Tîmot’êyo bê cem we, usa bikin ku ew ji we venek’işe, çimkî ew jî bona Xudan dixebite, çawa ez.
46016011	Usa bira tu kes wî bêqedir neke. Wî bi xêr-silamet ver’êkin, wekî bê cem min, çimkî ez hîvîya wî û birayêd t’evî wî me.
46016012	Lê derheqa Apoloyê birada, min gelekî lava jê kir, ku t’evî bira ser weda bihata, lê nêta wî hatinê niha qet t’unebû, lê wê bê, gava mecal bik’evê.
46016013	H’işyar bimînin, bawerîyêda h’îmgirtî bin, e’gît bin, bişidin,
46016014	bira her kirinêd we bi h’izkirinê bin.
46016015	Niha hûn zanin ku Stêfanas mala xweva bawermendêd qeza Axayayêye pêşin e û wan xwe dane xizmetk’arîya cime’ta Xwedê. Îdî ez hîvî ji we dikim xûşk-birano,
46016016	ku hûn gur’a yêd usada bin, usa jî gur’a wan h’emûyada, yêd ku t’evî şixulê vê xebatê dibin.
46016017	Ez bona hatina Stêfanas, Fortûnato û Axayîko şa me, barê dilê minda wana dewsa we girt,
46016018	bi wê yekê dilê min û we jî r’ih’et kirin. Qedirê yêd usa bigirin.
46016019	Civînêd qeza Asyayêda li we silav dikin. Akîla û Priskîla t’evî civîna mala xweda gelekî yektîya Xudanda li we silav dikin.
46016020	H’emû xûşk-birayêd vir li we silav dikin. Bi r’amûsana şîrê h’elal li hevdu silav kin.
46016021	Ev silav, bi destnivîsara min Pawlos e.
46016022	Heger yek Xudan h’iz nake, bira nifir’ li wî be. «Maranat’a».
46016023	K’erema Xudan Îsa li we be.
46016024	Ez we p’ara Mesîh Îsa k’etîya h’iz dikim.
47001001	Ji Pawlosê bi e’mirê Xwedê şandîyê Mesîh Îsa û Tîmot’êyoyê birayê me, civîna Xwedêye Korint’êr’a û wê t’emamîya cime’ta Xwedêr’a, ya ku t’evayîya qeza Axayayêda ye:
47001002	De bira k’erem û e’dilayîya Bavê me Xwedê û Xudan Îsa Mesîh li we be.
47001003	Şikir Xwedêyê Bavê Xudanê me Îsa Mesîhr’a, Bavê dilşewatîyê û Xwedêyê h’emû berdilîyê.
47001004	Ew nava h’emû te’lî-tengîyada dil dide ber me, wekî em jî bikaribin dil bidine ber wan, yêd ku nava her cûr’e te’lî-tengîyada ne, bi wê berdilîyê, pê k’îjanê em xwexa ji Xwedê têne berdilîkirinê.
47001005	Belê çawa em t’evî wan cefayêd Mesîhe gelek dibin, usa jî gelekî bi destê Mesîh ber dilê meda tê hatinê.
47001006	Heger em te’lî-tengîyada ne, ew bona berdilî û xilazbûna we ye û heger em berdilîkirî ne, ew bona wê berdilîya we ye, ku hûn bikaribin bi sebirê wan te’lî-tengîya bik’işînin, k’îjana em jî dik’işînin.
47001007	Û em weda e’seyî guman in, çimkî em zanin ku hûn çawa t’evî cefayêd me ne, usa jî t’evî berdilîya me ne.
47001008	Em naxwazin ku hûn haş ji wan te’lî-tengîya t’unebin xûşk-birano, yêd ku me qeza Asyayêda k’işandin. Em ji qewata xwe der haqasî k’etine bin barêd giran, h’eta ku me destê xwe ji e’mirê xwe jî k’işand.
47001009	Belê me xwer’a qirara mirinê h’esab kir, lê ev yek bû wekî em gumana xwe nedine ser xwe, lê ser Xwedê, Yê ku mirîya ji gor’a r’adike.
47001010	Ji destê wê mirina tirs û xof Ewî em xilaz kirin û wê xilaz ke jî. Û gumana me heye ku wê dîsa me xilaz ke,
47001011	bi alîk’arîya wan duayêd ku hûn bona me dikin. Bi vî awayî bi saya duayêd geleka k’erem wê mer’a bê dayînê û gelekê bona me şikirîyê bidine Xwedê.
47001012	R’ûspîtîya me ev e: Îsafa me şe’detîyê dide, wekî me bi dilê sax û vekirî ji Xwedêda li vê dinê e’mirê xwe derbaz kir, îlahî hindava weda, ne ku bi serwaxtîya merivayîyê, lê bi k’erema Xwedê.
47001013	Em tiştekî din wer’a nanivîsin, pêştirî wan tiştêd ku hûn dikarin bixûnin û fe’m bikin û ez guman im ku hûnê t’am fe’m bikin,
47001014	çawa ji p’ir’î-hindikî we em fe’m kirine, wekî hûn bigihîjine wê fe’mînê ku em r’ûspîtîya we ne, çawa hûn jî ya me ne, R’oja hatina Xudan Îsa.
47001015	Min bi vê gumanê şêwira xwe kir, pêşîyê bihatama cem we, ku we du cara k’erem bistanda,
47001016	awa gotî serîk bida we, ji cem we biçûma Mekedonyayê û ji Mekedonyayê jî dîsa ser weda veger’îyama, ku we jî ez li alîyê Cihûstanêda ver’êkirama.
47001017	Gava ez aha dişêwirîm, gelo min sivikayî kir? Yan şêwira xweda mîna bendê vê dinyayê şêwirîm, ku «Belê» û «Na»-ya min sibeh-êvar nebe yek?
47001018	Lê Xwedê şe’de ye, ku sozê me wer’a nebûye «Belê» û paşê «Na».
47001019	Çimkî Kur’ê Xwedê, Îsa Mesîh ku pê me wer’a hate dannasînkirinê, (bi min, Sîlas û Tîmot’êyo), «Belê» û «Na» nebû, lê nava Wîda t’imê «Belê» ye.
47001020	Çimkî h’emû sozêd Xwedê bi Îsa Mesîh «Belê» ne, lema jî em bi Wî «Amîn» dibêjin, bona r’ûmeta Xwedê.
47001021	Û Xwedê ye, yê ku em weva t’evayî yektîya Mesîhda h’îmgirtî kirin. Xût Wî em k’ifş kirin
47001022	û mora Xwe danî ser me, R’uh’ê Pîroz kire dilê me çawa bihê ji ber sozê Xweva.
47001023	Lê ser minr’a Xwedê şe’de ye, ku min qêmîşî we nekir, ku nehatime Korint’ê.
47001024	Em h’ukumî ser bawerîya we nakin, çimkî hûn bawerîyêda şidîyayî ne, lê em t’evî we dixebitin bona şabûna we.
47002001	Awa min xwexa xwer’a qirar kir ku dîsa neyêm dilê we bêşînim.
47002002	Çimkî heger ez dilê we bêşînim, îdî k’ê wê dilê min şa ke, pêştirî ewêd ku min dilê wan êşandine?
47002003	Min ew yek ne’ma xweda nivîsîbû, ku nebe gava ez bêm, yêd ku gerekê min şa kin, ew dilê min bêşînin. Çimkî ez we h’emûyada guman im, ku şabûna min şabûna we h’emûya ye.
47002004	Min bi gelek hêsira, bi gelek k’eder û k’esera dilê xwe wer’a nivîsî, wekî hûn ne ku li ber xwe k’evin, lê wekî wê k’ûrayîya h’izkirina mine hindava xweda fe’m bikin.
47002005	Awa heger yekî dilêşî kir, ne ku t’enê dilê min êşand, lê yê hineka jî, wekî gelekî zêde nekim, nebêjim yê we h’emûya jî.
47002006	Ew ceza besî wî merivî ye, ku ji we geleka wîr’a hatîye dayînê.
47002007	Lê niha hûn gerekê bibaxşînine wî û li ber dilê wîda bên, wekî k’erbî berxwek’etinê xwe unda neke.
47002008	Awa ez hîvî ji we dikim, h’izkirina xwe hindava wîda mak kin.
47002009	Hema bona wê yekê jî min nivîsîye, wekî we bicêr’ibînim bizanibim k’a hûn her tiştîda guhdar in.
47002010	Heger hûn tiştekî dibaxşînine yekî, ez jî t’evî we me. Û heger tiştekî baxşandinê hebe, bona we li ber dîndara Mesîh dibaxşînim,
47002011	wekî mîrêcin piştê li me neşkêne, çimkî em haş ji h’unurêd wî hene.
47002012	Gava ez bona Mizgînîdayîna Mesîh gihîştime Troyayê, min dît ku Xudan derîk li ber min vekirîye.
47002013	Lê dilê min ne r’ih’et bû, çimkî min birê xwe Tîto li wir nedît. Hingê min xatirê xwe ji wan xwest, çûme qeza Mekedonyayê.
47002014	Lê şikir ji Xwedê, ku t’imê me p’êga k’oma Mesîhe serk’etinêda pêşda dibe û bîna naskirina xwe bi me her dera bela dike.
47002015	Çimkî em bîna Mesîhe xweş in li ber Xwedê, hin nava xilazbûyîyada, hin nava undabûyîyada.
47002016	Bona hineka em bîna mirinê ne, ku wan berbi mirinê dibe û bona hineka jî bîna jîyînê, ku wan berbi jîyînê dibe. Û k’î dikare vî barî hilde?
47002017	Em ne mîna hineka ne, yêd ku xebera Xwedê k’ara xweva girêdidin, lê belê em çawa merivne ji Xwedêda şandî, li ber Xwedê bi heleqetîya Mesîh pê sitqê dilê r’ast xeber didin.
47003001	Gelo em dîsa vediger’in, xwexa pesinê xwe bidin? Yan mîna hineka mer’a lazim e em şe’dene’ma ser weda bişînin, yan ji we bistînin?
47003002	Ne hûn in şe’dene’mêd me dilê meda nivîsar, alîyê her merivîda naskirî û xwendî?
47003003	K’ifş e ku hûn ne’ma Mesîh in bi xizmetk’arîya me nivîsar, ne ku bi h’ubirê, lê bi R’uh’ê Xwedêyê sax, ne ku ser selêd kevirî, lê ser t’extêd dilê xûn û goşt.
47003004	Em vê yekê Xwedêda guman in bi saya Mesîh.
47003005	Ne ku em ji xwe h’esab dikin ku em layîqî vê kirinê ne, lê karîna me ji Xwedê ye.
47003006	Ewî ew karîn da me, wekî em bibine qulixk’arêd peymana nû, ne ku yê nivîsarê, lê yê R’uh’, çimkî qanûna nivîsar dikuje, lê R’uh’ dide jîyînê.
47003007	Awa heger ew qulixê ku ser kevira bi h’erfa k’olayî bû û axirîyê mirinê pêşda tîne haqas xweyîr’ûmet bû, wekî zar’êd Îsraêl nikaribûn r’ûyê Mûsa binihêr’îyana, ji dest wê şewqa r’ûyê wîyî ku dîsa wê derbaz bûya biçûya,
47003008	lê belê qulixê R’uh’ wê hê çiqas xweyîr’ûmet be?
47003009	Çimkî heger ew qulixê ku axirîyê dîwan ser merivada danî, haqas xweyîr’ûmet bû, hê çiqas zêde wê xweyîr’ûmet be ew qulixê ku meriv pê bêsûc dibin.
47003010	Belê yê ku xweyîr’ûmet bû, ew bêr’ûmet derk’et ji ber wê r’ûmeta ku ser wêr’a bû.
47003011	Heger qulixê ku wê derbaz bibûya biçûya xweyîr’ûmet bû, îdî yê ku wê bimîne, hê çiqas xweyîr’ûmet e!
47003012	Awa em xweyê vê gumanê ne, lema xeberdana xweda mêrk’îmî ne.
47003013	Em ne mîna Mûsa ne, çawa wî xêlî avîtibû ser r’ûyê xwe, wekî zar’êd Îsraêl h’eta xilazîyê ew r’ûmeta wê derbaz bûya nedîtana.
47003014	Belê ew sewdayê xweda fe’mekorî bûn û h’eta îro jî gava peymana kevin dixûnin, xût ew xêlî ser fe’mê wan dimîne. Ew hingê tê hildanê, gava ew dibine p’ara Mesîh.
47003015	Belê h’eta îro jî, gava Qanûna Mûsa dixûnin, xêlî ser fe’mê wan dimîne,
47003016	lê gava yek li Xudan veger’e, hingê «ew xêlî tê hildanê».
47003017	Û ew Xudan R’uh’ e û R’uh’ê Xudan li k’u derê be, li wê derê jî azayî heye.
47003018	Awa em h’emû jî r’ûkî bêxêlîkirî mîna neynikê şewqa r’ûmeta Xudan vediger’înin û em bi derecêd r’ûmet bi r’ûmetê têne guhastinê, dibine xût ew sûretê Wî, ev yek bi alîk’arîya Xudan e, ku xwexa R’uh’ e.
47004001	Bona vê yekê em ji vî qulixî venak’işin, ya ku me bi r’e’ma Xwedê standîye.
47004002	Lê belê em ji tiştêd e’ybe dizîva dûr in û fêlbazîya nakin, xebera Xwedêda qelpîyê nakin. Lê serda em r’astîyê e’yan dikin û bi vî awayî xwe dîyarî îsafa her merivî dikin li ber Xwedê.
47004003	Lê heger ev Mizgînîya ku em didin veşartî ye jî, ew li ber undabûyîya veşartî ye.
47004004	Mîrê vê dinyayêyî neheq şever’eşa kora anîye ser fe’mê nebawera, wekî r’onaya Mizgînîya r’ûmeta Mesîh nede ser wan, Yê ku sûretê Xwedê ye.
47004005	Em ne ku xwe dannasîn dikin, lê Îsa Mesîh çawa Xudan û xwe jî çawa xulamêd we, bona Îsa.
47004006	Wî Xwedêyê ku got: «Bira ji te’rîyê r’onayî derê», Wî xwexa dilê meda şewq da, wekî em r’ûmeta Xwedê nas kin, bi wê şewqa ku ji r’ûyê Mesîh dertê.
47004007	Lê ev xizne nava me derdanêd h’er’îda heye, wekî bê k’ifşê ku zorayîya qewatê ji Xwedê ye, ne ku ji me.
47004008	Em her alîyava te’lî-tengîyada ne, lê nav dest-p’îyê tengasîyada naçin, derecê bêgumanda ne, lê bêguman nînin,
47004009	xweyîneyar in, lê ne bêyar in, lêdayî-k’etî ne, lê ne undabûyî ne.
47004010	Her gav em mirina Îsa bedenêd xweda dibin, wekî jîyîna Îsa jî bedena meda k’ifş be.
47004011	Çimkî eme ku sax in, bona Îsa mirinêr’a têne dayînê, wekî jîyîna Îsa jî qalibê meyî mirîda k’ifş be.
47004012	Awa mirin nava meda ya xwe dike, lê jîyîn nava weda.
47004013	Çawa nivîsar e: «Min bawer kir, lema xeber da». Xût bi wî r’uh’ê bawerîyê em jî bawer dikin û lema xeber didin.
47004014	Em zanin Ewê ku Xudan Îsa ji mirinê r’akir, wê me jî t’evî Îsa ji mirinê r’ake û me t’evî we ber xwe bide sekinandinê.
47004015	Belê ev h’emû bona we ye, ku gava k’erem hê ser gelekada bir’ije, şikirdarîya r’ûmeta Xwedê jî hê zêde be.
47004016	Lema em ji vê yekê venak’işin. Belê em ji dervava dêris dibin diçin, lê dilda r’oj bi r’oj nûyejîyîn dibin.
47004017	Çimkî cefêd meye dem-deme sivik me dikine xweyîyê r’ûmeta girane h’eta-h’etayêye bê himber.
47004018	Awa em dîna xwe nadine tiştêd xuya dibin, lê yêd nexuya, çimkî tiştêd xuya bona wextekî ne, lê yêd nexuya h’eta-h’etayî ne.
47005001	Çimkî em zanin, heger qalibê meyî axîn mîna konê firarî xirab be, maleke meye h’eta-h’etayê li e’zmana heye, ya ku bê dest ji Xwedêda çêkirî ye.
47005002	Û belê em vî konîda dine’lin, h’eyra wê yekêda ne, ku mala xweye e’zmanî li xwe wergirin,
47005003	wekî, gava em wê xwe wergirin, bê sit’ar k’ifş nebin.
47005004	Belê h’eta ku em vî konîda dimînin, bin barê giranda dine’lin, ne ku em dixwazin vî ji xwe bêxin, lê ya e’zmanî ser xwe wergirin, wekî yê xweyîmirin wê jîyînêda betavebe here.
47005005	Xwedê Xwexa em vê yekêr’a hazir kirine û R’uh’ê Xwe çawa bihê ji ber sozê Xweva da me.
47005006	Awa em her gav vê yekêda e’seyî guman in. Em zanin h’eta em vî qalibîda dimînin ji Xudan dûr in,
47005007	çimkî em bi bawerîyê dijîn, ne ku bi dîtina ç’e’va.
47005008	Û gumana meye e’seyî heye û hê dixwazin ji vî qalibî derên li cem Xudan bihêwirin.
47005009	Bona vê yekê em dice’dînin, ku heger em bimînin yan derên, t’enê li Wî xweş bên.
47005010	Çimkî gerekê em h’emû jî li ber dîwana Mesîh bisekinin, wekî her kes weke wan e’melêd qalibê xweda kirî bistîne, çi ku kiribe, qencî yan xirabî.
47005011	Awa em ku haş ji xofa Xudan hene, dikin ku meriva bînine r’ayê. Û em Xwedêva jî e’yan in, guman heye, ku em îsafa weva jî e’yan in.
47005012	Ne ku em ber we dîsa pesinê xwe didin, lê mecalê didine we, ku hûn bi me bifir’in, wekî tiştekî weyî gotinê wanr’a hebe, yêd ku bi dîtina ç’e’va difir’in, ne ku bi ya dilada.
47005013	Heger me h’işê xwe unda kirîye, ew bona Xwedê ye, lê heger em ser h’işê xwe ne, ew bona we ye.
47005014	H’izkirina Mesîhe hindava meda p’êyî ser me dike, çimkî em fe’m dikin, ku yek bona h’emûya mirîye, ku usa ye h’emû jî mirine.
47005015	Mesîh bona h’emûya mir, wekî ewêd sax bona xwe sax nîbin, lê bona Wî, Yê ku bona wan mir û ji mirinê r’abû.
47005016	Çi li me dik’eve, em îdî niha kesekî bi tiherê merivayî nanihêr’in. R’ast e wextekê me bi tiherê merivayî Mesîh nihêr’î, lê niha îdî em usa nanihêr’in.
47005017	Awa heger yek yektîya Mesîhda ye, ew e’firînekî nû ye, tiştêd kevin derbaz bûn çûn û va yêd nû hatin.
47005018	Ev her tişt ji Xwedêda ne, ku em bi Mesîh t’evî Xwe li hev anîn û qulixê lihevanînê da me.
47005019	Awa gotî Xwedê bi Mesîh dinya t’evî Xwe li hev anî, neheqîyêd wan wanr’a neheqî h’esab nekirin û gotina lihevanînê sparte me.
47005020	Awa em ji alîyê Mesîhda qasidîyê dikin, çawa ku Xwedê bi me hîvî ji we dike: Em alîyê Mesîhda r’eca ji we dikin, t’evî Xwedê li hev werin!
47005021	Ewî ku heleqetîya Wî t’evî guna t’unebû, Xwedê Ew bona me kire heval-p’arê guna, wekî em yektîya Wîda bibine heval-p’arêd r’astîya Xwedê.
47006001	Em jî çawa heval-xebatêd Xwedê îdî hîvî ji we dikin, yêd ku k’erema Xwedê standine, nehêlin ku ew k’erem bêfeyde be.
47006002	Çimkî Xwedê dibêje: «Dema r’e’m-k’eremê Min dengê te bihîst û r’oja xilazbûnêda hatime hewara te». Va niha ye dema r’e’m-k’eremê! Va niha ye r’oja xilazbûnê!
47006003	Em dikin t’u tiştîda nebine bayîsê k’etina t’u kesî, wekî qulixê me neyê lomek’arkirinê.
47006004	Lê her tiştîda em xwe bi sebira xweye mezin didine k’ifşê, çawa qulixk’arêd Xwedê: Te’lî-tengîyada, hêsîrî-belengazîya û derd-kulada,
47006005	lêdanada, kelada û her alîyava h’icûmkirî, k’esirî, bêxew, bir’çî,
47006006	bi nixta h’elal, bi zanebûnê, bi dilê fire, bi şîrinayîyê, bi R’uh’ê Pîroz û bi h’izkirina bêh’ilek’arî,
47006007	bi gotina r’astîyê û qewata Xwedê. Em bi destê ç’ep û r’astê jî r’asth’esabûnêva sîlih’kirî ne,
47006008	hurmetê û bêhurmetîyêda, qedir û r’ezîlîyêda. Me h’esab dikin çawa yêd derewîn, lê em ser r’astîyê ne,
47006009	me h’esab dikin çawa yêd nenas, lê yêd bi nav û deng in, çawa yêd mirî, lê va ye eme sax in, çawa ceza standî, lê nekuştî ne,
47006010	em çawa yêd zelûlîyêda ne, lê em her t’im şa ne, çawa yêd belengaz, lê em geleka dewletî dikin, çawa k’ifş dibe yanê tiştekî me t’une, lê her tiştêd me hene.
47006011	Me vekirî wer’a xeber daye gelî korint’îya, dilê me jî hindava weda fire ye.
47006012	Hûn ji alîyê meda bînteng nabin, lê hûn bîna xwe li xwe teng dikin.
47006013	Ez çawa t’evî zar’êd xwe xeber didim, hûn jî weke wê yekê li me veger’înin û dilê xwe mer’a vekin.
47006014	T’evî nebawera nek’evine binê nîrekî. Çi k’arê heqîyê t’evî neheqîyê heye? Yan çi heleqetîya r’onayê t’evî te’rîyê?
47006015	Û çi t’ifaqîya Mesîh t’evî cin heye? Yan çi p’ar nava bawermenda û nebawerada heye?
47006016	Yan jî çi hevaltîya p’aristgeha Xwedê t’evî ya p’ûta heye? Çimkî em p’aristgeha Xwedêyê sax in! Çawa Xwedê got: «Ezê nava wanda bimînim, nava wanda bimeşim, Xwedêyê wan bim û ewê jî cime’ta Min bin».
47006017	Bona vê yekê «Xudan dibêje: De r’abin ji nava wan derên, cude bin. Li tiştêd h’eram nek’evin, û Ezê we qebûl kim,
47006018	Bavê we bim, hûnê jî kur’ û qîzêd Min bin, Xudanê H’emû Zorayîyê dibêje».
47007001	Em ku xweyê van soza ne delalno, de em xwe ji h’emû k’irêtîya qalib û r’uh’ê xwe paqij kin û bi xofa Xwedê lap buhurtî-jibare bin.
47007002	Me dilê xweda cî kin! Me neheqî t’u kesî nekirîye, zîyan nedaye t’u kesî û kesek k’ara xwer’a nedaye xebatê.
47007003	Ez vê yekê nabêjim ku we neheq kim, lê çawa min pêşda gotîye, hûn dilê meda ne, heger em bimirin yan bijîn em t’evî we ne.
47007004	Ez gelekî weda guman im, gelekî pê we fir’naq dibim! Nava h’emû te’lî-tengîyêd meda berdilîya we ji serê min zêdetir e û şabûnêda k’im-k’imî me.
47007005	Belê gava em gihîştine Mekedonyayê, me qet r’ih’etî nedît, lê me h’emû alîyava te’lî-tengî k’işandin, dor-bera şer’-de’w bûn, dilada jî xem û derd bûn.
47007006	Lê Xwedêyê ku ber dilê şkestîyada tê, bi hatina Tîto dil da ber me
47007007	û ne ku t’enê pê hatina wî, lê bi wê yekê jî, ku çawa we dil dabû ber wî. Ewî mer’a gilî kir, ku hûn çiqasî demana minda ne, şîn û girî ne û xîreta min dik’işînin. Bi vê yekê dilê min hê şabûn k’etê.
47007008	Belê heger min pê wê ne’mê dilê we êşand, ez ne p’oşman im. R’ast e ez p’oşman bûm, gava min dît ku wê ne’mê hinek wext dilê we êşand.
47007009	Lê niha ez şa me, ne ku bona wê yekê ku hûn ber xwe k’etine, lê çimkî hûn bona t’obekirinê ber xwe k’etin. Hûn li gora xwestina Xwedê ber xwe k’etin, usa ku we t’u zîyan ji me nedît.
47007010	Berxwek’etina li gora xwestina Xwedê mêriv berbi t’obeyîyê dibe ku xilaz ke û p’oşmanî têda t’une, lê berxwek’etina ji vê dinyayê berbi mirinê dibe.
47007011	De dîna xwe bidine wê berxwek’etina li gora xwestina Xwedê ku çiqas k’ar da we: We çawa ce’dand bi r’ûspîtî caba xwe da! Çi hêrs, çi xof, çi h’izret, çi xîret, çi cezadayîna bona neheqîyê! We h’emû alîyava xwe da k’ifşê, ku hûn van yekada ser nixta h’elal in.
47007012	Awa ew ne’ma ku min wer’a nivîsî, ne bona wî bû, yê ku neheqî kir û ne bona yê hate neheqkirinê, lê belê wekî ew demana weye hindava meda li ber Xwedê e’yan be.
47007013	Bona vê yekê dil hate ber me. Pêştirî wê berdilhatinêda, hê gelekî dil hate ber me bona şabûna Tîto, çimkî we h’emûya dilê wî r’ih’et kiribû.
47007014	Li ber wî ez pê we fir’naq bûm û ez r’ûr’eş dernek’etim. Lê çawa her tiştê ku me wer’a got r’ast bû, usa jî ew fir’naqîya meye ber Tîto r’ast derk’et.
47007015	Û dilê wî hê ser we germ bûye, gava bona guhdarîya we h’emûya bîr tîne, ku we çawa bi xof û tirs ew qebûl kirîye.
47007016	Ez şa me, ku her tiştîda weda guman im.
47008001	Îjar xûşk-birano, em wê k’erema Xwedê weva didine h’esandinê, ya ku civînêd Mekedonyayêr’a hatîye dayînê.
47008002	Nava wê hêsîrî-belengazîya ku pê hatine cêr’ibandinê û nava k’esîbîya xweye giranda jî, şabûna wan hê zêde bû û hê xwe dane mer’danîyê.
47008003	Ez şe’de me, ku wana weke qewata xwe û ji qewata xwe zêdetir jî bi r’ezedilî didan,
47008004	gelekî hîvî jî dikirin, ku em qedirê wan bigirin, bihêlin ku ew t’evî vê k’omekdayîna bona cime’ta Xwedê bin.
47008005	Û ne haqas çiqas ku gumana me hebû, lê canîya xwe pêva pêşîyê dane Xudan û paşê me, bi e’mirê Xwedê.
47008006	Îdî hingê me ji Tîto hîvî kir, ku ew wî şixulê qencî ku nava weda destpêkir, xilaz ke jî.
47008007	Çawa hûn her tiştîda t’êre-t’ijî ne, bawerîyê, xeberdanê, zanebûnê, t’emamîya xîretêda û wê h’izkirina xweye hindava meda, usa jî vî şixulê qencda t’êr-t’ijî bin.
47008008	Ez vê xeberdanêda e’mirî ser we nakim, lê wekî hûn ç’e’v bidine xîreta hinekêd din bona k’omekdayînê, dixwazim we bicêr’ibînim, k’a hûn h’izkirinêda çiqas şîrh’elal in.
47008009	Çimkî hûn k’erema Xudanê me Îsa Mesîh zanin: R’ast e Ew yekî dewletî bû, lê bona we k’esîb bû, wekî hûn bi k’esîbbûna Wî dewletî bin.
47008010	Ez vê yekêda fikira xwe wer’a dibêjim: Ev yek bona k’ara we ye, çimkî hê sala parva ne ku t’enê we pêşîyê destpêkir wê yekê bikin, lê usa jî hûn pêşîyê wê yekêr’a r’azî bûn.
47008011	De îjar vê kirina xwe bînine sêrî, wekî r’ezedilîya xweda çiqas xîret dikin, haqas jî bînine sêrî, weke qewata xwe.
47008012	Çimkî heger hûn bi r’ezedilî k’omekê bidin, ew weke wê yekê qebûl e, çiqas destê k’êva tê, lê ne weke wê yekê, ku dêstda t’une.
47008013	Ez ne ku firêqetîya hineka dixwazim û tengasîya we, lê wekî her tişt weke hev be.
47008014	Niha zêdeya we dikare kêmasîya wan t’ijî ke û r’ojekê jî zêdeya wanê kêmasîya we t’ijî ke. Bi vî awayî wê weke hev derê,
47008015	çawa nivîsar e: «K’ê gelek t’op kir, zêde nebû û k’ê hindik t’op kir, kêm nebû».
47008016	Şikir ji Xwedê ku ew xîret da Tîto jî, ku alî we bike.
47008017	Ew ne ku t’enê hîvîkirina mer’a r’azî bû, lê xîreta wî jî qebûl nekir, xwest bi r’ezedilî bê cem we.
47008018	T’evî wî em wî birayî dişînin, yê ku h’emû civînada bona Mizgînîdayînê pesinê wî didin
47008019	û ne ku t’enê haqas, lê usa jî ji alîyê civînada hate bijartinê, ku bibe hevalê wê r’êwîtîya ku em k’omekdayînêr’a qulix dikin, bona r’ûmeta Xudan û wekî em dilxwestina xwe jî vê yekêda bidine k’ifşê.
47008020	Em h’evza xwe ji vê yekê jî dikin, ku nebe yek vî qulixê meyî mer’ddayînêda me lomek’ar ke.
47008021	Çimkî em dikin r’ast derên, ne ku t’enê li ber Xudan, lê li ber meriva jî.
47008022	Em t’evî wan her du bira, birakî xweyî din jî dişînin, yê ku me gelek tiştîda ew cêr’ibandîye û t’imê jî xîretk’êş dîtîye û niha jî hê xîretk’êş e hindava weda, çimkî ew gelekî weda guman e.
47008023	Heger pirs bê ser Tîto, ew heval û xebatk’arê t’evî min e bona we. Lê heger bê ser wan her du birayêd me, ewana ji alîyê civînêda şandî ne, bona r’ûmeta Mesîh dixebitin.
47008024	Awa h’izkirina xwe û ew pesinê ku me bona we daye, wanr’a bidine îzbatkirinê, wekî h’emû civîn wê yekê bibînin.
47009001	Derheqa k’omekdayîna cime’ta Xwedêda ev tiştekî zêde ye, ku ez wer’a binivîsim.
47009002	Çimkî ez wê r’ezedilîya we zanim û nava mekedonîyada pê we fir’naq dibim dibêjim, ku we bawermendêd qeza Axayayê hê sala parva k’arê xwe k’omekdayînê kirîye û ev xîretk’êşîya we, gelek ji nav wanda leqandine.
47009003	Û ez jî wan birayêd xwe dişînim, wekî fir’naqîya mine hindava weda, wê yekêda betal derneyê, lê hûn usa hazir bin, çawa min wanr’a gotîye,
47009004	ku nebe heger mekedonî t’evî min bên û bibînin hûn ne hazir in, em şermî bin (naxwazim bêjim hûn jî) wê gumanêda, ya ku em weda guman bûn.
47009005	Lema jî min r’ê têr’a dît, hîvî ji bira kir, ku berî min bêne cem we û t’ivdarekê wê p’êşk’êşa gumre, ya ku we soz dabû bibînin. Hingê ewê bi r’ezedilîyê hazir be, ne ku bi destê zorê.
47009006	Vê yekê bîr nekin: Yê dest dide ber çandinê, wê hindikî jî bidirû, lê yê dest nade ber çandinê, wê gumre jî bidirû.
47009007	Dilê her kesîr’a çiqas derbaz dibe, bira haqasî jî bide, ne ku bide lê dilê wî pey be yan bi borcdarîyê be, çimkî Xwedê yê bi dil û eşq dide h’iz dike.
47009008	Xwedê dikare h’emû alîyava ser weda bibarîne, wekî her alîyada her gav h’emû tiştêd weye kêrhatî hebin û zêde be jî bona her kirinêd qenc.
47009009	Çawa nivîsar e: «Wî gumre da belengaza, qencîkirina Wî h’eta-h’etayê dimîne».
47009010	Ewê ku t’oxim dide t’oximr’eş û nan jî bona xwarinê, wê t’oxim p’êşk’êşî we ke û zêde ke, berêd qencîkirina we jî bigihîne.
47009011	Hûnê her tiştîva dewletî bin, wekî her alîyava mer’d bin û ew qencîyêd hûn bi destê me dikin, bibine me’nî ku şikirîyê bidine Xwedê.
47009012	Û gava hûn vî qulixî dikin, ne ku t’enê kêmasîya cime’ta Xwedê t’ijî dikin, lê ev yek dike ku Xwedêr’a hê şikirdayîn zêde be.
47009013	Ev kirina we r’astîya bawerîya we îzbat dike, bi vî awayî şikirîya xwe Xwedê tînin bona guhdarîkirina Mizgînîya Mesîhe ku hûn îqrar dikin û bona wê mer’danîya we, ku hûn alîk’arîya wan û h’emûya dikin.
47009014	Û ewê bona we dua bikin, h’eyra weda bin, bona wê k’erema Xwedêye ser k’erema, ya ku wer’a hatîye dayînê.
47009015	Şikir ji Xwedê bona wê dayîna wîye ku nayê gotin!
47010001	Ez, Pawlos xwexa hîvî ji we dikim, bi milûktî û şîrinayîya Mesîh, çawa tê gotinê ku ez r’û bi r’û nava weda mîna berxekî me, lê dûrva hindava weda mîna şêrekî me.
47010002	Ez r’eca dikim, usa nekin ku gava bêm jî bibime şêr, çimkî ez e’seyî zanim ku ez dikarim turuş kim hindava wanda jî h’işk bim, yêd ku bona me usa difikirin, yançîye em bi merivayî dikin.
47010003	Belê r’ast e em meriv in, lê bi merivayî eskerîyê nakin.
47010004	Ç’ekêd eskerîya me, ne yê merivayî ne, lê yêd qewate ji Xwedê ne, bona wêrankirina t’e’bîya.
47010005	Em wan şêwira û h’emû bilindcîyêd k’ubarîyêye miqabilî zanebûna Xwedê betal dikin û h’emû fikira dikine hêsîr, êlimî Mesîh dikin.
47010006	Em hazir in ceza bidine h’emû neguhdara, gava guhdarîya we t’am be.
47010007	Hûn r’eng-r’ûya dinihêr’in. K’î xweda guman e, ku ew p’ara Mesîh e? Bira vê jî bifikire, ku çawa ew p’ara Mesîh e, usa jî em in.
47010008	Çimkî heger ez hinekî jî zêde difir’im, bona wê h’ukumdarîya ku Xudan da me, tiştekî şermîyê têda t’une, ew bona avabûna bawerîya we ye, ne ku xirabbûnê.
47010009	Awa ez dikim ku usa k’ifş nebe, yanê ez bi ne’meyêd xwe we ditirsînim.
47010010	Çawa hinek dibêjin: «Ne’meyêd wî h’işk in û bi qewat in, lê ew dîndara xweva belengazek e û xeberdanêda jî yekî pênebûyî ye».
47010011	Yêd usa bira fe’m bikin, em dûrva bi xeber û ne’meyêd xweva çawa ne, nêzîk kirêd xweda jî usa ne.
47010012	R’ast em newêrin, xwe ser mêzînê bik’işînin û himberî wan kin, yêd ku xwexa pesinê xwe didin. Ewana nadine ber h’işê xwe, gava nava xweda xwe pê hev çap dikin û xwe didine ber hev.
47010013	Lê çi ji p’eydayîna me dik’eve, em nigê xwe ji ber’a xwe dirêjtir nakin, lê weke wî sînorê dayî, çiqas Xwedê kire p’ara me, ku digihîje h’eta cem we.
47010014	Em ji sînor der gaveke xwe navêjin, çawa hê negihîştibine cem we, çimkî gava r’astîyê k’eve em bi Mizgînîdayîna Mesîh îdî gihîştine h’eta cem we.
47010015	Em ji sînor dernayên û pê xebata hinekêd din nafir’in. Lê em wê gumanê ne, ku bawerîya we bigihîje, weke wê dayîna ku me standîye, xebata me jî nava weda hê zêde berfire be.
47010016	Em dixwazin ku ji we wêdatir derbaz bin, Mizgînîyê cîyêd din jî dannasîn kin, ne ku em bi kirê yekî din bifir’in, yê ku sînorê xweda kirîye.
47010017	Lê çawa nivîsar e: «Yê ku difir’e, bira pê Xudan bifir’e».
47010018	Çimkî ne ku ewê p’eyê xwe dide, li Xudan qebûl e, lê yê ku Xudan p’eyê wî dide.
47011001	Ez dixwazim ku hûn bikaribin hinekî bêh’işîya min bibihêrin! Lê bikin ku bibihêrin jî!
47011002	Ez k’umr’eşîyê we dikim, bi wê k’umr’eşîya Xwedê. Çimkî min hûn yekîr’a, awa gotî Mesîhr’a nîşan kirin, wekî we mîna qîzeke bik’ir li ber Wî bidime sekinandinê.
47011003	Lê t’enê ez ditirsim, tuwere çawa me’r bi fêlbazîya xwe Hêwa xapand, usa jî ew h’işê we biçelqîne û hûn destê xwe ji şîrh’elalî û dilsaxîya xweye hindava Mesîhda bikin.
47011004	Gava yek tê û Îsakî din dannasîn dike, k’îjan me dannasîn nekirîye, yan r’uh’ekî din hûn distînin, k’îjan we ji me nestandîye, yan mizgînîke din dide, ku me nedaye we, hûn van tişta r’ind dibin.
47011005	Lê bi t’exmîna min ez t’u tiştîva ji wan şandîyêd e’yane ha kêmtir nînim!
47011006	Dibe ez xeberdanêda ne ser xwe me, lê ne alîyê zanebûnêda. Me ev yek h’emû alîyava her tiştîda nîşanî we daye.
47011007	Gelo min gune kir, ku Mizgînîya Xwedê bê heq da we, xwe jî ber we şkênand, ku hûn bilind bin?
47011008	Min civînêd mayîn t’alan kirin ji ber heqê xweva, wekî xizmetk’arîyê wer’a bikim.
47011009	Û gava ez li cem we bûme h’ewcê tiştekî, min giranî neda ji we t’u kesî, çimkî ew bawermendêd ku ji Mekedonyayê hatibûn, çi kêmasîyêd min hebûn, wana destê xwe dirêjî min kir. Belê min her alîyava kirîye ku giranîyê nedime we û dikim ku nedim jî.
47011010	Bi wê r’astîya Mesîh, ya ku nava minda ye, r’ûspîtîya min wê dor-berêd qeza Axayayêda jî betal derneyê.
47011011	Çima ez aha dikim? Ez we h’iz nakim? Wê yekê Xwedê zane!
47011012	Û ez çawa dikim, ezê usa jî bikim, wekî r’ê nek’eve wan, yêd ku me’nîya diger’in, wekî p’eyê xwe bidin, yançîye ew jî mîna me dixebitin.
47011013	Lê na, yêd usa şandîyêd derew in, p’alêd qelp in, xwe dikine dilqê şandîyêd Mesîhe r’ast.
47011014	Û ev yek ne tiştekî e’cêbmayînê ye! Mîrêcin xwexa jî xwe dike dilqê milyak’etê r’onayîyê.
47011015	Hilbet ne tiştekî mezin e, ku xizmetk’arêd wî jî bik’evine dilqê xizmetk’arêd heqîyê. Axirîya wanê weke e’melêd wan be.
47011016	Dîsa dibêjim, bira t’u kes min bêh’iş h’esab neke. Lê heger hûn dikin jî, îdî bira min mîna yekî bêh’iş qebûl kin, ku ez jî hinekî p’eya bême xwe.
47011017	Çi ku dibêjim, r’ast e li Xudan xweş nayê, lê çawa yekî bê h’emdî xwe, ber bayê navê xwe k’etî.
47011018	Gelek bi merivayî p’eyê xwe didin, ezê jî p’eya bême xwe.
47011019	Hûn merivne serwaxt in, lema bi dilekî şa li bêh’işa sebir dikin!
47011020	Belê, hûn sebir dikin, gava yek we dike xulam, yan hebûka we dixwe, yan we k’ara xwer’a dide xebatê, yan ser wer’a k’ubar dibe, yan r’ûyê we dixe.
47011021	Ez bi şermîyê dibêjim, ku em wê yekêda pênebûyî bûn! Heger yek r’ûyê wî digire bi tiştekî bifir’e, r’ûyê min jî digire, (ez vê yekê ji bêfe’mîya xwe dibêjim).
47011022	Ewana îbranî ne? Ez jî. Îsraêlî ne? Ez jî. Ji r’ik’inyata Birahîm in? Ez jî.
47011023	Qulixk’arêd Mesîh in? (Bêh’işî xeber didim), ez hê ji wan zêdetir im! Ji wan ze’ftir xebitîme, ji wan ze’ftir k’etime kela, ji wan ze’ftir lêdan xwarîye, gelek cara h’eta ber derê mirinê jî çûme.
47011024	Bi destê cihûya pênc cara, ji çilî yek kêm, bi qamçîya hatime lêdanê,
47011025	sê cara bi destê r’omîya bi şiva hatime lêdanê, carekê ez dame ber kevira, sê cara r’astî gemîwelger’andinê hatime, şev û r’ojekê be’rêda mame.
47011026	Gelek r’êwîtîyêd xweda nava cûr’e-cûr’e qede-belada bûme: Ji ç’ema, ji r’êbir’a, ji miletê xwe, ji necihûya, bajêrda, çol-bestada, ser be’rê, ji birayêd derew.
47011027	Dixebitîm, diçerçirîm, gelek cara xewê şeva nedikir, t’î-bir’çî, gelek cara bê nan, sermê û bêsit’arîyêda bûm.
47011028	Pêştirî tiştêd mayîn, xemêd h’emû civînaye her r’oj jî ser min t’op dibin.
47011029	Gava yek ser h’alê xweda digirî, ez jî t’evî wî digirîm! Gava yek ji r’ê tê derxistinê, dilê min jî diqilqile!
47011030	Heger lazim be ez p’eyê xwe bidim, ezê ser h’alêd xweye sist p’eya bême xwe.
47011031	Xwedêyê Bavê Xudan Îsa, ku h’eta-h’etayê hêjayî şikirîyê ye, zane ku ez derewa nakim.
47011032	Bajarê Şamêda welîyê berdestîyê Arêtas p’adşa, bona ku min bigire, nobedar dabûne ber dergehêd bajêr,
47011033	ez pê sepetê p’encerekêr’a sûrêva daxistime xwarê û ji destê wî r’evîm.
47012001	Min dik’eve ez p’eya bidime xwe, lê r’astî k’ara wê t’une. Lê belê ezê niha derbazî ser wan dîtin û e’yantîya bim, yêd ku Xudan nîşanî min dane.
47012002	Ez bawermendekî Mesîh nas dikim, çardeh sal pêşda, (nizanim qalibda bû, nizanim bê qalib bû, ew Xwedê zane), h’eta e’zmanê sisîya hate hilatinê.
47012003	Û ez zanim ku ev meriva, (qalibda bû, bê qalib bû, ez nizanim, wê yekê Xwedê zane),
47012004	h’eta buhiştê hate hilatinê û tiştêd nayêne gotinê bihîstin ku ji mêriv nak’eve bona wan tişta xeber de jî.
47012005	Ezê bona yê ha p’eya bême xwe, lê bona xwe p’eya nadime xwe, pêştirî ser h’alê sistîyêd xwe.
47012006	Lê heger ez bixwazim jî p’eyê xwe bidim, ev ne bêh’işî ye, çimkî ez r’astîyê dibêjim. Lê ez xwe digirim, ku nebe yek ser min tiştekî zêde bifikire, pêştirî tiştê ku ji min dibihê yan dibîne.
47012007	Û wekî nebe ez bona gelek e’yantîyêd neberh’işa k’ubar bim, belake mîna derzîkê qalibê minda minr’a hate dayînê, milyak’etekî ji mîrêcin, ku t’epa bê min, wekî ez k’ubar nebim.
47012008	Bona vê yekê min sê cara hîvî ji Xudan kir, ku vê yekê ji min dûr xe,
47012009	lê Ewî minr’a got: «K’erema Min besî te ye, çimkî qewata Min sistîyada mîyaser dibe». Awa ezê bi dilekî şa h’alê sistîyêd xweda bifir’im, wekî qewata Mesîh nava minda be.
47012010	Lema jî ez bona navê Mesîh sistîya, qara, hêsîrî-belengazîya, zêrandina û te’lî-tengîya begem dikim, çimkî gava ez sist dibim, hingê qewat dibim.
47012011	R’astî min bêh’işî kir ku p’eyê xwe da, lê we p’êyî ser min kir! Gerekê we p’eyê min bida. Ez t’u tiştîva ji wan şandîyêd weye e’yan kêmtir nîme, lê ez xwexa jî ne t’u tişt im.
47012012	Nîşanêd şandîtîya r’ast, awa gotî nîşan, k’eremet û kirêd qewat, nava weda bi t’emamîya sebirê hatine kirinê.
47012013	Min çi tiştîva qedirê we ji qedirê civînêd mayîn kêmtir girtîye, pêştirî wê yekê ku min giranî neda we? Bibaxşînine min vê neheqîyê!
47012014	Eva sê car e ez k’arê xwe dikim, ku ser weda bêm. Û ez giranîyê nadime we. Ç’e’vê min ne li hebûka we ye, lê li we ye! Çimkî ne ku gerekê zar’ bona dê-bava bikin, lê dê-bav bona zar’a.
47012015	Ezê bi dilekî şa, xwe jî û mal-h’alê xwe jî bona we bidim. Heger ez hê gelekî we h’iz bikim, gelo hûnê min hindikî h’iz bikin?
47012016	Em ha hildin, ku min giranî nedaye we, lê bi ya hineka ezî h’ilek’ar bûme û bi fêlbazîya xwe hûn avîtine t’eleka xwe.
47012017	Gelo min bi destê ewêd ku min ser weda şandin, hûn k’ara xwer’a dane xebatê?
47012018	Min hîvî ji Tîto kir û ew bira t’evî wî şand. Gelo Tîto hûn k’ara xwer’a dane xebatê? Me bi r’uh’ekî nedikir? Em r’êkêda nediçûn?
47012019	Dibe ku hûn t’emamîya vî wextîda difikirin, ku em dixwazin xwe li ber we r’ûspî kin? Na! Lê li ber Xwedê em yektîya Mesîhda xeber didin û her tiştî delalno, bona k’ara we dibêjin.
47012020	Ez ditirsim, gava ez bêm, tuwere we usa nebînim, çawa ez dixwazim û hûn jî min usa nebînin, çawa hûn dixwazin. Ditirsim ku hê nava weda şer’-de’w hebin, h’evsûdî, hêrsk’etin, hevr’ik’î, xeyb, buxdan, k’ubar-babaxî û bêt’erbetî.
47012021	Ditirsim, ku gava ez dîsa ser weda bêm, Xwedêyê min serê min li ber we berjêr ke û bona geleka şînê bikim, k’îjana pêşda gune kirine û ji kirêd h’eramîyê, bênamûsîyê û toltîyê t’obe nekiribin.
47013001	Eva cara sisîya ye ezê ser weda bêm. Çawa nivîsar e: «Gerekê bi devê du yan sê şe’da her tişt bê e’seyîkirinê».
47013002	Min berê gotîye û niha jî dibêjim, çawa cara duda nava weda hazir bûm, niha jî dîsa dûrva wanr’a dinivîsim, yêd ku pêşda gune kirine û usa jî h’emûyar’a: Gava dîsa bêm, îdî ez nadime xatirê t’u kesî,
47013003	çimkî hûn k’etine bin e’nena, ku bizanibin, gelo Mesîh pê min xeber dide. Ew hindava weda ne sist e, lê nava weda qewat e.
47013004	R’ast e Ew bi sistîyê hate xaçkirinê, lê bi qewata Xwedê sax e. Em yektîya Wîda sist dibin, lê bi qewata Xwedê hindava
47013005	Hûn dilê xwe bicêr’ibînin, k’a hûn nava bawerîyêda ne? Xwe e’nene kin. Hûn fe’m nakin, ku Îsa Mesîh nava weda ye, t’enê cêr’ibandinêda hûn pênebûyî nîbin?
47013006	Lê guman heye, ku hûnê fe’m bikin, ku em ne pênebûyî ne.
47013007	Lê em dua ji Xwedê dikin, ku hûn xirabîyê nekin, ne ku wekî em cêr’ibandinêda qenc k’ifş bin, lê wekî hûn qencîyê bikin, heger em pênebûyî jî k’ifş bin.
47013008	Çimkî em nikarin tiştekî li r’astîyê bikin, lê t’enê bona k’ara wê.
47013009	Em şa dibin, gava em sist dibin û hûn qewat dibin. Û em jî bona we dua dikin, wekî hûn t’am bigihîjin.
47013010	Bona van yeka ez dûrva wer’a dinivîsim, ku nebe gava ez bêm, hindava weda h’işkîyê bikim bi wî h’ukumê ku Xudan daye min, ya ku bona avakirinê ye, ne bona xirabkirinê.
47013011	Heyneser xûşk-birano, xweş bin! Ser xweda werin, dil bidine hevdu, ser nêtekê bin, li pey e’dilayîyê bin û Xwedêyê h’izkirinê û e’dilayîyê wê t’evî we be.
47013012	Silavê bidine hev bi r’amûsana şîrê h’elal. T’emamîya cime’ta Xwedê li we silav dike.
47013013	K’erema Xudan Îsa Mesîh, h’izkirina Xwedê û heleqetîya R’uh’ê Pîroz t’evî we h’emûya be.
48001001	Ez Pawlosê şandî, ne ku ji alîyê merivada yan bi destê meriva k’ifşbûyî me, lê bi destê Îsa Mesîh û Bav Xwedê, Yê ku Ew ji mirinê r’akir,
48001002	ez bi h’emû bawermendava t’evayî berbir’î we civînêd Galatyayêda dibim.
48001003	De bira k’erem û e’dilayîya Xwedê Bavê me û Xudan Îsa Mesîh li we be,
48001004	Yê ku canîya Xwe anegorî e’mirê Bavê me Xwedê ji ber gunêd meva da, wekî me ji vî zemanê nihayî xirab xilaz ke.
48001005	Şikir ji Xwedêr’a h’eta-h’etayê! Amîn.
48001006	Ez e’cêbmayî dimînim, ku hûn usa zû pişta xwe didine Xwedêyê ku bi saya k’erema Mesîh gazî we kir û berê xwe didine mizgînîke din.
48001007	R’ast mizgînîke din t’une, lê hinek hene we t’evî hev dikin û dixwazin Mizgînîya Mesîh biguhêzin.
48001008	Lê heger em yan milyak’etek jî ji e’zmên bê, mizgînîke usa bide we, k’îjan ku ne mîna wê Mizgînîyê ye, ya ku me daye we, bira nifir’ li wî be!
48001009	Çawa me pêşda got, niha jî dîsa dibêjim: Heger yek mizgînîke ne mîna wê Mizgînîya ku we qebûl kir dide we, bira nifir’ li wî be!
48001010	Çima ez niha dikim meriv ji min r’azî bin, yan Xwedê? Yan gelo ez dikim ku li meriva xweş bêm? Heger min hê bixwesta ez li meriva xweş bihatama, min nikaribû ez bibûma xulamê Mesîh.
48001011	Ez vê yekê li we didime h’esandinê xûşk-birano, ku ew Mizgînîya min dannasîn kir, ne ya merivayî ye.
48001012	Min ew ji meriva nestand, ne jî ji kesekî hîn bûm, lê Îsa Mesîh minva e’yan kir.
48001013	We bona bêp’ergalîya mine berêye nava cihûtîyêda bihîstîye. Min bêh’esab civîna Xwedê dizêrand û dikir ku wê xirab kim.
48001014	Ez nava cihûtîyêda ji gelek hevalêd xweye cihû pêşdatir çûbûm, alîyê r’aw-r’izima kal-bavada jî gelekî xweyîxîret bûm.
48001015	Lê gava Xwedê xwest, (Yê ku ez bijartim, çaxê ez hê zikê dîya xweda bûm û bi k’erema Xwe ez k’ifş kirim),
48001016	Kur’ê Xwe minva e’yan kir, ku nava necihûyada Wî dannasîn kim, hingê min şêwira xwe t’u kesî nekir,
48001017	ne jî r’abûme Orşelîmê, cem ewêd ku berî min bibûne şandî, lê ez pêr’a-pêr’a çûme E’rebistanê û dîsa veger’îyame Şamê.
48001018	Paşê sê sala şûnda r’abûme Orşelîmê, ku Petrûs bibînim û panzdeh r’oja cem wî mam.
48001019	Lê belê ji şandîyêd mayîn min t’u kes nedît, pêştirî Aqûbê birê Xudan.
48001020	Çi ku wer’a dinivîsim, ez ber Xwedê bêxêlif dibêjim.
48001021	Paşê çûme alîyêd Sûryayê û Kîlîkyayê.
48001022	Lê civînêd Mesîhe Cihûstanêda ez r’û bi r’û nas nedikirim.
48001023	Wana t’enê bihîstibû ku: «Ewê wextekê em dizêrandin, niha xwexa wê bawerîyê dannasîn dike, k’îjan wî wextekê dikir ku xirab ke».
48001024	Û bona min şikirî didane Xwedê.
48002001	Paşê çardeh sala şûnda t’evî Barnabas dîsa r’abûme Orşelîmê, Tîto jî min t’evî xwe bir.
48002002	Ez çûm, çimkî Xwedê ber min vekir, ku her’im. Û min ew Mizgînî li wan da h’esandinê, ya ku ez nava necihûyada dannasîn dikim, lê ev yek min yêd sereker’a başqe digot. Min nexwest ku ez badîhewa bibezim yan bezîbim.
48002003	Lê h’eta Tîtoyê t’evî min ku yûnan bû, p’êyî ser wî jî nekirine, ku bê sinetkirinê. Ev pirs pêşda hat,
48002004	çimkî çend birayêd derew şûlikîne nava me, wekî ce’sûsîyê azayîya me bikin, ya ku bi saya Mesîh Îsa me dest anîye. Wana dixwest em bikirana bindest.
48002005	Lê me qet deqekê jî gur’a wan nekir, ku r’astîya Mizgînîyê nava weda h’îmgirtî bimîne.
48002006	Lê bona wan jî, yêd ku sereke k’ifş dibûn, (qet xema min nîne, ku ew berê çi bûne, Xwedê firqîyê nake nava meriva), wan sereka jî t’u tiştê nû minr’a negotin.
48002007	Lê serbara-serda dîtin ku li min hatîye spartinê, wekî ez Mizgînîyê bidime necihûya, çawa ku li Petrûs jî hatîye spartinê, wekî Mizgînîyê bide cihûya.
48002008	Çimkî Xwedêyê ku Petrûs kire şandîyê cihûya, hema Wî jî ez kirime şandîyê necihûya.
48002009	Gava Aqûb, Petrûs û Yûh’ennayê ku «Stûn» dihatine h’esabê, bona wê k’erema ku minr’a hatibû dayînê pê h’esîyan, destêd xweye r’astê çawa nîşana t’ifaqîyê dane min û Barnabas. Ew qayl bûn, ku em her’ine nava necihûya û ew jî her’ine nava cihûya.
48002010	T’enê wan hîvî kir, ku em belengaza bîr nekin, ya ku ez xwexa jî demana wê yekêda me.
48002011	Lê gava Petrûs hate Entakyayê, ez aşkere miqabilî wî r’abûm, çimkî ewî şaş bû.
48002012	Berî hatina çend merivêd ku Aqûb şandibûn, ewî t’evî necihûyêd bawermend nan dixwar. Lê gava ewana hatin, ewî xwe dida alîkî û vedik’işîya, ji tirsa ewêd ku digotin, gerekê necihû bêne sinetkirinê.
48002013	Û cihûyêd bawermende mayîn jî t’evî wî dur’ûtî kirin, h’eta ku Barnabas jî xalifî, k’ete nava wê dur’ûtîya wan.
48002014	Lê gava min dît ku ewana nava r’astîya Mizgînîyêda namînin, hingê li ber h’emûya min gote Petrûs: «Heger tu cihû yî, mîna yekî necihû dijîyî û ne mîna cihûya, tu çawa dikî ser necihûya, ku bibine mîna cihûya?»
48002015	Eme ku e’silê xweda cihû ne û ne ji «necihûyêd gunek’ar» in,
48002016	zanin ku meriv bi kirêd Qanûnê nikare r’ast bê h’esabê, lê t’enê bi Îsa Mesîh bawerkirinê. Me jî Mesîh Îsa bawer kir, wekî bi Mesîh bawerkirinê em r’ast bêne h’esabê, ne ku bi kirêd Qanûnê, çimkî t’u qûl-bende bi kirêd Qanûnê nikare r’ast bê h’esabê.
48002017	Awa heger em dikin bi Mesîh r’ast bêne h’esabê û wê gavê xuya be, ku em xwexa jî mîna wan gunek’ar in, hingê Mesîh bû wek’îlê guna? T’u car!
48002018	Heger ew tiştêd min xirab kirine, dîsa destpêdikim çêdikim, ez neheqîya xwe didime îzbatkirinê.
48002019	Çimkî ez bi Qanûnî bona Qanûnê mirim, wekî bona Xwedê bijîm. Ez t’evî Mesîh xaç bûm,
48002020	ji vir şûnda ne ku ez dijîm, lê Mesîh e ku nava minda dijî. Û niha ku ez vî qalibîda dijîm, bi Kur’ê Xwedê bawerkirinê dijîm, Yê ku ez h’iz kirim û canîya Xwe bona min da der.
48002021	Ez k’erema Xwedê t’exsîr nakim, çimkî heger r’asth’esabbûn bi Qanûnê bûya, ku usa ye Mesîh badîhewa mir.
48003001	Gelî galatîyêd bêh’iş! K’ê serê we t’ijî kir? Ne axir Îsa Mesîh li ber ç’e’vê we xaçbûyî hate dîyarkirinê?
48003002	Ez t’enê vê yekê dixwazim ji we bizanibim: We R’uh’ê Xwedê bi Qanûn qedandinê stand, yan bi Mizgînî bihîstinê û bawerîya xwe jê anînê?
48003003	Çima hûn haqas bêh’iş in, ku we bi R’uh’ê Xwedê destpêkir û niha bi merivayî xilaz dikin?
48003004	Haqas tişt badîhewa hatine serê we? Naqewime ku badîhewa bin!
48003005	Çima ew Xwedêyê ku R’uh’ê Xwe p’êşk’êşî we dike û nava weda k’eremeta dike, bona Qanûn qedandina we dike, yan bona ku we Mizgînî bihîst û bawerîya xwe jê anî?
48003006	Mesele, bona Birahîm aha nivîsar e: «Birahîm Xwedê bawer kir û ew yek jêr’a r’astî hate h’esabê».
48003007	Awa zanibin, yêd ku bawer dikin ew in zar’êd Birahîm.
48003008	Nivîsarê hê pêşda dabû k’ifşê, ku Xwedê necihû bi bawerîyê wê r’ast h’esab bikirana û zûva Mizgînî dabû Birahîm ku: «Bi te duayê h’emû mileta bibe».
48003009	Awa ewêd ku bawer dikin, t’evî Birahîmê bawermend dua li wan tê kirinê.
48003010	Ewêd ku xwe spartine kirêd Qanûnê, ew binê nifir’êda ne, çimkî nivîsar e: «Nifir’ li her kesî ye, yê ku nava h’emû nivîsarêd k’itêba Qanûnêda namîne û naqedîne».
48003011	E’yan e t’u kes bi Qanûnê nikare li ber Xwedê r’ast bê h’esabê, çimkî nivîsar e: «Yê r’ast wê bijî, çimkî bawer dike».
48003012	Lê Qanûn bi bawerîyê nîne, lê belê çawa nivîsar dibêje: «K’î ku t’emîyêd Qanûnê
48003015	Xûşk-birano! Ez tînime ser e’detê dinê. Heger yekî wesîyetek t’estîq kiribe, t’u kes nikare wê betal ke, yan jî tiştekî din serda zêde ke.
48003016	Awa ew soz Birahîm û zur’eta wîr’a hatine dayînê. Nivîsarêda nayê gotinê: «Zur’etêd te» çawa bona geleka, lê bona yekî: «Zur’eta te» û ew zur’et Mesîh e.
48003017	Awa gotî ez vê yekê dibêjim, ew wesîyeta ku pêşda ji Xwedêda hatibû t’estîqkirinê, Qanûna ku çarsid sî salî şûnda derk’et, nikare usa bike, wekî wesîyeta sozdayî qewata xwe unda ke.
48003018	Çimkî heger wartî Qanûnêva girêdayî bûya, wê sozdayînêva girêdayî nîbûya, lê Xwedê bi soz p’êşk’êşî Birahîm kir.
48003019	Îdî meremê Qanûnê çi bû? Qanûn serda zêde bû ku neheqî bê naskirinê û gerekê ew bima h’eta hatina Zur’eta wî, k’îjanîr’a soz dabû. Qanûn ji alîyê milyak’etada, bi destê navçêtîya yekî hate dayînê.
48003020	Bona wesîyetkirinê navçêtî ne lazim e gava wesîyet bi destê yekî tê kirinê û li vir ew yek t’enê Xwedê ye.
48003021	Awa Qanûn miqabilî sozêd Xwedê ye? T’u car! Belê heger qanûnek hebûya, ku bikaribûya jîyîn bida, hingê e’seyî r’asth’esabbûn wê bi qanûnê bibûya.
48003022	Lê nivîsar h’emûya bin hêsîrtîya guneda dide k’ifşê, wekî çi ku bi Îsa Mesîh bawerkirinê hatibûne sozdayînê, bawermendar’a bêne dayînê.
48003023	Berî hatina bawerîyê, em bin destê Qanûnêda çawa girtî dihatine xweyîkirinê, h’eta xuyabûna wê bawerîyê ku wê bihata.
48003024	Bi vî awayî Qanûn bû t’erbetdarê me û em berbir’î Mesîh anîn, ku em bi bawerîyê r’ast bêne h’esabê.
48003025	Lê niha ku bawerî hat, em îdî ne bin destê t’erbetdarê Qanûnêda ne.
48003026	Bi bawerîyê hûn h’emû yektîya Mesîh Îsada lawêd Xwedê ne.
48003027	Hûn h’emû ku yektîya Mesîhda hatine nixumandinê, we Mesîh ser xwe wergirtîye.
48003028	Îdî firqî ne nava cihû û necihûyada heye, ne nava xulam û azayada, ne jî nava mêra û jinada, çimkî hûn h’emû jî yek in yektîya Mesîh Îsada.
48003029	Û heger hûn p’ara Mesîh in, wekî usa ye zur’eta Birahîm in û warêd wî sozî ne.
48004001	Awa ez dibêjim, warê ku xweyê her tiştî ye, lê h’eta ku xişîm e ji xulêm nayê firqîkirinê.
48004002	Ew bin destê xweykirîya û xemk’êşada ye, h’eta wî wextê ku bavê k’ifş kirîye.
48004003	Usa jî em gava hê r’uh’anîda «xişîm» bûn, me xulamtî sixirêd vê dinyayêr’a dikirin.
48004004	Lê gava wext pêr’a gihîşt, Xwedê Kur’ê Xwe şand, ku ji k’ulfetê bû û k’ete bin Qanûnê,
48004005	wekî yêd bin Qanûnê aza ke û em jî heqê lawtîya Xwedê bistînin.
48004006	Awa hûn ku lawêd Wî ne, Xwedê R’uh’ê Kur’ê Xwe şande nava dilê me, ku gazî Xwedê dike: «Abba!» awa gotî «Bavo!»
48004007	Bi vî awayî îdî tu ne xulam î, lê law î û heger law î, usa jî Xwedê tu kirî warê Xwe.
48004008	Berê, gava we Xwedê nas nedikir, we xulamtî yêd usar’a dikirin, ku r’ast ne xwedê bûn.
48004009	Lê niha ku we Xwedê nas kirîye, lê belê Xwedê jî hûn nas kirine, hûn çawa dîsa vediger’ine ser wan sixirêd vê dinêye bêqewate ne t’u tişt û dîsa dixwazin xulamtîyê wanr’a bikin?
48004010	Hûn guh didine r’ojêd h’esab, meha, r’ojgar û sala.
48004011	Ez bona we ditirsim, ku ew şixulê min bona we kirîye deya her’e.
48004012	Ez hîvî ji we dikim xûşk-birano, bibine mîna min, çimkî ez jî mîna we bûme. We t’u zîyan nedaye min.
48004013	Hûn zanin ku cara pêşin bêsih’etîya qalibê min bû me’nî, min Mizgînî da we.
48004014	Û çi ku hate serê qalibê min, ew yek bû cêr’ibandinek bona we, lê dîsa we ez bêhurmet nekirim yan pişta xwe neda min, lê weke milyak’etekî Xwedê ez qebûl kirim û weke Mesîh Îsa.
48004015	Ew şabûna we çawa bû? Ez weke şîrê xwe, heger ji dest weva bihata, weyê ç’e’vê xwe jî derxista bida min.
48004016	Îdî ez bûme dijminê we, wekî min wer’a r’ast xeber daye?
48004017	Ewêd mayîne ku k’etine demana we, ew xêra we naxwazin, lê belê ewana dixwazin we ji min biqetînin, wekî hûn bik’evine demana wan.
48004018	Qenc e ku merî demana qencîyêda be û ne ku t’enê gava ez nava weda bim, lê her gav.
48004019	Lawêd min, ez niha dîsa bona we mîna êşa k’ulfeta dik’işînim, h’eta ku Mesîh nava weda bigihîje.
48004020	Xwezî ez niha li cem we bûma û min tiherê xeberdana xwe biguhasta, çimkî ez bona we nava mitalada me!
48004021	Ji minr’a bêjin, hûn ku dixwazin bin Qanûnêda bin, we nebihîstîye Qanûn çi dibêje?
48004022	Nivîsar e ku: «Du kur’êd Birahîm hebûn, yek ji carîyê bû, yek jî ji jina aza».
48004023	Ewê ji carîyê bû, ew bi binyat’a merivayê bibû, lê ewê ji jina aza bû, ew li gora sozê Xwedê bû.
48004024	Eva yeka cûr’ekî mayîn tê fe’mkirinê, ev her du jin du peyman in: Yek ji ç’îyayê Sînayê, bona xulamtîyê tîne, ew Hacer bû.
48004025	Hacer E’rebistanêda tê h’esabê ç’îyayê Sînayê û himberî Orşelîma niha dibe, ku zar’êd xweva xulamtîyê dike.
48004026	Lê ya aza, ew Orşelîma jorin tê h’esabê, ku ew dîya me h’emûya ye.
48004027	Çimkî nivîsar e: «Şa be, bêzur’eta ku te zar’ nedanîn. Bi eşq bistirê, deng bilind ke, ku êşa zar’anînê te nek’işand. Çimkî zar’êd te mêrber’dayîyê wê ji zar’êd ya xweyîmêr gelektir bin».
48004028	Awa hûn xûşk-birano, mîna Îshaq zar’êd wî sozî ne.
48004029	Lê çawa hingê ewê ji merivayê bibû, yê ji alîyê R’uh’da dizêrand, usa jî niha.
48004030	Lê nivîsar çi dibêje? «Ewê carîyê kur’ê wêva berdê derxe, çimkî kur’ê carîyê gerekê t’evî kur’ê jina aza war nebe».
48004031	Awa xûşk-birano, em ne zar’êd carîyê ne, lê zar’êd ya aza ne.
48005001	Bona azayîyê Mesîh em aza kirine! Wê azayîyê qewîn bigirin û dîsa nek’evine bin wî nîrê xulamtîyê.
48005002	Bibihên, ez Pawlos wer’a dibêjim: Heger hûn bihêlin ku hûn bêne sinetkirinê, Mesîh t’u k’arê nade we.
48005003	Ez her merivekîr’a dîsa mêrk’îmî dibêjim, yê ku îzinê dide xwe ku ew bê sinetkirinê, ew deyndar e ku t’emamîya Qanûnê biqedîne.
48005004	Û heger hûn bi Qanûn qedandinê dixwazin r’ast h’esab bin, wekî usa ye hûn ji Mesîh qetîyayî ne û ji k’eremê k’etî ne.
48005005	Lê çi ji me dik’eve, em bi saya R’uh’ê Pîroz û pê bawerîyê h’eyra wê r’asth’esabbûnêda ne, ya ku em têda guman in.
48005006	Çimkî yektîya Mesîh Îsada, ne sinetkirin tiştek e, ne jî nesinetkirin, lê serî bawerî ye ku bi h’izkirinê ya xwe dike.
48005007	Hûn r’ind pêşda diçûn! K’ê hûn dane sekinandinê, ku êlimî r’astîyê nebin?
48005008	Eva hêlana ne ji Wî ye, Yê ku gazî we kirîye.
48005009	«Hinek hevîrtir’şk t’emamîya hevîr hiltîne».
48005010	Lê ez bi yektîya meye Xudanda weda guman im, ku hûnê tiştekî mayîn nefikirin, lê ewê fikirêd we t’evî hev dike wê ser bela xwe vebe, k’î jî hebe.
48005011	Lê ez xûşk-birano, heger hela hê sinetkirinê dannasîn dikim, îdî çima tême zêrandinê? Wekî usa ye gerekê t’u kesê ji xaçê Mesîh p’işk nebûya.
48005012	Xwezî yêd ku fikirêd we t’evî hev dikin, xwexa xwe k’okêda jî bibir’îyana!
48005013	
48005016	Awa ez dibêjim, bi saya R’uh’ê Pîroz bimeşin û hûnê xwestinêd binyat’a însên nekin.
48005017	Çimkî xwestina binyat’a însên miqabilî R’uh’ e, R’uh’ miqabilî binyat’a însên e. Ev her du li hev nakin, lema hûn nikarin xwestinêd xwe bikin.
48005018	Lê heger hûn bi R’uh’ têne r’êberîkirinê, hûn nak’evine bin destê Qanûnê.
48005019	Awa kirêd binyat’a însên e’yan in: Bênamûsî, h’eramî, toltî,
48005020	p’ûtp’aristî, pîresêrtî, neyartî, şer’-de’w, h’evsûdî, hêrsk’etin, hevr’ik’î, dutîretî, cudetî,
48005021	ç’e’vê xirab, mêrkujî, serxweş, kûç’iksantî û çi ku mîna van in. Ez niha wer’a dibêjim, çawa ku min pêşda jî wer’a gotibû, ku yêd van tişta dikin, P’adşatîya Xwedê war nabin.
48005022	Lê berêd R’uh’ ev in: H’izkirin, şabûn, e’dilayî, sebirkirin, şîrinayî, qencî, aminî,
48005023	milûktî, xwegirtin. Hindava van tiştada qanûn t’une.
48005024	Û ewêd ku p’ara Mesîh Îsa ne, binyat’a xwe bi t’evî temêd xirab û havijîyava ser xaç kuştine.
48005025	Em ku bi saya R’uh’ dijîn, bi r’êberîya R’uh’ bimeşin.
48005026	Em k’ubar nebin, agirê hev gur’ nekin û h’evsûdîyê li hevdu nekin.
48006001	Xûşk-birano, heger yek neheqîkêda bê girtinê, hûn ku r’uh’anî ne, wî bînine ser r’îya r’astîyê, lê bi r’uh’ê milûktîyê. Lê haş ji xwe jî hebin, ku hûn nek’evine cêr’ibandinê.
48006002	Barêd hevdu hildin û bi vî awayî hûnê qanûna Mesîh biqedînin.
48006003	Heger yek xwe dewsa tiştekî datîne û xwexa ne t’u tişt e, ew xwexa xwe dixapîne.
48006004	Bira her kes kirinêd xwe bide ser mêzînê û paşî hingê ji xwe r’azî be, ne ku xwe himberî hevalê xwe ke.
48006005	Çimkî her kesê xurca xwe hilgire.
48006006	Ewê hînî xebera Xwedê dibe, gerekê her tiştêd qenc t’evî dersdarê xwe p’ar ke.
48006007	Nexapin, Xwedê nabe pêk’enî. Çimkî meriv çi diçîne, wê jî diçine.
48006008	K’î ku bona binyat’a xwe diçîne, ewê ji wê binyat’ê mirinê biçine, lê k’î ku bona R’uh’ biçîne, wê ji R’uh’ jîyîna h’eta-h’etayê biçine.
48006009	Ji qencîkirinê jî aciz nebin, çimkî emê wextda biçinin heger em nedine der.
48006010	Awa h’eta ku wext destêd meda ye, h’emûyar’a qencîyê bikin, îlahî neferêd mala Xwedêr’a.
48006011	Dîna xwe bidinê, ez bi çi h’erfêd gir niha wer’a dinivîsim.
48006012	Ewêd ku dixwazin ji dervava xwe bidine k’ifşê, ew p’êyî ser we dikin, ku hûn bêne sinetkirinê. Lê evana vê yekê dikin, ku t’enê bona xaçê Mesîh ew neyêne zêrandinê.
48006013	Ewêd xweyîsinet xwexa Qanûnê xwey nakin, lê dixwazin ku hûn bêne sinetkirinê, wekî ew bi nîşana qalibê weyî merivayî bifir’in.
48006014	Lê ji
48006017	Ji vir şûnda bira t’u kes ze’metê nede min, çimkî min daxa birînêd Îsa hildaye ser bedena xwe.
48006018	De bira k’erema Xudanê me Îsa Mesîh t’evî r’uh’ê we be xûşk-birano. Amîn.
49001001	Ji Pawlosê bi e’mirê Xwedê şandîyê Mesîh Îsa, wan merivêd Xwedêr’a, yêd ku Efesêda dimînin û yektîya Mesîh Îsada amin in:
49001002	De bira k’erem û e’dilayîya Xwedêyê Bavê me û Xudan Îsa Mesîh li we be.
49001003	Şikir ji Xwedêr’a, Bavê Xudanê me Îsa Mesîh, ku pê h’emû dua-dirozgêd r’uh’anîye li dîyarê e’zmana yektîya Mesîhda dua li me kirin.
49001004	Berî e’firandina dinyayê Xwedê yektîya Wîda em bijartin, wekî em pîroz û bêqusûr bin, li ber Wî h’izkirinêda bijîn.
49001005	Ewî em pêşda k’ifş kiribûn, çawa li qirara Wî xweş hat, ku me bi destê Îsa Mesîh bike lawêd Xwe.
49001006	De werin em pesinê Wî bidin, bona wê k’erema Wîye xweyîr’ûmet, pê k’îjanê yektîya H’izkirîyê Xweda qencî li me kir.
49001007	Yektîya Wîda em aza bûne bi xûna Wî, awa gotî afûbûna guna standîye. Eva yeka ji dewlemendtîya k’erema Wî ye,
49001008	ya ku Wî bi mer’danî ser meda barand, pê h’emû serwaxtî û fe’mdarîyê.
49001009	Ewî sur’a xwestina Xwe meva e’yan kir, çawa li Wî xweş hat, ya ku hê pêşda qirar kiribû, wekî yektîya Mesîhda bîne sêrî,
49001010	ku gava wext pêr’a bigihîje, ew t’ivdîr mîyaser be, h’emû tişt bin serwêrtîya Mesîhda girêdayî bin, hin her tiştêd li e’rdê, hin jî li e’zmana.
49001011	Çawa Xwedê qirara Xweda pêşda k’ifş kiribû, ku her tişt li gora xwestin û e’mirê Wî be, em cihû yektîya Mesîhda p’ara Xwedê k’etine,
49001012	wekî em pesinê r’ûmeta Wî bidin ku me pêşda gumana xwe danîye ser Mesîh.
49001013	Yektîya Wîda hûn necihû jî bûne p’ara Xwedê, gava we xebera r’astîyê, awa gotî Mizgînîya xilazbûna xwe bihîst. We bawerîya xwe Wî anî û bi R’uh’ê Pîrozî sozdayî hatine morkirinê.
49001014	R’uh’ê Pîroz çawa bihê hatîye dayînê h’eta em sozê Xwedê war bin, çaxê Xwedê cime’ta Xwe lap aza ke, bona pesindayîna r’ûmeta Xwe.
49001015	Bona vê yekê min ji hingêva ku bona bawerîya weye ser Xudan Îsa û ew h’izkirina weye hindava t’emamîya cime’ta Xwedêda bihîstîye,
49001016	bona we min dest ji şikirdayînê nek’işandîye. Ez t’imê nava duayêd xweda we bîr tînim,
49001017	wekî Xwedêyê Xudanê me Îsa Mesîh, Bavê xweyîr’ûmet, R’uh’ê serwaxtîyê û e’yantîyê bide we, ku hûn Wî t’am nas bikin.
49001018	Bira ç’e’vêd r’uh’ê we vebin, wekî hûn fe’m bikin, çi ye ew gumana ku Wî gazî we kirîye û çi ye ew dewlemendtîya r’ûmeta Wî, ya ku cime’ta Wî wê war be
49001019	û çi ye ew qewata Wîye mezine bêhimber, ya ku nav me bawermendada dixebite. Ev e ew qewata Wîye zor,
49001020	ya ku Xwedê ser Mesîh da xebatê, gava Ew ji nava mirîya r’akir û li dîyarê e’zmana k’êleka Xweye r’astê da r’ûniştandinê,
49001021	Ew danî ser h’emû serwêrtîya, h’ukumetîya, qewata, xudantîya û usa jî ser h’emû navêd ku têne hildanê, ne ku t’enê li vê dinê, lê wê dinê jî.
49001022	Û Xwedê her tişt kire bin p’îyêd Wî û Ew bona civînê k’ifş kir çawa serwêrê her tiştî.
49001023	Civîn jî bedena Mesîh e, t’emambûna Wî ye, ku Xwexa her tişt e, her tiştî t’emam dike.
49002001	Hûn ji dest neheqî û gunêd xwe mirî bûn,
49002002	gava hûn pey e’detêd vê dinê diçûn, li gora xwestina mîrê serwêrtîya vê hewê, wî r’uh’ê ku niha jî nava wan merivada ya xwe dike, yêd ku ne gur’a Xwedêda ne.
49002003	Em h’emû jî wextekê pey wan tişta diçûn, bi dilhavijîyêd binyat’a merivayê dijît û dil û fikirêd mer’a çi derbaz dibûn me ew dikirin û binyat’a xweda jî hêjayî xezeba Xwedê bûn, çawa yêd mayîn.
49002004	Lê Xwedêyê ku xweyê r’e’ma dewlemend e, bi h’izkirina Xweye mezin, bi k’îjanê em h’izkirin,
49002005	gava em hê ji dest neheqîyêd xwe mirî bûn, Ewî t’evî Mesîh em sax kirin. Bi k’eremê hûn xilazbûyî ne!
49002006	Yektîya Wîda em ji mirinê r’akirin û t’evî Wî em li dîyarê e’zmana dane r’ûniştandinê, bi saya Mesîh Îsa.
49002007	Wî ev yek kir, wekî li nava wan zemanêd ku wê bên, dewlemendtîya k’erema Xweye bêhimber, hindava meda bi saya Mesîh Îsa, bi şîrinayî bide k’ifşê.
49002008	Çimkî bi k’eremê hûn xilazbûyî ne, pê bawerîyê û ev yek ne ji we ye, lê dayîna Xwedê ye.
49002009	Ev yek ne ji kirina ye, wekî yek p’eyê xwe bide.
49002010	Belê em çêkirîyêd Wî ne, yektîya Mesîh Îsada xuliqî, bona kirinêd qenc, ya ku Xwedê pêşda hazir kir, ku em wanda bimînin.
49002011	Hûn ku e’silê xweda necihû ne û ji alîyê cihûyada «bê sinet» dihatine h’esabê, yêd ku xwexa xwe «sinetkirî» h’esab dikirin, bi sinetîya qalibe bi desta kirî, awa bîr bînin ku hûn hingê çi bûn.
49002012	Hingê hûn bê Mesîh û xerîb bûn hindava bajarvantîya Îsraêlda û ji peymana û sozêd wan dûr bûn û vê dinêda jî bê guman û bê Xwedê bûn.
49002013	Lê hûn ku wextekê dûrî van yeka bûn, niha t’evî Mesîh Îsa bûne, bi xûna Mesîh hûn nêzîk bûne.
49002014	Çimkî Ew e e’dilayîya me, ku her du, cihû û necihû kirine yek. Ewî dîwarê navbir’îyê, awa gotî dijminatî bi bedena Xwe xirab kir
49002015	û t’emî û e’mirêd Qanûna Mûsada betal kirin, wekî yektîya Xweda, ji her duya cihû û necihû merivekî nû bixuliqîne û bi vî awayî bike e’dilayî.
49002016	Û Mesîh bedenekêda her du t’evî Xwedê bi xaçê Xwe li hev anîn, çimkî bi wê kirinê dijminatî k’okêva r’akir.
49002017	Û hat Mizgînîya e’dilayîyê da we necihûyêd dûrî Xwedê û cihûyêd nêzîkî Wî.
49002018	Çimkî bi saya Wî, îzina me her duya jî heye, bi R’uh’ekî nêzîkî Bavê bin.
49002019	Awa hûn îdî ne xelq û xerîb in, lê bajarvantîya we t’evî cime’ta Xwedê ye û neferêd mala Xwedê ne.
49002020	Hûn ser wî r’ik’inê şandîya û p’êxembera avakirî ne, kevirê e’nîşka k’îjanî Mesîh Îsa Xwexa ye.
49002021	Bi Wî t’emamîya avayî pêva cî bi cî bona Xudan p’aristgeheke pîroz bilind dibe.
49002022	Bi Wî hûn jî bi hevr’a têne avakirinê, çawa xana Xwedê bi R’uh’ê Pîroz.
49003001	Bona vê yekê ez Pawlos bona Mesîh Îsa girtî me, bona we necihûya...
49003002	Gerekê we bihîstibe, ku ev wek’îltîya k’erema Xwedê bona we minr’a hatîye dayînê.
49003003	Ev sur’a bi dayînekê li ber min hate vekirinê. Min li jorê kin wer’a nivîsî
49003004	û gava hûn bixûnin, hûnê bikaribin bizanibin ku ez çawa sur’a Mesîh fe’m dikim.
49003005	Eva sur’a dewrêd bihurîda li ber bendêd dinê venebûye, çawa niha bi R’uh’ê Pîroz li ber şandî û p’êxemberêd Wîye pîroz vebûye.
49003006	Eva sur’a vebû, wekî necihû pê Mizgînîyê t’evî Îsraêlê war bin, bibine bedenek û xweyîp’arêd sozê Wî bin, bi saya Mesîh Îsa.
49003007	Ez bûme berdestîyê vê Mizgînîyê, anegorî dayîna ji k’erema Xwedê, ya ku bi kirina qewata Wî minr’a hatîye dayînê.
49003008	Belê ez ku ji nava cime’ta Xwedêda ji yê herî biç’ûk kêmtir im, lê ev k’erem minr’a hatîye dayînê, ku nava necihûyada dewlemendtîya Mesîhe ne li ber h’işa dannasîn kim
49003009	û li ber h’emûya vekim, ku çawa t’ivdîra sur’a Xwedê tê xebatê, ya ku hê dewrêd berêda cem Xwedêyê ku her tişt e’firandîye, veşartî mabû.
49003010	Meremê Xwedê ev bû, wekî niha serwaxtîya Xweye cûr’e-cûr’e, bi destê civînê li serwêrtî û h’ukumetêd dîyarêd e’zmanava e’yan bike,
49003011	anegorî qirara Wîye hê dewrêd berêda, ya ku Wî bi destê Mesîh Îsa, Xudanê me kir.
49003012	Yektîya Mesîhda û pê wê bawerîya meye ser Wî em dikarin bi mêrk’îmî û r’ûvekirî nêzîkî Xwedê bin.
49003013	Awa ez ji we hîvî dikim, ku hûn ber xwe nek’evin, bona wan cefayêd ku ez bona we dik’işînim. Evana bona r’ûmeta we ne.
49003014	Bona vê yekê ez li ber Bav çok didim,
49003015	ji k’îjanî her qebîleke e’rd û e’zmana navê xwe distîne.
49003016	De bira Ew weke dewlemendtîya r’ûmeta Xwe qewatê bi saya R’uh’ê Xwe bide we, ku hûn k’ûrayîya dilê xweda bişidin,
49003017	bi bawerîyê Mesîh dilê weda bijî û hûn h’izkirinêda r’aw û r’ik’inê xwe bavêjin,
49003018	ku t’evî t’emamîya cime’ta Xwedê bikaribin fe’m bikin, ku berayî, dirêjayî, bilindayî û k’ûrayîya h’izkirina Mesîh çi ye.
49003019	Belê bira hûn h’izkirina Mesîh nas kin, ya ku ji her h’iş-aqilî zêdetir e, wekî hûn t’emamîya Xwedêva t’ijî bin.
49003020	Awa şikir ji Wîr’a be, Yê ku dikare her tiştî hê zêde ke, ne çawa em dixwazin yan difikirin, bi wê qewata ku nava meda dixebite,
49003021	şikir ji Wîr’a nava civînêda, bi saya Mesîh Îsa, h’emû zemanîda, h’eta-h’etayê! Amîn.
49004001	Awa ezî girtîyê bona navê Xudan, hîvî ji we dikim, ku hûn usa bijîn, çawa layîqî wê gazîyê ye, k’îjanêr’a hûn hatine gazîkirinê.
49004002	Hûn bi t’emamîya milûktîyê û şkestî, bi sebirê h’izkirinêda li ber hev daxin.
49004003	Bice’dînin, ku yektîya R’uh’ pê hevgirêdana e’dilayîyê xwey kin.
49004004	Çawa beden yek e û R’uh’ yek e, hûn jî gumanekêr’a hatine gazîkirinê.
49004005	Xudan yek e, bawerî yek e, nixumandin yek e,
49004006	Xwedê yek e, Ew Bavê h’emûya ye, ku ser h’emûyar’a ye, bi h’emûya ya Xwe dike û nava h’emûyada ye.
49004007	Belê ji me her kesîr’a jî k’erem hatîye dayînê, çawa Mesîh p’arevekir.
49004008	Bona vê yekê tê gotinê: «Gava hilk’işîya çû jorê, hêsîr t’evî Xwe birin û p’êşk’êş dane meriva».
49004009	Ev «hilk’işîya» çi tê h’esabê? Dixwaze bêje, ku Ew pêşda berjêrî wê dinya jêrin bû.
49004010	Ewê ku berjêr bû, hema Ew e, Yê ku Xwe da fêza h’emû e’zmana, wekî her tiştî h’izûrîya Xweva t’ijî ke.
49004011	Eva Ew bû, Yê ku p’êşk’êş dane meriva, ku hinek bibine şandî, hinek p’êxember, hinek mizgîndar, hinek jî se’vî û dersdar.
49004012	Ewî ev yek kir, wekî cime’ta Xwedê şixulêd xizmetk’arîyêr’a hazir be, bona avabûna bedena Mesîh,
49004013	h’eta ku em h’emû jî bigihîjine wê yekê, ku bawerîyê û Kur’ê Xwedê naskirinêda t’ifaq bin, bibine merivêd gihîştî, t’am weke bejin-bala Mesîh.
49004014	Wekî usa ye ji vir şûnda em nebine mîna zar’oka ku ji pêla virda-wêda dik’evin û bi derewêd meriva ber bayê her hînkirinekê dik’evin, yêd ku bi fêlbazîya dixapînin û dixalifînin.
49004015	Lê r’astîyê pê h’izkirinê bêjin, her alîyada bigihîjine sêrî, ku Mesîh e.
49004016	Ji Wî t’emamîya bedenê hevva ne û h’emû jî bi alîk’arîya her sêvikekê hevva girêdayî ye. Û gava her p’areke bedenê şixulê xwe dike, h’izkirinêda xwexa digihîje û mezin dibe.
49004017	Awa ez vê yekê mêrk’îmî dibêjim û bi navê Xudan t’emî li we dikim, ku hûn îdî t’u cara wê r’êda neçin, çawa p’ûtp’arist bi fikirêd xweye p’ûç’ diçin.
49004018	Ewana fe’mêd xweda şûna r’eşva çûn û ji jîyîna Xwedê dûr k’etine, ji dest nezanîya nava xwe û serh’işkîya xwe.
49004019	Şerma r’ûyê xwe unda kirine û usa xwe dane doxînê, h’eta ku her cûr’e kirinêd h’eram dikin û t’êr nabin.
49004020	Lê we Mesîh usa nas nekir!
49004021	Belê we bona Wî bihîstîye jî û çawa yêd p’ara Îsa, hûn wê r’astîya nava Wîda hîn bûne.
49004022	De hûn xeysetê xweyî berê ji xwe dûr xin, wî merivê kevinî ku bi havijîyêd h’ilek’arva dêrisbûyî ye
49004023	û bi r’uh’ û fikirêd xweda nûyejîyîn bin,
49004024	merivê nû li ser xwe wergirin, ku kirasê Xwedêda bi heqî û h’elalîya bê qelpî xuliqî ye.
49004025	Awa derewa ji xwe dûr xin, ji we her yek hevalê xwer’a r’ast xeber de, çimkî em bi hevr’a endemêd Bedena Mesîh ne.
49004026	Heger hûn hêrs k’evin, guna nekin, bira r’o ser hêrsa wer’a neçe ava
49004027	û cî nedine mîrêcin.
49004028	Ewê ku dizîyê dike, bira îdî nedize, lê bi xûdana xweye h’elal bi destêd xwe bixebite, ku bikaribe dest bavêje k’etîya jî.
49004029	Bira ji devê we qet xebereke xirab derneyê, pêştirî tiştêd ku kêrî guhdara tên û k’arê didine wan.
49004030	Û R’uh’ê Xwedêyî Pîroz neêşînin, bi K’îjanî hûn bona R’oja Azayîyê hatine morkirinê.
49004031	De bira her te’layî, hêrs, berzeqî, qar’e-qar’ û gotinêd ner’êda ji we dûr bin t’evî her cûr’e k’în-boxîyêva.
49004032	Û hevr’a şîrin û dilşewat bin, li hev bibaxşînin, çawa Xwedê bi Mesîh baxşande we.
49005001	Awa ç’e’v bidine Xwedê, çawa zar’êd h’izkirî
49005002	û xwe li h’izkirinê bigirin, çawa Mesîh jî em h’iz kirin û jîyîna Xwe bona me da, Xwedêr’a bû h’edî û qurbana bînxweş.
49005003	Lê h’eta navê qavîyê û her h’eramîyê, yan timayê jî gerekê nava weda neyê hildanê, çawa li cime’ta Xwedê nak’eve.
49005004	Usa jî gotinêd bême’rîfetî, yan bêfe’mî, yan h’enekêd qelpê xirab, ku li we nak’evin, bira ji devê we derneyên, lê dewsê şikirdarî.
49005005	Hûn vê yekê zanibin ku t’u qav, yan h’eram, yan timak’ar (ku p’ûtp’arist e) P’adşatîya Mesîh û Xwedêda war nabe.
49005006	Bira t’u kes bi xeberêd p’ûç’ we nexapîne, çimkî bona van tişta hêrsa Xwedê li wan merivêd neguhdar r’adibe.
49005007	Awa hûn t’evî yêd usa nebin!
49005008	Hûn jî wextekê te’rî bûn, lê niha hûn ku p’ara Xudan in, r’onayî ne. Awa mîna zar’êd r’onayê bijîn,
49005009	(çimkî berê r’onayîyê ji her qencîyê, heqîyê û r’astîyê dibe)
49005010	û bizanibin ku çi li Xudan xweş tê.
49005011	T’evî wan kirêd bêbere te’rîyê nebin, lê wan ser avê xin,
49005012	çimkî bona wan tiştêd ku ewana bi dizîva dikin şerm e jî ku bê xeberdanê.
49005013	Lê gava her tişt tê ber r’onayê, aşkere dibe,
49005014	çimkî her tiştê ku aşkere dibe, dibe r’onayî. Bona vê yekê hatîye gotinê: «Xewixîyo, h’işyar be! Ji nav mirîya r’abe û Mesîh wê te r’onayî ke».
49005015	Awa binihêr’in ku hûn nigê xwe fesal bavêjin, nebine mîna bêfe’ma, lê mîna serwaxta.
49005016	Dest bidine ber wext, çimkî zemanî xirab e.
49005017	Bona vê yekê bêfe’m nîbin, lê belê bizanibin çi ye qirara Xudan.
49005018	Û bi şeravê serxweş nebin, ku e’mirê mêriv p’ûç’ dike, lê bi R’uh’ê Pîrozva t’ijî bin.
49005019	Zebûr û dirozga, stiranêd r’uh’anî hevdur’a bêjin, bistirên û dilê xweda Xudanr’a bilovînin.
49005020	Her gav bona her tiştî r’azîbûnê bidine Bav Xwedê, bi navê Xudanê me Îsa Mesîh.
49005021	Bi xofa Mesîhe nava xweda li ber hevdu xwe bişkênin.
49005022	K’ulfetno, usa xwe li ber mêrêd xwe bişkênin, çawa li ber Xudan,
49005023	çimkî mêr serê jinê ye, çawa Mesîh jî serê civînê ye û Xwexa Xilazkirê bedena Xwe ye.
49005024	Û çawa civîn li ber Mesîh xwe dişkêne, bira usa jî jin her tiştîda ber mêrê xwe şkestî be.
49005025	Mêrno, jinêd xwe h’iz bikin, çawa ku Mesîh civîn h’iz kir û jîyîna Xwe ber wêva da,
49005026	wekî wê bi xeberê buhurtî-jibare ke, pê avê bişo,
49005027	ku civînê li ber Xwe qeşeng bide sekinandinê, ku t’u lek’e yan qerç’imok, yan tiştekî mîna van ser t’unebe, lê paqij û bêqusûr be.
49005028	Usa jî gerekê mêr jina xwe h’iz bike, çawa bedena xwe. Yê ku jina xwe h’iz dike, ew xwe h’iz dike.
49005029	Çimkî bedena t’u kesî ber ç’e’vê wî ne r’eş e, lê wê t’êr dike û xwey dike, çawa Mesîh jî civînê,
49005030	çimkî em endemêd bedena Wî ne.
49005031	Çawa nivîsar e: «Bona vê yekê mêr wê dê û bavê xwe bihêle, xwe li jinê bigire û her du wê bibine bedenek».
49005032	Eva sur’a k’ûr e, lê ez gotina xwe tînime ser Mesîh û civînê.
49005033	Belê ji we her kes jî bira jina xwe h’iz bike çawa xwe û jin ji mêrê xwe xof bike.
49006001	Zar’no, çawa bawermendêd Xudan gur’a dê û bavê xweda bin, çimkî ev yek r’ast e.
49006002	«Qedirê dê û bavê xwe bigire» ku ev e t’emîya pêşin t’evî sozdayînê,
49006003	«wekî çerxa te r’ast be û ser e’rdê e’mirê te dirêj be».
49006004	Û hûn bavno, zar’êd xwe hêrs neêxin, lê wan bi şîret û hînkirina Xudan mezin kin.
49006005	Xulamno, bi xof û tirs, dilê sax gur’a xweyîyêd xweye vê dinêda bin, çawa gur’a Mesîhda,
49006006	ne ku bi xulamtîya li ber ç’e’va, ku li meriva xweş bên, lê çawa xulamêd Mesîh bi dil qirara Xwedê biqedînin.
49006007	Bi r’ezedilî xulamtîyê bikin, çawa Xudanr’a, ne ku merivar’a.
49006008	Hûn zanin ku her kes, heger xulam be, heger aza, çi qencîyê ku bike, weke wê jî wê ji Xudan bistîne.
49006009	Hûn jî xweyîno, hindava wanda usa bin. Dest ji gef-gur’îyê bikin. Hûn zanin ku Xweyê wan jî, Yê we jî li e’zmana ye û cem Wî t’u firqî t’une.
49006010	Heyneser, yektîya Xudanda qewat bin, bi zorayîya qewata Wî.
49006011	Her ç’ekê Xwedê li xwe kin, ku hûn bikaribin miqabilî h’unurêd mîrêcin bisekinin.
49006012	Çimkî şer’ê me ne miqabilî xûn û goşt e, lê miqabilî serwêrtî û h’ukumetîya ye, miqabilî mîrêd vê dinya te’rî ye û miqabilî ordîyêd r’uh’anîye xirabe li dîyarê e’zmana ne.
49006013	Bona vê yekê ç’ekêd Xwedê hildin, ku hûn bikaribin li ber r’oja oxirmê giran bisekinin û piştî kirina her tiştîr’a, cîyê xweda qewîn bisekinin.
49006014	Awa cîyê xweda bisekinin, r’astîyê mîna k’emberê li pişta xwe bişidînin, heqîyê mîna zirih’ê li sîngê xwe wergirin
49006015	û sol nigêd weda, bona Mizgînîya e’dilayîyê hazir sekinî bin.
49006016	Li ser her tiştîr’a jî bawerîyê mîna mert’alê bigirine xwe, bi k’îjanê hûnê bikaribin h’emû tîrêd agirîye ku yê Xirab davêje, bitemirînin.
49006017	Û xilazbûnê mîna k’umzirih’ê hildin, mîna şûr jî xebera Xwedê, ku ji R’uh’ê Pîroz e.
49006018	Bi h’emû dua û r’eca her gav dua bikin pê R’uh’ê Pîroz. Ser vê yekê h’işyar bimînin û bona t’emamîya cime’ta Xwedê t’imê dua bikin.
49006019	Û bona min jî dua bikin, ku gava ez xeber dim, gotinek minr’a bê dayînê, wekî mêrk’îmî sur’a Mizgînîyê e’yan kim,
49006020	bona K’îjanê ez bi van qeydê xwe qasidîyê dikim. Dua bikin, wekî ez bona Wê turuş kim xeber dim, çawa lazim e.
49006021	Wekî hûn jî bona min bizanibin, haş ji h’al-h’ewalê min hebin, Tixîkoyê birayê delal û qulixk’arê amin yektîya Xudanda wê her tiştî wer’a bêje.
49006022	Ez bona wê yekê wî ser weda dişînim, wekî hûn haş ji me hebin û ew bi vê yekê dil bide we.
49006023	De bira e’dilayî û h’izkirin bawerîyêva t’evayî ji Bav Xwedê û Xudan Îsa Mesîh li xûşk-bira be.
49006024	Bira k’erem t’evî wan h’emûya be, yêd ku bi h’izkirina bê xilazî Xudanê me Îsa Mesîh h’iz dikin.
50001001	Ji Pawlos û Tîmot’êyoyê xulamêd Mesîh Îsa, t’emamîya cime’ta Xwedêr’a, yêd ku p’ara Mesîh Îsa ne û li alîyêd Fîlîpyayê dimînin, t’evayîya berpirsîyar û berdestîyêd civînêva:
50001002	De bira k’erem û e’dilayîya Xwedêyê Bavê me û Xudan Îsa Mesîh li we be.
50001003	Ez şikirîya xwe Xwedêyê xwe tînim gava her gav we bîr tînim,
50001004	t’imê nava h’emû duayêd xweda, bona we h’emûya bi dilê şa dua dikim,
50001005	çimkî hûn r’oja pêşinda h’eta îro t’evî şixulê Mizgînîdayînê bûne.
50001006	Û ez vê yekêda guman im, Ewê ku dilê weda dest bi şixulê Xweyî qenc kirîye, wê h’eta R’oja hatina Mesîh Îsa jî bigihîne sêrî.
50001007	Hûn dilê minda ne û heq e jî ku ez bona we h’emûya aha bifikirim. Çimkî hûn h’emû jî t’evî wê k’eremê bûne, ya ku ji Xwedêda minr’a hatîye dayînê, çawa ez niha qeydada me, usa jî bona Mizgînîyê sekinî bûm û min ew dida makkirinê.
50001008	Xwedê şe’dê min e, ku ez bi h’uba Mesîh Îsa çiqasî h’eyra we h’emûyada me.
50001009	Û ez vê duayê dikim, ku h’izkirina we hê-hê bi zanebûn û serwaxtîya gihîştîva zêde be,
50001010	wekî k’îjan here qenc e, hûn wê bibijêrin. Hingê hûnê R’oja hatina Mesîhda şîrh’elal û bêlek’e bin
50001011	û bi saya Îsa Mesîh bi berêd heqîyêva t’ijîbûyî bin, bona r’ûmet û pesinê Xwedê.
50001012	Ez dixwazim ku hûn bizanibin xûşk-birano, wekî çi ku hate serê min, ewê hê k’ar da pêşdaçûyîna Mizgînîyê.
50001013	Awa t’evayîya k’oma k’oç’ikserêva, usa jî h’emûyêd mayînva e’yan e ku ez bona navê Mesîh nava van qeydada me.
50001014	Û dilê p’ir’anîya bawermenda jî bi van qeydêd min yektîya Xudanda şidîyan, ku hê bi mêrk’îmî xebera Xwedê bê xof û tirs bêjin.
50001015	R’ast e hinek ji h’evsûdîyê û mixenetîyê Mesîh dannasîn dikin, lê hinek jî ji nêta qencîyê.
50001016	Evana ji h’izkirinê dannasîn dikin, çimkî ew zanin ku ez ser vî qulixî hatime danînê, ku piştgirîyê Mizgînîyê bikim.
50001017	Lê yêd mayîn bona hevr’ik’îyê Mesîh dannasîn dikin, ne bi dilê r’ast. Ew difikirin, ku tengasîyê ser qeydêd minda zêde kin.
50001018	Lê firqî t’une! Çawa jî bibe, heger ewana bi qelpîyê yan bi r’astîyê Mesîh dannasîn dikin, ez bi vê yekê şa me. Belê ezê şa bim jî,
50001019	çimkî ez zanim ku ev yek wê axirîyê li ber azabûna min k’eve, bi duayêd we û alîk’arîya R’uh’ê Îsa Mesîh.
50001020	Ez guman û ç’e’vnihêr’îya vê yekê me, ku t’u tiştîva ezê şermî nemînim, lê belê hê mêrk’îmî bim, çawa her gav usa jî niha pesinê Mesîh bi qalibê min bê dayînê, heger bi mirina min be, yan jî bi jîyîna min be.
50001021	Çimkî bona min jîyîn Mesîh e û mirin jî k’ar e.
50001022	Heger jîyîna vî qalibîda hê k’arê dide şixulê min, ez nizanim k’îjanî bibijêrim.
50001023	K’etime nava du kevira: Ez h’izret im ku ji vî qalibî derêm, her’ime cem Mesîh, minr’a eva hê gelekî qenc e,
50001024	lê mayîna mine vî qalibîda hê bona k’ara we ye.
50001025	Ez vê yekê ku bê şik bawer dikim, lema jî zanim ku ezê bimînim, t’evî we h’emûya bim, wekî hûn hê pêşda her’in û bawerîyêda şa bin.
50001026	Awa gava ez dîsa bême cem we, hûn pê min bi saya Mesîh Îsa hê fir’naq bin.
50001027	Lê t’enê çawa layîqî Mizgînîya Mesîh e, hûn xwe usa xwey kin, ku heger ser weda bêm û we bibînim yan dûrva bibihêm bizanibim ku we bi r’uh’ û dilekî pişt daye pişta hev, bona şer’k’arîya bawerîya Mizgînîyê sekinî ne.
50001028	T’u alîyava ji peyk’etîyêd xwe venek’işin. Ev yek nîşaneke undabûna wan û xilazbûna we ye û ev jî ji Xwedê ye.
50001029	Eva k’erema Xwedê bona xatirê Mesîh daye we, wekî ne ku t’enê hûn bawerîya xwe Wî bînin, lê bona Wî cefê jî bik’işînin.
50001030	Niha jî hûn nava wî şer’îda ne, k’îjan ku we ser min dît û niha bona min dibihên.
50002001	Awa heger t’evbûna weye t’evî Mesîh bîna ber we ye, heger h’izkirina Wî dil dide ber we, heger R’uh’ê Pîroz we dike yek, heger dilşewatî û r’e’ma we heye,
50002002	eşqa dilê min bi t’ifaqa xwe hûn bigihînine sêrî: Bira ew h’izkirina nava weda be û ser nêt û fikirekê bin.
50002003	Tiştekî bi hevr’ik’îyê nekin û li navê xwe neger’in, lê ji we her yek bi milûktîyê hevalê xwe ser xwer’a bigire.
50002004	T’enê li k’ara xwe neger’in, lê bira her kes li k’ara hevalê xwe jî biger’e.
50002005	Mesîh Îsa ser çi nêt-fikirê bû, ji we her kes jî usa bifikire:
50002006	Ew ku binyat’a Xweda Xwedê bû, pey wê yekê nek’et, ku bima weke Xwedê,
50002007	lê Xwexa Xwe şkênand, k’ete binyat’a xulamekî û bû mîna meriva, k’ete dilqê însên.
50002008	Ewî Xwe nimiz kir, h’eta mirinêr’a jî qayl bû, ew jî mirina ser xaçê.
50002009	Bona vê yekê Xwedê Ew hê bilind kir û navekî usa p’êşk’êşî Wî kir, ku ji h’emû nava bilindtir e,
50002010	wekî her çok li ber navê Îsa bitewe, heger li e’zmên be, heger ser dinê be, heger li dîyarê mirîya be
50002011	û her zar-ziman îqrar ke, ku Îsa Mesîh Xudan e, bona r’ûmeta Bav Xwedê.
50002012	Awa delalîyêd minno, çawa ez nava weda bûm hûn t’imê guhdar bûn, niha hê gelekî guhdar bin, gava ne nava weda me. Bona xilazbûna xwe bi xof û tirs bixebitin, ku wê yekê bigihînine sêrî,
50002013	çimkî Xwedê Xwexa vê yekê dike dilê we, ku hûn dixwazin û dikin, çawa li Wî xweş tê.
50002014	Her tiştî bê bîntengî û bê şer’ û de’w bikin,
50002015	wekî hûn nava vî nisilê neheq û xalifîda bêlek’e û bêqusûr, zar’êd Xwedêye bêsûc bin. Nava vanda şewq bidin mîna r’onayêd e’zmana,
50002016	çawa yêd xebera jîyînê hilgirtî. Ezê hingê R’oja hatina Mesîh r’ûspî bim, ku badîhewa nebezîme û badîhewa nexebitîme.
50002017	Belê heger cî bê ku xûna min ser wê bawerîya weda bê r’êtinê, ya ku xizmetk’arîya weda çawa qurban Xwedêr’a tê dayînê, ezê şa bim û t’evî eşqa we bim.
50002018	Usa jî hûn şa bin, t’evî eşqa min bin.
50002019	Gumana min ser Îsa Xudan heye, ku ezê zûtirekê Tîmot’êyo ser weda bişînim, ku dilê min r’ih’et be, gava ez h’alê we pê bih’esim.
50002020	Ez dilê xwer’a yekî mîna wî nabînim, ku bona h’alê we mîna pêşewitîkî xem bixwe.
50002021	Çimkî yêd mayîn her kes li pey k’ara xwe k’etîye, ne ku ya Îsa Mesîh.
50002022	Lê hûn xwexa zanin ku ew yekî çawayî cêr’ibandî ye û xwexa t’evî min Mizgînîdayînêr’a usa xizmetî kir, çawa kur’ bavêr’a.
50002023	Awa nêta min heye, ku ez ewî zû bişînime cem we, gava ez haş ji h’al-h’ewalê xwe hebim.
50002024	Û ez Xudanda guman im, ku ezê xwexa jî zûtirekê ser weda bêm.
50002025	Lê min usa r’ê têr’a dît, wekî ez wî birayê me Êpafrodîto bişînime cem we, yê ku t’evî min xebitî û şer’ê xwe kir, k’îjan we şandibû ku k’omek bida min.
50002026	Ewî jî gelekî bîra we kirîye û ber xwe dik’eve, wekî we bona nexweşîya wî bihîstîye.
50002027	R’astî jî ew nexweş k’et, çû ber derê mirinê. Lê Xwedê li wî hate r’e’mê, ne ku t’enê li wî, lê usa jî li min, wekî ser k’ederê k’eder ser minda neyê.
50002028	Bona vê yekê ez wî bi dil dişînim, wekî hûn wî bibînin, dîsa şa bin û ez ber xwe nek’evim.
50002029	Awa bona xatirê navê Xudan ewî bi t’emamîya eşqa dilê xwe qebûl kin. Qedirê yêd mîna wî giran bigirin,
50002030	çimkî ew bona şixulê Mesîh h’eta ber derê mirinê jî çû û destê xwe ji e’mirê xwe jî k’işand, wekî dewsa wê xizmetk’arîya ku weyê minr’a bikira ewî xwexa bikira.
50003001	Heyneser xûşk-birayêd min, bi Xudan şa bin! Ez aciz nabim ku dîsa wan tişta wer’a dinivîsim, lê ew bona bêxofîya we ye.
50003002	H’evza xwe ji «se-kûç’ika» bikin, h’evza xwe ji p’alêd xirab bikin, h’evza xwe ji wan bikin, yêd ku qalib dibir’in, sinet dikin.
50003003	Çimkî sinetîya r’ast ya me ye, ku bi R’uh’ê Xwedê em dih’ebînin û bi Mesîh Îsa difir’in. Gumana me ne ser nav-nîşanêd qalib e,
50003004	lê r’ast bêjim ez dikarim gumana xwe bidime ser wan nav-nîşanêd qalib. Heger yek difikire, ku gumana wî ser qalib heye, ya min hê zêde heye.
50003005	R’oja h’eyşta sinet bûme, ji r’ik’inyata Îsraêl im, ji qebîla Binyamîn, îbranî me û kur’ê îbranîya, alîyê Qanûnêda fêrisî,
50003006	min k’erbî xîretê civîna Xwedê dizêrand, hindava wê r’astbûna ku ji Qanûnê tê ez bêlek’e bûm.
50003007	Lê çi ku k’ara min bû, min bona Mesîh zîyan h’esab kirîye.
50003008	Û serda jî ez her tiştî zîyan h’esab dikim û himberî vê yekê nakim, ku Xudanê xwe Mesîh Îsa nas bikim, ku k’ara ser k’ara ye! Bona xatirê Wî ez ji her tiştî qetîyam û çawa gemar h’esab dikim, wekî Mesîh qazinc kim
50003009	û t’evî Wî bibime yek. Îdî ev r’astîya min, ne ku ji qanûnqedandina min tê, lê ji Xwedê ye, ya ku h’îmê wê ji bawerîya ser Mesîh e.
50003010	Ez dixwazim Wî û qewata r’abûna Wîye ji mirinê nas kim û t’evî cefayêd Wî bim, bik’evime h’alê mirina Wî,
50003011	ku bi awayîkî bikaribim bigihîjime r’abûna mirîya.
50003012	Ez nabêjim ku ez îdî gihîştime meremê xwe yan jî îdî k’amil bûme, lê ez pey k’etime, ku wê xelatê qazinc kim, bona k’îjanê Mesîh Îsa ez qazinc kirime.
50003013	Xûşk-birano, ez xwe h’esab nakim, ku min ew yek qazinc kirîye, lê serî ew e, ku ez tiştêd pişt xweva hiştî bîr bikim, xwe bavêjime yêd pêşîya xwe,
50003014	dice’dînim bigihîjime meremê xwe, wê lecxelata jorçûyînê, awa gotî gazîya Xwedêye bi saya Mesîh Îsa bistînim.
50003015	Awa ji me h’emûya, îdî k’î «gihîştî» ye, gerekê aha bifikire. Lê heger tiştekî din jî dilê weda hebe, ewê yekê jî Xwedê wê ber we veke.
50003016	Lê t’enê em gihîştine çi derecê, anegorî wê yekê bijîn.
50003017	Ç’e’v bidine min xûşk-birano û dîna xwe bidine wan, yêd ku usa xwe xwey dikin, çawa ku me bi r’abûn-r’ûniştina xwe nîşanî we kirîye.
50003018	Çimkî gelek jîyîna xweda dijminêd xaçê Mesîh in, bona k’îjana min gelek cara wer’a gotîye, niha jî bi girî dibêjim.
50003019	Axirîya wan undabûn e, xwedêyê wan zikê wan e û kirêd wane şermî jî r’ûmeta wan e. Ewana t’enê ser tiştêd vê dinê difikirin.
50003020	Lê welatê me li e’zmana ye, ji k’u em ç’e’vnihêr’îya Xilazkir, Xudan Îsa Mesîh in.
50003021	Ewê qalibê meye t’engezar biguhêze û bike mîna qalibê Xweyî xweyîr’ûmet, bi wê qewata ku dikare her tiştî bike bindestê Xwe.
50004001	Niha xûşk-birayêd mine şîrin û h’eyran, hûn in şabûn û k’ofîya serê min delalno, yektîya Xudanda aha qewîn bimînin.
50004002	Ez hîvî ji Eyodîyayê dikim û hîvî ji Sintîxayê dikim, çawa t’evî Xudan yekbûyî bira li hev bên.
50004003	Belê ez hîvî ji te jî dikim hevalbarê minî amin, tu jî alî wan k’ulfeta bike. Evana t’evî min xebata Mizgînîdayînêda xûdan r’êtine, usa jî t’evî Klêmês û heval-xebatêd mine mayîn, ku navêd k’îjana k’itêba jîyînêda nivîsar in.
50004004	T’imê pê Xudan şa bin, dîsa dibêjim t’imê şa bin!
50004005	Bira berbihêrîya we h’emû merivava e’yan be. Xudan nêzîk e.
50004006	Bona t’u tiştî xem nekin, lê xwestina we bira bi dua-dirozga, r’azîbûnêva t’evayî, Xwedêva e’yan be.
50004007	Û e’dilayîya Xwedê ku ji her h’iş-aqilî derbaztir e, wê dil û fikirêd we yektîya Mesîh Îsada xwey ke.
50004008	Heyneser xûşk-birano, çi ku bi r’astîyê ye, çi ku bi maqûltîyê ye, çi ku bi heqîyê ye, çi ku bi h’elalîyê ye, çi ku bi xweşîyê ye, çi ku bi firasetîyê ye û her tiştêd ku e’silî û layîqî qencgotinê ne, ser van tişta bifikirin.
50004009	Hûn ji min çi hîn bûn, we çi stand, çi bihîst û çi dît wê yekê bikin û Xwedêyê e’dilayîyê wê t’evî we be.
50004010	Ez bi saya Xudan gelekî şa me, ku we pey haqas wextr’a ez bîr anîm, bona min xem xwar. Belê we dikir jî, lê mecal nedik’ete we.
50004011	Ne ku ez h’ewcê tiştekî me ku vê yekê wer’a dibêjim. Ez hîn bûme, ku h’emû h’alîda r’azî bim.
50004012	T’unebûnê zanim, hebûnê zanim, ez her alîyîda û her h’alîda ser vê sur’ê vebûme û hîn bûme ku r’azî bim, heger t’êr bim, heger bir’çî, yan hebûnêda bim yan jî t’unebûnêda.
50004013	Ez her tiştî bi saya Wî dikarim, Yê ku qewatê dide min.
50004014	Lê we qenc kir, ku tengasîya minda k’omek da min.
50004015	Û belê hûn jî zanin gelî fîlîpîya, ku ji serê dannasînîya Mizgînîyêda gava ez ji Mekedonyayê derk’etim, t’u civînê t’evk’arîyêda destê xwe dirêjî min nekir, pêştirî we.
50004016	Çimkî carekê-duda ew tiştêd minr’a kêrhatî we h’eta T’êsalonîkîyê jî şandin.
50004017	Ez ne ku tiştekî p’êşk’êş dixwazim, lê dixwazim ku k’ar ser h’esabê weda zêde be.
50004018	Min her tişt standîye û nava hebûnêda me. Ew tiştêd ku we bi destê Êpafrodîto minr’a şandine ew besî min in. Ew dayîna we bîneke xweş e, h’edîya qebûl û li Xwedê xweş e.
50004019	Û Xwedêyê min wê h’emû kêmasîyêd we pê wê xizna Xweye r’ûmete ji Mesîh Îsa t’ijî ke.
50004020	Awa şikir ji Xwedê û Bavê me, h’eta-h’etayê! Amîn.
50004021	T’emamîya cime’ta Xwedêye p’ara Mesîh Îsa silav kin. Ew birayêd ku t’evî min in li we silav dikin.
50004022	T’emamîya cime’ta Xwedê li we silav dike, îlahî ewêd ku ji mala Qeyser in.
50004023	K’erema Xudan Îsa Mesîh t’evî r’uh’ê we be.
51001001	Ji Pawlosê bi e’mirê Xwedê şandîyê Mesîh Îsa û ji Tîmot’êyoyê bira,
51001002	cime’ta Xwedêr’a, wan xûşk-birayêd amine yektîya Mesîhda ku Kolosyayêda dimînin: De bira k’erem û e’dilayîya Xwedêyê Bavê me li we be.
51001003	Em t’imê gava bona we dua dikin, şikirîya xwe li Xwedêyê Bavê Xudanê xwe Îsa Mesîh tînin,
51001004	çimkî me bona wê bawerîya weye ser Mesîh Îsa û wê h’izkirina weye hindava t’emamîya cime’ta Xwedêda bihîstîye.
51001005	Ev yek ji vê gumanê tê, ya ku e’zmanada wer’a tê xweyîkirinê, bona k’îjanê we bihîstîye, gava pêşda xebera Mizgînîyêye r’ast
51001006	gihîşte we. Û ew Mizgînî t’emamîya dinyayêda digihîje û ber dide, çawa nava weda jî ji wê r’ojêda, gava we bihîst û k’erema Xwedê t’emamîya r’astîya wêva nas kir.
51001007	Hûn vê yekê ji hevalxulamê meyî h’izkirî Êpafras hîn bûne, ku hindava meda berdestîkî Mesîhî amin e.
51001008	Ewî bona wê h’izkirina ku R’uh’ daye we mer’a got.
51001009	Bona wê yekê jî ji wê r’ojêda girtî, gava me bona we bihîst, me dest ji dua û hîvîkirinê nek’işandîye, wekî hûn zanebûna e’mirê Xwedêda gihîştî bin, bi h’emû serwaxtî û zanebûna r’uh’anîva t’ijî bin,
51001010	wekî hûn bikaribin xwe usa xwey kin, çawa layîqî Xudan e, her alîyava li Wî xweş bên, her qencîkirinêda xweyîber bin, bi zanebûna Xwedê bigihîjin.
51001011	Bira hûn anegorî t’emamîya wê qewata Wîye ku ji zorayîya Wîye xweyîr’ûmet tê qewat bin, ku hûn her tiştîda bi dûmika dirêj sebir bikin. Bi eşq
51001012	şikirîya xwe bidine Bavê, ku hûn layîqî vê yekê kirine, wekî hûn P’adşatîya r’onayêda t’evî cime’ta Wî bibine xweyîp’ar.
51001013	Ewî em ji h’ukumetîya te’rîstanîyê xilaz kirin û cî-guhastî P’adşatîya Kur’ê Xweyî h’izkirî kirin,
51001014	pê k’îjanî em aza bûn, awa gotî me baxşandina guna stand.
51001015	Ew e sûretê Xwedêyê ku xuya nabe, Ew Nixurîyê ser h’emû e’firînar’a.
51001016	Çimkî bi destê Wî her tiştêd li e’rd û e’zmana e’firîne, çi ku xuya dibin, çi ku xuya nabin, heger k’ursî yan xudantî bin, heger serwêrtî yan h’ukumetî bin, her tişt bi destê Wî û bona Wî e’firîne.
51001017	Ew berî her tiştî hebû û her tişt bi saya serê Wî cîyê xweda dimînin.
51001018	Ew e serê Bedenê, awa gotî serê civînê, destpêbûna wê û nixurîyê ji nava mirîya, wekî her tiştîda Ew bibe Yê pêş.
51001019	Çimkî li Xwedê xweş hat, ku t’emamîya binyat’a xwedêtîyê nava Wîda be
51001020	û bi Wî her tiştî t’evî Xwe li hev bîne, heger li ser e’rdê be, yan jî li e’zmana be, bi wê xûna Wîye ser xaçê r’ijîyayî e’dilayîyê bike.
51001021	Hûn jî ku wextekê ji dest fikir û kirinêd xweye xirab, xerîb û neyarêd Xwedê bûn,
51001022	lê niha Ewî bi mirina Mesîhe bedenî hûn t’evî Xwe li hev anîn, wekî we li ber Xwe pîroz, bêlek’e û bêsûc bide sekinandinê.
51001023	Lê t’enê gerekê hûn bawerîyêda h’îmgirtî qewîn bimînin û ji wê gumana Mizgînîyê nek’evin, ya ku we bihîst û wan h’emûyar’a, yêd ku bin p’er’ê e’zmênda dimînin hate dannasînkirinê. Û ez, Pawlos bûme berdestîyê wê.
51001024	Ez niha van cefayêd xweda, k’îjana ku bona we dik’işînim, şa me û wan tengasîyêd Mesîhe mayîn bi canîya xwe bona Bedena Wî, ya ku civîn e, t’emam dikim.
51001025	Ez wê civînêr’a bûme berdestî, ev yek alîyê Xwedêda çawa deyn k’ete stûyê min, wekî gotina Xwedê t’emamîyê pêva bigihînime we,
51001026	ew sur’a ku ji dewr û qur’nada veşartî bû, lê niha cime’ta Wîva e’yan bû.
51001027	Xwedê xwest li ber cime’ta Xwe veke, ku çi dewlemendtîke xweyîr’ûmet vê sur’êda bona h’emû mileta heye. Û ew sur’ ev e, ku Mesîh nava weda ye, awa gotî hûn gumana wê yekê ne, ku p’ara r’ûmetê bin.
51001028	Em Wî dannasîn dikin, her kesî şîret dikin, her kesî bi h’emû serwaxtîyê hîn dikin, wekî her kesî yektîya Mesîhda gihîştî li ber Xwedê bidine sekinandinê.
51001029	Bona wê yekê jî ez dixebitim û anegorî wê qewata Wî şer’ê xwe dikim, Ya ku nava minda bi zorayî ya Xwe dike.
51002001	Ez dixwazim hûn zanibin ku ez çi şer’î dikim bona we, yêd Lawdikyayê û h’emûyêd ku r’û bi r’û ez nedîtime.
51002002	Ez aha dikim, wekî dilşidîyayî bin, h’izkirinêda bibin yek û bigihîjine t’emamîya dewlemendtîya fe’mdarîyê. Hingê ewê sur’a Xwedê nas kin, ku Mesîh e.
51002003	Ew e k’ilîta h’emû xizna zanebûnê û serwaxtîya veşartî.
51002004	Ez vê yekê dibêjim, wekî t’u kes we bi zarê şîrin nexalifîne.
51002005	R’ast e ez bedena xweda ji we dûr im, lê r’uh’ê xweda t’evî we me û ez şa me ku p’ergalîya weye t’ifaq û ew bawerîya weye ser Mesîh şidîyayî dibînim.
51002006	Awa we çawa Xudan Mesîh Îsa qebûl kir, usa jî yektîya Wîda bijîn,
51002007	r’aw avîtî, ser Wî çêkirî û bawerîyêda şidîyayî h’îmgirtî bin, çawa hûn hatine hînkirinê. Û her gav bi dilê r’azî şikirîyê bidine Wî.
51002008	Haş ji xwe hebin, nebe ku yek bi serwaxtîya derewe p’ûç’ dilê we bike hêsîr. Ew ji e’detêd meriva û sixirêd vê dinyayê tên, ne ji Mesîh.
51002009	Çimkî t’emamîya binyat’a Xwedêtîyê nava Mesîhê bedenîda ye
51002010	û hûn jî yektîya Wîda gihîştî ne, ku serê h’emû serwêrtîya û h’ukumetîya ye.
51002011	Yektîya Wîda hûn bi sineta bê dest ji alîyê Mesîhda dilê xweda hatine sinetkirinê, ji binyat’a xweye gunek’ar hatine bir’înê.
51002012	Gava hûn pê avê hatine nixumandinê, t’evî Wî hatine definkirinê û bi wê nixumandinê jî hûn t’evî Wî ji mirinê r’abûn, çimkî we bawerîya xwe bi qewata Wî Xwedêyî anî, Yê ku Mesîh ji mirinê r’akir.
51002013	Û hûn wextekê bi r’uh’anî nava neheqîya û binyat’a xweye gunek’are nesinetkirîda mirî bûn, lê Xwedê hûn t’evî Mesîh sax kirin. Ewî h’emû neheqîyêd me baxşandine me
51002014	û ew k’axaza deynêd meye ku bi qeyde-qanûnî miqabilî me hatibû nivîsarê r’esît kir, ji navê hilda xaçva mix kir.
51002015	Bi wî xaçî Mesîh ç’ekêd serwêr û h’ukumetêd te’rîstanîyê da danînê, ew çawa hêsîr pey Xwe birin, nava k’oma Xweye serk’etîda kirine sosret.
51002016	Awa guh nedine t’u kesî, yêd ku bona pirsa xwarin, vexwarinê yan jî bona pirsa cejina û cejinêd hîva nû usa jî r’ojêd şemîya, we lomek’ar dikin.
51002017	Ev h’emû sîya wan tişta ne, yêd ku wê bên, lê r’astî Mesîh e.
51002018	Nebe ku yek destê we ji lecxelatê bike, yê ku bi xwenimizkirina h’ilek’arî, milyak’et-h’ebandinê û bi gîrobûna dîtinêd ber ç’e’va mijûl e. Yêd usa bi fikirêd p’ûç’e merivayî p’işika xweda diwerimin
51002019	û xwe îdî li Sêrî nagirin, ku Mesîh e. Bi Wî t’emamîya bedenê bi p’evgirêk û sêvikava hevva girêdayî tê xweyîkirinê û bi gîhandina Xwedê digihîje, li gora xwestina Wî.
51002020	Awa heger hûn t’evî Mesîh mirine û ji sixirêd vê dinyayê aza bûne, îdî hûn çima mîna berê pey e’rf-e’detêd vê dinyayê diçin? Hûn çima guh didine t’emîyêd aha? Mesele:
51002021	«Nêzîk nebe, te’m neke, lê nek’eve».
51002022	Ev h’emû mijûlî jî wê p’ûç’ bin her’in, evana ji t’emî û hînkirinêd meriva ne.
51002023	Fe’mdarî ye ku ev e’rf-e’det çawa serwaxtî xuya dibin, gava dikine stûyê xwe ku milyak’eta bih’ebînin, xwe nimiz kin û bedena xwe bidine cefê, lê ev h’emû miqabilî binyat’a gunek’ar t’u tiştî nakin.
51003001	Awa ku hûn t’evî Mesîh ji mirinê r’abûne, ku usa ye li tiştêd jorin biger’in, wê dera k’u Mesîh li milê Xwedêyî r’astê r’ûniştî ye.
51003002	Ser tiştêd jorin bifikirin, ne ku ser tiştêd vê dinyayê.
51003003	Çimkî hûn mirine û e’mirê we t’evî Mesîh cem Xwedê veşartî ye.
51003004	Gava Mesîh, ku e’mirê we ye xuya be, hûnê jî hingê t’evî Wî bi r’ûmeta Wî xuya bin.
51003005	Awa xwestinêd dilê xweye vê dinê bikujin: Bênamûsîyê, h’eramîyê, temê xirab, dilhavijîya xirab û timayê, ku p’ûtp’aristî ye.
51003006	Ev in sebeb ku xezeba Xwedê wê ser wan merivêd ku ne gur’a Wîda ne bê.
51003007	We jî wextekê ew tişt dikirin, gava we nava wan kirêd xirabda dijît.
51003008	Lê niha hûn van h’emûya ji xwe dûr xin: Hêrsê, berzeqîyê, xirabîyê, tiştêd nebûyî û xeberêd necayîz ji devê xwe.
51003009	Hevdur’a derewa nekin, çimkî we merivê kevin kirêd wîva ji ser xwe êxistîye
51003010	û ewî nû li xwe kirîye. Ew merivê nû r’oj bi r’oj anegorî sûretê E’firandarê xwe tê nûkirinê, wekî Xwedê t’am nas ke.
51003011	Îdî firqî ne nava cihû û necihûyada heye, ne nava sinetkirî û nesinetkirîyada, ne barbar û beyanîyada û ne jî xulam û azayada, lê serî Mesîh e û Mesîh e nava her bawermendîda.
51003012	Awa çawa cime’ta Xwedêye bijartîye pîroz û h’izkirî, dilşewatîyê, qencîyê, milûktîyê, berbihêrîyê û sebirê li xwe wergirin.
51003013	Li hev sebir kin û li hev bibaxşînin, heger gazinê yekî li hindava yekîda hebe. Çawa Xudan baxşande we, hûn jî usa bibaxşînine hev.
51003014	Û ser van h’emûyada h’izkirinê li xwe kin, ya ku van h’emûya bi yektîya t’am hevva girêdide.
51003015	Bira e’dilayîya Mesîh serwêrtîyê nêt-fikirêd we bike. Bona wê e’dilayîyê hûn hatine gazîkirinê, ku bibine mîna bedenekê. Û şêkirdar bin.
51003016	Bira xebera Mesîh bi dewlemendtîya xweva nava weda bimîne. Bi h’emû serwaxtîyê li hev hîn kin û şîret kin, zebûra û her cûr’e stiranêd r’uh’anî bi şikirdarî dilê xweda bona Xwedê bistirên.
51003017	Û çi jî ku hûn bi xebera yan kira bikin, her tiştî bi saya navê Xudan Îsa bikin, bi destê Wî şikirîyê bidine Bav Xwedê.
51003018	K’ulfetno, gur’a mêrêd xweda bin, çawa ku li yektîya Xudan dik’eve.
51003019	Mêrno, k’ulfetêd xwe h’iz bikin, dilê wan neêşînin.
51003020	Zar’no, her tiştîda gur’a dê û bavê xweda bin, çimkî ew yek li Xudan xweş tê.
51003021	Bavno, hêrsa zar’êd xwe r’anekin, wekî ew ber xwe nek’evin.
51003022	Xulamno, her tiştîda gur’a xweyîyêd xweye vê dinêda bin, ne ku bi h’ilek’arîyê xwe bikine dilê meriva ku bêne k’ifşê, lê bi dilê sax û xofa Xudan xulamtîyê bikin.
51003023	Û çi jî bikin, bi dil û can bikin, çawa bona Xudan, ne ku bona meriva.
51003024	Zanibin ku hûnê ji Xudan bêne xelatkirinê, warê jorin bistînin. Çimkî Xudan Mesîhr’a hûn xulamtîyê dikin.
51003025	Lê yê neheq wê weke neheqîya xwe bistîne, çimkî li cem Xwedê t’u firqî t’une.
51004001	Xweyîno, xulamêd xwer’a heqîyê û r’astîyê bikin. Bizanibin ku Xweyê we jî li e’zmên heye.
51004002	Her gav xwe bidine dua, duakirinêda h’işyar bimînin, şikirîya xwe li Xwedê bînin.
51004003	Bona me jî dua bikin, wekî Xwedê derî bona xeberdanê li ber me veke, ku em sur’a Mesîh e’lam kin, bona k’îjanê jî ez van qeydada me.
51004004	Dua bikin, ku ez wê usa zelal bidime e’yankirinê, çawa borcê min ew gerekê bê gotinê.
51004005	Hindava nebawerada serwaxt bin û dest bidine ber wext.
51004006	Bira xeberdana we t’imê me’rîfetî û xwêkirî be û bizanibin ku çawa cayîz e caba her kesî bidin.
51004007	Bona min Tixîko wê her tiştî wer’a bêje. Ew birakî delal e, berdestîkî amin û heval-xulamekî yektîya Xudanda ye.
51004008	Ez bona wê yekê wî ser weda dişînim, wekî hûn haş ji me hebin û ew bi vê yekê dil bide we.
51004009	Ez wî t’evî birayê meyî aminî delal Onîsîmo dişînim, ku ew ji we ye jî. Ewana wer’a wê bona her tiştêd ku li vir diqewimin bêjin.
51004010	Erîstarxoyê hevalê minî kelêda li we silav dike, usa jî Marqosê pismamê Barnabas. (Bona wî we t’emî standîye. Gava bê cem we, wî qebûl kin.)
51004011	Û Îsayê ku jêr’a Yûsto jî dibêjin li we silav dike. Evana t’enê ji alîyê bawermendêd cihûyada bona P’adşatîya Xwedê t’evî şixulê min in û bîna min bi wan derk’etîye.
51004012	Silavê Êpafrasê xulamê Mesîh Îsa jî li we hene, ku ew yek ji we ye. Ew her gav bi dil û can bona we dua dike, wekî hûn gihîştî miqer’m sekinî bin, t’emamîya e’mirê Xwedêda bawer bin.
51004013	Ez şe’de me, ku ew gelekî bona we, usa jî bona yêd Lawdikyayê û Hîrapolîsêda xîret dike.
51004014	Lûqayê doxtorê delal li we silav dike, usa jî Dîmas.
51004015	Silavê bidine xûşk-birayêd Lawdikyayê, Nîmfasa xûşk û civîna mala wêda.
51004016	Gava eva ne’ma nava weda bê xwendinê, usa bikin ku civîna Lawdikyayêda jî bê xwendinê û ne’ma lawdikîyar’a şandî jî hûn bixûnin.
51004017	Û bêjine Arxîpo: «Bona wî qulixê ku te ji Xudan standîye, miqatî xwe bî, ku bînî sêrî».
51004018	Eva silava min Pawlos e, min bi destê xwe nivîsî. Qeydêd min bîr nekin! K’erema Xwedê wer’a be.
52001001	Ji Pawlos, Sîlas û Tîmot’êyo, civîna T’êsalonîkîyar’a, ya ku p’ara Bav Xwedê û Xudan Îsa Mesîh e: De bira k’erem û e’dilayî li we be.
52001002	Em her gav bona we h’emûya r’azîbûna xwe didine Xwedê, nava duayêd xweda t’imê we bîr tînin.
52001003	Em kirêd bawerîya we, xebata weye ji h’izkirinê û sebira wê gumana weye ser Xudanê me Îsa Mesîh tînine bîra xwe li ber Xwedê, Bavê me.
52001004	Em zanin xûşk-birano, ku hûn Xwedêda h’izkirî û bijartî ne,
52001005	çimkî Mizgînîdayîna me ne ku t’enê bi xeberê wer’a hate dayînê, lê usa jî bi qewatê, bi R’uh’ê Pîroz û bê şikîyê. Hûn zanin em bona we nava weda çawa bûne.
52001006	Û we jî ç’e’v da me û Xudan, nava gelek tengasîyada xeber qebûl kir, bi eşqa R’uh’ê Pîroz şa bûn.
52001007	Bi vî awayî hûn bona h’emû bawermendêd Mekedonyayê û Axayayê bûne nexşek.
52001008	Çimkî ew xebera derheqa Xudanda ji we derk’et bela bû, ne ku t’enê nava Mekedonyayê û Axayayêda, lê belê bona wê bawerîya weye ser Xwedê, her dera bela bûye, usa ku îdî ne h’ewce ye ku em tiştekî serda zêde kin.
52001009	Çimkî ewana bona me dibêjin, ku we çawa em qebûl kirine û çawa hûn ji p’ûta li Xwedê veger’îyane, ku xulamtîyê Xwedêyê sax û r’astr’a bikin
52001010	û ji e’zmana hîvîya hatina Kur’ê Wî bin, k’îjan ku Wî ji nava mirîya r’akir, Îsayê ku me ji xezeba tê xilaz dike.
52002001	Hûn xwexa jî zanin xûşk-birano, ku em badîhewa nehatine cem we.
52002002	Me pêşîyê Fîlîpyayêda cefa k’işandibû û hatibûne r’ezîlkirinê, çawa hûn zanin, paşê me bi qewata Xwedêyê xwe dîsa turuş kir, nava wê miqabilîya giranda Mizgînîya Xwedê wer’a bêjin.
52002003	Vê hîvîkirina meda ne tiştekî xêlif heye, ne h’eramî û ne jî fêlbazî.
52002004	Lê çawa Xwedê em layîqî vê yekê kirin û Mizgînîdayîn sparte me, em usa xeber didin. Em usa nakin ku li meriva xweş bên, lê li Xwedê, Yê ku dilê me e’nene dike.
52002005	Me gotinêd xweda h’ilek’arî nekirin, çawa hûn zanin, ne jî pey timaya t’erkelipaskirî k’etin. Xwedê şe’de ye!
52002006	Ne jî em navê xwe ger’îyan, ne nava weda, ne nava yêd mayînda,
52002007	belê me dikaribû çawa şandîyêd Mesîh ser we bibûna bargiranî. Lê belê em nava weda r’ûnerm bûne, çawa kevanîk ku zar’êd xwer’a dir’icife.
52002008	Usa jî dilê me ser we dişewitî, h’eta ku me dixwest ne ku t’enê Mizgînîya Xwedê bida we, lê e’mirê xwe jî, çimkî hûn bibûne delalîyêd me.
52002009	Ew xebat û cefê me tê bîra we xûşk-birano? Em şev û r’oj dixebitîn, ku ser we t’u kesî nebine bargiranî, gava me Mizgînîya Xwedê wer’a dannasîn kir.
52002010	Hûn xwexa şe’de ne, usa jî Xwedê, ku em t’evî we bawermenda çawa h’elal, r’ast û bêqusûr r’abûn-r’ûniştin.
52002011	Hûn p’ak zanin em hindava we her kesîda usa bûne, çawa bav hindava zar’êd xweda.
52002012	Me dil dida we, li ber dilê weda dihatin û lava ji we dikir, ku hûn layîqî Wî Xwedêyî bimeşin, Yê ku hûn gazî P’adşatî û r’ûmeta Xwe kirine.
52002013	Û bona vê yekê jî em her gav r’azîbûnê didine Xwedê: Gava we ji me xebera Xwedê bihîst, we ne ku çawa xebera merivayê, lê çawa xebera Xwedê qebûl kir, r’ast jî usa ye, ku nava we bawermendada Ya xwe dike.
52002014	Çimkî hûn jî xûşk-birano, k’etine h’alê wan civînêd Xwedêye p’ara Mesîh Îsa, ku li Cihûstanê ne, we jî xût ew cefa destê miletê xweda k’işandin, çawa wan jî destê wan cihûyada,
52002015	yêd ku hin Xudan Îsa, hin jî p’êxember kuştin û em jî zêrandin. Evana li Xwedê xweş nayên û miqabilî dinê-e’lamê ne!
52002016	Vana dikir, wekî em necihûyar’a xeber nedin, ku ew xilaz bin. Bi vê yekê her gav k’asa xweye guna dadigirtin û heyneser xezeb anîne serê xwe.
52002017	Lê em xûşk-birano, r’ast e demeke kin r’û bi r’û ji hev xerîb k’etin, (lê ne bi dila), em hê k’etine demana dîtina r’ûyê we.
52002018	Me xwest em bihatana cem we, min Pawlos xwexa jî xwest çend cara bêm, lê mîrêcin r’ê neda me.
52002019	Belê k’î ye gumana me, yan jî şabûn, yan ew k’ofîya em pê difir’in, ber Xudanê me Îsa, wî zemanê hatina Wîda, heger ne hûn?
52002020	R’ast hûn in ew r’ûspîtî û şabûna me.
52003001	Heyneser, me îdî nikaribû sebir bikira. Em şêwirîn, ku em t’enê bimînine At’înayê
52003002	û Tîmot’êyoyê birayê me, yê ku t’evî me bona Xwedê, Mizgînîya Mesîhda dixebite, ser weda bişînin, ku bawerîya we qewîn ke û dil bide we,
52003003	wekî van tengasîyada t’u kes ji we nelik’ume. Çimkî hûn xwexa zanin ku ev yekana bona me ne.
52003004	Belê gava em cem we bûn, me hê hingêda wer’a digot, ku emê r’astî tengasîya bên û usa jî bû, çawa hûn zanin.
52003005	Bona vê yekê min îdî sebir nekir, Tîmot’êyo şand, wekî ez haş ji bawerîya we hebim, ku nebe Cêr’ibandkir hûn cêr’ibandibin û cefê me deya her’e.
52003006	Lê niha Tîmot’êyo ji cem we ser meda veger’îya û mizgînîya bawerî û h’izkirina we da me. Wî got, ku we em xweş bîra xweda xwey kirine û h’eyra meda ne, çawa em jî ya weda.
52003007	Awa xûşk-birano, nava h’emû te’lî û tengîyêd meda bi eşqî wê bawerîya we bîn hate ber me,
52003008	çimkî gava hûn r’îya Xudanda miqer’m dimînin, bîn jî tê ber me.
52003009	Em çi r’azîbûnê dikarin bidine Xwedê bona we û wan h’emû şabûna, ku em bona we li ber Xwedêyê xwe şa dibin?
52003010	Em şev û r’oj bi dil û can r’eca dikin, ku r’ûyê we bibînin û kêmasîya bawerîya we t’ijî kin.
52003011	De bira Xwedê, Bavê me xwexa û Xudanê me Îsa r’îya me r’ast ke, em bêne cem we.
52003012	Bira Xudan h’izkirina we hindava hev û h’emûyêd mayînda bigihîne û zêde ke, çawa ya me jî hindava weda heye.
52003013	De bira Ew dilê we bişidîne, wekî hûn pîrozîyêda bêqusûr bin, li ber Xwedê Bavê me, wextê hatina Xudanê me Îsa, h’emû pîrozêd Xweva t’evayî.
52004001	Heyneser xûşk-birano, em bi navê Xudan Îsa hîvî û r’eca ji we dikin, ku hûn çawa ji me hîn bûn usa bimeşin, ku li Xwedê xweş bên, çawa diçin jî û wê yekêda hê pêşda her’in.
52004002	Çimkî hûn zanin me bi saya Xudan Îsa çi t’emî dane we.
52004003	Xwestina Xwedê ew e, ku hûn h’elal bin, ji qavîyê dûr bin.
52004004	Bira ji we her kes jî zanibe qalibê xwe h’elal û bi namûsî xwey ke,
52004005	ne bi xwestina temê xirab, mîna p’ûtp’arista, yêd ku Xwedê nas nakin.
52004006	Bira nebe ku yek wê yekêda ji e’siltîyê derê û namûsa xûşk-birar’a bilîze. Xudanê bona van h’emû tişta h’eyfê ji meriva hilde, çawa me ev yek pêşda wer’a got û bi me’rîfetî t’emî li we kir.
52004007	Çimkî Xwedê gazî me li h’eramîyê nekirîye, lê li h’elalîyê.
52004008	Awa k’î vê t’emîya h’elalîyê t’exsîr dike ew mêriv t’exsîr nake, lê Xwedê, Yê ku R’uh’ê Xweyî Pîroz jî dide we.
52004009	Lê bona h’izkirina hindava xûşk-birada, tiştekî me t’une wer’a binivîsin, çimkî hûn xwexa ji Xwedê hîn bûne, ku hev h’iz bikin.
52004010	Û hûn îdî wê h’izkirinê hindava h’emû xûşk-birayêd t’emamîya Mekedonyayêda didine k’ifşê. Lê em hîvî ji we dikin xûşk-birano, ku hûn wê yekêda hê pêşda her’in.
52004011	Bikin ku hûn giran-seqir’î bijîn û ji we her kes şixulê xweva mijûl be û bi destê xwe bixebite, çawa me t’emî li we kir,
52004012	wekî p’ergalîya we t’evî yêd derva me’rîfetî be û hûn h’ewcê tiştekî nebin.
52004013	Xûşk-birano, em dixwazin ku hûn derheqa mirîyada zanibin, wekî ber xwe nek’evin, mîna ewêd bê guman.
52004014	Awa heger em bawer dikin, ku Îsa mir û ji mirinê r’abû, usa jî Xwedê wê mirîyêd ser bawerîya Îsa t’evî Wî veger’îne.
52004015	Em vê yekê bi gotina Xudan wer’a dibêjin: Em ku h’eta hatina Xudan bijîn sax bimînin, t’u car pêşîya mirîya nak’evin.
52004016	Xudanê xwexa bi e’lametîke fermanî, bi dengê serekmilyak’et û lêxistina bor’îya Xwedê ji e’zmên bê xwarê û ew mirîyêd ku bawerîya xwe Mesîh anîbûn, wê pêşîyê ji mirinê r’abin,
52004017	paşê, em ku sax mane, t’evî wan e’wrava bêne r’ahiştinê, hewêda r’astî Xudan bên û bi vî awayî emê h’eta-h’etayê t’evî Xudan bin.
52004018	Awa bi van xebera ber dilê hevda werin.
52005001	Lê bona wext û zemana xûşk-birano, ne h’ewce ye em tiştekî wer’a binivîsin,
52005002	çimkî hûn xwexa p’ak zanin ku R’oja Xudan wê mîna dizê şevê bê.
52005003	Gava bêjin: «Dinê seqir’î û bêxofî ye», hingê xezebê nişkêva ser wanda bê, mîna êşa k’ulfeta h’emle û wê nikaribin qet jê xilaz bin.
52005004	Lê hûn xûşk-birano, te’rîyêda nînin ku ew R’oj mîna dizekî ser weda bigire.
52005005	Hûn h’emû jî zar’êd r’onayîyê ne û zar’êd r’ojê ne. Em ne yêd şevê ne, ne jî yêd te’rîyê ne.
52005006	Awa em xewêda nemînin mîna yêd mayîn, lê h’işyar û serxwe bin.
52005007	Çimkî ewêd ku r’adizên, şevê r’adizên û ewêd ku serxweş dibin, şevê serxweş dibin.
52005008	Lê em ku yêd r’ojê ne, gerekê serxwe bin: Zirih’a bawerîyê û h’izkirinê li xwe wergirin, k’umzirih’ê gumana xilazbûnê jî bidine serê xwe.
52005009	Xwedê em bona xezebê k’ifş nekirine, lê wekî xilazbûnê bistînin, bi destê Xudanê me Îsa Mesîh.
52005010	Ew bona me mir, wekî em heger sax bin yan mirî bin, t’evî Wî bijîn.
52005011	Bona vê yekê dil bidine hev û alîk’arîya hevdu bikin, çawa hûn dikin jî.
52005012	Em hîvî ji we dikin xûşk-birano, qedirê wan bigirin, yêd ku nava weda dixebitin, jîyîna xwedênasîyêda se’vîtîyê li we dikin û we şîret dikin.
52005013	Qedirê wana bi h’izkirinê hê bilind bigirin bona şixulê wan. Hevr’a t’ifaq bin.
52005014	Em hîvî ji we dikin xûşk-birano, yêd bêp’ergale bêxîret şîret kin, dil bidine ber tirsoneka, kêrî k’etîya werin, hindava h’emûyada sebira we hebe.
52005015	Haş ji xwe hebin, nebe ku yek ji ber xirabîyêva xirabîyê bike, lê her gav ser nêta qencîyê bin, hin bona hev, hin jî bona h’emûya.
52005016	Her t’im şa bin,
52005017	her gav dua bikin,
52005018	her tiştîda r’azîbûnê bidin, çimkî ev e xwestina Xwedê bi saya Mesîh Îsa bona we.
52005019	R’uh’ê Pîroz netemirînin.
52005020	P’êxembertîya bêr’ûmet nekin.
52005021	Her tiştî bicêr’ibînin, tiştêd qenc qewîn bigirin.
52005022	Ji her cûr’e xirabîyê dûr k’evin.
52005023	De bira Xwedêyê ku e’dilayîyê dide, Xwexa we lap buhurtî-jibare ke, t’emamîya r’uh’, nifûs û qalibê we bêqusûr xwey ke, h’eta hatina Xudanê me Îsa Mesîh.
52005024	Amin e Ewî ku gazî we dike, wê mîyaser ke jî.
52005025	Xûşk-birano, bona me jî dua bikin.
52005026	Silavê bidine h’emû xûşk-bira, bi r’amûsana şîrê h’elal.
52005027	Ez li ber Xudan dikime deynê stûyê we, ku hûn vê ne’mê ber h’emû xûşk-bira bixûnin.
52005028	K’erema Xudanê me Îsa Mesîh wer’a be.
53001001	Ji Pawlos, Sîlas û Tîmot’êyo, civîna T’êsalonîkîyar’a, ya ku p’ara Bavê me Xwedê û Xudan Îsa Mesîh e:
53001002	De bira k’erem û e’dilayîya Xwedê, Bavê me û Xudan Îsa Mesîh li we be.
53001003	Em deyndar in, ku her gav bona we r’azîbûnê bidine Xwedê xûşk-birano û ev yek heq e jî, çimkî bawerîya we r’ind digihîje û h’izkirina we hindava hevda zêde dibe.
53001004	Lema em xwexa jî nava civînêd Xwedêda pê we difir’in, bona sebir û bawerîya we, çimkî hûn wan h’emû zêrandin û tengasîya dik’işînin, yêd ku têne serê we.
53001005	Ev yek îzbat dike, ku dîwana Xwedê r’ast e. Û bi vî awayî hûnê hêjayî P’adşatîya Xwedê bin, bona k’îjanê jî hûn wan te’lî-tengîya dibînin.
53001006	Belê ev e heqîya Xwedê: Yêd tengasîyê didine we, Xwedê jî wê wan bide tengasîyê
53001007	û yêd ji we tengasîyêda ne, t’evî me bide hêsakirinê. Evê aha be, gava Xudan Îsa t’evî milyak’etêd Xweye zor ji e’zmênva bi k’ûra êgir xuya be,
53001008	wekî h’eyfê ji wan hilde, yêd ku naxwazin Xwedê nas kin û gur’a Mizgînîya Xudanê me Îsa nakin.
53001009	Ewê bela xwe ji wêranbûna h’eta-h’etayê bibînin, ji h’izûra Xudan û r’ûmeta qewata Wî bêne avîtinê,
53001010	gava wê R’ojê Ew bê, wekî nava cime’ta Xweda bê pesindayînê û h’emû bawermend wê h’eyr-h’ujmek’ar bin. Hûnê jî nava wanda bin, çimkî we bawerîya xwe şe’detîya me anî.
53001011	Bona vê yekê em her gav bona we dua dikin, ku Xwedêyê me, we hêjayî wê gazîyê ke û h’emû nêt-meremêd weye qenc û kirinêd weye ji bawerîyê bi qewatê bîne sêrî.
53001012	Bi vî awayî wê pesinê navê Xudanê me Îsa li nava weda bê dayînê û hûnê jî nava Wîda bêne pesindayînê, li gora k’erema Xwedêyê me û Xudan Îsa Mesîh.
53002001	Em hîvî ji we dikin xûşk-birano, bona hatina Xudanê me Îsa Mesîh û t’opbûna meye cem Wî,
53002002	hûn fikirê xweda zû şaş nebin û xwe unda nekin, ne pê p’êxembertîyê, ne pê gotinê, ne jî pê ne’ma yançîye me nivîsîbe: «Va ye R’oja Xudan îdî hatîye».
53002003	Bira t’u kes we t’u tiştîva nexapîne, çimkî ew R’oj nayê, h’eta ku r’aberîbûn pêşda neyê û ew Merivê Neheqîyêyî p’ara ce’nimê k’ifş nebe.
53002004	Ewê miqabilî her tiştêd ku xwedê têne h’esabê yan têne h’ebandinê bisekine û xwe ser her tiştîr’a bigire, h’eta ku p’aristgeha Xwedêda jî wê r’ûnê û e’lam ke, ku xwexa Xwedê ye.
53002005	Gelo nayê bîra we, gava ezî hê cem we bûm, min ev tiştana wer’a digotin?
53002006	Û hûn zanin ku niha çi nahêle ew xuya be, wekî ew wextê k’ifşkirîda xuya be.
53002007	Çimkî Sur’a Neheqîyê îdî ya xwe dike, lê ewê ku niha nahêle, wê nehêle h’eta ku xwexa ji navê bê hildanê.
53002008	Û paşê Ewê Neheqîyê wê k’ifş be, ku Xudan Îsayê bi hulma devê Xwe wî unda ke û bi xuyabûna şewqa Xweva wî k’uta ke.
53002009	Hatina Yê Neheqîyê wê bi qewata mîrêcin be, h’eta h’unurê wî hebe wê nîşan û k’eremetêd derew bike
53002010	û yêd ku unda dibin bi her cûr’e neheqîya bixapîne. Ewana unda dibin, çimkî wana r’astî h’iz nekir û qebûl nekir ku xilaz bin.
53002011	Lema jî Xwedê xalifandineke zor ser wanda dişîne, ku ew derewîyê bawer bikin,
53002012	wekî dîwana wan her kesî bibe, yêd ku r’astî bawer nekirine, lê k’êfa wan neheqîyêr’a hat.
53002013	Lê em gerekê her t’im bona we ji Xwedê r’azî bin, xûşk-birayêd ji alîyê Xudanda h’izkirî. Çimkî Xwedê serê-sêrîda hûn bijartin, wekî bi R’uh’ bêne buhurtî-jibarekirinê, r’astîyê bawer bikin û xilaz bin.
53002014	Wê yekêr’a Ewî bi Mizgînîdayîna me gazî we kir, ku bi vî awayî hûn r’ûmeta Xudanê me Îsa Mesîh bistînin.
53002015	Awa xûşk-birano, nig bidin e’rdê û wan r’aw-r’izima qewîn bigirin, yêd ku hûn hîn bûne, heger bi gotinêd me be, yan bi ne’mêd me be.
53002016	De Xudanê me Îsa Mesîh Xwexa û Bavê me Xwedê, Yê ku em h’iz kirin û bi k’eremê dildayîneke h’eta-h’etayê û gumaneke qenc da me,
53002017	bira dil bide we û we nava h’emû kira û gotinêd qencda bişidîne.
53003001	Heyneser xûşk-birano, bona me dua bikin, wekî xebera Xudan zû pêşda her’e û bê pesindayînê, çawa nava weda bû.
53003002	Dua bikin, wekî em ji merivêd neheq û xirab xilaz bin, çimkî her kes Mizgînîyêda amin nîne.
53003003	Lê Xudan Xwexa amin e, wê we bişidîne û ji yê Xirab xwey ke.
53003004	Em bi saya Xudan weda guman in, ku me çi t’emî dane we, hûn diqedînin û hûnê biqedînin jî.
53003005	De bira Xudan mêla we bide ser h’izkirina Xwedê û sebira Mesîh.
53003006	Em t’emî li we dikin xûşk-birano, bi navê Xudanê xwe Îsa Mesîh, ku hûn xwe ji her xûşk-birayê bêp’ergale bêxîret dûr bigirin, yêd ku wan r’aw-r’izimêd me dane we naqedînin.
53003007	Hûn xwexa zanin ku gerekê hûn ç’e’v bidine me, çimkî em nava weda bêp’ergal-bêxîret nîbûne,
53003008	ne jî nanê t’u kesî bê heq xwarîye, lê bi xûdana e’nîya xwe şev û r’oj dixebitîn, diçerçirîn, wekî ser we t’u kesî nebine bargiranî.
53003009	Ne ku îzina me t’unebû, lê me nexşê xwe nîşanî we kir, ku hûn ç’e’v bidine me.
53003010	Çimkî gava em hê cem we bûn jî, me ev yek wer’a digot: «K’î naxwaze bixebite, bira nexwe jî».
53003011	Belê em dibihên ku nava weda hinek bêp’ergal-bêxîret dijîn, ne şixulk’arê xwe ne, lê t’evî şixulê xelqê dibin.
53003012	Em bi navê Xudan Îsa Mesîh t’emî û hîvî ji yêd usa dikin, ku bi me’rîfetî bixebitin û nanê xwe bixwin.
53003013	Lê hûn xûşk-birano, ji qencîkirinê newestin.
53003014	Heger yek guhdarîya gotinêd meye vê ne’mêda neke, wî r’aç’e’v kin û hevaltîyê wîr’a nekin, ku şerm bike.
53003015	Lê nebe ku bi ç’e’vê xirab li wî binihêr’in, lê mîna bira şîret kin.
53003016	De bira Xudanê e’dilayîyê xwexa, her gav, her alîyîva e’dilayîyê bide we. Xudan t’evî we h’emûya be.
53003017	Eva silava bi destê min Pawlos e, çawa nîşana h’emû ne’mêd min. Ez aha dinivîsim.
53003018	K’erema Xudanê me Îsa Mesîh t’evî we h’emûya be.
54001001	Ji Pawlos, şandîyê Mesîh Îsa, bi e’mirê Xwedêyê Xilazkirê me û Mesîh Îsayê gumana me,
54001002	Tîmot’êyoyê lawê xweyî bawerîyêdayî heq-h’elalr’a: De bira r’e’m, k’erem û e’dilayî ji Bav Xwedê û Mesîh Îsayê Xudanê me li te be.
54001003	Gava ez diçûme Mekedonyayê, min hîvî ji te kir, ku li Efesê bimînî, wekî t’emîyê bidî çend kesa, ku hînkirina ner’ast hîn nekin
54001004	û guh nedine ç’ilovîskîya û r’eqema silsileta ku xilazîya wan t’une. Ev yek hê şer’-de’wa t’evr’adike, ne ku t’ivdîra Xwedêye ku bi bawerîyê tê naskirinê mîyaser dike.
54001005	Serê t’emîyê h’izkirin e, ku ji dilê sax, bi îsafa r’ih’et û ji bawerîya bêdur’ûtî ye.
54001006	Hinek jê dager’îyan û pey gotinêd p’ûç’ k’etin.
54001007	Dixwazin bibine dersdarêd Qanûnê, lê ew xwexa jî nizanin çi dibêjin, ne jî wan tiştêd ku didine zora xwe fe’m dikin.
54001008	Em zanin ku Qanûn qenc e, heger yek bi qanûnî wê biqedîne.
54001009	Belê fe’mdarî ye, ku qanûn bona r’asta nayê dayînê, lê bona neheq û serh’işka, bona nep’ak û gunek’ara, bona mir’dar’ û h’erama, bona bavkuj û dêkuja, bona mêrkuja,
54001010	bênamûsa, k’ona, dizêd merîya, derewîn û şe’dederewa ye û bona her kesêd dine ku tiştêd miqabilî hînkirina saxlem dikin.
54001011	Ev hînkirin li Mizgînîya xweyîr’ûmete Xwedêyê hêjayî şikirîyê digire, k’îjan li min hatîye spartinê.
54001012	Ez ji Mesîh Îsayê Xudanê me r’azî me, Yê ku qewat da min, ez amin h’esab kirim, danîme ser vê xizmetk’arîyê.
54001013	Min jî berê Ew bêhurmet dikir, dizêrand û neyartî li Wî dikir, lê r’e’m li min bû, çimkî min nebawerîyêda bi nezanîya xwe kirin.
54001014	K’erema Xudanê me p’ir’ ser minda r’ijîya, t’evî bawerî û h’izkirina Mesîh Îsa.
54001015	Vê gotinêda xêlif t’une û lap hêjayî qebûlkirinê ye, ku: «Mesîh Îsa hate dinê, gunek’ara xilaz bike», serê k’îjana ez im.
54001016	Lê bona wê yekê r’e’m li min bû, wekî Mesîh Îsa ser min, çawa serê gunek’ara t’emamîya sebira Xwe bide k’ifşê, çawa nexşek bona wan, yêd ku wê bawerîya xwe Wî bînin, jîyîna h’eta-h’etayê bistînin.
54001017	Awa bira wî P’adşayê h’eta-h’etayêyî nemirî û nexuya, Xwedêyê bêşirîkî-bêhevalr’a hurmet û r’ûmet be h’eta-h’etayê! Amîn.
54001018	Vê t’emîyê ez didime te, lawê min Tîmot’êyo, li gora wan p’êxembertîyêd ku pêşda bona te bûn, wekî tu bi wan şer’ê xweyî qenc bikî,
54001019	dest ji bawerîyê neke û îsafa xwe r’ih’et xwey ke. Hineka ev yek ji xwe dûr xistine, dewra bawerîya xwe welger’andin.
54001020	Ji wan bûn, Hûmenayo û Skender, yêd ku min dane destê mîrêcin, wekî ew hîn bin r’astîya Xwedê bêhurmet nekin.
54002001	Awa ez hîvî dikim, berî her tiştî bona h’emû meriva dua bikin, r’eca kin, lava kin, r’azîbûnê bidin,
54002002	usa jî bona p’adşa û h’emû serwêra, wekî em jîyîneke e’dil û seqir’î derbaz kin, bi t’emamîya xwedênasîyê û maqûlîyê.
54002003	Li ber Xwedêyê Xilazkirê me ev e qenc û li Wî xweş,
54002004	ku dixwaze h’emû meriv xilaz bin û r’astîyê nas kin.
54002005	Çimkî Xwedêk heye û nava Xwedê û merivada jî navçêtîk, Mesîh Îsayê Meriv,
54002006	ku Xwe ji ber k’ir’îna gişkava da. Ev yek r’ast wextda bû îzbatî, ku Xwedê dixwaze h’emû xilaz bin.
54002007	Û bona vê yekê ez dannasînkir û şandî hatime k’ifşkirinê, (ez r’ast dibêjim, derewa nakim), necihûyar’a bûme dersdarê bawerîyê û r’astîyê.
54002008	Awa ez dixwazim ku mêr her dera destêd xweye h’elal bilind kin, bê hêrs û bê şer’-de’w dua bikin.
54002009	Usa jî bira k’ulfet bi k’incêd layîq, şermê û berbihêrîyê xwe bixemilînin, ne ku bi gulî-gujanga, yan zêr’, yan bi dur’a, yan jî bi k’incêd biha,
54002010	lê bi kirêd qenc, çawa li wan k’ulfeta dik’eve, yêd ku navê xwedênasîyê hildane ser xwe.
54002011	Bira k’ulfet ker’ hîn be, bi t’emamîya guhdarîyê.
54002012	Ez îzinê nadime k’ulfet, ku hîn bike, ne jî h’ukumî ser mêr bike, lê bira deng neke.
54002013	Çimkî pêşîyê Adem xuliqî, paşê Hêwa
54002014	û Adem nexapîya, lê jin xapîya û neheqî kir.
54002015	Lê jin h’alê zar’anînêda jî wê xilaz be, heger bi berbihêrîyê nava bawerîyê, h’izkirinê û paqijayîyêda bimînin.
54003001	Vê gotinêda xêlif t’une: Heger temê yekî li serwêrtîyê heye, ew şixulekî qenc dixwaze.
54003002	Awa serwêr gerekê bêqusûr be, mêrê jinekê be, xwegirtî, aqilda giran, maqûl, mêvanh’iz, hînkirinêda serxwe be,
54003003	ne serxweş, ne sir’tûk, lê berbihêr, ne şer’ûd, ne p’ereh’iz.
54003004	Bira malxêtîyê r’ind li mala xwe bike, zar’êd xwe gur’a xweda her alîyava maqûlîyêda mezin ke.
54003005	(Çimkî heger yek nizane malxêtîyê li mala xwe bike, wê çawa bikaribe civîna Xwedê xwey ke?)
54003006	Bira ne jî bawermendê nû be, ku nebe k’ubar be, dîwana wî jî mîna ya mîrêcin bê kirinê.
54003007	Wekî din jî gerekê qedirê wî cem yêd ji civînê der jî hebe, ku nebe bê r’ezîlkirinê û bik’eve t’eleka mîrêcin.
54003008	Usa jî bira berdestî giran bin, xeberdanêda dur’ûtîyê nekin, xwe nedine şeravê, pey k’eda h’eram nek’evin.
54003009	R’astîya bawerîyêye e’yanbûyî bi îsafa r’ih’et xwey kin.
54003010	Û evana jî bira pêşda bêne cêr’ibandinê, heger tiştek ser wan t’unebe, hingê bira berdestîyê bikin.
54003011	Usa jî bira jinêd wan giran, ne buxdanbêj, lê xwegirtî, her tiştîda amin bin.
54003012	Berdestî gerekê mêrê jinekê be, qenc malxêtîyê li zar’ û mala xwe bike.
54003013	Ewêd ku r’ind berdestîyê dikin, xwer’a dereceke bilind qazinc dikin û serbestîke mezin dest tînin bona bawerîya Mesîh Îsa.
54003014	Ez ku van tişta ter’a dinivîsim, guman heye ezê zûtirekê ser teda bêm.
54003015	Lê heger ez derengî jî bik’evim, tê zanibî gerekê çawa mala Xwedêda r’abin-r’ûnên, ya ku civîna Xwedêyê sax e, stûn û h’îmê r’astîyê ye.
54003016	Bê xeberdan, gelekî k’ûr e sur’a xwedêp’aristîya me: Ew bi bedenî xuya bû, bi R’uh’ r’astîya Wî hate îzbatkirinê, milyak’etava hate dîtinê, nav mileta hate dannasînkirinê, dinyayêda hate bawerkirinê û r’ûmetêr’a hate hilatinê.
54004001	R’uh’ aşkere dibêje, ku r’ojêd axirîyêda hinek wê ji bawerîyê bik’evin, guh bidine r’uh’êd derewîn û hînkirinêd cina.
54004002	Ew hînkirin bi dur’ûtîya derewîna dibin, îsafa k’îjana k’izirî ye.
54004003	Ew meriv h’al-zewacê didine hildanê, ji wan xwarina paşda didine girtinê, k’îjan Xwedê ew bona bawermend û r’astînaskirîya e’firandine, ku bi r’azîbûnê bixwin.
54004004	Her tiştê ku Xwedê e’firandîye qenc e û tiştekî h’eram têda t’une, heger bi r’azîbûn tê qebûlkirinê,
54004005	çimkî bi xebera Xwedê û dua qebûl dibe.
54004006	Heger tu van şîreta bidî xûşk-bira, tê bibî qulixk’arê Mesîh Îsayî qenc, çawa tu xwexa jî bi wan gotinêd bawerîyê û hînbûna qence ku tu pey çûyî, qinyat dibî.
54004007	Xwe ji ç’ilovîskîyêd pîraye h’eram dûr xwey ke. Xwe xwedênasîyêda hîndar ke.
54004008	Hîndarîya qalib kêrî hindik tiştî tê, lê ya xwedênasîyê kêrî her tiştî tê, sozê wê hin li vê dinê heye, hin jî li wê dinê.
54004009	Vê gotinêda xêlif t’une û lap hêjayî qebûlkirinê ye.
54004010	Bona vê yekê em dixebitin û diçerçirin, çimkî em gumana xwe li Xwedêyê sax tînin, ku Xilazkirê h’emû meriva ye, îlahî Yê bawermenda.
54004011	T’emîya van tişta bide û hîn ke.
54004012	Nebe ku yek cahiltîya te bêhurmet ke, lê tu bawermendar’a bibe nexşek, xeberdanêda, r’abûn-r’ûniştinêda, h’izkirinêda, bawerîyê û h’elalîyêda.
54004013	H’eta hatina min xwe bide wê yekê, ku cime’têr’a nivîsarêd pîroz bixûnî, şîret kî, hîn kî.
54004014	Hindava wê p’êşk’êşa xweye r’uh’anîda bê xem nîbe, ya ku bi p’êxembertîyê ter’a hatîye dayînê, gava berpirsîyara destê xwe danîne ser te.
54004015	Guhê te ser wan tişta be û nava wanda bimîne, wekî pêşdaçûyîna te h’emûyava e’yan be.
54004016	Haş ji xwe û hînkirina xwe hebe. Her gav nava wanda bimîne, çimkî bi vî tiherî tê xwe jî xilaz kî û wan jî, k’îjanêd guhdarîya te dikin.
54005001	Dilê kalemêra neêşîne, lê dil bide wan, çawa bavê xwe. Cahila çawa birayêd xwe h’esab ke,
54005002	pîra çawa dîya xwe, k’ulfetêd cahil çawa xûşkêd xwe, weke şîrê h’elal.
54005003	Qedirê jinebîya bigire, yêd ku bi e’detî jinebî ne.
54005004	Lê heger zar’ yan nevîyêd jinebîkê hebin, bira ew zar’ pêşîyê mala xweda hîn bin çawa xwedênasîya xwe bidine k’ifşê û bi vî tiherî deynê dê û bavê xwe veger’înin, çimkî ev yek li Xwedê xweş tê.
54005005	Jinebîya e’detî ew e, ya ku t’enê maye û gumana xwe danîye ser Xwedê, şev û r’ojêd xwe bi dua û r’eca derbaz dike.
54005006	Lê ya ku k’êfa dilê xwer’a ye, mirîya neç’e’lkirî ye.
54005007	Van tişta t’emî ke, wekî bêlek’e bin.
54005008	Lê heger merivek bona xwexatîya xwe, îlahî bona mala xwe xem nake, ewî bawerî înk’ar kirîye û ji nebawera jî xirabtir e.
54005009	Bira navê wê deft’era jinebîyada bê nivîsarê, k’îjan ji şêst salî kêmtir nîne, carekê jî mêrkirî bûye,
54005010	bi kirinêd qencva jî berbiç’e’v e: Mesele, zar’ mezin kiribin, mêvan qebûl kiribin, nigêd bawermenda şûştibin, dest avîtibe k’etîya û bona her şixulê qenc jî hazir sekinî ye.
54005011	Lê jinebîyêd cahil qebûl neke, çimkî gava evana temê xwe xirab dikin, berê xwe ji Mesîh diguhêzin, dixwazin mêr kin
54005012	û bi vî awayî evî sûcî hiltînine ser xwe, çimkî sozê berê dane alîkî.
54005013	Serda jî mal bi mal diger’in, xwer’anedîtî hîn dibin, ne t’enê xwer’anedîtî ne, usa jî gilîger’o, t’evî şixulê xelqê dibin û tiştêd necayîz xeber didin.
54005014	Awa ez dixwazim ku jinebîyêd cahil mêr kin, zar’a bînin û malkir bin, wekî zimên nekine devê neyara.
54005015	Çimkî îdî hinek jinebîyêd cahil xalifîn, pey mîrêcin çûn.
54005016	Heger jinebîyêd bawermendekê hebin, bira ew alîk’arîya wan bike û civînê bargiran neke, wekî civîn bikaribe alîk’arîya jinebîyêd e’detî bike.
54005017	Ew berpirsîyarêd ku serwêrtîyê r’ind dikin, bira dubare hêjayî qedir bin, îlahî ewêd ku xeberdan û hînkirinêda dixebitin.
54005018	Çimkî nivîsar dibêje: «Devê gayê bêderêda dixebite girênede» û «P’ale hêjayî heqê xwe ye».
54005019	Xeyba hindava berpirsîyarda bawer neke, heger du yan sê şe’de t’unebin.
54005020	Berpirsîyarêd ku nava gunada dimînin, li ber h’emûya lê hilê, wekî yêd mayîn jî bitirsin.
54005021	Ez li ber Xwedê, Mesîh Îsa û milyak’etêd bijartî dikime deynê stûyê te, ku tu van şîreta bê t’agêrî xwey kî, tiştekî bi firqîyê nekî.
54005022	Destê xwe zû daneyne ser yekî bona xizmetk’arîya Xudan, ne jî t’evî gunêd yêd mayîn bî. Xwe paqij xwey ke.
54005023	Ji vir şûnda t’enê avê venexwe, lê hinekî jî şeravê t’ev ke, bona cîyê meh’andina xwarinê, ku zû-zû nexweş dik’evî.
54005024	Hinek hene, ku gunêd wan k’ifş in û r’ast wan dibine ber dîwanê, lê gunêd hineka jî paşê wê k’ifş bin.
54005025	Usa jî kirinêd qenc k’ifş in û ew kirinêd ku ne k’ifş in, ew jî veşartî namînin.
54006001	Ewêd ku bin nîrê xulamtîyêda ne, bira axayêd xwe h’esab kin çawa hêjayî qedirê bilind, wekî navê Xwedê û hînkirina me neyê bêhurmetkirinê.
54006002	Axayêd k’êye bawermend hene, bira wan bêhurmet nekin, çimkî ew birayêd hev in. Lê bira xulam hê r’ind xulamtîyê bikin, çimkî yêd ku k’arê ji xizmetk’arîya xulama distînin, bawermend in û delal in. Van tişta hîn ke û şîret ke.
54006003	Heger yek tiştekî din hîn bike û gotinêd Xudanê me Îsa Mesîhe saxlem û hînkirina xwedêp’aristîya me ne qayl e,
54006004	ew yekî k’ubar e û tiştekî nizane. Ew nexweşîya şer’ û de’wava girtî ye, ji wê jî pêşda tên: H’evsûdî, neyartî, gotinêd ner’êda, şikêd xirab
54006005	û şer’ûdî. Ev h’emû tişt ji nava merivêd qafseqet û ji r’astîyê şûna r’eşva çûyî pêşda tên. Evana xwedênasîyê h’esab dikin, çawa kanîya k’arê.
54006006	Belê xwedênasî k’ara ser k’arê ye, heger bi r’azîbûnê be.
54006007	Me t’u tişt neanîye dinê û emê nikaribin t’u tiştî jî bibin.
54006008	Lê k’inc û xurekê me hebin, bi wan em r’azî bin.
54006009	Lê ewêd ku dixwazin dewletî bin, têne cêr’ibandinê, dik’evine t’eleka û gelek temêd axmax û zîyank’ar, k’îjan mêriv nuqî mîrat’îyê û wêranbûnê dikin.
54006010	Çimkî p’ereh’izî kanîke her cûr’e xirabîyê ye. Hineka xwe dane wê, ji bawerîyê xalifîn û xwe kirine xweyê kul û derda.
54006011	Lê tu, merivê Xwedê ji van tişta bir’eve û pey heqîyê, xwedênasîyê, bawerîyê, h’izkirinê, sebirê û milûktîyê her’e.
54006012	Leca bawerîyêda qenc bir’eve, jîyîna h’eta-h’etayê qazinc ke, k’îjanêr’a tu hatî gazîkirinê û li ber gelek şe’da te ew îqrara qenc îqrar kir.
54006013	Li ber Xwedêyê ku e’mir dide h’emû e’firîna û li ber Mesîh Îsayê ku li ber Pîlatoyê Pontîyo şe’detîya îqrara qenc da, ez t’emîyê didim te,
54006014	ku tu vê t’emîyê bêlek’e û bêqusûr xwey kî, h’eta xuyabûna Xudanê me Îsa Mesîh.
54006015	Xuyabûna Wî wê wextê xweda ji alîyê Yê hêjayî şikirîyê û T’enêyî qewat, P’adşayê p’adşaya û Xudanê xudanada e’yan be.
54006016	T’enê Ewî nemirî ye, nava r’onayîyêda ye, ku t’u kes nikare nêzîk bê. T’u qûl-benda Ew nedîtîye û ne jî dikare bibîne. Qedir û qudreta h’eta-h’etayê Wîr’a be! Amîn.
54006017	T’emîyê bide dewletîyêd vê dinê, bira babax nebin û gumana xwe nedine ser hebûka p’ûç’e derew, lê li ser Xwedêyê ku her tiştî bi mer’danî dide me, wekî em miraz pê bikin.
54006018	Bira qencîya bikin, bi kirinêd qenc dewletî bin, mer’d bin û p’arevekirinêr’a jî hazir.
54006019	Bi vî tiherî ewê xwer’a xiznekê t’op kin, h’îmekî qenc bona axretê, wekî wê jîyîna ku r’astî jîyîn e qazinc kin.
54006020	Tîmot’êyo! Çi ku li te hate spartinê xwey ke. Ji gotinêd p’ûç’e h’eram û şer’-de’wa dûr be, ku bi derew navê «zanebûn» dane ser.
54006021	Hineka xwe dane vê yekê û bi vî awayî ji bawerîyê xalifîn. K’erema Xwedê wer’a be.
55001001	Ji Pawlosê bi e’mirê Xwedê şandîyê Mesîh Îsa bona wî sozê jîyînê, ya ku bi saya Mesîh Îsa ye,
55001002	Tîmot’êyoyê lawê xweyî delalr’a: De bira r’e’m, k’erem û e’dilayî ji Bav Xwedê û Mesîh Îsayê Xudanê me li te be.
55001003	Ez ji Xwedê r’azî me, ku mîna pêşîyêd xwe bi îsafa r’ih’et Wîr’a xulamtîyê dikim, her gav şev û r’oj nava duayêd xweda te bîr tînim.
55001004	Gava ez hêsirêd te tînime bîra xwe, dik’evime demana dîtina te, wekî şabûn bik’eve dilê min.
55001005	Ez wê bawerîya teye dilê sax tînime bîra xwe, ya ku berê cem pîrika te Loyîsê û dîya te Eynikê hebû û ez bawer im, ku ya te jî heye.
55001006	Bona wê yekê ez dikime bîra te, ku tu agirê p’êşk’êşa Xwedê hê gur’ kî, ya ku bi destdanîna min ter’a hate dayînê.
55001007	Çimkî Xwedê r’uh’ekî tirsê neda me, lê Yê qewatê, h’izkirinê û xwegirtinê.
55001008	Awa şerm neke, ku bona Xudanê me şe’detîyê bidî, ne jî bona min şerm bike, ku ez bona navê Wî girtî me. Lê t’evî cefayê Mizgînîyê be, anegorî qewata Xwedê.
55001009	Xwedê em xilaz kirin, pîrozîyêr’a gazî kirin, ne ku bona kirinêd me, lê li gora qirar û k’erema Xwe. Eva k’erema bi saya Mesîh Îsa, ew hê dewrêd berêda mer’a hate dayînê.
55001010	Lê niha bi xuyabûna Xilazkirê me Mesîh Îsa e’yan bû, ku mirin betal kir û jîyîna bê mirin, bi Mizgînîyê r’onayî kir.
55001011	Vê Mizgînîyêr’a ez dannasînkir, şandî û dersdar hatime k’ifşkirinê
55001012	û lema ez vî cefayî dik’işînim. Lê ez şerm nakim, çimkî zanim min bawerîya xwe K’ê anîye û guman im jî, ku Ewî çi ku spartîye min, wê h’eta wê R’ojê jî xwey ke.
55001013	Tu xwe li wî nexşê hînkirina saxlem bigire, ya ku te ji min bihîst û nava wê bawerî û h’izkirinêda bimîne, k’îjan ji Mesîh Îsa p’ara me k’et.
55001014	Ew tiştêd qence ku li te hatine spartinê bi wî R’uh’ê Pîrozî nava meda xwey ke.
55001015	Tu zanî ewêd ku qeza Asyayêda bûn pişta xwe dane min, Fûgelo û Hêrmoxênîs jî t’evî wan.
55001016	Bira Xudan r’e’ma xwe li mala Onîsîforo bike, çimkî ewî gelek cara dilê min r’ih’et kir, ji girtina min şerm nedikir,
55001017	lê gava hate R’omayê, gelekî li min ger’îya, h’eta ez dîtim,
55001018	(de bira Xudan bidê, ku ew wê R’ojê r’e’mê ji Xudan bibîne) û Efesêda jî ewî çiqas minr’a xizmetk’arî kir, tu r’ind zanî.
55002001	Awa lawê min, bi wê k’erema meye ku yektîya Mesîh Îsada ye qewat be.
55002002	Û ew tiştêd ku te li ber gelek şe’da ji min bihîst, bispêre wan merivêd amin, yêd ku wê bikaribin hinekêd din hîn kin.
55002003	Awa t’evî cefê me be, mîna eskerê Mesîh Îsayî qenc.
55002004	T’u esker şixulê binelîtîyêva mijûl nabe, wekî li seresker xweş bê.
55002005	Leck’arek jî k’ofîyê nastîne, heger li gora qeyde nek’eve lecê.
55002006	Û cotk’ar, ku cefê dik’işîne, gerekê ew pêşin ji berêd e’rdê te’m ke.
55002007	Bizanibe ez çi dibêjim, çimkî Xudan her tiştîda h’iş-aqil wê bide te.
55002008	Bîr bîne wî Îsa Mesîhê ji mirinê r’akirî, ji zur’eta Dawid, li gora wê Mizgînîya ez dannasîn dikim.
55002009	Bona vê Mizgînîyê ez diçerçirim, h’eta mîna zulmk’arekî jî qeydkirî me, lê xebera Xwedê qeydkirî nîne.
55002010	Lema ez her tiştî teyax dikim, bona xatirê bijartîya, ku ew jî wê xilazbûna ku bi saya Mesîh Îsa ye, bistînin, bi r’ûmeta h’eta-h’etayêva t’evayî.
55002011	Vê gotinêda xêlif t’une: Heger em t’evî Wî mirin, emê t’evî Wî bijîn jî.
55002012	Heger em teyax kin, emê p’adşatîyê jî t’evî Wî bikin. Heger em Wî înk’ar kin, Ewê jî me înk’ar ke.
55002013	Heger em amin nemînin, Ewê amin bimîne, çimkî Ew nikare Xwe înk’ar ke.
55002014	Van tişta bîne bîra cime’tê, li ber Xwedê bike deynê stûyê wan, ku ser xebera hevr’a nek’evine de’wê. Ew kêrî t’u kesî nayê, t’enê mala guhdara xirab dike.
55002015	Bike ku tu li Xwedê xweş bêyî, p’alekî usa ku şerm nekî, xebera r’astîyê r’ast şirovekî.
55002016	Lê ji xeberdanêd h’erame p’ûç’ xwe dûr bigire, çimkî evêd ku xwe dane vê yekê, wê hê nep’akîyêda pêşda her’in
55002017	û xeberêd wan mîna xiş-xişê p’enc dide. Hûmenayo û Filîto jî ji wan in,
55002018	yêd ku ji r’astîyê xalifîne û dibêjin, ku r’abûna mirîya îdî bûye û bawerîya hineka dever’û dikin.
55002019	Lê belê h’îmê ku Xwedê danî qedîm dimîne û ev mor ser e: «Xudan yêd p’ara Xwe nas dike» û «Her kesêd ku navê Xudan hildane ser xwe, bira ew ji neheqîyê dûr bin».
55002020	Maleke mezinda ne ku t’enê derdanêd zêr’ û zîv hene, lê yêd ji dar û h’er’îyê jî hene, hinek bona derecêd bilind in, hinek jî bona derecêd nimiz.
55002021	Awa heger yek xwe ji wan tiştêd necayîz paqij ke, ewê bibe derdaneke dereca bilind, buhurtî-jibare, kêrî xweyê xwe hatî, bona her derecêd qencda hazir.
55002022	Ji dilxwestinêd cahiltîyê bir’eve, xwe li heqîyê, bawerîyê, h’izkirinê, e’dilayîyê bigire, t’evî wan be, yêd ku bi dilê sax gazî navê Xudan dikin.
55002023	Tu xwe ji de’w-dozêd axmaxe bêfe’m dûr bigire, çimkî tu zanî ku şer’ ji wan pêşda tên.
55002024	Li xulamê Xudan nak’eve, ku şer’ bike, lê hindava h’emûyada berbihêr be, bikaribe hîn ke û bînfire be,
55002025	bi şîrinayî yêd miqabil şîret ke, belkî Xwedê mecalê bide wan, ku ji gunekirinê veger’in û r’astîyê nas kin.
55002026	Hingê ewê ser h’işê xweda bên, ji t’eleka wî mîrêcin xilaz bin, k’îjanî ew girtine, ku e’mirê wî biqedînin.
55003001	Lê vê yekê zanibe ku r’ojêd axirîyêda zemanêd xirab wê bên.
55003002	Merivê bibine xweh’iz, p’ereh’iz, k’ubar, babax, buxdanbêj, ne gur’a dê-bavada, bêşêkir, h’eram,
55003003	dilsar, bêr’e’m, buxdanbêj, temsist, zulmk’ar, neyarêd qencîyê,
55003004	nemam, berzeq, xwer’azî, r’ih’etîh’iz, ne ku Xwedêh’iz.
55003005	P’işkê xwedênasîyê wê li wan k’eve, lê wê qewata wê înk’ar kin. Tu xwe ji yêd aha dûr bigire.
55003006	Ji nava vanda yêd usa hene, ku xwe vedidizine mala, k’ulfetêd ser’aye bin barêd gunada şewitî dikine hêsîr, yêd ku bi cûr’e-cûr’e temêd xirabva têne birinê.
55003007	Ev k’ulfetana her gav hîn dibin, lê t’u car nikarin r’astîyê nas kin.
55003008	Çawa Yanîs û Yambrîs miqabilî Mûsa bûn, usa jî ev merivana miqabilî r’astîyê disekinin, merivne bi fikirêd xweda şûna r’eşva çûyî, bawerîyêda jî bêkêr in.
55003009	Lê gelekî wê pêşda neçin, çimkî bêfe’mîya wan wê h’emûyava e’yan be, çawa ya wan her duya bû.
55003010	Lê te nasîya xwe daye hînkirin, r’abûn-r’ûniştin û nêt-meremê min, bawerî, sebir û h’izkirina min, bînfireyî,
55003011	zêrandin û cefayêd min. Tu zanî li Entakyayê, Qonyayê, Lîstrayê çi hatine serê min: Min çi zêrandin k’işandin! Lê Xudan ez ji h’emûya xilaz kirim.
55003012	Belê her kesê ku dixwaze yektîya Mesîh Îsada bi xwedênasî bijî wê bê zêrandinê
55003013	û merivêd xirabe xweyîfêl wê xirabîyêda pêşda her’in, bixalifînin û bixalifin.
55003014	Lê tu, nava wan tiştada bimîne, çi ku hîn bûyî û wê bawerîyêda jî guman bûyî. Tu zanî ji k’îjana hîn bûyî,
55003015	usa jî tu ji zar’otîya xweda nivîsarêd pîroz zanî, yêd ku dikarin te serwaxt kin, wekî bi bawerîya ser Mesîh Îsa xilaz bî.
55003016	T’emamîya nivîsarê ji bîna ber Xwedê ye û kêrhatî ye bona hînkirinê, lêhilatinê, r’astkirinê û şîretkirina jîyîna heqîyêda,
55003017	wekî merivê Xwedê bêkêmasî be, bona h’emû kirinêd qenc hazir sekinî be.
55004001	Awa li ber Xwedê û wî Mesîh Îsayê ku wê dîwana mirî û zêndîya bike, ez bi camêrî dibêjim, tu li wê hatin û P’adşatîya Wî kî:
55004002	Xeberê dannasîn ke, ser wê nêt-fikirê be, heger wextda be, yan bê wext be, li şaşîya hilê, pêşîya neheqîyê bigire, dil bide meriva, bi t’emamîya sebirê hîn ke.
55004003	Çimkî zemanê bê, ku meriv wê guh nedine hînkirina saxlem, lê wê xwestinêd dilê xwer’a wan dersdara serhev t’op kin, yêd ku tiştêd li guhê wan xweş tê wê hîn bikin.
55004004	Wê guhê xwe ji r’astîyê dager’înin û pey ç’ilovîskîya k’evin.
55004005	Lê tu her tiştîda serxwe bimîne, li tengasîya sebir ke, kirê mizgîndar bike, qulixê xwe biqedîne.
55004006	Çimkî ez xwexa qurbanbûnêr’a îdî ser r’oj-r’oja me û wextê çûyîna min pêr’a gihîştîye.
55004007	Lecêda ez qenc r’evîm, min r’îya xwe qedand, bawerî xwey kir.
55004008	Û niha minr’a dimîne k’ofîya heqîyêye serk’etinê, ya ku Xudan, H’akimê r’ast wê bide min wê r’ojê û ne t’enê min, lê wan h’emûya jî, yêd ku bi h’izkirinê h’eyra xuyabûna Wîda ne.
55004009	Bike ku zû bêyî cem min.
55004010	Dîmas ku dinya h’iz kir ez hiştim û çû T’êsalonîkê. Kireskîs çû Galatyayê, Tîto jî Dalmetyayê.
55004011	T’enê Lûqa cem min maye. Marqos hilde t’evî xwe bîne, çimkî vî qulixîda ew kêrî min tê.
55004012	Tixîko, min şande Efesê.
55004013	Tu gava bêyî, wî qap’ûtê ku min Troyayêda cem Karpos hişt, t’evî xwe bîne, usa jî k’itêbêd gulomatk, îlahî yêd ç’erm.
55004014	Skenderê h’edad gelek xirabî li min kir. Xudan wê weke kirinêd wî bîne pêşîya wî.
55004015	Tu jî h’evza xwe ji wî bike, çimkî gelekî li ber gotina me r’abû.
55004016	Cara pêşin, gava ez li ber dîwanê sekinîm, kesekî pişta min negirt, h’emûya ez hiştim çûn. Bira ev yek wanr’a gune neyê h’esabê!
55004017	Lê Xudan t’evî min sekinî û qewat da min, wekî pê min Mizgînîdayîn mîyaser be û h’emû necihû bibihên û ez ji devê şêr xilaz bûm.
55004018	Xudan wê min ji her kirêd xirab xilaz ke û sax-silamet bigihîne P’adşatîya Xweye e’zmana. Şikir ji Wîr’a h’eta-h’etayê. Amîn.
55004019	Silavê bide Priskîlayê û Akîla, usa jî mala Onîsîforo,
55004020	Êrasto li Korint’ê ma, Trofîmo jî, min li Mîletosê nexweş hişt.
55004021	Bike ku berî zivistanê bêyî. Eybûlo, Pûdês, Lînos, Klawdîya û h’emû xûşk-bira li te silav dikin.
55004022	Xudan t’evî r’uh’ê te be. K’erema Xwedê wer’a be.
56001001	Ji Pawlosê xulamê Xwedê û şandîyê Îsa Mesîh, bona pêşdaçûyîna bawerîya bijartîyêd Xwedê û zanebûna ser r’astîyê, anegorî xwedênasîyê,
56001002	usa jî bona wê gumana jîyîna h’eta-h’etayê gazîkirî. Bona wê jîyînê, Xwedêyê xweyê gotina Xwe, hê dewrêd berêda soz daye
56001003	û wextê xweda gotina Xwe bi dannasînîyê da e’yankirinê, ya ku li min hate spartinê, bi e’mirê Xwedêyê Xilazkirê me.
56001004	Tîtor’a, lawê xweyî heq-h’elalî bawerîya meye t’omerîda: De bira k’erem û e’dilayîya Xwedêyê Bav û Mesîh Îsa Xilazkirê me li te be.
56001005	Bona wê yekê min tu li Kirêtayê hiştî, wekî çi kêmasî hebin bînî sêrî û her bajarekîda berpirsîyara k’ifş kî, çawa min ev t’emî li te kir:
56001006	Gerekê berpirsîyar bêlek’e be, mêrê jinekê be, zar’êd wî bawermend bin, yêd ku bona avîtîyê yan jî bona neguhdarîyê nek’etine nava dev-dirana.
56001007	Belê serwêr çawa malkirê Xwedê, gerekê bêlek’e be: Ne serh’işk, ne hêrs, ne pey şeravê k’etî, ne sir’tûk, ne pey k’eda h’eram,
56001008	lê mêvanh’iz, xêrxwaz, aqilda giran, ser heqîyê, Xwedêr’a dayî, xwegirtî.
56001009	Gerekê wê gotina amin qewîn bigire, çawa ku hîn bûye, wekî bikaribe bi hînkirina saxlem dil bide yêd mayîn û şaşîyêd miqabila bide r’ûyê wan.
56001010	Yêd xweserîxwe gelek in, yêd xeberp’ûç’ û derewîn, îlahî ewêd ku ji nava cihûyada ne.
56001011	Gerekê dengê yêd usa bidine bir’înê, çimkî ew mala lap xirab dikin, tiştêd necayîz hîn dikin û vê yekê bona k’ara xweye h’eram dikin.
56001012	Ji kirêtîya hema xût zanekî wan jî gotîye: «Kirêtî t’imê derewîn in, ew r’e’wirêd xirab in, û p’ir’xurêd bêxîret in».
56001013	Ev şe’detîke r’ast e, lema h’işk li wan hilê, ku saxlem bin bawerîyêda
56001014	û guh nedine ç’ilovîskîyêd cihûya û t’emîyêd wan merivêd ku ji r’astîyê dager’îyane.
56001015	Her tişt h’elal e bona h’elala, lê h’eram û nebawerar’a tiştekî h’elal t’une, h’eta aqil û îsafa wan jî h’er’imîne.
56001016	Ew dibêjin, ku Xwedê nas dikin, lê bi kirêd xwe Wî înk’ar dikin, h’eram û xweserîxwe ne û her kirineke qencr’a bêkêr in.
56002001	Lê tu, çi li hînkirina saxlem dik’eve, hîn ke.
56002002	Kalemêr bira xwegirtî, giran û maqûl bin, bawerîyê, h’izkirinê û sebirêda serxwe bin.
56002003	Pîrejin jî bira usa p’ergal bin, çawa li merivêd Xwedê dik’eve, ne buxdanbêj, mêla wan ne ser vexwarinê be. Lê bira xweyêd şîretêd qenc bin,
56002004	wekî jinêd cahil hîn kin, ku mêr û zar’êd xwe h’iz bikin,
56002005	aqilda giran bin, nav-namûs, malkir, h’eyf, gur’a mêrê xweda bin, wekî xebera Xwedê neyê bêhurmetkirinê.
56002006	Usa jî dil bide xorta, ku aqilda giran bin.
56002007	Her tiştîda jî, tu xwexa bibe t’erzê kirinêd qenc, nava hînkirinêda bêdur’ûtî û maqûl be,
56002008	bi xeberêd saxleme bê kêmasî, wekî yê miqabil şermî bimîne û hindava meda tiştekî wîyî gotinê t’unebe.
56002009	Xulama şîret ke, ku gur’a axayêd xweda bin û her tiştîda li wan xweş bên, cab-sabê wan nedin,
56002010	destdirêjayîyê nekin, lê aminîya qence t’am nîşanî wan kin, wekî hînkirina bona Xilazkirê me Xwedê, her alîyava bixemilînin.
56002011	Çimkî k’erema Xwedê bona xilazbûna h’emû meriva xuya bû,
56002012	Ew me hîn dike, ku em nep’akîyê û dilhavijîyêd dinyayê înk’ar kin û aqilda giran, bi heqîyê û xwedênasîyê bijîn li vê dinê,
56002013	hîvîya wê gumana xwezilî, xuyabûna r’ûmeta Xwedêyê mezin, Xilazkirê me Îsa Mesîh bin.
56002014	Ewî Xwe bona me da der, ku me ji h’emû neheqîya xilaz ke û paqij ke, bike cime’ta Xweye xîretk’êşêd kirinêd qenc.
56002015	Van tişta hîn ke, bi t’emamîya h’ukumê xwe dil bide wan û li wan hilê. Bira t’u kes te bêhurmet neke.
56003001	Bike bîra cime’tê, ku gur’a serwêr û h’ukumeta bikin, guhdar bin û bona h’emû kirinêd qenc hazir sekinî bin.
56003002	Hindava t’u kesekîda xirab xeber nedin, şer’ûd nîbin, lê milûk bin û şîrinayîya xwe hindava h’emû merivada bidine k’ifşê.
56003003	Çimkî em jî wextekê bêfe’m bûn, xweserîxwe, xalifî û xulamêd cûr’e-cûr’e temêd xirab û k’êfa dilê xwe bûn, me nava xirabîyê û h’evsûdîyêda dijît, em mîna me’rê r’eş, li ber ç’e’vê hev r’eş bûn.
56003004	Lê gava şîrinayî û h’izkirina Xwedê, Xilazkirê me xuya bû,
56003005	Wî em xilaz kirin. Ne ku bona wan kirinêd r’aste ku me kirin, lê li gora r’e’ma Xwe em xilaz kirin, bi şûştinê em nû dinê k’etin û bi R’uh’ê Pîroz nûyejîyîn bûn.
56003006	Wî Xwedêyî ew R’uh’ bi mer’danî ser meda barand, bi destê Îsa Mesîhê Xilazkirê me,
56003007	wekî bi k’erema Wî em r’ast bêne h’esabê û bi wê gumanê jîyîna h’eta-h’etayê war bin.
56003008	Vê gotinêda xêlif t’une. Û ez dixwazim ku tu van tişta e’seyî kî, wekî yêd ku bawerîya xwe Xwedê tînin, xîret kin, tiştêd qenc bikin. Evana merivar’a qenc û k’ar in.
56003009	Lê tu xwe ji de’w-dozêd axmaxtî, r’eqema silsileta, hevr’ik’îyê û şer’-de’wêd li ser Qanûnê dûr bigire, çimkî ew bêkêr û bêk’ar in.
56003010	Ji yê ku bêt’ifaqîyê dike, carekê-duda şîret ke dûr k’eve.
56003011	Tu zanî ku yê usa xalifî û gunek’ar e, ew xwexa dîwanê ser xweda tîne.
56003012	Gava Artemas yan Tixîko ez bişînime cem te, bike ku bêyî Nîkopolîsê, cem min, çimkî min qirar da zivistana xwe li wir derbaz kim.
56003013	Zênasê qanûnzan û Apolo zû ver’êke, usa be ku ew r’êva kêmasîya tiştekî nebînin.
56003014	Yêd ji me jî bira hîn bin, pey kirinêd qenc bin, wekî kêrî h’ewcetîya merivayê bên û bê ber nebin.
56003015	H’emûyêd t’evî min li te silav dikin. Silavê bide wan, yêd ku bawerîyêda me h’iz dikin. K’erema Xwedê we h’emûyar’a be.
57001001	Ji Pawlos, bona Mesîh Îsa girtî û Tîmot’êyoyê bira, Filîmonê heval-xebat û delalê xwer’a,
57001002	Afîya xûşkr’a û Arxîpoyê hevaleskerê xwer’a û usa jî wê civînêr’a ku mala teda dicive:
57001003	De bira k’erem û e’dilayîya Xwedêyê Bavê me û Xudan Îsa Mesîh li we be.
57001004	Ez her gav ji Xwedêyê xwe r’azî me, gava nava duayêd xweda te bîr tînim birayê Filîmon,
57001005	çimkî bona wê h’izkirina teye hindava t’emamîya cime’ta Xwedêda û bawerîya teye hindava Xudan Îsada dibihêm.
57001006	Ez dua dikim, wekî heleqetîya teye t’evî me, nava bawerîyêda me bigihîne wê zanebûna k’ûr, ya ku hindava her tiştêd meye qence t’evî Mesîh e.
57001007	Bona wê h’izkirina dilê teda birayo, ez gelekî şa bûm û bîna min fire bû, ku dilê cime’ta Xwedê pê te r’ih’et bûye.
57001008	Bona vê yekê bi Mesîh çawa bira, min dikaribû turuş kira, e’mirî ser te bikira, çi ku cayîz bû,
57001009	lê ji dest h’izkirinê, hîvî dikim. Ez çawa Pawlosekî kal û niha jî bona Mesîh Îsa girtî,
57001010	bona lawê xwe Onîsîmo hîvî ji te dikim, yê ku qeydê minda çawa kur’ek minr’a dinê k’et.
57001011	Ew wextekê kêrî te nedihat, lê niha hin kêrî te tê, hin jî kêrî min.
57001012	Ez wî paşda dişînime cem te, ew cegera min e.
57001013	Min dixwest ew cem xwe bihişta, ku dewsa te ber destê min bûya, h’eta ku ez bona Mizgînîyê qeydada me.
57001014	Lê bêyî te min nexwest tiştekî bikim, ku qencîya te usa nebe, çawa borcek kiribine stûyê te, lê bi r’ezedilîya te be.
57001015	Belkî bona vê yekê ew wextekê ji te dûr k’et, ku ew her t’im bibe p’ara te,
57001016	ne ku çawa xulam, lê ji xulamekî zêdetir e, çawa birakî delal! Bona min ew çiqasî delal e, lê bona te ewê hê zêde be, hin alîyê xulamtîyêda, hin jî alîyê Xudanda.
57001017	Awa heger tu min çawa hevalê xwe h’esab dikî, wî usa qebûl ke, çawa min.
57001018	Heger ewî neheqîk jî li te kiribe, yan tiştekî deyndarê te be, ser min h’esab ke.
57001019	Ez Pawlos bi destê xwe dinivîsim: Ezê li te veger’înim (lê ez bi vê yekê naxwazim bêjime te, ku tu jîyîna xweva deyndarê min î.)
57001020	Niha, birayê minî ji Xudanda, vê qencîyê bona min bike, bona xatirê Mesîh dilê min r’ih’et ke.
57001021	Ez guhdarîya teda guman bûm, lema jî min ev yek ter’a nivîsî, çimkî ez zanim tê ji gotina min zêdetir bikî.
57001022	Pêştirî vê yekê jî, minr’a cîkî mayînê hazir ke, çimkî gumana min heye, ku Xwedêyê caba duayêd we bide, min paşda bide we.
57001023	Êpafrasê bona navê Mesîh Îsayî t’evî min girtî, te silav dike,
57001024	usa jî Marqos, Erîstarxo, Dîmas û Lûqa, heval-xebatêd min.
57001025	K’erema Xudan Îsa Mesîh t’evî r’uh’êd we be.
58001001	Gelek cara û bi gelek cûr’a Xwedê pêşda pê p’êxembera kal-bavêd mer’a xeber daye,
58001002	lê van r’ojêd axirîyêda pê Kur’ê Xwe mer’a xeber da, K’îjan ku k’ifş kir, wekî axirîyê bibe xweyîwarê her tiştî û bi Wî jî e’rd û e’zman e’firand.
58001003	Ew nûra r’ûmeta Xwedê ye, xût mîna heyîntîya Wî ye, Ew bi qewata xebera Xwe her tiştî xwey dike. Gava Ewî mecala şûştina gunêd meriva hazir kir, li jor herema mezinayîya Xwedêye r’astê r’ûnişt.
58001004	Kur’ haqasî ji milyak’eta jortir k’et, çiqasî ew navê ku Wî stand ji navêd wan mestir e.
58001005	Çimkî Xwedê t’u milyak’etîr’a aha negotîye: «Tu Kur’ê Min î, Tu îro Minr’a bûyî» û dîsa: «Ezê bavê Wî bim, Ewê jî Kur’ê min be».
58001006	Û gava Xwedê nixurîyê Xwe dişîne dinyayê, aha jî dibêje: «Bira h’emû milyak’etêd Xwedê serê xwe ber Wî daynin».
58001007	Lê bona milyak’eta aha dibêje: «Ew milyak’etêd Xwe dike ba û berdestîyêd Xwe alava êgir».
58001008	Lê belê bona Kur’ Xwedê dibêje: «T’extê Te Xwedêyo, t’extê h’eta-h’etayê ye, şiva p’adşatîya Te şiva heqîyê ye.
58001009	Tu heqîyê h’iz dikî û dijenî neheqîyê, lema jî Xwedêyo, Xwedêyê Te Tu bi r’ûnê şabûnê r’ûnkirî, ji hevalêd Te zêdetir».
58001010	Û aha jî dibêje: «Ya Xudan, Te pêşîyê h’îmê dinyayê danî û e’zman kirêd destêd Te ne.
58001011	Ewê wêran bin her’in, lê Tê bimînî, h’emûyê mîna cila bip’izinin.
58001012	Tê wan hev bip’êç’î mîna qap’ût, mîna k’inca wê bêne guhastinê. Lê Tu dîsa Ew î û salêd Te wê kêm nebin».
58001013	K’îjan milyak’etîr’a Xwedê gotîye: «K’êleka Mine r’astê r’ûnê, h’eta Ez neyarêd Te bikime binê p’îyêd Te»?
58001014	Îdî milyak’et çi ne? Ew h’emû jî r’uh’êd berdestî ne, ku bona xizmetk’arîya wan têne şandinê, yêd ku xilazbûnê wê war bin.
58002001	Bona vê yekê gerekê em hê gelekî guh bidine wan tiştêd me bihîstine, wekî em ji wan nexalifin.
58002002	Çimkî heger ew xebera pê milyak’eta hate gotinê h’îmgirtî ma û h’emû neheqîyê û bêêlimîyê heqê xwe r’ast standin,
58002003	lê emê çawa xwe xilaz kin heger em guh nedine wê xilazbûna mezin? Bona vê xilazbûnê Xudan pêşda dannasîn kir û yêd ku dengê Wî bihîstin meva e’seyî kirin.
58002004	Serda jî Xwedê bi nîşana, k’eremeta, cûr’e-cûr’e kirêd qewat û p’êşk’êşêd R’uh’ê Pîroze belakirî şe’detî da, çawa ku e’mirê Wî bû.
58002005	Xwedê ne ku milyak’et kirine serwêrêd wê dinya ku wê bê, ser k’îjanê em xeber didin.
58002006	Lê nivîsar cîkî şe’detîyê dide û dibêje: «Ya Xwedê, însan çi ye ku wî bîr tînî, yan bendê vê dinê ku bona wî xem dikî?
58002007	Te hinek wext ew ji milyak’eta nimiztir kir, bi r’ûmet û hurmetê ew t’ac kir,
58002008	h’emû tişt kirine binê nigêd wî». Awa Yê ku her tişt kirine binê nigêd wî, tiştek nehişt ku nekiribe binê niga. Lê niha em hê her tiştî binê nigêd însênda nabînin.
58002009	Lê em niha Îsa bi r’ûmet û hurmet k’ofî li sêrî dibînin, Yê ku hinek wext bona cefê mirinê ji milyak’eta hatibû nimizkirinê, wekî bi k’erema Xwedê bona h’emûya mirin bidîta.
58002010	Belê hêja bû ku Xwedê, Yê ku her tişt bona Xwe e’firandîye û bi destê Xwe xwey dike R’êberê xilazbûna wan bi cefa k’amil bikira, wekî gelek law t’evî r’ûmeta Îsa bikirana.
58002011	Ewê ku pîroz dike û ewêd ku pîroz dibin, ev h’emû jî ji Bavekî ne. Lema Ew vê yekêda şermîyê nabîne, ku wan xûşk-birayêd Xwe h’esab ke
58002012	û dibêje: «Derheqa navê Teda Ezê xûşk-birayêd Xwer’a bêjim, civînêda Ezê eşqî Te bistrêm».
58002013	Û aha jî dibêje: «Ezê gumana Xwe bidime ser Xwedê». Û aha jî: «Va me Ez û ew zar’êd ku Xwedê dane Min».
58002014	Çawa ku zar’ xûn û goşt in, Îsa Xwexa jî bû mîna wan, k’ete binyat’a merivayê, wekî bi vî awayî pê mirina Xwe, yê ku h’ukumê wî ser mirinê heye unda ke, awa gotî mîrêcin
58002015	û yêd ku t’emamîya e’mirê xweda hêsîrêd tirsa mirinê bûne xilaz ke.
58002016	Belê fe’mdarî ye, ku Ew alîk’arîya milyak’eta nake, lê alîk’arîya zur’eta Birahîm dike.
58002017	Lema jî Îsa gerekê bi her alîyava bibûya mîna xûşk-bira, ku bibûya serekk’ahînekî r’e’m û amin li xizmetk’arîya ber Xwedêda, wekî gunêd cime’tê bida k’ewandinê.
58002018	Çawa Ewî cefa k’işand, hate cêr’ibandinê, usa jî dikare alîk’arîya wan bike, yêd ku dik’evine nava cêr’ibandinê.
58003001	Awa xûşk-birayêd pîroz, hûn ku heval-p’arêd wê gazîya e’zmên in, li Îsa binihêr’in, Wî şandîyî û Serekk’ahînê ku em îqrar dikin.
58003002	Ew hindava Xwedêda amin bû, Yê ku Ew bona vê yekê k’ifş kir, çawa Mûsa jî t’emamîya mala Wîda amin bû.
58003003	Belê Îsa haqasî ji Mûsa zêdetir hêjayî r’ûmetê bû, çiqasî qedirê yê ku malê çêdike, ji qedirê malê zêdetir e.
58003004	(Fe’mdarî ye, her malek bi destê yekî tê çêkirinê, lê yê her tişt e’firandîye, Xwedê ye.)
58003005	R’ast e Mûsa t’emamîya mala Wîda xulamekî amin bû, bona şe’detîya wan tiştêd ku Xwedê wê bigota.
58003006	Lê Mesîh çawa kur’ hindava mala Xwedêda amin bû. Û ew mala Wî em in, heger em wê e’gîtîyê û gumana ku em pê difir’in qewîn bigirin.
58003007	Bona vê yekê çawa R’uh’ê Pîroz dibêje: «Îro heger hûn dengê Wî bibihên,
58003008	mîna kal-bavêd xwe serh’işk nîbin, çawa ku wana serî hilda, gava ber’îyêda hatine cêr’ibandinê,
58003009	wê dera ku kal-bavêd we bi qelpê xirab Ez cêr’ibandim û t’emamîya çil salî jî kirêd Min dîtin.
58003010	Lema jî h’îlê Min ji wî nisilî çû û Min got: ‹Dilada t’imê ew xalifî ne û r’îya Min nas nekirine›.
58003011	Awa Min jî ji hêrsa sond xwar got: ‹T’u car ewê nek’evine r’ih’etîya Min!›»
58003012	Haş ji xwe hebin xûşk-birano, nebe ku nava we yekîda dilekî xirab û nebawer hebe, ku pişta xwe bide Xwedêyê sax.
58003013	Lê her r’oj dil bidine hev, h’eta ku nivîsarêda bona me «îro» heye, wekî ji we t’u kes bi guna nexape, nebe serh’işk.
58003014	Çimkî em t’evî Mesîh bûne xweyîp’ar, heger t’enê em wê bawerîyê ji serîda h’eta xilazîyê qewîn bigirin.
58003015	Awa çawa jor hate gotinê: «Îro heger hûn dengê Wî bibihên, serh’işk nîbin, çawa wextê serhildanêda».
58003016	Ew k’î bûn, yêd ku bihîstin û serî hildan? Ew h’emû nîbûn, yêd ku bi destê Mûsa ji Misirê derk’etibûn?
58003017	Çil salî h’îlê Xwedê ji k’ê çû? Ne ji wan çû, yêd ku gune kirin, cinyazêd wan ber’îyêda man?
58003018	Û Xwedê bona k’ê sond xwar ku nek’evine r’ih’etîya Wî, heger ne bona neêlima?
58003019	Îdî em dibînin ku evana ji dest nebawerîya xwe nikaribûn bik’etanayê.
58004001	Awa ew sozê ku bona k’etina nava r’ih’etîya Wî hê dimîne, lema gerekê em haş ji xwe hebin, ku ji we t’u kes ji wê r’ih’etîyê nemîne.
58004002	Çimkî mer’a jî ew Mizgînî hate dayînê, çawa wanr’a. Lê belê ew Mizgînîya ku wan bihîst k’ar neda wan, çimkî ew yek bawerîyêva girê nedan.
58004003	Lê em ku bawer dikin, emê bik’evine wê r’ih’etîyê. Ev yek aha ye, çawa ku Xwedê got: «Awa Min ji hêrsa sond xwar got: ‹T’u car ewê nek’evine r’ih’etîya Min!›» Lê Ewê ku ev yek got, şixulêd Wî ji wextê e’firandina dinyayêda xilaz bibûn.
58004004	Cîkî bona r’oja h’efta aha hatîye gotinê: «Û Xwedê r’oja h’efta ji h’emû şixulêd Xwe r’ih’et bû».
58004005	Û li vir dîsa dibêje: «T’u car ewê nek’evine r’ih’etîya Min».
58004006	Awa hinekê bik’evine wê r’ih’etîyê, lê ewê ku pêşda mizgînî bihîstibûn ji dest nebawerîyê nek’etinê.
58004007	Bona vê yekê Xwedê r’ojeke din k’ifş dike û dibêje «îro», pey gelek wextar’a, çawa bi zarê Dawid jor hate gotinê: «Îro heger hûn dengê Wî bibihên, serh’işk nîbin».
58004008	Heger Yêşû r’ih’etî dabûya wan, îdî Xwedê wê pey wê yekêr’a bona r’ojeke din xeber neda.
58004009	Awa bona cime’ta Xwedê hê r’ojeke r’ih’etîyê mîna r’oja şemîyê heye.
58004010	Belê ewê ku dik’eve r’ih’etîya Xwedê, ew îdî ji şixulêd xwe r’ih’et dibe, çawa Xwedê jî ji şixulêd Xwe.
58004011	Awa em bikin ku bik’evine wê r’ih’etîyê, wekî t’u kes mîna nebawerîya wan nek’eve r’oja wan.
58004012	Xebera Xwedê sax û zor e û ji her şûrê dudevî bir’atir e, ku derbazî h’eta navbera r’uh’ û can, hestû û mejû dibe, nêt û fikirêd dila jî e’nene dike.
58004013	Û t’u e’firîn ji Wî veşartî nîne, lê her tişt li ber ç’e’vê Wî vekirî û aşkere ye, ku li ber K’îjanî emê h’esabê xwe bidin.
58004014	Awa ku Serekk’ahînekî meyî mezin heye, ku e’zmanar’a derbaz bûye, Îsayê Kur’ê Xwedê, de werin em wê bawerîya ku îqrar dikin qewîn bigirin.
58004015	Serekk’ahînekî meyî usa t’une, ku bêt’aqetîyêd meda dilê Wî ser me neşewite, lê Ew ji h’emû alîyada cêr’ibandî ye mîna me, lê t’enê bêgune.
58004016	De îdî em mêrk’îmî nêzîkî t’extê Xwedêyî k’eremê bin, wekî r’e’mê bistînin û k’eremê bibînin ku gava em h’ewce bin, alîk’arîya me bike.
58005001	Her serekk’ahînek ji nav meriva tê bijartinê û k’ifşkirinê, ku bona meriva li ber Xwedê bisekine, wekî h’edî û qurbana ber guna bide.
58005002	Ew çawa însan dikare bi dilê şewat k’omeka wanr’a be, yêd ku nezan û xalifî ne, çimkî ew xwexa jî nava bêt’aqetîyada ye.
58005003	Lema gerekê ew çawa bona cime’tê, usa jî bona xwe qurbana bona guna bide.
58005004	Kesek xweserîxwe vî qedirî nastîne, lê t’enê ewê ku ji Xwedêda tê gazîkirinê, çawa Harûn bû.
58005005	Usa jî Mesîh, ne ku Xwexa Xwe bilind kir ku bibe serekk’ahîn, lê Xwedê Ew bilind kir û Wîr’a got: «Tu Kur’ê Min î, Tu îro Minr’a bûyî».
58005006	Çawa cîkî din jî dibêje: «Tu h’eta-h’etayê K’ahîn î, mîna Melk’î-Sadiq».
58005007	Îsa jîyîna Xweye vê dinyayêda gelekî k’eser û bi hêsira lava û r’eca ji Wî dikirin, Yê ku dikaribû Ew ji mirinê xilaz bikira û bona milûktî û êlimîya Wî hate bihîstinê.
58005008	R’ast e Ew Kur’ê Xwedê bû, lê dîsa bi wan cefayêd Xwe guhdarîyê hîn bû.
58005009	Gava wê yekêda hate k’amilkirinê, bona h’emûyêd ku guhdarîya Wî dikin, Ew bû kanîya xilazbûna h’eta-h’etayê
58005010	û ji Xwedê hate navkirinê «Serekk’ahînê mîna Melk’î-Sadiq».
58005011	Bona vê yekê gelek tiştêd meye gotinê hene, lê şirovekirina van ze’met e, çimkî guhada hûn giran bûne.
58005012	R’astîyê k’eve h’eta niha gerekê hûn dersdar bûna, lê hûn hê h’ewce ne ku ji gotinêd Xwedê dersêd pêşine sade hîn bin. Hûn hela hê h’ewcê şîr in, ne ku xwarina giran.
58005013	Ewê ku şîrxur e, ew nikare hînkirina heqîyê bimeh’îne, çimkî dergûş e.
58005014	Lê xwarina giran bona merivêd gihîştî ye, yêd ku sewdayê xweda k’etî-r’abûyî ne, qencî û xirabîyê ji hev derdixin.
58006001	Awa em hînbûnêd pêşine ser Mesîh alîkî bihêlin, bêne ser hînbûna gihîştî. Em dîsa h’îm nevêjin neyêne ser veger’andina ji wan kirinêd ku dibine berbi mirinê, Xwedêbawerkirinê,
58006002	hînbûna ser nixumandina, destdanînê, r’abûna mirîya û dîwana h’eta-h’etayê.
58006003	Emê bi destûra Xwedê hînbûna gihîştîda pêşda her’in!
58006004	Çimkî yêd ku carekê hatine r’onayîkirinê, p’êşk’êşa e’zmên te’m kirine û R’uh’ê Pîroz p’ar standin,
58006005	usa jî xebera Xwedêye qenc û qewatêd dinya wê bê te’m kirine,
58006006	heger ew ji wê bawerîyê bik’evin, îdî nabe ku ewana dîsa veger’in ser xweda bên, çimkî ewana careke din Kur’ê Xwedê nav xweda xaç dikin û dikine sosret.
58006007	Ew e’rdê ku gelek cara baran serda dibare, ava xwe distîne û deremeta k’ar dide wan, bona k’îjana tê bêcerkirinê, duayê Xwedê tê ser wê.
58006008	Lê ewê ku dir’î û stirîya digihîne, bêkêr e û hêjayî nifir’ê ye, axirîya wê jî şewat e.
58006009	R’ast e em aha xeber didin delalno, lê em weda guman in, wekî hûn ser r’êke hê qenc in, ku we dibe berbi xilazbûnê.
58006010	Xwedê ser neheqîyê nîne, wekî kirêd we û ew h’izkirina ku we bona navê Wî da k’ifşê bîr bike, ya ku we cime’ta Xwedêr’a xizmetk’arî kir û dikin jî.
58006011	Lê em muh’tac in wekî ji we her yek h’eta xilazîyê wê xîretê bide k’ifşê, ku gumana we h’îmgirtî bimîne.
58006012	Em naxwazin ku hûn xwer’anedîtî bin, lê ç’e’v bidine wan, yêd ku bi bawerîyê û sebirê sozêd Xwedê war dibûn.
58006013	Gava Xwedê soz da Birahîm, Ewî bi serê Xwe sond xwar, çimkî kesekî ji Wî mestir t’unebû ku bi wî sond bixwara.
58006014	Hingê got: «R’ast Ezê zur’eta te gelekî berek’et kim, Ezê te p’ir’ zêde kim».
58006015	Û bi vî awayî Birahîm bi dûmika dirêj gihîşte sozê Xwedê.
58006016	R’ast e meriv pê serê yê ji xwe mestir sond dixwin û sond h’emû şer’-de’wê nava wanda safî dike.
58006017	Bi vê yekê Xwedê xwest wanar’a, yêd ku wê soz jê bistandana hê bida k’ifşê, ku ew qirara Xwe naguhêze, îdî sozê Xwe bi sondxwarinê şidand.
58006018	Awa îdî du tişt hene, soz û sondê Xwedêye ku nayêne guhastinê, k’îjanada nabe ku ew derew derê. Van her du tiştada dildayîneke meye e’seyî heye, ku em lê sit’ar bûne, lema jî em dikarin xwe bavêjine wê gumana pêşîya xwe.
58006019	Eva gumana bona jîyîna me dibe lengereke h’îmgirtî û amin, ku p’er’da pîrozgeha e’zmênr’a derbazî hindur’ê Cîyê Herî Pîroz dibe,
58006020	wê dera ku Îsa çawa pêşîk’êş bona me k’etîyê. Ew bûye serekk’ahînê h’eta-h’etayê mîna Melk’î-Sadiq.
58007001	Melk’î-Sadiq p’adşayê Şelîmê bû, k’ahînê Xwedêyê Herî Jorin. Gava Birahîm ji p’adşa qir’kirinê vediger’îya, Melk’î-Sadiq pêşîya wîda çû û dua li wî kir.
58007002	Birahîm jî ji h’emû t’alanê xwe dehek da wî. (Pêşîyê navê Melk’î-Sadiq şirovedibe: «P’adşê Heqîyê» û alîkî dinva jî ew «P’adşê Şelîmê» bû, awa gotî navê wî tê fe’mkirinê «P’adşê E’dilayîyê».)
58007003	Ew bê bav, bê dê û bê r’ik’inyat bû, ne r’oja bûyîna wî e’yan bû, ne jî xilazîya e’mirê wî. Ew mîna Kur’ê Xwedê bû û t’imê k’ahîn dimîne.
58007004	Awa dîna xwe bidinê, ku ew yekî çawayî mezin bû, ku Birahîmê bave’şîr jî ji t’alên dehek dayê.
58007005	Û zur’eta Lêwîye ku dibine k’ahîn, bona wan t’emî Qanûnêda heye ku ji cime’tê dehekê bistînin, awa gotî ji miletê xwe, heger ew bedena Birahîm in jî.
58007006	Lê Melk’î-Sadiq ne ji r’ik’inyata Lêwî bû, ewî ji Birahîm jî dehek stand û dua li wî kir, yê ku ji Xwedê soz standibû.
58007007	Eva yeka fe’mdarî ye, ku yê biç’ûk ji yê mezin dua-dirozga distîne.
58007008	Vî alîyê k’ahîntîyêda, merivêd ku dimirin dehekê distînin, lê alîyê Melk’î-Sadiq, yê ku dehekê distîne bona wî nivîsar dibêje, ku ew sax e.
58007009	Û h’eta em dikarin vê yekê jî bêjin, Lêwîyê ku zur’eta wî dehekê hildide, wî xwexa jî bi destê Birahîm dehek da Melk’î-Sadiq.
58007010	Çimkî ew hê bedena bavê xweda bû, gava Melk’î-Sadiq pêşîya wîda çû.
58007011	Awa heger k’amilbûn bi destê k’ahîntîya lêwîya bibûya, (çawa cime’ta Îsraêlê ser wî h’îmî Qanûn standibû), îdî çi lazim bû ku k’ahînekî din mîna Melk’î-Sadiq r’abûya û ne ku mîna Harûn?
58007012	Çimkî gava k’ahîntî tê guhastinê, gerekê qanûn jî bê guhastinê.
58007013	Û bona k’îjanî ku ev yek tê gotinê, ew ji qebîleke din bû, ji k’îjanê t’u kesî gorîgehêr’a xizmetk’arî nekirîye.
58007014	Û çawa e’yan e Xudanê me ji qebîla Cihûda bû û Mûsa derheqa k’ahîntîya wê qebîlêda t’u tişt negotîye.
58007015	Û eva hela hê e’yan e, gava k’ahînekî din mîna Melk’î-Sadiq r’adibe,
58007016	yê ku ne alîyê qeyde-qanûna pirsa zur’etîyêda bû k’ahîn, lê alîyê qewata jîyîna ku xilazîya wê t’une.
58007017	Çimkî nivîsar şe’dê vê gotinê ye ku: «Tu h’eta-h’etayê K’ahîn î, mîna Melk’î-Sadiq».
58007018	Awa t’emîya pêşin ji dest sistî û bêkêrîya wê hate betalkirinê,
58007019	çimkî Qanûna Mûsa t’u tişt k’amil nekir, lê dewsa wê gumaneke hê qenc k’ete navê, bi k’îjanê em nêzîkî Xwedê dibin.
58007020	Serda jî Îsa bê sond nebû k’ahîn! Ewêd din bê sond bûne k’ahîn,
58007021	lê eva bi sond, bi destê Xwedê bû k’ahîn gava Wîr’a got: «Xudan sond xwar û îdî ji gotina Xwe venager’e: Tu h’eta-h’etayê K’ahîn î».
58007022	Dest vê sondê jî Îsa wek’îltîyê peymaneke hê qenc dike.
58007023	Usa jî gelek k’ahîn hebûne, çimkî mirinê nehiştîye ku ewana t’imê bimana.
58007024	Lê k’ahîntîya Evî xilaz nabe, çimkî Ew h’eta-h’etayê dimîne.
58007025	Bona vê yekê Ew her gav dikare wan xilaz ke, yêd ku bi destê Wî nêzîkî Xwedê dibin, çimkî Ew t’imê sax e, ku bona wan lava-navçêtîyê bike.
58007026	Awa hema mer’a r’ast serekk’ahînekî aha lazim bû, pîroz, bêsûc, bêqusûr, ji gunek’ara cudebûyî û ji e’zmana jortir çûyî.
58007027	Îsar’a ne lazim e ku Ew her r’oj mîna serekk’ahînêd mayîn pêşîyê bona gunêd xwe û paşê bona gunêd cime’tê qurbana bide. Ewî ev yek carekê bona her t’im kir, çaxê Xwe kire qurban.
58007028	Qanûna Mûsa merivê bêt’aqet dike serekk’ahîn, lê sonda Xwedêye ku pey Qanûnêr’a hat Kur’ dike serekk’ahîn, Yê ku h’eta-h’etayê hate k’amilkirinê.
58008001	Fikira wan tiştêd me pêşda gotin ev e: Serekk’ahînekî meyî usa heye ku li e’zmana ser t’extê mezinayîya Xwedêye r’astê r’ûniştîye.
58008002	Ew çawa serekk’ahîn pîrozgehêda berdestîyê dike, awa gotî wî konê r’astda, k’îjan ku Xudan vegirt, ne ku meriva.
58008003	Her serekk’ahînek bona qurban û h’edîdayînê k’ifşkirî ye, awa gerekê tiştekî vî jî hebûya ku bida.
58008004	Heger eva li ser dinê bûya, wê nebûya k’ahîn jî, çimkî hene k’ahîn ku anegorî Qanûnê h’edîya didin.
58008005	Evana xizmetk’arîya xwe pîrozgehêda dikin, ya ku mîna sî û sûretê wan tiştêd li e’zmên e. Çawa Mûsar’a hate e’mirkirinê, gava ewî wê Konê Şe’detîyê vegirta, wîr’a hate gotinê: «Dîna xwe bidê, ku her tiştî wî cûr’eyî bikî, çawa serê ç’îyê min nîşanî te kir».
58008006	Lê r’ast xizmetk’arîke hê bilind Îsar’a hate dayînê, çawa ku Ew navçêtîyê peymaneke hê qenc dike, çimkî ev peymana li ser sozêd hê qenc h’îmgirtî ye.
58008007	Heger peymana pêşin bê kêmasî bûya, îdî ya duda wê h’ewce nîbûya.
58008008	Lê Xwedê cime’tê neheq dike û dibêje: «Va r’ojê bên, Xudan dibêje, Ezê t’evî mala Îsraêl û t’evî mala Cihûda peymaneke nû girêdim,
58008009	lê ne mîna wê peymana ku Min t’evî kal-bavêd wan girêda, wê r’oja ku Min destê wan girt, wekî ji Misirê derxim. Ewana nava peymana Minda neman, Min jî destê Xwe ji wan k’işand, Xudan dibêje.
58008010	Lê ev e ew peyman, ya ku Ezê t’evî mala Îsraêl girêdim, pey wan r’ojar’a, Xudan dibêje: Ezê qanûnêd Xwe bikime h’işê wan û dilê wanda jî wan binivîsim û Ezê Xwedêyê wan bim, ewê jî cime’ta Min be.
58008011	Hingê t’u kes wê hevalê xwe yan birayê xwe hîn neke û nebêje: ‹Xudan nas bike›, çimkî h’emû jî wê Min nas bikin, ji biç’ûkêd wan h’eta mezina.
58008012	Ezê neheqîyêd wan bibaxşînim û gunêd wan jî îdî bîr neynim».
58008013	Gava Xwedê bona peymaneke «nû» got, ya pêşin kevin kir û çi ku kevin û pîr dibe, ber undabûnê ye.
58009001	R’ast e qeyde-qanûnêd h’ebandina peymana pêşin jî hebûn û pîrozgeha vê dinyayê jî.
58009002	Kon bi du goza vegirtî bû: Ya derr’a «pîrozgeh» digotin, têda hebûn şemdan, sifre û nanê Xwedêr’a dayî.
58009003	Ya hindur’da pişta p’er’dê, jêr’a «Cîyê Herî Pîroz» digotin.
58009004	Têda bûn gorîgeha zêr’în bona şewitandina bixûrê, Sindoqa Peymanê, ya ku der û hindur’va zêr’kirî bû. Wê sindoqêda hebûn cêr’ê zêr’în bi manava t’ijî, şivdara Harûne ku gul da û selêd kevirîye peymanê.
58009005	Ser sindoqê, xêrûbêd r’ûmeta Xudan hebûn û ser cîyê ku gune dihatine baxşandinê, dikirine sî. Niha ne wext e ku em bona wan bi hûr-gilî xeber din.
58009006	Ev tişt aha cîkirî bûn. K’ahîn her gav dik’evine goza der, xizmetk’arîya xwe dikin.
58009007	Lê goza hindur’ salê carekê t’enê serekk’ahîn dik’evê, lê ne bê xûn, ya ku ji ber gunêd xwe û cime’têva dide, k’îjan ku ji bêfe’mîya xwe dikirin.
58009008	Bi vê yekê R’uh’ê Pîroz dide k’ifşê, ku r’îya Cîyê Herî Pîroz nevekirîye, h’eta ku goza der heye.
58009009	Ev yek sûretek e bona zemanê niha. Eva dide k’ifşê, ku gava h’edî û qurban têne dayînê, evana nikarin îsafa yêd ku dih’ebînin paqij kin,
58009010	lê ev yek t’enê xwarin-vexwarinê û cûr’e-cûr’e şûştin-veşûştinêd qeyde-qanûnêva girêdayî ne. Ev qeyde-qanûnêd dervayî ne, k’îjan ku h’eta wî wextê ku qanûna nû tê danînê dimînin.
58009011	Lê gava Mesîh hat, çawa Serekk’ahînê tiştêd qence hatî, konê hê mezin û k’amilr’a derbaz bû, yê ku ne bi desta hatîye çêkirinê, awa gotî ne ji vê dinyayê.
58009012	Ew ne ku pê xûna canega û nêrîya, lê bi xûna Xwe carekê bona her t’im k’ete Cîyê Herî Pîroz û azabûna h’eta-h’etayê dest anî.
58009013	Heger xûna canega, nêrîya û k’ozîya nogina ku dir’eşandin, yêd ku li gora e’det h’er’imî bûn, dervava ew paqij dikirin,
58009014	lê çiqas zêde xûna Mesîh, ku bi destê R’uh’ê h’eta-h’etayê Xwe çawa qurbana bêqusûr da Xwedê, wê îsafa me ji kirêd ku em dibirine berbi mirinê paqij bike, wekî em xizmetk’arîyê Xwedêyê Saxr’a bikin?
58009015	Bona vê yekê Mesîh navçêtîya peymana nû dike, wekî yêd gazîkirî wî warê h’eta-h’etayê bistînin, k’îjan ku Xwedê soz daye, çimkî mirina Wî bona azayîya ji neheqîyêd wan bû, yêd ku dema peymana pêşinda kiribûn.
58009016	Awa k’îderê wesîyat peymankirî ye, gerekê li wir e’seyî wesîyatdar mirî be.
58009017	Çimkî wesîyat pey mirina wesîyatdarr’a qewat dike. H’ukumê wê t’une h’eta ku wesîyatdar sax e.
58009018	Lema peymana pêşin jî bê xûn nehate t’estîqkirinê.
58009019	Gava Mûsa h’emû t’emîyêd Qanûnê gotine cime’tê, hingê xûna canega û nêrîya hilda t’evî avê kir, r’îsê sorê gevez ç’iqilê zoxêva kir, pê wê r’eşande ser k’itêba Qanûnê û cime’tê,
58009020	got: «Ev e xûna wê peymanê, ya ku Xwedê t’emî da we».
58009021	Usa jî ew xûn r’eşande ser kon û h’emû derdanêd bona h’ebandinê.
58009022	Belê anegorî Qanûnê p’ir’anîya her tiştî pê xûnê paqij dibû û bêyî xûnr’êtin baxşandin nedibû.
58009023	Awa gerekê sûretêd tiştêd e’zmana bi van kirina paqij bûna, lê hema xût yêd e’zmana jî gerekê bi qurbanêd ji van qenctir paqij bûna.
58009024	Çimkî Mesîh ne ku k’ete pîrozgeha pê desta çêkirî mîna sûretê ya r’ast, lê hema xût k’ete e’zmên, wekî niha bona me li ber Xwedê bisekine.
58009025	Ne jî bona ku gelek cara Xwe bikira qurban dik’ete pîrozgehê, çawa ku serekk’ahîn her sal ne bi xûna xwe dik’evê.
58009026	Heger aha bûya, Ewî gerekê gelek cara pey e’firandina dinyayêr’a cefa bik’işanda. Lê niha axirîya dewrada Ewî Xwe da k’ifşê û carekê bona her t’im pê xwequrbankirinê gune hildan.
58009027	Û çawa bona meriva qirarkirî ye, carekê bimirin û paşê ber dîwanê bisekinin,
58009028	usa jî Mesîh carekê bona gunehildana geleka qurban hate dayînê. Û Ewê cara duda ne ku bona gunehildanê k’ifş be, lê bona xilazbûna wan, yêd ku hîvîya Wî ne.
58010001	Qanûn sîya wan tiştêd qenc e, k’îjane ku tên, lê ne xût mîna wan yeka ye. Bona vê yekê Qanûn pê wan qurbanêd ku her sal peyhev-peyhev têne dayînê nikare wan k’amil bike, yêd ku bi qurbandayînê nêzîkî Xwedê dibin.
58010002	Heger paqij bûna, wana wê dest ji qurbandayînê bik’işanda, çimkî bi carekê yêd xweyîqurban wê bihatana paqijkirinê, ji wir şûnda bona guna îsafa wan wê li wan hilnehata.
58010003	Lê ew qurban her sal gunêd wan tînine bîra wan.
58010004	Çimkî xûna canega û nêrîya t’u car nikare guna r’esît ke.
58010005	Lema jî, gava Mesîh wê bihata vê dinê, got: «Te qurban û h’edî nexwestin, lê Te bona Min qalibek hazir kir.
58010006	Dîyarîyêd t’evayîşewatê û qurbanêd ji ber gunava Te xweş nehatin.
58010007	Hingê Min got: ‹Va me ya Xwedê, Ez hatim e’mirê Te bînime sêrî, çawa bona Min k’itêbêda nivîsar e›».
58010008	Pêşîyê dibêje: «Qurban û h’edî, dîyarîyêd t’evayîşewatê û qurbanêd ji ber gunava Te nexwestin û ew li Te xweş nehatin» (lê ew anegorî Qanûnê têne dayînê).
58010009	Paşê dibêje: «Va me ya Xwedê, Ez hatim ku e’mirê Te bînime sêrî». Ya pêşin, Mesîh wêda davêje, ku ya duda t’estîq ke.
58010010	Bi vî awayî Îsa Mesîh e’mirê Xwedê anî sêrî, carekê bona her t’im bedena Xwe kire qurban, bi vê yekê em paqij kirin.
58010011	Her k’ahînek, her r’oj nava xizmetk’arîya xweda ye û gelek cara xût wan qurbana dide, k’îjanêd ku t’u car nikarin guna r’esît kin.
58010012	Lê Evî k’ahînî t’enê carekê bona guna qurban da û peyr’a h’eta-h’etayê k’êleka Xwedêye r’astê r’ûnişt
58010013	û ji wir şûnda hîvîyê ye, h’eta ku dijminêd Wî bin p’îyêd Wîda bêne danînê.
58010014	Bi qurbanekê Ewî yêd ku paqij dibin h’eta-h’etayê k’amil kirin.
58010015	R’uh’ê Pîroz jî şe’detîyê dide me. Pêşîyê dibêje:
58010016	«Ev e ew peyman, ya ku Ezê t’evî wan girêdim, pey wan r’ojar’a, Xudan dibêje. Ezê qanûnêd Xwe bikime dilê wan û h’işêd wanda wan binivîsim».
58010017	Paşê dibêje: «Ezê gune û neheqîyêd wan îdî bîr neynim».
58010018	Û ew dera ku baxşandin heye, îdî bona guna h’edî kêr nayê.
58010019	Awa xûşk-birano, bi saya xûna Îsa em dikarin mêrk’îmî bik’evine Cîyê Herî Pîroz,
58010020	wê r’îya nûye saxr’a, ya ku Ewî bona me nava wê p’er’dêr’a vekir, awa gotî bi bedena Xwe.
58010021	Awa ku K’ahînekî meyî mezin heye ser mala Xwedê,
58010022	em dikarin bi dilê r’ast nêzîkî Xwedê bin, bawerîyêva t’ijî, îsafa xweda bi xûnr’eşandinê ji xirabîyê paqijbûyî û qalibê xwe jî pê ava zelal şûştî.
58010023	De em wê gumana ku em îqrar dikin qewîn bigirin û ji cî neh’ejin, çimkî amin e, Ewê ku soz daye.
58010024	Û bira em bona hevdu xem bikin, wekî h’izkirinê û qencîkirinêda hêlana bidine hev.
58010025	Bira em dest ji lihevcivînê nek’işînin, çawa ku hineka xwer’a kirîye xeyset, lê em dil bidine hev û hê zêde, çimkî hûn dibînin ku R’oja Axretê nêzîk dibe.
58010026	Çimkî heger me r’astî nas kirîye qebûl kirîye û peyr’a bi h’emdê xwe nava gunada bimînin, îdî ji vir şûnda bona baxşandina guna qurban berga t’u tiştî nagire,
58010027	lê t’enê bi lerizekê dimîne hîvîya dîwanê û k’ûra agir, ku wê yêd miqabilî Xwedê h’ûfî xwe ke.
58010028	Yekî heger Qanûna Mûsa bit’er’ibanda, gava du yan sê şe’de hebûna, bê r’e’m dihate kuştinê.
58010029	Lê t’exmîna we, ewê hê çiqasî hêjayî cezayê giran be, yê ku Kur’ê Xwedê daye bin p’îyêd xwe û Xûna peymanê h’eram h’esab kirîye, bi K’îjanê ew paqij bû û R’uh’ê k’eremdayînê bêhurmet kirîye?
58010030	Belê em Wî nas dikin, Yê ku got: «H’eyfhildan ya Min e, Ezê hilînim». Û dîsa: «Xudan wê dîwana cime’ta Xwe bike».
58010031	Tiştekî tirs û xof e, ku bik’evine destê Xwedêyê sax!
58010032	Wan r’ojêd pêşin bîr bînin, gava hûn hatine r’onayîkirinê, we şer’ekî çawayî giran bi cefava dik’işand.
58010033	Carna bi qara û zêrandina hûn aşkere dihatine r’ezîlkirinê, carna jî t’evî h’alê wan dibûn, yêd ku ew tişt dik’işandin.
58010034	Hûn dik’etine h’alê girtîya jî û gava hebûka we jî t’alan kirin, hûn bi wê yekê eşq û şa bûn, çimkî we xwexa zanibû ku hebûka weye hê qenc û her t’im heye.
58010035	Awa wê gumana xwe unda nekin, ya ku hêjayî heqê mezin e.
58010036	Wer’a sebir lazim e ku hûn e’mirê Xwedê bînine sêrî û bigihîjine sozê Wî.
58010037	Çawa nivîsar e: «Pey wextekî kinr’a, Ewê ku wê bê, wê bê û derengî nebe.
58010038	Lê yê ber Min r’ast, wê bi bawerîyê bijî û heger ew paşda vek’işe, Ez wî begem nakim».
58010039	Lê em ne ji wan in, ku paşda vek’işin û unda bin, lê em ew in, ku bawer dikin, wekî r’uh’êd me xilaz bin.
58011001	Bawerî e’seyîya wan tişta ye, ku em têda guman in û îzbatîya wan tişta ye, ku meva ne xuya ne.
58011002	Bi bawerîyê pêşîyêd me li Xwedê xweş hatin.
58011003	Bi bawerîyê meva e’yan e ku dinya bi xebera Xwedê e’firîye û ew tiştêd ku têne dîtinê ji wan tiştêd ku nayêne dîtinê çêbûne.
58011004	Bi bawerîyê Habîl h’edîke ji h’edîya Qayîn çêtir da Xwedê. Bi wê bawerîyê ew hate begemkirinê çawa yekî r’ast, çimkî h’edîyêd wî li Xwedê xweş hatin. R’ast e Habîl mir, lê bi bawerîya xwe hê xeber dide.
58011005	Bi bawerîyê Henox ji dinê hate hilatinê, ku mirinê nebîne. Ew t’u cîyî k’ifş nebû, çimkî Xwedê ew hildabû. Nivîsarêda hatîye gotinê, ku berî hilatina wî, ew li Xwedê xweş hatibû.
58011006	Û bê bawerî t’u car nabe ku însan li Xwedê xweş bê, çimkî ewê ku nêzîkî Xwedê dibe, gerekê bawer bike, ku Xwedê heye û wê wan xelat ke, k’îjan ku li Wî diger’in.
58011007	Bi bawerîyê Nuh bona tiştêd ku hê nedihatine k’ifşê ferman ji Xwedê stand û bi xofa Xwedê r’abû bona xilazbûna mala xwe gemî çêkir. Nuh bi wê bawerîyê dîwana dinê kir û bû xweyîwarê wê r’asth’esabbûnê, ya ku ji bawerîyê tê.
58011008	Bi bawerîyê, gava Birahîm hate gazîkirinê, guhdarî kir, ku her’e wî cîyê ku wê çawa war bistanda. Û r’abû çû, lê nizanibû jî k’uda diçe.
58011009	Bi bawerîyê çawa firarî wî welatê xerîbda ma, yê ku Xwedê jêr’a soz dabû. Û çadirada t’evî Îshaq û Aqûb ma, ku ew jî xweyîyêd wî warê sozdayî bûn.
58011010	Çimkî ew hîvîya wî bajarê xweyîr’ik’inê miqer’m bû, e’firandar û avakirê k’îjanî Xwedê ye.
58011011	Bi bawerîyê Birahîm, ku zanibû Serayê zar’ nedanî, ewê qewata berê zika stand û wê mezinayîya wîda zar’ek wîr’a bû. Çimkî bawer kir, ku Yê wîr’a soz daye amin e.
58011012	Û ji wî yekî, yê ku îdî ber mirinê bû, weke steyrkêd e’zmên û qûma devê be’rê bêh’esab merî dinê k’etin.
58011013	Ev h’emû jî ku bawerîyêda mirin, lê sozêd Xwedê nestandin. Ewana t’enê ew soz dûrva dîtin, şa bûn û xwe mukur’ hatin, ku ew merîne xerîb û firarî ne li ser dinê.
58011014	Ewêd ku tiştêd aha dibêjin, didine k’ifşê ku ew li welatekî bona xwe diger’in.
58011015	Û heger bona wî welatî bîr banîna ji k’îderê ku ew derk’etibûn, mecala wan wê hebûya veger’îyana wir.
58011016	Lê ji ber wêva demana welatekî hê qencda bûn, awa gotî yê e’zmanî. Lema Xwedê vê yekêda şermîyê nabîne, ku ew jêr’a bêjin: «Xwedêyê me», çimkî Ewî bona wan bajarek hazir kirîye.
58011017	Bi bawerîyê Birahîm ku ji Xwedê hate cêr’ibandinê, Îshaq kire qurban. Ewî soz standibûn, lê dîsa kur’ê xweyî tayê t’enê dikire qurban,
58011018	bona k’îjanî Xwedê gotibûyê: «Zur’eta teyê Îshaqda bê navkirinê».
58011019	Çimkî Birahîm dilê xweda digot, ku Xwedê dikare Îshaq ji mirinê jî r’ake û ewî bi sûretî çawa ji mirinê r’abûyî kur’ê xwe paşda stand.
58011020	Bi bawerîyê Îshaq bona wan tiştêd ku wê biqewimîyana, dua li Aqûb û Esaw kir.
58011021	Bi bawerîyê Aqûb ber mirinê dua li her kur’ekî Ûsiv kir û xwe avîte ser şiva destê xwe, serê xwe ber Xwedê danî.
58011022	Bi bawerîyê Ûsiv ber mirinê bona derk’etina ji Misirê kire bîra zar’êd Îsraêl û bona hestûyêd xwe t’emî da wan.
58011023	Bi bawerîyê gava Mûsa ji dîya xwe bû, bi destêd dê û bavê xwe sê meha hate veşartinê. Wan dît ku kur’ik bedew e, ji fermana p’adşê netirsîyan.
58011024	Bi bawerîyê Mûsa gava mezin bû, nexwest ku «kur’ê qîza Firewin» bê h’esabê.
58011025	Ew fikirî, ku hê qenc e t’evî cime’ta Xwedê biçerçire, ne ku wextekî kin nava k’êfa gunada derbaz ke.
58011026	Ewî qara Mesîh hê hebûneke mezin h’esab kir, ne ku xiznêd Misirê, çimkî ç’e’vnihêr’î bû, ku heqê xwe bistanda.
58011027	Bi bawerîyê Mûsa Misir hişt û ji hêrsa p’adşê netirsîya, çimkî Mûsa ewê ku nedihate k’ifşê didît û ser ya xwe ma.
58011028	Bi bawerîyê Mûsa cara pêşin Cejina Derbazbûnê t’estîq kir û xûn şêmîka da r’eşandinê, wekî Milyak’etê Mirinê li nixurîyêd wan nek’eta.
58011029	Bi bawerîyê cime’ta Îsraêlê be’ra Sorr’a çawa bejêr’a derbaz bû. Gava misirîya jî kir ku derbaz bin, xeniqîn.
58011030	Bi bawerîyê sûrêd bajarê Erîhayê k’etin, gava h’eft r’oja dora wan zivir’în.
58011031	Bi bawerîyê R’exaba ç’e’vder ku ce’sûs bi e’dilayî qebûlkirin, t’evî nebawera unda nebû.
58011032	Ez îdî çi bêjim? Wext t’êrê nake, ku bona Gîdeyon, Baraq, Şimşon, Yêfta, Dawid, Samûêl û p’êxembera gilî kim,
58011033	yêd ku bi bawerîyê p’adşatî bindest kirin, heqî kirin, soz standin, devê şêra dane girtinê,
58011034	k’ûra agir temirandin, ji devê şûr xilaz bûn, ji bêt’aqetîyê qewat girtin, nava şer’da bûne mêrxas, berî ordîyêd xerîb dan.
58011035	K’ulfeta mirîyêd xwe saxbûyî standin. Hineka jî azayî nexwestin û nava cefada mirin, wekî ji mirinê r’abin bigihîjine jîyîneke hê qenc.
58011036	Hinekêd mayîn jî ber qamçîya, nava qara, usa jî bi qeyd-zincîra û kelada hatine zêrandinê.
58011037	Ew dane ber kevira, bi bir’eka hatine bir’înê, bi şûra hatine kuştinê, p’ostêd pêz û bizinada ger’îyan, xelayî-celayî, tengasî û cefa k’işandin.
58011038	Dinya ne layîqî wan bû! Ew li ber’î û ç’îya diger’îyan, şkeft û ne’lada diman.
58011039	Ev h’emû bawerîya xweda berbiç’e’v bûn, lê sozê Xwedê nestandin,
58011040	çimkî Xwedê bona me hê tiştekî qenc hazir kirîye, wekî ewana bêyî me negihîjine k’amiltîyê.
58012001	Awa ku haqas e’laleta şe’daye giran dora me girtîye, de werin em h’emû giranîyê û wî gunê ku r’ih’et li me diwele ji xwe dûr xin û bi teyax lecmeydana pêşîya xweda bir’evin.
58012002	De îdî em dîna xwe bidine Îsa, wî Pêşîk’êşî û K’amilkirê bawerîya me, Yê ku bona wê şabûna pêşîya Xwe xaç hilanî, şerm ber tiştekî h’esab nekir, paşê k’êleka Xwedêye r’astê ser t’ext r’ûnişt.
58012003	Awa ser Wî bifikirin, Yê ku li ber wan gunek’arêd miqabilî Xwe teyax kir. Hingê hûnê newestin û ji îlacê nek’evin.
58012004	We hê h’eta xûnr’êtinê miqabilî gune şer’ nekirîye.
58012005	Gelo we ew dildayîna bîr kirîye, ya ku Xwedê wer’a çawa t’evî zar’êd Xwe xeber da? «Lawê Min, şîreta Xudan pişt guhê xweva nevêje û ne jî gava ew li te hiltê, li ber xwe k’eve.
58012006	Çimkî Xudan k’ê h’iz dike, wî şîret dike û k’îjanî çawa law qebûl dike, ceza dike».
58012007	Hûn şîretê teyax kin, çimkî Xwedê t’evî we r’adibe-r’ûdinî çawa t’evî zar’êd Xwe. Ew k’îjan zar’ e, ku bav wî şîret nake?
58012008	Lê heger hûn neyêne şîretkirinê çawa h’emû zar’ têne şîretkirinê, ku usa ye hûn ne zar’êd h’elal in, lê yêd ji zinêk’arîyê ne.
58012009	Heger em ku ji bavêd xweye xûn-goşt têne şîretkirinê vedik’işin, hê çiqas zêde gerekê em gur’a Bavê r’uh’ê xweda bin, wekî em bijîn?
58012010	Bavêd meye xûn-goşt wextekî kin li gora dilê xwe me şîret dikin, lê Xwedê bona k’ara me, wekî em jî mîna Wî bibin pîroz.
58012011	R’ast e her şîretek wê demê dilê merîya şa nake, lê dêşîne, lê belê paşê yêd ku bi wê hînbûyî ne, berê e’dilayîyê ji jîyîna r’ast diçinin.
58012012	Awa qolanê milêd xweye sistbûyî û qudûmê çokêd xweye bê t’aqet bişidînin
58012013	û nigêd xwe r’îya r’astda bavêjin, ku yê dikule hol nebe, lê serda qenc be.
58012014	Bikin ku t’evî h’emûya e’dil bin û jîyîna pîroz derbaz kin. Bêyî pîrozîyê t’u kes wê Xudan nebîne.
58012015	Haş ji xwe hebin, nebe ku ji we yek destê xwe ji k’erema Xwedê bike û nebe ku yek nava weda bibe r’awekî te’l tengasîyê bide û geleka je’rdadayî ke.
58012016	Haş ji xwe hebin, nebe ku yek ç’e’vder yan dinêh’iz be mîna Esaw, ku bona zike nan nixurtîya xwe firot.
58012017	Awa weva e’yan e jî, paşê gava ewî bi hêsira xwest ku ew duayê nixurtîyê li wî jî bibe, hate t’exsîrkirinê. Ç’are dêst nek’et, wekî ew tiştê ji destê xwe kiribû paşda bistanda.
58012018	Hûn mîna cime’ta Îsraêlê nêzîkî wî ç’îyayê ber ç’e’va nebûne, yê ku agir pêk’etibû, bi te’rîstanîyê, mij-dûmanê û bobelîskêva girtî bû,
58012019	ku li wir bor’î lê dik’et û dengê gotinê dihat. Gava yêd ku ev deng dibihîstin, hîvî dikirin, ku îdî xebereke din wanr’a neyê gotinê,
58012020	çimkî li wê fermanê t’aw nedikirin ku digot: «Heger h’eywanek jî nêzîkî ç’îyê be, gerekê bidine ber kevira».
58012021	Ev dîtina ber ç’e’va usa saw bû, h’eta ku Mûsa jî got: «Ez ditirsim û dilerizim».
58012022	Lê hûn nêzîkî ç’îyayê Sîyonê bûne, wî bajarê Xwedêyê sax, Orşelîma e’zmana û nêzîkî wê k’ombûna r’engîne milyak’etêd bêh’esab bûne, wê civîna nixurîyaye ku navêd wan li e’zmana nivîsar e. Hûn nêzîkî Xwedê bûne, ku h’akimê h’emûya ye û nêzîkî r’uh’êd r’asta bûne, yêd ku gihîştine k’amiltîyê
58012024	û nêzîkî Îsayê ku navçêtîyê peymana nû dike û xûna Wîye r’eşandî bûne, ku ji xûna Habîl qenctir xeber dide.
58012025	Îdî haş ji xwe hebin, nebe ku hûn Ewî wer’a xeber dide t’exsîr kin. Heger ewêd ku li ser dinê Mûsa t’exsîr kirin, k’îjanî ku t’emîyêd Xwedê didan xilaz nebûn, îdî emê çawa bikaribin xilaz bin heger em pişta xwe bidine Yê ku ji e’zmana mer’a xeber dide?
58012026	Dengê Wî hingê e’rd h’ejand, lê niha soz daye û dibêje: «Ezê careke din jî bih’ejînim, ne ku t’enê e’rdê, lê e’zmana jî».
58012027	Xebera «careke din» dide k’ifşê, ku tiştêd e’firî wê bih’ejin û bêne hildanê, wekî yêd nah’ejin cîda bimînin.
58012028	Awa em vê yekê bişêkirînin, ku em p’adşatîke neh’ejîyayî distînin û bi vî awayî bi xof û tirs Xwedê bih’ebînin, çawa ku li Wî xweş tê,
58012029	çimkî Xwedêyê me agirê p’er’itandinê ye.
58013001	Bira hûn t’imê çawa xûşk-bira hevdu h’iz bikin.
58013002	Mêvanh’izîyê bîr nekin, çimkî hineka bi wê yekê milyak’et qebûl kirin, lê pê neh’esîyan.
58013003	Girtîya bîr bînin, h’esab kin ku çawa hûn jî t’evî wan girtî ne, usa jî cefak’êşa bîr bînin, çawa ku hûn jî mîna wan xûn û goşt in.
58013004	H’al-zewac h’emûyar’a nav-namûsî be û cî-nivîn h’elal be, çimkî Xwedê wê dîwana ç’e’vder û zinêk’ara bike.
58013005	P’ereh’izî bira nava jîyîna weda cî negire û destêd weda çiqas heye, r’azî bin, çimkî Xwedê got: «Ezê t’u car ji te neçim û t’u car te ber’nadim».
58013006	Lema jî r’ûyê me digire ku em bêjin: «Xudan piştovanê min e û ez natirsim. Însanê çi li min bike?»
58013007	R’êberêd xwe bîr bînin, yêd ku wer’a xebera Xwedê gotine. Dîna xwe bidine axirîya e’mirê wan û ç’e’v bidine bawerîya wan.
58013008	Îsa Mesîh duhu, îro û h’eta-h’etayê yek e.
58013009	Ber bayê cûr’e-cûr’e hînkirinêd xerîb nek’evin. Qenc e ku dil bi k’erema Xwedê bişide, ne ku bi qeyde-qanûnêd xwarin-nexwarinê. Ewêd ku pey tiştêd aha k’etin, t’u kesî k’ar nestand.
58013010	Gorîgeheke me heye, ku îzina t’u kesî ji wan t’une ji wê bixwin, yêd ku p’aristgehêda xizmetk’arîyê dikin.
58013011	Çawa ew h’eywanêd ku xûna wan bi destê serekk’ahîn bona baxşandina guna dihate pîrozgehê û cendekêd wan ji zomê der dihatine şewitandinê,
58013012	usa jî Îsa, ku cime’t bi xûna Xwe paqij bikira, ji dergehê bajêr der cefa k’işand.
58013013	Awa werin, em ji zomê derên her’ine cem Wî û qara Wî hildine ser xwe,
58013014	çimkî mer’a li vir bajarekî h’îmî t’une, lê em h’izreta wî bajarî ne, yê ku wê bê.
58013015	De werin em bi saya Wî t’imê qurbana pesindayînê bidine Xwedê, awa gotî berê zar-zimanê xwe, yêd ku navê Wî îqrar dikin.
58013016	Usa jî qencî û alîhevkirinê bîr nekin, çimkî qurbanêd usa li Xwedê xweş tên.
58013017	Guhdarîya r’êberêd xwe bikin û gur’a wanda bin. Ewana bona r’uh’ê we xewê ji ç’e’vê xwe dikin, çimkî wê bona we cabdar bin. Bira ew wî şixulê xwe eşq û şa bikin, ne ku bi ofe-ofê, çimkî ew yek k’arê nade we.
58013018	Bona me dua bikin. Em e’seyî zanin ku îsafa me r’ih’et e û dixwazin ku her tiştî r’ast bikin.
58013019	Lê îlahî ez hîvî dikim ku dua bikin, wekî ez zûtirekê veger’ime cem we.
58013020	Awa Xwedêyê e’dilayîyê, ku Xudanê me Îsa ji mirinê r’akir, Yê ku bi xûna peymana h’eta-h’etayê Serekşivanê pêz e,
58013021	bira Ew we her tiştêd qencva hazir ke, ku hûn e’mirê Wî bikin û Ew nava meda bi destê Îsa Mesîh tiştêd ku li Wî xweş tên bike. Şikir ji Wîr’a be, h’eta-h’etayê! Amîn.
58013022	Ez hîvî ji we dikim xûşk-birano, hûn bi sebirê guh bidine van gotinêd mine dildayînî, çimkî min wer’a kin nivîsî.
58013023	Zanibin ku Tîmot’êyoyê birê me ji kelê derk’etîye. Heger ew zû bê, ezê t’evî wî bêm we bibînim.
58013024	Silavê bidine h’emû r’êberêd xwe û cime’ta Xwedê. Ewêd ku ji Îtalyayê ne, we silav dikin.
58013025	K’erema Xwedê t’evî we h’emûya be.
59001001	Ji Aqûbê xulamê Xwedê û Xudan Îsa Mesîh: Silav li we her donzdeh e’şîrêd dinyayêda belabûyî be.
59001002	Xûşk-birayêd min, şabûneke mezin h’esab kin, gava hûn bik’evine nava cûr’e-cûr’e cêr’ibandina.
59001003	Fe’mdarî ye, ku cêr’ibandina bawerîya we sebirê pêşda tîne.
59001004	Û sebir jî, bira bi dûmika dirêj be, wekî hûn k’amil û gihîştî bin, t’u kêmasîke we t’unebe.
59001005	Heger serwaxtîya yekî ji we t’êra wî nake, bira hîvî ji Xwedê bike û wê ji wîr’a bê dayînê. Ew bi mer’danî dide h’emûya û t’u kesî bêqedir nake.
59001006	Lê t’enê bira bi bawerîyê bixwaze û dudilî nebe, çimkî yê dudilî mîna pêlêd be’rê ye ku ji bayê bilind dibin û datînin.
59001007	Merivê usa bira nefikire, ku wê tiştekî ji Xudan bistîne.
59001008	Ew merivê ku ser du niga dikule, h’emû gavêd xweda ne ser ya xwe ye.
59001009	Birayê belengaz bira ser bilindbûna xwe bifir’e,
59001010	lê yê dewletî ser nimizbûna xwe, çimkî ewê mîna gulêd gîhê h’işk be her’e.
59001011	Çawa te’v bi germayîya xweva dertê gîhê h’işk dike, gul jê diwarin û bedewetîya dîndara wê jî unda dibe, usa jî yê dewletî wê îşê xweda biç’ilmise her’e.
59001012	Xwezî li wî merivî, ku cêr’ibandinada teyax dike, çimkî gava bi cêr’ibandinê r’ûspî derê, ewê t’acê jîyînê bistîne, k’îjan ku Xwedê wanr’a soz daye, yêd ku Wî h’iz dikin.
59001013	Bira t’u kes, yê ku nava cêr’ibandinêda ye, nebêje: «Xwedê min bi xirabîyê dicêr’ibîne», çimkî Xwedê xirabîyada nayê cêr’ibandinê û ne jî yekî dicêr’ibîne.
59001014	Lê her kes dibe maşoqê dilhavijîyêd xwe, dixape û tê cêr’ibandinê.
59001015	Hingê dilhavijî kelê xwe distîne, gune jê difirike û gune jî ku mezin dibe, mirin jê dibe.
59001016	Nexapin xûşk-birayêd mine delal!
59001017	Her dayîna qenc û her p’êşk’êşa k’amil ji jor e, ji Bav, ji E’firandarê r’onaya tê xwarê, Yê ku ne Xwexa tê guhastinê, ne jî sî ber Wî dadiger’e.
59001018	Ewî li gora qirara Xwe em bi xebera r’astîyê ji Xwe dinê xistin, wekî em bibine awazekî berêd deremeta pêşine e’firînêd Wî.
59001019	Zanibin, xûşk-birayêd mine delal, bira her meriv bihîstinêda serxwe be, lê xeberdan û hêrsk’etinêda giran be,
59001020	çimkî hêrsa mêriv heqîya Xwedê nayne sêrî.
59001021	Lema h’emû mir’dar’îyê û her xirabîyê ji xwe dûr xin, bi milûktîyê wê xebera nava weda çandî qebûl kin, ya ku dikare r’uh’ê we xilaz ke.
59001022	Xeberê biqedînin, ne ku t’enê bibihên û usa xwe bixapînin.
59001023	Heger yek xeberê t’enê dibihê û naqedîne, ew mîna wî merivî ye, yê ku neynikêda r’eng-r’ûyê xwe dinihêr’e.
59001024	Xwe dibîne, derbaz dibe diçe û zû bîr dike, ku ew yekî çawa bû.
59001025	Lê ewê ku ç’e’vê xwe ji qanûna k’amile ku aza dike nabir’e û nava wêda dimîne, dibihê bîr nake, lê diqedîne, ew wan kirinêd xweda xwezilî ye.
59001026	Heger yek xwe xwedênas h’esab dike û zimanê xwe nikare, ew xwexa xwe dixapîne, xwedênasîya wî p’ûç’ e.
59001027	Li ber Bav Xwedêyê me xwedênasîya r’ast û bêqusûr ev e: Te’lî-tengîyada dest bavêjine sêwîya û jinebîya û h’evza xwe jî ji lek’êd dinê bike.
59002001	Xûşk-birayêd min! Hûn ku bawermendêd Xudanê me Îsa Mesîhê xweyîr’ûmet in, firqîyê nekine nava meriva.
59002002	Mesele, gava yekî gustîla zêr’ t’ilîyêda û k’incêd r’ewş wergirtî bê civîna we, usa jî yekî belengaz bi k’incêd p’izinîva bê
59002003	û hûn dîna xwe bidine yê xweyê k’incêd r’ewş û bêjinê: «K’erem ke vê jorê r’ûnê», lê yê belengazr’a bêjin: «Ser p’îya bisekine» yan jî «vê jêrê r’ûnê»,
59002004	gelo hûn nava xweda firqîyê danaynin û nabine h’akimêd fikirêd xirab?
59002005	Bibihên xûşk-birayêd mine delal! Ne Xwedê belengazêd vê dinê bijartin, wekî bi bawerîyê dewletî bin û warêd wê P’adşatîyê bin, k’îjan ku Xwedê wanr’a soz daye, yêd ku Wî h’iz dikin?
59002006	Lê hûn belengaza bêhurmet dikin! Çima ew yêd dewletî nînin, ku zorê li we dikin û we k’aşî ber dîwanê dikin?
59002007	Çima ew nînin, yêd ku wî navê qenc bêhurmet dikin, k’îjan ser we ye?
59002008	Heger hûn qanûna P’adşatîyê biqedînin, li gora nivîsara ku dibêje: «Hevalê xwe weke xwe h’iz bike», hûn qenc dikin.
59002009	Lê heger hûn firqîyê dikin, guna dikin û hindava Qanûnêda dibine yekî gunek’ar.
59002010	Ewê ku t’emamîya Qanûnê xwey dike, lê tiştekî jê ber’dide, ew dibe deyndarê t’emamîya Qanûnê.
59002011	Çimkî Ewê ku got: «Zinîyê neke» usa jî got: «Nekuje». Awa heger zinîyê nekî, lê bikujî, dîsa Qanûnê dit’er’ibînî.
59002012	Xeberdan û kirinêd xweda usa bin, çawa yêd dîwana wanê bi wê qanûnê bibe, ya ku azayîyê dide.
59002013	Çimkî bê r’e’m wê dîwana bêr’e’ma bibe, lê r’e’m li ber dîwanê r’ûspî dike.
59002014	Çi feyde xûşk-birayêd min, heger yek bêje ku bawerîya wî heye, lê kirêd wî t’unebin? Gelo eva bawerîya dikare wî xilaz ke?
59002015	Mesele, heger birak yan xûşkek sit’ar lê t’unebe yan h’ewcê nanê r’ojê be,
59002016	ji we yek wanr’a bêje: «Bi xêr û silamet her’in, germ û t’êr bin», lê tiştêd ku ew h’ewce bin nede wan, çi feyde?
59002017	Usa jî bawerî, heger kirêd wê t’unebin, bi t’enê mirî ye.
59002018	Lê yekê bêje: «Bawerîya te heye, kirêd min hene». Lê ezê bêjim: K’a bawerîya xwe bê kirina nîşanî min ke, ezê jî bawerîyê bi kirinêd xweva nîşanî te kim.
59002019	Tu bawer dikî, ku Xwedê yek e. Qenc e! cin jî bawer dikin û dibizdin.
59002020	Lê tu dixwazî ev yek bê îzbatkirinê, merivê bêh’iş, wekî bawerî bêyî kira mirî ye?
59002021	Ne Birahîmê bavê me bi kira r’ast hate h’esabê, gava kur’ê xwe Îshaq danî ser gorîgehê, ku bike qurban?
59002022	Tu dibînî ku bawerîyê t’evî kirêd wî ya xwe kir û bi wan kira bawerî k’amil bû?
59002023	Û gotina nivîsarê hate sêrî, ku dibêje: «Birahîm Xwedê bawer kir û ew jêr’a r’astî hate h’esabê» û dostê Xwedê hate gotinê.
59002024	Hûn dibînin ku meriv bi kira r’ast tê h’esabê, ne ku t’enê bi bawerîyê?
59002025	Ne usa jî R’exaba ç’e’vder bi kira r’ast hate h’esabê, gava ce’sûs qebûl kirin û ew r’êke dinva ver’êkirin?
59002026	Awa çawa qalib bê r’uh’ mirî ye, usa jî bawerî bêyî kira mirî ye.
59003001	Bira gelek ji we, birayêd min nebine dersdar, çimkî hûn zanin dîwanê ser me dersdara hê giran be.
59003002	Belê em h’emû jî gelekî şaşîya dikin. Heger yek xeberdanêda t’u şaşîyê nake, ew yekî k’amil e, ku dikare t’emamîya qalibê xwe zeft ke.
59003003	Em gemê davêjine devê hespê, wekî ew bê zeftê, ku em serwêrtîyê t’emamîya hespê pêva bikin.
59003004	Em bînin ser gemîyê jî. Ew çiqasî mezin in û ji ber bayê qayîm têne ajotinê, lê bi çerxeke gelekî biç’ûk têne serwêrtîkirinê, dilê gemîvan k’îyalîda ku bixwaze.
59003005	Usa jî ziman endemekî biç’ûk e, lê tiştêd ji xwe mestir dibêje. Dîna xwe bidine pirîske agir, çi daristaneke mezin dikare bişewitîne!
59003006	Ziman jî agirek e, dinyake zulmk’ar e nava endemêd meda. Ew t’emamîya qalibê me dih’er’imîne, agir dewra jîyîna mêriv dixe û ew xwexa ji alava agirê dojê pêgirtî ye.
59003007	Her cûr’e r’e’wir, teyrede, şûlikî û h’eywanêd be’rê têne zeftê û zeftî mêriv dibin,
59003008	lê t’u qûl-bende zimên nikare. Ew zulmk’arekî bêar e, je’ra me’rava dagirtî ye.
59003009	Em bi wî şikirîyê didine Xudan û Bav, bi wî jî nifir’a mêriv dikin, yêd ku dilqê Xwedêda hatine xuliqandinê.
59003010	Hema ji wî devî jî dua û nifir’ dertên. Xûşk-birayêd min, ev yek ne cayîz e ku aha be.
59003011	Gelo ji ç’e’vkanîkê ava xweş û te’l dide der?
59003012	Gelo dibe xûşk-birayêd min, wekî dara hêjîrê berê zeyt’ûnê bide, yan jî k’ola tirîyê hêjîrê? Ne jî ji şor’ayîyê ava xweş dertê?
59003013	Nava weda k’î serwaxt û aqil e? Bira ew bi p’ergalîya xweye qenc, kirêd xwe bi milûktîya serwaxtîyê bide k’ifşê.
59003014	Lê heger dilê weda h’evsûdîya xirab û ç’e’vnebarî hene, k’ubar nebin û r’astîyê derew dernexin.
59003015	Eva «serwaxtîya» ne dayîna jorin e, lê ji dinê ye, ya merivayî ye û ji cina ye.
59003016	Çimkî li k’îderê h’evsûdî û ç’e’vnebarî hene, li wir bêt’erbetî û her kirinêd xirab jî hene.
59003017	Lê serwaxtîya jorin, berê pêşin paqij e, paşê e’dil e, milûk û berbihêr e, bi r’e’mê û berêd qencîyêva t’ijî ye, bê t’agêr û bê h’ilek’arî ye.
59003018	Û berê heqîyê ji alîyê yê ku bi e’dilayîyê diçîne tê çinînê.
59004001	Ji k’u ne ew şer’ û de’wê nava weda? Ne ji temêd we ne, ku nava dilê weda şer’ê xwe dikin?
59004002	Ç’e’vê we li tişta ye, lê nak’eve destê we, dikujin û ç’e’vnebarîyê dikin, lê nikarin bigihîjine meremê xwe, hingê hûn hevr’a dik’evine h’ucetê û şer’ dikin. Hûn dest naxin, çimkî hûn hîvî ji Xwedê nakin.
59004003	Û gava hîvî dikin, nastînin, çimkî ser nêta xirabîyê hîvî dikin, wekî k’êfêd dilê xwe derbaz kin.
59004004	Bêe’silno! Hûn nizanin k’ê vê dinê h’iz dike, ew neyartîyê li Xwedê dike? Awa k’î dixwaze bibe yarê dinê, ew xwe dike neyarê Xwedê.
59004005	Yan t’exmîna we badîhewa nivîsar dibêje, ku Xwedê demana wî r’uh’ê ber meda ye?
59004006	Lê belê ew hê k’eremê dide me. Lema nivîsar dibêje: «Xwedê miqabilî k’ubar-babaxa ye, lê k’eremê dide şkestîya».
59004007	Awa ber Xwedê şkestî bin. Miqabilî mîrêcin bisekinin û ewê ji we bir’eve.
59004008	Xwe li Xwedê bigirin, Xwedê jî wê Xwe li we bigire. Destêd xwe bişon, gunek’arno, dilê xwe paqij kin, dudilîno.
59004009	Bine’lin, şîn û girî bin, bira k’enê we bibe şîn û eşqa we jî k’eder.
59004010	Li ber Xudan xwe bişkênin û Ewê we bilind ke.
59004011	Xeyba hevdu nekin xûşk-birano. K’î xeyba birê xwe dike, yan loma birê xwe dike, ew xeyba Qanûnê dike û loma Qanûnê dike. Lê heger tu loma Qanûnê dikî, îdî tu Qanûnê naqedînî, lê h’akimê wê yî.
59004012	T’enê Qanûndarek û H’akimek heye, ku dikare hin xilaz ke û hin jî unda ke. Lê tu k’î yî ku loma hevalê xwe dikî?
59004013	Niha hûn guhdar bin, yêd ku dibêjin: «Îro yan sibê emê her’ine filan bajarî û li wê derê salekê bimînin, t’ucaretîyê bikin û qazinc kin».
59004014	Hûn nizanin wê sibê çi bê serê we. E’mirê we çi ye? Hûn mîna mijê ne, hew dinihêr’î heye, hew dinihêr’î t’une.
59004015	Gerekê hûn aha bêjin: «Heger Xudan bixwaze, emê bijîn û filan yan bêvan tiştî bikin».
59004016	Lê hûn bi k’ubar-babaxîya xwe difir’in. Her p’eydayîneke aha xirabî ye.
59004017	Awa ewê ku zane qencîyê bike û nake, ew jêr’a gune ye.
59005001	Niha hûn bibihên, dewletîno! Bigirîn û şînê bikin bona wê belengazîya ku wê bê serê we.
59005002	Hebûka we r’izî ye, k’incêd we jî bûne xurê bizûzê.
59005003	Zêr’ û zîvê we zeng girtin e û zenga wanê bibe şe’dê miqabilî we û mîna alava êgir goştê we h’ûfî xwe ke. We bona r’ojêd axirîyê xizne xwer’a t’op kir!
59005004	We ew heqêd p’alêd ku e’rdê we didirûtin nedanê. Va ye ew heq dikine zarîn. Şikîyatê wan p’ala gihîştîye guhê Xudanê Zor.
59005005	We li ser dinê ç’e’vê xwe tiştekîda nehiştîye, li gora dilê xwe xwarîye-vexwarîye, çawa k’ozîkirî, bona r’oja serjêkirinê.
59005006	We ew merivêd r’ast lomek’ar kirin û kuştin, k’îjan ku miqabilî we r’anebûn.
59005007	Awa xûşk-birano, sebir kin h’eta hatina Xudan. Dîna xwe bidinê, cotk’ar hîvîya berê e’rdêyî bi qîmet e, bona wê yekê sebir dike h’eta barana pêşin û paşin lêde.
59005008	Hûn jî sebir kin, gumana xwe unda nekin, çimkî hatina Xudan nêzîk e.
59005009	Bîna xwe ji hevdu teng nekin xûşk-birano, ku dîwana we nebe. Va ye h’akim pişt dêrî sekinî ye.
59005010	Xûşk-birano, alîyê te’lî-tengîya û sebirêda ç’e’v bidine wan p’êxembera, yêd ku bi navê Xudan xeber dane.
59005011	Belê em xwezîya xwe li yêd sebir dikin tînin. We bona sebira Îbo bihîstîye û we dît, Xudan axirîya wî çawa xêr kir, çimkî Xudan gelekî îsaf û r’e’m e!
59005012	Berî her tiştî xûşk-birayêd min, sond nexwin, ne bi e’zmên, ne bi e’rdê, ne jî sondeke mayîn. Bira «Belê»-ya we belê be, «Na»-ya we na be, wekî hûn dîwanê ser xweda neynin.
59005013	Heger yek ji we te’lî-tengîyêda ye, bira dua bike. Heger yek şa ye, bira eşqî Xwedê bistirê.
59005014	Heger yek ji we nexweş e, bira gazî berpirsîyarêd civînê ke, ser wîda bira dua bikin, bi navê Xudan bi r’ûn r’ûn kin.
59005015	Û duayê bi bawerîyê wê yê nexweş qenc ke û Xudan wê wî r’ake ser p’îya. Û heger gunek jî kiribe, wê wî bê baxşandinê.
59005016	Lema ber hev gunêd xwe bidine r’ûyê xwe û bona hev dua bikin, wekî hûn qenc bin. Duayê yê r’ast gelekî qewat e û h’ukum dike.
59005017	Êlyas xût merivekî mîna me bû, bi dil û can dua kir, ku baran nebare û sê sal û nîva ser e’rdê baran nebarî.
59005018	Û paşê dîsa dua kir, ji e’zmên baran barî û e’rdê berê xwe da.
59005019	Gelî xûşk-birayêd min! Heger yek ji we ji r’îya r’astîyê bik’eve û yekî din wî veger’îne,
59005020	bira ew zanibe yê ku gunek’ar ji r’îya wîye xalifî vediger’îne, ew r’uh’ekî ji mirinê xilaz dike û gelek guna r’esît dike.
60001001	Ji Petrûs, Şandîyê Îsa Mesîh, cime’ta Xwedêye bijartîr’a, ya ku li welatêd Pontosê, Galatyayê, Kepedokyayê, Asyayê û Bîtênyayêda xerîb belabûyî ye.
60001002	Hûn li gora wê qirara Bav Xwedêye pêşda hatine bijartinê û bi R’uh’ê Pîroz buhurtî-jibare dibin, wekî guhdarîya Îsa Mesîh bikin û bi xûna Wîye r’êtî bêne paqijkirinê: De bira k’erem û e’dilayî hê li we zêde be.
60001003	Şikir ji Xwedêr’a, Bavê Xudanê me Îsa Mesîh, ku ji r’e’ma Xweye p’ir’, careke din em dinê xistin, bi r’abûna Îsa Mesîhe ji mirîya, wekî bibine xweyê gumana sax
60001004	û wan soz-qirarêd nebetale ner’izî û neç’ilmisî war bin. Evana li e’zmana wer’a xweykirî ne.
60001005	Û qewata Xwedê pê bawerîya we, we xwey dike, bona wê xilazbûna hazirkirî, ya ku axirîya zemênda wê xuya be.
60001006	Hûn bi wê şa dibin, r’ast e niha jî usa diqewime ku hûn hinekî me’dekirî ne, ji dest cûr’e-cûr’e cêr’ibandina.
60001007	Ev yek dibe sebeb, wekî xalisîya bawerîya we hê bi qîmet k’ifş be, ne ku ew zêr’ê ku nava êgirda tê cêr’ibandinê lê dîsa unda dibe û bi vî awayî ew bawerîya we wê hêjayî pesin, r’ûmet û qedir be, wextê xuyabûna Îsa Mesîh.
60001008	We Ew nedîtîye, lê hûn Wî h’iz dikin, niha jî nabînin, lê bawerîya xwe Wî tînin û şa ne bi wê eşqa mezine xweyîr’ûmet, ku bi zara nayê gotinê.
60001009	Çimkî hûn xilazkirina r’uh’ê xwe distînin, ku meremê bawerîya we ye.
60001010	Bona vê xilazbûnê p’êxember lê ger’îyan û k’etibûne bin e’nena û bona wê k’erema ku wê wer’a bibûya p’êxembertî kirin.
60001011	R’uh’ê Mesîhî nava wanda hê pêşda li ber wan vedikir, ku Mesîhê cefê bik’işîne û peyr’a bik’eve r’ûmeta Xwe. Û wan dikir ku bizanibin k’a bona k’engê û zemanekî çawada ev yekê biqewimin.
60001012	Li ber wan vebû, wekî ew ne ku bona xwe, lê bona we xebitîn, gava ew tiştêd niha wer’a bi destê wan hatine gotinê, yêd ku Mizgînî wer’a dannasîn kirin, bi R’uh’ê Pîrozî ku ji e’zmên hate şandinê. Milyak’et jî demana wan tiştada ne, ku hema bibînin.
60001013	Bona wê yekê hûn fikirêd xweda piştgirêdayî û h’işyar bin, t’am gumana xwe bidine ser wê k’eremê, ya ku wê wer’a bê dayînê, wextê xuyabûna Îsa Mesîh.
60001014	Mîna zar’êd guhdar bin, nebine mîna wî wextê dilxwestinêd xweye nezanîya xweda.
60001015	Lê mîna wî Pîrozê ku gazî we kir, hûn jî pîroz bin nava h’emû r’abûn-r’ûniştina xweda.
60001016	Çawa nivîsar e: «Pîroz bin, çimkî Ezî pîroz im».
60001017	Heger hûn Wîr’a Bavo dibêjin, Yê ku bê firqî dîwana her kesî weke e’melêd wî dike, ku usa ye vî wextê xerîb-firarîya xweye vê dinê bi xofa Xwedê derbaz kin.
60001018	Çimkî hûn zanin wekî hûn ji r’aw-r’izimêd kal-bavaye bêkêr, pê wan tiştêd ku unda dibin, awa gotî zêr’a yan zîva nehatine k’ir’înê,
60001019	lê pê xûna Mesîhe qîmet-giran, ku ew çawa berxekî bêqusûr û bêlek’e bû.
60001020	Ew hê berî destpêbûna dinyayê k’ifşkirî bû, lê van axirîyada bona we e’yan bû.
60001021	Bi Wî we bawerîya xwe Wî Xwedêyî anî, Yê ku Ew ji nava mirîya r’akir û r’ûmet da Wî, lema bawerî û gumana we ser Xwedê ye.
60001022	Awa we guhdarîya r’astîyê kir û bi vî awayî xwe paqij kir, ku h’izkirina we hindava xûşk-birada bê h’ilek’arî be, niha bi dilê sax hevdu qayîm h’iz bikin.
60001023	Hûn ne ku ji havênê p’ûç’ dîsa dinê k’etine, lê ji yê nep’ûç’, ji xebera Xwedêye xweyîe’mire h’eta-h’etayê.
60001024	Çimkî «H’emû meriv mîna gîhê ne û t’emamîya r’ewşa wan mîna gulê gîhê. Gîha h’işk dibe û gulêd wê jê diwarin,
60001025	lê xebera Xudan h’eta-h’etayê dimîne». Ev ew xeber e, ku bi Mizgînîyê wer’a hate dayînê.
60002001	De her cûr’e xirabîyê, h’ilek’arîyê, dur’ûtîyê, h’evsûdîyê û buxdanbêjîyê ji p’êşa xwe dawşînin.
60002002	Mîna dergûşêd li ber bistên, h’eyra şîrê sipîyî r’uh’anîda bin, ku hûn bi wî xilazbûnêr’a mezin bin.
60002003	Çimkî nivîsar e: We «te’ma şîrinayîya Xudan hildaye».
60002004	Xwe li Wî bigirin, Wî kevirê saxî ku ji meriva t’exsîrkirî ye, lê ji Xwedêda bijartî û xweyîqedir e.
60002005	Hûn jî mîna kevirêd sax, p’aristgeheke r’uh’anî werine çêkirinê, çawa k’ahînêd pîroz qurbanêd r’uh’anîye li Xwedê xweş bi Îsa Mesîh bidin.
60002006	Çimkî k’itêbêda nivîsar e: «Va Ez Sîyonêda kevirekî jibareyî û xweyîqedir çawa kevirê e’nîşkê datînim û k’î bawerîya xwe Wî bîne, t’u car wê şermî nemîne».
60002007	Awa ew kevir bona we bawermenda xweyîr’ûmet e, lê bona nebawera: «Ew kevirê ku hosta t’exsîr kir, Ew bû serê e’nîşkê»,
60002008	«Kevirê ku meriv serda dilik’umin û zinarê ku jê hol dibin». Ew dilik’umin, çimkî guhdarîya xeberê nakin û çawa wê yekêr’a jî k’ifşkirî ne.
60002009	Lê hûn qebîleke jibare ne, k’ahînêd p’adşatîyê, miletê buhurtî, cime’ta Xwedê, wekî k’eremetêd Wî bikine dengî, Yê ku hûn ji te’rîstanîyê gazî r’onaya xweye h’ujmek’ar kirine.
60002010	Wextekê hûn ne t’u cime’t bûn, lê niha bûne cime’ta Xwedê, hûne bê r’e’ma Xwedê bûn, lê niha we r’e’m dîtîye.
60002011	Delalno! Ez hîvî ji we dikim, çawa merivêd firarî û xerîbe vê dinê, h’evza xwe ji dilhavijîyêd bedenê bikin, ku miqabilî r’uh’ê we şer’ dikin.
60002012	Nava p’ûtp’aristada hûn xwe usa p’ergal xwey kin, wekî çi tiştîda jî we r’ezîl bikin çawa xirab, kirêd weye qenc bibînin û şikirîyê bidine Xwedê, wê R’oja ku serîkî bide dinê.
60002013	Gur’a her serwêrtîyêd merivayêda bin, bona xatirê Xudan, gur’a p’adşêda bin, çawa serwêrê herî bilind,
60002014	usa jî gur’a welîyada bin, ku ji alîyê p’adşêda şandî ne, wekî cezayê bidine neheqa û pesin jî bidine qenca.
60002015	Çimkî ev e qirara Xwedê, ku hûn bi qencîkirinê dengê merivêd bêh’işe nezan bidine bir’înê.
60002016	Mîna merivêd aza bijîn. Bira azayîya we nebe xêlîya xirabîkirinê, lê bijîn çawa xulamêd Xwedê.
60002017	Qedirê h’emûya bigirin xûşk-bira h’iz bikin, ji Xwedê bitirsin, qedirê p’adşê bigirin.
60002018	Xulamno, bi xofk’êşîke mezin gur’a axayêd xweda bin, ne ku t’enê gur’a yêd qenc û berbihêrada bin, lê gur’a zulmk’arada jî.
60002019	Çimkî eva bextewarîk e, heger yek bona xatirê Xwedê cîkî heqî-neheq zelûlîyê dik’işîne û sebir dike.
60002020	Lê çi feyde heger hûn bona gunekirinê bêne lêdanê û teyax kin? Lê heger hûn bona qencîkirinê cefê bibînin û teyax kin, hûn li ber Xwedê bextewar in.
60002021	Belê hûn vê yekêr’a hatine gazîkirinê, çimkî Mesîh xwexa jî bona we cefa k’işand û nexşek wer’a hişt, wekî hûn p’êgeha Wîda her’in.
60002022	Ewî gune nekir û zarê Wîda h’ilek’arî t’unebû.
60002023	Gava dihate r’ezîlkirinê, ji berva kes r’ezîl nedikir, gava cefa dik’işand, gef li kesekî nedixwar, lê Xwe spartibû h’akimê ser r’astîyê.
60002024	Ewî gunêd me bedena Xweda r’akirine ser dar, wekî em hindava gunada mirî bin û bona heqîyê bijîn: Bi dexmêd Wî hûn qenc bûn.
60002025	Çimkî hûn mîna pezêd xalifî bûn, lê niha hûn li Şivan û Se’vîyê r’uh’ê xwe veger’îyane.
60003001	Usa jî k’ulfetno, gur’a mêrê xweda bin, wekî ji wan hinek jî, heger guhdarîya xeberê nakin, bi p’ergalîya jinêd xwe, bê gotin jî bêne ser bawerîyê
60003002	gava p’ergalîya weye xofe û nave-namûs bibînin.
60003003	Bira xemila we dervava bi gulîvegirtinê û t’or’êd zêr’a, yan jî bi k’inca nîbe,
60003004	lê ya merivê hindur’ê dilda, r’uh’ekî milûk û girane bedewetîya nebetal e, ku li ber Xwedê p’ir’ bi qîmet e.
60003005	Çimkî berê bi vî tiherî k’ulfetêd pîroze ku gumana xwe danîbûne ser Xwedê, xwe dixemilandin, xemila wan ew bû ku gur’a mêrê xwe bikirana,
60003006	mîna Serayê ku gur’a Birahîmda bû û digote wî: «Xweyê min». Îdî hûn qîzêd wê dêyê ne, heger hûn xwe li qencîyê digirin û ji t’u tiştî natirsin.
60003007	Usa jî mêrno, bi fe’mdarîyê e’mirê xwe t’evî jinêd xwe derbaz kin, çawa qisimê sist qedirê wan bigirin, usa jî çawa hevalwarê wê jîyîna ku hûnê p’êşk’êş bistînin, wekî t’u tişt nebine bayîsê duayêd we.
60003008	Heyneser h’emû jî ser nêtekê bin, ser hev şewat bin, hev h’iz bikin, r’e’m û şkestî bin.
60003009	Ji ber xirabîyêva xirabîyê nekin, yan ji ber bêhurmetkirinêva bêhurmetkirinê, lê ji ber vanva dua-dirozga li wan bikin, çimkî hûn vê yekêr’a hatine gazîkirinê, wekî dua-dirozgê sozdayî ser weda bê.
60003010	Çimkî nivîsar e: «K’î jîyînê begem dike û dixwaze r’ojêd xweş bibîne, bira zimanê xwe ji xirabîyê xwey ke û zarê xwe jî ji h’ilek’arîyê.
60003011	Bira ji xirabîyê veger’e, qencîyê bike û e’dilayîyê biger’e, li pey wê her’e.
60003012	Çimkî ç’e’vê Xudan li ser r’asta ye û guhê Wî ser duayê wan e, lê Xudan miqabilî wan e, yêd ku xirabîyê dikin».
60003013	K’î wê xirabîyê li we bike, heger hûn demana qencîkirinêda bin?
60003014	Lê heger hûn bona r’astîkirinê cefê jî bibînin, hûne xwezilî ne! Îdî ji meriva netirsin û xwe unda nekin.
60003015	Lê belê Mesîh çawa Xudanê pîroz dilê xweda bilind bigirin. Her gav hazir bin, caba wan h’emûya bidin, yêd ku bona wê gumana nava weda dipirsin. Lê wê yekê bi xof û milûktîyê bikin,
60003016	xweyê îsafa r’ih’et bin, wekî, gava hûn bêne r’ezîlkirinê, yêd ku p’ergalîya weye qence t’evî Mesîh bêhurmet dikin, şermî bin.
60003017	Hê qenc e, heger qirara Xwedê ye, em bona qencîyê cefê bik’işînin, ne ku bona xirabîyê.
60003018	Çimkî Mesîh carekê bona her t’im bona guna cefa k’işand, Yê heq bona neheqa, wekî me nêzîkî Xwedê ke. Ew alîyê bedenîda hate kuştinê, lê alîyê r’uh’anîda jîyînêr’a hate veger’andinê.
60003019	Bi r’uh’anî çû nava wan r’uh’êd kelêda dannasîn kir,
60003020	yêd ku wextekê ne guhdar bûn, gava Xwedê bi dûmika dirêj sebir dikir, wî zemanê Nuhda, gava gemî dihate çêkirinê. Wêda hindik, awa gotî h’eyşt nefs «nava avêda» xilaz bûn.
60003021	Ew av sûretê nixumandinê bû, k’îjan niha we xilaz dike. Ew nixumandin ne ku we ji qilêra bedenê dişo, lê ji îsafa r’ih’et şe’detîk e li ber Xwedê. Ew yek bi r’abûna Îsa Mesîhe ji mirîya we xilaz dike,
60003022	Yê ku çûye e’zmên, li milê Xwedêyî r’astê ye û milyak’et, h’ukumet û qudretêd r’uh’anî bin gur’a Wîda ne.
60004001	Awa Mesîh ku bona me bedenî cefa k’işand, hûn jî bi wê nêt-fikirê sîlih’kirî bin. Çimkî yê bi bedenî cefa k’işand, wî dest ji guna k’işandîye,
60004002	wekî îdî h’eta mirina xwe, ne ku li gora dilhavijîyêd xweye merivayî bijîn, lê li gora qirara Xwedê.
60004003	Besî we ye, ku we wextê jîyîna xweye bihurîda li gora xwestina p’ûtp’arista derbaz kirîye, hûn pey h’eramîyê, temxwestinêd xirab, pey-vexwarinê, kûç’iksantîyê, serxweşîyê û p’ûtp’aristîya k’irêt k’etibûn.
60004004	Ew p’ûtp’arist e’cêbmayî jî dimînin, wekî hûn t’evî avîtîya wane bênamûsî nabin û navê xirab li pey we dixin.
60004005	Lê ewê li ber Wî cabdar bin, Yê ku hazir e dîwana mirî û zêndîya bike.
60004006	Bona vê yekê jî wan mirîyar’a Mizgînî hate dayînê, yêd ku bi bedenî mîna meriva dîwana wan hate kirinê, wekî bi r’uh’anî bijîn mîna Xwedê.
60004007	Axirîya her tiştî nêzîk bûye. Awa serwaxt û ser xwe bin, ku bikaribin dua bikin.
60004008	Berî her tiştî, h’izkirina we hindava hevda bi dil û can be, çimkî h’izkirin gelek guna dinixême.
60004009	Hindava hevda mêvanh’iz bin, bîna xwe teng nekin.
60004010	Ji we k’ê çi p’êşk’êş standîye, bi wê jî hevr’a xizmetk’arîyê bikin, çawa wek’îlêd qence k’erema Xwedê.
60004011	Heger yek xeber dide, bira gotinêd Xwedê xeber de, heger yek xizmetk’arîyê dike, bira bi wê qewatê bike, ku Xwedê dayê, wekî her tiştîda navê Xwedê bê bilindkirinê bi Îsa Mesîh, r’ûmet û qudret ji Wîr’a h’eta-h’etayê. Amîn.
60004012	Delalno! Ji wê alava tengasîyê e’cêbmayî nemînin, ku bona cêr’ibandinê tê serê we û nefikirin ku ev çi bela bû li we qewimî.
60004013	Lê şa bin, ku hûn t’evî cefêd Mesîh dibin, wekî wî wextê xuyabûna r’ûmeta Wî hûnê ji şabûnê geş bin.
60004014	Heger hûn bona navê Mesîh bêne r’ezîlkirinê, hûne xwezilî ne, ku usa ye R’uh’ê xweyîr’ûmet, R’uh’ê Xwedê ser we danîye.
60004015	Bira ji we t’u kes cefê nek’işîne, çawa mêrkuj, yan diz, yan zulmk’ar, yan jî t’evî şixulê xelqê bûyî.
60004016	Lê heger cefê bik’işîne çawa mesîhî, bira şerm neke, lê şikirîyê bide Xwedê bona vî navî, ku ser wî ye.
60004017	Îdî wext pêr’a gihîştîye, wekî dîwan ji mala Xwedêda destpêbe û heger pêşda ji meda destpêdibe, lê axirîya wanê çawa be, yêd ku gur’a wê Mizgînîya ji Xwedê nakin?
60004018	Nivîsar e: «Heger yê r’ast wê bi zorekê xilaz be, îdî h’alê nep’ak û gunek’ara wê çawa be?»
60004019	Awa yêd ku li gora qirara Xwedê cefê dik’işînin, bira xwe li qencîyê bigirin, r’uh’ê xwe bispêrine E’firandarê xweyî amin.
60005001	Ez hîvî ji berpirsîyarêd nava weda dikim, ez xwexa jî çawa berpirsîyar û şe’dê cefêd Mesîh û heval-p’arê wê r’ûmetê me, ya ku wê xuya be.
60005002	Şivantîyê wî kerîyê pezê Xwedêyî li ber xwe bikin, ne ku bê dil, lê bi dil û can usa xwey kin, çawa Xwedê dixwaze, ne ku bona k’ara xwe, lê bi r’ezedilî,
60005003	ne ku li ser yêd ku p’ara we k’etine h’ukum kin, lê nexşê qenc nîşanî kêrî kin.
60005004	Û gava Serekşivan e’yan be, hûnê wê t’acê r’ûmetê bistînin, ku ç’irûsîya wê unda nabe.
60005005	Usa jî cahilno, gur’a mezinada bin. Û hûn h’emû jî, li ber hev şkestî bin, xulamtîyê hevdur’a bikin, çimkî nivîsar e: «Xwedê miqabilî k’ubar-babaxa ye, lê k’eremê dide şkestîya».
60005006	Bin destê Xwedêyî zor ta bin, ku Ew wextda we bilind ke
60005007	û h’emû xemêd xwe bavêjine ser Wî, çimkî Ew bona we xem dike.
60005008	Serwaxt bin, h’işyar bimînin! Mîrêcinê neyarê we mîna şêr mir’e-mir’a wî ye, diger’e k’a k’ê h’ûfî xwe ke.
60005009	Bawerîyêda h’îmgirtî miqabilî wî bisekinin, çimkî hûn zanin ku xûşk-birêd we jî t’emamîya dinyayêda xût wan cefa dik’işînin.
60005010	Lê Xwedêyê t’emamîya k’eremê, Yê ku pê Mesîh hûn gazî r’ûmeta xweye h’eta-h’etayê kirine, pey hinek cefa dîtinêr’a, wê Xwexa we k’amil ke, bişidîne, qewat ke, xweyîbingeh ke.
60005011	Qudret ji wîr’a h’eta-h’etayê. Amîn.
60005012	Min bi destê Sîlas, çawa birakî amin ez wî h’esab dikim, kin wer’a nivîsî, dil didime we û şe’detîyê didim, ku ev e k’erema Xwedêye r’ast. Vêda hûn qewîn bisekinin.
60005013	Civîna Babîlonêda li we silav dike, ya ku t’evî we hatîye bijartinê, usa jî lawê min Marqos.
60005014	Bi r’amûsana h’izkirinêye dilê sax hevdu silav kin. De bira e’dilayî li we h’emûyêd p’ara Mesîh be. Amîn.
61001001	Ji Şimh’ûn Petrûsê xulam û şandîyê Îsa Mesîh, wanr’a, yêd ku bi heqîya Xwedê Xilazkirê me Îsa Mesîh ew bawerîya xweyîqîmet standin, çawa me stand:
61001002	De bira k’erem û e’dilayî bi wê zanebûna Xwedê û Xudanê me Îsa li ser we zêde be.
61001003	Qewata xwedêtîya Wî her tiştê ku li jîyîna xwedênasîyê dik’eve p’êşk’êşî me kir, bi wê zanebûna meye hindava Wîda, Yê ku bi saya r’ûmet û qencîya Xwe gazî me kir.
61001004	Bi vî awayî Ewî sozêd here mezine qîmet dane me, wekî em bi wan t’evî binyat’a xwedêtîyê bin û ji wê boş-betalîya ku ji dilhavijîyêd dinê pêşda tê bir’evin.
61001005	Hema bona vê yekê her alîyava xîret kin, ser bawerîya xweda qencîyê zêde kin, ser qencîyêda zanebûnê,
61001006	ser zanebûnê xwegirtinê, ser xwegirtinê sebirê, ser sebirê xwedênasîyê,
61001007	ser xwedênasîyê h’uba xûşk-bira û ser h’uba xûşk-bira h’izkirinê.
61001008	Çimkî heger ev şuretana nava weda hene û zêde dibin, hûn bêkêr û bêber namînin nava wê zanebûna weye hindava Xudanê me Îsa Mesîhda.
61001009	Lê li cem k’ê ev şuretana t’unene, ew ç’e’vada haqas me’rim e, wekî qet nabîne û bîr kirîye ku ji gunêd xweye berê paqij bûye.
61001010	Bona vê yekê xûşk-birano, hê bikin ku wê gazî û jibarebûna xwe t’estîq kin. Hûn ku vê yekê bikin, t’u car nak’evin.
61001011	Bi vî awayî dergehê li ber we bi mer’danî vebe, ku bik’evine P’adşatîya h’eta-h’etayêye Xudan û Xilazkirê me Îsa Mesîh.
61001012	Bona vê yekê ez her gav dixwazim ku van tişta bikime bîra we, çawa hûn zanin û ser wê r’astîya ku gihîştîye we jî h’îmgirtî ne.
61001013	Ez vê yekê jî r’ast dibînim, wekî h’eta vî qalibîda me bînime bîra we.
61001014	Çimkî zanim ku ezê zûtirekê vî qalibî ji xwe bêxim, çawa ku Xudanê me Îsa Mesîh e’lamî min kirîye.
61001015	Awa ezê bikim, ku pey çûyîna minr’a jî, hûn her gav bikaribin van tişta bînine bîra xwe.
61001016	Em ne ku pey ç’ilovîskîyêd hostatîye berxwederxistî k’etibûn gava me derheqa qewat û hatina Xudanê me Îsa Mesîhda wer’a got, lê me bi ç’e’vêd xwe mezinayîya dîndara Wî dît.
61001017	Ewî ji Bav Xwedê r’ûmet û hurmet stand, gava ji wê R’ûmeta Qeşeng deng hat û got: «Ew e Kur’ê Minî delal, ji k’îjanî Ez r’azî me».
61001018	Me xwexa ev deng bihîst, gava ji e’zmên hat, hingê em t’evî Wî serê ç’îyayê buhurtî bûn.
61001019	Awa gotinêd p’êxembertîyê jî bona me hê mak dibin. Qenc e wekî hûn dîna xwe bidine wan, çimkî ew mîna ç’irakê ne, ku te’rîyêda r’onayê dide, h’eta sibeh zelal be û steyrka berbir’o dilê weda derê.
61001020	Lê pêşîyê vê yekê zanibin ku t’u kes xweserîxwe nikare p’êxembertîyêd nivîsarê şiroveke.
61001021	Çimkî t’u p’êxembertî bi xwestina dilê meriva nehatîye dayînê, lê meriva bi r’êberîya R’uh’ê Pîroz ji Xwedêda xeber dane.
61002001	P’êxemberêd derew jî nava cime’ta Îsraêlêda derk’etine, çawa li nava weda jî wê dersdarêd derew derên. Ewê hînkirinêd zewal vedizine nava we, wî Xweyîyê ku ew k’ir’în jî înk’ar kin û zûtirekê belayê bînine serê xwe.
61002002	Gelek wê ber bayê bênamûsîya wan k’evin, r’ûyê wanda wê r’îya r’astîyê bê bêhurmetkirinê.
61002003	Wê ji dest timak’arîyê bi zarê xweş we bixapînin bona k’ara xwe. Dîwana wanê derengî nebe, bela wan ber şêmîkê ye.
61002004	Çimkî h’eyfa Xwedê li wan milyak’etêd ku gune kirin nehat, lê ew qeydkirî avîtine zindana te’rîstanîyê, R’oja Dîwanêr’a dane xweykirinê.
61002005	Û h’eyfa Wî dinya pêşin jî nehat, t’enê h’eyşt nefs, Nuhê ku heqî dannasîn dikir, mala wîva xilaz kir gava lêyî anî ser dinya nep’aka.
61002006	Dîwana bajarêd Sodom û Gomorayê jî kir, ew kirin ax-xwelî, wêran kir, bona nep’akêd pey wanr’a dersek hişt.
61002007	Lûtê r’ast jî, ku ji bêp’ergalîya nep’akaye bênamûsî aciz bibû, xilaz kir.
61002008	Çimkî ewî r’ast, ku nava wanda dima, kirêd bêolîtîya wan didîtin û dibihîstin, her r’oj r’uh’ê wîyî r’ast xweda dişewitî.
61002009	Xudan ku bi vî awayî kir, ew zane çawa xwedênasa jî ji cêr’ibandina xilaz ke û neheqa R’oja Dîwanêr’a xwey ke, wekî cezayê xwe bistînin,
61002010	îlahî wan, yêd ku pey h’eramîya xwestina qalib k’etine, dijenine serwêrtîyê. Ewe berzeq û xwer’azî ne, xof jî nakin, yêd xweyîr’ûmete jorin bêhurmet dikin,
61002011	lê milyak’et çiqasî pê qewat û zorayîya xwe ji van zêdetir in, dîsa li ber Xudan bi bêhurmetkirinê şikîyatê wan nakin.
61002012	Ev merivana mîna h’eywanêd bêzare-bêziman in, bi qafê xweye vala têne r’êberîkirinê, ku bona nêç’îr û kuştinê dinê k’etine, wan tişta bêhurmet dikin ku nizanin ew çi ne, evê jî mîna wan h’eywana unda bin her’in.
61002013	Xirabîya wanê li wan veger’e. K’êfa dilê xwer’a xirabîya ku r’o-nava-r’ojê dikin xwer’a şabûn h’esab dikin. Evana lek’e û h’eram in, t’evî we dixwin-vedixwin û hingê nava r’îyêd xweye derewda k’êf dikin.
61002014	Ç’e’vêd wan li zinêk’arîyê ye, ji gunekirinê t’êr nabin, bawermendêd neşidîyayî pey xwe dibin, dilê wan t’enê hînî timak’arîyê bûye. Nifir’ ser wan e!
61002015	Destê xwe ji r’îya r’ast kirin, xalifîn, r’îya Bilamê Beûrda çûn, yê ku maşê neheqîyê h’iz kir.
61002016	Lê li neheqîya wî hate hilatinê gava k’era bêzare-bêziman bi zimanê merivayê xeber da û pêşîya bêaqilîya p’êxember girt.
61002017	Ev merivêd ha kanîyêd ç’ikîyayî ne û e’wrêd ji ber bê ajotî ne. Şever’eşa te’rîstanîyê bona wan xweykirî ye.
61002018	Yêd ha gotinêd p’ûç’e ji xwe mestir dibêjin, bi temêd merivayêye xirab wan dixapînin, yêd ku çendek pêşda ji ewêd r’îya xalifîda diçin, r’evîbûn.
61002019	Evana yêd ahar’a azayîyê soz didin, lê xwexa xulamêd p’ûç’bûnê ne, çimkî meriv çi tiştîda ku dide der, dibe xulamê wê yekê.
61002020	Heger ewêd ku pê zanebûna hindava Xudan û Xilazkirê me Îsa Mesîh carekêr’a destê xwe ji h’eramîyêd dinê kirin, paşê dîsa bik’evine nava wan h’eramîya, bidine der, axirîya wanê ji ya pêşin xirabtir be.
61002021	Wanr’a hê qenc bû, ku qet ev r’îya heqîyê nas nekirana, ne ku pey naskirinêr’a ji wê t’emîya pîroz dager’îyana, ya ku wanr’a hate dayînê.
61002022	Ev gotin r’ast tê serê wan: «Se vediger’e ser ver’eşandina xwe» û «Berazê şûştî dîsa xwe h’er’îyê vedide».
61003001	Delalno, eva îdî ne’ma duda ye ez wer’a dinivîsim. Ez bi van ne’ma dikim ku fikira weye safî h’işyar kim, bînime bîra we.
61003002	Dixwazim wekî hûn gotinêd p’êxemberêd pîroz, ku pêşda gotibûn û wê t’emîya Xudan û Xilazkir, ku bi şandîya hatine gotinê bîr bînin.
61003003	Berî her tiştî vê yekê zanibin ku r’ojêd axirîyêda merivê derên, qerfê xwe xwedênasa bikin, ewê bi xwestina dilê xwe bimeşin
61003004	û wê bêjin: «K’a ew sozê hatina Wî? Bavêd me e’mirê Xwedê cî anîn çûn, lê her tişt hê ji wextê e’firandina dinyayêda usa mane».
61003005	Yêd aha ku difikirin, vê yekê davêjine pişt guhê xwe, ku hê pêşda bi xebera Xwedê e’zman hebûn û e’rd ji nava avê û bi avê p’eyda bû.
61003006	Û bi avê jî dinya berê nuq bû, unda bû.
61003007	Lê e’rd û e’zmanêd niha jî xût bi wê xeberê têne xweykirinê, ku bi agir unda bin. Ew bona R’oja Axretê têne hiştinê, k’îjanêda merivêd nep’ak wê unda bin her’in.
61003008	Lê bira ev yek weva te’rî nemîne, delalno: Cem Xudan r’ojek mîna h’ezar salî ye û h’ezar sal jî mîna r’ojekê ye.
61003009	Xudan sozê Xwe derengî nayêxe, çawa hinek difikirin. Ew bi dûmika dirêj li we sebir dike, naxwaze t’u kes unda be, lê dixwaze wekî h’emû ji gunekirinê veger’in.
61003010	Lê R’oja hatina Xudan wê mîna dizekî bê. Hingê e’zmanê bi qûjînîya mezin betavebin û tiştêd bin p’er’ê wanda jî wê bişewitin wêran bin, dinya û her tiştêd wêda jî wê unda bin her’in.
61003011	Heger ev her tişt wê bi vî awayî wêran bin her’in, hûn gerekê merivne çawa bin? Gerekê hûn jîyîna h’elal û xwedênasîyêda bimeşin,
61003012	hîvîya R’oja Xwedê bin û hatina Wî lez xin. Wê r’ojê e’zmanê bişewitin, wêran bin, agirê jî tiştêd bin p’er’ê wêda bih’elîne.
61003013	Lê em hîvîya e’rdekî nû û e’zmanêd nû ne, li gora sozê Wî, k’îjanada heqîyê bimîne.
61003014	Awa delalno, hûn ku hîvîya van yeka ne, bikin ku Ew we bêlek’e û bêqusûr e’dilayîyêda t’evî Xwe bibîne.
61003015	Sebira Xudanê me xilazbûn h’esab kin, çawa Pawlosê birê meyî delal jî bi wê serwaxtîya ku ji Xwedêda jêr’a hatîye dayînê, wer’a nivîsî.
61003016	H’emû ne’mêd xweda jî ew bona van tişta xeber dide. Wanda çend tişt hene ku ze’met têne fe’mkirinê, ku yêd nezane bêbingeh şaş şirovedikin, usa jî nivîsarêd pîroze mayîn û xwexa dibine bayîsê serê xwe.
61003017	Awa delalno, hê berêda hûn ku vê yekê zanin, haş ji xwe hebin, ku nebe hûn bi xalifandina merivêd bêolîtîyê ji r’ê derk’evin û ji cîyê xweyî şidîyayî bik’evin.
61003018	Lê k’erem û zanebûna Xudan û Xilazkirê me Îsa Mesîhda bigihîjin. Şikir ji Wîr’a, niha û h’eta h’etayê! Amîn.
62001001	Em ser wê yekê wer’a dibêjin, çi ku serê sêrîda hebû, me ew yek bihîst, bi ç’e’vê xwe dît, li Wî nihêr’î û dest dane Wî: Ew Xebera jîyînê ye.
62001002	Jîyîn e’yan bû, me ew dît, em şe’detîyê didin û bona wê jîyîna h’eta-h’etayê wer’a dibêjin, ya ku cem Bavê bû û meva e’yan bû.
62001003	Ew tiştê ku me dît û bihîst em wer’a jî dibêjin, wekî hûn jî meva t’evgirêdayî bin û ev t’evgirêdana me jî t’evî Bav û Kur’ê Wî Îsa Mesîh e.
62001004	Em van tişta wer’a dinivîsin, wekî şabûna me t’emam be.
62001005	Ev e ew gotina ku me ji Wî bihîst û e’lamî we dikin, ku Xwedê r’onayî ye û t’u te’rî Wîda t’une.
62001006	Heger em bêjin: «Em Xwedêva t’evgirêdayî ne», lê te’rîyêda biger’in, em derewa dikin û r’astîyê nakin.
62001007	Lê heger em r’onayêda biger’in, çawa ku Ew r’onayêda ye, emê hevva t’evgirêdayî bin û xûna Îsayê Kur’ê Wî wê me ji h’emû guna paqij ke.
62001008	Heger em bêjin: «Gunê me t’une», em xwexa xwe dixapînin û r’astî nava meda t’une.
62001009	Lê heger em gunêd xwe bidine r’ûyê xwe, Ew xweyê sozê Xwe ye û heqîyê dike, wê gunêd me bibaxşîne û me ji h’emû neheqîya paqij ke.
62001010	Heger em bêjin: «Me gune nekirîye», em Wî derewîn derdixin û xebera Wî nava meda t’une.
62002001	Zar’okêd min, ez vê yekê wer’a dinivîsim, wekî hûn guna nekin, lê heger yek gune bike, li cem Bavê piştgirê me, Îsa Mesîh, Yê Heq heye.
62002002	Ew e mecala baxşandina gunêd me û ne ku t’enê gunêd me, lê gunêd t’emamîya dinyayê jî.
62002003	Bi wê yekê em zanin ku em Wî nas dikin, heger em t’emîyêd Wî xwey kin.
62002004	Yê ku dibêje: «Ez Wî nas dikim», lê t’emîyêd Wî naqedîne, ew derewîn e û r’astî nava wîda t’uneye.
62002005	Lê yê ku gotina Wî diqedîne, h’izkirina Xwedê r’ast nava wîda t’emam e. Bi vê yekê em zanin ku em nava Wîda ne:
62002006	Ewê ku dibêje: «Ez nava Wîda me», gerekê usa bijî, çawa Îsa jît.
62002007	Delalno, ne ku t’emîke nû ez wer’a dinivîsim, lê wê t’emîya kevine ku hûn berê pêşda zanin. T’emîya kevin ew xeber e, ya ku we pêşda bihîstîye.
62002008	Lê belê t’emîke nû ez wer’a dinivîsim, ku r’astîya wê yekê çawa nava Wîda xuya dibe, usa jî nava weda. Çimkî te’rî derbaz dibe û r’onaya r’ast îdî r’onayê dide.
62002009	Ewê ku dibêje: «Ez nava r’onayêda me», lê birê wî ber ç’e’va r’eş e, ew hela hê nava te’rîyêda ye.
62002010	Ewê ku birê xwe h’iz dike, nava r’onayêda dimîne û nabe sebeb, ku hinek ji r’ê bik’evin.
62002011	Lê ewê, ku birê wî ber ç’e’va r’eş e, ew nava te’rîyêda ye, nava te’rîyêda diger’e û nizane k’uda diçe, çimkî te’rîyê ç’e’vêd wî kor kirine.
62002012	Ez wer’a dinivîsim, zar’okno, çimkî bi saya navê Wî gunêd we afû bûne.
62002013	Ez wer’a dinivîsim, bavno, çimkî hûn Wî nas dikin, Yê ku berê pêşda heye. Ez wer’a dinivîsim, cahilno, çimkî hûn ser yê Xirab k’etin.
62002014	Ez wer’a dinivîsim xişîmno, çimkî hûn Bavê nas dikin. Ez wer’a dinivîsim, bavno, çimkî hûn Wî nas dikin, Yê ku berê pêşda hebû. Ez wer’a dinivîsim, cahilno, çimkî hûn qewat in û xebera Xwedê nava weda dimîne û ser yê Xirab k’etine.
62002015	Dinyayê h’iz nekin, ne jî wan tiştêd ku dinyayêda ne. Heger yek dinyayê h’iz dike, h’izkirina Bavê nava wîda t’une.
62002016	Çimkî her tiştêd ku dinyayêda ne, dilhavijî, ç’e’vhavijî û k’ubar-babaxîya vî e’mirî ye, ew ne ji Bavê ne, lê ji vê dinyayê ne.
62002017	Dinyayê jî derbaz be, havijîya wê jî, lê ewê ku e’mirê Xwedê diqedîne wê h’eta-h’etayê bimîne.
62002018	Zar’no, va wextê axirîyê ye. Û çawa we bihîstîye ku ek’sîmesîh wê bê, îdî gelek ek’sîmesîh hatine. Ji wê yekê jî em zanin ku wextê axirîyê ye.
62002019	Hinek ji nava me derk’etin, lê ew ne ji me bûn. Heger ew ji me bûna, wê t’evî me bimana. Lê ew ji nava me derk’etin, ku e’yan be, ew h’emû ne ji me bûn.
62002020	Lê we ji Mesîhê Pîroz R’uh’ p’êşk’êş standîye û hûn h’emû jî r’astîyê zanin.
62002021	Ez wer’a nanivîsim, çawa ku hûn r’astîyê nizanin, lê çawa ku hûn wê yekê zanin, usa jî zanin ku her derew ne ji r’astîyê ye.
62002022	K’î ye derewîn? Hema ew e, yê ku dibêje: «Îsa ne Mesîh e». Ew e ek’sîmesîh, yê ku Bav û Kur’ înk’ar dike.
62002023	Ewê ku Kur’ înk’ar dike, heleqetîya wî t’evî Bavê t’une. Lê yê ku Kur’ îqrar dike, heleqetîya wî t’evî Bavê heye.
62002024	Awa çi ku we pêşda bihîstîye, bira ew nava weda bimîne. Heger ew tiştê we pêşda bihîstîye nava weda bimîne, hûnê jî nava Kur’ û Bavêda bimînin.
62002025	Û ev e ew sozê ku Wî da me, ew jîyîna h’eta-h’etayê ye.
62002026	Ez vî tiştî derheqa wanda wer’a dinivîsim, yêd ku dixwazin we bixapînin.
62002027	Lê çi derheqa weda ye, ew R’uh’ê ku we ji Mesîh standîye, nava weda dimîne. Îdî ne h’ewce ye, ku yek we hîn ke, çimkî R’uh’ bona her tiştî we hîn dike û çi ku hîn dike r’ast e, ne derew e. Çawa Ewî hûn hînkirin, nav Mesîhda usa bimînin.
62002028	Belê zar’okno, nava Wîda bimînin, wekî çaxê Ew e’yan be, em ji hatina Wî venek’işin, li ber Wî şermî nemînin.
62002029	Heger hûn zanin ku Ew r’ast e, usa jî zanibin her kesê ku r’astîyê dike, ew ji Wî bûye.
62003001	Binihêr’in, Bavê em çawa h’iz kirin, wekî em zar’êd Xwedê bêne gotinê û r’ast jî em ew in. Lema dinya me nas nake, çimkî ew jî nas nekir.
62003002	Delalno, niha em zar’êd Xwedê ne û hela hê ne e’yan e emê bibine çi. Lê em vê yekê zanin ku çaxê Îsa e’yan be, emê bibine mîna Wî, çimkî emê Wî usa bibînin, çawa heye.
62003003	Her kesê ku bona vê yekê gumana xwe danîye ser Wî, ew xwe usa paqij dike, çawa ku Mesîh paqij e.
62003004	Her kesê ku gune dike, ew Qanûna Xwedê dit’er’ibîne û gune xût qanûnt’er’ibandin e.
62003005	Û hûn zanin ku Mesîh bona wê yekê e’yan bû, wekî guna hilde û nava Wîda gune t’une.
62003006	Her kesê ku nava Wîda dimîne, ew nava gunada namîne, lê her kesê ku nava gunada dimîne, ewî ne Ew dîtîye, ne jî nas kirîye.
62003007	Zar’okno, bira t’u kes we nexapîne. Yê ku r’astîyê dike, ew yekî r’ast e, çawa Îsa r’ast e.
62003008	Yê nava gunada dimîne, ew ji mîrêcin e, çimkî mîrêcin ji berê pêşda gune dike. Bona vê yekê Kur’ê Xwedê e’yan bû, wekî kirêd mîrêcin xirab ke.
62003009	Her kesê ku ji Xwedê bûye, nava gunada namîne, çimkî binyat’a Xwedê nava wîda dimîne û ew nikare nava gunada bimîne, çimkî ji Xwedê bûye.
62003010	Zar’êd Xwedê û zar’êd mîrêcin bi vê yekê ji hev têne firqîkirinê: Ewê ku r’astîyê nake, ew ne ji Xwedê ye û usa jî ewê ku birê xwe h’iz nake.
62003011	Ev e ew gotin, ya ku we berê pêşda bihîstîye: Gerekê em hevdu h’iz bikin.
62003012	Mîna Qayîn nîbin, ku ji yê Xirab bû û birê xwe kuşt. Û bona çi ew kuşt? Çimkî kirêd wî xirab bûn, lê yêd birê wî qenc.
62003013	E’cêbmayî nemînin gelî xûşk-bira, heger hûn ber ç’e’vê dinyayê r’eş bin.
62003014	Em zanin ku em ji mirinê derbazî jîyînê bûne, çimkî em xûşk-birayêd xwe h’iz dikin. Ewê ku h’iz nake, ew nava mirinêda dimîne.
62003015	Her kesê ku birê wî ber ç’e’va r’eş e, ew mêrkuj e û hûn zanin ku nava t’u mêrkujîda jîyîna h’eta-h’etayê t’une.
62003016	Em bi vê yekê h’izkirinê h’esîyan: Îsa jîyîna Xwe bona me da. Em jî gerekê jîyîna xwe bona xûşk-birayêd xwe bidin.
62003017	Lê heger hebûka yekî vê dinê hebe û birê xwe h’ewcê tiştekî dibîne, dilê wî ser naşewite, h’izkirina Xwedê çawa dikare dilê wîda bimîne?
62003018	Zar’okno, ne ku em bi xeber yan zarê xwe h’iz bikin, lê bi kira û r’astîyê.
62003019	Bi vê yekê emê zanibin ku em ji r’astîyê ne û bikaribin bi dilekî r’ih’et ber Xwedê bisekinin.
62003020	Lê heger dilê me dîsa me neheq ke, Xwedê ji dilê me mestir e û her tiştî zane.
62003021	Delalno, heger dilê me me neheq neke, em dikarin r’ûsipî ber Xwedê bisekinin.
62003022	Û çi ku bixwazin, emê ji Wî bistînin, çimkî em t’emîyêd Wî diqedînin û ew tiştêd ku li Wî xweş tên, em wan dikin.
62003023	Û ev e t’emîya Wî, ku em bawerîya xwe navê Kur’ê Wî Îsa Mesîh bînin û em hevdu h’iz bikin, çawa ku Ewî t’emî li me kir.
62003024	Û ewê ku t’emîyêd Wî xwey dike, nava Xwedêda dimîne û Xwedê jî nava wîda. Û em ji vê yekê zanin ku Ew nava meda dimîne, bi wî R’uh’ê ku Ewî daye me.
62004001	Delalno, bawerîya xwe her r’uh’î neynin, lê wan r’uh’a bicêr’ibînin, gelo ew ji Xwedê ne? Çimkî gelek p’êxemberêd derew derk’etine dinê.
62004002	Hûn bi vê yekê dikarin R’uh’ê Xwedê nas bikin: Her r’uh’ê ku Îsa Mesîh bi xûn û goşt hatî îqrar dike, ew ji Xwedê ye.
62004003	Lê her r’uh’ê ku Îsa bi xûn û goşt hatî îqrar nake, ew ne ji Xwedê ye. Ev ji ek’sîmesîh e, bona k’îjanî we bihîstibû ku wê bê û îdî ew li dinyayêda ye.
62004004	Hûn ji Xwedê ne, zar’okno û hûn ser p’êxemberêd derew k’etine, çimkî Ew R’uh’ê nava weda ji wî r’uh’ê ku nava dinyayêda ye mestir e.
62004005	Ew ji dinyayê ne, lema ew ji dinyayê xeber didin û dinya guhdarîya wan dike.
62004006	Em ji Xwedê ne. Yê ku Xwedê nas dike, ew guhdarîya me dike. Yê ku ne ji Xwedê ye, ew guhdarîya me nake. Bi vê yekê em R’uh’ê r’astîyê û r’uh’ê ner’astîyê ji hev derdixin.
62004007	Delalno, de em hevdu h’iz bikin, çimkî h’izkirin ji Xwedê ye û her kesê ku h’iz dike ew ji Xwedê bûye û Xwedê nas dike.
62004008	Yê ku h’iz nake ew Xwedê nas nake, çimkî Xwedê h’izkirin e.
62004009	Bi vê yekê h’izkirina Xwedê hindava meda xuya bû, gava ku Ewî Kur’ê Xweyî Tayê T’enê şande dinyayê, wekî em bi Wî bijîn.
62004010	H’izkirin ev e, ne ku me Xwedê h’iz kir, lê Ewî em h’iz kirin û Kur’ê Xwe şand çawa mecala baxşandina gunêd me.
62004011	Delalno, heger Xwedê aha em h’iz kirin, wekî usa ye gerekê em jî hevdu h’iz bikin.
62004012	T’u kesî Xwedê t’u cara ne dîtîye. Heger em hevdu h’iz dikin, Xwedê nava meda dimîne û h’izkirina Wî dilê meda gihîştîye.
62004013	Bi vê yekê em zanin ku em nava Wîda dimînin û Ew jî nava meda, çimkî Ewî ji wî R’uh’ê Xwe daye me.
62004014	Me dît û em şe’detîyê didin, ku Bavê Kur’ê Xwe şand, wekî bibe Xilazkirê dinyayê.
62004015	Heger yek îqrar dike ku Îsa Kur’ê Xwedê ye, Xwedê nava wîda dimîne û ew jî nava Xwedêda.
62004016	Awa em wê h’izkirina Xwedêye hindava xweda nas dikin û bawer dikin. Xwedê h’izkirin e û yê ku nava h’izkirinêda dimîne, ew nava Xwedêda dimîne û Xwedê jî nava wîda.
62004017	H’izkirin aha dilê meda gihîştîye, wekî R’oja Axretê em r’ûsipî bin, çimkî Mesîh vê dinyayêda çawa derbaz kir, usa jî em derbaz dikin.
62004018	H’izkirinêda tirs t’une, lê h’izkirina gihîştî tirsê dûr dixe, çimkî tirs xweyîcefa ye û ewê ku ditirse, ew h’izkirinêda hê negihîştîye.
62004019	Em h’iz dikin, çimkî Ewî pêşda em h’izkirin.
62004020	Heger yek bêje: «Ez Xwedê h’iz dikim», lê birê wî ber ç’e’va r’eş e, ew derewa dike. Heger ewê birê xwe ku dibîne h’iz nake, ew nikare Xwedê h’iz bike ku nabîne.
62004021	Û Ewî ev t’emî daye me: Ewê ku Xwedê h’iz dike, ew gerekê birê xwe jî h’iz bike.
62005001	Her kesê ku bawer dike, Îsa, Mesîh e, ew ji Xwedê bûye û her kesê ku Bavê h’iz dike, ew zar’a Wî jî h’iz dike.
62005002	Bi vê yekê em zanin ku em zar’êd Xwedê h’iz dikin, gava em Xwedê h’iz dikin û t’emîyêd Wî diqedînin.
62005003	Çimkî bi vê yekê em h’izkirina xwe hindava Xwedêda didine k’ifşê, gava em t’emîyêd Wî xwey dikin. Û t’emîyêd Wî ne giran in,
62005004	çimkî her kesê ku ji Xwedê bûye, dinyayê bindest dike. Û bi vî awayî em dinyayê bindest dikin, awa gotî bi bawerîya xwe.
62005005	Û ew k’î ye, yê dinyayê bindest dike, pêştirî ewê ku bawer dike, ku Îsa Kur’ê Xwedê ye.
62005006	Eva ye, yê ku bi xûn û avê hat, Îsa Mesîh, ne ku t’enê bi avê, lê bi xûn û avê. Û R’uh’ e, yê ku şe’detîyê dide, çimkî R’uh’ r’astî ye.
62005007	Çimkî ev hersêk in, ku şe’detîyê didin:
62005008	R’uh’, av û xûn. Û şe’detîya van hersêka yek e.
62005009	Heger em şe’detîya meriva qebûl dikin, şe’detîya Xwedê hê zêde ye, çimkî eva şe’detîya Xwedê ye, ku bona Kur’ê Xwe şe’detî da.
62005010	Yê ku bawerîya xwe Kur’ê Xwedê tîne, nava wîda ev şe’detî heye. Yê ku bawerîya xwe Xwedê nayne, ew Xwedê derew derdixe, çimkî bawerîya xwe wê şe’detîyê nayne, ya ku Xwedê bona Kur’ê Xwe şe’detî da.
62005011	Û ev e şe’detî, ku Xwedê jîyîna h’eta-h’etayê da me û ev jîyîn nava Kur’ê Wîda ye.
62005012	Kur’ dilê k’êda ye, jîyîna wî heye, lê Kur’ê Xwedê dilê k’êda t’une, jîyîna wî t’une.
62005013	Ez van tişta wer’a dinivîsim, yêd ku bawerîya xwe navê Kur’ê Xwedê tînin, wekî hûn bizanibin jîyîna weye h’eta-h’etayê heye.
62005014	Em li ber Xwedê r’ûsipî ne, çimkî em zanin, heger em tiştekî li gora xwestina Wî jê bixwazin, Ew dengê me dibihê.
62005015	Û heger em zanin ku ew her tiştêd ku em jê dixwazin dibihê, usa jî em zanin çi ku em jê dixwazin, emê bistînin.
62005016	Heger yek bibîne ku birê wî gunek kirîye, lê nabe berbi mirinê, bira bona wî dua bike û Xwedê wê jîyînê bide wî. Ez vê yekê hindava wanda dibêjim, k’îjanêd ku gunê berbi mirinê nakin. Gune heye ku dibe berbi mirinê. Ez nabêjim, ku bona vê yekê dua bikin.
62005017	H’emû neheqî gune ye, lê gune heye ku nabe berbi mirinê.
62005018	Em zanin her zar’eke Xwedê nav gunada namîne, lê Nixurîyê Xwedê wî xwey dike û yê Xirab nêzîkî wî nabe.
62005019	Em zanin ku em ji Xwedê ne û t’emamîya dinyayê bin h’ukumê yê Xirabda ye.
62005020	Lê em usa jî zanin ku Kur’ê Xwedê hat û fe’m da me, wekî em Yê R’ast nas bikin. Belê em nava Yê R’astda ne, çimkî em nava Kur’ê Wî Îsa Mesîhda ne. Ev e Xwedêyê r’ast û jîyîna h’eta-h’etayê.
62005021	Zar’okno, xwe ji p’ûtp’aristîyê xwey kin.
63001001	Ji berpirsîyarê civînê, Xanima bijartî û zar’êd wêr’a, k’îjana ku ez bi r’astîyê h’iz dikim, ne ku t’enê ez, lê ew h’emû jî, yêd ku r’astîyê nas dikin,
63001002	çimkî ew r’astî nava meda dimîne û h’eta-h’etayê wê t’evî me be.
63001003	De bira r’e’m, k’erem û e’dilayî ji Bav Xwedê û Îsa Mesîhê Kur’ê Bavê, bi r’astîyê û h’izkirin mer’a be.
63001004	Ez p’ir’ şa bûm, ku min ji zar’êd te hinek dîtin, yêd ku nava r’astîyêda dijîn, li gora wê t’emîya ku me ji Bavê standîye.
63001005	Niha ez hîvî ji te dikim, Xanimê, ez t’emîke nû ter’a nanivîsim, lê ya ku berê pêşda li me hebû, ku em h’emû hevdu h’iz bikin.
63001006	H’izkirin ev e, ku em li gora t’emîyêd Wî bijîn. T’emî ew e, ya ku we hê berê pêşda bihîstîye, wekî hûn h’izkirinêda bijîn.
63001007	Gelekêd ku xelqê ji r’ê derdixin hatine dinê, ew Îsa Mesîh bi xûn û goşt hatî îqrar nakin. Yêd aha xelqê ji r’ê derdixin û ek’sîmesîh in.
63001008	Hûn haş ji xwe hebin, wekî hûn k’eda xwe unda nekin, lê heqê xwe t’emam bistînin.
63001009	Her kesê ku xwe pêşda davêje û nava hînkirina Mesîhda namîne, Xwedêyê wî t’une. Yê ku nava hînkirina Mesîhda dimîne, bona wî Bav jî heye, Kur’ jî heye.
63001010	Heger yek bê cem we û vê hînkirinê neyne, hûn wî qebûl nekine malêd xwe û silavê nedine wî.
63001011	Çimkî k’î silavê bide wî, ew t’evî kirêd wîye xirab dibe.
63001012	Gelek tiştêd mine nivîsarê wer’a hene, lê min nexwest ser k’axazê bi h’ubirê binivîsim, çimkî gumana min heye ezê xwexa bême cem we û r’û bi r’û t’evî we xeber dim, wekî eşqa me t’emam be.
63001013	Zar’êd xûşka teye bijartî li te silav dikin.
64001001	Ji berpirsîyarê civînê, Gayosê delalr’a, k’îjanî ku ez bi r’astîyê h’iz dikim.
64001002	Delalo, ez dua dikim, ku h’emû alîyava çerxa te usa r’ast be û sih’et-qewat bî, çawa minva e’yan e ku r’uh’ê te silametîyêda ye.
64001003	Ez gelekî şa bûm, çaxê çend bira hatin û şe’detî dan, ku tu nava r’astîyêda amin î, çawa te pêşda r’astîyêda dijît jî.
64001004	Şabûna mine ji vê mestir t’une, çaxê dibihêm ku zar’êd min nava r’astîyêda dijîn.
64001005	Delalo, tu şixulê xweda amin î, çi ku bona bira dikî, h’eta ku yêd nenasr’a jî.
64001006	Wana şe’detîya h’izkirina te ber civîna vir da. Tê tiştekî qenc bikî, heger tu wan usa ver’êkî çawa ku li Xwedê xweş tê.
64001007	Çimkî ewana bona navê Mesîh k’etine r’ê û t’u tişt ji nebawera nestandine.
64001008	Awa em gerekê yêd usa qebûl kin, ku em t’evî şixulê r’astîyê bin.
64001009	Min civînêr’a nivîsî, lê Dîyotrefîs ku h’iz dike ser h’emûyar’a be, guh nade me.
64001010	Bona vê yekê gava ez bêm, ezê kirêd wî gilî kim, ku çawa davêje me, xeyba me dike. Bi vê yekê jî r’azî nabe, ne ku t’enê bira qebûl nake, lê yêd ku dixwazin bira qebûl kin, ber wan r’adibe û wan ji civînê jî derdixe!
64001011	Delalo, ç’e’v nede xirabîyê, lê qencîyê. Ewê ku qencîyê dike, ji Xwedê ye, lê ewê ku xirabîyê dike, ewî Xwedê nedîtîye.
64001012	Bona Dîmîtrîyo h’emû jî şe’detîya qenc didin, h’eta ku r’astî jî. Em jî şe’detîyê didin û tu zanî ku şe’detîya me r’ast e.
64001013	Gelek tiştêd mine nivîsarê ter’a hebûn, lê min nexwest ser k’axazê bi h’ubirê binivîsim.
64001014	Çimkî ez bi wê gumanê me, ku ezê zûtirekê te bibînim û emê r’û bi r’û xeber din.
64001015	E’dilayî li te be. Heval-hogir silava li te dikin. Silava yek-yek h’emû heval-hogira bike.
65001001	Ji Cihûdayê xulamê Îsa Mesîh, birayê Aqûb, wer’a, yêd ku gazîkirî ne, ji Bav Xwedêda h’izkirî û xweykirîyêd Îsa Mesîh in:
65001002	De bira r’e’m, e’dilayî û h’izkirin hê li we zêde be.
65001003	Delalno! Gava min dil kir, ku ez bona vê xilazbûna meye t’omerî wer’a binivîsim, hingê min r’ê têr’a dît bona vê yekê wer’a binivîsim û dil bidime we, wekî hûn bona wê bawerîya ku carekê bona her t’im cime’ta Xwedêr’a hatîye dayînê, şer’ê xwe bikin.
65001004	Çimkî çend meriv dizîva k’etine nava we, ku derheqa dîwana wanda hê pêşda nivîsar bû. Ewêd nep’ak bin navê k’erema Xwedêyê me xwe dane bênamûsîyê û Xudanê me Îsa Mesîh Xweyîkî bêşirîkî-bêheval înk’ar kirine.
65001005	Lê ez dixwazim bînime bîra we, çawa hûn van h’emû tişta zanin jî, ku Xudan cime’ta Xwe ji welatê Misirê xilaz kir, paşê qir’a yêd ku bawer nekirin anî.
65001006	Û ew milyak’etêd ku h’ukumê xwe xwey nekirin, lê cîyê xwe şih’itandin, Xwedê wan bi qeydêd h’eta-h’etayêye te’rîstanîyêda xwey dike, bona wê R’oja h’esabe Dîwanê.
65001007	Vê jî bîr nekin çawa Sodom, Gomora û bajarêd dor-berêd wan, mîna wan ji gur’a Xwedê derk’etin qavî kirin, ç’e’v avîtine bedena başqe û dîwana agirîye h’eta-h’etayê ser xweda anîn. Evana îdî bona me t’erz û ders in.
65001008	Usa jî ew meriv pey xewna dik’evin, qalibê xwe dih’er’imînin, dijenine serwêrtîya û heyînêd xweyîr’ûmete jorin bêhurmet dikin.
65001009	Lê Mixayîlê serekê milyak’eta ev yek nekir. Gava bona cinyazê Mûsa r’abû mîrêcinr’a k’ete h’ucetê, turuş nekir ku bi gotinêd bêhurmetkirinê dîwana wî bikira, lê got: «Bira Xudan li te hilê!»
65001010	Lê ev merivana serederîyê wan tişta nakin, k’îjana ku bêhurmet dikin, lê çi jî mîna h’eywanêd bêzare-bêziman bi binyat’î fe’m dikin, bi wan jî unda dibin.
65001011	Wey li wan, ku r’îya Qayînda çûn, mîna Bilam xalifîn, pey k’ara xwe k’etine û mîna r’aberîbûna Qorax wê bela xwe bibînin.
65001012	Evana mesrefêd h’izkirina weda lek’e ne, t’evî we bê xof dixwin-vedixwin, t’enê zikê xwe diç’êrînin. Yêd ha, e’wrêd bêave ji ber bê çûyî ne, darêd payîzêye bêber in, r’awava r’akirî, du car h’işk bûyî,
65001013	pêlêd be’rêye r’abûyî ne, ku çawa e’yba kirêd wê mîna k’efê ser dik’eve. Ew steyrkêd xalifî ne, bona k’îjana dûxana te’rîstanîyê h’eta-h’etayê xweykirî ye.
65001014	Henox jî ku pey Ademr’a bavê h’efta bû, bona van meriva p’êxembertî kir û got: «Va ye Xudan t’evî pîrozêd Xweye bêh’esab tê,
65001015	wekî dîwana h’emûya bike û h’emû nep’aka neheq ke, bona h’emû kirêd wane nep’ak û bona wan h’emû gotinêd xirab, ku nep’akêd gunek’ar hindava Wîda xeber dan».
65001016	Evana merivne bîntenge fiş-fişko ne, pey xwestinêd dilê xwe diçin, ji xwe mestir xeber didin û bona k’ara xwe h’ilek’arîya dikin.
65001017	Lê hûn delalno, wan gotinêd ku şandîyêd Xudanê me Îsa Mesîh pêşda gotine bîr bînin,
65001018	ku wer’a digotin: «R’ojêd axirîyêda merivêd qerfkir wê derên, pey xwestinêd dilê xweye nep’ak her’in».
65001019	Ev ew meriv in, yêd ku dutîretîyê dikin, yêd ku bi merivayî têne r’êberîkirinê, ne ku bi R’uh’ê Pîroz.
65001020	Lê hûn delalno, xwe bidine ser avakirina bawerîya xweye pîroz, bi R’uh’ê Pîroz dua bikin,
65001021	xwe nava wê h’izkirina Xwedêye hindava xweda xwey kin, hîvîya r’e’ma Xudanê me Îsa Mesîh bin, ku jîyîna h’eta-h’etayê bide we.
65001022	Û hindava dudilîyada r’e’m bin.
65001023	Hineka jî ji agir bir’evînin xilaz kin, dilê we ser yêd mayîn jî bi tirs bişewite, lê jîyîna wane gunek’are mîna k’inca lewit’î ber ç’e’vê we r’eş be.
65001024	Wîr’a, Yê ku dikare we ji k’etinê xwey ke û li ber r’ûmeta Xwe bêqusûr eşq bide sekinandinê,
65001025	Xwedêyê bêşirîkî-bêheval, Xilazkirê mer’a, bi destê Îsa Mesîhê Xudanê me, şikir û mezinayî, qudret û h’ukumet be, berî her-heyê û niha jî û h’eta-h’etayê! Amîn.
66001001	Eva e’yantîya Îsa Mesîh e, k’îjan Xwedê da Wî, wekî ew wan tiştêd ku gerekê zûtirekê biqewimin, nîşanî xulamêd Wî ke. Îsa pê destê milyak’etê Xwe şand û e’lamî xulamê Xwe Yûh’enna kir.
66001002	Yûh’enna jî şe’detîya her tiştêd ku wî dîtibûn da, awa gotî şe’detîya gotina Xwedê, usa jî şe’detîya e’lametîya Îsa Mesîhe r’ast.
66001003	Xwezî li wî, ku vê yekê bixûne û xwezî li wan, yêd ku van xeberêd p’êxembertîyê bibihên û tiştêd ku vêda hatine nivîsarê dilê xweda xwey kin, çimkî wext nêzîk e.
66001004	Ji Yûh’enna, her h’eft civînar’a, yêd ku qeza Asyayêda ne: K’erem û e’dilayîya Wî li we be, Yê ku heye, Yê ku hebû, Yê ku wê bê û ji her h’eft r’uh’êd ku li ber t’extê Wî ne,
66001005	usa jî ji Îsa Mesîhê şe’dê amin, Nixurîyê ji nava mirîya û serwêrê p’adşêd e’rdê. De bira r’ûmet û qudret Wîr’a be h’eta-h’etayê, Yê ku me h’iz dike û em pê xûna Xwe ji gunêd me aza kirin û em kirin k’ahînêd p’adşatîyê, wekî Bavê Wî Xwedêr’a em xizmetk’arîyê bikin. Amîn!
66001007	Va ye e’wrava Ew tê. Her ç’e’vê Wî bibîne, h’eta ewêd ku nek’sa Wî qul kirin jî. H’emû miletêd dinyayê wê li ser Wî şîn û k’eder bin. Belê. Amîn!
66001008	«Ez Alfa û Omêga me», Xudan Xwedêyê H’emû Zorayîyê dibêje, Yê ku heye, Yê ku hebû û Yê ku wê bê.
66001009	Ez, Yûh’ennayê birê we me, yektîya Îsada heval-p’arê wê tengasîyê, p’adşatîya Wî û sebira we me. Ez bona xebera Xwedê û şe’detîya bona Îsa wê giravêda bûm, ku jêr’a Patmos dibêjin.
66001010	R’oja Xudanda R’uh’ê Pîroz hate ser min û min li pişt xwe dengekî bilindî mîna dengê bor’îyê bihîst,
66001011	ku got: «Çi tiştê ku tu dibînî, k’itêbêda binivîse û her h’eft civînar’a bişîne, yêd ku bajarêd Efesê, Simîrnayê, Pergamayê, Tîyatîrayê, Sardeysê, Filadelfyayê û Lawdikyayêda ne».
66001012	Ez ser wî dengîda veger’îyam ku bibînim, k’a k’î ye minr’a xeber dide û çaxê ku ez veger’îyam, min h’eft şemdanêd zêr’în dîtin.
66001013	Nava wan şemdanada «yekî mîna Kur’ê Mêriv» hebû, k’inceke dirêje h’eta niga lê bû û melaxtekî zêr’în li sîngê Wî bû.
66001014	P’or’ê serê Wî mîna hirîya qerqaş û mîna berfê sipî bû, ç’e’vêd Wî jî mîna alava êgir.
66001015	Nigêd Wî mîna sifirê xasî ji k’ûra agir derxistî, ku dibiriqe û dengê Wî mîna dengê xule-xula gelek ava bû.
66001016	Destê Wîyî r’astêda h’eft steyrk hebûn û ji devê Wî şûrekî dudevîyî tûj derdik’et. R’ûyê Wî mîna r’oyê bû ku t’emamîya qewata xweva şewq dide.
66001017	Çaxê ku min Ew dît, mîna yekî mirî k’etime ber nigêd Wî. Ewî destê Xweyî r’astê danî ser min û gote min: «Netirse, Ez im Yê Pêşin û Paşin.
66001018	Ez Yê sax im. Ez Yê mirî bûm, lê va ye ez sax im h’eta-h’etayê. Û Ez im xweyê k’ilîtêd Mirinê û Dîyarê Mirîya.
66001019	Awa binivîse çi ku tu dibînî, çi ku niha hene û çi wê paşê bibin.
66001020	Sur’a van steyrka, yêd ku te destê Minî r’astêda dîtin, usa jî her h’eft şemdanêd zêr’în ev e: Ew her h’eft steyrk, milyak’etêd her h’eft civîna ne û ew her h’eft şemdan, her h’eft civîn in.
66002001	Milyak’etê civîna Efesêr’a binivîse bêjê: Ewî ku h’eft steyrk destê Wîyî r’astêda û nava h’eft şemdanêd zêr’înda diger’e, aha dibêje:
66002002	Ez haş ji kirêd te, xebata te û sebira te heme. Ez zanim ku tu nikarî li xiraba t’e’mûl kî. Te ew jî cêr’ibandin, yêd ku xwe şandî h’esab dikin, lê r’ast ne usa ne, te dît ku ew derewîn in.
66002003	Sebira te heye, bona navê Min te cefa k’işand û newestîyayî.
66002004	Lê gazineke Min li te heye, ku tu mîna berê Min h’iz nakî.
66002005	Awa niha bîne bîra xwe, ku tu ji k’u derê k’etîyî û ji gunekirinê veger’e, kirêd xweye pêşîyê bike. Heger na, Ezê bême cem te û şemdana te ji cîyê wê hildim.
66002006	Lê tiştekî r’ind li cem te heye, ku dijenî wan kirêd nîkoloyîya, çawa ku Ez jî dijenimê.
66002007	Guhê k’ê heye bira bibihê, ku R’uh’ çi dibêje civîna. Ewê ku serk’eve, Ezê îzinê bidime wî, wekî ji wê dara jîyînê bixwe, ya ku buhişta Xwedêda ye.
66002008	Milyak’etê civîna Simîrnayêr’a binivîse bêjê: Ewî Pêşin û Paşin, Yê ku mir û ji nava mirîya r’abû aha dibêje:
66002009	Ez haş ji tengasî û belengazîya te heme, lê belê tu dewletî yî! Usa jî haş ji buxdanêd wan heme, yêd ku xwer’a dibêjin: ‹Eme cihû ne›. Ew ne cihû ne, lê ew ji k’inîşta mîrêcin in.
66002010	Ji wan tengasîya netirse, k’îjanê bêne serê te. Va mîrêcin wê ji we hineka bavêje kelê, wekî hûn bêne cêr’ibandinê û hûnê dehe r’oja cefê bik’işînin. H’eta mirinê amin bimîne, Ezê t’acê jîyînê bidime te.
66002011	Guhê k’ê heye bira bibihê, ku R’uh’ çi dibêje civîna. Ewê ku serk’eve ji mirina duda wê qet zirarê nebîne.
66002012	Milyak’etê civîna Pergamayêr’a binivîse bêjê: Ewê ku şûrê Wîyî dudevîyî tûj heye aha dibêje:
66002013	Ez haş ji te heme ku tu li k’u derê dimînî, awa gotî li wî cîyê ku t’extê mîrêcin lê ye. Tu navê Min qewîn digirî û te bawerîya xweye hindava Minda wan r’oja jî înk’ar nekir, gava şe’dê Minî amin Antîpas nava weda hate kuştinê, wî cîyê ku mîrêcin lê dimîne.
66002014	Lê gazineke Min li te heye, ku li wê derê hinek merivêd te hene, ku pey hînkirina wî Bilamî diçin, yê ku Balaq hîn kir, ku zar’êd Îsraêl ji r’ê derxe, wekî ew qurbanêd p’ûta bixwin û bênamûsîyê bikin.
66002015	Usa jî hinek merivêd te jî hene ku pey hînkirina nîkoloyîya diçin.
66002016	Awa ji gunekirinê veger’e, heger na, Ezê zûtirê bême cem te û pê şûrê devê Xwe t’evî wan meriva şer’ kim.
66002017	Guhê k’ê heye bira bibihê, ku R’uh’ çi dibêje civîna. Ewê ku serk’eve Ezê ji wî manayê veşartî bidime wî û usa jî kevirekî sipî bidimê, ku wê navekî nû li ser kêvir nivîsar be û t’u kesê wî navî nizanibe, pêştirî yê ku wî kevirî bistîne.
66002018	Milyak’etê civîna Tîyatîrayêr’a binivîse bêjê: Kur’ê Xwedê aha dibêje, Yê ku ç’e’vêd Wî mîna alava êgir in û nigêd Wî mîna wî sifirê xasî ku dibiriqe:
66002019	Ez haş ji kirêd te, h’izkirina te, bawerîya te, xizmetk’arî û sebira te heme. Ez zanim ku kirêd teye paşwextîyê ji yêd pêşîyê zêdetir in.
66002020	Lê gazineke Min li te heye, ku tu wê jinê, Îzabêlê sebir dikî, ku xwe p’êxember h’esab dike. Ewa pê hînkirina xwe xulamêd Min ji r’ê derdixe, wekî bênamûsîyê bikin û qurbanêd p’ûta bixwin.
66002021	Min wext da wê, wekî ew ji gunekirinê veger’e, lê ew naxwaze destê xwe ji bênamûsîya xwe bike.
66002022	Va Ezê wê bavêjime nava cî-nivînê û yêd ku t’evî wê bênamûsîyê jî dikin, bikime h’alekî giran, heger ji kirêd xwe veneger’in.
66002023	Ezê zar’êd wê xim, bikujim û h’emû civînê bizanibin ku Ez im, Yê dil û nêta e’nene dike. Ezê li anegorî kirinêd we her yekî bidime we.
66002024	Lê belê Ez we, yêd mayînr’a dibêjim ku Tîyatîrayêda ne, lê pey vê hînkirinê nek’etine, ew ‹Sur’êd mîrêcine k’ûr› nizanin çawa ku ew dibêjin. Ez barekî din nadime ser milê we,
66002025	lê t’enê çî we heye qewîn bigirin, h’eta ku Ez bêm.
66002026	Ewê ku serk’eve û h’eta xilazîyê kirêd li gora dilê Min bike, Ezê wî h’ukumê ser mileta bidime wî, k’îjan Min ji Bavê Xwe hildaye û ewê pê şivdara h’esinî şivantîyê li wan bike, mîna firaqêd ç’inî wê bip’işirîne.
66002028	Û Ezê steyrka sibêye zû bidime wî.
66002029	Guhê k’ê heye bira bibihê, ku R’uh’ çi dibêje civîna.
66003001	Milyak’etê civîna Sardeysêr’a binivîse bêjê: Ewî ku h’eft r’uh’êd Xwedê û h’eft steyrkêd Wî hene, aha dibêje: Ez haş ji kirêd te heme, navê te heye yanê tu sax î, lê r’ast tu mirî yî.
66003002	H’işyar be û ewêd ku mane lê li ber mirinê ne, bike bira ser xweda bên, çimkî Min kirêd te li ber Xwedêyê Xwe gihîştî nedîtin.
66003003	De bîne bîra xwe ku te çi standîye û bihîstîye, gur’a wan tişta bike û t’obe ke. Lê heger tu h’işyar nebî, Ezê mîna dizekî ser teda bigirim û tê qet nizanibî ku Ezê k’îjan sih’etêda ser teda bigirim.
66003004	Lê Sardeysêda çend kesêd te hene ku wan k’incêd xwe nelewit’andine. Ewê bi k’incêd çîle-qerqaş t’evî Min biger’in, çimkî ewe hêja ne.
66003005	Ewê ku serk’eve, ewê aha k’incêd çîle-qerqaş li xwe wergire. Ezê navê wî ji k’itêba jîyînê t’u car r’esît nekim û navê wî li ber Bavê Xwe û li ber milyak’etêd Wî aşkere kim.
66003006	Guhê k’ê heye bira bibihê, ku R’uh’ çi dibêje civîna.
66003007	Milyak’etê civîna Filadelfyayêr’a binivîse bêjê: Ewî pîroz, Ewî r’ast, aha dibêje, Yê ku xweyê k’ilîta Dawid e, ku vedike û t’u kes nikare dade û dadide t’u kes nikare veke:
66003008	Ez haş ji kirêd te heme. Va Min derîkî vekirî danîye ber te, ku t’u kes nikare dade. Ez zanim ku qewata te hinekî heye û te gotina Min xwey kir û navê Min înk’ar nekir.
66003009	Binihêr’e, hineke ji k’inîşta mîrêcin hene, yêd ku dibêjin: ‹Eme cihû ne›, lê r’ast ne cihû ne, ew derewa dikin. Va Ezê p’êyî ser wan kim, ku ew bên û li ber nigêd te ta bin û bizanibin Ez te h’iz dikim.
66003010	Te ku t’emîya Min xwey kir û sebir kir, Ezê jî te ji wî wextê cêr’ibandinê xwey kim, ya ku wê bê ser t’emamîya dinyayê, ku binelîyêd li r’ûbarî dinê bicêr’ibîne.
66003011	Ezê zûtirekê bêm, çî te heye qewîn bigire, wekî t’u kes t’acê te nestîne.
66003012	Ewê ku serk’eve Ezê wî p’aristgeha Xwedêyê Xweda bikime stûn û ewê îdî dernek’eve derva. Ezê li ser wî navê Xwedêyê Xwe, usa jî navê bajarê Xwedêyê Xwe, awa gotî navê Orşelîma nû binivîsim, ya ku ji Xwedêyê Min ji e’zmên wê bê xwarê û Ezê navê Xweyî nû jî binivîsim.
66003013	Guhê k’ê heye bira bibihê, ku R’uh’ çi dibêje civîna.
66003014	Milyak’etê civîna Lawdikyayêr’a binivîse bêjê: ‹Yê Amîn› aha dibêje, Ew şe’dê r’ast û amin, ç’e’vkanîya e’firîn û xuliqîyêd Xwedê:
66003015	Ez haş ji kirêd te heme, tu ne sar î û ne jî germ î. Xwezî tu yan sar bûyayî yan jî germ.
66003016	Lê çimkî tu golî yî, ne sar î û ne jî germ, Ezê te ji devê xwe bir’êjim.
66003017	Tu dibêjî: ‹Ez dewletî me, wê yekêda gelek pêşda çûme, qet h’ewcê t’u tiştî nîme›. Lê tu nizanî ku tu me’rim, r’eben, belengaz, kor û te’zî yî.
66003018	Ez vê t’emîyê didime te: Zêr’ê ku bi êgir hatîye safîkirinê ji Min bik’ir’e, wekî tu dewletî bî û k’incêd çîle-qerqaş ji Min bik’ir’e, ku li xwe kî, wekî şerma te’zîbûna te bê nixamtinê, usa jî dermanê ç’e’va, ku li ç’e’vêd xwe dî, wekî bibînî.
66003019	Ez k’îjana h’iz dikim li wan hiltêm û wan şîret dikim. Bona vê yekê xîret ke û ji gunekirinê veger’e!
66003020	Va Ez li ber derî sekinî me û li dêrî dixim. Heger yek dengê Min bibihê û dêrî li Min veke, Ezê her’ime hindur’, t’evî wî nan bixwim û ewê jî t’evî Min.
66003021	Ewê ku serk’eve, Ezê destûrê bidimê ku t’evî Min ser t’extê Min r’ûnê, çawa ku Ez serk’etim û t’evî Bavê Xwe ser t’extê Wî r’ûniştim.
66003022	Guhê k’ê heye bira bibihê, ku R’uh’ çi dibêje civîna».
66004001	Pey van tiştar’a min dîna xwe dayê, va e’zmênda derîk vekirî ye. Û ew dengê ku min berê mîna dengê bor’îyê bihîstibû minr’a got: «R’abe were vê jorê, Ezê wan tiştêd ku gerekê ji vir şûnda biqewimin, nîşanî te kim».
66004002	Hema hingê R’uh’ê Pîroz hate ser min, min dîna xwe dayê, wê t’extek li e’zmên hebû û yek li ser t’ext r’ûniştî bû.
66004003	Û şewqa dîndara Yê r’ûniştî mîna ya kevirê yaspîs û sardîyon bû. Û k’eskesorê jî dora t’ext girtibû, mîna îşiqa zimrûdê.
66004004	Li dora wî t’extî bîst çar k’ursî hebûn û li ser wan k’ursîya bîst çar r’ûspî r’ûniştibûn. K’incêd çîle-qerqaş li wan bûn û t’acêd zêr’în jî li serê wan bûn.
66004005	Ji t’ext birûsk û dengêd gur’înîya e’wr-e’zmana derdik’etin. Li ber t’ext h’eft agirêd alavpêk’etî hebûn, ku ew her h’eft r’uh’êd Xwedê ne.
66004006	Li ber t’ext tiştekî mîna be’reke şûşe hebû, ku mîna xirûstalê zelal bû. Li dora t’ext, her alîkî çar r’uh’ber hebûn, ku pêşîyê û paşîyêva ç’e’vava t’ijî bûn.
66004007	R’uh’berê pêşin mîna şêr bû, r’uh’berê duda mîna canega bû, r’uh’berê sisîya r’ûyê wî mîna r’ûyê meriva bû û r’uh’berê çara jî mîna teyrê sîmir’î ku difir’e.
66004008	Her çar r’uh’ber jî şeş baskî bûn, ser û binva ç’e’vava xit-xitî bûn. Û şev û r’oj dengê xwe nedibir’în digotin: «Pîroz, pîroz, pîroz, Xudan Xwedêyê H’emû Zorayîyê, Yê ku hebû, Yê ku heye û Yê ku wê bê».
66004009	Gava wan her çar r’uh’bera, r’ûmet, hurmet û şikirî didane Yê ku li ser t’ext r’ûniştîye û h’eta-h’etayê Sax e,
66004010	ew her bîst çar r’ûspî ber Yê ku li ser t’ext r’ûniştî dever’ûya diçûn, serê xwe ber Wî dadanîn, Yê ku h’eta-h’etayê Sax e û t’acêd xwe davîtine ber t’ext û digotin:
66004011	«Ya Xudan Xwedêyê me, Tu hêja yî ku r’ûmet, hurmetê û qewatê bistînî. Çimkî Te her tişt e’firandin û bi xwestina Te ew e’firîn û hene».
66005001	Hingê min destê Wîyî r’astêda, Yê ku li ser t’ext r’ûniştibû, k’itêbeke gulomatkkirî dît ku her du alîyava hatibû nivîsarê û bi h’eft mora hatibû morkirinê.
66005002	Min dîna xwe dayê, wê milyak’etekî qewat bi dengekî bilind digot: «K’î hêja ye ku morêd vê k’itêbê jê r’ake û k’itêbê veke?»
66005003	Lê t’u kes t’unebû, ne li e’zmên, ne li ser e’rdê û ne jî ji binê e’rdê, ku bikaribûya eva k’itêba vekira lê binihêr’îya.
66005004	Ez jî k’ele-k’el digirîyam, ku yekî hêja nehate dîtinê, wekî ew k’itêba vekira lê binihêr’îya.
66005005	Hingê ji r’ûspîya yekî minr’a got: «Negirî! Va Şêrê ji qebîla Cihûda, tamara Dawid serk’et û dikare her h’eft morêd wê k’itêbê jê r’ake û veke».
66005006	Hingê min dîna xwe dayê, wê goveka wî t’extîda, k’îjan her çar r’uh’ber û r’ûspîya dorê girtibûn, Berxek sekinî bû, çawa ku serjêkirî be. H’eft stirûyêd Wî û h’eft ç’e’vêd Wî hebûn, Ew her h’eft r’uh’êd Xwedê ne, ku li t’emamîya dinyayê hatine şandinê.
66005007	Ew hat û k’itêb ji destê Wîyî r’astê, Yê ku li ser t’ext r’ûniştibû hilda.
66005008	Çaxê Wî ew hilda, ew her çar r’uh’ber û her bîst çar r’ûspî li ber wî Berxî dever’ûya çûn. Destê her yekîda çeng û t’asêd zêr’îne t’ijî bixûr hebûn. Ew bixûr duayêd cime’ta Xwedê ne.
66005009	Û stiraneke nû distiran digotin: «Tu hêja yî, ku wê k’itêbê hildî û morêd wê jê r’akî. Çimkî Tu hatî serjêkirinê û pê xûna xwe Te meriv ji her berekê, ji her zimanî, ji her cime’tê û ji her miletî k’ir’în bona Xwedê,
66005010	Te ew kirin p’adşatîya k’ahîna bona xizmetk’arîya Xwedê û ewê li ser dinyayê p’adşatîyê bikin».
66005011	Hingê min dîna xwe dayê, min dengê gelek milyak’eta bihîst ku dora t’ext, wan r’uh’bera û r’ûspîya girtibûn. R’eqema wan digihîşte bi h’ezara û mîlîyona.
66005012	Bi dengekî bilind distiran digotin: «Ew Berxê serjêkirî hêja ye ku qewatê, dewlemendtîyê, serwaxtîyê, karînê, hurmetê, r’ûmetê û pesinê bistîne».
66005013	Min bihîst ku her e’firînêd li e’zmên, li ser e’rdê, yêd bin e’rdê, yêd be’rêda û h’emûyêd nava wanda, distiran: «Bira h’eta-h’etayê pesin, hurmet, r’ûmet û qudret li Yê ser t’ext r’ûniştî, usa jî li wî Berxî be!»
66005014	Û wan her çar r’uh’bera digotin: «Amîn!» û r’ûspî dever’ûya çûn, serê xwe ber Wî danîn.
66006001	Hingê min dîna xwe dayê, wî Berxî moreke ji wan her h’eft mora vekir û min ji wan her çar r’uh’bera dengekî mîna dengê gur’înîya e’wra bihîst ku got: «Were».
66006002	Min dîna xwe dayê, va hespekî boz xuya bû, destê yê lêsîyarbûyîda tîrkevanek hebû, t’acek wîr’a hate dayînê û ew çawa e’gît çû, wekî serk’eve.
66006003	Çaxê Berx mora duda vekir, min bihîst ku r’uh’berê duda got: «Were».
66006004	Hingê hespekî dinêyî r’engê zerda derk’et û sîyarê wîr’a îzin hate dayînê, ku e’dilayîyê ji dinyayê hilde, wekî meriv hevdu bikujin. Şûrekî mezin wîr’a hate dayînê.
66006005	Çaxê Wî mora sisîya vekir, min bihîst ku r’uh’berê sisîya got: «Were». Min dîna xwe dayê, va hespekî r’eş û destê sîyarê wîda mêzînek hebû.
66006006	Hingê tê bêjî min dengek bihîst, ji nava her çar r’uh’bera hat û got: «Çapeke genime biç’ûk pê zîvekî û sê çapêd biç’ûk ceh pê zîvekî. Lê zirarê nede zeyt’ê û şeravê».
66006007	Çaxê Wî mora çara vekir, min dengê r’uh’berê çara bihîst ku got: «Were».
66006008	Min dîna xwe dayê, va hespekî şînoqî, ku navê sîyarê wî Mirin bû, Dîyarê Mirîya pey wî dihat. H’ukum wîr’a hate dayînê ser p’areke ji çar p’arêd dinyayê, wekî pê şûr, xelayîyê, nexweşîya h’al û r’e’wirêd dinyayê wan bikuje.
66006009	Çaxê Wî mora pênca vekir, min bin gorîgehêda r’uh’êd wan meriva dîtin, yêd ku bona Xebera Xwedê û bona şe’detîya ku dabûn hatibûne kuştinê.
66006010	Wan bi dengekî bilind kirine gazî û gotin: «Ya Xweyî-Xudanê pîroz û r’ast! Tê h’eta k’engê dîwanê nekî û h’eyfa xûna me ji binelîyêd r’ûbarî dinê hilnedî?»
66006011	Hingê ji wan her yekîr’a çuxêd çîle-qerqaş hatine dayînê û wanr’a hate gotinê, ku hinek wext jî hêsa bin, h’eta ku h’esabê heval-xulamêd wan û xûşk-birêd wane ku wê mîna wan bêne kuştinê, t’emam be.
66006012	Çaxê Wî mora şeşa vekir, min dîna xwe dayê, e’rd qayîm h’ejîya. R’o mîna k’urxê ji pir’ç’ê çêkirî r’eş bû û hîv serda-pêda bû mîna xûnê.
66006013	Steyrkêd e’zmên usa jorda k’etine e’rdê, çawa ku dara hêjîrê ji ber bayê qayîm dih’eje û berêd wê jê diwarin.
66006014	Hingê e’zman bû mîna k’itêba gulomatkkirî li hev hate p’êç’anê, hilk’işîya û h’emû ç’îya û girav ji cîyêd xwe h’ejîyan.
66006015	Wî çaxî p’adşêd dinyayê, mezinêd wê, sereskerêd wê, dewletîyêd wê, e’gîtêd wê û h’emû merivêd xulam û aza xwe şkeft û qeyêd ç’îyada veşartin,
66006016	ç’îya û qeyar’a digotin: «Ser meda bik’evin û me ji r’ûyê Wî veşêrin, Yê ku li ser t’ext r’ûniştî ye, usa jî ji xezeba Berx.
66006017	Çimkî r’oja xezeba wane mezin hat û k’î dikare teyax ke?»
66007001	Pey vê yekêr’a min dîna xwe dayê, wê çar milyak’et li her çar qulbêd dinyayê sekinî ne û bayêd her çar qulbêd dinyayê h’işk girtine, wekî li e’rdê, be’rê û t’u darê nexin.
66007002	Hingê min milyak’etekî din jî dît ku ji r’ohilatê dihat û mora wîye ji Xwedêyê Sax hebû. Ewî bi dengekî bilind li wan her çar milyak’eta kire gazî, yêd ku wanr’a hatibû dayînê, ku zirarê bidine e’rdê û be’rê, wanr’a got:
66007003	«Zirarê nedine e’rdê, be’rê û dara, h’eta ku em morê li e’nîya xulamêd Xwedêyê xwe nexin».
66007004	Hingê r’eqema yêd ku hatibûne morkirinê min bihîst: Ji h’emû qebîlêd zar’êd Îsraêl sed çil çar h’ezar hatibûne morkirinê.
66007005	Ji qebîla Cihûda donzdeh h’ezar, ji qebîla R’ûbên donzdeh h’ezar, ji qebîla Gad donzdeh h’ezar,
66007006	ji qebîla Aşêr donzdeh h’ezar, ji qebîla Neftelî donzdeh h’ezar, ji qebîla Minaşe donzdeh h’ezar,
66007007	ji qebîla Şimh’ûn donzdeh h’ezar, ji qebîla Lêwî donzdeh h’ezar, ji qebîla Îsaxar donzdeh h’ezar,
66007008	ji qebîla Zebûlon donzdeh h’ezar, ji qebîla Ûsiv donzdeh h’ezar û ji qebîla Binyamîn donzdeh h’ezar hatibûne morkirinê.
66007009	Pey vê yekêr’a min dîna xwe dayê, va e’laleteke usa mezin, ku t’u kesî nikaribû bijimarta ji her miletî, ji her berekê, ji her cime’tê û ji her zimanî li ber t’ext û wî Berxî sekinî bûn. Çuxêd çîle-qerqaş li wan bûn û ç’iqilêd xurma jî destêd wanda bûn,
66007010	bi dengekî bilind dikirine gazî digotin: «Xilazbûn ji destê Xwedêyê me ye, Yê ku li ser t’ext r’ûniştî ye û ji destê wî Berxî ye».
66007011	Hingê ew h’emû milyak’etêd ku li dora t’ext, r’ûspîya û wan her çar r’uh’bera girtibûn, ber t’ext dever’ûya çûne e’rdê, serê xwe ber Xwedê danîn
66007012	û gotin: «Amîn! Pesin, r’ûmet, serwaxtî, şikirî, hurmet, qewat û zorayî bira h’eta-h’etayê Xwedêyê mer’a be. Amîn!»
66007013	Hingê ji wan r’ûspîya yekî minr’a got: «Evêd ku çuxêd çîle-qerqaş wergirtî ne, ew k’î ne û ji k’u derê hatine?»
66007014	Min wîr’a got: «Ez xulam, ez nizanim, tu zanî». Hingê ewî minr’a got: «Evana ew in, yêd ku ji wê tengasîya mezin hatine, çuxêd xwe pê xûna wî Berxî şûştine, çîl-qerqaş kirine.
66007015	Lema ewe li ber t’extê Xwedê ne, p’aristgeha Wîda şev û r’oj Wî dih’ebînin. Yê li ser t’ext r’ûniştî, wê konê Xwe li ser wan vegire.
66007016	Ewê îdî ne t’î bin, ne bir’çî bin û ne jî te’v û germayîyê li wan xe.
66007017	Çimkî ew Berxê ku goveka t’extda ye, wê şivantîyê li wan bike, wan bibe ser kanîyêd ava jîyînê. Û Xwedê jî wê h’emû hêsirêd ç’e’vêd wan paqij ke».
66008001	Çaxê Ewî mora h’efta vekir, e’zmênda weke nîv sih’etî her tişt seqir’î.
66008002	Hingê min ew her h’eft milyak’etêd ku li ber Xwedê sekinîbûn dîtin, wanr’a h’eft bor’î hatine dayînê.
66008003	Milyak’etekî din bixûrdanga zêr’în dêstda hat, li ber gorîgeha zêr’în sekinî. Wîr’a gelek bixûr hate dayînê, wekî bi t’evî duayêd cime’ta Xwedê dayne ser gorîgeha zêr’îne li ber t’extê Xwedê.
66008004	Dûyê wê bixûrê t’evî duayêd cime’ta Xwedê ji destê wî milyak’etî berbi Xwedê bilind bû.
66008005	Paşê milyak’et ew bixûrdang hilda, ji agirê gorîgehêva dagirt avîte ser e’rdê. Bû gur’înîya dengêd e’wra birûskê birq veda û e’rd h’ejîya.
66008006	Hingê wan her h’eft milyak’etêd ku h’eft bor’îyêd wan hebûn k’arê xwe kirin, ku li bor’îya xin.
66008007	Yê pêşin li bor’îyê xist, teyrok û agir xûnêva t’evayî ser e’rdêda barî. Û ji sê p’ara p’areke e’rdê şewitî, ji sê p’ara p’areke dara şewitî û h’emû gîhayê şîn şewitî.
66008008	Milyak’etê duda li bor’îyê xist, tiştekî mezinî mîna ç’îyakî agir pêk’etî hate avîtinê nava be’rê. Û ji sê p’ara p’areke be’rê bû xûn,
66008009	ji sê p’ara p’areke h’eywanêd be’rêda qir’ bû û ji sê p’ara p’areke gemîya wêran bû.
66008010	Milyak’etê sisîya li bor’îyê xist û steyrkeke mezine mîna qendîla alav pêk’etî ji e’zmên k’ete ser p’areke ji sê p’arêd ç’ema û avêd kanîya.
66008011	Navê wê steyrkê Zirîç’k bû. Ji sê p’ara p’areke ava bû zirîç’k û ji wê avê gelek meriv mirin, çimkî ew av te’l bû.
66008012	Milyak’etê çara li bor’îyê xist, ji sê p’ara p’areke r’oyê, ji sê p’ara p’areke hîvê û ji sê p’ara p’areke steyrka derb standin, usa ku ji sê p’ara p’areke wan qarîya û ji sê p’ara p’areke r’ojê r’onayî neda, usa jî ji sê p’ara p’areke şevê.
66008013	Hingê min dîna xwe dayê, wê teyrekî sîmir’ jor e’zmênda difir’î û min bihîst ku wî bi dengekî bilind got: «Wey, wey, wey li serê binelîyêd li r’ûbarî dinê, ku wê ber dengê wan bor’îyêd her sê milyak’etêd mayîn k’evin, yêd ku wê li bor’îya xin».
66009001	Milyak’etê pênca li bor’îyê xist û min dîna xwe dayê, va steyrkek ji e’zmên k’ete ser r’ûyê e’rdê û k’ilîta derê gelîyê hey-wayê wê steyrkêr’a hate dayînê.
66009002	Ewê derê gelîyê hey-wayê vekir, ji gelî dû-dûxan derk’et mîna dûyê k’ûra mezin û r’ûyê r’oyê û hewê girt.
66009003	Ji wê dû-dûxanê kulî derk’etine ser r’ûyê e’rdê, wanr’a qewata mîna qewata dûp’işkêd e’rdê hate dayînê.
66009004	Wanr’a hate gotinê, ku zirarê nedine gîhê e’rdê, ne jî t’u şînayîyê û darê, lê bidine wan merivêd ku mora Xwedê li ser e’nîya wan t’uneye.
66009005	Wanr’a hate dayînê, ku wan nekujin, lê pênc meha bidine cefê. Êşa wan mîna êşa lêxistina dûpişka bû.
66009006	Wan r’ojada merivê li mirinê biger’in, lê wê qet nebînin, ewê h’eyra mirinêda bin, lê mirinê ji wan bir’eve.
66009007	Qilxê wan kulîya mîna wan hespa bûn, yê ku bona şêr’ têne hazirkirinê. Li ser serê wan tiştêd mîna t’acêd zêr’în hebûn û r’ûyê wan mîna r’ûyê meriva bûn.
66009008	P’or’ê serê wan mîna p’or’ê jina bûn û diranêd wan mîna diranêd şêra bûn.
66009009	Êlekzirih’êd wan hebûn, mîna yêd h’esinî, dengê baskêd wan mîna dengê wan e’reba bûn, ku çawa gelek hesp wan dik’işînin û dajone nava şêr’.
66009010	Mîna dûp’işka jî poç’êd wan hebûn û ser poç’a jî derzî, k’îjanada qewata wan hebû ku pênc meha mêriv bidine cefê.
66009011	Milyak’etê gelîyê hey-wayê li ser wan p’adşa bû, ku navê wî bi îbranî «Abadûn» bû, bi yûnanî «Apolîyon», ku tê fe’mkirinê: «Wêrankir».
66009012	Weya pêşin derbaz bû. Ji vir şûnda va du weyê jî bên.
66009013	Milyak’etê şeşa li bor’îyê xist û min dengek ji her çar stirûyêd gorîgeha zêr’îne li ber Xwedê bihîst,
66009014	ku gote wî milyak’etê şeşa, yê ku bor’î dêstda bû: «Wan her çar milyak’etêd ku li ber ç’emê Firatêyî mezin girêdayî ne veke».
66009015	Hingê ew her çar milyak’et hatine ber’danê, yêd ku bona wê sih’etê, wê r’ojê, wê mehê û wê salê hatibûne hazirkirinê, wekî ji sê p’ara p’areke merivayê bikujin.
66009016	Min r’eqema ordîyêd sîyarî bihîst ku dusid mîlîyon bû.
66009017	Wê dîtinokêda hesp û sîyarêd wan minva aha xuya bûn: R’engêd êlekzirih’êd wan r’engê sorî mîna êgir, şîrkî mîna qalç’îç’ekê, qîç’ikî mîna k’irk’ûtêda bûn. Serê hespêd wan mîna serê şêra bûn û ji devê wan agir, dû û k’irk’ût derdik’et.
66009018	Pê van her sê bela, ji sê p’ara p’areke merivayê, pê agir, dû û k’irk’ûta ku ji devê van derdik’et hatine kuştinê.
66009019	Çimkî qewata hespa dev û dêlêd wanda bûn. Dêlêd wan mîna me’ra bûn û serê wan hebûn, ku pê wan zirar didan.
66009020	Ew merivêd mayîne ku pê van bela nehatine kuştinê, ji wan p’ûtêd ku bi destêd xwe çêkiribûn veneger’îyan. Wana destê xwe ji cinh’ebandinê, ji wan p’ûtêd zêr’e, zîve, sifire, kevire, dare ku nabînin, nabihên û nager’in nek’işandin.
66009021	Usa jî ji kuştinê, sêrbazîyê, bênamûsîyê û dizîya xwe veneger’îyan.
66010001	Hingê min milyak’etekî dinêyî zor dît ku ji e’zmên dihate xwarê. E’wr lê wergirtî bû û k’eskesor li sêrî bû, r’ûyê wî mîna r’oyê bû, nigêd wî jî mîna stûnêd êgir bûn.
66010002	Destê wîda k’itêbeke biç’ûke vekirî hebû, nigê xweyî r’astê danî ser be’rê, nigê xweyî ç’epê jî danî ser bejê
66010003	û bi dengê bilind mîna mir’înîya şêr kire qar’în. Çaxê ku wî kire qar’în, her h’eft gur’înîyêd e’wra pê dengêd xwe xeber dan.
66010004	Gava wan her h’eft gur’înîyêd e’wra xeber dan, min kir ku binivîsim, lê ji e’zmên dengek hat û got: «Ew tiştêd ku her h’eft gur’înîyêd e’wra gotin, wan e’yan neke, nenivîse».
66010005	Hingê ew milyak’etê ku min dîtibû, wekî wî nigek danîbû ser be’rê û yek jî ser bejê, destê xweyî r’astê berbi e’zmên bilind kir
66010006	û pê Ewî sond xwar ku h’eta-h’etayê Sax e, awa gotî pê Wî Yê ku e’zman, h’emûyêd wêda, e’rd, h’emûyêd wêda û be’r, h’emûyêd wêda e’firandine û got: «Îdî wextê derengî nek’eve.
66010007	Lê gava milyak’etê h’efta deng li bor’îyê xe, hingê wê ew sur’a t’ivdîra Xwedê bê sêrî, ya ku Wî e’lamî xulamêd Xwe p’êxembera kiribû».
66010008	Pey vê yekêr’a wî dengê ku min ji e’zmên bihîstibû, dîsa t’evî min xeber da û got: «Her’e, wê k’itêba vekirî ji destê wî milyak’etî hilde, yê ku li ser be’rê û bejê sekinî ye».
66010009	Ez jî çûme cem wî milyak’etî û min jêr’a got: «K’a wê k’itêba biç’ûk bide min». Ewî minr’a got: «Han vê hilde û bixwe. Evê nav-dilê teda te’l be, lê devê teda wê mîna hingiv şîrin be».
66010010	Hingê min k’itêba biç’ûk ji destê milyak’et hilda û xwar. Devê minda mîna hingiv şîrin bû, lê çaxê min ew xwar, min nav-dilê xweda te’layî k’ifş kir.
66010011	Wî çaxî minr’a hate gotinê: «Gerekê tu dîsa li ser gelek cime’ta, mileta, zimana û p’adşa p’êxembertîyê bikî».
66011001	Hingê qamîşekî mîna şiva minr’a hate dayînê û hate gotinê: «R’abe, p’aristgeha Xwedê û gorîgehê çap ke û yêd ku têda dih’ebînin jî bijmire.
66011002	Lê h’ewşa p’aristgehêye derva bihêle û wê çap neke, çimkî ew p’ûtp’aristar’a hate dayînê. Ewê Bajarê Pîroz çil du meha bin p’îyada p’êpes kin.
66011003	Û Ezê t’emîyê bidime du şe’dêd Xwe, ewê k’urx xwekirî h’ezar dusid şêst r’ojî p’êxembertîyê bikin».
66011004	Evana ew her du darêd zeyt’ûnê û her du şemdan in, yêd ku li ber Xudanê dinyayê disekinin.
66011005	Heger merivek ku bixwaze zirarê bide wan, agir ji devê wan derdik’eve, dijminêd wan h’ûfî xwe dike. Û heger merivek bixwaze zirarê bide wan, gerekê ew xwexa usa bê kuştinê.
66011006	H’ukumê van heye, ku r’ojêd p’êxembertîya xweda e’zmên dadin, wekî baran nebare. Usa jî h’ukumê wan li ser ava heye, ku wan bikine xûn û k’engê jî bixwazin, dikarin her cûr’e bela bînine serê dinê.
66011007	Gava ewana şe’detîya xwe ser hevda bînin, hingê ew ce’newirê ku ji gelîyê hey-wayê derdik’eve, wê t’evî wan şer’ ke, wan bindest ke û bikuje.
66011008	Cinyazêd wan wê li ser meydana wî bajarê mezin avîtî bin, li wî cîyê ku Xudanê wan her duya hate xaçkirinê, ku bi me’na r’uh’anî jêr’a «Sodom» û «Misir» tê gotinê.
66011009	Ji h’emû cime’ta, bereka, zimana û mileta wê sê r’oj û nîva li cinyazêd wan binihêr’in û nehêlin ku cinyazêd wan bikine t’irba.
66011010	Binelîyêd li r’ûbarî dinê wê dilê xwe li wan şa kin û şa bin, xelata jî hevdur’a bişînin, çimkî van her du p’êxembera cefa didane yêd ku li ser r’ûyê e’rdê diman.
66011011	Pey sê r’oj û nîvar’a Xwedê r’uh’ê jîyînê ber wanda anî, ew r’abûne ser p’îya û xofeke mezin k’ete ser yêd ku ew dîtin.
66011012	Hingê wan her duya dengekî bilind ji e’zmên bihîst ku wanr’a got: «Werine vê jorê». Û ewana ber ç’e’vêd dijminêd xwe e’wrava hilk’işîyane e’zmên.
66011013	Wê sih’etê e’rd qayîm h’ejîya, ji dehe p’ara p’areke bajêr hilşîya û wê e’rdh’ejêda h’eft h’ezar meriv mirin, yêd mayîn jî ç’e’vtirsîyayî bûn, şikirî didane Xwedêyê e’zmên.
66011014	Weya duda derbaz bû. Va ye, ya sisîya wê zûtirê bê.
66011015	Milyak’etê h’efta li bor’îyê xist û e’zmênda dengêd bilind hatin ku digotin: «P’adşatîya dinyayê bû ya Xudanê me û Mesîhê Wî, Ewê h’eta-h’etayê p’adşatîyê bike».
66011016	Ew her bîst çar r’ûspîyêd ku li ber Xwedê ser k’ursîyêd xwe r’ûniştibûn, xwe dever’ûya avîtin, serê xwe ber Xwedê danîn
66011017	û gotin: «Ya Xudan Xwedêyê H’emû Zorayîyê, Yê heyî û Yê hebûyî, em şikirîyê didine Te, ku Te qewata Xweye mezin stand û dest bi h’ukumê Xwe kir.
66011018	P’ûtp’arist qilqilîn, lê xezeba Te hat. Wext pêr’a gihîştîye, ku dîwana mirîya bikî, xelata bidî xulamêd Xwe, p’êxembera û cime’ta Xwe usa jî yêd ku ji Te ditirsin, ji biç’ûka h’eta mezina. Wext hat, ku qir’a wan bînî, yêd ku dinê xirab dikin».
66011019	Pey vê yekêr’a p’aristgeha Xwedêye e’zmên vebû û wêda Sindoqa Peymana Wî xuya bû. Birûskê birq dan, gur’înîya dengêd e’wra hate bihîstinê, e’rd h’ejîya û teyrok barî.
66012001	Hingê nîşaneke mezin e’zmênda xuya bû: K’ulfetekê r’o li xwe wergirtibû, hîv binê p’îyada û t’acekî ji donzdeh steyrka jî li sêrî bû.
66012002	Ew h’emle bû û k’etibû ber zar’ê, êşa xwe dik’işand û dikire qîr’în.
66012003	Pey vê yekêr’a nîşaneke din jî e’zmênda xuya bû. Min dîna xwe dayê, va zîyakî zerî mezin ku h’eft serî û dehe stirûyêd wî hebûn û h’eft t’ac jî li serêd wî bûn.
66012004	Poç’a wî ji sê p’ara p’areke steyrkêd e’zmên k’işand û avîte ser e’rdê. Ew zîya li ber wê k’ulfeta ku k’etibû ber zar’ê sekinî, ku hema çawa zar’ bibe wê zar’ê h’ûfî xwe ke.
66012005	Wê k’ulfetê zar’eke kur’în anî, ku wê bi şivdara h’esinî şivantîyê li h’emû mileta bike. Lê zar’a wê hate r’ahiştinê, li cem Xwedê û ber t’extê Wî.
66012006	K’ulfet jî r’evî ber’îyê, li wî cîyê ku ji alîyê Xwedêda jêr’a hatibû hazirkirinê, wekî ew li wir h’ezar dusid şêst r’ojî bê xweykirinê.
66012007	Hingê li e’zmên şer’ dest pê bû. Mixayîl milyak’etêd xweva t’evî zîyê şer’ kir, zîyê jî milyak’etêd xweva t’evî wan şer’ kir.
66012008	Lê zîyê da der, e’zmênda jî îdî cî dest wan nek’et,
66012009	ew zîyayê mezin jorda hate avîtinê. Eva ew me’rê berê bû, ku jêr’a mîrêcin û şeyt’an dibêjin, yê ku t’emamîya dinê xalifandîye. Ew milyak’etêd xweva jorda hatine avîtinê ser r’ûyê e’rdê.
66012010	Hingê min li e’zmên dengekî bilind bihîst ku got: «Niha ye wextê xilazkirin, qewat û p’adşatîya Xwedêyê me, usa jî h’ukumê Mesîhê Wî. Çimkî Ew xeybkirê xûşk-birêd me jorda hate avîtinê, yê ku şev û r’oj ber Xwedêyê me xeyba wan dikir.
66012011	Ewana pê xûna Berx û xebera şe’detîya xwe ser wî k’etin, e’mirê xwe h’eta mirinê h’iz nekirin.
66012012	Awa şa bin, e’zmanno û yêd ku wanda dimînin. Lê wey li e’rdê û li be’rê, çimkî mîrêcin jorda ser weda hate avîtinê û ew ji hêrsê xwe dixwe, ku zane wê hindikî bimîne».
66012013	Gava zîyê dît ku ew jorda hate avîtinê ser e’rdê, pey wê k’ulfetê k’et, ya ku zar’a kur’în anîbû.
66012014	Du baskêd teyrê sîmir’îye mezin wê k’ulfetêr’a hatine dayînê, wekî bifir’e her’e ber’îyê, wî cîyê xwe, k’îderê ji zîyê dûr wê sê sal û nîva bihata xweykirinê.
66012015	Hingê zîyê ji devê xwe mîna ç’êm av ber’da pey wê k’ulfetê, wekî wê pê lêyê bixeniqîne.
66012016	Lê e’rdê alîk’arîya wê k’ulfetê kir, devê xwe vekir û ew ç’emê ku zîyê ji devê xwe ber’dabû daqurtand.
66012017	Hingê wî zîyayî hêrsa xwe li wê k’ulfetê r’akir û çû, wekî şer’ê xwe t’evî wan zar’êd wêye mayîn bike, yêd ku t’emîyêd Xwedê xwey dikin û şe’detîya bona Îsa didin.
66012018	Zîya li devê be’rê sekinî.
66013001	Hingê min dîna xwe dayê, va ce’newirek ji be’rê derdik’et. H’eft serêd wî û dehe stirûyêd wî hebûn, li ser stirûyêd wî dehe t’ac bûn û li ser her h’eft serêd wî jî navêd k’ifirî-zifirîya bûn.
66013002	Ew ce’newirê ku min dît, mîna piling bû, nigêd wî mîna lepê h’ir’ç’a bûn û devê wî jî mîna devê şêra bû. Vî zîyayî qewata xwe, t’extê xwe û h’ukumê xweyî mezin da wî ce’newirî.
66013003	Serîkî vî ce’newirî tê bêjî birîndar li ber mirinê bû, lê birîna wî hate qenckirinê. Û t’emamîya dinyayê ser wî ce’newirî e’cêbmayî ma.
66013004	Wan serê xwe li ber zîyê danîn, ku wî h’ukumê xwe da wî ce’newirî. Usa jî serê xwe li ber ce’newir danîn û gotin: «Gelo k’î mîna vî ce’newirî ye? Û k’î dikare t’evî vî şer’ ke?»
66013005	Evî ce’newirîr’a îzin hate dayînê ku devê xwe bême’rîfet veke û k’ifirîya bike, usa jî wîr’a hate dayînê, ku çil du meha bi h’ukumê xwe bike.
66013006	Ewî hindava Xwedêda devê xwe xirab vekir û navê Wî, konê Wî û yêd ku e’zmênda dimînin bêhurmet kir.
66013007	Îzin wîr’a hate dayînê, ku t’evî cime’ta Xwedê şer’ ke û serk’eve. Usa jî h’ukumê li ser her berekê, cime’tê, zimanî û miletî wîr’a hate dayînê.
66013008	H’emû binelîyêd li r’ûbarî dinê wê serê xwe li ber wî daynin, navêd k’îjana ji wextê e’firandina dinyayêda k’itêba jîyînêye Berxê serjêkirîda nehatine nivîsarê.
66013009	Guhê k’ê heye bira bibihê:
66013010	Ewêd ku yê dîl k’etinê ne, wê dîl bik’evin, ewêd ku yêd ber şûr k’etinê ne, ewê ber şûr k’evin. Li vir wê sebir û bawerîya cime’ta Xwedê kêr bê.
66013011	Hingê min dîna xwe dayê, va ce’newirekî din ji e’rdê derdik’et, du stirûyê wîye mîna yê berxa hebûn û mîna zîyê xeber dida.
66013012	Evî t’emamîya h’ukumê ce’newirê pêşin li ber wî xwexa dida xebatê û p’êyî ser e’rdê û binelîyêd wê dikir, wekî serê xwe li ber wî ce’newirê pêşin daynin, yê ku birîna wîye ku berbi mirinê dibir hatibû qenckirinê.
66013013	Vî ce’newirî nîşanêd usa e’cêbe mezin dikirin, h’eta ku agir jî ji e’zmên li ber ç’e’vê meriva davîte ser e’rdê.
66013014	Ewî pê wan nîşanêd ku wîr’a hatibûne dayînê, wekî li ber ce’newirê pêşin bike, binelîyêd li r’ûbarî dinê dixalifandin. Ewî wanr’a got, ku h’eykelekî wî ce’newirî çêkin, yê ku bi şûr hatibû birîndarkirinê û dîsa sax bû.
66013015	H’ukum wîr’a hate dayînê, wekî r’uh’ ber h’eykelê ce’newirda bîne, ku h’eykelê ce’newir xeber de û bikaribe ewêd ku ce’newir neh’ebînin bide kuştinê.
66013016	Ewî p’êyî ser h’emûya kir, awa gotî biç’ûk û mezina, dewletî û belengaza, aza û xulama ku nîşanê bidine ser destê xweyî r’astê yan e’nîya xwe,
66013017	wekî t’u kes nikaribe ne bik’ir’e, ne jî bifiroşe, pêştirî wî, yê ku nîşana ce’newir, awa gotî navê wî yan h’esabê navê wî ser e.
66013018	Li vir serwaxtî kêr tê: H’iş-aqilê k’ê heye, bira h’esabê ce’newir bijmire, çimkî h’esabê merivekî ye û h’esabê wî şeşsid şêst şeş e.
66014001	Paşê min dîna xwe dayê, va Berx li serê ç’îyayê Sîyonê sekinî bû û sed çil çar h’ezar meriv t’evî Wî bûn, ku li ser e’nîya wan navê Wî û navê Bavê Wî nivîsar bûn.
66014002	Min ji e’zmên dengek bihîst, mîna dengê gelek ava û mîna dengê gur’înîya e’wraye qayîm. Ew dengê ku hate min, mîna dengê miqamê çengvana bû, ku li çengêd xwe dixin.
66014003	Wana li ber t’ext û li ber wan her çar r’uh’bera û r’ûspîya stiraneke nû distira. T’u kes nikaribû wê stiranê hîn bûya, pêştirî wan sed çil çar h’ezarêd ku ji dinyayê hatibûne k’ir’înê.
66014004	Evana ew in, yêd ku serê xwe jinar’a danenîne, ew yêd bik’ir in. Evana pey Berx diçin, k’uda ku ew diçe. Evana ji nava meriva hatine k’ir’înê, çawa berê deremeta pêşin ku Xwedê û Berxr’a bêne dayînê.
66014005	Derew ji devê wan dernek’etîye, ew bêqusûr in.
66014006	Hingê min dîna xwe dayê, va milyak’etekî din ku e’zmênda difir’î û Mizgînîya wîye h’eta-h’etayê hebû, wekî wê Mizgînîyê bide yêd r’ûbarî dinê, awa gotî h’emû mileta, bereka, zimana û cime’ta.
66014007	Wî bi dengekî bilind digot: «Ji Xwedê bitirsin û şikirîyê bidine Wî, çimkî sih’eta dîwankirina Wî pêr’a gihîşt. Serê xwe ber Wî daynin, Yê ku e’rd û e’zman, be’r û avêd kanîya e’firandine».
66014008	Hingê milyak’etekî din pey wî hat û got: «Hilşîya, wêran bû! Ew Babîlona mezin, ya ku ew şerava qavîya xweye har h’emû milet dane vexwarinê».
66014009	Pey vê yekêr’a milyak’etekî din jî pey wan hat û bi dengekî bilind got: «Ewê ku serê xwe li ber ce’newir û h’eykelê wî dayne û nîşana wî ser e’nîya xwe yan ser destê xwe qebûl ke,
66014010	ewê ji wê şerava hêrsa Xwedê vexwe, ya ku av t’evnekirî ye, k’asa Wîye xezebêda dagirtî ye. Ewê li ber milyak’etêd pîroz û li ber Berx agir û k’irk’ûtêda cefê bik’işîne.
66014011	Dûyê cefê wan wê h’eta-h’etayê bik’işe û şev û r’oj wê r’ih’etîya wan t’unebe, yêd ku serê xwe ber ce’newir û h’eykelê wî datînin û nîşana wî li ser wan e».
66014012	Awa li vir wê sebira cime’ta Xwedê kêr bê, yêd ku t’emîyêd Xwedê xwey dikin û hindava Îsada amin in.
66014013	Hingê min ji e’zmên dengek bihîst ku got: «Binivîse: Ji vir şûnda xwezilî ne ew meriv, yêd ku bona bawerîya ser Xudan wê bimirin». R’uh’ dibêje: «Belê! Ewê ji xebata xwe r’ih’et bin, çimkî kirêd wan t’evî wan diçin».
66014014	Û min dîna xwe dayê, va e’wrekî sipî û «yekî mîna kur’ê mêriv» li ser wî e’wrî r’ûniştî bû. T’acekî zêr’în li serê Wî bû û de’seke tûj jî dêstda bû.
66014015	Hingê milyak’etekî din ji p’aristgehê derk’et, bi dengekî bilind li Ewî ku li ser e’wr r’ûniştî bû kire gazî û gotê: «De’sa Xwe bavêjê bidirû, çimkî ew sih’eta nandirûnê hat, berê e’rdê îdî gihîştîye».
66014016	Ewî ku li ser e’wr r’ûniştî bû de’sa Xwe avîte r’ûyê e’rdê û e’rd hate dirûnê.
66014017	Hingê ji wê p’aristgeha e’zmên milyak’etekî din derk’et û destê wîda jî de’seke tûj hebû.
66014018	Wê hingê ji gorîgehê milyak’etekî din derk’et, ku h’ukumê wî li ser êgir hebû, ewî bi dengekî bilind li yê xweyê de’sa tûj kire gazî û gotê: «De’sa xweye tûj bavêje gûşîyêd tirîyêd e’rdê û biçine, çimkî tirîyêd wê îdî gihîştine».
66014019	Wî milyak’etî jî de’sa xwe avîte e’rdê, tirîyêd e’rdê çinîn û bona h’incir’andinê avîte wî h’ewzê mezinî xezeba Xwedê.
66014020	Ew tirî wî h’ewzîda hatine h’incir’andinê, ku ji bajêr der bû û ji h’ewz xûn k’işîya, xûnê avîte gemê hespa, qasî h’ezar şeşsid meydanî girt.
66015001	Hingê min li e’zmên nîşaneke dine mezin û ecêb dît, h’eft milyak’etêd xweyê h’eft belayêd axirîyê pê k’îjana wê xezeba Xwedê bihata sêrî.
66015002	Wî çaxî min tiştekî mîna be’reke şûşe êgirva t’evayî dît, usa jî ewêd ku ce’newir, h’eykelê wî û h’esabê navê wî bindest kiribûn. Evana ser be’ra şûşe sekinî bûn, çengêd ku Xwedê dabûne wan destêd wanda bûn
66015003	û stirana Mûsayê xulamê Xwedê û stirana Berx distiran: «Kirêd Te mezin û e’cêb in Xudan Xwedêyê H’emû Zorayîyê! R’îyêd Te r’ast û ser heqîyê ne, ya P’adşayê mileta.
66015004	Xudan, k’î ji Te wê netirse û r’ûmetê nede wî navê Te? Çimkî Tu t’enê Yê pîroz î. H’emû miletê berbi Te bên û serê xwe ber Te daynin, çimkî kirêd Teye r’ast xuya bûn».
66015005	Pey van tiştar’a min dîna xwe dayê, va p’aristgeha e’zmên vebû, awa gotî Konê Şe’detîyê.
66015006	Ew her h’eft milyak’etêd xweyê her h’eft bela ji p’aristgehê derk’etin. K’itanêd paqije birqok li wan bûn û melaxtêd zêr’în li sîngêd wan bûn.
66015007	Hingê ji her çar r’uh’bera yekî h’eft t’asêd zêr’îne xezeba wî Xwedêyîva t’ijî, Yê ku h’eta-h’etayê Sax e, dane wan her h’eft milyak’eta.
66015008	P’aristgeh dûyê r’ûmeta Xwedê û qewata Wîva t’ijî bû û t’u kes nikaribû bik’eta p’aristgehê, h’eta ku her h’eft milyak’eta, her h’eft bela neanîna sêrî.
66016001	Hingê min dengekî bilind ji p’aristgehê bihîst ku gote her h’eft milyak’eta: «Her’in, her h’eft t’asêd xezeba Xwedê bir’êjine ser e’rdê».
66016002	Milyak’etê pêşin çû t’asa xwe r’ête ser e’rdê, p’izikêd p’îse xirab li ser wan meriva derk’etin, yêd ku nîşana ce’newir li ser wan bû û serê xwe li ber h’eykelê wî danîbûn.
66016003	Yê duda t’asa xwe r’ête ser be’rê, be’r bû mîna xûna mirîya û h’emû h’eywanêd be’rêda qir’ bûn.
66016004	Yê sisîya t’asa xwe r’ête ser ç’ema û avêd kanîya, ew bûne xûn.
66016005	Wî çaxî min dengê milyak’etê ava bihîst ku got: «Tu ser r’astîyê yî, Yê heyî, Yê hebûyî û Yê pîroz î, ku Te dîwanêd bi vî awayî kirin.
66016006	Çimkî wan xûna cime’ta Xwedê û p’êxembera r’êt û Te xûn li wan da vexwarinê. R’ast ew xurê vê yekê ne».
66016007	Hingê min dengê gorîgehê bihîst, ku aha got: «Belê, ya Xudan Xwedêyê H’emû Zorayîyê, dîwanêd Te r’ast û heq in».
66016008	Milyak’etê çara t’asa xwe r’ête ser r’oyê û wêr’a hate dayînê, ku merivayê bi êgir biqelîne.
66016009	Hingê meriv ji dest şewata germayîyê hatine qelandinê û k’ifirî navê Xwedê kirin, ku h’ukumê Wî li ser van bela heye. Lê ew ji kirêd xweye xirab veneger’îyan, wekî şikirî bidana Wî.
66016010	Milyak’etê pênca t’asa xwe r’ête ser t’extê ce’newir û te’rîstanî hate ser p’adşatîya wî, ji êşê meriva zimanê xwe digestin
66016011	û ji dest êşa û p’izika k’ifirî li Xwedêyê e’zmên kirin, lê ji kirêd xweye xirab veneger’îyan.
66016012	Milyak’etê şeşa t’asa xwe r’ête ser ç’emê Firatêyî mezin, ava ç’êm ç’ikîya, wekî r’ê bona p’adşêd r’ohilatê bê hazirkirinê.
66016013	Hingê min dîna xwe dayê, va sê r’uh’êd h’erame mîna beqa, ji devê wî zîyayî, ji devê ce’newir û ji devê p’êxemberê derew derdik’etin.
66016014	Evana ew r’uh’êd cina bûn, yêd ku nîşanêd e’cêb dikin. Ew diçine cem h’emû p’adşêd dinyayê, wekî wan bicivînin, bona şer’ê wê R’oja Mezine Xwedêyê H’emû Zorayîyê.
66016015	«Va ye Ezê mîna diza bêm! Xwezî li wî, yê ku h’işyar dimîne û k’incêd xwe xwey dike, wekî te’zî neger’e û e’yba wî xuya nebe!»
66016016	Hingê wan r’uh’a ew p’adşa civandine wî cîyî ku bi îbranî jêr’a «Harmegedon» tê gotinê.
66016017	Milyak’etê h’efta t’asa xwe r’ête ser hewê û ji t’extê p’aristgehê dengekî bilind derk’et û got: «Hate sêrî!»
66016018	Hingê birûskê lê da, bû gur’înîya dengê e’wra û e’rd usa qayîm h’ejîya, ku ji wê r’oja însan dinê k’etîye h’eta niha e’rd aha neh’ejîyaye. E’rdh’ej haqas qayîm bû!
66016019	Bajarê mezin bû sê p’ara û bajarêd mileta wêran bûn. Babîlona mezin hate bîra Xwedê, wekî wê k’asa xweye şerava xezeba giranva bide wê.
66016020	H’emû girav betavebûn û ç’îya îdî nehatine xuyanê.
66016021	Ji e’zmên teyroka gire weke pêncî kîlogramê ser merivada barî. Meriva ji dest lêdana teyrokê k’ifirî li Xwedê kirin, çimkî eva bela gelekî giran bû.
66017001	Ji wan her h’eft milyak’etêd ku xweyê her h’eft t’asa bûn, yekî hat t’evî min xeber da û got: «Were vê derê, ez dîwana wê qava bi nav û deng nîşanî te kim, ya ku li ser gelek ava r’ûniştî ye.
66017002	P’adşêd dinyayê t’evî vê qavî kirin û binelîyêd r’ûbarî dinê pê şerava qavîya wê serxweş bûn».
66017003	Hingê R’uh’ê Pîroz hate ser min, wî milyak’etî ez birime ber’îkê. Min dîna xwe dayê, va jinek li ser ce’newirekî sorê gevez sîyar, ku serda-pêda ji her alîyava bi navêd k’ifirîyêd hindava Xwedêda t’ijî bûn û h’eft serêd wî û dehe stirûyêd wî hebûn.
66017004	Ew k’ulfeta k’inca şîrk û sorê gevezva wergirtî bû, pê zêr’, kevirêd qîmet, lal û dur’va xemilî bû. K’aseke zêr’în destê wêda bû, ew k’as jî k’irêtî û mir’dar’îya qavîya wêva dagirtî bû.
66017005	Li ser e’nîya wê navekî sur’ nivîsar bû: BABÎLONA MEZIN, MAKA QAVA Û K’IRÊTÎYÊD DINYAYÊ.
66017006	Min dîna xwe dayê, wê ew k’ulfeta pê xûna cime’ta Xwedê û pê xûna şe’dêd Îsa serxweş bûye. Gava ku min ew dît, ez gelekî e’cêbmayî mam.
66017007	Hingê wî milyak’etî minr’a got: «Tu çima e’cêbmayî mayî? Ezê sur’a wê k’ulfetê û sur’a wî ce’newirê ku ewa lê sîyar e, k’îjan ku h’eft serêd wî û dehe stirûyêd wî hene, ter’a bêjim.
66017008	Ew ce’newirê ku te dît, wextekê hebû, lê niha t’une. Ewê zûtirê ji gelîyê hey-wayê derk’eve û her’e unda be. Binelîyêd r’ûbarî dinêye ku navêd wan ji wextê e’firandina dinyayêda k’itêba jîyînêda nehatine nivîsarê, wê e’cêbmayî bimînin, gava wî ce’newirî bibînin, yê ku hebû û niha t’une, lê wê hebe.
66017009	Li vir h’iş-aqil kêr tê. Ew her h’eft serî, h’eft ç’îya ne, ser k’îjana ew k’ulfet r’ûniştî ye, usa jî h’eft p’adşa ne.
66017010	Ji wan pênc k’etine, yek heye, yê din hê nehatîye û gava bê, gerekê hinek wext bimîne.
66017011	Ew ce’newirê ku wextekê hebû û niha t’une, ew xwexa jî p’adşê h’eyşta ye. Ew yekî ji wan her h’efta ye û wê her’e unda be.
66017012	Ew her dehe stirûyêd ku te dîtine, dehe p’adşa ne, ku hê p’adşatî nestandine, lê belê wê h’ukum bistînin, ku t’evî ce’newir bona sih’etekê p’adşatîyê bikin.
66017013	Meremê van her deha yek e, ewê qewat û h’ukumê xwe bidine ce’newir.
66017014	Evana wê t’evî Berx şer’ bikin, lê Berx t’evî yêd gazîkirî, bijartî û amina wê li ser wan bikaribe, çimkî ew Berx Xudanê xudana û P’adşê p’adşa ye».
66017015	Hingê milyak’et minr’a got: «Ew avêd te dîtin ku ewa qav li ser wan r’ûniştîye, ew cime’t in, e’lalet in, milet û ziman in.
66017016	Ew her dehe stirûyêd ku te dîtin, usa jî ce’newir wê hevr’a bijenine ya qav. Ewê destê wê ji her tiştî bikin, wê te’zî kin û goştê wê bixwin, êgirda bişewitînin.
66017017	Çimkî Xwedê ev yek kire dilê wan, ku xwestina Wî bikin û ser nêtekê bin, p’adşatîya xwe bidine ce’newir, h’eta ku xeberêd Xwedê bêne sêrî.
66017018	Ew jina ku te dît, ew bajarê mezin e, yê ku p’adşatîyê li ser p’adşêd dinyayê dike».
66018001	Pey van tiştar’a min dîna xwe dayê, wê milyak’etekî din ji e’zmên dihate xwarê. Ew xweyê h’ukumê mezin bû û ji dîndara wî r’ûyê e’rdê r’onayî bû.
66018002	Ewî bi dengekî bilind kire gazî û got: «Hilşîya, wêran bû, Babîlona mezin! Ew bû cî-war, misk’enê cina û sit’ara h’emû r’uh’êd h’eram, qelêtka h’emû teyredêd nep’ake mir’dar’.
66018003	Çimkî ji wê şerava qavîya wêye har h’emû mileta hilda vexwar, p’adşêd dinyayê t’evî wê qavî kirin, bazirganêd dinyayê ji agirê dilê wê dewletî bûn».
66018004	Li vir min ji e’zmên dengekî din bihîst ku got: «Ji nava wê derk’evin, cime’ta Min, wekî hûn nebine heval-p’arêd gunêd wê û ji belayêd wê p’arê nestînin.
66018005	Çimkî gunêd wê ser hev cî bûne gihîştine h’eta e’zmên û Xwedê ner’astîyêd wê anîne bîra Xwe.
66018006	Wê çi kiribe usa jî hûn bînine serê wê û li anegorî kirêd wê, du car haqasî lê veger’înin, ew k’asa ku wê bona we dagirt, hûn du car te’l li wê bidine vexwarinê.
66018007	Çiqas r’ûmeta xwe bilind kirîye û k’êfa dilê xwe derbaz kirîye, haqasî cefa-şînê serda bînin. Çimkî dilê xweda aha dibêje: ‹Ez çawa p’adşa r’ûniştî me, û ne jinebî me, t’u car ezê şînê nebînim›.
66018008	Lema jî nava r’ojekêda wê belayêd wê ser wêda bên: Nexweşîya h’al, şîn û xelayî û wê bibe xurê êgir. Çimkî ew Xudan Xwedê qewat e, yê ku dîwana wê dike».
66018009	P’adşêd dinyayê, yêd ku pêr’a qavî û k’êf kirine, gava dûyê şewata wê bibînin, wê bigirîn û ser wê şînê bikin.
66018010	Ji tirsa cefê wê, ewê li dûr bisekinin û bêjin: «Ax, ax bajarê mezin, bajarê zor, Babîlon! Dîwana te sih’etekêda ser teda hat».
66018011	Bazirganêd dinyayê wê li ser wê bigirîn û şînê bikin, çimkî îdî t’u kesê tiştêd wane firotanê nek’ir’e:
66018012	Hûr-mûrêd zêr’, zîv, kevirêd qîmet, lal-dur’, k’itanê qîmet, p’arç’êd şîrk, hevirmiş, p’arç’êd sorê gevez, her dara bînxweş û her tiştêd ji qîlêd fîla, tiştêd ji darêd here qîmet, ji sifir, h’esin û mermer,
66018013	usa jî darçîn, bihareta bînxweş, bixûr, r’ûnê bînxweş, bixûrê e’rebî, şerav, bizirê zeyt’ûnê, arê xas, genim, dewar, pez, hesp, e’rebe, xulam û r’uh’êd însên jî.
66018014	Bazirganê bêjin: «Ew tiştêd dilê tedaye şîrin ji destê te çûn û h’emû tiştêd r’ewşe birqok ji te birîyan, îdî t’u car ew dest te nak’evin».
66018015	Ew bazirganêd van tişta, yêd ku pê Babîlonê dewletî bibûn, wê ji tirsa cefê wê dûr bisekinin bigirîn, bavêjine ser wê
66018016	û bêjin: «Ax, ax bajarê mezin, ku te k’itanê qîmet, p’arç’ê şîrk û sorê gevez li xwe wergirtibû û bi zêr’, kevirê qîmet, lal-dur’va xemilî bûyî!
66018017	Haqas hebûk sih’etekêda p’ûç’ bû çû». H’emû serdarêd gemîya û sîyarêd gemîya, gemîvana û h’emûyêd ku pê xebata ser be’rê e’bûrê xwe dikirin, dûr sekinîn
66018018	û çaxê dûyê şewata wî dîtin, kirine qîr’în û gotin: «Gelo bajarekî din mîna vî bajarê mezin hebû?»
66018019	Xwelî li serê xwe kirin, bi şîn û girî kirine qîr’în û gotin: «Ax, ax bajarê mezin, wekî h’emûyêd be’rêdaye xweyîgemî pê hebûka wîye xinêbûyî dewletî bibûn, çawa sih’etekêda wêran bû çû!»
66018020	E’zmano, cime’ta Xwedê, şandî û p’êxemberno! Dilê xwe şa kin li wî bajarî, ku Xwedê h’eyfa we ji wî hilda.
66018021	Hingê milyak’etekî qewat, kevirek mîna beraşekî mezin hilda, avîte be’rê û got: «Bi vî awayî jî bajarê mezin Babîlon wê qayîm jorda bê avîtinê û îdî t’u car wê xuya nebe.
66018022	Wê îdî dengê çeng, sazbend, bilûrvan û bor’îvan nav teda t’u car neyê bihîstinê. Wê îdî hostakî t’u p’êşeyî t’u car nav teda xuya nebe. Wê îdî dengê beraşa jî t’u car nav teda neyê bihîstinê.
66018023	Wê îdî ç’irûsîya ç’irê jî t’u car nav teda xuya nebe Wê îdî dengê bûk-ze’vê jî t’u car nav teda neyê bihîstinê. Bazirganêd te giregirêd dinyayê bûn û h’emû milet bi sêrbazîya te ji r’ê xalifîn.
66018024	Û xûna p’êxember û cime’ta Xwedê k’ete stûyê wî bajarî, belê xûna wan h’emûya ku li ser r’ûyê e’rdê hatine r’êtinê».
66019001	Pey van yekar’a, min li e’zmên dengekî bilind bihîst, mîna dengê e’laleteke giran ku digot: «Halêlûya! Xilazbûn, r’ûmet û qewat yêd Xwedêyê me ne!
66019002	Dîwanêd Wî r’ast û heq in. Ewî dîwana wê qavê kir ya ku pê qavîya xwe dinê h’er’imand û h’eyfa xûna xulamêd Xwedê ji wê hilda».
66019003	Cara duda gotin: «Halêlûya! H’eta-h’etayê dûyê ji wê bik’işe».
66019004	Her bîst çar r’ûspî û her çar r’uh’ber dever’ûya çûn û serê xwe li ber wî Xwedêyê li ser t’ext r’ûniştî danîn û gotin: «Amîn, Halêlûya!»
66019005	Hingê dengek ji t’ext hat û got: «H’emû xulamêd Wîye ku ji Wî xof dikin, biç’ûk û mezin pesinê Xwedêyê me bidin».
66019006	Hingê min deng bihîst, çawa dengê e’laleteke giran, mîna dengê xule-xula gelek ava û mîna dengê gur’înîya e’wraye qayîm ku digotin: «Halêlûya! Çimkî Xudan Xwedêyê meyî H’emû Zorayîyê dest bi p’adşatîyê kir.
66019007	Em Wîr’a gul din û şa bin û şikirîyê bidine Wî, çimkî de’wata Berx pêr’a gihîşt û dergîstîya Wî k’arê xwe kirîye.
66019008	Bona li xwekirinê k’itanê birqokî paqij jêr’a hate dayînê». (Ew k’itan nîşana kirinêd cime’ta Xwedêye r’ast in.)
66019009	Hingê wî milyak’etî minr’a got: «Binivîse: Xwezî li wan, ku bona şayîya de’wata Berx hatine t’eglîfkirinê!» Serda zêde kir got: «Ay ev in xeberêd Xwedêye r’ast».
66019010	Wî çaxî ez dever’û çûme niga, ku serê xwe li ber wî daynim, lê ewî minr’a got: «Vê yekê neke! Ez jî heval-xulamekî mîna te û wan xûşk-birêd te me, k’îjan e’lametîya Îsaye r’ast xwey dikin. Serê xwe li ber Xwedê dayne. Çimkî ew r’astîya ku Îsa e’lam kir ew p’êxembera dide xeberdanê».
66019011	Hingê min dîna xwe dayê, e’zman vebû, va ye hespekî boz, ku sîyarê Wîr’a Amin û R’ast digotin. Ew dîwankirinê û şer’ê Xweda ser r’astîyê ye.
66019012	Ç’e’vêd Wî mîna alava êgir bûn û gelek t’ac li serê Wî bûn. Navek ser Wî nivîsar bû, ku pêştirî Wî t’u kesî nizanibû.
66019013	K’inceke xûnêda kirî lê bû û navê Wî Xebera Xwedê bû.
66019014	Ordîyêd e’zmên jî li hespêd boze sîyar k’itanêd çîl-qerqaşe paqij li wan pey Wî diçûn.
66019015	Ji devê Wî şûrekî tûj derdik’et, wekî li mileta xe. Ewê pê şivdara h’esinî şivantîyê li wan bike, wî h’ewzê şerava xezeba Xwedêyê H’emû Zorayîyêda wan bih’incir’îne.
66019016	Li ser k’inca Wî, ser hêta Wî navek nivîsar bû: P’ADŞÊ P’ADŞA Û XUDANÊ XUDANA.
66019017	Hingê min milyak’etek dît, ew li ser r’oyê sekinî bû, bi dengekî bilind kire gazî û gote h’emû teyredêd ku hewêda difir’in: «Werin bicivine şayîya Xwedêye mezin,
66019018	wekî hûn cinyazêd p’adşa, serdara, mêrxasa û beret’êd hespa, usa jî cinyazêd sîyarêd wan û h’emû meriva, aza û xulama, biç’ûk û mezina bixwin».
66019019	Hingê min ew ce’newir û p’adşêd dinyayê ordîyêd wanva li cîkî civîyayî dîtin, wekî şer’ê xwe t’evî Wî sîyarê hespê boz û ordîya Wîva bikin.
66019020	Hingê ew ce’newir t’evî wî p’êxemberê derew dîl hatine girtinê, yê ku li ber wî ce’newirî nîşanêd e’cêb dikirin. Ewî bi wan kira ew xalifandin, yêd ku nîşana ce’newir qebûl kirin û serê xwe li ber h’eykelê wî danîn. Ce’newir û p’êxemberê derew jî saxe-sax hatine avîtinê nav gola agirê k’irk’ûtêyî dişixule.
66019021	Ewêd mayîn jî pê wî şûrê ku ji devê Sîyarê hespê boz derdik’et, hatine kuştinê û h’emû teyrede ji cinyazêd wan t’êr bûn.
66020001	Hingê min dîna xwe dayê, va milyak’etek ji e’zmên dihate xwarê, k’ilîta gelîyê hey-wayê û zincîreke mezin destê wîda bû.
66020002	Ewî ew zîya girt, awa gotî ew me’rê berê, ku xwexa mîrêcin û şeyt’an e û h’ezar salî girêda.
66020003	Ewî ew avîte gelîyê hey-wayê, ser wî k’ilît kir û mor lêxist, wekî îdî mileta nexalifîne, h’eta h’ezar sal t’emam be. Pey wê yekêr’a ew gerekê bona wextekî kin bê ber’danê.
66020004	Hingê min k’ursî dîtin ku ew li ser wan r’ûniştin, k’îjanar’a hate dayînê, wekî dîwanê bikin. Usa jî min r’uh’êd wan dîtin, serê k’îjana bona şe’detîya Îsa û bona xebera Xwedê hatibûne lêxistinê, k’îjana serê xwe li ber ce’newir û h’eykelê wî danenîbûn û ne jî nîşana wî hildabûne ser e’nî yan destê xwe. Evana dîsa sax bûn û t’evî Mesîh h’ezar salî p’adşatî kirin.
66020005	(Lê ew mirîyêd mayîn sax nebûn, h’eta h’ezar sal t’emam bû.) Ev e r’abûna mirîyaye pêşin.
66020006	Xwezilî û buhurtî-jibare ye, ewê ku p’ara wî t’evî r’abûna mirîyaye pêşin heye. Mirina duda li ser wan h’ukum nake, lê ewê bibine k’ahînêd Xwedê û Mesîh û wê t’evî Wî h’ezar salî p’adşatîyê bikin.
66020007	Gava h’ezar sal t’emam be, mîrêcin wê ji zindana xwe bê ber’danê,
66020008	ewê derk’eve, wekî wan miletêd her çar qulbêd dinêda, awa gotî Gog û Magogê bixalifîne û wan bona şer’ li cîkî bicivîne. R’eqema wan wê mîna qûma devê be’rê be.
66020009	Evana wê t’emamîya e’rdê bela bin û dora wargehê ordîya cime’ta Xwedê û bajarê h’izkirî bigirin. Lê ji e’zmên agirê bibare, wan h’ûfî xwe ke.
66020010	Ew mîrêcinê ku ew xalifandin, wê bê avîtinê nava gola agirê k’irk’ûtê, wî cîyê ku ce’newir û p’êxemberê derew têda ne. Li wir wê şev û r’oj, h’eta-h’etayê biçerçirin.
66020011	Hingê min t’extekî mezinî çîlî-qerqaş dît û Yek li ser r’ûniştibû. E’rd û e’zman ji ber Wî betavebûn û dewsa wan k’ifş nebû.
66020012	Wê hingê min mirîyêd biç’ûk û mezin dîtin ku li ber t’ext sekinî bûn. K’itêb vebûn û k’itêbeke din jî vebû, awa gotî k’itêba jîyînê. Dîwana mirîya anegorî wan kirêd wane k’itêbada nivîsar hate kirinê.
66020013	Be’rê mirîyêd xwe dan, Mirinê û Dîyarê Mirîya jî mirîyêd xwe dan. Dîwana her merivekî ji wan anegorî kirinêd wan hate kirinê.
66020014	Hingê Mirin û Dîyarê Mirîya hatine avîtinê nava gola êgir. Ev gola êgir mirina duda ye.
66020015	Û navê k’ê vê k’itêba jîyînêda nivîsar t’unebû, ew hate avîtinê nava gola êgir.
66021001	Hingê min e’rd û e’zmanekî nû dîtin, çimkî e’rd û e’zmanê berê derbaz bûn û îdî be’r t’unebû.
66021002	Min dîna xwe dayê, va ji e’zmên Bajarê Pîroz, Orşelîma nû mîna bûkeke xêlîkirî bona dergîstîyê xwe xemilî ji Xwedêda dihate xwarê.
66021003	Min ji t’ext dengekî bilind bihîst ku got: «Va ye konê Xwedê nava merivada! Ewê Xwexa nav wanda bijî, ewana wê bibine cime’ta Wî û Xwedê Xwexa jî wê t’evî wan bimîne, çawa Xwedêyê wan.
66021004	Ewê ji ç’e’vêd wan h’emû hêsirêd wan paqij ke û îdî mirinê t’unebe, ne şîn, ne girî, ne êş-êşûk, çimkî tiştêd berê derbaz bûn».
66021005	Hingê Ewî li ser t’ext r’ûniştî got: «Va Ez her tiştî nû çêdikim». Û minr’a got: «Binivîse, çimkî ev xeberne amin û r’ast in».
66021006	Usa jî gote min: «Her tişt hate sêrî. Ez im Alfa û Omêga, Destpêbûn û Axirî. Ezê yêd t’î, ji kanîya ava jîyînê bêheq bidime vexwarinê.
66021007	Ewê ku serk’eve, her tiştê p’ara wî bik’evin, Ezê Xwedêyê wî bim, ewê jî lawê Min be.
66021008	Lê p’ara tirsoneka, bêamina, k’irêt-h’erama, mêrkuja, bênamûsa, sêrbaza, p’ûtp’arista û h’emû derewîna wê gola agirê ku k’irk’ûtêva dişewite bik’eve. Ev e mirina duda».
66021009	Milyak’etekî ji wan her h’eft milyak’eta, yêd ku h’eft t’asêd wane h’eft belayêd xilazîyêva t’ijî hebûn, hat t’evî min xeber da û got: «Were vê derê, ezê bûkê nîşanî te kim, dergîstîya Berx».
66021010	Hingê R’uh’ê Pîroz hate ser min, wî ez birime ser ç’îyakî mezinî bilind û Bajarê Pîroz, Orşelîm nîşanî min da, ku ji e’zmên Xwedêda dihate xwarê.
66021011	R’ûmeta Xwedê nav wîda şewq dida, ew r’onayî mîna kevirê qîmet bû, mîna kevirê yaspîs, mîna xirûstal bû.
66021012	Sûra wî mezin û bilind bû, donzdeh dergehî bû û li ber dergeha donzdeh milyak’et hebûn. Li ser dergeha navêd her donzdeh qebîlêd zar’êd Îsraêl nivîsar bûn.
66021013	Ji alîyê r’ohilatêva sê dergeh, ji alîyê bakurêva sê dergeh, ji alîyê başûrêva sê dergeh û ji alîyê r’oavayêva sê dergeh hebûn.
66021014	Donzdeh h’îmêd sûra bajêr hebûn, li ser wan her donzdeha navêd her donzdeh şandîyêd Berx nivîsar bûn.
66021015	Destê wî milyak’etîda, yê ku t’evî min xeber dida bona çapkirinê qamîşekî zêr’în hebû, wekî bajêr, dergehêd wî û sûra wî çap ke.
66021016	Bajar çar goşe bû, dirêjayîya bajêr weke berayîyê bû. Ewî bajar bi wî qamîşî çap kir, donzdeh h’ezar meydan derk’et. Dirêjayî, berayî û bilindayî weke hev bûn.
66021017	Milyak’et sûra bajêr pê çapkirina merivayê çap kir, bilindayîya wê bû sed çil çar zend.
66021018	Ew sûr ji kevirê yaspîs hatibû çêkirinê û bajar xwexa ji zêr’ê xasî mîna şûşe zelal bû.
66021019	H’îmêd sûra bajêr bi her cûr’e kevirêd xase qîmet hatibûne xemilandinê. H’îmê pêşin yaspîsê sipî bû, yê duda safîrê şîn, yê sisîya xalkêdonê k’eskê vekirî, yê çara zimrûdê k’esk,
66021020	yê pênca sardonûksê sor, yê şeşa sardîyonê sorê te’rî, yê h’efta kevirê zêr’în, yê h’eyşta zimrûdê şîn, yê neha topazê qîç’ik, yê deha xirîsoprasê k’esk, yê yanzdeha yaqûtê şîrk, yê donzdeha amêstîsê şîrkê vekirî.
66021021	Her donzdeh dergeh donzdeh dur’ bûn, her derîk ji dur’ekî bû û meydana bajêr ji zêr’ê xasî mîna şûşê zelal bû.
66021022	Min bajêrda p’aristgeh nedît, çimkî Xudan Xwedêyê H’emû Zorayîyê û Berx p’aristgeha wî ne.
66021023	Bajar ne h’ewcê te’vê û hîvê bû ku r’onayî bidanê, çimkî r’ûmeta Xwedê wî r’onayî dike û Berx ç’ira wî ye.
66021024	Milet wê r’onaya wîda biger’in û p’adşêd dinyayê wê r’ewş-r’ûmeta xwe bînine nava wî.
66021025	Dergehêd wî wê t’u car neyêne girtinê, çimkî li wir t’imê wê r’oj be, şevê t’unebe.
66021026	Wê r’ûmet û hurmeta mileta bînine nava wî.
66021027	Qet tiştekî h’eram wê nek’eve bajêr, ne jî yêd ku k’irêtîyê û derewa dikin wê bik’evinê, t’enê ewêd ku k’itêba Berxêye jîyînêda hatine nivîsarê.
66022001	Paşê wî milyak’etî ç’emekî ava jîyînê, mîna xirûstalê zelal nîşanî min kir, ku ji t’extê Xwedê û Berx derdik’et û nava meydana bajêrva dik’işîya.
66022002	Li her du alîyêd ç’êm dara jîyînê hebû, ku donzdeh cûr’e ber danî û her meh berê xwe dida. Belgêd wê darê bona qencbûna mileta bûn.
66022003	Îdî tiştê nifir’lêbûyî li wir wê t’unebe. T’extê Xwedê û yê Berx wê nav bajêrda be û xulamêd Wî wê jêr’a xizmetk’arîyê bikin.
66022004	Ewê r’ûyê Wî bibînin û navê Wî wê li ser e’nîya wan hebe.
66022005	Îdî şevê li wir t’unebe, wê r’onaya ç’irê û r’oyê kêr neyên, çimkî Xudan Xwedê wê li wan r’onayî ke û h’eta-h’etayê p’adşatîyê bikin.
66022006	Wî milyak’etî minr’a got: «Ev xeberne amin û r’ast in. Xudan Xwedêyê ku R’uh’ê Xwe dide p’êxembera, milyak’etê Xwe şand, wekî tiştêd ku wê zûtirê biqewimin nîşanî xulamêd Xwe ke».
66022007	Îsa dibêje: «Va ye Ezê zûtirê bêm. Xwezî li wî, yê ku xeberêd p’êxembertîyêd vê k’itêbêda xwey dike!»
66022008	Min Yûh’enna ev yekana bihîstin û dîtin. Û çaxê min ew bihîstin û dîtin, dever’û çûme nigê wî milyak’etî, yê ku ev tişt nîşanî min kirin, wekî serê xwe li ber wî daynim.
66022009	Lê ewî minr’a got: «Vê yekê neke! Ez jî heval-xulamekî mîna te û wan birêd te p’êxembera û wan h’emûya me, yêd ku xeberêd vê k’itêbê xwey dikin. Serê xwe li ber Xwedê dayne».
66022010	Serda jî minr’a got: «Xeberêd p’êxembertîyêye vê k’itêbêda veneşêre, çimkî wext nêzîk e.
66022011	Ewê ku neheqîyê dike, bira hê neheqîyê bike, ewê ku k’irêt e, bira hê k’irêtîyê bike, ewê ku r’ast e, bira hê r’astîyê bike û ewê ku pîroz e, bira hê pîroz be».
66022012	Îsa dibêje: «Va ye Ezê zûtirê bêm û xelata Min destê Minda ye, wekî anegorî kirinêd her yekî bidime wî.
66022013	Ez im Alfa û Omêga, Yê Pêşin û Yê Paşin, Destpêbûn û Axirî».
66022014	Xwezî li wan, yêd ku çuxêd xwe şûştine, wekî îzina wan hebe, ji berê dara jîyînê bixwin û dergehêd bajêrr’a bik’evine hindur’!
66022015	Lê se-kûç’ik, sêrbaz, bênamûs, mêrkuj, p’ûtp’arist û her kesê ku derewa h’iz dike û derewa dike, ewê derva bimîne.
66022016	«Min, Îsa, milyak’etê Xwe şand, wekî şe’detîya van tişta nava civînada bide. Ez Tamar û R’ik’inyata Dawid im û Ez Steyrka Şewqe Sibehê Zû me».
66022017	R’uh’ û bûk dibêjin: «Were!» Ewê ku dibihê bira bêje: «Were!» Ewê ku t’î ye bira bê, ewê ku ava jîyînê dixwaze bira bêheq bistîne.
66022018	Ez şe’detîyê didime her kesê ku xeberêd p’êxembertîyêye vê k’itêbêda dibihê: Heger yek tiştekî ser vanda zêde ke, Xwedê jî van belayêd ku vê k’itêbêda nivîsar in wê ser wîda zêde ke.
66022019	Û heger yek ji xeberêd p’êxembertîyêye vê k’itêbêda tiştekî kêm ke, Xwedê jî wê p’ara wî ji dara jîyînê û ji Bajarê Pîroz kêm ke, bona k’îjana vê k’itêbêda nivîsar in.
66022020	Ewî ku şe’detîya van tişta dide, dibêje: «Belê, Ezê zûtirê bêm». Amîn! Were, ya Xudan Îsa.
66022021	K’erema Xudan Îsa h’emûyar’a be.
