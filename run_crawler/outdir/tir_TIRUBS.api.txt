40001001	ወዲ ዳዊት ወዲ ኣብርሃም ናይ ዝኾነ ናይ ኢየሱስ ክርስቶስ ትውልዲ መጽሓፍ፦
40001002	ኣብርሃም ንይስሓቅ ወለደ፤ ይስሓቅ ንያዕቆብ ወለደ፤ ያዕቆብ ንይሁዳን ነኅዋቱን ወለደ
40001003	ይሁዳ ኸዓ ካብ ትእማር ንፋሬስን ንዛራን ወለደ ፋሬስ ንኤስሮም ወለደ ኤስሮም ንኣራም ወለደ
40001004	ኣራም ንኣሚናዳብ ወለደ ኣሚናዳብ ንነኣሶን ወለደ ነኣሶን ንሰልሞን ወለደ
40001005	ሰልሞን ካብ ረኣብ ንቦኤዝ ወለደ ቦኤዝ ካብ ሩት ንኢዮቤድ ወለደ ኢዮቤድ ንእሴይ ወለደ
40001006	እሴይ ንንጉሥ ዳዊት ወለደ። ንጉሥ ዳዊት ካብ ሰበይቲ ኦርዮ ንሰሎሞን ወለደ
40001007	ሰሎሞን ንሮብኣም ወለደ ሮብኣም ንኣብያ ወለደ ኣብያ ንኣሳፍ ወለደ
40001008	ኣሳፍ ንኢዮሳፍጥ ወለደ ኢዮሳፍጥ ንኢዮራም ወለደ ኢዮራም ንዖዝያ ወለደ
40001009	ዖዝያ ንኢዮኣታም ወለደ ኢዮኣታም ንኣካዝ ወለደ ኣካዝ ንሕዝቅያስ ወለደ
40001010	ሕዝቅያስ ንምናሴ ወለደ ምናሴ ንኣሞጽ ወለደ ኣሞጽ ንኢዮስያስ ወለደ
40001011	ኢዮስያስ ከዓ ብጊዜ ምርኮ ባቢሎን ንኢኮንያንን ነኅዋቱን ወለደ።
40001012	ድኅሪ ምርኮ ባቢሎን ድማ ኢኮንያን ንሰላትያል ወለደ ሰላትያል ንዘሩባቤል ወለደ
40001013	ዘሩባቤል ንኣብዩድ ወለደ ኣብዩድ ንኤልያቄም ወለደ ኤልያቄም ንኣዛር ወለደ
40001014	ኣዛር ንሳዶቅ ወለደ ሳዶቅ ንኣኪም ወለደ ኣኪም ንኤልዩድ ወለደ
40001015	ኤልዩድ ንኣልኣዛር ወለደ ኣልኣዛር ንማታን ወለደ ማታን ንያዕቆብ ወለደ
40001016	ያዕቆብ ድማ ክርስቶስ ዝተብሃለ ኢየሱስ ንዝወለደት ንሕጹይ ማርያም ንዮሴፍ ወለደ።
40001017	እምበኣር ኲሉ ትውልዲ ካብ ኣብርሃም ክሳዕ ዳዊት ዓሠርተ ኣርባዕተ ትውልዲ ካብ ዳዊት ክሳዕ ምርኮ ባቢሎን ዓሠርተ ኣርባዕተ ትውልዲ ካብ ምርኮ ባቢሎን ክሳዕ ክርስቶስ ድማ ዓሠርተ ኣርባዕተ ትውልዲ እዩ።
40001018	ልደት ኢየሱስ ክርስቶስ ከምዙይ እዩ፦ እኖኡ ማርያም ንዮሴፍ ተሓጽያ እንተላ እንተይቲረቡ ብመንፈስ ቅዱስ ጠኒሳ ተረኽበት።
40001019	ሕጹያ ዮሴፍ ግና ጻድቕ ስለ ዝነበረ ብኅቡእ ክኃድጋ ድኣ ሓሰበ እምበር ክገልጻ ኣይደለየን።
40001020	እዙይ እናሓሰበ እንተሎ እንሆ መልኣኽ እግዚኣብሔር ብሕልሚ ተርአዮ ከምዙይ ድማ በሎ፦  ዮሴፍ ወዲ ዳዊት እቲ ኻብኣ ዝውለድ ብመንፈስ ቅዱስ ስለ ዝኾነ ንሕጽይትኻ ማርያም ምውሳዳ ኣይትፍራኅ።
40001021	ወዲ ኽትወልድ እያ ንሱ ንሕዝቡ ኻብ ኃጢኣቶም ከድኅኖም እዩሞ ስሙ ኢየሱስ ክትብሎ ኢኻ።
40001022	-
40001023	እዝ ዂሉ ዝኾነ ድማ እቲ እግዚኣብሔር ብነቢይ  እንሆ ድንግል ክትጠንስ ወድውን ክትወልድ እያ ስሙ ኸዓ ኣማኑኤል ክብልዎ እዮም ትርጕሙ ድማ እግዚኣብሔር ምሳና› ማለት እዩ  ኢሉ ዝተዛረባ ምእንቲ ኽፍጸም እዩ።
40001024	ዮሴፍ ካብ ድቃሱ ተሢኡ ኸምቲ መልኣኽ እግዚኣብሔር ዝኣዘዞ ገበረ፤ ንሕጽይቱ ማርያም ድማ ወሰዳ፤
40001025	በዂሪ ወዳ ኽሳዕ እትወልድ ኣይፈለጣን፤ ኢየሱስ ኢሉ ድማ ሰመዮ።
40002001	-
40002002	ኢየሱስ ብዘመን ንጉሥ ሄሮድስ ኣብ ቤተ ልሔም ምድሪ ይሁዳ ምስ ተወለደእንሆ ካብ ሃገር ምብራቕ ዝተልዓሉ ሰብኣ ሰገል  ኮኸቡ ብምብራቕ ርኢና ኽንሰግደሉ መጺእና እሞ  እቲ ዝተወልደ ንጉሥ ኣይሁድ ኣበይ ኣሎ?  እናበሉ ናብ ኢየሩሳሌም በጽሑ።
40002003	ንጉሥ ሄሮድስ እዙይ ሰሚዑ ደንግጸ፤ ኲሎም ሕዝቢ ኢየሩሳሌምውን ምስኡ ደንገጹ።
40002004	ንሱ ድማ ንዂሎም ሊቃነ ካህናትን መምህራን ሕዝብን ኣኪቡ  ክርስቶስ ኣበይ እዩ ዝውለድ?  ኢሉ ጠየቖም።
40002005	-
40002006	ንሳቶም ከዓ  ኣቲ ቤተ ልሔም ምድሪ ይሁዳ ንሕዝበይ እስራኤል ዝሕልዎም ንጉሥ ካባኺ ኽወጽእ እዩሞ ካብ ነገሥታት ይሁዳ ከቶ ኣይትንእስን ኢኺ› ዝብል ብነቢይ ተጽሒፉ ስለ ዘሎ ኣብ ቤተ ልሔም ምድሪ ይሁዳ እዩ  በልዎ።
40002007	ድኅርዙይ ሄሮድስ ንሰብኣ ሰገል ብኅቡእ ጸዊዑ  ካብኣቶም ድማ ዘመን እቲ ዝተርኣዮም ኮኸብ ኣጸቢቑ ተረድአ።
40002008	ናብ ቤተ ልሔም ድማ ሰደዶምሞ  ኬድኩም ብዛዕባ እቲ ሕፃን ብጥንቃቐ መርምሩ። ምስ ረኸብኩምዎ ድማ ኣነ መጺአ ምእንቲ ኽሰግደሉ ንገሩኒ  በሎም።
40002009	ንሳቶም ከዓ ኻብቲ ንጉሥ ሰሚዖም ከዱ። እንሆ እቲ ብምብራቕ ዝረአይዎ ኮኸብ ኣብ ልዕሊ እቲ ሕፃን ዝነበራ ቦታ መጺኡ ኽሳዕ ዝቐውም መርሖም።
40002010	ነቲ ኮኸብ ምስ ረአይዎ ካብ መጠን ንላዕሊ ተሓጐሱ።
40002011	ናብ ቤት ኣትዮም ነቲ ሕፃን ምስ ማርያም እኖኡ ረአይዎ። ተደፊኦም ድማ ሰገዱሉ። ሣጹኖም ከፊቶም ከዓ ወርቅን ዕጣንን ከርበን ገጸ በረኸት ኣቕረቡሉ።
40002012	ናብ ሄሮድስ ከይምለሱ ብሕልሚ ስለ ዘጠንቀቖም ብኻልእ መንገዲ ናብ ሃገሮም ተመለሱ።
40002013	ንሳቶም ምስ ከዱ ኸዓ መልኣኽ እግዚኣብሔር ንዮሴፍ ብሕልሚ ተርአዮ፤  ሄሮድስ ነዝ ሕፃን ክቐትሎ ይደሊ ኣሎ እሞ ተሥእ ነዝ ሕፃንን ንኖኡን ኂዝካ ናብ ግብጺ ህደም ክሳዕ ዝነግረካ ኸዓ ኣብኡ ጽናሕ  በሎ።
40002014	ዮሴፍ ድማ ተሢኡ ነቲ ሕፃንን ንኖኡን ኂዙ ብለይቲ ናብ ግብጺ ኸደ።
40002015	እቲ እግዚኣብሔር ብነቢይ  ንወደይ ካብ ግብጺ ጸዋዕኽዎ  ዝበሎ ምእንቲ ኽፍጸም ድማ ሄሮድስ ክሳዕ ዝመውት ኣብኡ ጸንሐ።
40002016	ሽዑ ሄሮድስ እቶም ሰብኣ ሰገል ከም ዘላገጹሉ ምስ ረአየ ብዙኅ ተቖጥዐ እሞ ንዂሎም ሕፃናት ቤተ ልሔምን ኣብ ኲሉ ኸባቢኣን ንዝነበሩን ካብ ሰብኣ ሰገል ጠይቑ ብዝተረድኦ ዘመን ወዲ ኽልተ ዓመትን ካብኡ ንታሕትን ንዝነበሩ ሕፃናት ሠራዊቱ ልኢኹ ኣቕተለ። ሽዑ እቲ ብነቢይ ኤርምያስ፦
40002017	-
40002018	 ኣብ ራማ ድምፅን ብዙኅ ዋይዋይታን ብኽያትን ተሰምዐ፤ ራሄል ምእንቲ ደቃ በኸየት ሞይቶም እዮም እሞ ምጽንናዕ ኣበየት  ዝተብሃለ ተፈጸመ።
40002019	ሄሮድስ ምስ ሞተ እንሆ ኣብ ግብጺ መልኣኽ እግዚኣብሔር ንዮሴፍ ብሕልሚ ተርአዮ እሞ
40002020	 እቶም ነዝ ሕፃን እዙይ ክቐትልዎ ዝደልዩ ሞይቶም እዮም እሞ ተሥእ! ነዝ ሕፃንን ንኖኡን ኂዝካ ናብ ምድሪ እስራኤል ኪድ!  በሎ።
40002021	ንሱ ድማ ተሢኡ ነቲ ሕፃንን ንኖኡን ኂዙ ናብ ምድሪ እስራኤል ተመለሰ።
40002022	ግና ኣርኬላዎስ ክንዲ ኣቦኡ ሄሮድስ ኣብ ይሁዳ ኸም ዝነገሠ ሰሚዑ ናብኡ ምኻድ ፈርኀ። ብሕልሚ ምስ ተገልጸሉ ድማ ናብ ምድሪ ገሊላ ኸደ።
40002023	እቲ ብነቢያት  ናዝራዊ ኽብሃል እዩ  ዝተብሃለ ምእንቲ ኽፍጸም ናዝሬት ናብ እትብሃል ዓዲ መጺኡ ተቐመጠ።
40003001	-
40003002	በቲ ወርኃት እቱይ ዮሓንስ መጥምቕ  መንግሥተ ሰማያት ቀሪባ እያ እሞ ንስሓ እተዉ  እናበለ ኣብ በረኻ ይሁዳ እናሰበኸ መጸ።
40003003	እቲ ብነቢይ ኢሳይያስ  ጐደና እግዚኣብሔር ጽረጉ መንገዱውን ኣቕንዑ › ኢሉ ኣብ በረኻ ዝእውጅ ድምፂ ኣዋጅ ነጋሪ  ተብሂሉ ዝተነግረሉ ንሱ ዮሓንስ እዩሞ።
40003004	ክዳኑ ኻብ ፀጕሪ ገመል ዝተሠርሐ ነበረ፤ ዕጣቕ ሕቝኡ ድማ ፈልቍ ቅርበት ቀለቡ ኸዓ ኣንበጣን መዓር ጽዴናን ነበረ።
40003005	ሽዑ ሰብ ኢየሩሳሌምን ኲሎም ሰብ ይሁዳን ኲሉ ሃገር ዙርያ ዮርዳኖስን ናብኡ ይመጹ ነበሩ።
40003006	ኃጢኣቶም እናተናዘዙ ኸዓ ኣብ ፈለግ ዮርዳኖስ ብዮሓንስ ይጥመቑ ነበሩ።
40003007	ካብ ፈሪሳውያንን ሰዱቃውያንን ብዙኃት ክጥመቑ እንትመጹ ምስ ረአየ ኸምዙይ በሎም፦  ኣቱም ውሉድ ኣትማን ካብቲ ዝመጽእ መዓት ክተምልጡ መን ሓበረልኩም?
40003008	እምበኣርከስ ንንስሓ ዘብቅዕ ፍረ ኣፍርዩ።
40003009	ብልብኹም ኣብርሃም ኣቦ ኣለና› ብምባል እተምልጡ ኣይምሰልኩም። ንኣብርሃም ካብዘን ኣእማን እዚኣተን ውሉድ ከተሥአሉ ንእግዚኣብሔር ከም ዝከኣሎ እብለኩም ኣለኹ።
40003010	እንሆ ሕዚ ማሕፀ ናብቲ ጕንዲ ኦም ተቐሪቡ ኣሎ። እምበኣር ጽቡቕ ፍረ ዘይፈሪ ዂሉ ኦም ይቝረጽ፤ ናብ ሓዊ ድማ ይድርበ።
40003011	ኣነስ ንንስሓ ብማይ አጥምቐኩም ኣለኹ፤ እቲ ብድኅረይ ዝመጽእ ግና ካባይ ይኅይል እዩ፤ ኣነ ኣሣእኑ ኽፀውር እኳ ኣይበቅዕን እየ፤ ንሱ ብመንፈስ ቅዱስን ብሓውን ከጥምቐኩም እዩ።
40003012	ዓውዱ ዘጽርየሉ መስአ ኣብ ኢዱ ዘለዎ እዩ፤ ስርናዩ ኣብ ቆፎኡ ኽእክብ፤ ነቲ ሓሰር ግና ብዘይጠፍእ ሓዊ ኸቓጽሎ እዩ። 
40003013	ሽዑ ኢየሱስ ብዮሓንስ ክጥመቕ ካብ ገሊላ ናብ ዮርዳኖስ መጸ።
40003014	ዮሓንስ ግና  ኣነ ደኣ ብኣኻ ኽጥመቕ ይግብአኒ እምበር ንስኻዶ ናባይ ትመጽእ!  ኢሉ ኣበዮ።
40003015	ኢየሱስ ከዓ  ኲሉ ጽድቂ ኽንፍጽም ይግብአና እዩ እሞ ሕዝስ ኅደግ! ይኹን ደኣ  ኢሉ መለሰሉ። ድኅርዙይ  ይኹን  በሎ።
40003016	ኢየሱስ ምስ ተጠመቐ ሽዑ ንሽዑ ካብ ማይ ወፀ። እንሆ ኸዓ ሰማይ ተኸፈተ፤ መንፈስ እግዚኣብሔር ድማ ኸም ርግቢ ወሪዱ ኣብ ልዕሊኡ እንትዓልብ ረአየ።
40003017	እንሆ ድማ  ብእኡ ዝተሓጐስኩ ዝፈትዎ ወደይ እዙይ እዩ  ዝብል ድምፂ ኻብ ሰማይ መጸ።
40004001	ብድኅርዙይ መንፈስ ቅዱስ ንኢየሱስ ብዲያብሎስ ክፍተን ናብ በረኻ ወሰዶ።
40004002	ኣርብዓ መዓልትን ኣርብዓ ለይትን ጾመ፤ ድኅርዙይ ጠመየ።
40004003	እቲ ዝፍትኖ ድማ ቐሪቡ  ወዲ እግዚኣብሔር እንተ ዄንኻስ እዘን ኣእማን እዚአን እንጀራ ይኹና በል  በሎ።
40004004	ኢየሱስ ግና  ሰብ ካብ ኣፍ እግዚኣብሔር ብዝወፅእ ኲሉ ቓል ደኣ እምበር ብእንጀራ ጥራሕ ኣይነብርን እዩ› ዝብል ጽሑፍ ኣሎ  ኢሉ መለሰሉ።
40004005	ሽዑ ዲያብሎስ ናብታ ቕድስቲ ኸተማ ወሲዱ ኣብ ላዕለዋይ ጫፍ ቤተ መቕደስ ኣቖሞ።
40004006	 ወዲ እግዚኣብሔር እንተ ዄንኻስ እግርኻ ብእምኒ ኸይትዕንቀፍ በእዳዎም ክፆሩኻ ንመላእኽቱ ምእንታኻ ይእዝዞም› ዝብል ጽሑፍ ኣሎ እሞ እስኪ ዘሊልካ ንታሕቲ ተወርወር  በሎ።
40004007	ኢየሱስ ድማ  ንእግዚኣብሔር ኣምላኽካ ኣይትፈታተኖ› ዝብል ጽሑፍ ኣሎ  በሎ።
40004008	መሊሱ ዲያብሎስ ኬርና ነዊኅ ናብ ዝኾነ እምባ ወሲዱ መንግሥታት ኲሉ ዓለምን ክብሮምን ኣርኣዮ እሞ  ተደፊእኻ እንተ ሰጊድካለይ እዝ ዂሉ ኽህበካ እየ  በሎ።
40004010	ሽዑ ኢየሱስ  ንእግዚኣብሔር ኣምላኽካ ስገድ፤ ንእኡ በይኑ ድማ ኣምልኽ› ዝብል ጽሑፍ ኣሎ እሞ ኪድ ሰይጣን ካባይ ረሓቕ  በሎ።
40004011	ድኅርዙይ ዲያብሎስ ኃደጎ፤ እንሆ ድማ መላእኽቲ መጺኦም ኣገልገልዎ።
40004012	ኢየሱስ ዮሓንስ ከም ዝተኣሰረ ምስ ሰምዐ ናብ ኣውራጃ ገሊላ ኣግለሰ።
40004013	ንናዝሬት ኃዲጉ ድማ ኣብ ምድሪ ዛብሎንን ንፍታሌምን ኣብ ጥቓ ባሕሪ ናብ ዘላ ቅፍርናሆም መጺኡ ተቐመጠ።
40004014	እዙይ ኸዓ እቲ ብነቢይ ኢሳይያስ፦
40004015	 ምድሪ ዛብሎንን ምድሪ ንፍታሌምን መንገዲ ባሕሪ ማዕዶ ዮርዳኖስ ኣሕዛብ ዝነብሩሉ ገሊላ
40004016	ኣብ ጸልማት ዝነብር ሕዝቢ ዓብዪ ብርሃን ረአየ፤ ነቶም ኣብ ጸልማትን ኣብ ጽላሎት ሞትን ዝነብሩ ድማ ብርሃን ወጸሎም  ዝተብሃለ ምእንቲ ኽፍጸም እዩ።
40004017	ኢየሱስ ካብታ እዋን እቲኣ  መንግሥተ ሰማያት ቀሪባ እያ እሞ ንስሓ እተዉ  እናበለ ኽሰብኽ ጀመረ።
40004018	ኢየሱስ ኣብ ጥቓ ባሕሪ ገሊላ እናተመላለሰ እንተሎ ኽልተ ኣኅዋት ጴጥሮስ ዝተብሃለ ስምዖንን እንድርያስ ሓዉን ኣሥገርቲ ዓሣ ስለ ዝነበሩ መርበቦም ናብ ባሕሪ እናደርበዩ ረአየ።
40004019	ኢየሱስ ከዓ  ኣነ ኣሥገርቲ ሰብ ክገብረኩም እየ ንዑ ተኸተሉኒ  በሎም።
40004020	ሽዑ ንሽዑ ድማ መርበቦም ኃዲጎም ተኸተልዎ።
40004021	ካብኡ ቑሩብ ኅልፍ ኢሉ ኻልኦት ክልተ ኣኅዋት ያዕቆብ ወዲ ዘብዴዎስን ዮሓንስ ሓዉን ምስ ዘብዴዎስ ኣቦኦም ኣብ ጃልባ መርበቦም ከተዓራርዩ ርእዩ ጸውዖም።
40004022	ንሳቶም ከዓ ነታ ጃልባን ነቦኦምን ኃዲጎም ሽዑ ንሽዑ ተኸተልዎ።
40004023	ኢየሱስ ድማ ኣብ ኲላ ገሊላ ኣብ ናይ ኣይሁድ ኣብያተ ጸሎት እናመሃረ ብሥራት መንግሥቲ እግዚኣብሔር እናሰበኸ ኣብ ሕዝቢ ዘሎ ዂሉ ዓይነት ሕማም እናሕወየ ይዘዋወር ነበረ።
40004024	ዝናኡውን ኣብ ኲላ ሶርያ ተሰምዐ ኲሎም ሕሙማት በብዓይነቱ ሕማምን ቃንዛን ዘለዎም ኣጋንንቲ ዝኃደርዎም በብወርኁ ዝለዓል ሕማም ዘለዎምን መፃጕዓትን ኣምጽኡሉ፤ ንሱ ድማ ኣሕወዮም።
40004025	ካብ ገሊላን ካብ ዓሠርተ ከተማታትን ካብ ኢየሩሳሌምን ካብ ይሁዳን ካብ ማዕዶ ዮርዳኖስን ከዓ ብዙኃት ሕዝቢ ተኸተልዎ።
40005001	ብዙኅ ሕዝቢ ምስ ረአየ ናብ እምባ ደይቡ ተቐመጠ፤ ደቀ መዛሙርቱ ድማ ናብኡ ቐረቡ።
40005002	ከምዙይ እናበለ ድማ ኽምህሮም ጀመረ፦
40005003	 ብመንፈስ ድኻታት ዝኾኑ ብፁዓን እዮም፤ መንግሥተ ሰማያት ናታቶም እያሞ።
40005004	ዝኃዝኑ ብፁዓን እዮም፤ ምጽንናዕ ኽረኽቡ እዮም እሞ።
40005005	የዋሃን ብፁዓን እዮም፤ ንምድሪ ኽወርስዋ እዮም እሞ።
40005006	ንጽድቂ ዝጠምዩን ዝጸምኡን ብፁዓን እዮም፤ ክጸግቡ እዮም እሞ።
40005007	ዝምሕሩ ብፁዓን እዮም፤ ምሕረት ክረኽቡ እዮም እሞ።
40005008	ንጹሃት ልቢ ብፁዓን እዮም፤ ንእግዚኣብሔር ክርእይዎ እዮም እሞ።
40005009	ገበርቲ ሰላም ብፁዓን እዮም፤ ውሉድ እግዚኣብሔር ክበሃሉ እዮምሞ።
40005010	ምእንቲ ጽድቂ ዝስደዱ ብፁዓን እዮም፤ መንግሥተ ሰማያት ናታቶም እያ እሞ።
40005011	 ምእንታይ እንተ ጸረፉኹምን እንተሳጐጉኹምን ኲሉ ኽፉእውን ብሓሰት እንተ ተዛረቡልኩምን ብፁዓን ኢኹም።
40005012	ነቶም ቅድሜኹም ዝነበሩ ነቢያት ከምኡ ኣሳጕጐምዎም እዮም እሞ ኣብ ሰማያት ዓስብኹም ብዙኅ ስለ ዝኾነ ተሓጐሱ ባህውን ይበልኩም። 
40005013	 ንስኻትኩም ናይ ምድሪ ጨው ኢኹም፤ ጨው መቐረቱ እንተ ጠፍአኸ ብምንታይ ይምቅር? ንደገ ተደርብዩ ብእግሪ ሰብ ክርገጽ እንተ ዘይኮይኑስ ዝጠቕሞ የብሉን።
40005014	ንስኻትኩም ናይ ዓለም ብርሃን ኢኹም፤ ኣብ እምባ ዘላ ኸተማ ኽትክወል ኣይከኣላን እዩ።
40005015	መብራህቲ ኣብ ገዛ ንዘሎ ዂሉ ምእንቲ ኸብርህ ኣብ በሪኽ መቐመጢኡ ተንብሮ እምበር ኣብ ትሕቲ ኸፈር ኣይተንብሮን።
40005016	ከምኡ ኸዓ ነቲ ጽቡቕ ግብርኹም ርእዮም ኣብ ሰማያት ንዘሎ ኣቦኹም ምእንቲ ኸመስግንዎ ብርሃንኩም ኣብ ቅድሚ ሰብ ይብራህ።
40005017	 ኣነ ንኦሪትን ንነቢያትን ክፍጽሞም ደኣ እምበር ክስዕሮም ዝመጻእኹ ኣይምሰልኩም።
40005018	ሰማይን ምድርን ክሳዕ ዝኃልፍ ኲሉ ሕጊውን ክሳዕ ዝፍጸም ካብ ሕጊ የውጣ ወይ ሓንቲ ሕንጻጽ ከም ዘይትኃልፍ እማን እብለኩም ኣለኹ።
40005019	እምበኣርከስ ካብዘን ኣናእሽቲ ትእዛዛት ንሓንቲ ዝጠሓሰ ከምኡውን ንሰብ ዝመሃረ ኣብ መንግሥተ ሰማያት ንእሽተይ ክኸውን እዩ። እናፈጸመ ዝምህር ግና ኣብ መንግሥተ ሰማያት ዓብዪ ክኸውን እዩ።
40005020	ጽድቅኹም ካብ ጽድቂ መምህራን ሕግን ፈሪሳውያንን ኬርና እንተ ዘይበሊጹ ናብ መንግሥተ ሰማያት ከቶ ኣይትኣትዉን ኢኹም ኢለ እነግረኩም ኣለኹ።
40005021	 ነቶም ቀዳሞትዝቐተለ ክፍረዶ እዩ እሞ ኣይትቕተል› ከም ዝተብሃለ ሰሚዕኹም ኣለኹም።
40005022	ኣነ ግና ንኃዉ ብዘይኮነ ዝቝጣዕ ዂሉ ኽፍረዶ እዩ፤ ንኃዉ ጨርቃም ዝብሎ ድማ ኣብ መጋባእያ ኽፍረዶ እዩ፤ ኣታ ዓሻ› ዝብሎውን ብገሃነመ እሳት ክፍረዶ እዩ እብለኩም ኣለኹ።
40005023	እምበኣርከስ መባእኻ ናብ መሠውዒ እንተምጻእኻ ሓውካ ኸዓ ተቐይሙካ ምህላዉ ሽዑ እንተ ዘከርካ
40005024	ነቲ መባእኻ ኣብኡ ኣብቲ ቕድሚ መሠውዒ ኃዲግካ ኺድሞ ኣቐዲምካ ምስቲ ሓውካ ተዓረቕ፤ ደኃር ተመሊስካ መባእኻ ኣቕርብ።
40005025	ምስ መባእስትኻ ድማ ገና ኣብ መንገዲ እንተለኻ ቐልጢፍካ ተዓረቕ፤ እንተ ዘይኮነ እቲ መባእስትኻ ንፈራዲ ኣኅሊፉ ኸይህበካ እቲ ፈራዲ ድማ ናብ ሓሽከሩ ኸየኅልፈካ እቲ ሓሽከሩ ድማ ናብ ቤት ማእሰርቲ ኸየእትወካ።
40005026	እታ ናይ መወዳእታ ሳንቲም ክሳዕ እትኸፍል ካብኣ ኸም ዘይትወፅእ እማን እብለካ ኣለኹ።
40005027	 ነቶም ቀዳሞት ኣይትዘሙ› ከም ዝተብሃለ ሰሚዕኹም ኣለኹም።
40005028	ኣነ ግና ንሰበይቲ ርእዩ ዝተመነያ ዂሉ ብልቡ ፈጺሙ ኣብኣ ዘመወ እብለኩም ኣለኹ።
40005029	የማነይቲ ዓይንኻ እንተስሓተትካ ካባኻ መዝሒቕካ ደርብያ። ብዘሎ ኣካልካ ናብ ገሃነም ካብ ዝኣቱስ ሓንቲ ኣካልካ እንተ ጠፍአት ይሕሸካ።
40005030	የማነይቲ ኢድካ እንተስሓተትካውን ካባኻ ቖሪጽካ ደርብያ። ምሉእ ኣካልካ ናብ ገሃነም ካብ ዝኣቱ ሓንቲ ኣካልካ እንተ ጠፍአት ይሕሸካ።
40005031	 ንሰበይቱ ዝፈትሕ ኲሉ መፍትሒኣ ዝነግር ጽሑፍ ይሃባ› ተብሂሉ ኣሎ።
40005032	ኣነ ግና ብምኽንያት ዝሙት እንተዘይኮይኑ ንሰበይቱ ዝፈትሕ ኲሉ ዘማዊት ይገብራ፤ እቲ ነታ ፍትሕቲ ዘእቱ ድማ ይዝሙ እብለኩም ኣለኹ።
40005033	 ከምኡ ድማ ነቶም ቀዳሞት ማሕላኻ ንእግዚኣብሔር ሃብ እምበር ብሓሰት ኣይትምሓል› ከም ዝተብሃለ ሰሚዕኹም ኣለኹም።
40005034	ኣነ ግና ብሰማይ ዝፋን እግዚኣብሔር ስለ ዝኾነ
40005035	ወይ ብምድሪ መርገጽ እግሩ ስለ ዝኾነት ወይ ብኢየሩሳሌም ከተማ እቲ ዓብዪ ንጉሥ ስለ ዝኾነት ከቶ ኣይትምሓሉ እብለኩም ኣለኹ።
40005036	ካብ ፀጕሪ ርእስኻ ሓንቲ ኸተፃዕዱ ወይ ክተጸልም ኣይትኽእልን ኢኻሞ ብርእስኻውን ኣይትምሓል።
40005037	ነገርኩም እወ እወ› ወይ ከዓ ኣይኮነን ኣይኮነን› ደኣ ይኹን። ካብዙይ ዝኃለፈ ግና ካብቲ ኽፉእ እዩ።
40005038	 ዓይኒ ኽንዲ ዓይኒ ስኒ ኽንዲ ስኒ› ከም ዝተብሃለ ሰሚዕኹም ኣለኹም።
40005039	ኣነ ግና እብለኩም ኣለኹ፤ ንኽፉእ ብኽፉእ ኣይትቃወምዎ። የማነይቲ መትልሕኻ ንዝጸፍዐካ እታ ኻልአይትውን መልሰሉ።
40005040	እጀ ጠባብካ ኽወስድ ኢሉ ንዝቃለሰካ ነጸላኻውን ኅደገሉ።
40005041	ሓደ ምዕራፍ ክትከይድ ንዘገደደካ ክልተ ምዕራፍ ምስኡ ኺድ።
40005042	ንዝለመነካ ሃቦ፤ ካባኻ ኽልቃሕ ንዝደልውን ኣይትኽልኣዮ።
40005043	 ብጻይካ ኣፍቅር ጸላኢኻ ጽላእ› ከም ዝተብሃለ ሰሚዕኹም ኣለኹም።
40005044	-
40005045	ኣነ ግና ጸላእትኹም ፍተዉ፤ ንዝረግሙኹም መርቑ ። ውሉድ እቲ ኣብ ሰማያት ዘሎ ኣቦኹም ምእንቲ ኽትኮኑ ንሱ ንኽፉኣትን ንሕያዎትን ፀሓይ የብርቕ ንጻድቃንን ንኃጥኣንን ድማ ዝናም የዝንም እዩ እሞ ንዝጸልኡኹም ጽቡቕ ግበሩ፤ ስለ እቶም ዝጸርፉኹምን ዘሳጕጉኹምን ጸልዩ! እብለኩም ኣለኹ።
40005046	ነቶም ዝፈትውኹም እንተ ፈተኹም እንታይ ዓስቢ ኣለኩም? ኃጢኣተኛታትውን ከምኡዶ ይገብሩ ኣይኮኑን?
40005047	ነኅዋትኩም ጥራሕ ሰላምታ እንተ ሃብኩምከ እንታይ ኅልፊ ገበርኩም? ኣሕዛብስ ከምኡ ይገብሩ እንድዮም?
40005048	 እምበኣርከ ኸምቲ ሰማያዊ ኣቦኹም ፍጹም ዝኾነ ንስኻትኩምውን ፍጹማን ኩኑ። 
40006001	ብሰብ ምእንቲ ኽትርኣዩ ኢልኩም ምጽዋትኩም ኣብ ቅድሚ ሰብ ከይትገብሩ ተጠንቀቑ። እንተ ዘይኮነ ካብቲ ኣብ ሰማያት ዘሎ ኣቦኹም ዓስቢ የብልኩምን።
40006002	እምበኣርከስ ንስኻ ኽትምጽውት እንተለኻ እቶም ግብዛት ብሰብ ምእንቲ ኽንኣዱ ኣብ ኣብያተ ጸሎትን ዓበይቲ መንገድታትን ከም ዝገብርዎ ኣብ ቅድሜኻ መለኸት ኣይትንፋሕ። ዓስቦም ከም ዝተቐበሉ እማን እብለኩም ኣለኹ።
40006003	-
40006004	ንስኻ ግና ኽትምጽውት እንተለኻ የማነይትኻ እትገብሮ ጸጋመይትኻ ኣይትፍለጦ፤ ምጽዋትካ ብኅቡእ ይኹን፤ እቲ ብሥዉር ዝርኢ ኣቦኻ ድማ ብገሃድ ክፈድየካ እዩሞ።
40006005	 እቶም ግብዛት ብሰብ ምእንቲ ኽርኣዩ ኣብ ናይ ኣይሁድ ኣብያተ ጸሎትን ኣብ ቀራናታት መንገድን ደው ኢሎም ክጽልዩ ይፈትዉ እዮም እሞ ክትጽልዩ እንተለኹም ከምኣቶም ኣይትኹኑ፤ ዓስቦም ከም ዝተቐበሉ እማን እብለኩም ኣለኹ።
40006006	ንስኻ ግና ኽትጽሊ እንተለኻ ናብ ገዛኻ እቶ፤ ማዕጾኻ ዓጺኻ ድማ ናብቲ ብሥዉር ዘሎ ኣቦኻ ጸሊ። እቲ ብሥዉር ዝርኢ ኣቦኻ ድማ ብገሃድ ክፈድየካ እዩ።
40006007	 ኣሕዛብ ብምብዛኅ ዘረባኦም ዝስምዑ እዩ ዝመስሎም እሞ ክትጽልዩ እንተለኹም ከምኣቶም ከንቱ ዘረባ ኣይተብዝኁ።
40006008	እምበኣር ሰማያዊ ኣቦኹም እንተይለመንኩምዎ ዘድልየኩም ይፈልጥ እዩ እሞ ኣይትምሰልዎም።
40006009	 ንስኻትኩምስ ክትጽልዩ እንተለኹም ከምዙይ በሉ፦ ኣብ ሰማያት እትነብር ኣቦና ስምካ ይቀደስ መንግሥትኻ ትምጻእ፤
40006010	ፍቓድካ ከምቲ ኣብ ሰማይ ከምኡ ድማ ኣብ ምድሪ ይኹን።
40006011	ናይ ዕለት ምግብና ሎሚ ሃበና።
40006012	ንሕና ንዝበደሉና ከም እንኃድገሎም በደልና ኅደገልና።
40006013	ካብ ክፉእ ኣድኅነና እምበር ናብ ፈተና ኣይተእትወና። መንግሥትን ኃይልን ክብርን ንዘለዓለም ናትካ እዩሞ ኣሜን።
40006014	 ንሰብ በደሎም እንተ ኃዲግኩምሎም ንኣኻትኩም ድማ ሰማያዊ ኣቦኹም በደልኩም ክኃድገልኩም እዩ።
40006015	ንሰብ በደሎም እንተ ዘይኃዲግኩምሎም ግና ንኣኻትኩምውን ኣቦኹም በደልኩም ኣይኃድገልኩምን እዩ።
40006016	 እቶም ግብዛት ጸወምቲ ምዃኖም ብሰብ ምእንቲ ኽረአዩ ገጾም የጸምልዉ እዮም እሞ ክትጾሙ እንተለኹም ከምኣቶም ገጽኩም ኣይተጸምልዉ። ዓስቦም ከም ዝተቐበሉ እማን እብለኩም ኣለኹ።
40006017	-
40006018	ንስኻ ግና ኽትጸውም እንተለኻ እቲ ብኅቡእ ዘሎ ኣቦኻ እምበር ከም እትጸውም ሰብ ከይፈልጥ ርእስኻ ተቐባእ፤ ገጽካውን ተሓጸብ። እቲ ብኅቡእ ዝርኢ ኣቦኻ ብገሃድ ክፈድየካ እዩ።
40006019	 ብልዕን ምምራትን ኣብ ዘበላሽዎ ሰረቕቲ ዂዒቶም ኣብ ዝሰርቅዎ ንኣኻትኩም ኣብ ምድሪ ሃብቲ ኣይትኣክቡ።
40006020	እኳ ደኣ ብልዕን ምምራትን ኣብ ዘየበላሽዎ ሰረቕቲ ዂዒቶም ኣብ ዘይሰርቅዎ ኣብ ሰማይ ሃብቲ ኣክቡ እምበር።
40006021	ሃብትኻ ኣብ ዘለዎ ልብኻ ኣብኡ ኣሎ እሞ።
40006022	 ናይ ሰብነት መብራህቲ ዓይኒ እዩ፤ ስለዙይ ዓይንኻ ጥዑ ይ እንተ ደኣ ኾይኑ ኲሉ ሰብነትካ ብሩህ ይኸውን።
40006023	ዓይንኻ ሕሙም እንተ ኾይኑ ግና ዂሉ ሰብነትካ ጸልማት ይኸውን፤ እምበኣር እቲ ኣባኻ ዘሎ ብርሃን ጸልማት ካብ ኮነ ምጽልማቱ ኽንደይ ኮን ይብርትዕ!
40006024	 ሓደ ኣገልጋሊ ንኽልተ ጐይቶት ከገልግል አይኽእልን፤ ነቲ ሓደ ኽጸልእ ነቲ ሓደ ኸፍቅር እዩ፤ ወይ ከዓ ነቲ ሓደ ከኽብር ነቲ ሓደ ኽንዕቕ እዩ። እምበኣር ንእግዚኣብሔርን ንገንዘብን ክትግዝኡ ኣይትኽእሉን ኢኹም።
40006025	ስለዙይ ንሕይወትኩም ብትበልዕዎን ብትሰትይዎን ወይ ንሰብነትኩም ብትኽደንዎን ኣይትጨነቑ እብለኩም ኣለኹ። ሕይወት ካብ መብልዕ ሰብነት ከዓ ኻብ ክዳንዶ ኣይበልጽን እዩ?
40006026	ነዕዋፍ ሰማይ ተመልከቱ፤ ናይ ሰማይ ኣቦኹም ደኣ ይምግቦም እምበር ኣይዘርኡ ኣይዓጽዱ ኣብ ማዕኸንውን ኣይእክቡን እዮም። ንስኻትኩምዶ ግዳ ኻብኣቶም የመና ኣይትበልጹን?
40006027	ካባኻትኩምከ ተጨኒቑ ኣብ ልዕሊ ቑመቱ ሓንቲ እመት ክውስኽ ዝኽእል መን እዩ?
40006028	ብዛዕባ ኽዳንከ ስለምንታይ ትጭነቑ? ዕምበባታት በረኻ ኣይፈትሉ ኣይደኽሙ ከመይ ኢሎም ከም ዝዓብዩ ተመልከቱ።
40006029	ኣነ ግና ሰሎሞን እኳ በቲ ዂሉ ኽብሩ ኻብኣቶም ከም ሓደ ኸም ዘይተኸድነ እብለኩም ኣለኹ።
40006030	እግዚኣብሔር ነዝ ሎሚ ዘሎ ጽባሕ ግና ናብ እቶን ዝድርበ ሣዕሪ በረኻ ኸምዙይ ገይሩ ዝኸድኖ ኻብ ኮነ ደኣ ኣቱም እምነት ዝጐደለኩም ንኣኻትኩም ግዳ ኽንደይ ኣብሊጹ ዘይኸድነኩም!
40006031	እምበኣር እንታይ ክንበልዕ ኢና? እንታይ ክንሰቲ ኢና? እንታይከ ኽንክደን ኢና?› ኢልኩም ኣይትጨነቑ።
40006032	ነዙይ ኲሉስ ኣሕዛብውን ይደልይዎ እዮም፤ ንኣኻትኩም ግና እዝ ዂሉ ኸም ዘድልየኩም ሰማያዊ ኣቦኹም ይፈልጥ እዩ።
40006033	ንስኽ ግናእትኩምስ ኣቐዲምኩም መንግሥቲ እግዚኣብሔርን ጽድቁን ድለዩ እዝ ኲሉ ድማ ኽውሰኸኩም እዩ።
40006034	እምበኣርከስ ጽባሕ ንርእሳ ትጭነቕ እያ እሞ ብዛዕባ ጽባሕ ኣይትጨነቑ፤ ንመዓልቲ መከራኣ የኣኽላ እዩ። 
40007001	-
40007002	 ብዝፈረድኩምዎ ፍርዲ ኽፍረደኩም ብዝሰፈርኩምዎ መስፈርውን ክስፈረኩም እዩ እሞ ከይፍረደኩም ኣይትፍረዱ።
40007003	ኣብ ዓይንኻ ዘሎ ጕንዲ ዘይረአኻስ ንምንታይ ኣብ ዓይኒ ኃውካ ዘሎ መንገፍ እትርኢ?
40007004	ኣብ ዓይንኻ ጕንዲ እንተሎስ ከመይ ገይርካ ንሓውካ ካብ ዓይንኻ መንገፍ ከውፅአልካ› ትብሎ?
40007005	ኣታ ግብዝ! ቅድም ካብ ዓይንኻ ጕንዲ ኣውጽእ፤ ብድኅሪኡ ኻብ ዓይኒ ኃውካ መንገፍ ንምውፃእ ኣጸቢቕካ ኽትርኢ ኢኻ።
40007006	 ተመሊሶም ከይነኽስኹም ዝተቐደሰ ነገር ነኽላባት ኣይትሃቡ፤ በእጋሮም ከይረግጽዎ ድማ ዕንቍኹም ኣብ ቅድሚ ሓሰማታት ኣይትደርብዩ። 
40007007	 ለምኑ ኽወሃበኩም እዩ፤ ድለዩ ኽትረኽቡ ኢኹም፤ ማዕጾ ኳሕዂሑ ክኽፈተልኩም እዩ።
40007008	ዝለመነ ዂሉ ይቕበል፤ ዝደለየውን ይረክብ፤ ማዕጾ ዝዃሕዂሐ ድማ ይኽፈተሉ እዩ።
40007009	እንታዋይ ሰብ እዩ ኻባኻትኩም ወዱ እንጀራ እንተ ለመኖ እምኒ ዝህቦ?
40007010	ወይ ከዓ ዓሣ እንተ ለመኖ ተመን ዝህቦ?
40007011	እምበኣርከስ ንስኻትኩም እኳ ኽፉኣት እንተለኹም ንደቅኹም ሠናይ ውህብቶ ምሃብ ካብ ፈለጥኩም እቲ ኣብ ሰማይ ዘሎ ኣቦኹም ግዳ ንዝለመንዎ ኽንደይ ኣብዚኁ ሠናይ ነገር ዘይህቦም?
40007012	እምበኣር ሕግን ነቢያትን እዙይ እዩ እሞ ከምቲ ሰባት ክገብሩልኩም እትደልይዎ ዂሉ ንስኻትኩምውን ከምኡ ግበሩሎም።
40007013	 በታ ጸባብ በሪ እተዉ፤ እታ ናብ ጥፍኣት እትወስድ በሪ ገፋሕ መንገዳውን ሰፊሕ እዩሞ እቶም ናብኣ ዝኣትዉ ድማ ብዙኃት እዮም።
40007014	እታ ናብ ሕይወት እትወስድ በሪ ግና ጸባብ እያ መንገዳውን ቀጢን እዩ፤ እቶም ዝረኽብዋ ኸዓ ውሑዳት እዮም።
40007015	 ውሽጣቶም መንጠልቲ ተዃሉ እናሃለዉ ኣባጊዕ መሲሎም ካብ ዝመጹኹም ሓሰውቲ ነቢያት ተጠንቀቑ።
40007016	ብፍሪኦም ክትፈልጥዎም ኢኹም፤ ካብ ኣሜከላ ፍረ ወይኒ ወይ ካብ ዳንዴር በለስዶ ይቕንጠብ?
40007017	ከምኡ ድማ እቲ ጽቡቕ ኦም ጽቡቕ ፍረ ይፈሪ፤ እቲ ሕማቕ ኦም ከዓ ሕማቕ ፍረ ይፈሪ።
40007018	ጽቡቕ ኦም ሕማቕ ፍረ ኽፈሪ ሕማቕ ኦም ድማ ጽቡቕ ፍረ ኽፈሪ ኣይኽእልን እዩ።
40007019	ጽቡቕ ፍረ ዘይፈሪ ዂሉ ኦም ይቝረጽ፤ ናብ ሓዊ ድማ ይድርበ።
40007020	እምበኣርከስ ብፍሪኦም ክትፈልጥዎም ኢኹም።
40007021	ፍቓድ እቲ ኣብ ሰማይ ዘሎ ኣቦይ ዝገብር ደኣ እምበር ጐይታይ! ጐይታይ! ዝብለኒ ዂሉ ናብ መንግሥተ ሰማያት ኣይኣቱን እዩ።
40007022	በታ መዓልቲ እቲኣ ብዙኃት ጐይታይ! ጐይታይ! ብስምካዶ ትንቢት ኣይተናገርናን? ብስምካዶ ኣጋንንቲ ኣየውፃእናን? ብስምካኸ ብዙኅ ተኣምራትዶ ኣይገበርናን?› ክብሉኒ እዮም።
40007023	ሽዑ ኣነ ኣቱም ገበርቲ ዓመፃ ከቶ ኣይፈልጠኩምን እየ፤ ካባይ ረኃቑ!› ኽብሎም እየ።
40007024	 ነዘን ቃላተይ ሰሚዑ ዝፍጽመን ኲሉ ገዝኡ ኣብ ልዕሊ ኰዂሒ ዝሠርሐ ለባም ሰብ ይመስል።
40007025	ዝናም ዘነመ ወሓይዝ ወሓዙ ንፋሳትውን ነፈሱ ነቲ ገዛ ደፍእዎ፤ ኣብ ኰዂሒ ስለ ዝተመሥረተ ግና ኣይወደቐን።
40007026	ነዘን ቃላተይ ሰሚዑ ዘይፍጽመን ኲሉ ኸዓ፤ ገዝኡ ኣብ ልዕሊ ኁፃ ዝሠርሐ ሰነፍ ሰብ ይመስል።
40007027	ዝናም ዘነመ ወሓይዝ ወሓዙ ንፋሳት ነፈሱ ነቲ ገዛ ደፍእዎ ወደቐውን ኣወዳድቓኡ ድማ ዓብዪ ኾነ። 
40007028	ኢየሱስ ነዝ ነገር እዙይ ምስ ወድአ እቶም ሕዝቢ ብትምህርቱ ተደነቑ።
40007029	ከም መምህራን ሕጊ ዘይኮነስ ሥልጣን ከም ዘለዎ ኾይኑ ይምህሮም ነበረ እሞ።
40008001	ካብቲ እምባ ኽወርድ እንተሎ ብዙኃት ሰባት ተኸተልዎ።
40008002	እንሆ ኸዓ ሓደ ለምጻም ቀሪቡ  ጐይታይ! እንተፈቐራድካስ ክተንጽሀኒ ትኽእል ኢኻ  እናበለ ሰገደሉ።
40008003	ኢየሱስ ከዓ ኢዱ ዘርጊሑ ዳህሰሶ፤  ፍቓደይ እዩ፤ ንጻህ!  ድማ በሎ፦ ሽዑ ንሽዑ ኸዓ ካብ ለምጹ ነጽሀ።
40008004	ኢየሱስ ድማ  ንሓደ እኳ ኸይትነግር ተጠንቀቕ! ግና ርእስኻ ንካህን ኣርኢ፤ ንኣኣቶም ንምስክር ምእንቲ ክኾኖምውን ከምቲ ሙሴ ዝኣዘዞ መባእ ኣቕርብ!  በሎ።
40008005	-
40008006	ኢየሱስ ናብ ቅፍርናሆም ምስ ኣተወ ሓደ ሓለቓ ሚእቲ ናብኡ ቐሪቡ  ጐይታይ! ወደይ መፃጕዕ ኾይኑ ኣብ ገዛ ደቂሱ የመና ይሳቐ ኣሎ  እናበለ ለመኖ።
40008007	ኢየሱስ ድማ  መጺአ ኸሕውዮ እየ  በሎ።
40008008	እቲ ሓለቓ ሚእቲ ኸዓ  ጐይታይ! ናብ ገዛይ ክትኣቱ ኣይግብአንን፤ ግና ብቓልካ ኣዝዝ ወደይ ድማ ኽሓዊ እዩ።
40008009	ኣነውን ሹም እየ፤ ኣብ ትሕተይ ዝእዝዞም ወታደራት ኣለዉኒ፤ ነዙይ ኪድ› እብሎ ይኸይድ፤ ነቱይ ከዓ ነዓ› እብሎ ይመጽእ፤ ንሓሽከረይ ድማ ከምዙይ ግበር› እንተበልክዎ ይገብር  በሎ።
40008010	ኢየሱስ ነዙይ ሰሚዑ ተደነቐ፤ ምልስ ኢሉ ነቶም ዝስዕብዎ ዝነበሩ ድማ፦  እማን እብለኩም ኣለኹ፤ ክንድዙይ ዝኣክል እምነት ዘለዎ ኣብ እስራኤል እኳ ኣይረኸብኩን።
40008011	ብዙኃት ካብ ምብራቕን ካብ ምዕራብን ክመጹ እዮም፤ ኣብ መንግሥተ ሰማያት ምስ ኣብርሃምን ይስሓቅን ያዕቆብንውን ክቕመጡ እዮም።
40008012	ደቂ መንግሥቲ ግና ናብቲ ኣብ ወፃኢ ዘሎ ጸልማት ክድርበዩ እዮም፤ ኣብኡ ድማ ብኽያትን ምሕርቃም ኣስናንን ክኸውን እዩ  በሎም።
40008013	ሽዑ ኢየሱስ ነቲ ሓለቓ ሚእቲ  ኪድ ከም ዝኣመንካዮ ይኹነልካ  በሎ። እቲ ወዱ ኸዓ በታ ሰዓት እቲኣ ሓወየ።
40008014	ኢየሱስ ናብ እንዳ ጴጥሮስ ምስ ኣተወ ንሓማት ጴጥሮስ ብረስኒ ተትኂዛ ደቂሳ ረኸባ።
40008015	ኢዳ ምስ ዳህሰሳ ግና ረስና ኃደጋ፤ ተሢኣ ድማ ኣገልገለቶም።
40008016	-
40008017	ምስ መሰየ ኣጋንንቲ ዝኃደርዎም ብዙኃት ናብኡ ኣምጽኡ፤ እቲ ብነቢይ ኢሳይያስ  ንሱ ድኻምና ወሰደ ሕማምናውን ፆረ  ዝተብሃለ ምእንቲ ኽፍጸም ብቓሉ መናፍስቲ ኣውፅአ፤ ሕማም ንዘለዎም ኲሎም ድማ ኣሕወዮም።
40008018	ኢየሱስ ኣብ ዙርያኡ ብዙኅ ሕዝቢ ምስ ረአየ ናብቲ ማዕዶ ባሕሪ ኽሳገሩ ኣዘዘ።
40008019	ሓደ መምህር ሕጊ ናብኡ ቐሪቡ  መምህር! ናብ እትኸዶ ዂሉዶ ክኽተለካ?  በሎ።
40008020	ኢየሱስ ድማ  ንወኻሩ ጕድጓድ ኣለወን፤ ነዕዋፍ ሰማይውን መጽለሊ ኣለወን፤ ወዲ ሰብ ግና ርእሱ ዘጸግዐሉ እኳ የብሉን  በሎ።
40008021	ሓደ ኻልእ ካብ ደቀ መዛሙርቱ ኸዓ  ጐይታይ! ንቐደም ክኸይድ እሞ ነቦይ ክቐብሮ ፍቐደለይ!  በሎ።
40008022	ኢየሱስ ግና  ንስኻስ ተኸተለኒ ደኣ ምውታንስ ንምውታኖም ክቐብርዎም ኅደጎም  በሎ።
40008023	ናብ ጃልባ ምስ ደየበ ደቀ መዛሙርቱ ተኸተልዎ።
40008024	እንሆ ኸዓ እታ ጃልባ ብማዕበል ክሳዕ እትድፈን ኣብቲ ባሕሪ ብርቱዕ ምንዋጽ ኮነ፤ ንሱ ግና ደቂሱ ነበረ።
40008025	ደቀ መዛሙርቱ ቐሪቦም  ኦ ጐይታ! ከይንመውት ኣድኅነና!  እናበሉ ኣንቅሕዎ።
40008026	ንሱ ኸዓ  ኣቱም እምነት ዝጐደለኩም! ንምንታይ ትፈርሑ?  በሎም። ሽዑ ተሢኡ ንንፋስን ንባሕርን ገሠጾም እሞ ዓብዪ ህድኣት ኮነ።
40008027	እቶም ሰባት ከዓ  እዝ ንፋስን ባሕርን ዝእዘዝዎስ ከመይ ዝበለ እዩ!  ኢሎም ተገረሙ።
40008028	ኢየሱስ ናብ ማዕዶ ሃገር ጌርጌሴኖን ምስ በጽሐ ሓደ እኳ በታ መንገዲ ምኅላፍ ክሳዕ ዝስእን የመና ሕሱማት ዝነበሩ ኣጋንንቲ ዝኃደርዎም ክልተ ሰባት ካብ መቓብራት ወፂኦም ተራኸብዎ።
40008029	እንሆ ኸዓ  ኢየሱስ ወዲ እግዚኣብሔር! ንስኻ ምሳና እንታይ ኣለካ? ጊዜኡ እንተይበጽሐዶ ኽተሳቕየና ናብዙይ መፂእኻ?  እናበሉ ዓው ኢሎም ኣእወዩ።
40008030	ካብኣቶም ርሕቕ ኢሉ ብዙኅ መጓሰ ሓሰማታት ተዋፊሩ ነበረ።
40008031	እቶም ኣጋንንቲ ድማ  እተውፅአና እንተ ዄንካስ ናብዝ መጓሰ ሓሰማታት ስደደና  ኢሎም ለመንዎ። ንሱ ኸዓ  ኪዱ  በሎም።
40008032	ወፂኦም ድማ ናብቶም ሓሰማታት ከይዶም ኣተዉ። እንሆ ኸዓ እቶም መጓሰ ሓሰማታት ናብቲ ባሕሪ ጸደፉ፤ ኣብቲ ባሕርውን ጠሊቖም ሞቱ።
40008033	እቶም ጓሶት ግና ሃዲሞም ናብ ከተማ ኣተዉ፤ እቲ ዝኾነ ዂሉን ብዛዕባ እቶም ኣጋንንቲ ኃዲሮምዎም ዝነበሩ ሰባትን ከዓ ኣውረዩ።
40008034	እንሆ ድማ ዂሎም ሕዝቢ እታ ኸተማ ንኢየሱስ ክራኸብዎ ወፁ፤ ምስ ረአይዎ ድማ ካብ ዓዶም ክወፀሎም ለመንዎ።
40009001	ኢየሱስ ናብ ጃልባ ደይቡ ምስ ተሳገረ ናብ ዓዱ መጸ።
40009002	እንሆ ኸዓ ኣብ ዓራት ዝደቀሰ ሓደ መፃጕዕ ናብኡ ኣምጽኡሉ፤ ኢየሱስ ድማ እምነቶም ርእዩ ነቲ መፃጕዕ  ኣይዞኻ ወደይ! ኃጢኣትካ ተኃዲጉልካ እዩ  በሎ።
40009003	እንሆ ኸዓ ገሊኦም ካብ መምህራን ሕጊ ብልቦም  እዙይስ ንእግዚኣብሔር ይጻረፍ ኣሎ!  በሉ።
40009004	ኢየሱስ ድማ ሓሳባቶም ፈሊጡ ኸምዙይ በሎም፦  ስለምንታይ ብልብኹም ክፉእ እትሓስቡ?
40009005	ኣየናይ ይቐልል? ኃጢኣትካ ተኃዲጉልካ› ምባልዶ ወይ ተሥእሞ ኺድ!› ምባል?
40009006	እምበኣርከስ ወዲ ሰብ ኣብ ምድሪ ኃጢኣት ክኃድግ ሥልጣን ከም ዘለዎ ምእንቲ ኽትፈልጡ  ኢሉ ሽዑ ነቲ መፃጕዕ  ተሥእ! ዓራትካ ኣልዒልካ ናብ ገዛኻ ኺድ!  በሎ።
40009007	ተሢኡ ድማ ናብ ገዛኡ ኸደ።
40009008	እቶም ሕዝቢ ኸዓ ነዙይ ርእዮም ተደነቑ፤ ንሰብ ከምዙይ ዝበለ ሥልጣን ንዝሃበ እግዚኣብሔር ድማ ኣመስገንዎ።
40009009	ኢየሱስ ካብኡ ምስ ኃለፈ ማቴዎስ ዝስሙ ሰብኣይ ኣብቲ ቐረጽ ዝቕረፀሉ ተቐሚጡ ረአየ እሞ  ተኸተለኒ!  በሎ፤ ንሱ ድማ ተሢኡ ተኸተሎ።
40009010	ብድኅርዙይ ኣብ እንዳ ማቴዎስ ኣብ ማእዲ ምስ ተቐመጠ እንሆ ብዙኃት ተቐበልቲ ቐረጽን ኃጥኣንን ምስ ኢየሱስን ደቀ መዛሙርቱን ተቐመጡ።
40009011	ፈሪሳውያን ከዓ ነዙይ ርእዮም ንደቀ መዛሙርቱ፦  መምህርኩም ምስ ተቐበልቲ ቐረፅን ኃጥኣንን ስለምንታይ ይበልዕ?  በልዎም።
40009012	ኢየሱስ ነዙይ ሰሚዑ   ንሓኪም ሕሙማት እምበር ጥዑ ያት ኣይደልይዎን እዮም።
40009013	ምሕረት ደኣ እምበር መሥዋዕቲ ኣይኮንኩን ዝደሊ› ዝብል እንታይ ምዃኑ ኺዱ መርሚርኩም ፍለጡ። ኣነ ንኃጥኣን ናብ ንስሓ ኽጽውዕ እምበር ንጻድቃን ክጽውዕ ኣይመጻእኹን  በሎም።
40009014	ሽዑ ደቀ መዛሙርት ዮሓንስ ናብ ኢየሱስ መጺኦም  ንሕናን ፈሪሳውያንን ብዙኅ ንጸውም ደቀ መዛሙርትኻ ደኣ ስለምንታይ እዮም ዘይጾሙ?  በልዎ።
40009015	ኢየሱስ ከዓ ኸምዙይ በሎም፦  መርዓዊ ምስኣቶም እንተሎ ኣዕርኽቲ መርዓዊ ኽጾሙን ክኃዝኑን ይኽእሉ ድዮም? ግና መርዓዊ ካብኣቶም ዝውሰደላ መዓልቲ ኽትመጽእ እያሞ ሽዑ ኽጾሙ እዮም።
40009016	ሓድሽ ቍራፅ ዓለባ ኣብ ብላይ ክዳን ዝልግብ ሓደ እኳ የለን፤ እቲ መልግባ ነቲ ጥዑይ ይልክሞ እዩሞ እቲ ምቕዳዱ ኸዓ ዝገደደ ይኸውን።
40009017	ንሓድሽ ወይኒ ኣብ ዝበለየ አሕርብቲ ኣይመልእዎን እዮም፤ እንተ ተገብረውን እቲ አሕርብቲ ይቕደድ፤ እቲ ወይኒውን ይፈስስ፤ እቲ አሕርብቲ ኸዓ ይበላሾ። ንሓድሽ ወይኒ ግና ኣብ ሓደሽ አሕርብቲ ይመልእዎ፤ ክልቲኦም ድማ ይሕለዉ። 
40009018	እዝ ነገራት እዙይ እናነገሮም እንተሎ መራሒ ቤተ ጸሎት ኣይሁድ መጺኡ  ጓለይ ሕዚ ሕዚ! ሞይታ፤ ንዓ ኢድካ ኣንብረላ እሞ ኽትሓዊ እያ  እናበለ ሰገደሉ።
40009019	ጐይታ ኢየሱስ ድማ ተሢኡ ምስ ደቀ መዛሙርቱ ተኸተሎ።
40009020	-
40009021	እንሆ ካብ ዓሠርተ ኽልተ ዓመት ጀሚሩ ደም ዝፈሳ ዝነበረ ሓንቲ ሰበይቲ ብልባ  ዘፈር ክዳኑ ጥራሕ እንተ ነኺአ ኽሓዊ እየ  ኢላ ብልባ ትሓስብ ስለ ዝነበረት  ብድኅሪኡ መጺኣ ዘፈር ክዳኑ ነኽአት።
40009022	ኢየሱስ ከዓ ግልጽ ኢሉ ረአያ እሞ  ኣይዞኺ ጓለይ! እምነትኪ ኣሕውያትኪ  በላ። እታ ሰበይቲ ድማ በታ ሰዓት እቲኣ ሓወየት።
40009023	ኢየሱስ ኣብ ገዛ እቲ መራሒ ቤተ ጸሎት ኣይሁድ ምስ በጽሐ ነፋሕቲ መለኸት ኃዘንን ዋይ ዋይ ዝብሉ ሕዝብን ምስ ረአየ፤
40009024	 እዛ ጓል ደቂሳ እያ ዘላ እምበር ኣይሞተትን እሞ ድኅር በሉ!  በሎም። ንሳቶም ድማ ሰሓቕዎ።
40009025	እቶም ሕዝቢ ምስ ወፁ ኣትዩ ኢዳ ኃዛ፤ እታ ጓል ከዓ ተሥአት።
40009026	ኣብ ኲላ እታ ሃገርውን ዝናኡ ተሰምዐ።
40009027	ኢየሱስ ካብኡ ምስ ኃለፈ ክልተ ዕዉራት ዓው ኢሎም  ኦ! ወዲ ዳዊት! መሓረና!  እናበሉ ተኸተልዎ።
40009028	ናብ ገዛ ምስ ኣተወ ኸዓ እቶም ዕዉራት ናብኡ መጹ፤ ኢየሱስ ድማ  እዙይ ክገብር ከም ዝኽእልዶ ተኣምኑ ኢኹም?  በሎም። ንሳቶም ከዓ  እወ ጐይታ  በልዎ።
40009029	ንሱ ድማ  ከም እምነትኩም ይኹነልኩም  እናበለ ኣዒንቶም ዳህሰሶም።
40009030	ሽዑ ኣዒንቶም በርሃ። ኢየሱስ ድማ  ንሓደ እኳ ኸይትነግሩ  ኢሉ ኣበርቲዑ ኣጠንቀቖም።
40009031	ንሳቶም ግና ወፂኦም ኣብ ኲላ እታ ዓዲ ብዛዕባኡ ኣውረዩ።
40009032	ንሳቶም ምስ ወፁ ድማ እንሆ ሓደ ጋኔን ዝኃደሮ በሃም ኣምጽኡሉ።
40009033	ኢየሱስ ነቲ ጋኔን ምስ ኣውፅኦ እቲ በሃም ተዛረበ። እቶም ሕዝቢ ድማ  ከምዙይ ዝበለ ነገር ኣብ እስራኤል ከቶ ኣይተርአየን  ኢሎም ተገረሙ።
40009034	ፈሪሳውያን ግና  ንኣጋንንቲ ብሓለቓ ኣጋንንቲ የውፅኦም ኣሎ  በሉ።
40009035	ኢየሱስ ከዓ ኣብ ቤተ ጸሎት ኣይሁድ እናመሃረ ወንጌል መንግሥቲ እናሰበኸ ኣብቲ ሕዝቢ ዝነበሩ ድዉያትን ሕሙማትን ኲሎም እናሕወየ ኣብ ኲለን ከተማታትን ዓድታትን ይዘዋወር ነበረ።
40009036	ብዙኅ ሕዝቢ ምስ ረአየ ሓላዊ ኸም ዘይብለን ኣባጊዕ ግፉዓትን ዝተበታተኑን ነበሩ እሞ ራህርሀሎም።
40009037	ሽዑ ንደቀ መዛሙርቱ  ኣዝመርኡ ብዙኅ እዩ፤ ሠራሕተኛታት ግና ውሑዳት እዮም።
40009038	ስለዙይ ነቲ ጐይታ ኣዝመራ ነዝመራኡ ሠራሕተኛታት ክሰድድ ለምንዎ  በሎም።
40010001	ኢየሱስ ነቶም ዓሠርተ ኽልተ ደቀ መዛሙርቱ ጸዊዑ  ንርኹሳት መናፍስቲ ኸውፅእዎም ንዝኾነ ደዌን ሕማምን ድማ ኸሕውዩ ሥልጣን ሃቦም።
40010002	ስም ናይቶም ዓሠርተ ኽልተ ሓዋርያት ድማ፦ ቀዳማይ እቲ ጴጥሮስ ዝተብሃለ ስምዖንን እንድርያስ ሓዉን ያዕቆብ ወዲ ዘብዴዎስን ዮሓንስ ሓዉን
40010003	ፊልጶስ በርተሎሜዎስ ቶማስ እቲ ተቐባሊ ቐረጽ ማቴዎስ ያዕቆብ ወዲ እልፍዮስ ታዴዎስ ዝተብሃለ ልብድዮስ
40010004	ስምዖን ቀናኢን እቲ ዘትኃዞ ይሁዳ ኣስቆሮታዊን እዩ።
40010005	-
40010006	ኢየሱስ ነዞም ዓሠርተ ኽልተ ለኣኾም። ከምዙይ ኢሉውን ኣዘዞም፦  ናብተን ከም ኣባጊዕ ዝጠፍኣ ሕዝቢ እስራኤል ደኣ እምበር ናብ ምድሪ ኣሕዛብ ኣይትኺዱ፤ ናብ ከተማ ሳምራውያን ድማ ኣይትእተዉ።
40010007	ኬድኩም ድማ መንግሥተ ሰማያት ቀሪባ እያ› እናበልኩም ስበኹ።
40010008	ሕሙማት ኣሕውዩ፤ ምዉታን ኣተሥኡ፤ ለምጻማት ኣንጽሁ፤ ኣጋንንቲ ኣውፅኡ፤ ብኸምኡ ዝተቐበልኩምዎ ብኸምኡ ሃቡ።
40010009	ኣብ ቅናውትኹም ወርቂ ብሩር ወይ ነሃስ ኣይትኃዙ።
40010010	ከምኡ ኸዓ ስንቂ ንመንገዲ ወይ ክልተ ኽዳን ወይ ኣሣእን ወይ በትሪ ኣይትኃዙ፤ ንሠራሕተኛ ዓስቡ ይግብኦ እዩሞ።
40010011	ኣብ ዝኣተኹምዋ ኸተማ ወይ ዓዲ ኣብኣ እቲ ብቑዕ መን ምዃኑ ጠይቑ፤ ክሳዕ እትወፁ ድማ ኣብኣ ጽንሑ።
40010012	ኣብ ገዛ ኽትኣትዉ እንተለኹም ሰላም በልዎ።
40010013	እቲ ገዛ ነዙይ ዝበቅዕ እንተኾይኑ ሰላምኩም ይኅደሮ፤ ዘይበቅዕ እንተ ኾይኑ ግና ሰላምኩም ናባኻትኩም ይመለስ።
40010014	እንተ ዘይተቐበለኩም ወይ ቃልኩም እንተ ዘይሰምዐኩም ግና ካብታ ገዛ ወይ ከተማ ኽትወፁ እንተለኹም ሓመድ ኣእጋርኩም ንገፉ።
40010015	ብመዓልቲ ፍርዲ ኻብ ነታ ኸተማ እቲኣስ ንምድሪ ሰዶምን ገሞራን ከም ዝቐለለን እማን እብለኩም ኣለኹ።
40010016	 እንሆ ኣነ ኸም ኣባጊዕ ናብ ማእኸል ተዃሉ እሰደኩም ኣለኹ ደጊም ከም ተመን ብልህታት ከም ርግቢ ኸዓ የዋሃት ኩኑ።
40010017	ካብ ክፉኣት ሰባትውን ተጠንቀቑ፤ ንሳቶም ናብ መጋባእያታት ኣኅሊፎም ክህቡኹም ኣብ ኣብያተ ጸሎቶም ድማ ኽገርፉኹም እዮምሞ።
40010018	ንኣኣቶምን ነሕዛብን ምስክር ምእንቲ ክኸውን ብኣይ ምኽንያት ናብ መኳንንትን ናብ ነገሥታትን ክትውሰዱ ኢኹም።
40010019	ኣኅሊፎም ክህቡኹም እንተለዉ በታ ሰዓት እቲኣ እንታይ ከም እትዛረቡ ኽወሃበኩም እዩ እሞ ከመይ ወይ እንታይ ክንዛረብ ኢና ኢልኩም ኣይትጨነቑ።
40010020	መንፈስ ሰማያዊ ኣቦኹም እዩ ብኣኻትኩም ኣቢሉ ዝዛረብ እምበር ንስኻትኩም ኣይኮንኩምን እትዛረቡ።
40010021	ኃው ንኃዉ ኣቦ ንውሉዱ ንሞት ኣኅሊፉ ኽህብ እዩ፤ ውሉድውን ኣብ ልዕሊ ወለዶም ክለዓሉ ክቐትልዎምውን እዮም።
40010022	ስለ ስመይ ከዓ ብዂሉ ሰብ ዝተጸላእኹም ክትኮኑ ኢኹም፤ እቲ ኽሳዕ መወዳእታ ዝዕገሥ ግና ንሱ ኽድኅን እዩ።
40010023	ካብዛ ዓዲ እዚኣ እንተሳጐጉኹም ናብ ካልእ ህደሙ፤ ወዲ ሰብ ክሳዕ ዝመጽእ ከተማታት እስራኤል በጺሕኹም ከም ዘይትውድእወን እማን እብለኩም ኣለኹ።
40010024	ካብ መምህሩ ዝበልጽ ተምሃራይ ካብ ጐይትኡ ዝበልጽ ኣገልጋሊ የለን።
40010025	ተምሃራይ ከም መምህሩ ሓሽከር ከም ጐይታኡ እንተ ኾነ የኣኽሎ እዩ። ንበዓል ገዛ ብኤልዜቡል› ካብ በልዎ ንቤተ ሰቡ ግዳ ኸመይ ብዙኅ ዘይብልዎም።
40010026	 እምበኣር ዘይቕላዕ ኽዱን ዘይፍለጥ ድማ ኅቡእ የለን እሞ ኣይትፍርኅዎም።
40010027	ብጸልማት ዝነገርኩኹም ብብርሃን ተዛረብዎ፤ ኣብ እዝንኹም ሕሹኽ ዝበልኩኹም ከዓ ኣብ ልዕሊ ናሕሲ ዄንኩም ስበኽዎ።
40010028	ነቲ ነፍስን ሥጋን ኣብ ገሃነም ከእቱ ዝከኣሎ ደኣ ፍርኅዎ እምበር ነቶም ንሥጋ ዝቐትሉ ንነፍሲ ግና ክቐትልዋ ዘይከኣሎም ኣይትፍርኅዎም።
40010029	ክልተ ኣዕዋፍዶ ብሳንቲም ይሽየጣ ኣይኮናን? ሓንቲ እኳ ኻብኣተን ብዘይ ፍቓድ ሰማያዊ ኣቦኹም ኣብ ምድሪ ኣይትወድቕን እያ።
40010030	ንስኻትኩም ግና ዂለን ፀጕሪ ርእስኹም እኳ ቝጹራት እየን።
40010031	እምበኣርከስ ንስኻትኩም ካብ ብዙኃት ኣዕዋፍ እምብዛ ትበልጹ ኢኹም እሞ ኣይትፍርኁ።
40010032	 ኣብ ቅድሚ ሰብ ንዝምስክረለይ ኲሉ ኣነ ኸዓ ኣብ ቅድሚ እቲ ኣብ ሰማያት ዘሎ ኣቦይ ክምስክረሉ እየ።
40010033	ኣብ ቅድሚ ሰብ ንዝኸሓደኒ ግና ኣነውን ኣብ ቅድሚ እቲ ሰማያዊ ኣቦይ ክኽሕዶ እየ።
40010034	 ኣነ ናብ ምድሪ ሰላም ከውርድ ዝመጻእኹ ኣይምሰልኩም፤ ሰይፊ እምበር ሰላም ከውርድ ኣይመጻእኹን።
40010035	ወዲ ክኻብ ኣቦኡ ጓል ካብ እኖኣ መርዓት ካብ ሓማታ ኽፈላሊ እየ ዝመጻእኹ።
40010036	ንሰብ ጸላእቱ ቤተ ሰቡ ክኾኑ እዮም።
40010037	እቲ ነቦኡ ወይ ንኖኡ ካባይ ኣብሊጹ ዝፈቱ ንኣይ ዝግባእ ኣይኮነን። ንወዱ ወይ ንጓሉ ኻባይ ኣብሊጹ ዝፈቱውን ንኣይ ዝግባእ ኣይኮነን።
40010038	እቲ መስቀሉ ፆይሩ ደድኅረይ ዘይኽተል ንኣይ ዝግባእ ኣይኮነን።
40010039	ንሕይወቱ ዝረኽባ ኸጥፍኣ እዩ፤ ንሕይወቱ ምእንታይ ዘጥፍኣ ግና ኽረኽባ እዩ።
40010040	 ንኣኻትኩም ዝቕበል ንኣይ ይቕበል፤ ንኣይ ዝቕበል ድማ ነቲ ዝለኣኸኒ ይቕበል።
40010041	ንነቢይ ብስም ነቢይ ዝቕበል ዓስቢ ነቢይ ይረክብ፤ ንጻድቕ ብስም ጻድቕ ዝቕበልውን ዓስቢ ጻድቕ ይረክብ።
40010042	ካብዞም ኣናእሽተይ ንሓደ እኳ ብስም ደቀ መዝሙረይ ጽዋዕ ዝሑል ማይ ዘስቲ ዓስቡ ኸቶ ኸም ዘይስእን እማን እብለኩም ኣለኹ። 
40011001	ኢየሱስ ከዓ ነቶም ዓሠርተ ኽልተ ደቀ መዛሙርቱ ኣዚዙ ምስ ወድአ ኣብ ከተማታቶም ክምህርን ክሰብኽን ካብኡ ኃለፈ።
40011002	እንሆ ዮሓንስ ኣብ ቤት ማእሰርቲ እንተሎ ብዛዕባ ተግባራት ክርስቶስ ምስ ሰምዐ ካብ ደቀ መዛሙርቱ ኽልተ ልኢኹ
40011003	 እቲ ዝመጽእ ንስኻ ዲኻ ወይ ድማ እንጽበዮ ኻልእ ኣሎ?  በሎ።
40011004	ኢየሱስ ከዓ፦  ኬድኩም እዝ እትሰምዕዎን እትርእይዎን ዘለኹም ንዮሓንስ ንገርዎ።
40011005	ዕዉራት ይርእዩ፤ ሓንካሳት ይኸዱ፤ ለምጻማት ይነጽሁ፤ ጸማማት ይሰምዑ ፤ ምዉታን ይትሥኡ፤ ድኻታት ወንጌል ይብሠሩ ኣለዉ።
40011006	ብኣይ ዘይዕንቀፍ ከዓ ብፁዕ እዩ  በሎም።
40011007	ልኡኻት ዮሓንስ ምስ ከዱ ኢየሱስ ነቶም ሕዝቢ ብዛዕባ ዮሓንስ መጥምቕ ከምዙይ ክብሎም ጀመረ፦  እንታይ ክትርእዩ ናብ በረኻ ወፃእኹም? ብንፋስ ነነው ዝብል ሻምብቆ?
40011008	እንታይ ደኣ ኽትርእዩ ወፃእኹም? ብቐጭን ክዳውንቲ ዘጌጸ ሰብ? ቀጭን ክዳውንቲ ዝኽደኑስ እንሆ ኣብ ኣብያተ ነገሥታት ኣለዉ።
40011009	ንምንታይ ደኣ ወፃእኹም? ነቢይ ኽትርእዩ? እወ ካብ ነቢይ እኳ ደኣ ዝበልጽ እዩ እብለኩም ኣለኹ።
40011010	ንሱ እቲ ብዛዕባኡ እንሆ ኣነ ቀቅድሜኻ መንገድኻ ዝጸርግ ልኡኸይ ኣቐዲመ እልእኽ ኣለኹ› ተብሂሉ ዝተጽሓፈሉ እዩ እሞ
40011011	ኣንስቲ ኻብ ዝወለዳኦም ካብ ዮሓንስ መጥምቕ ዝዓቢ ሓደ እኳ ኸም ዘይተሥአ እማን እብለኩም ኣለኹ። ኣብ መንግሥተ ሰማያት ግና እቲ ኻብኡ ዝንእስ እዩ ዝዓብዮ።
40011012	ካብ ዘመን ዮሓንስ መጥምቕ ክሳዕ ሎሚ መንግሥተ ሰማያት ትድፋእ ኣላ፤ እቶም ዝዳፍኡ ድማ ይመናጠልዋ ኣለዉ።
40011013	 ኲሎም ነቢያትን ሕግን ክሳዕ ዮሓንስ ተነብዮም እዮምሞ።
40011014	ክትቅበልዎ እንተ ደኣ ደሊኹም እቲ ኽመጽእ ዘለዎ ኤልያስ ንሱ ዮሓንስ እዩ።
40011015	ዝሰምዕ እዝኒ ዘለዎ ይስማዕ።
40011016	 ነዝ ትውልዲ እዙይ እሞ ብምንታይ ክምስሎ እየ? ኣብ ዕዳጋ ተቐሚጦም መሓዙቶም ዝጽውዑ ቖልዑ እዩ ዝመስል።
40011017	ከምዙይ ኸዓ ይብልዎም፦ እምቢልታ ነፋሕናልኩም ኣይሳዕሳዕኹምን፤ ኣልቀስናልኩም ኣይበኸኹምን።›
40011018	ዮሓንስ እንተይበልዐን እንተይሰተየን እንተ መጸ ጋኔን ኣለዎ ይብሉ።
40011019	ወዲ ሰብ እናበልዐን እናሰተየን እንተመጸ ኸዓ እንሆ በላዕን ሰታይ ወይንን ዓርኪ ተቐበልቲ ቐረፅን ኃጥኣንን ይብሉ። ጥበብ ግና ብተግባራ ሓቅነታ ተረጋገጸ። 
40011020	ድኅርዙይ ኢየሱስ ነተን ብዙኅ ተኣምራት ዝገበረለን ከተማታት ስለ ዘይተነስሓ ኸምዙይ ኢሉ ኽነቕፈን ጀመረ፦
40011021	 ወይለኺ ኾራዚ! ወይለኺ ቤተ ሳይዳ! እዝ ኣባኻትክን ዝተገብረ ተኣምራት ኣብ ጢሮስን ኣብ ሲዶናን ተገይሩ እንተ ዝኸውንስ ቀደም ወጮ ተኸዲነን ሓመዂሽቲ ነስኒሰን ምተነስሓ ነይረን።
40011022	እንተኾነ ብመዓልቲ ፍርዲ ካብ ንኣኻትክን ንጢሮስን ሲዶናን ከም ዝቐለለን እነግረክን ኣለኹ።
40011023	ንስኺ ኸዓ ኣቲ ቅፍርናሆም ክሳዕ ሰማይ እኳ እንተ ተልዓልኪ ክሳዕ ሲኦል ክትወርዲ ኢኺ፤ እቲ ኣባኺ ዝተገብረ ተኣምራት ኣብ ሰዶም ተገይሩ እንተ ዝኸውንስ ክሳዕ ሎሚ ምሃለወት ነይራ።
40011024	ብመዓልቲ ፍርዲ ግና ካባኽስ ንምድሪ ሰዶም ከም ዝቐለላ እነግረኪ ኣለኹ። 
40011025	በቲ እዋን እቱይ ኢየሱስ ከምዙይ በለ፦  ኦ ኣቦይ! ጐይታ ሰማይን ምድርን እዝ ነገራት እዙይ ካብ ብልህታትን መስተውዓልትን ሠዊርካ ንሕፃናት ስለ ዝገለጽካዮ አመስግነካ ኣለኹ።
40011026	እወ ኦ ኣቦይ! ፍቓድካ ኸምኡ እዩ እሞ።
40011027	ካብ ኣቦይ ኲሉ ተውሂቡኒ ኣሎ። ብዘይ ኣብ ንወልድ ዝፈልጦ ሓደ እኳ የለን፤ ንኣብውን ብዘይ ወልድን እቲ ወልድ ኽገልጸሉ ዝደለየን እንተዘይኮይኑ ሓደ እኳ ዝፈልጦ የለን።
40011028	 ኣቱም እትፅዕሩን ፆር ዝኸበደኩምን ኲልኹም ናባይ ንዑ ፤ ኣነውን ከዕርፈኩም እየ።
40011029	ኣርዑ ተይ ፁሩ፤ ካባይውን ተምሃሩ፤ ኣነ የዋህ እየ ልበይውን ትሑት እዩ እሞ ንነፍስኹም ዕረፍቲ ኽትረኽቡ ኢኹም።
40011030	ኣርዑ ተይ ልዙብ ፆረይውን ቀሊል እዩሞ። 
40012001	በቲ ጊዜ እቱይ ኢየሱስ ብሰንበት ብማእኸል ዝሩእ ገርሁ ኃለፈ። ደቀ መዛሙርቱ ድማ ጠምዮም ስለ ዝነበሩ ሸዊት እናቐንጠቡ ኽበልዑ ጀመሩ።
40012002	ፈሪሳውያን ድማ እዙይ ርእዮም  ርአ! ደቀ መዛሙርትኻ ብሰንበት ክግበር ዘይግባእ ይገብሩ ኣለዉ  በልዎ።
40012003	-
40012004	ንሱ ድማ፦  ዳዊት ምስ ጠመየ እንታይ ድዩ ዝገበረ ኣብ ቤተ እግዚኣብሔር ኣትዩ ንካህናት ንበይኖም እምበር ንሱን እቶም ምስኡ ዝነበሩን ክበልዕዎ ዘይግባእ ኅብስተ ቝርባን ከምዝበልዐዶ ኣየንበብኩምን ኢኹም?
40012005	ካህናት ኣብ ቤተ መቕደስ ብሰንበት ንሰንበት ከም ዝሥዕርዋ በደል ከዓ ኸም ዘይኾኖም ኣብ ኦሪትዶ ኣየንበብኩምን ኢኹም?
40012006	ኣነ ግና ካብ ቤተ መቕደስ ዝዓቢ ኣብዙይ ኣሎ እብለኩም ኣለኹ።
40012007	ግና ካብ መሥዋዕቲ ምሕረት እፈቱ› ዝበሎ እንታይ ምዃኑ እንተ ትፈልጡስ ነዞም በደል ዘይብሎም ኣይምፈረድኩምዎምን ኔርኩም።
40012008	ወዲ ሰብ ጐይታ ሰንበት እዩሞ  በሎም።
40012009	ኢየሱስ ካብኡ ኃሊፉ ናብ ቤተ ጸሎት ኣይሁድ ኣተወ።
40012010	እንሆ ኸዓ ኢዱ ዝሰለለት ሰብኣይ ኣብኡ ነበረ። ምእንቲ ክኸስዎ ኸዓ  ብሰንበት ምሕዋይዶ ይግባእ እዩ?  ኢሎም ጠየቕዎ።
40012011	ኢየሱስ ከዓ ኸምዙይ በሎም፦  ካባኻትኩምከ ሓንቲ በጊዕ ዘላቶ እሞ ብሰንበት ኣብ ጕድጓድ እንተ ወደቐት ኂዙ ዘየውፅኣ ሰብ መን እዩ?
40012012	ካብ በጊዕስ ሰብዶ ግዳ እምብዛ ኣይበልጽን? እምበኣር ብሰንበት ጽቡቕ ምግባር ግቡእ እዩ። 
40012013	ሽዑ ነቲ ሰብኣይ  ኢድካ ዘርግሕ!  በሎ። ንሱ ኸዓ ዘርግሓ፤ ሽዑ ንሽዑ ድማ ሓወየት። ከምታ ኻልአይታውን ኮነት።
40012014	ፈሪሳውያን ግና ኻብኡ ወፂኦም ከመይ ገይሮም ከም ዝቐትልዎ ተማኸሩ።
40012015	ኢየሱስ ድማ ነዙይ ፈሊጡ ኻብኡ ኣግለሰ፤ ብዙኃት ሰባት ከዓ ተኸተልዎ። ንዂሎምውን ኣሕወዮም።
40012016	ከየግህድዎ ድማ ኣጠንቀቖም።
40012017	እዙይ ከዓ እቲ ብነቢይ ኢሳይያስ
40012018	 እንሆ እቲ ዝኃረኽዎ ብእኡ ደስ ዝብለኒ ዘፍቅሮ ኣገልጋልየይ ኣብኡ መንፈሰይ ከኅድር እየ ነሕዛብ ድማ ፍትሒ ኸብሥር እዩ።
40012019	ንሱ ኣይከራኸርን ኣይጸርሕን እዩ፤ ሓደ እኳ ኣብ ኣደባባይ ድምፁ ኣይሰምዕን እዩ።
40012020	ፍትሒ ናብ ዓወት ክሳዕ ዘብጽሕ ንቕጥቁጥ ሻምበቆ ኣይሰብርን፤ ንዝተክኽ ፈትሊ ጥዋፍውን ኣየጥፍእን እዩ፤
40012021	ኣሕዛብ ድማ ብስሙ ተስፋ ኽገብሩ እዮም።  ተብሂሉ ዝተነግረ ምእንቲ ኽፍጸም እዩ።
40012022	ድኅርዙይ ጋኔን ዝኃደሮ ሓደ ዕዉርን በሃምን ኣምጽኡሉ ንሱ ኸዓ ከም ዝርእን ከም ዝዛረብን ገይሩ ኣሕወዮ።
40012023	እቶም ሕዝቢ ዂሎም ከዓ  እዙይስ እቲ ወዲ ዳዊትዶ ኣይኮነን?  ኢሎም ተደነቑ።
40012024	ፈሪሳውያን ምስ ሰምዑ ግና  እዙይ ብሓለቓ ኣጋንንቲ ብብኤልዜቡል› እዩ እምበር ነጋንንቲ ኣየውፅኦምን እዩ  በሉ።
40012025	ኢየሱስ ድማ ሓሳቦም ፈሊጡ ኸምዙይ በሎም  ንስንሳታ እትፈላለ ዂላ መንግሥቲ ትጠፍእ ንስንሳታ እትፈላለ ዂላ ኸተማ ወይ ገዛ ድማ ኣይትቐውምን እያ።
40012026	እምበኣር ሰይጣን ንሰይጣን ዘውፅኦ እንተደኣኾይኑ ንስንሳቱ ተፈላልዩ ማለት እዩ፤ እታ መንግሥቱኸ ኸመይ ኢላ ትቐውም?
40012027	ኣነ ነጋንንቲ ብብኤልዜቡል ዘውፅኦም እንተድኣኾይነደቅኹም ደኣ ብመን የውፅእዎም? ስለዙይ ንሳቶም ፈረድቲ ክኾኑኹም እዮም።
40012028	ኣነ ንኣጋንንቲ ብመንፈስ እግዚኣብሔር ዘውፅኦም እንተ ደኣ ኾይነ ግና እምበኣር መንግሥቲ እግዚኣብሔር ናባኻትኩም መጺኣ ኣላ ማለት እዩ።
40012029	 ወይ ከዓ መን እዩ ቅድም ነቲ ኃያል እንተይኣሰረ ናብ ገዛ ኃያል ኣትዩ ኣቑሑቱ ኽጕርጕር ዝኽእል? ድኅርዙይ እዩ ነቲ ገዝኡ ዝጕርጕር።
40012030	እቲ ምሳይ ዘይኮነ ተጻራርየይ እዩ፤ እቲ ምሳይ ዘይእክብ ከዓ ይብትን።
40012031	ስለዙይ ንሰብ ኃጢኣትን ጸርፍን ኲሉ ይኅደገሉ እዩ፤ ንመንፈስ ቅዱስ ዝጸረፈ ግና ኣይኅደገሉን እዩ እብለኩም ኣለኹ።
40012032	ኣብ ልዕሊ ወዲ ሰብ ዘይግባእ ቃል ዝተዛረበ ክኅደገሉ እዩ፤ ኣብ ልዕሊ መንፈስ ቅዱስ ዘይግባእ ዝተዛረበ ግና ኣብዛ ዓለም እዚኣ ኾነ ኣብታ እትመጽእ ኣይኅደገሉን እዩ እብለኩም ኣለኹ።
40012033	 ጽቡቕ ኦም ብፍሪኡ እዩ ዝፍለጥ እሞ ነቲ ኦም ጽቡቕ ግበርዎ ፍሪኡ ድማ ጽቡቕ ይኸውን፤ ወይ ከዓ ነቲ ኦም ሕማቕ ግበርዎ ፍሪኡ ድማ ሕማቕ ይኸውን።
40012034	ኣቱም ውሉድ ኣትማን! ኣፍ ካብ ምልኣት ልቢ ይዛረብ እዩ እሞ ክፉኣት እንተለኹም ከመይ ኢልኩም ጽቡቕ ምዝራብ ትኽእሉ?
40012035	 ሕያዋይ ሰብ ካብቲ ሠናይ መዝገብ ልቡ ሠናይ ነገር የውፅእ፤ እቲ ኽፉእ ሰብ ግና ካብቲ ኽፉእ መዝገብ ልቡ ክፉእ ነገር የውፅእ። 
40012036	-
40012037	 ኣነ ግና እትጸድቕ ብቓልካ እትዂነንውን ብቓልካ ኢኻ እሞ፤ ሰባት ብዝዛረብዎ ዘይጠቅም ቃል ኲሉ ብመዓልቲ ፍርዲ ኽጥየቑሉ እዮም እብለኩም ኣለኹ። 
40012038	ሽዑ ገሊኣቶም ካብ መምህራን ሕግን ፈሪሳውያንን መጺኦም  ኦ መምህር! ካባኻ ምልክት ክንርኢ ንደሊ ኢና  በልዎ። ንሱ ግና ኸምዙይ ኢሉ መለሰሎም፦
40012039	 እዛ ኽፍእትን ዘይተኣምንን ትውልዲ እዚኣ ምልክት ትደሊ ኣላ፤ እንተኾነ ብዘይ ምልክት ነቢይ ዮናስ ካልእ ምልክት ኣይወሃባን እዩ።
40012040	ዮናስ ኣብ ከርሢ ዓሣ ሠለስተ መዓልትን ሠለስተ ለይትን ከም ዝጸንሐ ከምኡ ኸዓ ወዲ ሰብ ኣብ ከርሢ ምድሪ ሠለስተ መዓልትን ሠለስተ ለይትን ክጸንሕ እዩ።
40012041	ሰብ ነነዌ ብስብከት ዮናስ ተነሲሖም እዮም እሞ ብመዓልቲ ፍርዲ ነዛ ትውልዲ እዚኣ ተሢኦም ክዂንንዋ እዮም። እምበኣር ካብ ዮናስ ዝዓቢ ኣብዙይ ኣሎ።
40012042	ንግሥቲ ኣዜብ ጥበብ ሰሎሞን ክትሰምዕ ካብ ወሰን ምድሪ መጺኣ እያ እሞ ብመዓልቲ ፍርዲ ተሢኣ ነዛ ትውልዲ እዚኣ ኽትኲንና እያ እምበኣር ካብ ሰሎሞን ዝዓቢ ኣብዙይ እንሆ።
40012043	 ርኹስ መንፈስ ካብ ሰብ ምስ ወፀ ዕረፍቲ ደልዩ ማይ ኣብ ዘይብሉ ቦታ ዀለል ይብል ግና ኣይረክብን።
40012044	ሽዑ ናብቲ ዝወፃእዂሉ ቤተይ ድኣ ኽምለስ› ይብል እሞ እንተ መጸ ድማ ጥራሑን ተዀስቲሩን ተመዓራርዩን ይረኽቦ።
40012045	ድኅርዙይ ይኸይድ እሞ ካብኡ ዝገደዱ ሸውዓተ ኻልኦት ርኹሳት መናፍስቲ ኂዙ ይመጽእ፤ ኣትዮም ከዓ ኣብኡ የኃድሩ። ነቲ ሰብ እቱይ ካብ ቀዳማዩ ዳኅራዩ ዝገደደ ይኸውን፤ ነዝ ኽፉእ ትውልዲ እዙይ ድማ ከምኡ ክኾኖ እዩ። 
40012046	ነቶም ሕዝቢ ኽነግሮም እንተሎ እንሆ እኖኡን ኣኅዋቱን ከዛርብዎ ደልዮም ኣብ ደገ ደው ኢሎም ነበሩ።
40012047	ሓደ ኸዓ  እኖኻን ኣኅዋትካን ከዘራርቡኻ ደልዮም ኣብ ደገ ደው ኢሎም ኣለዉ  በሎ።
40012048	ኢየሱስ ግና ነቲ ዝነገሮ  እኖይ መን እያ? ኣኅዋተይከ እንመን እዮም?  ኢሉ መለሰሉ።
40012049	-
40012050	 ናብ ደቀ መዛሙርቱ እናመልከተ እኖይን ኣኅዋተይን እዚኣቶም እዮም። ፍቓድ እቲ ኣብ ሰማይ ዘሎ ኣቦይ ዝገብር ኲሉ ንሱ ሓወይን ሓፍተይን እኖይን እዩ  በለ።
40013001	በታ መዓልቲ እቲኣ ኢየሱስ ካብ ገዛ ወፂኡ ኣብ ገምገም ባሕሪ ተቐመጠ።
40013002	ናብ ጃልባ ኣትዩ ኽሳዕ ዝቕመጥ ብዙኅ ሕዝቢ ናብኡ ተኣከበ፤ ኲሉ ሕዝቢ ድማ ኣብ ገምገም ባሕሪ ደው ኢሉ ነበረ።
40013003	ብምስላ ድማ ኸምዙይ እናበለ ብዙኅ ነገሮም  እንሆ ዘራኢ ኽዘርእ ወፈረ፤
40013004	ክዘርእ እንተሎ ገሊኡ ኣብ ወሰን መንገዲ ዝወደቐ ነበረ፤ ኣዕዋፍ መጺኦም ድማ በልዕዎ።
40013005	ገሊኡውን ብዙኅ ሓመድ ኣብ ዘይብሉ ዂሒ ወደቐ፤ ዕምቖት መሬት ስለ ዘይብሉ ድማ ቐልጢፉ በቖለ።
40013006	ፀሓይ ምስ በረቐት ጸምለወ፤ ሡር ስለ ዘይነበሮ ድማ ሓረረ።
40013007	ገሊኡ ድማ ኣብ ማእኸል ዕሾዂ ወደቐ፤ እቲ ዕሾኲ ዓብዩ ሓኒ።
40013008	ገሊኡ ግና ኣብ ጽቡቕ መሬት ወደቐ፤ ገሊኡ ሚእቲ ገሊኡ ስሳ ገሊኡ ሠላሳ ድማ ፈረየ።
40013009	ዝሰምዕ እዝኒ ዘለዎ ይስማዕ። 
40013010	ደቀ መዛሙርቱ ቐሪቦም  ስለምንታይ ኢኻ ብምስላ እትዛረቦም ዘለኻ?  በልዎ።
40013011	ኢየሱስ ከዓ መሊሱ ኸምዙይ በሎም፦  ምፍላጥ ምሥጢር መንግሥተ ሰማያት ንኣኻትኩም ተውሂቡ ኣሎ፤ ንኣኣቶም ግና ኣይተውሃቦምን።
40013012	ንዘለዎ ይወሃቦ ይበዝኀሉውን፤ ንዘይብሉ ግና እታ ዘላቶ እኳ የኅድግዎ።
40013013	እናረአዩ ኣይርእዩን፤ እናሰምዑ ውን ኣይሰምዑ ን፤ ወይ ኣየስተውዕሉን እዮም እሞ ስለዙይ እየ ብምስላ ዝዛረቦም ዘለኹ።
40013014	-
40013015	በእዛኖም ከይሰምዑ ኣእዛኖም ኣጽመሙ፤ በዒንቶም ከይርእዩ ኣዒንቶም ዓመቱ፤ ብልቦም ከየስተውዕሉ ከይምለሱ ኣነውን ከየሕውዮምስ ልቢ እዝ ሕዝቢ እዙይ ተሪሩ እዩ እሞ ምስማዕስ ትሰምዑ ኢኹም ግና ኣይተስተውዕሉን፤ ምርኣይውን ትርእዩ ኢኹም ግና ኣይተስተብህሉን፤› ዝብል ትንቢት ኢሳይያስ ኣብኣቶም ምእንቲ ኽፍጸም እዩ።
40013016	 ንስኻትኩም ግና ኣዒንትኹም ይርእያ ኣእዛንኩምውን ይሰምዓ ኣለዋ እሞ ብፁዓን ኢኹም።
40013017	ብዙኃት ነቢያትን ጻድቃንን ነዝ ንስኻትኩም እትርእይዎ ዘለኹም ክርእይዎ ተመንዮም ከም ዘይረአይዎ ነዝ ንስኻትኩም እትሰምዕዎ ዘለኹም ክሰምዑ ዎ ተመንዮም ከም ዘይሰምዑ ዎ እማን እብለኩም ኣለኹ።
40013018	 እምበኣር ንስኻትኩም ናይቲ ዘራኢ ምስላ ስምዑ ።
40013019	ቃል መንግሥተ ሰማያት ሰሚዑ ዘየስተውዕሎ ዂሉ እቲ እኩይ መጺኡ ነቲ ኣብ ልቡ ዝተዘርአ ቓል ይምንጥሎ፤ ስለዙይ እቲ ኣብ ወሰን መንገዲ ዝተዘርአ እዙይ እዩ።
40013020	እቲ ኣብ ኰዂሒ ዝተዘርአ ግና ነቲ ቃል ሰሚዑ ሽዑ ብሓጐስ ዝቕበሎ ሰብ እዩ።
40013021	እንተኾነ ሡር ስለ ዘይብሉ ንጊዜኡ እዩ እምበር ስለቲ ቓል ስደት ወይ መከራ ምስ ኮነ ሽዑ ንሽዑ ይኽሕድ።
40013022	እቲ ኣብ እሾኽ ዝተዘርአ ኸዓ ነዝ ቓል ዝሰምዖ እዩ። ሓልዮት እዛ ዓለምዚኣን ሓሳብን ምትላል ሃብትን ድማ ነቲ ቓል የሓንቆ፤ እንተይፈረየውን ይተርፍ።
40013023	እቲ ኣብ ጽቡቕ መሬት ዝተዘርአ ግና እቲ ነዝ ቓል ሰሚዑ ዘስተውዕል እዩ፤ ንሱውን ፍረ ይፈሪ፤ ገሊኡ ሚእቲ ገሊኡ ስሳ ገሊኡውን ሠላሳ ይህብ እዩ። 
40013024	ካልእ ምስላ ድማ ኸምዙይ ኢሉ ነገሮም፦  መንግሥተ ሰማያት ኣብ ግራቱ ጽቡቕ ዘርኢ ዝዘርአ ሰብ እያ እትመስል።
40013025	እቶም ቤተሰቡ ደቂሶም እንተለዉ ጸላኢኡ መጺኡ ኣብቲ ማእኸል ሥርናይ ክርዳድ ዘሪኡ ኸደ።
40013026	እቲ በቝሉ ዓብዩ ምስ ፈረየ ሽዑ እቲ ኽርዳድ ተርኣየ።
40013027	ኣገልገልቲ ነቲ በዓል ግራት መጺኦም ጐይታይ! ኣብ ግራትካ ጽሩይ ዘርኢዶ ዘሪእኻ ኣይነበርካን? እዝ ኽርዳድ ደኣ ካበይ መጸ?› በልዎ።
40013028	ነዙይስ ጸላኢ እዩ ዝገበሮ› በሎም፤ እቶም ኣገልገልቱ ግና እምበኣር ኬድና ኽንጻህዮዶ ትደሊ ኢኻ?› በልዎ።
40013029	ንሱ ድማ ክርዳድ ክትጽህዩ እንተለኹም ምስኡ ሥርናይ ከይትብቝሱስ
40013030	ክሳዕ ቀውዒ ብሓደ ይዕበዩ ኅደግዎም፤ ብእዋን ቀውዒ ነቶም ዓጻዶ ቅድም ነቲ ኽርዳድ መሓውዎ፤ ክነድድ ድማ በብእንዳእቲ እሰርዎ፤ ነቲ ሥርናይ ግና ኣብ ቆፎይ ኣእትውዎ› ኽብሎም እየ  በሎም።
40013031	ካልእ ምስላ ድማ ኸምዙይ ኢሉ መሰለሎም፦  መንግሥተ ሰማያት ሰብ ወሲዱ ኣብ ግራቱ ዝዘርኣ ፍረ ኣድሪ እያ እትመስል።
40013032	ንሳ ድማ ኻብ ኲሉ ኣዝርእቲ ትንእስ ምስ በቖለት ግና ኣዕዋፍ ሰማይ መጺአን ኣብ ጨናፍራ ኽሳዕ ዘዕርፋ ካብ ኲሉ ተኽሊ ኣሕምልቲ ዝዓበየት ኦም ትኸውን። 
40013033	ካልእ ምስላውን ነገሮም  መንግሥተ ሰማያት ሰበይቲ ወሲዳ ኲሉ ኽሳዕ ዝበኲዕ ኣብ ሠለስተ መስፈር ሕሩጭ ዝለወሰትሉ ማይ ብሒቝ ትመስል። 
40013034	-
40013035	ኢየሱስ እቲ ብነቢይ  ኣፈይ ብምስላ እኸፍት፤ እቲ ዓለም ካብ ዝፍጠር ተሠዊሩ ዝነበረውን እነግር  ዝተብሃለ ምእንቲ ኽፍጸም ነቶም ሕዝቢ እዝ ዂሉ ብምስላ ተዛረቦም እምበር ብዘይ ምስላስ ሓንቲ እኳ ኣይተዛረቦምን።
40013036	ድኅርዙይ ነቶም ሕዝቢ ኣፋንዩ ናብ ገዛ ኣተወ፤ ደቀ መዛሙርቱ ናብኡ ቐሪቦም ድማ ምስላ ናይቲ ኽርዳድን ሥርናይን ግራትን ተርጕመልና በልዎ።
40013037	ንሱ ድማ ኸምዙይ ኢሉ መለሰሎም፦  እቲ ጽሩይ ዘርኢ ዝዘርእ ወዲ ሰብ እዩ፤
40013038	እታ ግራት ዓለም እያ፤ ጽሩይ ዘርኢ ድማ ደቂ መንግሥቲ እዮም፤ እቲ ኽርዳድ ግና ደቂ እቲ እኩይ እዮም።
40013039	እቲ ዝዘርኦም ጸላኢ ኸዓ ዲያብሎስ እዩ፤ ቀውዒ ድማ መወዳእታ ዓለም እዩ፤ እቶም ዓጻዶውን መላእኽቲ እዮም።
40013040	እምበኣር ነቲ ኽርዳድ ኣኪቦም ብሓዊ ኸም ዘቃጽልዎ ኣብ መወዳእታ ዓለም ከዓ ኸምኡ ክኸውን እዩ።
40013041	ወዲ ሰብ ንመላእኽቱ ኽልእኾም እዩ፤ ንሳቶም ከዓ ነቶም ናይ ኃጢኣት ምኽንያት ንዝኾኑን ገበርቲ ኽፉእን ኲሎም ካብ መንግሥቱ ኽኣርይዎም እዮም።
40013042	ናብ እቶን ሓዊ ድማ ኽድርብይዎም እዮም፤ ኣብኡ ድማ ብኽያትን ምሕርቃም ኣስናንን ክኸውን እዩ።
40013043	ሽዑ ጻድቃን ኣብ መንግሥቲ ሰማያዊ ኣቦኦም ከም ፀሓይ ክበርሁ እዮም፤ ዝሰምዕ እዝኒ ዘለዎ ይስማዕ።
40013044	 መንግሥተ ሰማያት ኣብ ግራት ዝተኃብአ ሃብቲ እሞ ሓደ ሰብ ምስ ረኸቦ ዝኃብኦ ካብ ታሕጓሱ ዝተልዓለ ኸዓ ኸይዱ ዘለዎ ዂሉ ሸይጡ ነታ ግራት ዝዕድግ ትመስል።
40013045	-
40013046	 ከምኡ ድማ መንግሥተ ሰማያት ክቡር ዕንቊ ዝደሊ ነጋዳይ ሰብ እሞ ሓንቲ ኽብርቲ ዕንቊ ምስ ረኸበ ኸይዱ ዘለዎ ዂሉ ሸይጡ ነታ ዕንቊ ዝዕድጋ ትመስል።
40013047	 ከምኡውን መንግሥተ ሰማያት ኣብ ባሕሪ ዝተዘርግሐት እሞ ካብ ኲሉ ዓይነት ዓሣ ዝኣከበት መርበብ ትመስል።
40013048	ምስ መልአት ናብ ደንደስ ኣውፅእዋ፤ ተቐሚጦም ድማ ጸጽቡቑ ኣርዮም ኣብ ኣቕሓ ኣከቡ፤ ነቲ ሐሕማቑ ግና ንወፃኢ ደርበይዎ።
40013049	ኣብ መወዳእታ ዓለም ከዓ ኸምኡ ክኸውን እዩ፤ መላእኽቲ መጺኦም ነቶም ክፉኣት ካብ ማእኸል ጻድቃን ክፈልይዎም እዮም።
40013050	ናብ እቶን ሓዊውን ክድርብይዎም እዮም፤  ኣብኡ ኸዓ ብኽያትን ምሕርቃም ኣስናንን ክኸውን እዩ። 
40013051	ኣስዒቡ ኸዓ  ነዝ ዂሉስ ተረዲእኹምዎዶ?  በሎም። ንሳቶም ድማ  እወ  በልዎ።
40013052	ንሱ ኸዓ  እምበኣርከስ ናይ መንግሥተ ሰማያት ደቀ መዝሙር ዝኾነ መምህር ሕጊ ዂሉ ካብ መዝገቡ ሓድሽን ብሉይን ነገራት ዘውፅእ በዓል ገዛ እዩ ዝመስል  በሎም።
40013053	ኢየሱስ ነዘን ምስላታት እዚኣተን ምስ ፈጸመ ኻብኡ ኣግለሰ።
40013054	ናብ ዓዱ መጺኡ ኸዓ ኣብ ቤተ ጸሎት ኣይሁድ ኣትዩ ከምዙይ ኢሎም ክሳዕ ዝድነቑ መሃሮም፦  እዝ ሰብዙይ እዝ ዂሉ ጥበብን እዝ ዂሉ ተኣምራትን ካበይ ረኸቦ?
40013055	ወዲ እቲ ፀራቢዶ ኣይኮነን? እኖኡስ ማርያምዶ ኣይኮነትን? ኣኅዋቱስ ያዕቆብ ዮሳ ስምዖን ይሁዳዶ ኣይኮኑን?
40013056	ኲለን ኣሓቱስ እተን ምሳና ዘለዋዶ ኣይኮናን? እዝ ዂሉ ጥበብን ኃይልን ደኣ ኻበይ ኣምጽኦ?  በሉ፤
40013057	ብእኡ ኸዓ ተዓንቀፉ። ኢየሱስ ግና  ነቢይ እንትርፊ ኣብ ዓዱን ኣብ ገዛኡን ኣይነዓቕን  በሎም።
40013058	ብሰንኪ ጕድለት እምነቶም ድማ ኣብኡ ብዙኅ ተኣምራት ኣይገበረን።
40014001	በቲ እዋን እቱይ ገዛኢ ገሊላ ሄሮድስ ዝና ኢየሱስ ሰምዐ።
40014002	ንሓሻኽሩ ድማ  እዙይ ዮሓንስ መጥምቕ እዩ፤ ንሱ ኻብ ምዉታን ተሢኡ ኣሎ፤ ስለዙይ ከዓ እዝ ተኣምራት እዙይ ብእኡ ይግበር ኣሎ  በሎም።
40014003	ሄሮድስ ብሰንኪ ሄሮድያዳ ሰበይቲ ፊልጶስ ሓዉ ንዮሓንስ ኂዙ ናብ ቤት ማእሰርቲ አእትይዎ ነበረ።
40014004	ዮሓንስ  ሰበይቲ ኃውካ ኽተእቱ ኣይግብአካን እዩ  ይብሎ ነበረሞ።
40014005	ክቐትሎ እኳ እንተ ደለየ እቶም ሕዝቢ ንዮሓንስ ከም ነቢይ ይርእይዎ ስለ ዝነበሩ ፈርሖም።
40014006	በዓል ልደት ሄሮድስ ምስ ኮነ ጓል ሄሮድያዳ ኣብ ማእኸሎም ሳዕሲዓ ንሄሮድስ ኣሐጐሰቶ፤
40014007	ሽዑ ዝደለየቶ ኽህባ መሓለላ።
40014008	ንሳ ኸምቲ እኖኣ ኣቐዲማ ዝመኸረታ  ርእሲ ዮሓንስ መጥምቕ ኣብ ጻሕሊ ገይርካ ሃበኒ  በለቶ።
40014009	እቲ ንጉሥ ጐሃየ፤ እንተኾነ ምእንቲ ማሕላኡን ምእንቲ እቶም ምስኡ ዝተቐመጡን ክህብዋ ኣዘዘ።
40014010	ሰብ ልኢኹ ድማ ርእሲ ዮሓንስ ኣብ ቤት ማእሰርቲ ኣሰየፈ።
40014011	ነታ ርእሱ ብጻሕሊ ኣምጺኦም ነታ ጓል ሃብዋ፤ ንሳ ድማ ወሲዳ ንእኖኣ ሃበታ።
40014012	ደቀ መዛሙርት ዮሓንስ ድማ መጺኦም ነቲ ሬሳኡ ኣልዒሎም ቀበርዎ፤ ከይዶምውን ንኢየሱስ ነገርዎ።
40014013	ኢየሱስ ነዙይ ምስ ሰምዐ ካብኡ ብጃልባ ኣግሊሱ ንበይኑ ናብ ጽምዊ ቦታ ኸደ፤ እቶም ሕዝቢ ሰሚዖም ከካብ ዓዶም ተኣኪቦም ብእግሪ ተኸተልዎ።
40014014	ኢየሱስ ካብኡ ወፂኡ ብዙኅ ሕዝቢ ረአየ እሞ ራህረሀሎም፤ ሕሙማቶም ድማ ኣሕወየ።
40014015	ምስ መሰየ ደቀ መዛሙርቱ ናብኡ ቐሪቦም  እዝ ቦታ እዙይ በረኻ እዩ፤ ሰዓትውን ኃሊፉ እዩ፤ ስለዙይ እዞም ሕዝቢ ናብ ዓድታት ከይዶም ንባዕሎም ምግቢ ኽዕድጉ ኣሰናብቶም  በልዎ።
40014016	ኢየሱስ ግና  ብጥሙዮም ክኸዱ ኣይግባእን እዩ፤ ዝብላዕ ድኣ ንስኻትኩም ሃብዎም  በሎም።
40014017	ንሳቶም ድማ  ኣብዙይ እንትርፊ ኃሙሽተ እንጀራን ክልተ ዓሣን ካልእ የብልናን  በልዎ።
40014018	ንሱ ግና  ናባይ ኣምጽእወን  በለ።
40014019	ነቶም ሰብውን ኣብ ሣዕሪ ኽቕመጡ ኣዘዞም፤ ነተን ኃሙሽተ እንጀራን ክልተ ዓሣን ኣልዒሉ ናብ ሰማይ ኣንቃዕሪሩ እናጠመተ ኣመስጊኑ ባረኸ፤ ቖሪሱውን ንደቀ መዛሙርቱ ሃቦም፤ ደቀ መዛሙርቱ ድማ ነቶም ሕዝቢ ኣቕረቡሎም።
40014020	ኲሎም በሊዖም ጸገቡ፤ እቲ ዝተረፈ ቝርስራስ ድማ ዓሠርተ ኽልተ መሶብ ምሉእ ኣልዓሉ።
40014021	እቶም ዝበልዑ ውን ብዘይ ኣንስትን ቈልዑ ን ኃሙሽተ ሽሕ ዝኾኑ ነበሩ።
40014022	ሽዑ ኢየሱስ ነቶም ሕዝቢ ኽሳዕ ዘሰናብቶም ደቀ መዛሙርቱ ናብ ጃልባ ኣትዮም ናብ ማዕዶ ኽቕድምዎ ኣዘዞም።
40014023	ነቶም ሕዝቢ ኣሰናቢቱ ኸዓ ኽጽሊ በይኑ ናብ እምባ ደየበ። ምድሪ ምስ መሰየ ድማ በይኑ ኣብኡ ነበረ።
40014024	እታ ጃልባ ኃሙሽተ ኪሎ ሜትር ኣቢላ ካብ ምድሪ ርሒቓ ነበረት፤ ንፋስ ብቕድሚኣ ስለ ዝነበረ ኸዓ ብማዕበል ትናወጽ ነበረት።
40014025	ኢየሱስ ከባቢ ትሽዓተ ሰዓት ናይ ለይቲ ብልዕሊ ባሕሪ እናኸደ ናብኣቶም መጸ።
40014026	እቶም ደቀ መዛሙርቱ ብልዕሊ ባሕሪ እንትኸይድ ምስ ረአይዎ  ምትሃት እዩ  ኢሎም ተሸበሩ፤ ካብ ፍርኃት ዝተልዓለውን ኣእወዩ።
40014027	ኢየሱስ ግና ሽዑ ንሽዑ  ኣይዞኹም ኣይትፍርኁ ኣነ እየ  በሎም።
40014028	ጴጥሮስ መሊሱ  ጐይታይ! ንስኻ እንተ ዄንካስ ብልዕሊ ባሕሪ ናባኻ ኽመጽእ ኣዝዘኒ  በሎ።
40014029	ንሱ ድማ  ነዓ!  በሎ፤ ሽዑ ጴጥሮስ ካብ ጃልባ ወሪዱ ብልዕሊ ባሕሪ ናብ ኢየሱስ ከደ።
40014030	ብርቱዕ ንፋስ ምስ ረአየ ግና ፈርኀ፤ ክጠልቕ ምስ ጀመረ ድማ  ጐይታይ! ኣድኅነኒ  ኢሉ ኣእወየ።
40014031	ኢየሱስ ድማ ሽዑ ኢዱ ዘርጊሑ ኃዞ እሞ  ኣታ እምነት ዝጐደለካ ስለ ምንታይከ ተጠራጠርካ?  በሎ።
40014032	ናብ ጃልባ ምስ ደየቡ ግና እቲ ንፋስ ሃድአ።
40014033	እቶም ኣብ ጃልባ ዝነበሩ ኸዓ  ንስኻ እማን ወዲ እግዚኣብሔር ኢኻ!  እናበሉ ሰገዱሉ።
40014034	ባሕሪ ተሳጊሮም ድማ ናብ ምድሪ ጌንሳሬጥ በጽሑ።
40014035	እቶም ሰብ ምሰለለይዎ ኣብ ከባቢኦም ናብ ዘለዋ ዂለን ዓድታት ልኢኾም ንኲሎም ሕሙማት ኣምጽኡሉ።
40014036	ዘፈር ክዳኑ ኽነኽኡ ጥራሕ ለመንዎ፤ ዝነኽእዎ ኲሎም ድማ ሓወዩ።
40015001	ድኅርዙይ ካብ ኢየሩሳሌም ዝመጹ መምህራን ሕግን ፈሪሳውያንን ናብ ኢየሱስ ቀሪቦም
40015002	 ስለምንታይ ደቀ መዛሙርትኻ ሥርዓት ዓበይቲ ዝጥሕሱ? እንጀራ ኽበልዑ እንተለዉ ኣእዳዎም ኣይምሕጻቦም  እናበሉ ጠየቕዎ።
40015003	ኢየሱስ ድማ መሊሱ  ስለምንታይ ድኣ ንስኻትኩም ምእንቲ ሥርዓትኩም ትእዛዝ እግዚኣብሔር እትጥሕሱ?
40015004	እግዚኣብሔር  ኣቦኻን እኖኻን ኣኽብር፤ ነቦኡን ንኖኡን ሕማቕ ቃል ዝዛረብ ፈጺሙ ይሙት› ኢሉ ኣሎ።
40015005	ንስኻትኩም ግና እቲ ነቦኡ ወይ ንንኡ እቲ ኻባይ ዝግብአኩም ሓገዝ ንእግዚኣብሔር መባእ ገይረዮ እየ› ዝብል ሰብ
40015006	ነቦኡ ወይ ንኖኡ ከኽብር ኣይግደድን እዩ› ትብሉ፤ ስለዙይ ምእንቲ ሥርዓትኩም ቃል እግዚኣብሔር ትሥዕሩ፤
40015007	-
40015009	ኣቱም ግብዛት! ኢሳይያስ እዝ ሕዝቢ እዙይ ብኸናፍሩ የኽብረኒ፤ ብልቡ ግና ኻባይ እምብዛ ዝረሓቐ እዩ። ትምህርቲ ስርዓት ሰብ እናመሃሩ ብኸንቱ የምልኹኒ።› ኢሉ ብዛዕባኻትኩም ሓቂ ተነበየ።
40015010	ኢየሱስ ነቶም ሕዝቢ ናብኡ ጸዊዑ  ስምዑ ! ኣስተውዕሉውን!
40015011	ንሰብ ዘርክሶ ካብ ኣፍ ዝወፅእ ደኣ እምበር ናብ ኣፍ ዝኣቱ ኣየርክሶን! 
40015012	ሽዑ ደቀ መዛሙርቱ ቐሪቦም  ፈሪሳውያን ዘረባኻ ሰሚዖም ከም ዝተዓንቀፉስ ፈሊጥካዶ?  በልዎ።
40015013	ንሱ ኸዓ መሊሱ  ናይ ሰማይ ኣቦይ ዘይተኸሎ ዂሉ ተኽሊ ኽብቖስ እዩ፤
40015014	ኅደግዎም፤ ዕዉራን መራሕቲ ዕውራን እዮም። ዕዉር ንዕዉር እንተ መርሖ ክልቲኦም ናብ ጕድጓድ ይወድቁ  በሎም።
40015015	ጴጥሮስ ድማ  ነዝ ምስላ እዙይ እንዶ ተርጕመልና  በሎ።
40015016	ኢየሱስ ከዓ  ንስኻትኩምውንዶ ገና ኣየስተውዓልኩምን?
40015017	እቲ ብኣፍ ዝኣቱ ዂሉ ናብ ከብዲ ኸም ዝኃልፍ እሞ ንደገ ኸም ዝወፅእዶ ኣይትፈልጡን ኢኹም?
40015018	እቲ ኻብ ኣፍ ዝወፅእ ግና ካብ ልቢ እዩ ዝወጽእ እሞ ንሱ እዩ ንሰብ ዘርክሶ።
40015019	ካብ ልቢ ኽፉእ ሓሳብ ቅትለት ዝሙት ምንዝርና ስርቂ ብሓሰት ምምስካር ጸርፊ ይወፅእ።
40015020	እዙይ እዩ ንሰብ ዘርክሶ እምበር ብዘይተሓጽበ ኣእዳው ምብላዕስ ንሰብ ኣየርክሶን  በሎም።
40015021	ኢየሱስ ካብኡ ወፂኡ ናብ ወሰን ምድሪ ጢሮስን ሲዶናን ኣግለሰ።
40015022	እንሆ ድማ ሓንቲ ከነኣናዊት ሰበይቲ ኻብ ከባቢ እቲ ዓዲ መጺኣ  ኦ ጐይታይ ወዲ ዳዊት! ንጓለይ ክፉእ ጋኔን ኂዙዋ የሳቕያ ኣሎ እሞ ራህርሀለይ!  እናበለት ጸርሐት።
40015023	ንሱ ግና ሓንቲ ቓል እኳ ኣይመለሰላን፤ ደቀ መዛሙርቱ ኸዓ ቐሪቦም  ደድኅረና ትጠርዕ ኣላ እሞ ኣፋንዋ!  ኢሎም ለመንዎ።
40015024	ንሱ ግና  እንትርፊ ናብቶም ከም ኣባጊዕ ዝጠፍኡ ሕዝቢ እስራኤል ናብ ካልእ ኣይተልኣኽኩን  ኢሉ መለሰ።
40015025	ንሳ ድማ  ጐይታይ ርድአኒ  እናበለት ቀሪባ ሰገደትሉ።
40015026	ንሱ ኸዓ መሊሱ  እንጀራ ውሉድ ኣልዒልካ ነኽላባት ምሃብ ጽቡቕ ኣይኮነን!  በላ።
40015027	ንሳ ድማ  እወ ጐይታይ! ኣኽላባትውንኮ ኻብ ማእዲ ጐይተቶም ዝወደቐ ርፍራፍ ይበልዑ እዮም  በለቶ።
40015028	ሽዑ ኢየሱስ  ኣቲ ሰበይቲ እምነትኪ ዓብዪ እዩ፤ ከምቲ ዝደለይኽዮ ይኹነልኪ!  በላ። በታ ሰዓት እቲኣ እታ ጓላ ሓወየት።
40015029	ኢየሱስ ካብኡ ኃሊፉ ብወሰን ባሕሪ ገሊላ ኸደ፤ ናብ እምባ ደይቡ ድማ ኣብኡ ተቐመጠ።
40015030	ብዙኅ ሕዝቢ ድማ ሓንካሳት ዕዉራት ጸማማት ቖራያት ብዙኃት ካልኦትውን ምስኣቶም ኂዞም ናብኡ ቐረቡ፤ ኣብ ጥቓ እግሪ ኢየሱስውን ኣቐመጥዎም፤ ንሱ ኸዓ ኣሕወዮም።
40015031	እቶም ሕዝቢ ድማ በሃማት እንትዛረቡ ቖራያት እንትሓውዩ ሓንካሳት እንትኸዱ ዕዉራትውን እንትርእዩ ተመልኪቶም ተገረሙ እሞ ንኣምላኽ እስራኤል ኣመስገንዎ።
40015032	ኢየሱስ ንደቀ መዛሙርቱ ጸዊዑ   እዞም ሕዝቢ እዚኣቶም ሠለስተ መዓልቲ ምሳይ ቀንዮም እዮም ዝበልዕዎ ድማ የብሎምን እሞ የኅዝኑኒ ኣለዉ፤ ስለዙይ ኣብ መንገዲ ኸይደኽሙ ጾሞም ከፋንዎም ኣይደልን  በሎም።
40015033	ደቀ መዛሙርቱ ድማ  ኣብዝ በረኻ እዙይ ደኣ ንኽንድዙይ ዝኣክል ሕዝቢ ዘጽግብ እንጀራ ኻበይ ክንረክብ ኢና?  በልዎ።
40015034	ኢየሱስ ከዓ  ክንደይ እንጀራኸ ኣሎኩም?  በሎም። ንሳቶም ድማ  ሸውዓተ እንጀራን ቊሩብ ዓሣን  በልዎ።
40015035	ነቶም ሕዝቢ ኸዓ ኣብ ምድሪ ኽቕመጡ ኣዘዞም።
40015036	ሽዑ ነተን ሸውዓተ እንጀራን ነቲ ቝሩብ ዓሣን ኣልዒሉ ኣመስገነ፤ ቖሪሱ ድማ ንደቀ መዛሙርቱ ሃቦም፤ ደቀ መዛሙርቱ ኸዓ ነቶም ሕዝቢ ኣቕረቡ።
40015037	ኲሎም ድማ በሊዖም ጸገቡ፤ ዝተረፈ ቝርስራስ ድማ ሸውዓተ መሶብ መሊኦም ኣልዓሉ።
40015038	እቶም ዝበልዑ ኸዓ ብዘይ ኣንስትን ቈልዑ ን ኣርባዕተ ሽሕ ሰብኡት ነበሩ።
40015039	ነቶም ሕዝቢ ምሰፋነዎም ድማ ናብ ጃልባ ደይቡ ናብ ወሰን መጌዶን ከደ።
40016001	ፈሪሳውያንን ሰዱቃውያንን ክፍትንዎ መጹ፤ ካብ ሰማይ ምልክት ከርእዮም ድማ ጠየቕዎ።
40016002	ኢየሱስ ድማ  ምስ መሰየ ሰማይ ይቐይሕ ኣሎ እሞ ጻሕያ ክኸውን እዩ› ትብሉ፤
40016003	ምስ ወግሐ ድማ ደመና ኾይኑ ሰማይ ይቐይሕ ኣሎ እሞ ሎምስ ክዘንም እዩ› ትብሉ፤ ኣቱም ግብዛት! ገጽ ሰማይ ምልላይ ትፈልጡ፤ ናይ ዘመናት ምልክት ድኣ ኸመይ ዘይትፈልጡ?
40016004	ክፉእን ዘይኣምንን ትውልዲ ምልክት ይደሊ፤ ብዘይ ምልክት ነቢይ ዮናስ ግና ካልእ ምልክት ኣይወሃቦን እዩ  በሎም። ኃዲጉዎም ከዓ ኸደ።
40016005	ደቀ መዛሙርቱ ናብ ማዕዶ ኽሳገሩ እንተለዉ እንጀራ ምኃዝ ረሲዖም ነበሩ፤
40016006	ኢየሱስ ድማ  ካብ ማይ ብሒቝ ፈሪሳውያንን ሰዱቃውያንን ተጠንቀቑን ተዓቀቡውን!  በሎም።
40016007	ንሳቶም ግና  እንጀራ ስለ ዘይኃዝና ድዩ ኸምዙይ ዝብለና ዘሎ  ኢሎም ንስንሳቶም ተዘራረቡ።
40016008	ኢየሱስ ድማ ፈሊጥዎም  ኣቱም እምነት ዝጐደለኩም! ስለምንታይ እንጀራ ብዘይ ምኃዝኩም ንስንሳትኩም ትዘራረቡ?
40016009	ገናዶ ኣይተስተውዕሉን ኢኹም? እቲ ኃሙሽተ እንጀራ ንኃሙሽተ ሽሕ ሰብ ኣኺሉስ ክንደይ መሶብ ከም ዘልዓልኩምዶ ኣይትዝክሩን ኢኹም?
40016010	ወይ ድማ እቲ ሸውዓተ እንጀራ ነርባዕተ ሽሕ ሰብ ኣኺሉስ  ክንደይ መሶብ ከምዘልዓልኩምዶ ኣይትዝክሩን ኢኹም? 
40016011	እቲ ኻብ ማይ ብሒቝ ፈሪሳውያንን ሰዱቃውያንን ተጠንቀቑ!› ዝበልኩኹም ብዛዕባ እንጀራ ከም ዘይኮነ ንምንታይ ዘይተስተውዕሉ?  በሎም።
40016012	ንሳቶም ድማ ኢየሱስ ተጠንቀቑ ዝበሎም ካብ ትምህርቲ ፈሪሳውያንን ሰዱቃውያንን ደኣ እምበር ካብ ማይ ብሒቝ እንጀራ ከም ዘይኮነ ሽዑ ኣስተውዓሉ።
40016013	ኢየሱስ ኣብ ናይ ፊልጶስ ሃገር ቂሳርያ ምስ በጽሐ  ሰባት ንወዲ ሰብ መን ይብልዎ?  ኢሉ ንደቀ መዛሙርቱ ጠየቖም።
40016014	ንሳቶም ድማ  ገሊኦም ዮሓንስ መጥምቕ› ገሊኦም ኤልያስ› ገሊኦም ኤርምያስ› ወይ ድማ ሓደ ኻብ ቀዳሞት ነቢያት እዩ› ዝብሉኻ ኣለዉ  በልዎ።
40016015	ንሱ ድማ  ንስኻትኩምከ መን ትብሉኒ?  በሎም።
40016016	ስምዖን ጴጥሮስ  ንስኻ ክርስቶስ ወዲ ሕያው እግዚኣብሔር ኢኻ፤  ኢሉ መለሰሉ።
40016017	ኢየሱስ ድማ መሊሱ  ስምዖን ወዲ ዮና እቲ ኣብ ሰማያት ዘሎ ኣቦይ ደኣ እምበር ሥጋን ደምን ኣይገለጸልካን እሞ ብፁዕ ኢኻ!  ኢሉ መለሰሉ።
40016018	 ኣነ ኸዓ እብለካ ኣለኹ ንስኻ ጴጥሮስ ኢኻ፤ ኣብ ልዕሊ እዝ ኰዂሒ እዙይ ድማ ንቤተ ክርስቲያነይ ክሓንጻ እየ፤ በሪታት ሲኦልውን ኣይኅይልዋን እዮም።
40016019	መፋትሕ መንግሥተ ሰማያት ድማ ኽህበካ እየ፤ ኣብ ምድሪ ዝኣሰርካዮ ኣብ ሰማይ እሱር ክኸውን እዩ፤ ኣብ ምድሪ ዝፈታሕኻዮ ኸዓ ኣብ ሰማይ ፍቱሕ ክኸውን እዩ  በሎ።
40016020	ድኅርዙይ ንሱ ክርስቶስ ከም ዝኾነ ንሓደ እኳ ኸይነግሩ ንደቀ መዛሙርቱ ኣጠንቀቖም።
40016021	ካብ ሽዑ ጀሚሩ ኢየሱስ ናብ ኢየሩሳሌም ክኸይድ ከም ዘለዎ ብዓበይትን ብሊቃነ ካህናትን ብመምህራን ሕግን ብዙኅ መከራ ኸም ዝቕበል ኸም ዝቕተልን ብሣልሰይቲ መዓልትውን ከም ዝትሥእን ንደቀ መዛሙርቱ ኽነግሮም ጀመረ።
40016022	ጴጥሮስ ከዓ ቕርብ ኢሉ  ጐይታይ! እዙይ ኣባኻ ከቶ ኣይብጻሕ!  እናበለ ክኽልክሎ ጀመረ።
40016023	ኢየሱስ ግና ግልጽ ኢሉ ንጴጥሮስ  ሰይጣን ንስኻ ናይ ሰብ እምበር ናይ እግዚኣብሔር ስለ ዘይትሓስብ ንኣይ ዕንቅፋት ኮይንካኒ ኢኻሞ ካባይ ረሓቕ!  በሎ።
40016024	ሽዑ ኢየሱስ ንደቀ መዛሙርቱ  ክስዕበኒ ዝደሊ ሕይወቱ ይኽሓድ፤ መስቀሉ ኣልዒሉ ድማ ይከተለኒ።
40016025	እቲ ንሕይወቱ ኸድኅና ዝደሊ ኸጥፍኣ እዩ፤ እቲ ንሕይወቱ ምእንታይ ዘጥፍኣ ኸዓ ኽረኽባ እዩ።
40016026	ሰብከ ኣብ ዓለም ብዘሎ ዂሉ ረቢኁስ ነፍሱ እንተጥፍአ እንታይ ይጠቕሞ? ሰብከ ቤዛ ነፍሱ እንታይ ምሃበ?
40016027	ወዲ ሰብ ብኽብሪ ኣቦኡ ምስ መላእኽቱ ኽመጽእ እዩ፤ ሽዑ ንዂሉ ከከም ግብሩ ኽፈድዮ እዩ።
40016028	ካብዞም ኣብዚኣ ደው ኢሎም ዘለዉ ንወዲ ሰብ ብመንግሥቱ ኽመጽእ እንተሎ ኽሳዕ ዝርእይዎ ዘይሞቱ ኸም ዘለዉ እማን እብለኩም ኣለኹ  በሎም።
40017001	ኢየሱስ ድኅሪ ሽዱሽተ መዓልቲ ንጴጥሮስን ንያዕቆብን ንኃዉ ዮሓንስን ወሲዱ ንበይኖም ናብ ነዊኅ እምባ ኣደየቦም።
40017002	ኣብ ቅድሚኦም ድማ ትርኢቱ ተለወጠ፤ ገጹ ኸም ፀሓይ በርሀ፤ ክዳኑውን ከም በረድ ፃዕደወ።
40017003	እንሆ ኸዓ ሙሴን ኤልያስን ምስኡ እንትዘራረቡ ተርኣዩ።
40017004	ጴጥሮስ ድማ ንኢየሱስ  ጐይታይ! ንኣና ኣብዙይ ምንባር ጽቡቕ እዩ፤ ፍቓድካ እንተ ደኣ ኾይኑስ ኣብዙይ ሠለስተ ዳስ ክሠርሕ፤ ሓደ ንኣኻ ሓደ ንሙሴ ሓደውን ንኤልያስ  በሎ።
40017005	ገና ጴጥሮስ እዙይ እናተዛረበ እንተሎ ደመና ኸወሎም፤ እንሆ ድማ ኻብቲ ደመና  ዘፍቅሮ ብእኡ ዝተሓጐስኩ ወደይ እዙይ እዩ፤ ንእኡ ስምዕዎ!  ዝብል ድምፂ ተሰምዐ።
40017006	ደቀ መዛሙርቱ እዙይ ሰሚዖም እምብዛ ስለ ዝፈርሑ ብግምባሮም ተደፍኡ።
40017007	ኢየሱስ ቅርብ ኢሉ ነኽኦምሞ  ተሥኡ፤ ኣይትፍርኁ!  በሎም።
40017008	ኣዒንቶም ንላዕሊ ቈላሕ እንተበሉ ድማ እንትርፊ ኢየሱስ በይኑ ሓደ እኳ ኣይረአዩን።
40017009	ካብ እምባ ኽወርዱ እንተለዉ ኢየሱስ  ወዲ ሰብ ካብ ምዉታን ክሳዕ ዝትሥእ ነዝ ዝረአኹምዎ ንሓደ እኳ ኣይትንገሩ!  ኢሉ ኣዘዞም።
40017010	ደቀ መዛሙርቱ ኸዓ  ንምንታይ ደኣ መምህራን ሕጊ ቅድም ኤልያስ ክመጽእ ኣለዎ› ዝብሉ?  ኢሎም ጠየቕዎ።
40017011	ንሱ ድማ መሊሱ  እወ፤ ኣቐዲሙ ኤልያስ ክመጽእ እዩ፤ ንዂሉ ድማ ኸቃንዕ እዩ።
40017012	ኣነ ግና ኤልያስ ድሮ መጺኡ እዩ እብለኩም ኣለኹ፤ ንሳቶም ግና ኣብ ልዕሊኡ ኸም ዝደለዩ ገበሩ እምበር ኣይፈለጥዎን። ከምኡ ድማ ወዲ ሰብ ብኣኣቶም መከራ ኽቕበል ከም ዘለዎ እብለኩም ኣለኹ  በሎም።
40017013	ሽዑ ደቀ መዛሙርቱ ብዛዕባ ዮሓንስ መጥምቕ ከም ዝበሎም ኣስተውዓሉ።
40017014	ናብቲ ሕዝቢ ምስ በጽሑ ሓደ ሰብኣይ ናብኡ ቐረበሞ ተንበርኪኹ፦
40017015	 ጐይታይ! ንወደይ መሓረለይ፤ በብወርኁ ዘውድቕ ሕማም እናተልዓሎ የመና ይሳቐ፤ ብዙኅ ጊዜውን ኣብ ማይን ሓውን የውድቖ እዩ እሞ ራህርህለይ፤
40017016	ናብ ደቀ መዛሙርትኻውን ኣምጺአዮስ ከሕውይዎ ኣይከኣሉን  በሎ።
40017017	ኢየሱስ መሊሱ  ኣታ ዘይትኣምን ቀይናን ትውልዲ! ኽሳዕ መኣዝ ምሳኻትኩም ክነብር እየ? ክሳዕ መኣዝከ ኽዕገሠኩም እየ? ናብዙይ ናባይ ኣምጽእዎ!  በሎም።
40017018	ሽዑ ኢየሱስ ገሰጾ፤ እቲ ጋኔን ከዓ ኻብኡ ወፀ፤ እቲ ቖልዓ ድማ በታ ሰዓት እቲኣ ሓወየ።
40017019	ድኅርዙይ ደቀ መዛሙርቱ ንበይንቶም ናብ ኢየሱስ ቀሪቦም  ስለምንታይ ደኣ ንሕና ምውፅኡ ዝሰኣንና?  በልዎ።
40017020	ኢየሱስ ከዓ  ብጕድለት እምነትኩም እዩ፤ እማን እብለኩም ኣለኹ፤ ክንዲ ፍረ ኣድሪ እትኣክል እምነት እንተልያትኩም ነዝ እምባ እዙይ ካብዙይ ናብቱይ ተልዓል!› እንተ በልኩምዎ ይልዓል፤ ዘይከኣለኩም ነገርውን የለን።
40017021	እዝ ኸምዙይ ዝዓይነቱ ግና ብጾምን ብጸሎትን እንተ ዘይኮይኑ ኣይወፅእን እዩ  በሎም።
40017022	ደቀ መዛሙርቱ ኣብ ገሊላ ተኣኪቦም እንተለዉ ኢየሱስ  ንወዲ ሰብ ናብ ኢድ ሰብ ኣኅሊፎም ክህብዎ እዮም፤
40017023	ንሳቶም ከዓ ኽቐትልዎ እዮም፤ ብሣልሰይቲ መዓልቲ ድማ ኽትሥእ እዩ  በሎም፤ ደቀ መዛሙርቱ እዙይ ሰሚዖም ኃዘኑ።
40017024	ናብ ቅፍርናሆም ምስ መጹ እቶም ግብሪ ቤተ መቕደስ ዝቕበሉ ናብ ጴጥሮስ መጺኦም  መምህርኩምስ ግብሪዶ ኣይኸፍልን እዩ?  በልዎ።
40017025	ንሱ ድማ  ይኸፍል እባ  ኢሉ መለሰ። ናብ ገዛ ምስ ኣተወ ኢየሱስ ኣቐዲሙ  ስምዖን! እንታይ ይመስለካ? ነገሥታት ምድሪ ግብርን ቀረጽን ካብ መን ይቕበሉ? ካብ ደቆምዶ ወይ ካብ ካልኦት?  በሎ።
40017026	ጴጥሮስ ከዓ  ካብ ካልኦት እባ  በለ። ኢየሱስ ድማ  እምበኣር ደቆምስ ናፃ እዮም?
40017027	ግና ምእንቲ ኸይነዕንቅፎም ናብ ባሕሪ ኼድካ መቝለብ ዓሣ ደርቢ፤ ነቲ ቕድም እትኅዞ ዓሣ ውሰድ፤ ኣፉ ምስ ከፈትካ ኣብኡ ሓደ ኣስታቴር ክትረክብ ኢኻ፤ ንእኡ ወሲድካ ኽንዳይን ክንዳኻን ሃቦም  በሎ።
40018001	በታ ሰዓት እቲኣ እቶም ደቀ መዛሙርቱ  ኣብ መንግሥተ ሰማያት መን የዓቢ?  እናበሉ ናብ ኢየሱስ ቀረቡ።
40018002	ኢየሱስ ድማ ንሓደ ሕፃን ናብኡ ጸዊዑ ኣብ ማእኸሎም ኣቖሞ እሞ ከምዙይ በለ፦
40018003	 እንተ ዘይተመሊስኩም ከምዝ ሕፃን እዙይውን እንተ ዘይኮይንኩም ናብ መንግሥተ ሰማያት ከቶ ኸም ዘይትኣትዉ እማን እብለኩም ኣለኹ።
40018004	እቲ ኸምዝ ሕፃን እዙይ ርእሱ ዘትሕት ንሱ እዩ ኣብ መንግሥተ ሰማያት ካብ ኲሉ ዝዓቢ።
40018005	እቲ ንኸምዙይ ዝበለ ሕፃን ብስመይ ዝቕበል ንኣይ ይቕበል።
40018006	እቲ ንሓደ ኻብዞም ብኣይ ዝኣምኑ ኣናእሽተይ ዘስሕት ድማ እምኒ መጥሓን ኣብ ክሳዱ ተኣሲሩ ኣብ ዓሚቝ ባሕሪ እንተዝሰጥም ምሐሾ።
40018007	 ዕንቅፋት ግድን ክመጽእ እዩ እሞ ብዛዕባ ዕንቅፋት ንዓለም ወይለኣ! ምናዳ ነቲ ብሰንኩ ዕንቅፋት ዝመጽእ ሰብ ወይለኡ!
40018008	ኢድካ ወይ እግርኻ እንተስሓተትካ ካባኻ ቖሪጽካ ደርብያ! ምስ ክልተ ኢድካን ክልተ እግርኻን ኣብ ናይ ዘለዓለም ሓዊ ካብ እትድርበ ብቖራጽካ ወይ ብሓንካስካ ናብ ሕይወት ክትኣቱ ይሕሸካ።
40018009	ዓይንኻ እንተስሓተትካ ድማ ካባኻ መዝሒቕካ ደርብያ! ምስ ክልተ ዓይንኻ ናብ ገሃነም እሳት ካብ እትድርበስ ነቛር ኴንካ ናብ ሕይወት ምእታው ይሕሸካ።
40018010	 መላእኽቶም ኣብ ሰማያት ኲልሻዕ ገጽ እቲ ኣብ ሰማያት ዘሎ ኣቦይ ይርእዩ እዮም እሞ ካብዞም ኣናእሽተይ ንሓደ እኳ ኸይትንዕቑ ተጠንቀቑ።
40018011	ወዲ ሰብ ንዝጠፍአ ኽደልን ከድኅንን እዩ ዝመጸ እሞ።
40018012	እንታይ ይመስለኩም? ሚእቲ ኣባጊዕ ዘለዋኦ ሰብኣይ ካብኣተን ሓንቲ እንተ ጠፍኣቶ ነተን ተስዓን ትሽዓተን ኣብ በረኻ ኃዲጉ ነታ ዝጠፍአት ክደሊዶ ኣይኸይድን?
40018013	እንተ ረኸባ ድማ ኻብተን ዘይጠፍኣ ተስዓን ትሽዓተን ብኣኣ የመና ከም ዝሕጐስ እማን እብለኩም ኣለኹ።
40018014	ከምኡ ድማ ኻብዞም ኣናእሽተይ ሓደ እኳ ኽጠፍእ ፍቓድ እቲ ኣብ ሰማያት ዘሎ ኣቦኹም ኣይኮነን። ኃውካ እንተ በደለካ
40018015	 ኃውካ እንተ በደለካ ኼድካ ንስኻን ንሱን በይንኹም ኴንኩም መዓዶ፤ እንተ ሰምዐካ ንኃውካ ረባሕኻዮ።
40018016	እንተ ዘይሰምዐካ ግና ኲሉ ነገር ብኣፍ ክልተ ወይ ሠለስተ መሰኻኽር እዩ ዝቐውም እሞ ኣብ ካልኣይ ጊዜ ሓደ ወይ ክልተ ምሳኻ ውሰድ።
40018017	ንኣኣቶም እንተ ዘይሰምዖም ድማ ንቤተ ክርስቲያን ንገራ፤ ንቤተ ክርስቲያን እንተ ዘይሰምዓ ግና ከም ኣረሚን ከም ዘይንሳሕ ኃጢኣተኛን ቊጸሮ።
40018018	 እማን እብለኩም ኣለኹ፤ ኣብ ምድሪ ዝኣሰርኩምዎ ኣብ ሰማይ እሱር ክኸውን እዩ፤ ኣብ ምድሪ ዝፈታሕኹምዎ ድማ ኣብ ሰማይ ፍቱሕ ክኸውን እዩ።
40018019	-
40018020	ክልተ ወይ ሠለስተ ኾይኖም ብስመይ ኣብ ዝተኣከቡሉ ኣነ ኸዓ ኣብኡ ኣብ ማእኸሎም ኣለኹ እሞ ክልተ ወይ ሠለስተ ካባኻትኩም ኣብ ምድሪ ብዝልምንዎ ነገር ኲሉ እንተ ተሰማሚዖም ካብቲ ኣብ ሰማያት ዘሎ ኣቦይ ክወሃቦም እዩ ኢለ እማን እብለኩም ኣለኹ። 
40018021	ሽዑ ጴጥሮስ ቅርብ ኢሉ  ጐይታይ! ኃወይ እንተ በደለኒ ክንደይ ሻዕ ይቕረ ኽብለሉ? ክሳዕ ሸውዓተዶ?  በሎ።
40018022	ኢየሱስ ድማ  ሸውዓተ ሻዕ ሰብዓ ደኣ እምበር ክሳዕ ሸውዓተ ኣይብለካን፤
40018023	ስለዙይ መንግሥተ ሰማያት ምሰገልገልቱ ኽጸባጸብ ዝደለየ ንጉሥ ትመስል፤
40018024	ክጸባጸብ ምስ ጀመረ ዓሠርተ ሽሕ መክሊት ዕዳ ዘለዎ ሰብ ኣምጽኡሉ።
40018025	ዝፈድዮ ምስ ሰኣነ ግና እቲ ጐይታኡ ንሱን ሰበይቱን ደቁን ዘለዎ ሃብቲ ዂሉን ክሽየጥ እሞ እቲ ዕዳ ክኽፈል ኣዘዘ።
40018026	እቲ ኣገልጋሊ ድማ ናብ እግሩ ተደፊኡ ጐይታይ! ተዓገሠኒ ደኣ እምበር ኲሉ ኽፈድየካ እየ!› እናበለ ለመኖ።
40018027	እቲ ጐይታኡ ድማ ነቲ ኣገልጋሊ ራህረሀሉሞ ፈትሖ፤ ዕዳኡውን ኃደገሉ።
40018028	እቲ ኣገልጋሊ ምስ ወፀ ግና ካብቶም ብጾቱ ሚእቲ ዲናር ዕዳ ዘለዎ ሓደ ኣገልጋሊ ረኸበ እሞ ኣባኻ ዘሎ ዕዳ ፍደየኒ!› ኢሉ ሓኒቑ ኃዞ።
40018029	ሽዑ እቲ ብጻዩ ኣገልጋሊ ተዓገሠኒ፤ ኲሉ ኽፈድየካ እየ!› እናበለ ተደፊኡ ለመኖ።
40018030	ንሱ ግና ኣበዮ፤ ከይዱ ድማ ኽሳዕ ዕዳኡ ዝፈድዮ ኣእሰሮ።
40018031	እቶም ብጾቱ ኣገልገልቲ ድማ እቲ ዝገበሮ ነገር ርእዮም የመና ኃዘኑ፤ ከይዶምውን እቲ ዝኾነ ዂሉ ነገር ንጐይታኦም ነገርዎ።
40018032	ሽዑ እቲ ጐይታኡ ጸዊዑ ኣታ ኽፉእ ኣገልጋሊ! ኣነ ስለ ዝለመንካኒ ዂሉ ዕዳኻ ኃደግኩልካ፤
40018033	ንስኻኸ ኸምቲ ኣነ ዝመሓርኩኻዶ ነቲ ብጻይካ ኽትምሕሮ ኣይምተገብአካን?› በሎ።
40018034	ጐይታኡ ኸዓ ተቖጢዑ ዂሉ ዕዳኡ ፈጺሙ ኽሳዕ ዝፈዲ ንዘሳቕይዎ ኣኅሊፉ ሃቦ።
40018035	 እምበኣር ንስኻትኩምውን ነፍስ ወከፍኩም ንኃዉ ኻብ ልቡ በደሉ እንተ ዘይኃዲጉሉ ሰማያዊ ኣቦይውን ከምኡ ኽገብረኩም እዩ። 
40019001	ኢየሱስ ነዝ ነገር እዙይ ምስ ፈጸመ ካብ ገሊላ ናብ ማዕዶ ዮርዳኖስ ናብ ዘሎ ምድሪ ይሁዳ በጽሐ።
40019002	ብዙኃት ሕዝቢ ድማ ተኸተልዎ፤ ኣብኡ ኸዓ ነቶም ዝሓመሙ ኣሕወዮም።
40019003	ፈሪሳውያን ድማ  ሰብኣይ ንሰበይቱ ብዝኾነ ምኽንያት ክፈትሓዶ ይግባእ እዩ?  እናበሉ ኽፍትንዎ ናብኡ መጹ።
40019004	-
40019005	መሊሱ ድማ  እቲ ኻብ መጀመርታ ዝፈጠረ እግዚኣብሔር ሰብኣይን ሰበይትን ገይሩ ኸም ዝፈጠሮም› ስለዙይ ድማ ሰብኣይ ኣቦኡን እኖኡን ኃዲጉ ምስ ሰበይቱ ይወሃድ፤ ክልቲኦም ድማ ሓደ ኣካል ይኾኑ ዝብልዶ ኣብ ኦሪት ኣየንበብኩምን ኢኹም?›
40019006	ስለዙይ እዚኣቶም ሓደ ኣካል እዮም እምበር ክልተ ኣይኮኑን። እምበኣር ነቲ እግዚኣብሔር ሓደ ዝገበሮ ሰብ ኣይፍለዮ  በሎም።
40019007	ንሳቶም ከዓ  ስለምንታይ ደኣ ሙሴ መፍትሒኣ ጽሑፍ ሂቡ ኽፈትሓ ዝኣዘዘ?  በልዎ።
40019008	ኢየሱስ ድማ  ሙሴስ ብሰንኪ ትረት ልብኹም ኣንስትኹም ክትፈትሑ ፈቐደልኩም እምበር ካብ መጀመርታስ ከምኡ ኣይነበረን።
40019009	ኣነ ግና እቲ ንሰበይቱ ብዘይ ምኽንያት ዝሙት ዝፈትሓ ካልእውን ዘእቱ ይዝሙ፤ ፍትሕቲ ዘእቱውን ይዝሙ› እብለኩም ኣለኹ  በሎም።
40019010	እቶም ደቀ መዛሙርቱ ኸዓ  ሥርዓት ሰብኣይን ሰበይትን ከምዙይ እንተ ደኣ ኾይኑስ ዘይምውሳብ ይሐሽ  በልዎ።
40019011	ኢየሱስ ድማ  እዝ ነገር እዙይ ነቶም ዝተውሃቦም እንተ ዘይኮይኑ ኲሉ ዝኽእሎ ኣይኮነን።
40019012	ካብ ከርሢ እኖኦም ህጽዋን ኮይኖም ዝተወለዱ ኣለዉ፤ ሰባት ህጽዋን ዝገበርዎምውን ኣለዉ፤ ምእንቲ መንግሥተ ሰማያት ኢሎም ንባዕልቶም ከም ህጽዋን ዝገበሩውን ኣለዉ፤ ነዝ ትምህርትዙይ ክቕበሎ ዝኽእል ይቀበሎ  በሎም።
40019013	ሽዑ ኢዱ ኣንቢሩ ኽጽልየሎም ንሕፃናት ናብኡ ኣምጽኡሉ፤ እቶም ደቀ መዛሙርቱ ድማ ነቶም ዘምጽእዎም ገሰጽዎም።
40019014	ኢየሱስ ግና  መንግሥተ ሰማያት ንኸምዚኣቶም ዝበሉ እያ እሞ ንሕፃናት ኅደግዎም፤ ናባይ ይምጽኡ፤ ኣይትኽልእዎም  በሎም።
40019015	ኢዱ ምሰንበረሎም ድማ ኻብኡ ኸደ።
40019016	እንሆ ሓደ ሰብኣይ ናብኡ መጺኡ  መምህር! ናይ ዘለዓለም ሕይወት ክወርስስ እንታይ ሠናይ ግብሪ ኽገብር?  በሎ።
40019017	ኢየሱስ ከዓ  ንምንታይ ብዛዕባ ሠናይ ትጥይቐኒ? እቲ ሠናይስ ሓደ እዩ። ናብ ሕይወት ክትኣቱ እንተደሊኻስ ትእዛዛቱ ሓሉ!› በሎ።
40019018	ንሱ ድማ  ኣየንአን እየን?  በሎ። ኢየሱስ ከዓ  ኣይትቕተል፤ ኣይትዘሙ፤ ኣይትስረቅ፤ ብሓሰት ኣይትመስክር፤
40019019	ኣቦኻን እኖኻን ኣኽብር፤ ብጻይካውን ከም ነፍስኻ ኣፍቅር፤  በሎ።
40019020	እቲ ሰብኣይ ድማ  ዝተረፈኒ ደኣ እንተልዩ እምበር ነዙይ ኲሉስ ካብ ንእስነተይ ጀሚረ ሓልየዮ ኣለኹ  በሎ።
40019021	ኢየሱስ ከዓ ኸምዙይ በሎ፦  እምበኣር ፍጹም ክትከውን እንተ ደሊኻስ ኪድ ዘለካ ዂሉ ሃብቲ ሼጥካ ንድኻታት ሃብ፤ ኣብ ሰማይ ሃብቲ ኽትረክብ ኢኻ እሞ ነዓ ሰዓበኒ!  በሎ።
40019022	እቲ ሰብኣይ ድማ ብዙኅ ሃብቲ ስለ ዝነበሮ ነዝ ቓልዙይ ምስ ሰምዐ እናጐሃየ ኸደ።
40019023	ኢየሱስ ከዓ ንደቀ መዛሙርቱ  ሃብታም ናብ መንግሥተ ሰማያት ክኣቱ ጭንቂ ኸም ዝኾነ እማን እብለኩም ኣለኹ።
40019024	ደጊመ ሃብታም ናብ መንግሥቲ እግዚኣብሔር ካብ ዝኣቱስ ግመል ብዓይኒ መርፍእ ክኃልፍ ይቐልል እብለኩም ኣለኹ። 
40019025	ደቀ መዛሙርቱ ድማ ነዙይ ሰሚዖም  መን ደኣ ኾን ክድኅን ይኽእል?  እናበሉ የመና ተገረሙ።
40019026	ኢየሱስ ድማ ጠመቶም እሞ  እዙይ ብሰብ ኣይከኣልን እዩ፤ ብእግዚኣብሔር ግና ዂሉ ይከኣል እዩ  በሎም።
40019027	ሽዑ ጴጥሮስ መሊሱ  እንሆ ንሕና ዂሉ ኃዲግና ተኸቲልናካ ኣለና፤ እንታይ ክንረክብ ኢና?  በሎ።
40019028	ኢየሱስ ድማ  ኣቱም ዝተኸተልኩምኒ ዂሉ ኣብ ዝሕደሰሉ ጊዜ ወዲ ሰብ ኣብ ዙፋን ክብሩ ዝቕመጠላ እዋን ንስኻትኩም ድማ ኣብ ዓሠርተ ኽልተ ዙፋናት ተቐሚጥኩም ንዓሠርተ ኽልተ ነገደ እስራኤል ከም እትፈርዱ እማን እብለኩም ኣለኹ።
40019029	ስለ ስመይ ኢሉ ኣባይቲ ኣኅዋት ኣኃት ኣቦ እኖ ሰበይቲ ውሉድ ገራሁ ዝኃደገ ዂሉ ሚእቲ ዕጽፊ ኽረክብ እዩ፤ ናይ ዘለዓለም ሕይወትውን ክወርስ እዩ።
40019030	ብዙኃት ቀዳሞት ዳኅረዎት ክኾኑ እዮም፤ ዳኅረዎት ድማ ቀዳሞት ክኾኑ እዮም  በሎም።
40020001	 መንግሥተ ሰማያት ነታኽልቲ ወይኑ ሰብ ውዕለት ክደሊ ኣንጊሁ ዝወፀ በዓል ቤት ትመስል።
40020002	ምስቶም ሰብ ውዕለት ንነፍስ ወከፎም ንመዓልቲ ሓደ ዲናር ክህቦም ምስ ተሰማምዐ ክሠርሑ ናብ ኣታኽልቲ ወይኑ ሰደዶም።
40020003	ብሠለስተ ሰዓት ምስ ወፀ ድማ ሥራሕ ዘይብሎም ካልኦት ኣብ ዕዳጋ ቐንፈዘው እንትብሉ ረአየ፤
40020004	ንኣኣቶም ከዓ ንስኻትኩምውን ናብቲ ኣታኽልቲ ወይነይ ኪዱ እሞ ሥርሑ፤ እቲ ዝግባእ ክኸፍለኩም እየ› በሎም፤ ንሳቶም ከዓ ኸዱ።
40020005	መሊሱ ድማ ብሽድሽተን ብትሽዓተን ሰዓት ወፂኡ ኸምኡ ገበረ።
40020006	ኣብ መበል ዓሠርተ ሓደ ሰዓት ወፂኡ ድማ ካልኦት ቐንፈዘው ዝብሉ ረኸበ፤ ንምንታይ ምሉእ መዓልቲ ብዘይ ሥራሕ ኣብዙይ ቐንፈዘው እትብሉ?› በሎም።
40020007	ንሳቶም ከዓ ውዕለት ዘውዕለና ስለ ዝሰኣንና ኢና› በልዎ። እምበኣር ንስኻትኩምውን ናብቲ ኣታኽልቲ ወይኒ ኺዱሞ ሥርሑ! ዝግባእ ክኸፍለኩም እየ  በሎም።
40020008	 ምስ መሰየ እቲ በዓል ኣታኽልቲ ወይኒ ንኣዛዝ ገዝኡ ነቶም ሰብ ውዕለት ጸውዓዮም፤ ካብቶም ዳኅረዎት ጀሚርካ ኽሳዕ እቶም ቀዳሞት ውዕለቶም ሃቦም!› በሎ።
40020009	እቶም ብዓሠርተ ሓደ ሰዓት ናይ መዓልቲ ዝመጹ ቐሪቦም ደዲናሮም ተቐበሉ።
40020010	እቶም ቀዳሞት ምስ ቀረቡ ኸዓ ካብቶም ዳኅረዎት ዝበዝኅ ዝቕበሉ መሰሎም፤ ግና ንሳቶምውን ደዲናሮም ተቐበሉ።
40020011	-
40020012	ምስ ተቐበሉ ኸዓ ነዞም ሓንቲ ሰዓት ዝሠርሑ ዳኅረዎት ድኻም መዓልትን ሃሩርን ምስ ዝፆርና ምሳና ኣደላደልካዮም› እናበሉ ኣብ ልዕሊ እቲ በዓል ቤት ኣጕረምረሙ።
40020013	ንሱ ኸዓ ንሓደ ኻብኣቶም ዓርከይ! ኣይዓመፅኩኻን፤ ብሓደ ዲናርዶ ኣይተሰማማዕኻንን?
40020014	ዝብጽሓካ ደኣ ኂዝካ ኺድ፤ ነዝ ዳኅረዋይ ድማ ኽንዲ ናትካ ኽህቦ ፍቓደይ እዩ።
40020015	ወይ ድማ ብገንዘበይ ዝደለኽዎ ኽገብርዶ ኣይግብአንን እዩ? ወይ ኣነ ሕያዋይ ስለ ዝኾንኩ ዓይንኻዶ ጠባን እዩ?› ኢሉ መለሰሉ።
40020016	 እቶም ዳኅረዎት ቀዳሞት ክኾኑ እቶም ቀዳሞት ከዓ ዳኅረዎት ክኾኑ እዮም፤ ጽዉዓት ብዙኃት ኅሩያት ግና ውሑዳት እዮም እሞ። 
40020017	ኢየሱስ ናብ ኢየሩሳሌም ክድይብ እንተሎ ነቶም ዓሠርተ ኽልተ ደቀ መዛሙርቱ ንበይኖም ወሰዶም፤ ኣብ መንገዲ ድማ
40020018	 እንሆ ናብ ኢየሩሳሌም ንድይብ ኣለና፤ ንወዲ ሰብ ንሊቃነ ካህናትን ንመምህራን ሕግን ኣኅሊፎም ክህብዎ እዮም፤ ንሳቶምውን ንሞት ክፈርድዎ እዮም።
40020019	ነሕዛብ ኣኅሊፎም ክህብዎ ንሳቶምውን ከላግጹሉን ክገርፍዎን ክሰቕልዎን እዮም፤ ብሣልሰይቲ መዓልቲውን ክትሥእ እዩ። 
40020020	ድኅርዙይ እኖ ደቂ ዘብዴዎስ ምስ ደቃ ናብኡ ቐሪባ እናሰገደት ሓደ ነገር ለመነቶ።
40020021	ኢየሱስ ከዓ  እንታይ ትደልዪ?  በላ። ንሳ ድማ  እዞም ክልተ ደቀይ ኣብ መንግሥትኻ ሓደ ብየማንካ ሓደ ብጸጋምካ ኽቕመጡ ግበረለይ!  በለቶ።
40020022	ኢየሱስ ግና መሊሱ  እትልምንዎ ኣይትፈልጡን ኢኹም፤ እቲ ኣነ ዝሰትዮ ናይ መከራ ጽዋዕ ኽትሰትዩዶ ትኽእሉ?  በሎም። ንሳቶም ድማ  እወ ንኽእል!  በልዎ።
40020023	ኢየሱስ ከዓ  ጽዋዐይስ ክትሰትዩ ኢኹም፤ ኣብ የማነይን ጸጋመይን ምቕማጥ ግና ነቶም ሰማያዊ ኣቦይ ዘዳለወሎም እዩ እምበር ኣነ ኣይኮንኩን ዝህብ  በሎም።
40020024	እቶም ዓሠርተ ደቀ መዛሙርቱ ነዙይ ሰሚዖም በቶም ክልተ ኣኅዋት ኰረዩ።
40020025	ስለዙይ ኢየሱስ ጸዊዑ  ነኣሕዛብ እቶም ሹመኛታቶም ከም ዝገዝእዎም ዓበይቶም ድማ ኣብ ልዕሊኦም ከም ዝሥልጥኑ ትፈልጡ ኢኹም።
40020026	 ኣባኻትኩም ግና ኸምዙይ ኣይኮነን፤ እቲ ኻባኻትኩም ክዓቢ ዝደሊ ኣገልጋሊኹም ይኹን።
40020027	እቲ ኻባኻትኩም ሓለቓ ክኸውን ዝደሊ ኣገልጋሊኹም ይኹን።
40020028	ወዲ ሰብውን ከገልግልን ሕይወቱ ምእንቲ ብዙኃት ቤዛ ገይሩ ክህብን ደኣ እምበር ከገልግልዎ ኣይመጸን እሞ  በሎም።
40020029	ካብ ኢያሪኮ ኽወፁ እንተለዉ ኸዓ ብዙኃት ሰባት ተኸተልዎ።
40020030	እንሆ ድማ ኽልተ ዓይነ ስዉራት ኣብ ወሰን መንገዲ ተቐሚጦም ነበሩ እሞ ኢየሱስ የኃልፍ ከም ዘሎ ሰሚዖም  ኦ ጐይታ! ወዲ ዳዊት መሓረና!  እናበሉ ጸርሑ።
40020031	እቶም ሕዝቢ ድማ ስቕ ክብሉ ገሰጽዎም፤ ንሳቶም ግና  ኦ ጐይታ! ወዲ ዳዊት! መሓረና!  እናበሉ ኣበርቲዖም ጸርሑ።
40020032	ኢየሱስ ደው ኢሉ ጸውዖም፤  እንታይ ክገብረልኩም ትደልዩ?  በሎም።
40020033	ንሳቶም ድማ  ጐይታይ! ኣዒንትና ክኽፈታ!  በልዎ።
40020034	ኢየሱስ ድማ ራህርሀሎም ኣዒንቶምውን ዳህሰሰ እሞ ሽዑ ረአዩ፤ ተኸተልዎውን።
40021001	ናብ ኢየሩሳሌም ምስ ቀረቡ ኣብ ደብረ ዘይት ናብ ዘላ ቤተ ፋጌ በጽሑ፤ ሽዑ ኢየሱስ ካብ ደቀ መዛሙርቱ ኽልተ ልኢኹ
40021002	 ኣብ ቅድሜኹም ናብ ዘላ ዓዲ ኺዱ፤ እስርቲ ኣድጊ ምስ ዒሉኣ ኽትረኽቡ ኢኹምሞ ፈቲሕኹም ኣምጽኡለይ።
40021003	ዝኾነ ሰብ እንታይ ትገብሩ ኣለኹም እንተበለኩም ጐይታ ይደልዮም ኣሎ› በልዎ፤ ሽዑ ኽሰዶም እዩ  በሎም።
40021004	-
40021005	እዝ ዂሉ ዝኾነ እቲ ብነቢይ  ንጓል ጽዮን እንሆ ንጉሥኪ የዋህን ጻድቕን ኣብ ኣድግን ኣብ ገልገል ኣድግን ተቐሚጡ ናባኺ ይመጽእ ኣሎ!› በልዋ  ዝተብሃለ ምእንቲ ኽፍጸም እዩ።
40021006	ደቀ መዛሙርቱ ድማ ኸይዶም ከምቲ ኢየሱስ ዝኣዘዞም ገበሩ።
40021007	ነታ ኣድግን ነታ ዒሉን ኣምጽኡሉ፤ ኽዳውንቶም ድማ ኣብ ዝባነን ጐዝጐዙሉ፤ ኢየሱስ ከዓ ተቐመጠ።
40021008	እቶም ሕዝቢ ብምሉኦም ድማ ኽዳውንቶም ኣብ መንገዲ ኣንጸፉ፤ ኻልኦትውን ካብ ኣእዋም ጨንፈር እናሰልዑ ኣብቲ መንገዲ ይንስንሱ ነበሩ።
40021009	እቶም ቀቅድሚኡ ዝኸዱ ደድኅሪኡውን ዝስዕቡ ሕዝቢ ኸዓ ዓው ኢሎም  ሆሣዕና ንወዲ ዳዊት እቲ ብስም እግዚኣብሔር ዝመጽእ ቡሩኽ እዩ! ሆሣዕና ኣብ ኣርያም!  እናበሉ ይጸርሑ ነበሩ።
40021010	ናብ ኢየሩሳሌም ምስ ኣተወ ኸዓ ዂላ እታ ኸተማ  መን እዩ እዙይ?  እናበለት ተናወጸት።
40021011	እቶም ሕዝቢ ድማ  እዙይ ካብ ናዝሬት ናይ ገሊላ ዝመጸ ነቢይ ኢየሱስ እዩ  በሉ።
40021012	ኢየሱስ ኣብ ቤተ መቕደስ ኣትዩ ኣብ ቤተ መቕደስ ዝሸጡን ዝዕድጉን ንዝነበሩ ዂሎም ኣባረሮም። ጠረጴዛታት መሽረፍትን መናብር ሸየጥቲ ርግብንውን ገልበጠ።
40021013	 ቤተይ ቤተ ጸሎት ክብሃል እዩ› ዝብል ጽሑፍ ኣሎ፤ ንስኻትኩም ግና በዓቲ ጐሓሉትን ሰረቕትን ገበርኩምዎ!  በሎም።
40021014	ኣብ ቤተ መቕደስ ከዓ ዕዉራትን ሓንካሳትን ናብኡ መጹ፤ ንሱ ድማ ኣሕወዮም።
40021015	ሊቃነ ካህናትን መምህራን ሕግን ግና ነቲ ዝገበሮ ተኣምራት ርእዮም ሕፃናትውን ኣብ ቤተ መቕደስ ዓው ኢሎም  ሆሣዕና ንወዲ ዳዊት!  እንትብሉ ሰሚዖም ተናደዱ።
40021016	 እዞም ቈልዑ ዝብልዎዶ ትሰምዕ ኣለኻ?  በልዎ፤ ኢየሱስ ከዓ  እወ እቲ ካብ ኣፍ ቈልዑ ን ሕፃናትን ምስጋና ኣዳለኻ› ዝብልዶ ኣየንበብኩምን ኢኹም?  በሎም፤
40021017	ኃዲጉዎም ድማ ኻብታ ኸተማ ወፂኡ ናብ ቢታንያ ኸደ፤ ኣብኡውን ኃደረ።
40021018	ንግሆ ናብ ከተማ ኽምለስ እንተሎ ጠመየ፤
40021019	ኣብ ጥቓ መንገዲ ሓንቲ ኦም በለስ ርእዩ ናብኣ ኸደ፤ እንተኾነ ቖጽሊ ጥራሕ እምበር ሓንቲ ፍረ ስለ ዘይረኸበላ  ደጊም ካባኺ ንሓዋሩ ፍረ ኣይረኸብ!  በላ፤ እታ ኦም በለስ ከዓ ሽዑ ንሽዑ ነቐጸት።
40021020	ደቀ መዛሙርቱ ድማ ርእዮም  እዛ ኦም በለስ ከመይ ኢላ ሽዑ ንሽዑ ነቐጸት!  እናበሉ ተገረሙ።
40021021	ኢየሱስ ከዓ  እማን እማን እብለኩም ኣለኹ፤ እምነት እንተ ሃልያትኩም እሞ እንተዘይተጠራጢርኩም እዛ ዕፀ በለስ ከም ዝኾነቶ ጥራሕ ኣይኮነን እትገብሩ፤ ነዝ እምባዙይ ተልዒልካ ናብ ባሕሪ ተወርወር!› እንተ በልኩምዎ ክኾነልኩም እዩ።
40021022	ኣሚንኩም ብጸሎት ዝለመንኩምዎ ዂሉ ኽትቅበሉ ኢኹም  ኢሉ መለሰሎም።
40021023	ናብ ቤተ መቕደስ ኣትዩ ኽምህር እንተሎ ሊቃነ ካህናትን ሽማግለታት ሕዝብን ናብኡ መጺኦም  በየናይ ሥልጣን ነዝ ነገራት እዙይ ትገብር ኣለኻ? ነዝ ሥልጣን እዙይከ መን ሃበካ?  በልዎ።
40021024	ኢየሱስ ከዓ መሊሱ በሎም፦  ኣነ ድማ ሓንቲ ነገር ክጥይቐኩም፤ ነዚኣ እንተ ነጊርኩምኒ ኣነውን በየናይ ሥልጣን ነዝ ነገራት እዙይ ከም ዝገብር ክነግረኩም እየ።
40021025	ጥምቀት ዮሓንስ ካበይ እዩ? ካብ ሰማይ ድዩ ወይ ካብ ሰብ?  ንስንሳቶም ከዓ ኸምዙይ እናበሉ ተዘራረቡ፤  ካብ ሰማይ እንተ በልናዮ ስለምንታይ ድኣ ዘይኣመንኩምዎ?› ኽብለና እዩ፤
40021026	ካብ ሰብ እንተ በልናዮ ድማ ንዮሓንስ ኲሎም ከም ነቢይ ስለ ዝርእይዎ ነቶም ሕዝቢ ንፈርሖም ኢና። 
40021027	ንኢየሱስ ከዓ  ኣይንፈልጥን!  ኢሎም መለሱሉ። ንሱ ድማ  ኣነውን በየናይ ሥልጣን ነዝ ነገራት እዙይ ከም ዝገብር ኣይነግረኩምን!  በሎም።
40021028	ቀጺሉ ኢየሱስ  እንታይ ይመስለኩም? ንሓደ ሰብኣይ ክልተ ደቂ ነበርዎ፤ ናብቲ ቐዳማይ ቀሪቡ ወደይ ሎሚ ናብ ኣታኽልቲ ወይኒ ውፈር እሞ ሥራሕ › በሎ።
40021029	ንሱ ኸዓ እምቢ › ኢሉ መለሰ፤ ደኃር ግና ተናሲሑ ወፈረ።
40021030	ናብቲ ኻልኣይ ቀሪቡ ኸዓ ኸምኡ በሎ፤ ንሱ ድማ እሺ ጐይታይ › በሎ፤ ግና ኣይወፈረን።
40021031	ካብ ክልቲኦም ኣየናይ እዩ ፍቓድ ኣቦኡ ዝመልአ?  በሎም። ንሳቶም ከዓ  እቲ ቐዳማይ  በልዎ፤ ኢየሱስ ድማ  ተቐበልቲ ቐረጽን ኣመንዝራታትን ናብ መንግሥቲ እግዚኣብሔር ምእታው ከም ዝቕድሙኹም እማን እብለኩም ኣለኹ።
40021032	ዮሓንስ ብመንገዲ ጽድቂ ናባኻትኩም መጺኡ ነበረ እሞ ተቐበልቲ ቐረጽን ኣመንዝራታትን ደኣ ኣመንዎ እምበር ንስኻትኩምስ ኣይኣመንኩምዎን፤ ነዙይ ምስ ረአኹምውን ተናሲሕኹም ብእኡ ኣይኣመንኩምን  በሎም።
40021033	ካልእ ምስላውን ስምዑ   ኣታኽልቲ ወይኒ ዝተኸለ በዓል ቤት ነበረ፤ ሓፁር ሓፀሮ፤ መጽመቕ ድማ ዀዓተሉ፤ መሐለዊ ደብሪ ሠርሐሉ፤ ንሓረስቶት ብብላዕ ሂብዎም ከዓ ናብ ካልእ ሃገር ኸደ።
40021034	ጊዜ ፍርያት ምስ በጽሐ ካብ ፍረ ወይኑ ኸምጽኡሉ ኣገልገልቱ ናብቶም ሓረስቶት ለኣኸ።
40021035	እቶም ሓረስቶት ከዓ ነቶም ኣገልገልቱ ኂዞም ንገሊኦም ወቕዕዎም፤ ንገሊኦም ቀተልዎም፤ ንገሊኦምውን ብእምኒ ቐጥቀጥዎም።
40021036	ከምኡውን ካብቶም ቀዳሞት ዝበዝኁ ኻልኦት ኣገልገልቱ ለኣኸ፤ ንኣኣቶምውን ከምኡ ገበርዎም።
40021037	ኣብ መወዳእታ ኸዓ ንወደይስ ይኃፍርዎ ይኾኑ› ኢሉ ወዱ ናብኣቶም ለኣኸ።
40021038	እቶም ሓረስቶት ግና ነቲ ወዱ ምስ ረአይዎ ንስንሳቶም እንሆ እቲ ወራሲኡ እዙይ እዩ፤ ንዑ ንቕተሎሞ ርስቱ ኽንወርስ› ተበሃሃሉ።
40021039	ኂዞም ድማ ኻብቲ ኣታኽልቲ ወይኒ ኣውፂኦም ቀተልዎ።
40021040	እቲ ጐይታ ኣታኽልቲ ወይኒ ምስ መጸ ነቶም ሓረስቶት እቲኣቶም እንታይኮን ይገብሮም? 
40021041	ንሳቶም ከዓ  ነቶም ክፉኣት ብኽፉእ የጥፍኦም፤ ነቲ ኣታኽልቲ ወይኒ ድማ ፍሪኡ በብጊዜኡ ንዝህብዎ ኻልኦት ሓረስቶት ብብላዕ ይህቦም  በልዎ።
40021042	ኢየሱስ ከዓ፦  እቲ ነደቕቲ ዝነዓቕዎ እምኒ ንሱ ርእሲ መኣዝን ኮነ፤ እዙይ ካብ እግዚኣብሔር ኮነ፤ ነዒንትናውን ዘደንቕ እዩ፤› ዝብልዶ ኣብ መጻሕፍቲ ኸቶ ኣየንበብኩምን? በሎም።
40021043	 ስለዙይ ድማ እታ መንግሥቲ እግዚኣብሔር ካባኻትኩም ከም እትውሰድ ፍሪኣ ንዘፍሪ ሕዝቢውን ከም እትወሃብ እብለኩም ኣለኹ፤
40021044	ኣብቲ እምኒ እቱይ ዝወደቐይቕጥቀጥ፤ እቲ እምኒ እቱይ ዝወደቕ ድማ ይጭፍለቕ  በሎም።
40021045	ሊቃነ ካህናትን ፈሪሳውያንን ምስላታቱ ምስ ሰምዑ ብዛዕባኣቶም ከም ዝተዛረበ ፈለጡ።
40021046	ክኅዝዎ ድማ ደለዩ፤ ግና እቶም ሕዝቢ ኸም ነቢይ ይርእይዎ ስለ ዝነበሩ ንኣኣቶም ፈርኅዎም።
40022001	ኢየሱስ መሊሱ ብምስላ ኸምዙይ ኢሉ ነገሮም፦
40022002	 መንግሥተ ሰማያት ንወዱ መርዓ ዝገበረ ንጉሥ ትመስል።
40022003	ንሱ ነቶም ናብ መርዓ ዝተዓደሙ ኽጽውዕዎም ኣገልገልቱ ለኣኸ፤ ግና ኽመጹ ኣይደለዩን።
40022004	መሊሱ ድማ ነቶም ዕዱማት እንሆ ድግሰይ ኣዳልየ ኣለኹ፤ ሰባብሕተይን ኣስዋረይን ሓሪደ ኲሉ ተዳልዩ ኣሎ እሞ ናብቲ መርዓ ንዑ ! በልዎም› ኢሉ ኻልኦት ኣገልገልቱ ለኣኸ።
40022005	እቶም ዕዱማት ግና ሸለል ኢሎም ገሊኦም ናብ ግራቶም ከዱ፤ ገሊኦም ከዓ ናብ ንግዶም ከዱ።
40022006	እቶም ዝተረፉ ድማ ነቶም ኣገልገልቲ ኂዞም ኣዋረድዎምን ቀተልዎምን።
40022007	እቲ ንጉሥ ተቖጢዑ  ወታደራቱ ልኢኹ ነቶም ቀተልቲ ኣጥፍኦም፤ ከተማኦምውን ኣቃጸለ።
40022008	ሽዑ ነቶም ኣገልገልቱ ኸምዙይ በሎም፦ ድግስ እቲ መርዓ ተዳሊዉ እዩ፤ ግና እቶም ዕዱማት ኣይተገበኦምን።
40022009	እምበኣርከስ ናብ ኣደባባያትን ናብ ቀራናት መንገድን ኪዱ እሞ ንዝረኸብኩምዎ ዂሉ ናብ መርዓ ጸውዑ !› በሎም።
40022010	እቶም ኣገልገልቲ ድማ ናብ መንገድታት ወፂኦም ንሕያዎትን ንኽፉኣትን ዝረኸብዎ ዂሉ ኣከቡ፤ እቲ ናይ መርዓ ኣዳራሽ ብተዓደምቲ መልአ።
40022011	 እንተኾነ እቲ ንጉሥ ነቶም ተቐማጦ ኽርኢ ምስ ኣተወ ክዳን መርዓ ዘይተኸደነ ሓደ ሰብኣይ ኣብኡ ረአየ እሞ
40022012	ዓርከይ! ክዳን መርዓ እንተይተኸደንካ ኸመይ ኢልካ ናብዙይ ኣቲኻ?› በሎ፤ ንሱ ግና ስቕ በለ።
40022013	ሽዑ እቲ ንጉሥ ንኣገልገልቱ ኸምዙይ በሎም፦ ኣእዳዉን ኣእጋሩን ኣሲርኩም ኣብ ወፃኢ ናብ ዘሎ ጸልማት ደርብይዎ፤ ኣብኡ ብኽያትን ምሕርቃም ኣስናንን ክኸውን እዩ› በለ።
40022014	ጽዉዓት ብዙኃት ኅሩያት ግና ውሑዳት እዮምሞ። 
40022015	ድኅርዙይ ፈሪሳውያን ብዘረባኡ ኸመይ ገይሮም ከም ዘጋግይዎ ኸይዶም ተማኸሩ።
40022016	ንደቀ መዛሙርቶም ከዓ ምስ ናይ ሄሮድስ ሰባት ገይሮም ከምዙይ ኢሎም ናብኡ ለኣኹ፦  መምህር! ቅኑዕ ምዃንካ መንገዲ እግዚኣብሔር ከዓ ብሓቂ ኸም እትምህር ገጽ ሰብ ርኢኻ ድማ ኸም ዘይተዳሉ ንሓደ እኳ ኸም ዘይትፈርኅ ንፈልጥ ኢና።
40022017	እምበኣር እንታይ ይመስለካ እስኪ ንገረና? ንቄሣር ግብሪ ምሃብ ይግባእ ድዩ ወይ ኣይግባእን?  በልዎ።
40022018	ኢየሱስ ግና ተንኰሎም ፈሊጡ  ኣቱም ግብዛት! ንምንታይ ትፍትኑኒ ኣለኹም?
40022019	እቲ ናይ ግብሪ ገንዘብ እስኪ ኣርእዩኒ!  በሎም። ንሳቶም ድማ ሓደ ዲናር ኣምጽኡሉ።
40022020	ኢየሱስ ድማ  እዙይ መልክዑ ን ጽሕፈቱን ናይ መን እዩ?  በሎም።
40022021	ንሳቶም ከዓ  ናይ ቄሣር እዩ!  በልዎ።  እምበኣር ናይ ቄሣር ንቄሣር ናይ እግዚኣብሔር ድማ ንእግዚኣብሔር ሃቡ፤  በሎም።
40022022	ነዙይ ሰሚዖም ተገረሙ፤ ኃዲጎምዎ ድማ ኸዱ።
40022023	በታ መዓልቲ እቲኣ  ትንሣኤ ሙታን የለን  ዝብሉ ሰዱቃውያን ናብኡ መጺኦም
40022024	ከምዙይ ኢሎም ጠየቕዎ፦  መምህር! ሙሴ ሓደ ሰብ ውሉድ እንተይኃደገ እንተ ሞተ፤ እቲ ኃዉ ነታ ሰበይቲ ኃዉ የእትዋ፤ ንኃዉ ድማ ውሉድ የቑመሉ፤› ኢሉ ኣሎ።
40022025	እምበኣር ኣባና ሸውዓተ ኣኅዋት ነበሩ፤ እቲ ዓብዪ ሰበይቲ ኣእትዩ እንተይወለደ ሞተ፤ እታ ሰበይቱ ድማ ንኃዉ ኃደጋ፤
40022026	ከምኡ ድማ እቲ ኻልኣይን ሣልሳይን ክሳዕ ሸውዓቲኦም ኣእቲዮምዋ እንተይወለዱ ሞቱ።
40022027	ድኅሪ ዂሎም ከዓ እታ ሰበይቲ ሞተት።
40022028	ኲሎም ኣእትዮምዋ ነይሮም እዮም እሞ ብጊዜ ትንሣኤ ሙታን ካብ ሸውዓቲኦም ሰበይቲ ኣይንኦም እያ ኽትከውን?  ኢሎም ጠየቕዎ።
40022029	ኢየሱስ ድማ  መጻሕፍቲ ኾነ ኃይሊ እግዚኣብሔር ብዘይምፍላጥ ትጋገዩ ኣለኹም።
40022030	ኣብ ጊዜ ትንሣኤስ ኣብ ሰማያት ከም መላእኽቲ እግዚኣብሔር እዮም እምበር ኣይዋሰቡን ኣየዋስቡን።
40022031	-
40022032	ብዛዕባ ትንሣኤ ሙታን ግና እቲ ኻብ እግዚኣብሔር ኣነ ኣምላኽ ኣብርሃም ኣምላኽ ይስሓቅ ኣምላኽ ያዕቆብ እየ፤› ዝተብሃለልኩምዶ ኣየንበብኩምን ኢኹም? እምበኣርከስ ንሱ ኣምላኽ ሕያዋን እዩ እምበር ኣምላኽ ምዉታን ኣይኮነን  ኢሉ መለሰሎም።
40022033	እቶም ሕዝቢ ነዙይ ሰሚዖም ብትምህርቱ ተገረሙ።
40022034	ንሰዱቃውያን መልሲ ኸም ዘስኣኖም ፈሪሳውያን ሰሚዖም ኣብ ዙርያኡ ተኣከቡ።
40022035	-
40022036	ካብኣቶም ሓደ ምሁር ሕጊ ድማ ኽፈታተኖ  መምህር! ካብ ኦሪት ኣየነይቲ ትእዛዝ ተዓቢ?  ኢሉ ጠየቖ።
40022037	ኢየሱስ ከዓ  ንእግዚኣብሔር ኣምላኽካ ብዂሉ ልብኻ ብዂሉ ነፍስኻ ብዂሉ ሓሳብካ ኣፍቅሮ፤›
40022038	እታ ዓባይን ቀዳመይትን ትእዛዝ እዚኣ እያ።
40022039	እታ እትመስላ ኻልኣይታ ድማ ንብጻይካ ከም ነፍስኻ ኣፍቅሮ፤› እትብል እያ።
40022040	ኲሎም ኦሪትን ነቢያትን ኣብዘን ክልተ ትእዛዛት እዚኣተን ተጠሪፎም ኣለዉ  በሎ።
40022041	ፈሪሳውያን ተኣኪቦም እንተለዉ ኢየሱስ
40022042	 ብዛዕባ ክርስቶስ እንታይ ይመስለኩም? ወዲ መንከ እዩ?  ኢሉ ጠየቖም። ንሳቶም ከዓ  ወዲ ዳዊት  በልዎ።
40022043	-
40022044	ኢየሱስ ድማ  ከመይ ኢሉ ደኣ ባዕሉ ዳዊት ብመንፈስ ቅዱስ ጐይታ ንጐይታይ ንጸላእትኻ ኣብ ትሕቲ መርገጽ እግርኻ ኽሳዕ ዝገብሮም ኣብ የማነይ ተቐመጥ!› እናበለ ከመይ ኢሉ ጐይታይ ይብሎ?
40022045	እምበኣር ዳዊት ጐይታይ ዝበሎ ድኣ ኸመይ ኢሉ ወዱ ይኸውን?  በሎም።
40022046	እንተኾነ ሓደ እኳ ቓል ክመልሰሉ ዝኸኣለ ኣይነበረን። ካብታ መዓልቲ እቲኣ ኸዓ ሓደ እኳ ኽጥይቖ ዝደፈረ የለን።
40023001	ድኅርዙይ ኢየሱስ ነቶም ሕዝብን ንደቀ መዛሙርቱን ከምዙይ ኢሉ ተዛረቦም፦
40023002	 መምህራን ሕግን ፈሪሳውያንን ኣብ መንበር ሙሴ ተቐሚጦም ኣለዉ።
40023003	ስለዙይ ንሳቶም ዝብሉኹም ኲሉ ግበሩን ሓልዉን፤ ንሳቶም እቲ ንሰብ ዝምህርዎ ኣይገብርዎን እዮም እሞ ከምቲ ዝገብርዎ ግና ኣይትግበሩ።
40023004	ከቢድ ምፅዋሩ ዘይምቹ ፆር ጠሚሮም ንሰብ ኣብ ማእገሩ የሰክምዎ፤ ባዕላቶም ግና በፃብዕቶም እኳ ኽነኽእዎ ኣይደልዩን።
40023005	ኲሉ ዝገብርዎ ሰብ ክርእየልና ኢሎም ይገብሩ፤ ክታባቶም የግፍሑ፤ ዘፈር ክዳውንቶምውን የንውኁ።
40023006	ኣብ ማእዲ ዝለዓለ ሥፍራ ኣብ ቤተ ጸሎቶም ድማ ኣብ ናይ ክብሪ መናብር ይቕመጡ።
40023007	ኣብ ዕዳጋታት ሰብ ኢድ ክነሥአሎምን መምህር› ኢሉ ኽጽውዖምን ይፈትዉ፤
40023008	 ንስኻትኩም ግና መምህርኩም ሓደ እዩ እሞ መምህራን› ኣይትበሃሉ፤ ንስኻትኩም ኲልኹም ኣኅዋት ኢኹም።
40023009	ኣብ ሰማይ ሓደ ኣቦ ስለ ዘለኩም ኣብ ምድሪ ንሓደ እኳ ኣቦ ኢልኩም ኣይትጸውዑ ።
40023010	መራሒኹም ሓደ ክርስቶስ እዩ እሞ ንስኻትኩምስ መራሕቲ› ኣይትበሃሉ።
40023011	-
40023012	እቲ ርእሱ ዘልዕል ክዋረድ እዩ፤ እቲ ርእሱ ዘትሕት ከዓ ልዕል ክብል እዩ እሞ እቲ ኻባኻትኩም ዝዓበየ ኣገልጋሊኹም ይኹን። 
40023013	 ኣቱም ግብዛት መምህራን ሕግን ፈሪሳውያንን! መንግሥተ ሰማይ ንሰብ ኣብ ገጹ እትዓፅዉሉ ንርእስኹም ኣይትኣትዉን፤ ነቶም ክኣትዉ ዝደልዩ ድማ ምእታው ትኽልክልዎም ኣለኹም እሞ ወይለኹም!
40023014	ኣቱም ግብዛት መምህራን ሕግን ፈሪሳውያንን! ንኽተምስሉ ኣብዚኅኹም ብምጽላይ ኣብያተ መበለታት ትብዝብዙ ኣለኹም፤ ስለዙይ ጽኑዕ ፍርዲ ኽትቅበሉ ኢኹም እሞ ወይለኹም!
40023015	ኣቱም ግብዛት መምህራን ሕግን ፈሪሳውያንን! ንሓደ ሰብ ናብ ሃይማኖትኩም ክተእትዉ ባሕርን ምድርን እትዞሩ፤ ምስ ኣተወ ኸዓ ካባኻትኩም ብዕጽፊ ዝገደደ ወዲ ገሃነም ትገብርዎ ኢኹም እሞ ወይለኹም!
40023016	ኣቱም ብቤተ መቕደስ ዝምሕል ኣይበደለን ደኃን እዩ፤ ብወርቂ ቤተ መቕደስ ዝምሕል ግና ማሕላ ይኾኖ› እትብሉ፤ ዕዉራት መራሕቲ ወይለኹም!
40023017	ኣቱም ደናቝርን ዕዉራትን! ኣየናይ የዓቢ? ወርቅዶ ወይ እቲ ንወርቂ ዝቕድሶ ቤተ መቕደስ?
40023018	ብመሠውዒ ዝምሕል ኣይቝጸሮን እዩ፤ በቲ ኣብ ልዕሊኡ ዘሎ መሥዋዕቲ ዝምሕል ግና ማሕላ ይኾኖ› ትብሉ።
40023019	ኣቱም ደናቝርን ዕዉራትን! ኣየናይ የዓቢ? መሥዋዕቲዶ ወይ እቲ ንመሥዋዕቲ ዝቕድሶ መሠውዒ?
40023020	እምበኣርከ እቲ ብመሠውዒ ዝምሕል ብእኡን ኣብ ልዕሊኡ ብዘሎ ዂሉን ይምሕል።
40023021	እቲ ብቤተ መቕደስ ዝምሕል ከዓ ብእኡን በቲ ኣብኡ ዝነብርን ይምሕል።
40023022	እቲ ብሰማይ ዝምሕል ድማ ብዙፋን እግዚኣብሔርን በቲ ኣብኡ ዝነብርን ይምሕል።
40023023	 ኣቱም ግብዛት መምህራን ሕግን ፈሪሳውያንን! ካብ ጨና ኣዳም ካብ ሽላን ካብ ከሙን ዓሥራት እተውፅኡ፤ እቲ ኣብ ሕጊ ዘሎ ኣውራ ነገር ፍትሒ ምሕረት እምነት ግና እትኃድጉ ኢኹም እሞ ወይለኹም! ነዙይ ምግባር ነቱይውን ዘይምኅዳግ ይግባእ።
40023024	ኣቱም ትንንያ ማጺኹም እንትፍ እትብሉ ገመል ግና እትውሕጡ ዕዉራት መራሕቲ ወይለኹም!
40023025	 ኣቱም ግብዛት መምህራን ሕግን ፈሪሳውያንን! ንጽዋዕን ንጻሕልን ኣብ ውሽጡ ኸትርን ስሰዐን መሊኡ እንተሎ ላዕሊ ላዕሉ እትሓጽቡ ወይለኹም!
40023026	ኣታ ዕዉር ፈሪሳዊ! እቲ ጽዋዕን ጻሕልን ላዕላዩ ጽሩይ ምእንቲ ክኸውን ኣቐዲምካ ነቲ ውሽጡ ሕጸቦ።
40023027	 ኣቱም ግብዛት መምህራን ሕግን ፈሪሳውያንን! ብወፃኢ ጽቡቕ ኮይኖም ዝርኣዩ ውሽጦም ግና ዝበስበሰ ኣዕፅምትን ርኹስ ነገርን ዝመልኡ ዝተለመጹ መቓብራት እትመስሉ ወይለኹም!
40023028	ከምኡ ድማ ንስኻትኩም ብላዕሊ ንሰብ ጻድቃን መሲልኩም ትርአዩ፤ ውሽጥኹም ግና ግብዝናን ዓመፅን ዝመላእኹም ኢኹም።
40023029	-
40023030	 ኣቱም ግብዛት መምህራን ሕግን ፈሪሳውያንን! ብዘመን ኣቦታትና ኔርና እንተ ንኸውንስ ኣብ ምፍሳስ ደም ነቢያት ኣይምተሳተፍናን› እናበልኩም መቓብር ነቢያት እትሃንጹ ሓወልቲ ጻድቃን እተጊጹ ወይለኹም!
40023031	እምበኣርከስ ደቂ ቐተልቲ ነቢያት ምዃንኩም ባዕልኻትኩም ትምስክሩ ኣለኹም።
40023032	ንስኻትኩምውን መስፈር ኣቦታትኩም ምልኡ።
40023033	ኣቱም ኣትማን ውሉድ ኣፍዑ ት ከመይ ገይርኩምከ ካብ ፍርዲ ገሃነም ክተምልጡ?
40023034	 ስለዙይ እንሆ ነቢያትን ጠቢባንን መምህራን ሕግን እልእኸልኩም ኣለኹ፤ ንገሊኦም ክትቀትልዎምን ክትሰቕልዎምን፤ ንገሊኦም ከዓ ኣብ ቤተ ጸሎትኩም ክትገርፍዎምን ካብ ዓዲ ናብ ዓዲውን ክተሳጕጉዎምን ኢኹም።
40023035	ካብ ደም እቲ ጻድቕ ኣቤል ጀሚሩ ኽሳዕ ደም እቲ ኣብ መንጎ ቤተ መቕደስን መሠውዕን ዝቐተልኩምዎ ደም ዘካርያስ ወዲ በራኽዩ ፍዳ እቲ ኣብ ምድሪ ዝፈሰሰ ደም ኲሎም ጻድቃን ኣባኻትኩም ክበጽሕ እዩ።
40023036	ናይዝ ዂሉ ፍዳ ነዝ ትውልዲ እዙይ ከም ዝበጽሖ እማን እብለኩም ኣለኹ። 
40023037	 ኢየሩሳሌም ኢየሩሳሌም! ኣቲ ንነቢያት እትቐትሊ! ነቶም ናባኺ ዝተልኣኹ ብእምኒ እትቕጥቅጢ! ደርሆ ንጪቓውታ ኣብ ትሕቲ ኣኽናፋ ኸም እትእክቦም ክንደይ ንደቅኺ ኽእክቦም ዘይደለኹ! ንስኻትኩም ግና ኣበኹም።
40023038	እንሆ ገዛኹም ዝፈረሰን ዝዓነወን ክኸውን እዩ።
40023039	ደጊም ብስም እግዚኣብሔር ዝመጽእ ቡሩኽ እዩ› ኽሳዕ እትብሉ ድኅሪ ሕዚ ኸም ዘይትርእዩኒ እማን እብለኩም ኣለኹ። 
40024001	ኢየሱስ ካብ ቤተ መቕደስ ወፂኡ ክኸይድ እንተሎ ደቀ መዛሙርቱ ናብኡ ቐሪቦም ሕንጻ ቤተ መቕደስ ኣርአይዎ።
40024002	ንሱ ድማ መሊሱ  እዙይ ኲሉ ትርእይዎዶ ኣለኹም? ኣብዙይ እምኒ ኣብ ልዕሊ እምኒ እንተይፈረሰ ኸም ዘይተርፍ እማን እብለኩም ኣለኹ  በሎም።
40024003	ኣብ ደብረ ዘይት ተቐሚጡ እንተሎ ደቀ መዛሙርቱ ንበይኖም ቅርብ ኢሎም  እዙይ መኣዝ እዩ ዝኸውን? ናይ ምምጻእኻን ናይ ዓለም ፍጻሜን ምልክቱኸ እንታይ እዩ? እስኪ ንገረና  ኢሎም ጠየቕዎ።
40024004	ኢየሱስ ከዓ ኸምዙይ በሎም፦  ሓደ እኳ ከየስሕተኩም ተጠንቀቑ።
40024005	ኣነ ክርስቶስ እየ!› እናበሉ ብዙኃት ብስመይ ክመጹ እዮም፤ ንብዙኃትውን ከስሕቱ እዮም።
40024006	ውግእን ወረ ውግእን ክትሰምዑ ኢኹም፤ ኣስተውዕሉ ኣይትደንግጹ እዝ ዂሉ ብርግጽ ክኸውን እዩ፤ እንተኾነ መወዳእትኡ ሽዑ ኣይኮነን።
40024007	ሕዝቢ ኣብ ልዕሊ ሕዝቢ መንግሥቲውን ኣብ ልዕሊ መንግሥቲ ኽለዓል እዩ፤ ኣብ ዝተፈላለየ ቦታ ጥሜትን ምንቅጥቃጥ ምድርን ክኸውን እዩ።
40024008	እዝ ዂሉ ቕልውላው ናይ መከራ መጀመርታ እዩ።
40024009	በቲ እዋን እቱይ ንመከራ ኣኅሊፎም ክህቡኹምን ክቐትሉኹምን እዮም፤ ስለ ስመይ ከዓ ብዂሎም ኣሕዛብ ጽሉኣት ክትኮኑ ኢኹም።
40024010	ሽዑ ብዙኃት እምነቶም ብምኽሓድ ንስንሳቶም ኣኅሊፎም ክወሃሃቡን ክጻልኡን እዮም።
40024011	ብዙኃት ሓሰውቲ ነቢያት ክለዓሉ ንብዙኃትውን ከስሕትዎም እዮም።
40024012	ብሰንኪ ብዝሒ ኽፍኣት ከዓ ካብ ብዙኃት ሰባት ፍቕሪ ኽትንኪ እያ።
40024013	እቲ ኽሳዕ መወዳእታ ዝዕገሥ ግና ንሱ ኽድኅን እዩ።
40024014	ንዂሎም ኣሕዛብ ምስክር ምእንቲ ክኸውን እዝ ወንጌል መንግሥቲ እዙይ ኣብ ምሉእ ዓለም ክስበኽ እዩ፤ ሽዑ መወዳእታ ክኸውን እዩ። 
40024015	 እቲ ብነቢይ ዳንኤል ዝተነግረ ናይ ጥፍኣት ርኽሰት ኣብ ዘይግብኦ ቅዱስ ስፍራ ቖይሙ ምስ ረአኹም እቲ ዘንብብ የስተውዕል!
40024016	እቶም ኣብ ይሁዳ ዘለዉ ናብ እምባታት ይህደሙ።
40024017	እቲ ኣብ ዝባን ናሕሲ ዝጸንሐ ኸዓ ኣብ ገዝኡ ንዘሎ ኽወስድ ኣይውረድ፤
40024018	እቲ ኣብ ግራት ዝጸንሐ ድማ ኽዳኑ ኽወስድ ኢሉ ንድኅሪት ኣይመለስ።
40024019	 በተን መዓልትታት እቲአተን ንጥኑሳትን ንመጥበውቲ ሕፃናትን ወይለአን!
40024020	ጕያኹም ብኽረምቲ ወይ ከዓ ብሰንበት ምእንቲ ኸይኸውን ጸልዩ!
40024021	ሽዑ ኻብ መጀመርታ ዓለም ኂዙ ኽሳዕ ሎሚ ዘይኮነ ድኅሪ ሕዝውን ከቶ ዘይኸውን ብርቱዕ መከራ ክኸውን እዩ።
40024022	እተን መዓልትታት እቲኣተን እንተዘየሓጽራስ ሥጋ ዝለበሰ ዂሉ ኣይምደኃነን ነይሩ፤ ግና እተን መዓልትታት እቲኣተን ምእንቲ እቶም ኅሩያት ክሓጽራ እየን።
40024023	ሽዑ ዝኾነ ሰብ ክርስቶስ እንሆ ኣብዙይ ኣሎ!› ወይ ከዓ ኣብቱይ ኣሎ!› እንተ በለኩም ኣይትእመኑ።
40024024	ሓሰውቲ ክርስቶሳትን ሓሰውቲ ነቢያትን ክለዓሉ እዮም፤ እንተ ተኽኢልዎምስ ነቶም ኅሩያት እንተይተረፈ እኳ ንምስሓት ዓብዪ ምልክታትን ዘደንቕ ነገራትን ከርእዩ እዮም።
40024025	 እንሆ ኣቐዲመ ነጊረኩም ኣለኹ፤
40024026	እምበኣር እንሆ ኣብ ምድረ በዳ ኣሎ!› እንተ በሉኹም ናብኡ ኣይትኺዱ፤ እንሆ ኣብ ውሽጢ ገዛ ኣሎ!› እንተ በሉኹምውን ኣይትእመኑ።
40024027	መብረቕ ካብ ምብራቕ ወፂኡ ኽሳዕ ምዕራብ ከም ዝርአ ምጽኣት ወዲ ሰብውን ከምኡ ክኸውን እዩ።
40024028	ገምቢ ኣብ ዘለዎ ኣሞራታት ኣብኡ እዮም ዝእከቡ።
40024029	 ድኅሪ መከራ ናይተን መዓልትታት እቲኣተን ከዓ ሽዑ ንሽዑ ፀሓይ ክትጽልምት እያ፤ ወርኂውን ብርሃና ኣይትህብን እያ፤ ከዋኽብቲውን ካብ ሰማይ ክወድቁ እዮም፤ ኃይልታት ሰማያት ድማ ኽናወጹ እዮም።
40024030	ሽዑ ኸዓ ምልክት ወዲ ሰብ ኣብ ሰማይ ክረአ እዩ፤ እንሆ ድማ ዂሎም ኣብ ዓለም ዘለዉ ኣሕዛብ ወዲ ሰብ ብኃይልን ብዓብዪ ኽብርን ብደመና ሰማይ እንትመጽእ ምስ ረአይዎ ኽበኽዩ እዮም።
40024031	ንሱ ንመላእኽቱ ብብርቱዕ ድምፂ መለኸት ክልእኾም እዩ፤ ንሳቶም ድማ ንኅሩያቱ ካብ ሓደ ወሰን ሰማይ ክሳዕ እቲ ሓደ ወሰን ካብ ኣርባዕተ መዓዝን ክእክብዎም እዮም።
40024032	 ምስላኡ ኻብ ኦም በለስ ተምሃሩ፤ ጨንፈራ ምስ ለምለመ ቖጽላውን ምስ ጠጠዐ ሓጋይ ከም ዝቐረበ ትፈልጡ ኢኹም።
40024033	ከምኡ ኸዓ ንስኻትኩም ነዝ ዂሉ ነገራት እዙይ ምስ ረአኹም ኣብ ኣፍ ደገ ኸም ዝቐረበ ፍለጡ።
40024034	እዝ ነገራት እዙይ ኲሉ ኽሳዕ ዝፍጸም እዝ ትውልዲ እዙይ ከም ዘይኃልፍ እማን እብለኩም ኣለኹ።
40024035	ሰማይን ምድርን ክኃልፍ እዩ፤ ቃለይ ግና ኣየኃልፍን።
40024036	 ነታ መዓልቲ እቲኣን ነታ ሰዓት እቲኣን ግና እንትርፊ ኣብ በይኑ ናይ ሰማይ መላእኽቲ ኾኑ ወይ ወልድ ሓደ እኳ ዝፈልጣ የለን።
40024037	ከምቲ ብዘመን ኖኅ ዝኾነ ምጽኣት ወዲ ሰብ ከዓ ከምኡ ክኸውን እዩ።
40024038	ከምቲ ቕድሚ ማይ ኣይኂ ዝነበረ ጊዜ ኽሳዕ እታ ኖኅ ናብ መርከብ ዝኣተወላ መዓልቲ ኽበልዑ ን ክሰትዩን ከውስቡን ክዋሰቡን ዝጸንሑ እሞ
40024039	ማይ ኣይኂ መጺኡ ንዂሉ ኽሳዕ ዘጥፍእ ዘይፈለጡ ምጽኣት ወዲ ሰብ ከዓ ኸምኡ ክኸውን እዩ።
40024040	ሽዑ ኽልተ ሰብ ኣብ ሓደ ግራት ክሠርሑ እዮም። እቲ ሓደ ኽውሰድ እቲ ሓደ ድማ ክኅደግ እዩ።
40024041	ክልተ ኣንስቲ ኣብ ሓደ መጥሓን ክጥሕና እየን፤ እታ ሓንቲ ኽትውሰድ እታ ሓንቲ ድማ ክትኅደግ እያ።
40024042	እምበኣርከስ ጐይታኹም በየነይቲ መዓልቲ ኸም ዝመጽእ ኣይትፈልጡን ኢኹም እሞ ንቕሑ።
40024043	ግና እዙይ ደኣ ኣስተውዕሉ፤ በዓል ገዛ በየነይቲ ኽፍለ ጊዜ ናይ ለይቲ ሰራቒ ኸም ዝመጽእ እንተ ዝፈልጥስ ነቒሑ ምሓለወ ነይሩ፤ ገዝኡ ኽትኰዓት እንተላውን ሱቕ ኣይምበለን ነይሩ።
40024044	እምበኣርከስ ንስኻትኩምውን ብዘይ ሓሰብኩምዋ ሰዓት ወዲ ሰብ ክመጽእ እዩ እሞ ተዳሊኹም ንበሩ።
40024045	 እቲ በብጊዜኡ ምግቦም ክህቦም ኢሉ ጐይትኡ ኣብ ልዕሊ ስድራ ቤቱ ዝሸሞ እሙንን ለባምን ኣገልጋሊ መን እዩ?
40024046	እቲ ጐይትኡ ምስ መጸ ከምዙይ እናገበረ ዝረኽቦ ኣገልጋሊ ብፁዕ እዩ።
40024047	ኣብ ልዕሊ ዂሉ ንብረቱ ኸም ዝሸሞ እማን እብለኩም ኣለኹ።
40024048	እቲ ኽፉእ ኣገልጋሊ ግና ብልቡ ጐይታይ ክድንጕ እዩ ኢሉ
40024049	ነቶም ብጾቱ ኣገልገልቲ ኽወቕዖም ይጅምር፤ ምስ ሰካራማት ድማ ይበልዕን ይሰትን።
40024050	ጐይታ እቲ ኣገልጋሊ ብዘይ ተጸበያ መዓልትን ብዘይ ፈለጣ ሰዓትን መጺኡ፤ ብዘሰቅቕ ሞት ይቐጽዖ፤ ዕድሉ ኸዓ ምስ ግብዛት ይገብሮ፤ ኣብኡ ድማ ብኽያትን ምሕርቃም ኣስናንን ይኸውን።
40025001	በቲ ጊዜ እቱይ መንግሥተ ሰማያት መመብራህተን ኂዘን መርዓዊ ኽቕበላ ዝወፃ ዓሠርተ ደናግል ትመስል።
40025002	ካብኣተን እተን ኃሙሽተ ሰነፋት እተን ኃሙሽተ ኸዓ ለባማት ነበራ።
40025003	እተን ሰነፋት ቀቀንዲለን ኂዘን ዘይቲ ኣይተማልኣን።
40025004	እተን ለባማት ግና መምስ ቀንዲለን ዘይቲ ኣብ ጢናአን ተማሊአን ነበራ።
40025005	መርዓዊ ምስ ደንጐየ ድማ ዂለን ተታኺሰን ደቀሳ።
40025006	ፍርቂ ለይቲ ምስ ኮነ እንሆ መርዓዊ መጺኡ እዩሞ ኽትቅበሉ ውፁ!› ዝብል ዋዕዋዕታን ዕልልታን ኮነ።
40025007	ሽዑ ዂለን እተን ደናግል ተሢአን ቀቀንዲለን ኣሰናደዋ።
40025008	እተን ሰነፋት ግና ነተን ለባማት መብራህትና ኽጠፍአና ኢሉሞ ካብ ዘይትኽን እንዶ ሃባና› በላአን።
40025009	እተን ለባማት ግና ናብቶም ዝሸጡ ደኣ ኼድክን ንባዕልኻትክን ዓድጋ እምበር ንኣናን ንኣኻትክንን ዝኣክል የብልናን› በላዐን።
40025010	ክዕድጋ ምስ ከዳ እቲ መርዓዊ መጸ፤ እተን ተዳልየን ዝጸንሓ ምስኡ ናብ መርዓ ኣተዋ፤ በሪ ድማ ተዓጽወ።
40025011	ደኃር እተን ዝተረፋ ደናግል መጺአን ኦ ጐይታ! ኦ ጐይታ! ኽፈተልና!›  በላ።
40025012	ንሱ ግና  እማን እብለክን ኣለኹ፤ ኣይፈልጠክንን!  ኢሉ መለሰለን።
40025013	እምብኣር እታ ወዲ ሰብ ዝመጸላ መዓልትን ሰዓትን ኣይትፈልጥዋን ኢኹም እሞ ንቕሑ።
40025014	 መንግሥተ ሰማያት ከምቲ ኽገይሽ ዝደለየ ሰብ እሞ ንኣገልገልቱ ጸዊዑ ገንዘቡ ዝሃቦም ትመስል።
40025015	ንነፍስ ወከፎም ከከም ዓቕሞም ንሓደ ሓሙሽተ መክሊት ነቲ ኻልአይ ክልተ መክሊት ነቲ ሣልሳይ ድማ ሓደ መክሊት ሂብዎም ገሸ።
40025016	እቲ ኃሙሽተ መክሊት ዝተቐበለ ሽዑ ኸይዱ ነገደሉ። ካልእ ኃሙሽተ መክሊት ድማ ኣትረፈ።
40025017	እቲ ኽልተ መክሊት ዝተቐበለ ድማ ካልእ ክልተ መክሊት ኣትረፈ።
40025018	እቲ ሓንቲ መክሊት ዝተቐበለ ግና ኸይዱ ምድሪ ዂዒቱ ገንዘብ ጐይታኡ ኃብአ።
40025019	ድኅሪ ነዊኅ እዋን ጐይታ እቶም ኣገልገልቲ መጺኡ ኽተሓሳሰቦም ጀመረ።
40025020	እቲ ኃሙሽተ መክሊት ዝተቐበለ ቐሪቡ ጐይታይ! ሓሙሽተ መክሊት ሂብካኒ ኔርካ፤ እንሆ ድማ ኻልእ ኣብ ልዕሊአን ኃሙሽተ መክሊት ኣትረፍኩ!› እናበለ ካልእ ኃሙሽተ መክሊት ኣምጽአ።
40025021	ጐይታኡ ድማ ኣታ ሕያዋይን እሙንን ኣገልጋሊ ጽቡቕ ገበርካ! ብውሑድ ተኣሚንካ ኢኻ እሞ ኣብ ልዕሊ ብዙኅ ክሸመካ እየ፤ ናብ ታሕጓስ ጐይታኻ እቶ!› በሎ።
40025022	እቲ ኽልተ መክሊት ዝተቐበለ ድማ ቐሪቡ ጐይታይ! ክልተ መክሊት ሂብካኒ ነይርካ፤ እንሆ ኸዓ ኽልተ ኻልእ መክሊት ኣብ ልዕሊአን ኣትሪፈ ኣለኹ!› በለ።
40025023	ጐይታኡ ኸዓ ኣታ ሕያዋይን እሙንን ኣገልጋሊ ጽቡቕ ገበርካ! ብውሑድ ተኣሚንካ ኢኻ እሞ ኣብ ልዕሊ ብዙኅ ክሸመካ እየ፤ ናብ ታሕጓስ ጐይታኻ እቶ!› በሎ።
40025024	እቲ ሓደ መክሊት ዝተቐበለ ድማ ቐሪቡ ጐይታይ! ዘይዘራእኻዮ እትዓጽድ ዘይበተንካዮውን እትእክብ ጨካን ሰብ ምዃንካ እፈልጥ እየ፤
40025025	ስለዝፈራኅኹውን ከይደ ነቲ መክሊትካ ኣብ ምድሪ ሓባእኽዎ፤ ሕዚ ኸዓ እንሆ ገንዘብካ!› በሎ።
40025026	እቲ ጐይታኡ ግና መሊሱ በሎ፦ ኣታ ኽፉእ ሃካይ ኣገልጋሊ! ዘይዘራእኽዎ ኸም ዝዓጽድ ዘይበተንክዎ ኸም ዝእክብ ትፈልጥ እንተድኣ ነይርኻ
40025027	ነቲ ገንዘበይ ባንክ ክተእትዎ ምተገብአካ ነይሩ፤ ኣነ ኸዓ መጺአ ምስ ወለዱ ምወሰድክዎ ነይረ።
40025028	እምብኣርከስ ነቲ መክሊት ካብኡ ኣኅዲግኹም ነቲ ዓሠርተ መክሊት ዘለዎ ሃብዎ።
40025029	ንዘለዎ ዂሉ ይህብዎ፤ ይውስኽዎውን፤ ንዘይብሉ ግና እቲ ዘለዎ እኳ የኅድግዎ እዮምሞ።
40025030	ነዝ ሃካይ መገልገሊውን ናብ ፍጹም ጸልማት ኣውጺእኹም ደርብይዎ፤ ኣብኡ ብኽያትን ምሕርቃም ኣስናንን ክኸውን እዩ።›
40025031	 ወድ ሰብ ምስ ኲሎም ቅዱሳን መላእኽቱ ብኽብሩ ኣብ ዝመጸሉ ጊዜ ሽዑ ኣብ ዝፋን ክብሩ ኽቕመጥ እዩ።
40025032	ኲሎም ኣሕዛብ ድማ ኣብ ቅድሚኡ ኽእከቡ እዮም፤ ጓሳ ነባጊዕ ኻብ ኣጣል ከም ዝፈላሊ ከምኡ ኸዓ ንሱ በብወገኖም ክፈልዮም እዩ።
40025033	ነባጊዕ ብየማኑ ነጣል ድማ ብጸጋሙ ኸቕውም እዩ።
40025034	ሽዑ እቲ ንጉሥ ብየማኑ ንዘለዉ ኣቱም ናይ ኣቦይ ቡሩኻት! እቲ ዓለም ካብ ዝፍጠር ጀሚሩ ዝተዳለወልኩም መንግሥተ ሰማያት ክትወርሱ ንዑ !
40025035	ጠምየ ኣብሊዕኹምኒ፤ ጸሚአ ኣስቲኹምኒ፤ ጋሻ ኾይነ ተቐቢልኩምኒ፤
40025036	ዓሪቐ ኸዲንኩምኒ፤ ሓሚመ በጺሕኹምኒ፤ ተኣሲረ ናባይ መጺእኹም ጠይቕኩምኒ፤› ኽብሎም እዩ።
40025037	ሽዑ እቶም ጻድቃን ኦ ጐይታ! መኣዝ ጠሚኻ ርኢናካስ ኣብሊዕናካ? ወይ ጸሚእኻስ ኣስቲናካ?
40025038	መኣዝከ ጋሻ ኾይንካ ርኢናካስ ተቐቢልናካ? ወይ ዓሪቕካስ ከዲንናካ?
40025039	መኣዝ ሓሚምካ ወይ ተኣሲርካ በጺሕናካ?› ይብልዎ።
40025040	እቲ ንጉሥ ከዓ ካብዞም ንኡሳት ኣኅዋተይ ንሓደ ዝገበርኩምዎ ንኣይ ከም ዝገበርክምዎ እማን እብለኩም ኣለኹ!› ኢሉ ይምልሰሎም።
40025041	 ብድኅርዙይ ኣብ ጸጋሙ ንዘለዉ ኣቱም ርጉማን! ካባይ ረሓቑ! ናብቲ ንሰይጣንን ንመላእኽቱን ዝተዳለወ ናብ ናይ ዘለዓለም ሓዊ ኺዱ!
40025042	ጠምየ ኣየብላዕኹምንን፤ ጸሚአ ኣየስተይኹምንን፤
40025043	ጋሻ ኾይነ ኣይተቐበልኩምንን፤ ዓሪቐ ኣይከደንኩምንን፤ ሐሚመን ተኣሲረን ኣይበጻሕኹምንን፤› ይብሎም።
40025044	ሽዑ ንሳቶም ‹ኦ ጐይታ! መኣዝ ጠሚኻ ርኢናካስ ወይ ጸሚእኻ ወይ ጋሻ ዄንካ ወይ ዓሪቕካ ወይ ሓሚምካ ወይ ተኣሲርካ ዘየገልገልናካ?› ኢሎም ይምልሱሉ።
40025045	ሽዑ እቲ ንሓደ ኻብዞም ዝነኣሱ ኣኅዋተይ ዘይገበርኩምዎ ንኣይ ከም ዘይገበርኩምዎ እማን እብለኩም ኣለኹ፤› ኢሉ ይምልሰሎም።
40025046	ሽዑ ንሳቶም ናብ ናይ ዘለዓለም ቅጽዓት ጻድቃን ግና ናብ ናይ ዘለዓለም ሕይወት ክኸዱ እዮም። 
40026001	ኢየሱስ እዝ ዂሉ ነገር ተናጊሩ ምስ ወድአ ንደቀ መዛሙርቱ
40026002	 ድኅሪ ኽልተ መዓልቲ ፋሲካ ኸም ዝኸውን ትፈልጡ ኢኹም፤ ንወዲ ሰብ ድማ ኽስቀል ኣኅሊፎም ክህብዎ እዮም  በሎም።
40026003	ሽዑ ሊቃነ ካህናትን መምህራን ሕግን ዓበይቲ ሕዝብን ኣብ ኣዳራሽ ቀያፋ ዝብሃል ሊቀ ካህናት ተኣከቡ።
40026004	ንኢየሱስ ብተንኰል ኂዞም ክቐትልዎ ድማ ተማኸሩ።
40026005	እንተኾነ  ኣብ ማእኸል ሕዝቢ ሁከት ምእንቲ ኸይለዓል ብበዓል ኣይኹን  በሉ።
40026006	ኢየሱስ ኣብ ቢታንያ ኣብ ቤት ስምዖን እቲ ለምጻም እንተሎ
40026007	ሓንቲ ሰበይቲ ብዙኅ ዝዋግኡ ሽቱ ዝመልአ ብኣልባስጥሮስ ዝተሠርሐ ብልቃጥ ኂዛ ናብኡ መጸት፤ ኣብ ማእዲ ተቐሚጡ እንተሎ ድማ ኣብ ርእሱ ኣፍሰሰቶ።
40026008	-
40026009	ደቀ መዛሙርቱ ግና ነዙይ ርእዮም ተቖጥዑ እሞ  እዛ ሰበይቲ ኽንድዙይ ዝኣክል ሽቱ ንምንታይ ኣጥፍአት? ብብዙኅ ዋጋ ተሸይጡዶ ንድኻታት ግዳ ኣይምተውሃበን ነይሩ?  በሉ።
40026010	ኢየሱስ ግና ነዙይ ፈሊጡ  እዛ ሰበይቲ ጽቡቕ እያ ዝገበረትለይ፤ ስለምንታይ ተጕህይዋ ኣለኹም?
40026011	ድኻታትስ ኲልሻዕ ምሳኻትኩም ኣለዉ፤ ኣነ ግና ዂሉ ጊዜ ምሳኻትኩም የለኹን።
40026012	እዝ ኣብ ርእሰይ ዘፍሰሰቶ ኽቡር ሽቱ ግና ንቐብረይ ኢላ እያ ዝገበረቶ።
40026013	እዝ ወንጌል እዙይ ኣብ ዝስበኸሉ ዂሉ ዓለም እዛ ሰበይቲ እዚኣ ዝገበረቶ ንመዘከሪኣ ኸም ዝንገር እማን እብለኩም ኣለኹ  በሎም።
40026014	ሽዑ እቲ ይሁዳ ኣስቆሮታዊ ዝተብሃለ ሓደ ኻብቶም ዓሠርተ ኽልተ ናብ ሊቃነ ካህናት ከይዱ
40026015	 ኣነ ንኢየሱስ ኣኅሊፈ ኽህበኩምስ እንታይ ትህቡኒ?  በሎም። ንሳቶም ኸዓ ሠላሳ ቕርሺ ሃብዎ።
40026016	ካብታ ዕለት እቲኣ ጀሚሩ ኣኅሊፉ ኽህቦ ምችው ጊዜ ይደሊ ነበረ።
40026017	በታ ቐዳመይቲ መዓልቲ በዓል ፋሲካ ደቀ መዛሙርቱ ናብ ኢየሱስ ቀሪቦም  ድራር ፋሲካ ኽትበልዕስ ኣበይ ክነዳልወልካ ትደሊ?  በልዎ።
40026018	ንሱ ድማ  ናብ ከተማ ኸይድኩም ንገለ ሰብ መምህር! ጊዜይ ቀሪቡ እዩ እሞ ምስ ደቀ መዛሙርተይ ኣብ ገዛኻ ፋሲካ ኸብዕል እየ ይብል ኣሎ በልዎ› በሎም።
40026019	እቶም ደቀ መዛሙርቱ ድማ ከምቲ ኢየሱስ ዝኣዘዞም ገበሩ፤ ድራር ፋሲካውን ኣዳለዉ።
40026020	ምስ መሰየ ምስቶም ዓሠርተ ኽልተ ደቀ መዛሙርቱ ኣብ ማእዲ ተቐመጠ።
40026021	እናበልዑ እንተለዉ ኸዓ  ካባኻትኩም ሓደ ኣኅሊፉ ኸም ዝህበኒ እማን እብለኩም ኣለኹ፤  በሎም።
40026022	ንሳቶም ከዓ ብዙኅ ጐሃዩ፤ ነፍስ ወከፍውን  ጐይታይ! ኣነ ደኾን እኸውን?  ክብልዎ ጀመሩ።
40026023	ኢየሱስ መሊሱ  እቲ ኢዱ ኣብ ጻሕሊ ምሳይ ዝጸብሕ ንሱ እዩ ኣኅሊፉ ዝህበኒ።
40026024	ወዲ ሰብ ከምቲ ብዛዕባኡ ዝተጽሓፈ ኽመውት እዩ፤ ነቲ ንወዲ ሰብ ኣኅሊፉ ዝህቦ ሰብ ግና ወይልኡ! እቲ ሰብ እቱይ ከም ዘይተወልደ ምሐሾ ነይሩ። 
40026025	እቲ ዘትኅዞ ይሁዳ ድማ  መምህር! ኣነ ደኾን እየ?  ኢሉ ጠየቖ፤ ኢየሱስ ከዓ  ባዕልኻ እኳ ትብል ኣለኻ  በሎ።
40026026	እናበልዑ እንተለዉ ኢየሱስ ኅብስቲ ኣልዓለ፤ ኣመስጊኑ ድማ ቖሪሱ ነቶም ደቀ መዛሙርቱ  እዙይ ሥጋይ እዩ፤ እንኩ ብልዑ  ኢሉ ሃቦም።
40026027	-
40026028	ከምኡውን ጽዋዕ ኣልዒሉ ኣመስጊኑ  እዙይ ምእንቲ ብዙኃት ንኅድገት ኃጢኣት ዝፈስስ ናይ ሓድሽ ኪዳን ደመይ እዩ እሞ ካብዙይ ኲልኻትኩም ስተዩ  ኢሉ ሃቦም።
40026029	 ድኅሪ ሕዚ ኽሳዕ እታ መዓልቲ እቲኣ ኣብታ መንግሥቲ ኣቦይ ምሳኻትኩም ከም ብሓድሽ ክሳዕ ዝሰትዮ ካብዝ ፍረ ወይኒ እዙይ ከቶ ኸም ዘይሰቲ እብለኩም ኣለኹ፤  ድማ በሎም።
40026030	ናይ ምስጋና መዝሙር ምስ ዘመሩ ናብ ደብረ ዘይት ደየቡ።
40026031	ሽዑ ኢየሱስ  ነቲ ጓሳ ኽቐትሎ እየ፤ እተን መጓሰ ኣባጊዕ ድማ ፋሕ ክብላ እየን፤› ዝብል ተጽሒፉ ኣሎ እሞ በዛ ለይቲ እዚኣ ዂልኻትኩም ክትክሕዱኒ ኢኹም።
40026032	ምስ ተሣእኩ ግና ናብ ገሊላ ኽቕድመኩም እየ  በሎም።
40026033	ጴጥሮስ ከዓ  ኲላቶም እኳ እንተኸሓዱኻ ኣነስ ፈጺመ ኣይክሕደካን!  ኢሉ መለሰሉ።
40026034	ኢየሱስ ከዓ  በዛ ለይቲ እዚኣ ደርሆ እንተይነቀወ ሠለስተ ሻዕ ከም እትኽሕደኒ እማን እብለካ ኣለኹ  በሎ።
40026035	ጴጥሮስ ግና  ምሳኻ ደኣ እመውት እምበር ከቶ ኣይክሕደካን እየ!  በሎ። እቶም ካልኦት ደቀ መዛሙርትውን ኲላቶም ከምኡ በሉ።
40026036	ድኅርዙይ ኢየሱስ ምስኣቶም ጌቴሴማኒ ናብ እትብሃል ቦታ ኸደ፤ ንደቀ መዛሙርቱ ድማ  ናብቱይ ከይደ ኽሳዕ ዝጽሊ ኣብዙይ ጽንሑ!  በሎም።
40026037	ንጴጥሮስን ንኽልቲኦም ደቂ ዘብዴዎስን ምስኡ ተማሊኡ ክትክዝን ክኃዝንን ጀመረ።
40026038	ሽዑ  ነፍሰይ ብኃዘን ክሳዕ ሞት በጺሓ ኣላሞ ኣብዙይ ጽንሑ፤ ምሳይውን ንቕሑ፤  በሎም።
40026039	ቁሩብ ርኅቅ ኢሉ ብገጹ ተደፊኡ ጸለየ፤  ኦ ኣቦይ! እዙይ ዝከኣል እንተ ኾይኑስ እዛ ጽዋዕ እዚኣ ኻባይ ትኅለፍ! ግና ከም ፍቓደይ ዘይኮነስ ከም ፍቓድካ ይኹን  በለ።
40026040	ናብ ደቀ መዛሙርቱ ምስ ተመለሰ ኸዓ ደቂሶም ረኸቦም እሞ ንጴጥሮስ ድማ  ክሳዕ ኽንድዙይዶ ሓንቲ ሰዓት እኳ ምሳይ ምንቃሕ ኣይትኽእሉን?
40026041	እምበኣር ናብ ፈተና ኸይትኣትዉስ ንቕሑን ጸልዩን፤ መንፈስ ድልዊ እዩ፤ ሥጋ ግና ድኹም እዩ  በሎም።
40026042	ካልኣይ ጊዜ ኸይዱ ኸዓ  ኦ ኣቦይ! እዛ ጽዋዕ እዚኣ እንተይሰተኽዋ ኽትኃልፍ ዘይከኣል እንተ ኾይኑስ ፍቓድካ ይኹን!  እናበለ ደጊሙ ጸለየ።
40026043	እንደገና ናብ ደቀ መዛሙርቱ ተመሊሱ ኸዓ ኣዒንቶም ባዕዚዘን ስለ ዝነበራ ደቂሶም ረኸቦም።
40026044	ኃዲግዎም ከይዱውን ከምቲ ቕድም ኢልዎ ዝነበረ ቓል ንሣልሳይ ጊዜ ጸለየ።
40026045	ሽዑ ናብቶም ደቀ መዛሙርቱ ተመሊሱ  ሕዚውን ገና ደቂስኩምን ዓሪፍኩምንዶ ኣለኹም? እምበኣር ወዲ ሰብ ናብ ኢድ ኃጥኣን ኣኅሊፎም ዝህቡሉ ሰዓት በጺሑ እዩ።
40026046	ተሥኡ ንኺድ! እቲ ኣኅሊፉ ዝህበንውን እንሆ ቐሪቡ ኣሎ!  በሎም።
40026047	ገና እዙይ ክዛረብ እንተሎ እንሆ ይሁዳ ሓደ ኻብቶም ዓሠርተ ኽልተ መጸ፤ ምስኡ ድማ ብሊቃነ ካህናትን ሽማግለታት ሕዝብን ዝተልኣኹ ሰይፍታትን ኣብትርትን ዝኃዙ ብዙኃት ሰባት መጹ።
40026048	እቲ ኣኅሊፉ ዝህቦ ኸዓ  እቲ ኣነ ዝስዕሞ ንሱ እዩ እሞ ኃዝዎ!  ኢሉ ምልክት ሂብዎም ነበረ።
40026049	ሽዑ ናብ ኢየሱስ ቀሪቡ  ሰላም መምህር!  ኢሉ ሰዓሞ።
40026050	ኢየሱስ ከዓ  ዓርከይ! ዘምጽአካ ግበር!  በሎ ሽዑ ቐሪቦም ንኢየሱስ ኃዝዎ።
40026051	እንሆ ኻብቶም ምስ ኢየሱስ ዝነበሩ ሓደ ሰይፉ መዚዙ ነቲ ኣገልጋሊ ሊቀ ካህናት ወቕዖ፤ እዝኑውን ቖረጾ።
40026052	ሽዑ ኢየሱስ  ሰይፊ ዘልዕሉ ዂሎም ብሰይፊ እዮም ዝጠፍኡ እሞ ሰይፍኻ ናብ ሰፈሩ ምለሶ።
40026053	ኣነ ነቦይ ክልምኖ ዘይከኣለኒ ንሱ ኸዓ ኻብ ዓሠርተ ኽልተ ሠራዊት ዝበዝኁ መላእኽቲ ብቕጽበት ክሰደለይ ዘይኽእልዶ ይመስለካ?
40026054	እቶም ከምዙይ ክኸውን ኣለዎ› ዝብሉ መጻሕፍቲ ደኣ ከመይ ኢሎም ክፍጸሙ እዮም?  በሎ።
40026055	በታ ሰዓት እቲኣ ኢየሱስ ነቶም ሕዝቢ  ከም ንሰራቒዶ ብኣስይፍትን ብኣብትርትን ክትኅዙኒ መጺእኹም? ዕለት ዕለት ኣብ ቤተ መቅደስ ተቐሚጠ እምህር ነይረ፤ ግና ሽዑ ኣይኃዝኩምንን።
40026056	እዝ ዂሉ ዝኾነ ግና መጻሕፍቲ ነቢያት ምእንቲ ኽፍጸሙ እዩ  በሎም። ሽዑ ደቀ መዛሙርቱ ዂሎም ኃዲጎምዎ ሃደሙ።
40026057	እቶም ንኢየሱስ ዝኃዝዎ ኸዓ ናብቲ መምህራን ሕግን ሽማግለታትን ተኣኪቦምሉ ዝነበሩ ናብ እንዳ ቀያፋ ሊቀ ካህናት ወሰድዎ።
40026058	ጴጥሮስ ግና ኽሳዕ እቲ ቕጽሪ ገዛ ሊቀ ካህናት ብርሑቕ ሰዓቦ፤ ናይቲ ነገር መወዳእታ ምእንቲ ኽርኢውን ናብ ውሽጢ ኣትዩ ምስቶም ሓሻኽር ተቐመጠ።
40026059	ሊቃነ ካህናትን እቲ ባይቶን ከዓ ንኢየሱስ ምእንቲ ኽቐትልዎ ሓሰውቲ መሰኻኽር ደለዩ፤
40026060	እንተኾነ ኣይረኸቡን፤ ብዙኃት ሓሰውቲ መሰኻኽር እኳ እንተ ቐረቡ ሓንቲ በደል ኣይረኸቡሉን።
40026061	ደኃር ግና ኽልተ ቐሪቦም  እዝ ሰብ እዙይ ንቤተ መቕደስ ኣፍሪሰ ብሠለስተ መዓልቲ ኽሓንጾ እኽእል እየ› ኢሉ ተዛሪቡ እዩ  በሉ።
40026062	እቲ ሊቀ ካህናት ከዓ ተሢኡ  ነዝ ኣብ ልዕሌኻ ዝምስክርዎ ዘለዉስ ሓንቲ እኳዶ ኣይትምልሰሉን?  በሎ።
40026063	ኢየሱስ ግና ኣይመለሰሉን። እቲ ሊቀ ካህናት ከዓ  ንስኻ እቲ ክርስቶስ ወዲ እግዚኣብሔር እንተ ዄንካስ ክትነግረና በቲ ሕያው እግዚኣብሔር ኣማኅጽነካ ኣለኹ!  በሎ።
40026064	ኢየሱስ ከዓ  ንስኻ እኳ ትብል ኣለኻ፤ ድኅሪ ሕዚ ግና ወዲ ሰብ ኣብ የማን ኃይሊ እግዚኣብሔር ተቐሚጡ ብደመና ሰማይ ክመጽእ እንተሎ ኽትርእይዎ ኢኹም እብለኩም ኣለኹ  በሎ።
40026065	-
40026066	ሽዑ እቲ ሊቀ ካህናት ክዳኑ ቐዲዱ  እንሆ ንእግዚኣብሔር ይጻረፍ ኣሎ፤ ጸርፉውን ሰሚዕኹም ኣለኹም፤ እንታይ ምስክር የድልየና እንታይከ ትብሉ?  በለ። ንሳቶም ከዓ  ሞት ይግብኦ!  ኢሎም መለሱሉ።
40026067	ሽዑ ኣብ ገጹ እንትፍ በሉሉ፤ ገሊኦም ድማ ወቕዕዎ።
40026068	 ኦ መሢሕ! መን እዩ ዝወቕዐካ? እስኪ ተነበየልና?  እናበሉ ኸዓ ይጸፍዕዎ ነበሩ።
40026069	ጴጥሮስ ኣብ ውሽጢ መረባ ተቐሚጡ እንተሎ ሓንቲ ገረድ መጺኣ  ንስኻውን ምስቲ ኢየሱስ ገሊላዊ ኔርካ ኢኻ!  በለቶ።
40026070	ንሱ ኸዓ  እዝ እትብልዮ ዘለኺ ኣይፈልጦን እየ!  እናበለ ኣብ ቅድሚ ዂሎም ከሓደ።
40026071	ናብቲ ኣፍደገ ምስ ወፀ ኸዓ ሓንቲ ኻልእ ገረድ ረአየቶ፤ ኣብኡ ንዝነበሩ ድማ  እዙይ ምስ ናይ ናዝሬት ኢየሱስ ነይሩ እዩ!  በለቶም።
40026072	ንሱ ኸዓ  ነዝ ሰብ እዙይ ኣይፈልጦን እየ!  ኢሉ ንኻልኣይ ጊዜ ኸሓደ፤ መሓለውን።
40026073	ድኅሪ ቑሩብ ጊዜ ድማ እቶም ደው ኢሎም ዝነበሩ ንጴጥሮስ  ንስኻ እማን ኻብኣቶም ኢኻ፤ ዘረባኻ የፍልጠካ ኣሎ  በልዎ።
40026074	ሽዑ ንሱ  ነቲ ሰብ እቱይ ኣይፈልጦን እየ!  ኢሉ ኽምሕልን ንባዕሉ ኽረግምን ጀመረ። ሽዑ ንሽዑ ኸዓ ደርሆ ነቀወ።
40026075	ጴጥሮስ ድማ ነቲ ኢየሱስ  ደርሆ እንተይነቀወ ሠለስተ ሻዕ ኽትክሕደኒ ኢኻ  ዝበሎ ቓል ዘከረ። ናብ ደገ ወጺኡ ድማ ኣምሪሩ በኸየ።
40027001	ምስ ወግሐ ኲሎም ሊቃነ ካህናትን ሽማግለታት ሕዝብን ንኢየሱስ ክቐትልዎ ተማኸሩ።
40027002	ኣሲሮም ወሰድዎ እሞ ንጲላጦስ ነቲ ሹም ኣኅሊፎም ሃብዎ።
40027003	-
40027004	ሽዑ እቲ ዘትኀዞ ይሁዳ ንኢየሱስ ከም ዝተፈርዶ ምስ ረአየ ተናሲሑ  ንጹሕ ሰብ ንሞት ኣኅሊፈ ብምሃበይ በዲለ  እናበለ ነቲ ሠላሳ ቕርሺ ናብ ሊቃነ ካህናትን ሽማግለታት ሕዝብን መለሶ። ንሳቶም ግና  ንሕና እንታይ ኣእትዩና! ባዕልኻ ትፈልጥ!  በልዎ።
40027005	ንሱ ኸዓ ነቲ ሠላሳ ቕርሺ ኣብ ቤተ መቕደስ ደርብይዎ ወፀ፤ ከይዱውን ተሓኒቑ ሞተ።
40027006	እቶም ሊቃነ ካህናት ግና ነቲ ገንዘብ ወሲዶም  ዋጋ ደም ስለ ዝኾነ ኣብ ሙዳየ ምጽዋት ክነእትዎ ኣይግባእን እዩ  በሉ።
40027007	ተማኺሮም ከዓ ብእኡ ንመቓብር ኣጋይሽ ዝኸውን ግራት ሠራሕ ኣቅሓ መሬት ዓደጉሉ።
40027008	ስለዙይ እታ ግራት ክሳዕ ሎሚ  ግራት ደም  ትብሃል ኣላ።
40027009	እቲ ብነቢይ ኤርምያስ  ነቲ ደቂ እስራኤል ዋጋ ዝገምገሙሉ ዋጋ ናይቲ ኽቡር ሠላሳ ብሩር ወሰዱ።
40027010	ከምቲ እግዚኣብሔር ዝኣዘዘኒውን ንግራት ሠራሕ ኣቅሓ መሬት ሃብዎ  ኢሉ ዝተነግረ ቃል ተፈጸመ።
40027011	ኢየሱስ ኣብ ቅድሚ እቲ ገዛኢ ቖመ። እቲ ገዛኢ ድማ  ንስኻዶ ንጉሥ ኣይሁድ ኢኻ?  ኢሉ ጠየቖ። ኢየሱስ ከዓ  ንስኻ እኳ ትብል ኣለኻ  በሎ።
40027012	ሊቃነ ካህናትን ሽማግለታት ሕዝብን ክኸስዎ እንተለዉ ሓንቲ እኳ ኣይመለሰን።
40027013	ሽዑ ጲላጦስ  ብኽንደይ ነገራት ኣብ ልዕሌኻ ይምስክሩ ኸም ዘለዉዶ ኣይትሰምዕን ኢኻ?  በሎ።
40027014	ንሱ ግና እቲ ገዛኢ ኼርና ኽሳዕ ዝግረም ሓንቲ ቓል እኳ ኣይመለሰሉን።
40027015	እቲ ገዛኢ ብበዓል ነቶም ሕዝቢ ዝደለይዎ ሓደ እሱር ክፈትሓሎም ልማድ ነበሮ።
40027016	ሽዑ በርባን ዝተብሃለ ብዓመፅ ዝተፈለጠ ሓደ እሱር ነበረ።
40027017	-
40027018	ጲላጦስ ከዓ ንኢየሱስ ብቕንኣት ከም ዘትኃዝዎ ይፈልጥ ስለ ዝነበረ እቶም ሕዝቢ ምስ ተኣከቡ  ነይንኦም ክፈትሐልኩም ትደልዩ? ንበርባንዶ ወይ ነዝ ክርስቶስ ዝብሃል ኢየሱስ?  በሎም።
40027019	ኣብ መንበር ፍርዲ ተቐሚጡ እንተሎ ድማ ሰበይቱ  ሎሚ ለይቲ ብሕልሚ ብዛዕብኡ ብዙኅ ተሳቕየ እየ እሞ ኣብ ልዕሊ እቲ ጻድቕ ሰብ ሓንቲ ኸይትብድል ተጠንቀቕ!  ኢላ ለኣኸትሉ።
40027020	ሊቃነ ካህናትን ሽማግለታትን ግና ነቶም ሕዝቢ  በርባን ይፈታሕ! ኢየሱስ ግና ይቀተል!  ኢሎም ንኽልምኑ ሕራይ ኣበልዎም።
40027021	ሽዑ እቲ ገዛኢ  ካብ ክልቲኦም ነይንኦም ክፈትሐልኩም ትደልዩ?  ኢሉ ጠየቖም። ንሳቶም ድማ  ንበርባን!  በልዎ።
40027022	ጲላጦስ ከዓ  ነዝ ክርስቶስ ዝተብሃለ ኢየሱስከ እንታይ ክገብሮ?  በሎም። ኲሎም ድማ  ይሰቐል!  በሉ።
40027023	ጲላጦስ  ንሱ እንታይ ክፉእ ገበረ?  በሎም። ንሳቶም ግና  ይሰቐል!  እናበሉ ኣበርቲዖም ጸርሑ።
40027024	ስለዙይ ጲላጦስ እዝ ነገር እዙይ ሁከት ንምልዕዓል እንተ ዘይኮይኑ ኻልእ ምንም ከም ዘይጠቅም ምስ ረአየ ማይ ወሲዱ  ኣነ ኻብ ደም እዝ ጻድቕ ሰብ እዙይ ንጹሕ እየ፤ ባዕልትኹም ትፈልጡ!  እናበለ ኣብ ቅድሚ እቲ ሕዝቢ ኣእዳዉ ተሓጸበ።
40027025	ኲሎም እቶም ሕዝቢ ኸዓ  ደሙ ኣብ ልዕሌናን ኣብ ልዕሊ ደቅናን ይኹን!  ኢሎም መለሱሉ።
40027026	ሽዑ ንበርባን ፈትሐሎም፤ ንኢየሱስ ግና ገሪፉ ኽስቀል ኣኅሊፉ ሃቦም።
40027027	ድኅርዙይ እቶም ወታደራት ጲላጦስ ንኢየሱስ ናብ ቤተ መንግሥቲ ወሲዶም ነቲ ሠራዊት ብምሉኡ ናብኡ ኣከብዎ።
40027028	ክዳኑ ገፊፎም ከዓ ቐይሕ ካባ ኸደንዎ።
40027029	ናይ እሾኲ ኣኽሊል ተኒጎምውን ኣብ ርእሱ ደፍኡሉ፤ ኣብ የማናይ ኢዱ ዘንጊ ኣትኂዞም ከዓ ኣብ ቅድሚኡ እናተምበርከኹ  ሰላም! ኦ ንጉሥ ኣይሁድ!  እናበሉ የላግጹሉ ነበሩ።
40027030	እንትፍ ድማ በሉሉ፤ ነቲ ዘንጊ ኣኅዲጎም ከዓ ርእሱ ወቕዕዎ።
40027031	ምሰላገጹሉ ድማ ነቲ ቐይሕ ካባ ቐንጢጦም ክዳውንቱ ኸደንዎ፤ ክሰቕልዎውን ወሰድዎ።
40027032	ክወፁ እንተለዉ ድማ ስምዖን ዝስሙ ሓደ ቀሬናዊ ሰብኣይ ረኸቡ እሞ ንመስቀል ኢየሱስ ክፀውር ኣገደድዎ።
40027033	ጎልጎታ ትርጕሙ  ሓምሓም ርእሲ  ተብሂሉ ናብ ዝጽዋዕ ሥፍራ ምስ በጽሑ
40027034	ሓሞት ዝተሓወሶ መጺጽ ወይኒ ኽሰቲ ሃብዎ፤ ንሱ ኸዓ ጥዒሙ ምስታይ ኣበየ።
40027035	ምስ ሰቐልዎ ነቲ ኽዳውንቱ ዕፃ ኣውዲቖም ተኻፈልዎ።
40027036	ኣብኡ ተቐሚጦም ከዓ ይሕልውዎ ነበሩ።
40027037	ኣብ ልዕሊ ርእሱ ድማ  እዙይ ኢየሱስ ንጉሥ ኣይሁድ እዩ?  ዝብል ናይ መኽሰሲኡ ጽሑፍ ኣንበሩሉ።
40027038	ሽዑ ምስኡ ኽልተ ኸተርቲ ሓደ ብየማኑ ሓደ ድማ ብጸጋሙ ተሰቕሉ።
40027039	እቶም ብጥቕኡ ዝኃልፉ ዝነበሩ ድማ ርእሶም እናነቕነቑ
40027040	 ኣታ ንቤተ መቕደስ ኣፍሪስካ ብሠለስተ መዓልቲ እትሓንጽ እስኪ ርእስኻ ኣድኅን! ወዲ እግዚኣብሔር እንተ ደኣ ኴንካስ እስኪ ኻብ መስቀል ውረድ!  እናበሉ የላግጹሉ ነበሩ።
40027041	ከምኡ ድማ እቶም ሊቃነ ካህናት ምስ መምህራን ሕግን ሽማግለታትን ኮይኖም፦
40027042	 ንኻልኦት ኣድኃነ፤ ንርእሱ ግና ከድኅን ኣይከኣለን! ንሱ ንጉሥ እስራኤል እንተ ድኣ ኾይኑስ እስኪ ሕዚ ኻብ መስቀል ይውረድ፤ ንሕና ኸዓ ብእኡ ኽንኣምን!
40027043	ንሱ ብእግዚኣብሔር ተኣሚኑ እዩ፤ ኣነ ወዲ እግዚኣብሔር እየ› እውን ኢሉ እዩ እሞ ዝፈትዎ እንተ ደኣ ኾይኑስ እስኪ ሕዚ የድኅኖ!  እናበሉ የላግጹሉ ነበሩ።
40027044	ከምኡ ኸዓ እቶም ምስኡ ዝተሰቐሉ ኸተርቲውን የላግጹሉ ነበሩ።
40027045	እንሆ ካብ ሽዱሽተ ሰዓት ጀሚሩ ኽሳዕ ትሽዓተ ሰዓት ኲሉ ምድሪ ጸልመተ።
40027046	ብታሽዐይቲ ሰዓት ኣቢሉ ኢየሱስ  ኤሎሄ! ኤሎሄ! ላማ ሰበቅታኒ?  እናበለ ብዓብዪ ድምፂ ዓው ኢሉ ጸርሐ፤ እዙይ ከዓ  ኣምላኸይ! ኣምላኸይ! ንምንታይ ኃደግካኒ?  ማለት እዩ።
40027047	ገሊኦም ካብቶም ኣብኡ ቆይሞም ዝነበሩ ሰባት ነዙይ ምስ ሰምዑ   እዙይስ ንኤልያስ እዩ ዝጽውዕ ዘሎ!  በሉ።
40027048	ሽዑ ሓደ ኻብኣቶም ጐይዩ፤ ሰፍነግ ወሲዱ ኣብ መጺጽ ኣሊኹ ኣብ ዘንጊ ኣሲሩ ንኽሰትዮ ኣቕረበሉ።
40027049	ገሊኦም ግና  ኅደግዎ! ኤልያስ መጺኡ ዘድኅኖ እንተ ኾይኑ ኽንርኢ ኢና!  በሉ።
40027050	ኢየሱስ ደጊሙ ብዓብዪ ድምፂ ጸርሐ፤ ነፍሱ ድማ ወፀት።
40027051	እንሆ ኸዓ መጋረጃ ቤተ መቕደስ ካብ ላዕሊ ኽሳዕ ታሕቲ ኣብ ክልተ ተቐደደ፤ ምድሪ ተናወጸት፤ ኣኻውሕ ድማ ተጨደዱ።
40027052	መቓብራትውን ተኸፍቱ፤ ሞይቶም ዝነበሩ ናይ ብዙኃት ቅዱሳን ሬሳታት ድማ ካብ ሞት ተሥኡ።
40027053	ከካብ መቓብሮም ወፂኦም ድኅሪ ትንሣኤኡ ናብታ ቕድስቲ ኸተማ ኣተዉ፤ ንብዙኃትውን ተርኣይዎም።
40027054	እቲ ሓለቓ ሚእትን እቶም ንኢየሱስ ክሕልዉ ምስኡ ዝነበሩን ከዓ ነቲ ምንዋጽ ምድርን ነቲ ዝኾነ ነገራትን ርእዮም  እዙይስ እማን ወዲ እግዚኣብሔር እዩ!  እናበሉ የመና ፈርኁ።
40027055	ኣብኡ ኸዓ ንኢየሱስ እናኣገልገላኦ ኻብ ገሊላ ጀሚረን ዝተኸተላኦ ብዙኃት ኣንስቲ ብርኁቕ ይዕዘባ ነበራ።
40027056	ካብኣተንውን ማርያም መግደላዊት ማርያም እኖ ያዕቆብን ዮሳን እኖ ደቂ ዘብዴዎስን ነበራ።
40027057	ምስ መሰየ ግና ዮሴፍ ዝተብሃለ ሃብታም ሰብኣይ ካብ ኣርማትያስ መጸ። ንሱ ኸዓ ደቀ መዝሙር ኢየሱስ ነበረ።
40027058	ናብ ጲላጦስ ቀሪቡ ድማ ናይ ኢየሱስ ሥጋ ኽህቦ ለመነ። ሽዑ ጲላጦስ ክህብዎ ኣዘዘ።
40027059	ዮሴፍ ድማ ነቲ ናይ ኢየሱስ ሥጋ ወሲዱ ብጽሩይ ጻዕዳ ሓሪ ገነዞ፤
40027060	ኣብቲ ኣብ ኰዂሒ ዘውቀሮ ናይ ባዕሉ ሓድሽ መቓብርውን ቀበሮ፤ ሓደ ዓብዪ እምኒ ኣንከባሊሉ ድማ ነቲ ኣፍ መቓብር ዓጽይዎ ኸደ።
40027061	ኣብኡ ኸዓ ማርያም መግደላዊትን እታ ኻልአይታ ማርያምን መንጽር እቲ መቓብር ተቐሚጠን ነበራ።
40027062	ንጽባሒቱ ድኅሪ እታ መዓልቲ ምድላው ሊቃነ ካህናትን ፈሪሳውያንን ተኣከቡ እሞ ናብ ጲላጦስ ከይዶም
40027063	 ጐይታና! እቲ መስሓቲ ብሕይወቱ እንተሎ ድኅሪ ሠለስተ መዓልቲ ኽትሥእ እየ› ከምዝበለ ዘከርና።
40027064	ስለዙይ ደቀ መዛሙርቱ መጺኦም ከይሰርቅዎ ንሕዝቢ ኸዓ ካብ ሞት ተሢኡ ኸይብሉ እሞ ካብ እታ ቐዳመይቲ እታ ዳኅረወይቲ ጌጋ ዝገደደት ከይትኸውንስ ክሳዕ ሣልሳይ መዓልቲ እቲ መቓብር ብጽኑዕ ኽሕሎ ኣዝዝ!  በልዎ።
40027065	ጲላጦስ ከዓ  ሓለውቲ ኂዝኩም ኪዱ እሞ ከም እትፈልጥዎ ጌርኩም ኣጽኒዕኹም ሓልዉ  በሎም።
40027066	ንሳቶም ድማ ኸይዶም ነቲ ናይ መቓብር እምኒ ብማኅተም ኃቲሞም ነቲ መቓብር ብወታደራት ኣጽኒዖም ኣሐለውዎ።
40028001	ድኅሪ ሰንበት ለይቲ ናብታ ቐዳመይቲ መዓልቲ ናይ ሰሙን ዘውግሕ ማርያም መግደላዊትን እታ ኻልአይታ ማርያምን ነቲ መቓብሩ ኽሪኣ መጻ።
40028002	እንሆ መልኣኽ እግዚኣብሔር ካብ ሰማይ ወረደ እሞ ዓብዪ ምንቅጥቃጥ ምድሪ ኾነ፤ ቅርብ ኢሉ ኸዓ ነቲ እምኒ ኣንከባሊሉ ኣብ ልዕሊኡ ተቐመጠ።
40028003	ትርኢቱ ኸም መብረቕ ዘንጸባርቕ ክዳኑ ድማ ኸም በረድ ፃዕዳ ነበረ።
40028004	እቶም ሓለውቲ መቓብር ድማ ፈሪሖም ኣንቀጥቀጡ፤ ከም ዝሞቱውን ኮኑ።
40028005	እቲ መልኣኽ ድማ መሊሱ ነተን ኣንስቲ  ንስኻትክንስ ነቲ ዝተሰቕለ ኢየሱስ ትደልያ ኸም ዘለኽን እፈልጥ እየ እሞ ኣይትፍርኃ።
40028006	ንሱ ኣብዙይ የለን፤ ከምቲ ዝበሎ ተሢኡ እዩሞ ንዕነ ነታ ጐይታ ተቐቢሩላ ዝነበረ ሥፍራ ረአያ።
40028007	ቀልጢፍክን ከይድክን ንደቀ መዛሙርቱ ካብ ሞት ተሢኡ እዩ፤ እንሆ ንሱ ናብ ገሊላ ኽቕድመኩም እዩ፤ ኣብኡ ድማ ኽትርእይዎ ኢኹም› ኢልክን ንገራኦም፤ እንሆ ነጊረክን ኣለኹ!  በለን።
40028008	ንሳተን ከዓ ኻብቲ መቓብር ብፍርኃትን ብዝለዓለ ታሕጓስን ቀልጢፈን ወፃ፤ ንደቀ መዛሙርቱ ኸበሥራኦም ድማ ጐየያ።
40028009	ክነግራኦም እናኸዳ እንተለዋ እንሆ ኢየሱስ ተራኸበን እሞ  ሰላም ንኣኻትክን ይኹን!  በለን። ንሳተን ከዓ ቕርብ ኢለን እግሩ ኂዘን ሰገዳሉ።
40028010	ሽዑ ኢየሱስ  ኣይትፍርኃ! ናብ ኣኅዋተይ ከይድክን ናብ ገሊላ ክኸዱ ንገራኦም ኣብኡ ድማ ኽርእዩኒ እዮም  በለን።
40028011	ንሳተን ምስ ከዳ እንሆ ገሊኣቶም ካብቶም ወታደራት ናብታ ኸተማ ኣትዮም ኲሉ እቲ ዝኾነ ንሊቃነ ካህናት ነገርዎም።
40028012	ንሳቶም ድማ ምስቶም ዓበይቲ ተኣኪቦም መኸሩ፤ ብዙኅ ገንዘብ ከዓ ነቶም ወታደራት ሃብዎም።
40028013	 ንሕና ደቂስና እንተለና ደቀ መዛሙርቱ ብለይቲ መጺኦም ሰሪቖምዎ› ኢልኩም ንገሩ።
40028014	እዝ ነገር እዙይ ኣብቲ ሹም ኣሕዛብ እንተ ተሰምዐ ንሕና ኽነረድኦ ኢና፤ ንኣኻትኩም ድማ ሽግር ከም ዘይበጽሐኩም ክንገብር ኢና  በልዎም።
40028015	ንሳቶም ድማ ገንዘብ ተቐቢሎም ከምቲ ዝነገርዎም ገበሩ። እዝ ነገርዙይ ክሳዕ ሎሚ ኣብ ኣይሁድ ይንገር ኣሎ።
40028016	እቶም ዓሠርተ ሓደ ደቀ መዛሙርቱ ድማ ናብቲ ኢየሱስ ክኸዱ ዝነገሮም እምባ ናይ ገሊላ ኸዱ።
40028017	ምስ ረአይዎ ኸዓ ሰገዱሉ፤ ገሊኦም ግና ተጠራጠሩ።
40028018	ኢየሱስ ከዓ ቐሪቡ  ሥልጣን ሰማይን ምድርን ኲሉ ተውሂቡኒ ኣሎ፤
40028019	እምበኣር ኪዱ እሞ ንኹሎም ኣሕዛብ ብስም ኣብን ወልድን መንፈስ ቅዱስን እናጥመቕክምዎም ደቀ መዛሙርተይ ግበርዎም።
40028020	ነቲ ዝኣዘዝኩኹም ኲሉ ምእንቲ ኽሕልዉዎ መሃርዎም! እንሆ ኣነ ድማ ኽሳዕ መወዳእታ ዓለም ኲሉ ጊዜ ምሳኻትኩም እየ  በሎም።
41001001	ናይ ወዲ እግዚኣብሔር ናይ ጐይታና ኢየሱስ ክርስቶስ ወንጌል መጀመርታ እዙይ እዩ።
41001002	-
41001003	ከምቲ ኣብ መጻሕፍቲ ነቢያት፦  እንሆ ጐደና እግዚኣብሔር ጽረጉ መንገድታቱ ኸዓ ኣቕንዑ !› እናበለ ናይ ሓደ ኣብ ምድረ በዳ ዝእውጅ ድምፂ ቀቅድሜኻ መንገድኻ ዝጸርግ ልኡኸይ እሰደልካ ኣለኹ  ዝብል ከም ዝተጽሓፈ
41001004	ዮሓንስ ኣብ ምድረ በዳ እናጥመቐን ንኅድገት ኃጢኣት ዝኸውን ናይ ንስሓ ጥምቀት እናሰበኸን መጸ።
41001005	ኲሎም ሰብ ይሁዳን ሰብ ኢየሩሳሌምን ናብኡ እናኸዱ ኃጢኣቶምውን እናተናዘዙ ኣብ ሩባ ዮርዳኖስ ብእኡ ይጥመቑ ነበሩ።
41001006	ዮሓንስ ክዳኑ ኻብ ፀጕሪ ግመል ዝተሠርሐ ዕጣቕ ሕቝኡ ድማ ኣዲም ቀለቡውን ኣንበጣን መዓር ጽዴናን ነበረ።
41001007	ንሱ ኸዓ  ኻባይ ዝብርትዕ ኣነ ደኒነ ስራኽ ኣሣእኑ ኽፈትሐሉ ዘይበቅዕ ብድኅረይ ይመጽእ ኣሎ።
41001008	ኣነ ብማይ አጥምቐኩም ኣለኹ፤ ንሱ ግና ብመንፈስ ቅዱስ ከጥምቐኩም እዩ  እናበለ ይሰብኽ ነበረ።
41001009	በቲ ጊዜ እቱይ ከዓ ኢየሱስ ካብ ናዝሬት ናይ ገሊላ መጸ፤ ኣብ ሩባ ዮርዳኖስ ድማ ብዮሓንስ ተጠመቐ።
41001010	ኢየሱስ ካብ ማይ ምስ ወፀ ሽዑ ንሽዑ ሰማያት እንትኽፈታ መንፈስ ቅዱስ ድማ ብኣምሳል ርግቢ ኣብ ልዕሊኡ እንትዓልብ ረአየ።
41001011	 ብኣኻ ዝተሓጐስኩ ዝፈትወካ ወደይ ንስኻ ኢኻ  ዝብል ድምፂ ካብ ሰማያት መጸ።
41001012	ሽዑ ንሽዑ ኸዓ መንፈስ ቅዱስ ናብ በረኻ ኣውጽኦ።
41001013	ኣብቲ በረኻ ድማ ብሰይጣን እናተፈተነ ኣርብዓ መዓልትን ኣርብዓ ለይትን ጸንሐ፤ ምስ ኣራዊት ከዓ ነበረ፤ መላእኽቲውን ኣገልገልዎ።
41001014	ድኅሪ ምእሳር ዮሓንስ ኢየሱስ ናብ ገሊላ መጺኡ ወንጌል መንግሥቲ እግዚኣብሔር ሰበኽ።
41001015	ኣስዒቡ  እዋኑ በጺሑ እዩ፤ መንግሥተ ሰማያት ቀሪባ እያ እሞ ንስሓ እተዉ! ብወንጌልውን እመኑ!  ይብል ነበረ።
41001016	ብጥቓ ባሕሪ ገሊላ ኽኃልፍ እንተሎ ስምዖንን ኃዉ እንድርያስን ኣሥገርቲ ዓሣ ስለ ዝነበሩ መርበቦም ናብ ባሕሪ ኸውርዱ እንተለዉ ረአየ።
41001017	ኢየሱስ ድማ  ኣሥገርቲ ሰብ ክገብረኩምስ ንዑ ተኸተሉኒ!  በሎም።
41001018	ንሳቶም ድማ መርበቦም ኃዲጎም ሽዑ ንሽዑ ተኸተልዎ።
41001019	ካብኡ ቝሩብ ኅልፍ ምስ በለ ድማ ንያዕቆብ ወዲ ዘብዴዎስን ንኃዉ ዮሓንስን ኣብ ጃልባኦም ኮይኖም መርበቦም ከተዓራርዩ እንተለዉ ረአዮም እሞ
41001020	ጸውዖም። ንሳቶም ከዓ ነቦኦም ዘብዴዎስ ምስ ሠራሕተኛታቱ ኣብ ጃልባ ኃዲጎም ተኸተልዎ።
41001021	ኢየሱስን ደቀ መዛሙርቱን ናብ ቅፍርናሆም ከዱ፤ ኢየሱስ ድማ ብሰንበት ናብ ቤተ ጸሎት ኣይሁድ ኣትዩ ኽምህር ጀመረ።
41001022	ከምቶም መምህራን ሕጊ ዘይኮነስ ከም በዓል ሥልጣን ይምህሮም ስለ ዝነበረ ብትምህርቱ ተገረሙ።
41001023	እንሆ ኸዓ ኣብቲ ቤተ ጸሎቶም ርኹስ መንፈስ ዝኃደሮ ሓደ ሰብ ነበረ።
41001024	እናእወየ  ናይ ናዝሬት ኢየሱስ! ንስኻ ምሳና እንታይ ኣለካ? ክተጥፍአናዶ መጺእኻ? ንስኻ ናይ እግዚኣብሔር ቅዱስ ምዃንካ ፈሊጠካ ኣለኹ  በለ።
41001025	ኢየሱስ ድማ  ስቕ በል! ካብኡውን ውፃእ!  ኢሉ ገሠጾ።
41001026	እቲ ርኹስ መንፈስ ከዓ ነቲ ሰብ ፈርፈር ኣበሎ፤ ብዓብዪ ድምፂ እናእወየ ድማ ኻብኡ ወፀ።
41001027	ኲላቶም ከዓ  እንታይ ደኣ እዩ እዝ ሓድሽ ትምህርቲ እዙይ? ንርኹሳት መናፍስቲ ብሥልጣን ይእዝዞም ንሳቶምውን ይእዘዝዎ  እናበሉ ንስንሳቶም እናተጠያየቑ ተገረሙ።
41001028	ሽዑ ዝናኡ ኣብ ኲሉ ኸባቢ ገሊላ ተሰምዐ።
41001029	ሽዑ ኢየሱስ ካብ ቤተ ጸሎት ኣይሁድ ወፂኡ ምስ ያዕቆብን ዮሓንስን ናብ እንዳ ስምዖንን እንድርያስን ኣተወ።
41001030	ሓማት ስምዖን ከዓ ረስኒ ሓሚማ ደቂሳ ነበረት እሞ ሽዑ ብዛዕባኣ ነገርዎ።
41001031	ኢየሱስ ድማ ናብኣ ቐሪቡ ብኢዳ ኂዙ ኣተሥኣ እሞ እቲ ረስና ሽዑ ንሽዑ ኃደጋ፤ ንሳ ድማ ተሢኣ ኣገልገለቶም።
41001032	ፀሓይ ዓሪቡ ምስ መሰየ ንዂሎም ሕሙማትን ኣጋንንቲ ዝኃደርዎምን ናብኡ ኣምጽእዎም።
41001033	እቶም ናይታ ኸተማ ሰባት ኲሎም ድማ ኣብቲ በሪ ተኣከቡ።
41001034	ንሱ ድማ ብዝተፈላለየ ሕማም ንዝሳቐዩ ብዙኃት ሰባት ኣሕወየ፤ ብዙኃት ኣጋንንቲውን ኣውፅአ፤ እቶም ኣጋንንቲ ኸዓ ንሱ መን ምዃኑ ይፈልጥዎ ስለ ዝነበሩ ኽዛረቡ ኣይፈቐደሎምን።
41001035	ኢየሱስ ጎሕ እንተይቀደደ ገና ፀልማት እንተሎ ተሢኡ ወፀ፤ ናብ ጽምዊ ቦታ ኸይዱ ድማ ኣብኡ ጸለየ።
41001036	ስምዖንን እቶም ምስኡ ዝነበሩን ድማ ኽደልይዎ ኸዱ።
41001037	ምስ ረኸብዎ ኸዓ  ኲሉ ሰብ እኮ ይደልየካ እዩ ዘሎ  በልዎ።
41001038	ንሱ ድማ  ኣብኡ ምእንቲ ኽሰብኽ ናብተን ኣብዝ ኸባቢ ዘለዋ ኻልኦት ዓድታት ንኺድ፤ ብዛዕባ እዙይ እየ መጺአ ዘለኹሞ  በሎም።
41001039	ኣብ ኣብያተ ጸሎት ኣይሁድ እናሰበኸን ኣጋንንትውን እናውፅአን ኣብ ኲሉ ገሊላ ይዘዋወር ነበረ።
41001040	ሓደ ለምጻም ናብኡ መጺኡ ተምበርኪኹ  ፍቓድካ እንተ ደኣ ኾይኑስ ክተንጽሀኒ ትኽእል ኢኻ  እናበለ ለመኖ።
41001041	ኢየሱስ ከዓ ራህርሀሉ፤ ኢዱ ዘርጊሑ ድማ ዳህሰሶ፤  ፍቓደይ እዩ ንጻህ!  በሎ።
41001042	እዙይ ምስ በሎ ሽዑ ንሽዑ ኻብ ለምጹ ነጽሀ።
41001043	-
41001044	ኢየሱስ ድማ  ንሓደኳ ኸይትነግር ተጠንቀቕ! ግና ኼድካ ርእስኻ ንካህን ኣርኢ፤ ንኣኣቶም ምስክር ምእንቲ ክኾኖም ድማ ከምቲ ሙሴ ዝኣዘዞ መባእ ኣቕርብ!  ኢሉ ብብርቱዕ ኣጠንቀቖ።
41001045	ንሱ ኸዓ ወፂኡ ብዙኅ ኽነግር ጀመረ ኢየሱስ ከዓ ኣብ ጽምዊ ቦታ ደኣ ነበረ እምበር ብገሃድ ናብ ከተማ ምእታው ኣይከኣለን፤ እቶም ሕዝቢ ድማ ኻብ ኲሉ ቦታ ናብኡ ይመጹ ነበሩ።
41002001	ኢየሱስ ድኅሪ ቑሩብ መዓልቲ ናብ ቅፍርናሆም ተመሊሱ መጸ፤ ኣብ ገዛ ኸም ዘሎውን ተሰምዐ።
41002002	መረባ ኽሳዕ ዝጸቦም ብዙኃት ሰባት ናብኡ ተኣከቡ፤ ቓሉውን ይነግሮም ነበረ።
41002003	ኣርባዕተ ሰባት ድማ ንሓደ መፃጕዕ ብዓራት ፆይሮም ናብኡ ኣምጽኡ።
41002004	ካብ ጻዕቒ ሕዝቢ ዝተልዓለ ናብኡ ኸእትውዎ ስለ ዘይከኣሉ ናብቲ ናሕሲ ደይቦም በቲ ኢየሱስ ዝነበሮ ወገን ነቲ ናሕሲ ኣፍሪሶም ነቲ መፃጕዕ ምስቲ ደቂሱሉ ዝነበረ ዓራት ናብኡ ኣውረድዎ።
41002005	ኢየሱስ ከዓ እምነቶም ርእዩ ነቲ መፃጕዕ  ወደይ! ኃጢኣትካ ተኃዲጉልካ እዩ  በሎ።
41002006	-
41002007	እንሆ ኸዓ ገሊኣቶም ካብ መምህራን ሕጊ ኣብኡ ተቐሚጦም ነበሩ፤ ብልቦም ድማ  ንምንታይ እዩ እዝ ሰብ እዙይ ከምዙይ ኢሉ ዝዛረብ? ንእግዚኣብሔር ኢዩ ዝጻረፍ ዘሎ ብዘይ ሓደ እግዚኣብሔር ኃጢኣት ክኃድግ ዝኽእል መን እዩ?  እናበሉ የሓስቡ ነበሩ።
41002008	ኢየሱስ ድማ ብልቦም እዝ ሓሳብዙይ ይሓስቡ ኸም ዘለዉ ሽዑ ንሽዑ ብመንፈሱ ፈሊጡ ኸምዙይ በሎም፦  ስለምንታይ ብልብኹም ከምዙይ ትሓስቡ ኣለኹም?
41002009	ኣየናይ ይቐልል? ነዝ መፃጕዕ እዙይ ኃጢኣትካ ተኃዲጉልካ› ምባልዶ ወይ ተሥእ እሞ ዓራትካ ኣልዒልካ ኺድ!› ምባል?
41002010	እምበኣር ወዲ ሰብ ኣብ ምድሪ ኃጢኣት ክኃድግ ሥልጣን ከም ዘለዎ ምእንቲ ኽትፈልጡ እዩ  ኢሉ ነቲ መፃጕዕ
41002011	 ተሥእ እሞ ዓራትካ ተሰኪምካ ናብ ገዛኻ ኺድ! እብለካ ኣለኹ  በሎ።
41002012	እቲ መፃጕዕ ድማ ሽዑ ንሽዑ ተሢኡ ዓራቱ ኣልዒሉ ኣብ ቅድሚ ዂሎም ወፀ። ስለዙይ ድማ ዂሎም ተደነቑ እሞ  ከምዙይ ዝበለ ከቶ ኣይረአናን  እናበሉ ንእግዚኣብሔር ኣመስገኑ።
41002013	ድኅርዙይ ኢየሱስ ናብ ወሰን ባሕሪ ኣቢሉ ኸደ፤ ኲሎም እቶም ሕዝቢውን ናብኡ መጹ፤ ይምህሮምውን ነበረ።
41002014	ክኃልፍ እንተሎ ድማ ንሌዊ ወዲ እልፍዮስ ኣብቲ ቐረጽ ዝቕረጸሉ ተቐሚጡ ረአዮ እሞ  ተኸተለኒ!  በሎ፤ ንሱ ኸዓ ተሢኡ ተኸተሎ።
41002015	ድኅርዙይ ኢየሱስ ኣብ ገዛ ሌዊ ኣብ ማእዲ ተቐመጠ፤ ዝተኸተልዎ ብዙኃት ነበሩሞ ብዙኃት ቀረጽትን ኃጥኣንንውን ምስ ኢየሱስን ምስ ደቀ መዛሙርቱን ተቐመጡ።
41002016	እቶም መምህራን ሕግን ፈሪሳውያንን ኢየሱስ ምስ ተቐበልቲ ቐረጽን ኃጥኣንን ክበልዕን ክሰትን ምስ ረአይዎ ንደቀ መዛሙርቱ  ስለምንታይ መምህርኩም ምስ ተቐበልቲ ቐረጽን ኃጥኣንን ዝበልዕን ዝሰትን?  በልዎም።
41002017	ኢየሱስ ከዓ ሰሚዑ   ንሓኪምስ ሕሙማት እምበር ጥዑ ያት ኣይደልይዎን እዮም፤ ኣነ ኸዓ ንኃጥኣን እምበር ንጻድቃን ክጽውዕ ኣይመጻእኹን  በሎም።
41002018	ደቀ መዛሙርቲ ዮሓንስን ፈሪሳውያንን ይጾሙ ነበሩ። ሰባት መጺኦም  ደቀ መዛሙርቲ ዮሓንስን ደቀ መዛሙርቲ ፈሪሳውያንን ይጾሙ እዮም ስለምንታይ ደኣ ደቀ መዛሙርትኻ ዘይጾሙ?  ኢሎም ንኢየሱስ ጠየቕዎ።
41002019	ኢየሱስ ከዓ፦  መርዓዊ ምስኣቶም እንተሎ ኣዕርኽቲ መርዓዊ ኽጾሙዶ ይኽእሉ? መርዓዊ ምስኣቶም እንተሎ ኽጾሙ ኣይግብኦምን።
41002020	እንተኾነ መርዓዊ ኻብኣቶም ዝውሰደላ መዓልቲ ኽትመጽእ እያ፤ ሽዑ ኽጾሙ እዮም።
41002021	ሓድሽ ቊራጽ ዓለባ ኣብ ብላይ ክዳን ዝልግብ ከቶ የለን፤ እንተኾይኑውን እቲ ሓድሽ መልገባ ነቲ ብላይ ይቐዶ፤ ምቕዳዱ ኸዓ ዝገደደ ይኸውን።
41002022	ንሓድሽ ወይኒ ኣብ ብላይ ኣሕርብቲ ዝመልእ የለን፤ እንተኾይኑውን እቲ ሓድሽ ወይኒ ነቲ ብላይ ኣሕርብቲ ይቐዶሞ እቲ ወይኒ ይፈስስ፤ እቲ ኣሕርብቲውን ይበላሾ። ንሓድሽ ወይኒ ግና ኣብ ሓድሽ ሓርቢ ይመልእዎ  በሎም።
41002023	ኢየሱስ ብሰንበት ብማእኸል ዝሩእ ገራሁ ኽኃልፍ እንተሎ ደቀ መዛሙርቱ እናኸዱ ሸዊት እናቐንጠቡ ምብላዕ ጀመሩ።
41002024	ፈሪሳውያን ከዓ  እስኪ ርአ! ደቀ መዛሙርትኻ ስለምንታይ ብሰንበት ክግበር ዘይተፈቕደ ይገብሩ ኣለዉ?  በልዎ።
41002025	-
41002026	ኢየሱስ ድማ  ብዘመን ኣብያታር ሊቀ ካህናት ዳዊት ምስ ሰኣነን ምስ ጠመየን ንሱ ምስቶም ምስኡ ዝነበሩ ኾይኑ እንታይ ድዩ ዝገበረ? ኣብ ቤተ እግዚኣብሔር ኣትዩ እቲ ኻህናት ጥራሕ እምበር ካልኦት ክበልዕዎ ዘይተፈቐደ ኅብስተ ቝርባን ከም ዝበልዐን ነቶም ምስኡ ዝነበሩውን ከም ዝሃቦምንዶ ኣየንበብኩምን ኢኹም?  በሎም።
41002027	 ሰንበት እያ ምእንቲ ሰብ ዝተፈጥረት እምበር ሰብ ምእንቲ ሰንበት ኣይተፈጥረን።
41002028	እምበኣርከስ ወዲ ሰብ ጐይታ ሰንበትውን እዩ  በሎም።
41003001	ኢየሱስ መሊሱ ናብ ቤተ ጸሎት ኣይሁድ ኣተወ፤ ኣብኡ ኸዓ ኢዱ ዝሰለለት ሰብ ነበረ።
41003002	ምእንቲ ክኸስዎ ድማ ብሰንበት ዘሕውዮ እንተ ኾይኑ ይጸናተውዎ ነበሩ።
41003003	ኢየሱስ ከዓ ነቲ ኢዱ ዝሰለለት ሰብ  ተሥእሞ ኣብ ማእኸል ደው በል!  በሎ።
41003004	ንኣኣቶም ድማ  ብሰንበትስ ጽቡቕ ምግባርዶ ወይ ክፉእ ምግባር? ነፍሲ ምድኃንዶ ወይ ምቕታል ይግባእ?  በሎም። ንሳቶም ግና ስቕ በሉ።
41003005	በቲ ትረት ልቦም ጕህዩ ነቶም ኣብ ዙርያኡ ዝነበሩ ዂሎም ብቝጥዓ ጠመቶም፤ ነቲ ሰብኣይ ከዓ  ኢድካ ዘርግሕ!  በሎ፤ ንሱ ድማ ዘርግሓ፤ እታ ኢዱውን ሓወየት።
41003006	ፈሪሳውያን ድማ ወፂኦም ብቕልጡፍ ከመይ ገይሮም ከም ዝቐትልዎ ምስ ናይ ሄሮድስ ሰባት ተማኸሩ።
41003007	ኢየሱስ ምስ ደቀ መዛሙርቱ ናብ ባሕሪ ኣግለሰ፤ ካብ ይሁዳን ካብ ገሊላን ከዓ ብዙኃት ሰባት ሰዓብዎ።
41003008	ከምኡውን ብዙኅ ሕዝቢ ነቲ ዂሉ ዝገበሮ ሰሚዑ ኻብ ኢየሩሳሌም ካብ ኤዶምያስ ካብ ማዕዶ ዮርዳኖስ ካብ ዙርያ ጢሮስን ሲዶናን ናብኡ መጸ።
41003009	ብምኽንያት ብዝኂ ሕዝቢ ሰብ ምእንቲ ኸይዳፍኦ ጃልባ ኣዳልዮም ክጸንሑሉ ንደቀ መዛሙርቱ ነገሮም።
41003010	ንብዙኃት ኣሕውይዎም ነበረ እሞ ሕማም ዘለዎም ኲሎም ምእንቲ ኽነኽእዎ ኣብ ልዕሊኡ ኽሳዕ ዝወድቁ ይደፋፍኡ ነበሩ።
41003011	እቶም ርኹሳት መናፍስቲ ምስ ረአይዎ  ንስኻ ወዲ እግዚኣብሔር ኢኻ!  ኢሎም እናጸርሑ ኣብ ቅድሚኡ ይወድቁ ነበሩ።
41003012	ንሱ ግና ከየግህድዎ ኣበርቲዑ ኣዘዞም።
41003013	ኢየሱስ ናብ እምባ ደይቡ ነቶም ዝደለዮም ጸውዖም፤ ንሳቶም ከዓ ናብኡ መጹ።
41003014	ምስኡ ክኾኑን ክሰብኩ ምእንቲ ኽልእኾምን ዓሠርተ ኽልተ መሪጹ  ሓዋርያት  ኢሉ ሰመዮም።
41003015	ሕሙማት ከሕውዩን ኣጋንንቲ ኸውፅኡን ድማ ሥልጣን ሃቦም።
41003016	እቶም ዓሠርተ ኽልተ ድማ፦  ጴጥሮስ  ኢሉ ዝሰመዮ ስምዖን
41003017	እቶም  ቦኣኔርጌስ  ማለት  ደቂ ነጐድጓድ  ኢሉ ዝሰመዮም ደቂ ዘብዴዎስ ያዕቆብን ኃዉ ዮሓንስን
41003018	እንድርያስን ፊልጶስን በርተሎሜዎስን ማቴዎስን ቶማስን ወዲ እልፍዮስ ያዕቆብን ታዴዎስን ስምዖን ቀነናዊን
41003019	እቲ ኣኅሊፉ ዝሃቦ ይሁዳ ኣስቆሮታዊን እዮም።
41003020	ኢየሱስ ናብ ገዛ ምስ ኣተወ ኸዓ ንሱን ደቀ መዛሙርቱን ምብላዕ ምግቢ ኽሳዕ ዝስእኑ መሊሱ ብዙኅ ሕዝቢ ተኣከበ።
41003021	እቶም ኣዝማዱ ኸዓ  ዓቢዱ እዩ  እንትበሃል ሰሚዖም ክኅዝዎ መጹ።
41003022	ካብ ኢየሩሳሌም ዝወረዱ መምህራን ሕጊ ድማ  ብኤል ዜቡል ኂዝዎ ኣሎ፤ ንአጋንንቲውን ብሓለቓ ኣጋንንቲ እዩ ዘውጽኦም ዘሎ  በሉ።
41003023	ኢየሱስ ድማ ጸውዖም፤ ብምስላታት ከዓ ኸምዙይ በሎም፦  ሰይጣን ንሰይጣን ከመይ ገይሩ ኸውፅኦ ይኽእል?
41003024	ሓንቲ መንግሥቲ ንስንሳታ እንተ ተፈላልያ እታ መንግሥቲ እቲኣ ኽትቀውም ኣይትኽእልን።
41003025	ሓንቲ ስድራውን ንስንሳታ እንተ ተፈላልያ እታ ስድራ እቲኣ ኽትቀውም ኣይትኽእልን።
41003026	ሰይጣን ከዓ ንስንሳቱ ተጻሊኡ እንተ ተፈላልዩ ይጠፍእ ደኣ እምበር ኣይቐውምን።
41003027	ነቲ ኃያል ቅድም እንተይኣሰረ ኣብ ገዛ ኃያል ኣትዩ ንብረቱ ኽጕርጕር ዝኽእል ሓደኳ የለን። ምስ ኣሰሮ ግና ነቲ ገዝኡ ኽጕርጕር ይኽእል።
41003028	እማን እብለኩም ኣለኹ፤ ንደቂ ሰብ ኲሉ ኃጢኣትን ጸርፍን ክኅደገሎም እዩ።
41003029	እቲ ንመንፈስ ቅዱስ ዝጸረፈ ግና ንዘለዓለም ኲነኔ ደኣ ይኾኖ እምበር ፈጺሙ ኣይኅደገሉን እዩ። 
41003030	ከምዙይ ዝበሎም ድማ  ርኹስ መንፈስ ኃዲርዎ  ስለ ዝበልዎ እዩ።
41003031	እኖኡን ኣኅዋቱን ናብኡ መጹ፤ ኣብ ደገ ቖይሞም ከዓ ኽጽውዕዎ ለኣኹሉ።
41003032	ብዙኅ ሕዝቢ ኣብ ዙርያኡ ተቐሚጡ ነበረሞ  እንሆ እኖኻን ኣኅዋትካን ኣብ ወፃኢ ደው ኢሎም ይደልዩኻ ኣለዉ  በልዎ።
41003033	ንሱ ድማ  እኖይ መን እያ? ኣኅዋተይከ እንመን እዮም?  ኢሉ መለሰሎም።
41003034	ነቶም ኣብ ዙርያኡ ተቐሚጦም ዝነበሩ እናጠመተ  እኖይን ኣኅዋተይንስ እኒሀዉ  በለ።
41003035	 ናይ እግዚኣብሔር ፍቓድ ዝገብር ኲሉ ኃወይን ሓፍተይን እኖይን ኢዩ  በሎም።
41004001	ብድኅሪኡ ኢየሱስ ኣብ ገምገም ባሕሪ ኾይኑ ኽምህሮም ጀመረ። ኣብ ባሕሪ ናብ ጃልባ ደይቡ ኽሳዕ ዝቕመጥ ብዙኅ ሕዝቢ ናብኡ ተኣከበ፤ ዂሉ እቲ ሕዝቢ ኸዓ ኣብ ገምገም ባሕሪ ኣብ ምድሪ ነበረ።
41004002	ብምስላታት ገይሩ ብዙኅ ነገራት መሃሮም። ክምህሮም እንተሎ ድማ ኸምዙይ በሎም፦
41004003	 ስምዑ ! እንሆ ዘራኢ ኽዘርእ ወፈረ።
41004004	ክዘርእ እንተሎ ሓድሓደ ዘርኢ ኣብ ወሰን መንገዲ ወደቐ፤ ኣዕዋፍ መጺአን ድማ በልዐኦ።
41004005	ገሊኡ ድማ ብዙኅ ሓመድ ኣብ ዘይብሉ ዂሒ ወደቐ፤ ዕምቈት ሓመድ ስለ ዘይብሉ ኸዓ ቐልጢፉ በቖለ።
41004006	ፀሓይ ምስ በረቐ ግና ሃጐጐ፤ ሱር ስለ ዘይነበሮውን ሓረረ።
41004007	ገሊኡ ኸዓ ኣብ ማእኸል እሾዂ ወደቐ፤ እቲ እሾኽ ከዓ ዓብዩ ሓኒ፤ ፍረውን ኣይሃበን።
41004008	ገሊኡ ድማ ኣብ ጽቡቕ መሬት ወደቐ፤ በቖለ፤ ዓበየ፤ ፈረየውን፤ ገሊኡ ሠላሳ ገሊኡ ስሳ ገሊኡ ኸዓ ሚእቲ ሃበ።
41004009	ዝሰምዕ እዝኒ ዘለዎ ይስማዕ  በሎም።
41004010	ንበይኑ ምስ ኮነ ኸዓ እቶም ኣብ ዙርያኡ ዝነበሩ ምስቶም ዓሠርተ ኽልተ ደቀ መዛሙርት ኮይኖም ብዛዕባ እቲ ምስላታት ጠየቕዎ።
41004011	ንሱ ኸዓ ኸምዙይ በሎም፦  ምፍላጥ ምሥጢር መንግሥቲ እግዚኣብሔር ንኣኻትኩም እዩ ተውሂቡ ዘሎ ነቶም ብወፃኢ ዘለዉ ግና
41004012	ምርኣይ ክርእዩ ግና ኸየስተብህሉ ምስማዕውን ክሰምዑ ግና ኸየስተውዕሉ ንስሓ ኸይኣትዉሞ ምሕረት ከይግበረሎምስ ኲሉ ብምስላ እዩ ዝንገሮም። 
41004013	ከምዙይ ድማ በሎም፦  ነዝ ምስላ እዙይዶ ኣየስተውዓልኩምዎን ኢኹም? ከመይ ጌርኩም ደኣ ንዂሉ ምስላታት ክትርድእዎ ኢኹም?
41004014	እቲ ዘራኢ ቓል እዩ ዝዘርእ።
41004015	ገሊኦም ሰባት ነቲ ኣብ ወሰን መንገዲ ዝተዘርአ እዮም ዝመስሉ፤ ምስ ሰምዑ ሽዑ ንሽዑ ሰይጣን መጺኡ ነቲ ኣብ ልቦም ዝተዘርአ ቓል ይወስዶ።
41004016	ከምኡ ኸዓ ገሊኦም ነቲ ኣብ ኰዂሒ ዝተዘርአ ይመስሉ፤ ነቲ ቓል ምስ ሰምዕዎ ሽዑ ንሽዑ ብሓጐስ ይቕበልዎ።
41004017	ንጊዜኡ እምበር ሡር የብሎምን፤ ደኃር ግና ስለ እቲ ቓል መከራ ወይ ስደት ምስ ኮነ ቐልጢፎም ይኽሕዱ።
41004018	ገሊኦም ከዓ ነቲ ኣብ እሾዂ ዝተዘርአ ይመስሉ፤ ይሰምዑ ፤
41004019	እንተኾነ ኃልዮት እዛ ዓለም እዚኣን ፍቕሪ ሃብትን ካልእ ትምኒትን ኣትዩ ነቲ ቓል የሓንቆ፤ ፍረ ዘይብሉ ድማ ይኸውን።
41004020	ገሊኦም ግና ኸምቲ ኣብ ጽቡቕ ምድሪ ዝተዘርአ እዮም፤ ነቲ ቓል ይሰምዕዎ፤ ይቕበልዎ፤ ገሊኦም ሠላሳ ገሊኦም ስሳ ገሊኦምውን ሚእቲ ይፈርዩ። 
41004021	ኢየሱስ ድማ ኸምዙይ በሎም፦  ሰብ መብራህቲ ኣብሪሁ ኣብ ውሽጢ ኸፈር ወይ ከዓ ኣብ ትሕቲ ዓራት ድዩ ዘቐምጦ? ብርሃኑ ኣብ ዝርአ ቐንዲልዶ ኣይኾነን ዘቐምጦ?
41004022	ዘይገሃድ ኅቡእ ዘይግለጽ ሥዉር የለን።
41004023	ዝሰምዕ እዝኒ ዘለዎ ይስማዕ። 
41004024	መሊሱ ድማ ኸምዙይ በሎም፦  ነቲ እትሰምዕዎ ኣስተብህሉሉ። በቲ እትሰፍሩሉ መስፈር ክስፈረልኩም ክውሰኸልኩምውን እዩ።
41004025	ንዘለዎ ይወሃቦ፤ ነቲ ዘይብሉ ግና እታ ዘላቶ እኳ የኅድግዎ እዮምሞ። 
41004026	ከምዙይ ድማ በለ፦  መንግሥቲ እግዚኣብሔር ኣብ ግራቱ ዘርኢ ኸም ዝዘርእ ሰብ እያ።
41004027	ንሱ ለይቲ ይድቅስ መዓልቲውን ይትሥእ፤ እቲ ዘርኢ ድማ ንሱ እንተይፈለጠ ይበቊል የዓቢውን።
41004028	እታ ምድሪ ባዕላ ተብቊል፤ ቅድም በቕሊ ደኃር ዘለላ፤ ኣብቲ ዘለላ ድማ ብጹሕ ስርናይ፤
41004029	ፈጺሙ ምስ ፈረየ ኸዓ ቐውዒ ስለ ዝበጽሐ ማዕጺድ ይሰድድ። 
41004030	መሊሱ ድማ ኸምዙይ በለ፦  መንግሥቲ እግዚኣብሔር ብምንታይ ክንምስላ? እንታይከ ምስላ ንግበረላ?
41004031	ካብ ኲሉ ዘርኢ ምድሪ ዝነኣሰት ኣብ ምድሪ ኸም እተዘርአት ፍረ ኣድሪ እያ።
41004032	ምስ ተዘርአት ግና ትበቊል፤ ካብ ኲሉ ኣሕምልቲውን ተዓቢ፤ ኣዕዋፍ ሰማይ ኣብ ትሕቲ ጽላላ ኸዕርፋ ኽሳዕ ዝኽእላ ኸዓ ዓበይቲ ጨናፍር ትገብር። 
41004033	ከም መጠን ምስትውዓሎም ነቲ ቓል በዝ ኸምዙይ ዝበለ ምስላታት ይነግሮም ነበረ።
41004034	ብዘይ ምስላ ኣይተዛረቦምን፤ ንደቀ መዛሙርቱ ግና ንበይኖም ኲሉ ይገልጸሎም ነበረ።
41004035	በታ መዓልቲ እቲኣ ምድሪ ምስ መሰየ፤ ንደቀ መዛሙርቱ  ናብ ማዕዶ ንሳገር!  በሎም።
41004036	ነቶም ሕዝቢ ኣፋንዮም ድማ ኣብታ ኢየሱስ ዝነበራ ጃልባ ምስኣቶም ወሰድዎ፤ ካልኦት ጃልባታት ከዓ ኣብኡ ነበራ።
41004037	ብርቱዕ ኣውሎ ንፋስ ተልዓለ፤ እታ ጃልባ ኽሳዕ ማይ እትመልእ ድማ እቲ ማዕበል ነታ ጃልባ ይጸፍዓ ነበረ።
41004038	ኢየሱስ ግና ብወገን ድኅሪት እታ ጃልባ ተተርኢሱ ደቂሱ ነበረ። ደቀ መዛሙርቱ ድማ ኣበራቢሮም  መምህር! ምጥፋእና ኣየኅዝነካን ዲዩ?  በልዎ።
41004039	ንሱ ተሢኡ ነቲ ነፋስ ገሠጾ፤ ነታ ባሕሪ ድማ  ጸጥ በሊ! ህድኢ!  በላ። እቲ ንፋስ ድማ ጸጥ በለ፤ ዓብዪ ህድኣትውን ኮነ።
41004040	ንሱ ኸዓ ንደቀ መዛሙርቱ  ስለምንታይ ትፈርኁ? ክሳዕ ኽንድዙይዶ እምነት የብልኩምን?  በሎም።
41004041	ንሳቶም ግና ኬርና ፈርኁ፤ ንስንሳቶም ድማ  እዝ ንፋስን ባሕርን ዝእዘዝዎስ መን እዩ!  ተበሃሃሉ።
41005001	ኢየሱስን ደቀ መዛሙርቱን ናብ ማዕዶ ባሕሪ ናብ ሃገር ጌርጌሴኖን በጽሑ።
41005002	ካብ ጃልባ ምስ ወረደ ድማ ሓደ ርኹስ መንፈስ ዝኃደሮ ሰብ ካብ መቓብር ወፂኡ ተራኸቦ።
41005003	ንሱ ኣብ መቓብር ይነብር ነበረ፤ ብሰንሰለት ኣሲሩ ኸጽንዖ ዝኽእል ሓደኳ ኣይነበረን።
41005004	ብመቑሕን ብሰንሰለትን ብዙኅ ጊዜ ይእሰር ነበረ፤ እንተኾነ ነቲ ሰንሰለት ይበታትኾ ነቲ መቑሕ ከዓ ይሰባብሮ ስለ ዝነበረ ኂዙ ኸጽንዖ ዝኽእል ሓደኳ ኣይነበረን።
41005005	ኲልሻዕ ድማ ለይትን መዓልትን ኣብ መቓብርን ኣብ እምባታትን ኮይኑ የእዊ፤ ሰብነቱ ኸዓ ብጽንጽልሒት ይትልትል ነበረ።
41005006	ንኢየሱስ ብርሑቕ ምስ ረአዮ ጐዪዩ ሰገደሉ፤
41005007	 ኦ ኢየሱስ ወዲ ልዑ ል እግዚኣብሔር! ንስኻ ምሳይ እንታይ ኣለካ? ከይተሳቕየኒ ብእግዚኣብሔር ኣማኅፂነካ ኣለኹ!  እናበለ ብዓብዪ ድምፂ ኣእወየ።
41005008	እዙይ ከዓ ኢየሱስ  ኣታ ርኹስ መንፈስ! ካብዝ ሰብ እዙይ ውፃእ!  ኢልዎ ስለ ዝነበረ እዩ።
41005009	ኢየሱስ ከዓ  ስምካ መን እዩ?  ኢሉ ጠየቖ። እቲ ጋኔን ድማ  ብዙኃት ኢናሞ ስመይ ለጌዎን› እዩ  ኢሉ መለሰ።
41005010	ካብታ ዓዲ ኣውፂኡ ኸይሰዶም ከዓ ብዙኅ ለመኖ።
41005011	እንሆ ድማ ኣብኡ ኣብቲ ጸግዒ እምባ ብዙኅ መጓሰ ሓሰማታት ተዋፊረን ነበራ።
41005012	ንሳቶም ከዓ ናብተን ሓሰማታት ስደደና እሞ ናብኣተን ክንኣቱ ኢሎም ለመንዎ።
41005013	ኢየሱስ ድማ ፈቐደሎም፤ እቶም ርኹሳት መናፍስቲ ኸዓ ካብቲ ሰብ ወፂኦም ናብተን ሓሰማታት ኣተዉ። እተን ክልተ ሽሕ ዝኣኽላ ሓሰማታት በርጊገን በቲ ጸድፊ ናብቲ ባሕሪ ጠሊቐን ሞታ።
41005014	እቶም ጓሶት ድማ ሃደሙ፤ ኣብ ከተማን ኣብ ዓድታትን ከዓ ኣውረዩ፤ እቶም ሕዝብውን ነቲ ዝኾነ ነገር ክርእዩ ወፁ።
41005015	ናብ ኢየሱስ ምስ መጹ ድማ እቲ ጋኔን ኂዝዎ ለጌዎን ኃዲርዎ ዝነበረ ሰብ ኮፍ ኢሉ ኽዳኑ ተኸዲኑ ናብ ልቡ ተመሊሱ ረአይዎ እሞ ፈርኁ።
41005016	እቶም ዝረአይዎ ድማ ነቲ ብዛዕባ እቲ ጋኔን ኃዲርዎ ዝነበረ ሰብን ብዛዕባ እተን ሓሰማታት ዝኾነ ነገርን ነገርዎም።
41005017	ሽዑ እቶም ሕዝቢ ኻብ ዓዶም ክወጸሎም ክልምንዎ ጀመሩ።
41005018	ኢየሱስ ናብ ጃልባ ኣናደየበ እንተሎ ድማ እቲ ጋኔን ኃዲርዎ ዝነበረ ሰብ ምስኡ ክኸይድ ለመኖ።
41005019	ኢየሱስ ግና ኣይፈቐደሉን፤  ናብ ገዛኻን ናብ ወገናትካን ኪድ! እቲ እግዚኣብሔር ዝገበረልካን ዝመሓረካን ኲሉ ድማ ንገሮም!  በሎ።
41005020	ንሱ ኸዓ እቲ ኢየሱስ ዝገበረሉ ዂሉ ናብ ዴካፖሊስ ዝበሃል ከተማ ኸይዱ ኽነግር ጀመረ፤ ኲሎምውን ተገረሙ።
41005021	ሽዑ ኢየሱስ መሊሱ ብጃልባ ናብ ማዕዶ ምስ ተሳገረ፤ ብዙኅ ሕዝቢ ናብ ወሰን ባሕሪ ናብኡ ተኣከበ።
41005022	ኢያኢሮስ ዝስሙ ሓደ ኻብቶም መራሕቲ ቤተ ጸሎት ኣይሁድ ናብኡ መጸ፤ ምስ ረአዮ ኸዓ ኣብ እግሩ ተደፊኡ ሰገደሉ።
41005023	 ጓለይ ክትመውት ስለ ዝቐረበት ምእንቲ ኃውያ ብሕይወት ክትነብር መጺእኻ ኢድካ ኣንብረላ  እናበለ ኣበርቲዑ ለመኖ።
41005024	ኢየሱስ ድማ ምስኡ ኸደ፤ ብዙኅ ሕዝቢውን ሰዓቦ፤ ኣብ ዙርያኡውን ይደፋፍኡ ነበሩ።
41005025	እንሆ ኸዓ ኻብ ዓሠርተ ኽልተ ዓመት ጀሚሩ ደም ዝፈሳ ሰበይቲ ነበረት።
41005026	ናብ ብዙኃት ሓኻይም ብምኻድ ብዙኅ ተሳቐየት፤ ኲሉ ገንዘባውን ወድአት፤ እንተኾነ ገደዳ ደኣ እምበር ኣይጠቐማን።
41005027	-
41005028	ብዛዕባ ኢየሱስ ምስ ሰምዐት  ክዳኑ እንተ ነኺአ ኽሓዊ እየ፤  ኢላ ብማእኸል እቶም ሕዝቢ ኃሊፋ ብድኅሪኡ መጺኣ ኽዳኑ ነኽአት።
41005029	እቲ ዝፈስስ ዝነበረ ደማ ኸዓ ብቕጽበት ቆመ፤ ካብ ሕማማ ከም ዝሓወየትውን ተፈለጣ።
41005030	ኢየሱስ ከዓ ሽዑ ኻብኡ ኃይሊ ኸም ዝወፀ ብውሽጡ ተፈሊጥዎ ናብቶም ሕዝቢ ግልጽ ኢሉ  መን እዩ ኽዳነይ ዝነኽአ?  በለ።
41005031	ደቀ መዛሙርቱ ድማ  ሕዝቢ ናባኻ እንትጸቓቐጥ እናረአኻ መን እዩ ዝነኽአኒ ትብል ኣለኻ?  በልዎ።
41005032	ኢየሱስ ነቲ እዙይ ዝገበረ ንኽርኢ ምልስ ኢሉ ጠመተ።
41005033	እታ ሰበይቲ ግና እቲ ኣብኣ ዝኾነ ስለ ዝፈለጠት ብፍርኃት እናንቀጥቀጠት መጺኣ ሰገደትሉ፤ ኲሉ እቲ ሓቂውን ነገረቶ።
41005034	ንሱ ኸዓ  ጓለይ እምነትኪ እያ ዘሕወየትኪ ብሰላም ኪዲ! ካብ ሕማምኪውን ሕወዪ!  በላ።
41005035	ኢየሱስ ገና እዙይ ኽዛረብ እንተሎ ካብቲ ገዛ መራሕ ቤተ ጸሎት ኣይሁድ ሰባት መጺኦም  ጓልካ ሞይታ እያ፤ ደጊምከ ስለምንታይ ንመምህር እተድክሞ?  በልዎ።
41005036	ኢየሱስ ከዓ እቲ ዝተዛረብዎ ሰሚዑ ነቲ መራሕ ቤተ ጸሎት ኣይሁድ  ኣይትፍራኅ! እመን ደኣ!  በሎ።
41005037	እንትርፊ ጴጥሮስን ያዕቆብን ኃው ያዕቆብ ዮሓንስን ሓደኳ ኽስዕቦ ኣይፈቐደን።
41005038	ናብ ገዛ እቲ መራሕ ቤተ ጸሎት ኣይሁድ ምስ ኣተዉ ኸዓ ብዙኃት ዘልቅሱን ዝበኽዩን ዋይ ዋይ ዝብሉን ረአየ።
41005039	ኣትዩ  ስለምንታይ ዋይ ዋይ ትብሉን ትበኽዩን? እዛ ቖልዓኮ ደቂሳ እያ ዘላ እምበር ኣይሞተትን፤  በሎም።
41005040	ንሳቶም ከዓ ሰሓቕዎ፤ ንሱ ግና ንዂሎም ኣውፂኡ ነቦ እታ ቈልዓን ንኖኣን ነቶም ምስኡ ዝነበሩን ኂዙ ናብቲ እታ ቖልዓ ዘላቶ ኣተወ።
41005041	ነታ ቖልዓ ብኢዳ ኂዙ ኸዓ  ጣቢታ ቁሚ!  በላ። ትርጓሜኡ  ኣቲ ጓል ተሥኢ እብለኪ ኣለኹ!  ማለት እዩ።
41005042	እታ ጓል ድማ ብቕጽበት ተሢኣ ተዋሳወሰት፤ ዕድሚኣ ድማ ዓሠርተ ኽልተ ዓመት ነበረ። ሽዑ የመና ተገረሙ።
41005043	ንሱ ኸዓ ነዙይ ሓደኳ ኸይፈልጦ ብጽኑዕ ኣዘዞም፤ ዝብላዕ ኽህብዋ ድማ ነገሮም።
41006001	ኢየሱስ ካብኡ ወፂኡ ናብ ዓዱ ኸደ፤ ደቀ መዛሙርቱ ኸኣ ሰዓብዎ።
41006002	ብሰንበት ኣብ ቤተ ጸሎት ኣይሁድ ክምህር ጀመረ፤ ብዙኃት ምስ ሰምዕዎ ድማ  እዝ ዂሉ ኻበይ ረኸቦ? እዝ ጥበብ እዙይከ ካበይ ተውሃቦ? እዝ ብኢዱ ዝግበር ዘሎ ተኣምራትከ ካበይ ኮነሉ?  እናበሉ ተገረሙ።
41006003	 እዙይስ እቲ ጸራቢ ወዲ ማርያምዶ ኣይኮነን? ኃው ያዕቆብን ዮሳን ይሁዳን ስምዖንንዶ ኣይኮነን? ኣኃቱስ ኣብዙይ ምሳና ዘለዋዶ ኣይኮናን?  እናበሉ ብእኡ ተዓንቀፉ።
41006004	ኢየሱስ ከዓ  ነቢይ እንትርፊ ኣብ ዓዱን ኣብ ኣዝማዱን ኣብ ቤቱን ኣይነዓቕን እዩ፤  በሎም።
41006005	ብዘይ እቶም ኢዱ ኣንቢሩ ዘሕወዮም ውሑዳት ሕሙማት ኣብኡ ተኣምራት ኣይገበረን።
41006006	በቲ ዘይምእማኖም ድማ ተገረመ፤ እናመሃረ ኸዓ ኣብቲ ኸባቢ ዘሎ ዓድታት ተዘዋወረ።
41006007	ኢየሱስ ነቶም ዓሠርተ ኽልተ ሓዋርያት ናብኡ ጸዊዑ በብኽልተ ገይሩ ለኣኾም፤ ኣብ ልዕሊ ርኹሳት መናፍስቲ ድማ ሥልጣን ሃቦም።
41006008	ንመንገዲ ዝኸውን እንትርፊ በትሪ ስንቂ እንጀራ ወይ ከረጢት ኣብ ቅናውቶም ድማ ገንዘብ ከይሕዙ
41006009	እንትርፊ ኣብ እግሮም ዘሎ ሣእኒ ኽልተ ኽዳውንቲ ኸይኅዙ ኣዘዞም።
41006010	ከምዙይ ድማ በሎም፦  ካብኡ ኽሳዕ እትወፁ ኣብቲ ዝኣተኹምዎ ገዛ ተቐመጡ።
41006011	ኣብቲ ዘይተቐበሉኹምን ወይ ዘይሰምዑ ኹምን ዓዲ ካብኡ ወፂእኹም ንኣኣቶም ምስክር ምእንቲ ክኾኖም ሓመድ ኣእጋርኩም ንገፉ። ብመዓልቲ ፍርዲ ኻብ ነታ ዓዲ እቲኣስ ንሰዶምን ገሞራን ከም ዝቐለለን እማን እብለኩም ኣለኹ። 
41006012	ንሳቶም ድማ ናብ ዓድታት ወፂኦም ኲሉ ኽንሳሕ ሰበኹ።
41006013	ብዙኃት ኣጋንንትውን ኣውፅኡ፤ ንብዙኃት ሕሙማት ድማ ዘይቲ እናቐብኡ ኣሕወይዎም።
41006014	ስም ኢየሱስ እምብዛ ገኒኑ ይውረ ስለ ዝነበረ ንጉሥ ሄሮድስ ሰምዐ። ገሊኦም  ዮሓንስ መጥምቕ ካብ ምውታን ተሢኡ እዩ፤ ስለዙይ ከምዙይ ዝበለ ተኣምራት ብእኡ ይግበር ኣሎ፤  በሉ።
41006015	ካልኦት ግና  ኤልያስ እዩ፤  በሉ፤ ገሊኦም ከዓ  ነቢይ እዩ፤ ወይ ድማ ሓደ ኻብቶም ነቢያት እዩ፤  በሉ።
41006016	ሄሮድስ ግና ነዙይ ምስ ሰምዐ  እዙይ እቲ ኣነ ርእሱ ዘሰየፍክዎ ዮሓንስ እዩ፤ ንሱ ኻብ ምዉታን ተሢኡ እዩ፤  በለ።
41006017	ሄሮድስ ንሄሮድያዳ ሰበይቲ ፊልጶስ ኃዉ ኣእትይዋ ነበረ እሞ ብሰንካ ሓሻኽሩ ልኢኹ ንዮሓንስ ኂዙ ኣብ ቤት ማእሰርቲ ኣሲርዎ ነበረ።
41006018	ምኽንያቱ ኸዓ ዮሓንስ ንሄሮድስ  ሰበይቲ ኃውካ ኽተእቱ ኣይግብአካን!  ይብሎ ስለ ዝነበረ እዩ።
41006019	ሄሮድያዳ በዙይ ተቐይማ ኽተቕትሎ ትደሊ ነበረት፤ እንተኾነ ኣይከኣለትን።
41006020	ዮሓንስ ቅዱስን ጻድቕን ሰብ ከም ዝኾነ ንጉሥ ሄሮድስ ይፈልጥ ስለ ዝነበረ ይፈርሖን ይሕልዎን ነበረ። ሄሮድስ ዘረባ ዮሓንስ እንትሰምዕ የመና ይጭነቕ ነበረ፤ እንተኾነ እናተሓጐሰ ደኣ ይሰምዖ ነበረ።
41006021	ሄሮድስ ዝተወለደላ መዓልቲ ከኽብር ንመሳፍንቲ ንመኳንንቲ ንናይ ገሊላ ዓበይቲ ዓዲ ምሳሕ ምስ ገበረ ሽዑ ምችዊ መዓልቲ ኾነ።
41006022	ጓል ሄሮድያዳ ድማ ኣትያ ሳዕስዐት፤ ንሄሮድስን ነቶም ምስኡ ኣብ ማእዲ ዝተቐመጡን ከዓ ኣሐጐሰቶም። እቲ ንጉሥውን ነታ ጓል  ዝደለኽዮ ጠይቕኒ እሞ ኽህበኪ እየ፤
41006023	ክሳዕ ፍርቂ መንግሥተይ እንተ ኾነውን ዝጠየቕክኒ ኽህበኪ እየ፤  ኢሉ መሓለላ።
41006024	እታ ጓል ድማ ወፂኣ ንኖኣ  እንታይ ክጥይቖ?  በለታ። ንሳ ኸዓ  ርእሲ ዮሓንስ መጥምቕ  በለታ።
41006025	ሽዑ ቐልጢፋ ናብ ንጉሥ ኣትያ  ርእሲ ዮሓንስ መጥምቅ ሕዚ ኣብ ጻሕሊ ጌርካ ሃበኒ፤  በለቶ።
41006026	እቲ ንጉሥ ድማ የመና ኃዘነ፤ ምእንቲ ማሕላኡን ምእንቲ እቶም ምስኡ ተቐሚጦም ዝነበሩን ግና ኽኣብያ ኣይደለየን።
41006027	ሽዑ እቲ ንጉሥ ሓደ ወታደር ልኢኹ ርእሲ ዮሓንስ ከምጽእ ኣዘዘ፤ ንሱ ድማ ናብ ቤት ማእሰርቲ ኸይዱ ርእሲ ዮሓንስ ሰየፈ።
41006028	ነቲ ዝተቖረፀ ርእሱ ድማ ኣብ ጻሕሊ ገይሩ ነታ ጓል ሃባ፤ እታ ጓል ድማ ንኖኣ ሃበታ።
41006029	ደቀ መዛሙርት ዮሓንስ ነዙይ ምስ ሰምዑ ኸይዶም ነቲ ሬሳኡ ወሲዶም ቀበርዎ።
41006030	ሓዋርያት ድማ ናብ ኢየሱስ ተመሊሶም ዝገበርዎን ዝመሃርዎን ኲሉ ነገርዎ።
41006031	እቶም ዝመጹን ዝኸዱን ብዙኃት ነበሩ እሞ ንምብላዕውን ጊዜ ስለ ዘይረኸቡ ኢየሱስ  ንበይንኹም ቁሩብ ክተዕርፉ ናብ ጽምዊ ቦታ ንውፃእ ንዑ ናይ  በሎም።
41006032	ንሳቶም ከዓ ንበይኖም ብጃልባ ተሳጊሮም ናብ ጽምዊ ቦታ ኸዱ።
41006033	ክኸዱ እንተለዉ ብዙኃት ሕዝቢ ረአይዎምን ኣለለይዎምን። ካብ ኲለን ከተማታት ብእግሪ ናብኡ ጐየዩሞ ቐዲሞምዎም ኣብኡ በጽሑ።
41006034	ኢየሱስ ካብ ጃልባ ምስ ወረደ ብዙኅ ሕዝቢ ረአየ። ጓሳ ከም ዘይብለን ኣባጊዕ ነበሩ እሞ ራህረሀሎም፤ ብዙኅውን ክምህሮም ጀመረ።
41006035	እዋን ምስ ኃለፈ ኸዓ ደቀ መዛሙርቱ ቐሪቦም  እዝ ቦታ እዙይ በረኻ እዩ፤ ጊዜውን የመና መስዩ እዩ።
41006036	ዝብላዕ ምግቢ የብሎምን እሞ ኣብ ዙርያና ናብ ዘሎ ቑሸታትን ዓድታትን ከይዶም ዝበልዕዎ ኽዕድጉ ኣሰናብቶም፤  በልዎ።
41006037	ንሱ ግና  ዝበልዕዎ ንስኻትኩም ሃብዎም!  በሎም። ንሳቶም ድማ  ኬድና ብኽልተ ሚእቲ ዲናር እንጀራ ዓዲግናዶ ኽበልዑ ኽንህቦም?  በልዎ።
41006038	ኢየሱስ ድማ  ኽንደይ እንጀራ ኸም ዘለኩም ኪዱ ረአዩ፤  በሎም። ንሳቶም ከዓ ምስ ረአዩ  ኃሙሽተ እንጀራን ክልተ ዓሣን  ኣሎ በልዎ።
41006039	ንዂሎም በብመሥርዖም እናሠርዑ ኣብ ለምለም ሣዕሪ ኸቐምጥዎም ኣዘዞም።
41006040	እቶም ሕዝቢ ኸዓ ከከም መሥርዖም በብሚእትን በብኃምሳን ተቐመጡ።
41006041	ኢየሱስ ነተን ኃሙሽተ እንጀራን ክልተ ዓሣን ኣልዒሉ ናብ ሰማይ እናጠመተ ባረኸ፤ ቖሪሱውን ኸቕርቡሎም ንደቀ መዛሙርቱ ሃቦም፤ ከምኡውን እቲ ኽልተ ዓሣ ንዂሎም ኣከፋፈሎም።
41006042	ኲሎም ድማ በሊዖም ጸገቡ።
41006043	ድኅርዙይ ደቀ መዛሙርቱ ዓሠርተ ኽልተ ቝርስራስ ዝመልአ መሶብ ኣልዓሉ፤ ካብቲ ዓሣ ድማ ኸምኡ።
41006044	እቶም እንጀራ ዝበልዑ ኸዓ ኃሙሽተ ሽሕ ሰብኡት ነበሩ።
41006045	ሽዑ ነቶም ሕዝቢ ኽሳዕ ዘሰናብት ንደቀ መዛሙርቱ ብቕልጡፍ ኣብ ጃልባ ኣትዮም ናብ ማዕዶ ቤተ ሳይዳ ክቕድምዎ ኣዘዞም።
41006046	ምሰሰናበቶም ካብኡ ኃሊፉ ኽጽሊ ናብ እምባ ደየበ።
41006047	እዋኑ ምስ መሰየ እታ ጃልባ ኣብ ማእኸል ባሕሪ ነበረት። ንሱ ድማ በይኑ ኣብ ምድሪ ነበረ።
41006048	ንፋስ ብቕድሚኦም ነበረ እሞ እናቐዘፉ እንተለዉ ኽጭነቑ ረአዮም። ከባቢ ትሽዓተ ሰዓት ናይ ለይቲ ኢየሱስ ኣብ ልዕሊ ባሕሪ ብእግሩ እናኸደ ናብኣቶም በጽሐ፤ ክኃልፎምውን ደለየ።
41006049	ንሳቶም ግና ኣብ ልዕሊ ባሕሪ ብእግሩ እንትኸይድ ምስ ረአይዎ ምትሃት መሲልዎም ኣእወዩ።
41006050	ኲሎም ምስ ረአይዎ ደንገፁ። ኢየሱስ ግና  ኣይዞኹም! ኣነ እየ! ኣይትፍርኁ!  በሎም።
41006051	ናብታ ንሳቶም ዝነበርዋ ጃልባ ኸዓ ደየበ፤ እቲ ንፋስ ድማ ሃድአ፤ ንሳቶምውን የመና ተገረሙን ተደነቑን።
41006052	ልቦም ተደፊኑ ስለ ዝነበረ ነቲ ናይ እንጀራ ተኣምራት ኣየስተውዓልዎን።
41006053	ነቲ ባሕሪ ምስ ተሳገሩ ናብ ምድሪ ጌንሴሬጥ መጺኦም ነታ ጃልባ ኣብ ወሰን ኣጸጊዖም ኣቖምዋ።
41006054	ካብ ጃልባ ምስ ወፁ እቶም ሕዝቢ ሽዑ ንሽዑ ኣለለይዎ።
41006055	ኣብ ኲላ እታ ሃገር እናጐየዩ ኢየሱስ ኣሎ ተባሂሉ፤ ናብ ዝሰምዑ ሉ ቦታ ሕሙማት ብዓራታት እናፆሩ ናብኡ ኸምጽኡ ጀመሩ።
41006056	ኣብ ዝኣተዎ ዂሉ ኣብ ዓድታት ኣብ ከተማታት ኣብ ቊሸታት ነቶም ሕሙማት ኣብ ዕዳጋታት የቐምጥዎም እሞ ዘፈር ክዳኑ ጥራሕ ክነክኡ ይልምንዎ ነበሩ፤ እቶም ዝነኽእዎውን ኲሎም የሓውዩ ነበሩ።
41007001	ፈሪሳውያንን ካብ ኢየሩሳሌም ዝመጹ መምህራን ሕግን ናብኡ ተኣከቡ።
41007002	ገሊኦም ካብ ደቀ መዛሙርቱ ኣእዳዎም እንተይተሓጸቡ እንጀራ እንትበልዑ ረአይዎም።
41007003	ኲሎም ፈሪሳውያንን ኣይሁድን ሥርዓት ዓበይቲ ምእንቲ ኽሕልዉ ኣእዳዎም ኣጸቢቖም እንተይተሓጸቡ ኣይበልዑ ን ነበሩሞ።
41007004	ካብ ዕዳጋ እንትምለሱውን ኢዶም እንተይተሓጸቡ ኣይበልዑ ን ነበሩ፤ ካልእውን ብዙኅ ከም ምሕጻብ መሳተያን ኣቑሑ ገዛን ዓታሩን ዓራታትን ዝመስል ክሕልውዎ ዝወረስዎ ልማድ ነበሮም።
41007005	መምህራን ሕግን ፈሪሳውያንን ድማ  ስለምንታይ ደቀ መዛሙርትኻ ሥርዓት ዓበይቲ ዘይሕልዉ? ኣእዳዎም እንተይተሓጸቡኸ እንጀራ ዝበልዑ ?  ኢሎም ጠየቕዎ።
41007006	-
41007007	ንሱ ኸዓ ኸምዙይ በሎም፦  ኣቱም ግብዛት! ከምቲ ጽሑፍ እዝ ሕዝቢ እዙይ ብኸናፍሩ የኽብረኒ ልቡ ግና ኻባይ የመና ዝረሓቐ እዩ! ግና ትምህርቲ ሥርዓት ሰብ እናመሃሩ ብኸንቱ የምልኹኒ!› ኢሉ ኢሳይያስ ብዛዕባኹም ጽቡቕ ተነበየ።
41007008	 ትእዛዝ እግዚኣብሔር ኃዲግኩም ሥርዓት ሰብ ትሕልዉ ኣለኹም ከም ምሕጻብ መሳተያን ካልእ ኣቑሑ ገዛን ካልእ ድማ ነዙይ ዝመስልን ትገብሩ ኣለኹም።
41007009	ናይ ባዕልኻትኩም ሥርዓት እናሓለኹም ናይ እግዚኣብሔር ትእዛዝ ክትጥሕሱ ግቡእ ድዩ?
41007010	ሙሴ ኣቦኻን እኖኻን ኣኽብር፤ ነቦኡ ወይ ንኖኡ ሕማቕ ቃል ዝተዛረበ ብርግጽ ይሙት፤› ኢሉ ኣሎ።
41007011	ንስኻትኩም ግና ኸምዙይ ትብሉ፦ እቲ ነቦኡ ወይ ንኖኡ እቲ ካባይ ዝግብአኩም ሓገዝ ቊርባን እዩ፤› ማለት መባእ ይኹነለይ እንተ በሎም
41007012	ደጊም ነቦኡ ወይ ንኖኡ ሓደ ነገርኳ ኽገብረሎም ከቶ ኣይትፈቕዱሉን ኢኹም።
41007013	ስለዙይ ድማ ነቲ ዝሠራዕኹምዎ ሥርዓት ክትብሉ ቓል እግዚኣብሔር ትጥሕሱ ኣለኹም፤ ከምኡውን ነዙይ ዝመስል ብዙኅ ትገብሩ ኣለኹም። 
41007014	ኢየሱስ መሊሱ ነቶም ሕዝቢ ናብኡ ጸዊዑ ፦  ኲልኹም ስምዑ ፤ ኣስተውዕሉውን።
41007015	ካብ ሰብ ዝወፅእ እዩ ንሰብ ዘርክሶ እምበር ካብ ወፃኢ ናብ ሰብ ዝኣቱስ ከርክሶ ኣይኽእልን እዩ፤
41007016	ዝሰምዕ እዝኒ ዘለዎ ይስማዕ!  በሎም።
41007017	ካብቶም ሕዝቢ ተፈልዩ ናብ ገዛ ምስ ኣተወ ድማ ደቀ መዛሙርቱ ብዛዕባ እዝ ምስላ እዙይ ጠየቕዎ።
41007018	ኢየሱስ ከዓ ኸምዙይ በሎም፦  ንስኻትኩምውንዶ ክሳዕ ክንድዙይ ኣይተስተውዕሉን ኢኹም? ካብ ወፃኢ ናብ ኣፍ ሰብ ዝኣቱ ዂሉ ንሰብ ከም ዘየርክሶ ኣይትፈልጡን ዲኹም?
41007019	ብኸብዲ ኣቢሉ ንደገ እዩ ዝወፅእ እምበር ናብ ልቢ ኣይወርድን እዩ።  ብዙይ ድማ ኢየሱስ ምግቢ ዂሉ ንጹህ ምዃኑ ገለጸ።
41007020	ከምዙይ ድማ በሎም፦  ንሰብ ዘርክሶ እቲ ኻብ ሰብ ዝወፅእ እዩ።
41007021	ካብ ውሽጢ ልቢ ሰብ ክፉእ ሓሳብ ምንዝርና ስርቂ ቕትለት
41007022	ዝሙት ምኽታር ስስዐ ተንኰል ስድነት ቅንኢ ሓሜት ትዕቢት ስንፍና ይወፅእ።
41007023	እዝ ዂሉ ኽፋእ ካብ ውሽጢ እዩ ዝወፅእ፤ ንሰብ ከዓ የርክሶ። 
41007024	ካብኡ ተልዒሉ ናብ ሃገር ጢሮስን ሲዶናን ከደ። ናብ ገዛ ምስ ኣተወ ሓደኳ ኽፈልጦ ኣይደለየን፤ እንተኾነ ኽኅባእ ኣይከኣለን።
41007025	ሽዑ ኸዓ ጓላ ርኹስ መንፈስ ዝኃደራ ሓንቲ ሰበይቲ ብዛዕባኡ ሰሚዓ መጸት፤ ኣብ እግሩ ተደፊኣውን ሰገደትሉ።
41007026	እታ ሰበይቲ ኣብ ሲሮፊንቂያ ዝተወልደት ግሪካዊት ነበረት። ካብ ጓላ ጋኔን ከውፅአላ ድማ ለመነቶ።
41007027	ኢየሱስ ድማ  እንጀራ ውሉድ ኣልዒልካ ነኽላባት ምሃብ ጽቡቕ ኣይኮነን እሞ ኅደጊ! ቅድም እቶም ውሉድ ይጽገቡ፤  በላ።
41007028	ንሳ ድማ  እወ ጐይታይ! ኣኽላባትውን እንተኾኑ ኣብ ትሕቲ ማእዲ ኾይኖም ዝወደቐ ርፍራፍ ውሉድ ይበልዑ እዮም፤  ኢላ መለሰትሉ።
41007029	ንሱ ድማ  እዝ ቓል እዙይ ብምባልኪ እቲ ጋኔን ካብ ጓልኪ ወፂኡ እዩ እሞ ኺዲ!  በላ።
41007030	ናብ ገዝኣ ምስ ተመለሰት ድማ እቲ ጋኔን ወፂኡ እታ ጓላውን ኣብ ዓራት ከፍ ኢላ ረኸበታ።
41007031	መሊሱ ካብ ሃገር ጢሮስ ወፂኡ ብሲዶና ገይሩ ብማእኸል ዴካፖሊስ ዝብሃል ዓዲ ናብ ባሕሪ ገሊላ ኸደ።
41007032	ሓደ ጸማምን በሃምን ናብኡ ኣምጺኦም ኢዱ ኸንብረሉ ለመንዎ።
41007033	ካብቶም ሕዝቢ ንበይኑ ፍልይ ኣቢሉ ድማ ኣፃብዕቱ ኣብ ኣእዛኑ ኣንበረ፤ እንትፍ ኢሉውን ንመልሓሱ ነኽኦ።
41007034	ናብ ሰማይ ቈላሕ ኢሉ ብርህራሄ ኣተንፊሱ ኸዓ  ኤፍታሕ!  በለ፤ ንሱውን  ተኸፈት!  ማለት እዩ።
41007035	ሽዑ ኣእዛኑ ተኸፍታ፤ ልሳኑ ድማ ተፈትሐ፤ ኣጽርዩውን ተዛረበ።
41007036	ንሓደኳ ኸይነግሩ ብጽኑዕ ኣጠንቀቖም፤ እቶም ሕዝቢ ግና ብመጠን እቲ ዝኸልከሎም ኣብዚሖም ኣውረዩ።
41007037	ንሳቶም ከዓ  እዝ ሰብዙይ ዝገበሮ ዂሉ ሠናይ እዩ፤ ንጸማማት ክሰምዑ  ንበሃማት ክዛረቡ ይገብሮም፤  እናበሉ የመና ይግረሙ ነበሩ።
41008001	በቲ ቕነ እቱይ ብዙኅ ሕዝቢ መሊሱ ተኣከበ፤ ዝብላዕ ግና ኣይነበሮምን እሞ ኢየሱስ ነቶም ደቀ መዛሙርቱ ጸዊዑ ፦
41008002	 እዞም ሕዝቢ እዚኣቶም ምሳይ ካብ ዝቕንዩ ሠለስተ መዓልቲ ኾይኑዎም እዩ፤ ዝብላዕ ኸዓ የብሎምን እሞ የኅዝኑኒ ኣለዉ።
41008003	ካብኣቶም ገሊኦም ካብ ርሑቕ ዝመጹ እዮም እሞ ብጥሙዮም ነናብ ገዝኦም እንተፋነኹምዎም ኣብ መንገዲ ኽደኽሙ እዮም፤  በሎም።
41008004	ደቀ መዛሙርቱ ድማ  ነዝ ዂሉ ሕዝቢ ኣብዝ በረኻ እዙይ እንጀራ ኸጽግብ ዝኽእል መን እዩ?  ኢሎም መለሱሉ።
41008005	ኢየሱስ ከዓ  ክንደይ ዝኣክል እንጀራ ኣለኩም?  ኢሉ ጠየቖም፤ ንሳቶም ድማ  ሸውዓተ  በልዎ።
41008006	ነቶም ሕዝቢ ኣብ ምድሪ ክቕመጡ ኣዘዞም፤ ነተን ሾውዓተ እንጀራ ኂዙ ኣመስጊኑ ቖረሰ፤ ንደቀ መዛሙርቱ ከቕርቡሎም ድማ ሃቦም፤ ንሳቶም ኸዓ ነቶም ሕዝቢ ኣቕረቡሎም።
41008007	ቁሩብ ዓሣውን ነበሮም፤ ንእኡ ድማ ባሪኹ ከቕርቡሎም ኣዘዘ።
41008008	በሊዖም ጸገቡ፤ ዝተረፈ ቝርስራስ ከዓ ሸውዓተ መሶብ ሙሉእ ኣልዓሉ።
41008009	እቶም ዝበልዑ ኣስታት ኣርባዕተ ሽሕ ዝኾኑ ነበሩ። ሽዑ ድማ ክኸዱ ኣፋነዎም።
41008010	ድኅርዙይ ምስ ደቀ መዛሙርቱ ናብ ጃልባ ደይቡ ናብ ሃገር ደልማኑታ ኸደ።
41008011	ፈሪሳውያን ናብ ኢየሱስ መጺኦም ክከራኸርዎ ጀመሩ፤ ክፍትንዎ ኢሎም  ካብ ሰማይ ምልክት ኣርእየና  ኢሎም ጠየቕዎ።
41008012	ኢየሱስ ብመንፈሱ እናኃዘነ  እዝ ትውልዲ እዙይ ንምንታይ እዩ ምልክት ዝደሊ ዘሎ? ነዝ ትውልዲ እዙይ ምልክት ከም ዘይወሃቦ እማን እብለኩም ኣለኹ  በለ።
41008013	ኃዲግዎም ድማ ናብ ጃልባ ደየበ፤ ናብ ማዕዶውን ተሳገረ።
41008014	ደቀ መዛሙርቱ እንጀራ ምኃዝ ስለ ዝረስዑ  ኣብ ጃልባ እንትርፊ ሓደ እንጀራ ኻልእ ኣይነበሮምን።
41008015	ኢየሱስ ድማ  ካብ ማይ ብሒቝ ፈሪሳውያንን ሄሮድስን ተጠንቀቑ፤  ኢሉ ኣዘዞም።
41008016	ንሳቶም ድማ ንስንሳቶም  እንጀራ ስለ ዘይኃዝና ድዩ ኸምዙይ ዝብለና ዘሎ?  ተበሃሃሉ።
41008017	ኢየሱስ ድማ ፈሊጡ፦  ስለምንታይ እንጀራ ብዘይ ምኃዝኩም ንስንሳትኩም ትዘራረቡ? ገናዶ ኣይተረድአኩምን እዩ? ወይ ኣይተስተውዕሉን ዲኹም? ልብኹምከ ተደፊኑ ድዩ?
41008018	ዓይኒ እንተለኩም ኣይትርእዩንዶ? እዝኒ እንተለኩምስ ኣይትሰምዑ ንዶ? ኣይትዝክሩንዶኸ ኢኹም?
41008019	እቲ ኃሙሽተ እንጀራ ንኃሙሽተ ሽሕ ምስ ቈረስኩ ቊርስራስ ዝመልአ ኽንደይ መሶብ ኣልዒልኩም?  በሎም። ንሳቶም ከዓ  ዓሠርተ ኽልተ  በልዎ።
41008020	 እቲ ሸውዓተ እንጀራ ነርባዕተ ሽሕ ምስ ቈረስኩኸ ቊርስራስ ዝመልአ ኽንደይ መሶብ ኣልዓልኩም?  ንሳቶም ድማ  ሸውዓተ  በልዎ።
41008021	ንሱ ኸዓ  ስለምንታይ ደኣ ዘይተስተውዕሉ?  በሎም።
41008022	ናብ ቤተ ሳይዳ ምስ መጹ ድማ ንሓደ ዕዉር ናብኡ ኣምጺኦም ክድህስሶ ለመንዎ።
41008023	ነቲ ዕዉር ብኢዱ ኂዙ ኻብታ ኸተማ መሪሑ ኣውፅኦ፤ ናብ ኣዒንቱ እንትፍ ኢሉውን ኸዓ ኢዱ ኣንበረሉ፤  ዝኾነ ነገርዶ ትርኢ ኣለኻ?  ኢሉውን ጠየቖ።
41008024	ቆላሕ ኢሉ ድማ  ሰባት ከም ኣእዋም እንትመላለሱ እርኢ ኣለኹ፤  በለ።
41008025	ኢየሱስ መሊሱ ኢዱ ኣብ ኣዒንቱ ኣንበረሉ እሞ ኣጸቢቑ ረአየ፤ ዂሉውን በሪሁ ተርአዮ።
41008026	ኢየሱስ ከዓ  ናብ ዓዲ ኣይትእቶ! ኣብ ከተማ ድማ ንሓደ እኳ ኣይትንገር!  ኢሉ ናብ ገዝኡ ሰደዶ።
41008027	ኢየሱስ ምስ ደቀ መዛሙርቱ ናብ ዓድታት ቂሣርያ ናይ ፊልጶስ ከደ፤ ኣብ መንገዲ ድማ ነቶም ደቀ መዛሙርቱ  ሰብ መን እዩ ይብለኒ?  ኢሉ ጠየቖም።
41008028	ንሳቶም ድማ  ገሊኦም ዮሓንስ መጥምቕ› ካልኦት ድማ ኤልያስ› ካልኦትውን ሓደ ኻብ ነቢያት እዩ› ይብሉኻ  በልዎ።
41008029	ንሱ ድማ  ንስኻትኩምከ መን እዩ ትብሉኒ?  በሎም። ጴጥሮስ ከዓ  ንስኻ ክርስቶስ ኢኻ፤  ኢሉ መለሰሉ።
41008030	ሽዑ ብዛዕባኡ ንሓደኳ ኸይነግሩ ኣበርቲዑ ኣጠንቀቖም።
41008031	ወዲ ሰብ ብዙኅ መከራ ኽቕበል ብሽማግለታት ሕዝብን ብሊቃነ ካህናትን ብመምህራን ሕግን ክነዓቕን ክቕተልን ኣብ ሣልሳይ መዓልቲውን ክትሥእ ከም ዘለዎ ኽምህሮም ጀመረ።
41008032	ነዝ ነገር እዙይ ድማ ኣግሂዱ ተዛረቦም። ሽዑ ጴጥሮስ ኣግልል ኣቢሉ  እዙይ ኣይኸውንን!  በሎ።
41008033	ኢየሱስ ናብ ደቀ መዛሙርቱ ግልጽ ኢሉ እናጠመተ ንጴጥሮስ  ኣታ ሰይጣን! ናይ ሰብ እምበር ናይ እግዚኣብሔር ኣይትሓስብን ኢኻ እሞ ኻባይ ረሓቕ!  ኢሉ ገሠጾ።
41008034	ነቶም ሕዝቢ ምስ ደቀ መዛሙርቱ ጸዊዑ ኸምዙይ በሎም፦  እቲ ክኽተለኒ ዝደሊ ንርእሱ ይኽሓድ፤ መስቀሉ ተሸኪሙ ኸዓ ይከተለኒ።
41008035	እቲ ንሕይወቱ ኸድኅና ዝደሊ ኸጥፍኣ እዩ፤ እቲ ንሕይወቱ ምእንታይን ምእንቲ ወንጌልን ዘጥፍኣ ግና ኸድኅና እዩ።
41008036	ሰብ ብዂሉ ዓለም ረቢኁ ነፍሱ እንተጥፍአ እንታይ ይጠቕሞ?
41008037	ሰብከ ቤዛ ነፍሱ እንታይ ምሃበ?
41008038	እቲ ኣብዝ ዘማውን ኃጥእን ዝኾነ ትውልዲ እዙይ ብኣይን ብቓለይን ዝኃፍር ወዲ ሰብ ድማ ብግርማ ኣቦኡ ምስ ቅዱሳን መላእኽቱ ምስ መጸ ብእኡ ኽኃፍር እዩ። 
41009001	ቀጺሉውን ኢየሱስ  ኣብዙይ ቆይሞም ካብ ዘለዉ ንመንግሥቲ እግዚኣብሔር ብኃይሊ ኽትመጽእ እንተላ ኽሳዕ ዝርእይዋ ዘይሞቱ ኸም ዘለዉ እማን እብለኩም ኣለኹ፤  በሎም።
41009002	ድኅሪ ሽዱሽተ መዓልቲ ኸዓ ኢየሱስ ንጴጥሮስን ያዕቆብን ዮሓንስን ንበይኖም ወሲዱ ናብ ነዊሕ እምባ ኣደየቦም፤ ኣብ ቅድሚኦምውን ትርኢቱ ተለወጠ።
41009003	ክዳኑ ድማ ኬርና ኣንጸባረቐ፤ ኣብ ምድሪ ሓደ ሓጻባይ ከምኡ ገይሩ ኸፃዕድዎ ክሳዕ ዘይኽእል ከዓ ፃዕደወ።
41009004	ሽዑ ሙሴን ኤልያስን ምስ ኢየሱስ እናተዘራረቡ እንተለዉ ተርአይዎም።
41009005	ጴጥሮስ ከዓ ንኢየሱስ  መምህር! ንኣና ኣብዙይ ምንባር ጽቡቕ እዩ፤ ሓደ ንኣኻ ሓደ ንሙሴ ሓደ ንኤልያስ ሠለስተ ዳስ ንሥራሕ!  በሎ።
41009006	የመና ደንጊፆም ስለ ዝነበሩ እቲ ዝብሎ ኣይፈልጥን ነበረ።
41009007	ብሩህ ደመና መጺኡ ድማ ሸፈኖም፤ ካብቲ ደመና ኸዓ  እዙይ እቲ ዝፈትዎ ወደይ እዩ፤ ንእኡ ስምዕዎ!  ዝብል ድምፂ መጸ።
41009008	ብድንገት ኣብ ዙርያኦም ቈላሕ እንተ በሉ ኸዓ ኢየሱስ በይኑ እምበር ሓደኳ ምስኣቶም ኣይረአዩን።
41009009	ካብ እምባ ኽወርዱ እንተለዉ ድማ ወዲ ሰብ ካብ ሞት ምስ ተሥአ እንተ ዘይኮይኑ ነቲ ዝረአይዎ ንሓደኳ ኸይነግሩ ኣዘዞም።
41009010	ነቲ ቓል ኣብ ልቦም ዓቝሮም  ካብ ሞት ምትሣእ ማለት እንታይ ማለት እዩ?  እናበሉ ድማ ንስንሳቶም ተዘራረቡ።
41009011	ንሳቶም ከዓ  ስለምንታይ ደኣ መምህራን ሕጊ ቕድም ኤልያስ ክመጽእ ኣለዎ› ዝብሉ?  ኢሎም ጠየቕዎ።
41009012	-
41009013	ንሱ ኸዓ  ኤልያስ ብርግጽ ኣቐዲሙ ኽመጽእ እዩ፤ ንዂሉውን ከቃንዕ እዩ፤ ብዛዕባ ወዲ ሰብከ ብዙኅ መከራ ኸም ዝቕበልን ከም ዝነዓቕን ስለምንታይ ድዩ ተጽሒፉ ኣሎ? ኣነ ግና ኤልያስ ብርግጽ መጺኡ እዩ፤ ከምቲ ብዛዕባኡ ተጽሒፉ ዘሎ ድማ ዝደለይዎ ዂሉ ኣብ ልዕሊኡ ኸም ዝገበሩ እብለኩም ኣለኹ  በሎም።
41009014	ናብቶም ደቀ መዛሙርቱ ምስ መጸ ድማ ብዙኅ ሕዝቢ ኸቢብዎም መምህራን ሕጊውን ክከራኸርዎም እንተለዉ ረአየ።
41009015	ሽዑ እቶም ሕዝቢ ምስ ረአይዎ ደንገፁ፤ ናብኡ ጐይዮም ከዓ ሰላም በልዎ።
41009016	ነቶም መምህራን ሕጊ ድማ  ብዛዕባ እንታይ ትከራኸርዎም ኣለኹም?  ኢሉ ጠየቖም።
41009017	ሓደ ኻብቶም ሕዝቢ ኸዓ  መምህር! ንወደይ በሃም ጋኔን ስለ ዝኃዞ ናባኻ ኣምጺአዮ ኣለኹ።
41009018	ክለዓሎ እንተሎ የውድቖ፤ የዕፍሮ፤ ኣስናኑውን ይሕርቅም፤ ይነቅጽውን፤ ንደቀ መዛሙርትኻ ኸውፅእዎ ጠይቐዮምስ ኣይከኣሉን፤  በሎ።
41009019	ንሱ ኸዓ  ኣታ ዘይኣምን ትውልዲ! ኽሳዕ መኣዝ ምሳኻትኩም ክነብር እየ? ክሳዕ መኣዝከ ኽዕገሠኩም እየ? ናብዙይ ናባይ ኣምጽእዎ!  በሎም።
41009020	ናብኡ ድማ ኣምጽእዎ፤ እቲ ርኹስ መንፈስ ምስ ረአዮ ሽዑ ንሽዑ ናብ ምድሪ ነጽሖ፤ ኣንፈርፈረ፤ ዓፈረውን።
41009021	ኢየሱስ ድማ ነቦኡ  ካብ መኣዝ ጀሚሩ እዩ ዝኃዞ?  ኢሉ ጠየቖ፤ ንሱ ኸዓ  ካብ ንእስነቱ እዩ፤
41009022	ክቐትሎ ደልዩ ኸዓ ብዙኅ ሻዕ ኣብ ኃውን ኣብ ማይን የውድቖ፤ ትኽእል እንተኾይንካ ራህርሀልና! ርድአናውን!  በሎ።
41009023	ኢየሱስ ድማ  ትኽእል እንተኾይንካዶ ትብል ኣለኻ? ንዝኣምን ኲሉ ይከኣል እዩ  በሎ።
41009024	ሽዑ ኣቦ እቲ ቖልዓ  ኣኣምን እየ፤ ግና ጕድለት እምነተይ ክርሕቐለይ ደግፈኒ!  እናበለ ጸርሐ።
41009025	ኢየሱስ እቶም ሰብ ናብኡ እንትጐዩ ምስ ረአየ ነቲ ርኹስ መንፈስ  ኣታ በሃምን ጸማምን መንፈስ እእዝዘካ ኣለኹ፤ ካብኡ ውፃእ! ድኅሪ ደጊም ናብኡ ኣይትእቶ!  እናበለ ገሠጾ።
41009026	እቲ ርኹስ መንፈስ ገዓረ፤ ነቲ ቖልዓ ድማ ፈርፈር ኣቢልዎ ወፀ። ብዙኃት  ሞይቱ  ክሳዕ ዝብሉ ኸዓ ከም ሬሳ ኾነ።
41009027	ኢየሱስ ድማ ብኢዱ ኂዙ ኣተሥኦ፤ ንሱውን ተሥአ።
41009028	ናብ ገዛ ምስ ኣተወ ደቀ መዛሙርቱ ንበይንቶም ኮይኖም  ስለ ምንታይ ንሕና ምውፃኡ ዝሰኣንና?  ኢሎም ጠየቕዎ።
41009029	ንሱ ኸዓ  እዝ ኸምዙይ ዝዓይነቱ ርኹስ መንፈስ ብጾምን ብጸሎትን እንተ ዘይኮይኑ ኣይወፅእን እዩ፤  በሎም።
41009030	ካብኡ ወፂኦም ብገሊላ ኃለፉ፤ ኢየሱስ ነዝ ነገርዙይ ሓደኳ ኽፈልጦ ኣይደለየን።
41009031	ንደቀ መዛሙርቱውን  ንወዲ ሰብ ናብ ኢድ ሰብ ኣኅሊፎም ክህብዎ ክቐትልዎ እዮም፤ ምስ ተቐትለ ድማ ብሣልሰይቲ መዓልቲ ኽትሥእ እዩ፤  ኢሉ ይምህሮም ስለ ዝነበረ እዩ።
41009032	ንሳቶም ግና ነቲ ዝበሎም ቃል ኣየስተውዓልዎን፤ ከይጥይቕዎ ድማ ፈርኁ።
41009033	ኣብ ቅፍርናሆም በጺሑ ናብ ገዛ ምስ ኣተወ ኸዓ  ኣብ መንገዲ እትካትዑ ሉ ዝነበርኩም እንታይ እዩ?  ኢሉ ጠየቖም።
41009034	ንሳቶም ከዓ ኣብ መንገዲ መን ከም ዝዓቢ ንስንሳቶም ይካትዑ ነበሩ እሞ ስቕ በሉ።
41009035	ኢየሱስ ምስ ተቐመጠ ድማ ነቶም ዓሠርተ ኽልተ ጸዊዑ  እቲ ሓለቓ ክኸውን ዝደሊ ትሕቲ ዂሉን ኣገልጋሊ ዂሉን ይኹን፤  በሎም።
41009036	ሓደ ቖልዓ ወሲዱ ድማ ኣብ ማእኸሎም ኣቖሞ፤ ሓቝፉ ኸዓ፦
41009037	 ካብዞም ከምዚኣቶም ዝበሉ ቖልዑ ንሓደ ብስመይ ዝቕበል ንኣይ እዩ ዝቕበል፤ እቲ ንኣይ ዝቕበል ከዓ ነቲ ዝለኣኸኒ እዩ እምበር ንኣይ ኣይኮነን ዝቕበል፤  በሎም።
41009038	ዮሓንስ ንኢየሱስ  መምህር! ሓደ ብስምካ ኣጋንንቲ ኸውፅእ እንተሎ ርኢናዮስ ምሳና ስለ ዘይተኸተለካ ኸልኪልናዮ፤  በሎ።
41009039	ኢየሱስ ከዓ ኸምዙይ በለ፦  ብስመይ ተኣምራት ዝገብር ሽዑ ንሽዑ ድማ ብኣይ ክፉእ ክዛረብ ዝኽእል የለንሞ ኣይትኸልክልዎ።
41009040	ዘይቃወመና ዂሉ ምሳና እዩ።
41009041	ንስኻትኩም ድማ ናይ ክርስቶስ ስለ ዝኾንኩም ጽዋዕ ማይ ብስመይ ዘስትየኩም ኲሉ ዓስቡ ኸም ዘይስእን እማን እብለኩም ኣለኹ። 
41009042	 ነቲ ኻብዞም ብኣይ ዝኣምኑ ኣናእሽተይ ንሓደ ዘስሕት እምኒ መጥሓን ኣብ ክሳዱ ተኣሲሩ ኣብ ባሕሪ እንተዝሰጥም ምሐሾ ነይሩ።
41009043	-
41009044	ኢድካ እንተስሓተትካ ቝረጻ፤ ምስ ክልተ ኢድካ ናብቲ ሓሰኻኡ ዘይመውት ኃዉውን ዘይጠፍእ ናብ ገሃነመ እሳት ካብ እትድርበስ ቈራጽ ኴንካ ናብ ሕይወት ምእታው ይሕሸካ።
41009045	-
41009046	እግርኻ እንተስሓተትካውን ቊረጻ፤ ምስ ክልተ እግርኻ ሓሰኻኡ ናብ ዘይመውት ሓዉውን ናብ ዘይጠፍእ ገሃነመ እሳት ካብ እትድርበስ ሓንካስ ኴንካ ናብ ሕይወት ምእታው ይሕሸካ።
41009047	-
41009048	ዓይንኻ እንተስሓተትካ ጐጥጕጥካ ደርብያ፤ ምስ ክልተ ዓዒንትኻ ናብቲ ሓሰኻኡ ዘይመውት ሓዉውን ዘይጠፍእ ገሃነመ እሳት ካብ እትድርበስ ነቛር ኴንካ ናብ መንግሥቲ እግዚኣብሔር ምእታው ይሕሸካ።
41009049	ኲሉ ብሓዊ እዩ ዝምቅር ኲሉ መሥዋዕቲ ድማ ብጨው እዩ ዝምቅር።
41009050	ጨው ጽቡቕ እዩ። እቲ ጨው መቐረቱ እንተ ጠፍአኸ ብምንታይ ተመቅርዎ? እምበኣር ኣብ ነፍስኹም ጨው ይሃሉኹም፤ ንስንሳትኩምውን ተሰማሚዕኹም ብሰላም ንበሩ። 
41010001	ኢየሱስ ካብኡ ተልዒሉ ናብ ሃገር ይሁዳን ናብ ማዕዶ ዮርዳኖስን ከደ። መሊሱ ብዙኅ ሕዝቢ ናብኡ ተኣከበ፤ ከም ልማዱውን መሃሮም።
41010002	ፈሪሳውያን ድማ ምእንቲ ኽፍትንዎ መጺኦም  ሰብኣይ ንሰበይቱ ኽፈትሓ ይግባእ ድዩ?  ኢሎም ጠየቕዎ።
41010003	ኢየሱስ ድማ  ሙሴ እንታይ ኢሉ ኣዘዘኩም?  በሎም።
41010004	ንሳቶም ከዓ  ሙሴስ መፍትሒኣ ጽሑፍ ጽሒፍና ክንፈትሓ ፈቒዱልና እዩ፤  በልዎ።
41010005	ኢየሱስ ከዓ፦  ሙሴስ ብሰንኪ ትረት ልብኹም እዩ እዝ ትእዛዝ እዙይ ዝጸሓፈልኩም።
41010006	ካብ መጀመርታ ፍጥረት ግና እግዚኣብሔር ሰብኣይን ሰበይትን ገይሩ እዩ ዝፈጠሮም።
41010007	ስለዙይ ሰብኣይ ኣቦኡን እኖኡን ኃዲጉ ምስ ሰበይቱ ይወሃድ።
41010008	ክልቲኦም ድማ ሓደ ኣካል ይኾኑ፤ እምበኣር ሓደ ኣካል እዮም እምበር ክልተ ኣይኮኑን።
41010009	እምበኣርከስ ነቲ እግዚኣብሔር ሓደ ዝገበሮ ሰብ ኣይፍለዮ፤  በሎም።
41010010	ኣብ ገዛ ኸዓ ደቀ መዛሙርቱ ብዛዕባ እዝ ነገር እዙይ ደጊሞም ጠየቕዎ።
41010011	ንሱ ድማ  እቲ ሰበይቱ ፈቲሑ ኻልእ ዘእቱ ኣብ ልዕሊኣ ይዝሙ።
41010012	እታ ሰብኣያ ፈቲሓ ኻልእ እተእቱ ድማ ትዝሙ፤  በሎም።
41010013	ኢዱ ኸንብረሎም ድማ ንሕፃናት ናብኡ ኣምጽእዎም፤ ደቀ መዛሙርቱ ግና ነቶም ዘምጽእዎም ገሠጽዎም።
41010014	ኢየሱስ ነዙይ ምስ ረአየ ተቖጢዑ ኸምዙይ በሎም፦  ሕፃናት ናባይ ይምጽኡ ኅደግዎም፤ መንግሥቲ እግዚኣብሔር ነዞም ከምዚኣቶም ዝበሉ እያ እሞ ኣይትኸልክልዎም።
41010015	እቲ ንመንግሥቲ እግዚኣብሔር ከም ሕፃን ኮይኑ ዘይተቐበላ ኸቶ ኸም ዘይኣትዋ እማን እብለኩም ኣለኹ፤  በሎም።
41010016	ሓቝፉ ድማ ኢዱ ኣብ ልዕሊኦም ኣንቢሩ ባረኾም።
41010017	ኢየሱስ ብመንገዲ ክኸይድ እንተሎ ሓደ ሰብኣይ እናጐየየ ናብኡ መጺኡ ሰገደሉ።  ኣታ ሕያዋይ መምህር! ናይ ዘለዓለም ሕይወት ክወርስስ እንታይ ክገብር?  ኢሉ ድማ ጠየቖ።
41010018	ኢየሱስ ከዓ ኸምዙይ በሎ፦  ንምንታይ ሕያዋይ ትብለኒ? እንትርፊ ሓደ እግዚኣብሔር ሕያዋይ የለን።
41010019	ትእዛዛት ትፈልጥ ኢኻ፤ ኣይትቕተል፤ ኣይትዘሙ፤ ኣይትስረቕ፤ ብሓሰት ኣይትመስክር፤ ኣይትዓምፅ፤ ኣቦኻን እኖኻን ኣኽብር!  በሎ።
41010020	ንሱ ኸዓ  መምህር! እዙይ ኲሉስ ካብ ንእስነተይ ጀሚረ ሓሊየዮ ኣለኹ፤  ኢሉ መለሰሉ።
41010021	ኢየሱስ ከዓ ጠሚቱ ፈተዎ እሞ  ሓንቲ ተሪፋትካ ኣላ፤ ኪድሞ ዘለካ ዂሉ ሼጥካ ንድኻታት ሃብ፤ ኣብ ሰማይ ሃብቲ ኽትረክብ ኢኻ መስቀልካ ኣልዒልካ ድማ ነዓ ተኸተለኒ፤  በሎ።
41010022	ንሱ ግና ብዙኅ ጥሪት ስለ ዝነበሮ በዝ ቓል እዙይ ኃዘነ እናጐሃየውን ከደ።
41010023	ኢየሱስ ድማ ናብ ደቀ መዛሙርቱ እናጠመተ  ገንዘብ ንዘለዎም ናብ መንግሥተ ሰማያት ክኣትዉ ኽንደይ ከቢድ እዩ!  በሎም።
41010024	እቶም ደቀ መዛሙርቱ ኸዓ በዝ ቓል እዙይ ተገረሙ፤ ኢየሱስ ድማ መሊሱ፦  ደቀይ! ብሃብቲ ንዝተኣማመኑ ናብ መንግሥቲ እግዚኣብሔር ምእታው ከመይ ከቢድ እዩ!
41010025	ሃብታም ናብ መንግሥቲ እግዚኣብሔር ካብ ዝኣቱስ ግመል ብዓይኒ መርፍእ ክሓልፍ ይቐልል፤  በሎም።
41010026	ንሳቶም ከዓ ብዙኅ ተገረሙ፤ ንስንሳቶም ድማ  መን ደኣ ኾን ክድኅን ይኽእል?  ተበሃሃሉ።
41010027	ኢየሱስ ከዓ ናብኣቶም እናጠመተ  እዙይ ብእግዚኣብሔር እምበር ብሰብ ኣይከኣልን፤ ብእግዚኣብሔር ኲሉ ይከኣል እዩሞ  በሎም።
41010028	ጴጥሮስ ከዓ  እንሆ እምበኣር ንሕና ዂሉ ኃዲግና ተኸቲልናካ  ክብሎ ጀመረ።
41010029	ኢየሱስ ድማ መሊሱ ኸምዙይ በሎም፦  እማን እብለኩም ኣለኹ፤ ምእንታይን ምእንቲ ወንጌልን ኢሉ ገዛ ወይ ኣኅዋት ወይ ኣኃት ወይ እኖ ወይ ኣቦ ወይ ሰበይቲ ወይ ውሉድ ወይ ገራሁ ዝኃደገ
41010030	ሕዚ ኣብዝ ዓለም እዙይ ምስ ስደት ገዛ ኣሕዋት ኣሓት እኖ ውሉድ ገራሁ ሚእቲ ኻዕበት ዘይኽፈል ኣብ ዝመጽእ ዓለም ከዓ ሕይወት ዘለዓለም ዘይቕበል ሓደኳ የለን።
41010031	ብዙኃት ቀዳሞት ዳኅረዎት ክኾኑ እዮም፤ ዳኅረዎት ድማ ቐዳሞት ክኾኑ እዮም። 
41010032	ናብ ኢየሩሳሌም ክድይቡ ኣብ መንገዲ እንተለዉ ኢየሱስ ቀቅድሚኦም ይኸይድ ነበረ፤ ንሳቶም ከዓ ተገረሙ። እቶም ዝስዕቡ ዝነበሩውን ፈርኁ። ኢየሱስ ድማ ነቶም ዓሠርተ ኽልተ ደቀ መዛሙርቱ ወሲዱ እቲ ኽበጽሖ ዘለዎ ኽነግሮም ጀመረ።
41010033	 እንሆ ናብ ኢየሩሳሌም ንድይብ ኣለና፤ ንወዲ ሰብ ኣብ ኢድ ሊቃነ ካህናትን መምህራን ሕግን ከትኅዝዎ እዮም፤ ንሳቶም ድማ ንሞት ክፈርድዎ ነሕዛብውን ኣኅሊፎም ክህብዎ እዮም፤
41010034	ንሳቶምውን ከላግጹሉ እንትፍ ክብሉሉ ክገርፍዎ ክቐትልዎውን እዮም፤ ብሣልሰይቲ መዓልቲውን ክትሥእ እዩ፤  በሎም።
41010035	ያዕቆብን ዮሓንስን ክልቲኦም ደቂ ዘብዴዎስ ናብኡ ቐሪቦም  መምህር! ዝለመንናካ ኽትገብረልና ንደሊ ኣለና፤  በልዎ።
41010036	ንሱ ኸዓ  እንታይ ክገብረልኩም ትደልዩ?  በሎም።
41010037	ንሳቶም ድማ  ኣብ ክብርኻ ሓዴና ብየማንካ ሓዴና ድማ ብጸጋምካ ኽንቅመጥ ፍቐደልና፤  በልዎ።
41010038	ኢየሱስ ግና  እትልምንዎ ኣይትፈልጡን ኢኹም፤ እቲ ኣነ ዝሰትዮ ናይ መከራ ጽዋዕ ኽትሰትዩ እቲ ኣነ ዝጥመቖ ጥምቀትውን ክትጥመቑኸ ትኽእሉዶ?  በሎም።
41010039	ንሳቶም ከዓ  እወ ንኽእል፤  በልዎ። ኢየሱስ ድማ  ነቲ ኣነ ዝሰትዮ ናይ መከራ ጽዋዕ ኽትሰትይዎ ነቲ ኣነ ዝጥመቖ ጥምቀትውን ክትጥመቅዎ ኢኹም።
41010040	ኣብ የማነይን ኣብ ጸጋመይን ምቕማጥ ግና ኣቦይ ንዘዳለወሎም እዩ እምበር ኣነ ኣይኮንኩን ዝህቦ  በሎም።
41010041	እቶም ዓሠርተ ደቀ መዛሙርት ሰሚዖም ብያዕቆብን ዮሓንስን ተቖጥዑ ።
41010042	ኢየሱስ ግና ጸዊዑ ፦  ነሕዛብ እቶም ሹመኛታቶም ከም ዝገዝእዎም እቶም ዓበይቶም ድማ ኣብ ልዕሊኦም ከም ዝሥልጥኑ ትፈልጡ ኢኹም።
41010043	ኣባኻትኩም ግና ኸምኡ ኣይኮነን። እቲ ዓብዪ ክኸውን ዝደሊ ኣገልጋሊኹም ይኹን።
41010044	እቲ ኻባኻትኩም ልዕሊ ዂሉ ክኸውን ዝደሊ ኸዓ ንሱ ተኣዛዚኹም ይኹን።
41010045	ወዲ ሰብ ከገልግልን ሕይወቱ ቤዛ ብዙኃት ክህብን እምበር ከገልግልዎ ኣይመጸንሞ  በሎም።
41010046	ናብ ኢያሪኮ ድማ ኣተዉ፤ ኢየሱስ ካብ ኢያሪኮ ምስ ደቀ መዛሙርቱን ምስ ብዙኅ ሕዝብን ክወፅእ እንተሎ ባርጤሜዎስ ንሱውን ወዲ ጤሜዎስ እቲ ዕዉር ኣብ ወሰን መንገዲ ተቐሚጡ ይልምን ነበረ።
41010047	ናይ ናዝሬት ኢየሱስ ምዃኑ ምስ ሰምዐ ዓው ኢሉ  ኢየሱስ ወዲ ዳዊት! መሓረኒ!  ኽብል ጀመረ።
41010048	ብዙኃት ድማ ስቕ ክብል ገሠጽዎ፤ ንሱ ግና  ኦ ወዲ ዳዊት! መሓረኒ!  እናበለ ዓው ኢሉ ጸርሐ።
41010049	ኢየሱስ ድማ ደው ኢሉ  ነቲ ዕውር ጸውዕዎ!  ኢሉ ኣዘዘ፤ ጸዊዖም ከዓ  ኣይዞኻ! ተሥእ! ኢየሱስ ይጽውዐካ ኣሎ!  በልዎ።
41010050	ንሱ ኸዓ ኽዳኑ ደርብዩ፤ ተሢኡ ናብ ኢየሱስ መጸ።
41010051	ኢየሱስ ድማ  እንታይ ክገብረልካ ትደሊ?  ኢሉ ጠየቖ፤ እቲ ዕዉር ከዓ  መምህር ክርኢ፤  በሎ።
41010052	ኢየሱስ ከዓ  ኪድ፤ እምነትካ ኣሕውያትክ፤  በሎ። ሽዑ ንሽዑ ረአየ፤ ኣብ መንገዲውን ተኸተሎ።
41011001	ኢየሱስን ደቀ መዛሙርቱን ናብ ኢየሩሳሌም ንምእታው ጥቓ ደብረ ዘይት ናብ ዘለዋ ቤተ ፋጌን ቢታንያን ምስ ቀረቡ ክልተ ኻብ ደቀ መዛሙርቱ ለኣኸ።
41011002	 ኣብ ቅድሜኹም ናብ ዘላ ዓዲ ኺዱ፤ ናብኣ ምስ ኣተኹም ሰብ ዘይተቐመጦ እሱር ጻዕቢ ኽትረኽቡ ኢኹም፤ ፈቲሕኹም ኣምጽኡለይ።
41011003	ዝኾነ ሰብ እንታይ ትገብሩ ኣለኹም እንተ በለኩም ጐይታ ይደልዮ ኣሎ› በሉ፤ ሽዑ ኽሰዶ እዩ  በሎም።
41011004	ምስ ከዱ ኸዓ ነቲ ጻዕቢ ኣብ ደገ ኣብ ጥቓ መንገዲ ተኣሲሩ ረኺቦም ፈትሕዎ።
41011005	ካብቶም ኣብኡ ደው ኢሎም ዝነበሩ ገሊኦም  ነቲ ጻዕቢ ንምንታይ ትፈትሕዎ ኣለኹም?  በልዎም።
41011006	ንሳቶም ድማ ኸምቲ ኢየሱስ ዝበሎም በልዎም እሞ ኃደግዎም።
41011007	ነቲ ጻዕቢ ናብ ኢየሱስ ወሰድዎ፤ ክዳውንቶምውን ጐዝጐዙሉሞ ኣብ ልዕሊኡ ተቐመጠ።
41011008	ብዙኃት ኣብቲ መንገዲ ኽዳውንቶም ጐዝጐዙ። ካልኦትውን ካብ ኣእዋም ጨናፍር እናሰልዑ ይንስንሱ ነበሩ።
41011009	እቶም ዝመርሑን እቶም ዝስዕቡን ድማ  ሆሣዕና! ብስም እግዚኣብሔር ዝመጽእ ቡሩኽ እዩ!
41011010	እታ እትመጽእ ዘላ መንግሥቲ ኣቦና ዳዊትውን ብርኽቲ እያ፤ ሆሣዕና ኣብ ኣርያም!  እናበሉ ይጸርሑ ነበሩ።
41011011	ኢየሱስ ኣብ ኢየሩሳሌም ምስ በጽሐ ናብ ቤተ መቕደስ ኣተወ፤ ኣብ ዙርያኡ ግልጽ እናበለ ንዂሉ ምስ ረአየ መስዩ ነበረ እሞ ምስቶም ዓሠርተ ኽልተ ደቀ መዛሙርቱ ናብ ቢታንያ ኸደ።
41011012	ንጽባሒቱ ካብ ቢታንያ ኽወፁ እንተለዉ ኢየሱስ ጠመየ።
41011013	ብርኁቕ ድማ ቖጻል በለስ ረአየ፤ ምናልባሽ ፍረ እንተ ረኸበላ ኽርኢ ናብኣ ኸደ፤ ኣብኣ ምስ በጽሐ ኸዓ ጊዜ በለስ ስለ ዘይነበረ እንትርፊ ቖጽሊ ፍረ ኣይረኸበላን።
41011014	ኢየሱስ  ደጊም ካባኺ ሓደኳ ንዘለዓለም ፍረ ኣይብላዕ!  በላ፤ ደቀ መዛሙርቱውን ሰምዕዎ።
41011015	ኣብ ኢየሩሳሌም ምስ በጽሑ ኢየሱስ ናብ ቤተ መቕደስ ኣትዩ ነቶም ኣብታ ቤተ መቕደስ ኮይኖም ዝሸጡን ዝዕድጉን ንዝነበሩ ኽሰጎም ጀመረ። ጠረጴዛ መሽረፍትን መደርደሪ ሸየጥቲ ርግብን ገምጠለ።
41011016	ሓደኳ ኣቕሓ ፆይሩ በታ ቤተ መቕደስ ከይኃልፍ ከልከለ።
41011017	 ገዛይ ንዂሎም ኣሕዛብ ቤተ ጸሎት ተብሂሉ ኽጽዋዕ እዩ!› ዝብል ጽሑፍዶ የለን እዩ? ንስኻትኩም ግና በዓቲ ኸተርቲ ገበርክምዎ፤  በሎም።
41011018	ሊቃነ ካህናትን መምህራን ሕግን ሰሚዖም ከመይ ገይሮም ከም ዝቐትልዎ ይሓስቡ ነበሩ። እንተኾነ ዂሉ ሕዝቢ ብትምህርቱ ይድነቑ ስለ ዝነበሩ ፈርኅዎ።
41011019	ምስ መሰየ ድማ ኻብታ ኸተማ ወፀ።
41011020	ንግሆ ኽኃልፉ እንተለዉ እታ በለስ ካብ ሡራ ነቒጻ ረአይዋ።
41011021	ጴጥሮስ ድማ ዘከረ እሞ  መምህር! እኒሃ እታ ዝረገምካያ በለስ ነቒጻ  በሎ።
41011022	ኢየሱስ ከዓ፦  ብእግዚኣብሔር እመኑ!
41011023	ብልቡ እንተይተጠራጠረ እቲ ዝልምኖ ኸም ዝፍጸም ዝኣምን ኲሉ ነዝ እምባ እዙይ ካብዙይ ተልዒልካ ናብቲ ባሕሪ ተወርወር፤› እንተበሎ ከም ዝኾነሉ እማን እብለኩም ኣለኹ።
41011024	ስለዙይ ኲሉ እትጽልይዎን እትልምንዎን ከም ዝተቐበልኩምዎ እመኑ እሞ ክኾነልኩም እዩ እብለኩም ኣለኹ።
41011025	ክትጽልዩ እንተለኹም ከዓ ሰማያዊ ኣቦኹም በደልኩም ምእንቲ ኽኃድገልኩም ንብጻይኩም ዝተቐየምኩምዎ እንተልዩ ኅደጉሉ።
41011026	ንስኻትኩም ይቕረ እንተዘይልኩም ኣብ ሰማይ ዘሎ ኣቦኹምውን በደልኩም ይቕረ ኣይብለልኩምን እዩ፤  በሎም።
41011027	መሊሶም ናብ ኢየሩሳሌም መፁ፤ ኢየሱስ ኣብ ቤተ መቕደስ ክመላለስ እንተሎ ሊቃነ ካህናትን መምህራን ሕግን ዓበይትን ናብኡ መጹ።
41011028	 በየናይ ሥልጣን እዝ ነገራት እዙይ ትገብር ኣለኻ? ወይ ከዓ ነዝ ነገራት እዙይ ኽትገብር ሥልጣን ዝሃበካኸ መን እዩ?  በልዎ።
41011029	ኢየሱስ ድማ  ሓንቲ ነገር ክጥይቐኩም መልሱለይ፤ ኣነውን በየናይ ሥልጣን ነዝ ነገራት እዙይ ከም ዝገብር ክነግረኩም እየ።
41011030	ጥምቀት ዮሓንስ ካብ ሰማይ ድዩ ነይሩ ወይ ካብ ሰብ? እስኪ መልሱለይ፤  በሎም።
41011031	-
41011032	ንሳቶም ከዓ  ካብ ሰማይ እንተ በልናዮ ከመይ ደኣ ዘይኣመንክምዎ ኽብለና እዩ፤ ካብ ሰብዶ ኽንብሎ?  በሉ። እንተኾነ እቶም ሕዝቢ ዂሎም ንዮሓንስ ከም ነቢይ ይሪእዎ ስለዝነበሩ ነቲ ሕዝቢ ፈርኁ።
41011033	ስለዙይ  ኣይንፈልጥን  ኢሎም መለሱሉ፤ ኢየሱስ ከዓ  ኣነውን በየናይ ሥልጣን ነዙይ ከም ዝገብር ኣይነግረኩምን  በሎም።
41012001	ኢየሱስ ብምስላ ገይሩ ኸምዙይ ክብሎም ጀመረ፦  ሓደ ሰብኣይ ወይኒ ተኸለ፤ ሓፁር ሓፀሮ፤ መጽመቊውን ኰዓተሉ፤ መሐለዊ መንደቕውን ሠርሐሉ፤ ንሓረስቶት ድማ ብብላዕ ሂብዎም ገሸ።
41012002	ጊዜ ፍርያት ምስ በጽሐ ካብቲ ኣታኽልቲ ወይኒ ፍረ ኸምጽአሉ ናብቶም ሓረስቶት ኣገልጋሊኡ ለኣኸ።
41012003	ንሳቶም ግና ኂዞም ገረፍዎ፤ ጥራሕ ኢዱውን ሰደድዎ።
41012004	መሊሱ ኻልእ ኣገልጋሊኡ ናብኣቶም ለኣኸ፤ ንእኡውን ብእምኒ ቐጥቂጦም ኣቝሲሎም ኣዋሪዶም ሰደድዎ።
41012005	ከምኡውን ሣልሳይ ካልእ ኣገልጋሊ ለኣኸ፤ ንእኡውን ቀተልዎ። ብዙኃት ካልኦት ከዓ ለኣኸ፤ ንገሊኦም ገረፍዎም፤ ንገሊኦም ድማ ቐተልዎም።
41012006	ይኹን እምበር ሓደ ዝፈትዎ ወዲ ነበሮ፤ ኣብ መወዳእታ ኸዓ ንወደይስ ይኃፍርዎ ግዲ ይኾኑ ኢሉ ናብኣቶም ለኣኾ።
41012007	እቶም ሓረስቶት ግናእዙይ እቲ ወራሲኡ እዩ፤ ንዑ ንቕተሎ እሞ እቲ ርስቱ ንኣና ክኸውን› ተበሃሃሉ።
41012008	ኂዞም ድማ ቐተልዎ፤ ካብቲ ኣታክልቲ ወይኒ ኸዓ ናብ ወፃኢ ደርበይዎ።
41012009	እቲ ዋና ኣታኽልቲ ወይኒ እንታይ ኮን ክገብር እዩ? መጺኡ ነቶም ሓረስቶት ይቐትሎም፤ ነቲ ኣታኽልቲ ወይኑ ኸዓ ንኻልኦት ይህቦ።
41012010	-
41012011	እቲ ነደቕቲ ዝነዓቕዎ እምኒ ንሱ ርእሲ መኣዝን ኮነ፤ እዙይ ካብ እግዚኣብሔር እዩ፤ ነዒንትናውን ዘደንቕ እዩ› ዝብል ጽሑፍዶ ኣየንበብኩምን?  በሎም።
41012012	መራሕቲ ኣይሁድ ግና እዝ ምስላ እዙይ ብዛዕብኦም ከም ዝተዛረቦ ፈሊጦም ነበሩ እሞ ኽኅዝዎ ደለዩ፤ ነቶም ሕዝቢ ፈሪሖም ግና ኃዲጎምዎ ኸዱ።
41012013	ብቓሉ ኸጋግይዎ ኢሎም ከዓ ካብ ፈሪሳውያንን ካብ ሄሮድስ ወገን ዝኾኑ ሰባትን ናብኡ ለኣኹ።
41012014	ናብኡ መጺኦም ድማ  መምህር! ሓቀኛ ኸም ዝኾንካ ንሓደኳ ከምዘይትፈርኅ ገጽ ሰብ ርኢኻ ኸም ዘይተዳሉ መንገዲ እግዚኣብሔርውን ብሓቂ ኸምትምህር ንፈልጥ ኢና። ንቄሣር ግብሪ ምኽፋል ይግባእ ድዩ? ወይ ኣይግባእን? ንኽፈልዶ ኣይንኽፈል?  በልዎ።
41012015	ኢየሱስ ድማ ግብዝናኦም ፈሊጡ  ስለምንታይ ትፍትኑኒ ኣለኹም? እስኪ ነቲ ዲናር ክርእዮ ኣምጽኡለይ  በሎም።
41012016	ንሳቶም ድማ ኣምጽኡሉ፤ ንሱ ኸዓ  እዙይ መልክዑ ን ጽሕፈቱን ናይ መን እዩ?  በሎም። ንሳቶም ድማ  ናይ ቄሣር  በልዎ።
41012017	ኢየሱስ ከዓ  እምበኣር እቲ ናይ ቄሣር ንቄሣር እቲ ናይ እግዚኣብሔር ከዓ ንእግዚኣብሔር ሃቡ፤  ኢሉ መለሰሎም። ብእኡ ድማ ተደነቑ።
41012018	ትንሣኤ ሙታን የለን ዝብሉ ሰዱቃውያን ከዓ ናብኡ መጹ፤
41012019	 መምህር! ሙሴ ሓደ ሰብ ውሉድ እንተይወለደ ሰበይቱ ኃዲጉ እንተ ሞተ ነታ ሰበይቱ እቲ ኃዉ ይውረሳ እሞ ንኃዉ ዘርኢ የቑመሉ፤› ኢሉ ጽሒፉልና ኣሎ።
41012020	ኣባና ሾውዓተ ኣኅዋት ነበሩ። እቲ ቐዳማይ ሰበይቲ ኣእተወ፤ ውሉድ እንተይኃደገ ሞተ።
41012021	እቲ ኻልኣይ ድማ ኣእተዋ፤ ውሉድ እንተይኃደገውን ሞተ፤ እቲ ሣልሳይውን ከምኡ።
41012022	ሾውዓቲኦም ኣእትዮምዋ ውሉድ ኣይኃደጉን፤ ድኅሪ ዂሎም ድማ እታ ሰበይቲ ሞተት።
41012023	ሾውዓቲኦም ኣእትዮምዋ ነይሮም እዮም እሞ ብትንሣኤ ምዉታን ሰበይቲ አይንኦም እያ ኽትከውን?  ኢሎም ጠየቕዎ።
41012024	ኢየሱስ መሊሱ ኸምዙይ በሎም፦  መጻሕፍትን ኃይሊ እግዚኣብሔርን ብዘይ ምፍላጥኩምዶ ኣይኮነን ትጋገዩ ዘለኹም?
41012025	ምዉታን ምስ ተሥኡስ ከምቶም ኣብ ሰማያት ዘለዉ መላእኽቲ እግዚኣብሔር እዮም እምበር ኣይውሰቡን፤ ኣይዋሰቡን እዮም።
41012026	ምዉታን ከም ዝትሥኡስ ንሙሴውን እግዚኣብሔር ኣብ ውሽጢ ቖጥቋጥ ኮይኑ ኣነ ኣምላኽ ኣብርሃም ኣምላኽ ይስሓቅ ኣምላኽ ያዕቆብ እየ፤› ከም ዝበሎ ኣየንበብኩምንዶ?
41012027	እምበኣር ንሱ ኣምላኽ ሕያዋን እዩ እምበር ኣምላኽ ምዉታን ኣይኮነን፤ ንስኻትኩም ግና ብዙኅ ትጋገዩ ኣለኹም፤  ኢሉ መለሰሎም።
41012028	ካብቶም መምህራን ሕጊ ሓደ ኸም ዝተኸራኽርዎሞ ጽቡቕ ከም ዝመለሰሎም ሰሚዑ  ናብኡ ቐረበ።  ካብ ኲለን ትእዛዛት ዝዓበየት ኣየነይቲ እያ?  ኢሉ ጠየቖ።
41012029	ኢየሱስ ከዓ መሊሱ ኸምዙይ በሎ  እታ ዝዓበየት ትእዛዝ እዚኣ እያ፤ ኦ እስራኤል! ስማዕ፤ እግዚኣብሔር ኣምላኽና ሓደ እግዚኣብሔር እዩ።
41012030	ንእግዚኣብሔር ኣምላኽካ ብዂሉ ልብኻን ብዂሉ ነፍስኻን ብዂሉ ሓሳብካን ብዂሉ ኃይልኻን ኣፍቅሮ።› እታ ዝዓበየት ትእዛዝ እዚኣ እያ።
41012031	እታ ንኣኣ እትመስል ካልኣይቲ ድማ ንብጻይካ ኸም ባዕልኻ ጌርካ ኣፍቅሮ!› እትብል እያ። ካብዘን ትእዛዛት እዚኣተን ዝዓበየት ትእዛዝ የላን፤  ኢሉ መለሰሉ።
41012032	እቲ መምህር ሕጊ ኸዓ  መምህር! ጽቡቕ ተዛሪብካ፤ ብሓቂ እግዚኣብሔር ሓደ እዩ፤ ብዘይ ንሱ ድማ ኻልእ የለን።
41012033	ብዂሉ ልብኻን ብዂሉ ነፍስኻን ብዂሉ ኣእምሮኻን ብዂሉ ኃይልኻን ክተፍቅሮ ንብጻይካውን ከም ነፍስኻ ከተፍቅሮ› እዙይ ካብ ኲሉ ዝሓርር መሥዋዕትን ካብ ኲሉ ኻልእ መሥዋዕትን ይበልጽ እዩ  በሎ።
41012034	ኢየሱስ ድማ ብምስትውዓል ከም ዝመለሰ ምስ ረአየ  ንስኻስ ካብ መንግሥቲ እግዚኣብሔር ርኁቕ ኣይኮንካን፤  በሎ። ብድኅሪኡ ሓደኳ ኽጥይቖ ኣይደፈረን።
41012035	ኢየሱስ ኣብ ቤተ መቕደስ እናመሃሮም እንተሎ  መምህራን ሕጊ ኸመይ ኢሎም እዮም ክርስቶስ ወዲ ዳዊት እዩ፤› ዝብሉ?
41012036	ዳዊት ባዕሉ ብመንፈስ ቅዱስ ጐይታ ንጐይታይ ንጸላእትኻ ኣብ ትሕቲ መርገጽ እግርኻ ኽሳዕ ዝገብሮም ኣብ የማነይ ተቐመጥ፤› በሎ፤ ይብል።
41012037	ዳዊት ባዕሉ ጐይታይ› ካብ በሎ ኸመይ ኢሉ ደኣ ወዱ ይኾኖ?  በለ። እቶም ብዙኃት ሰባት ድማ ብታሕጓስ ይሰምዕዎ ነበሩ።
41012038	-
41012039	እናመሃሮም እንተሎ ኸዓ  ካብቶም ነዊሕ ቀሚሽ ተኸዲኖም ዝዞሩን ኣብ ዕዳጋውን ብኽብሪ ኢድ ክነሥኡሎም ዝደልዩ ኣብ ቤተ ጸሎት ኣይሁድውን ዝለዓለ መንበር ኣብ ማእዲ ዝኸበረ ሥፍራ ኻብ ዝደልዩ መምህራን ሕጊ ተጠንቀቑ!
41012040	ንሳቶም ናይ መበለታት ኣባይቲ ዝብዝብዙ፤ ኸምስሉ ድማ ኣንዊኆም ዝጽልዩ እዮምሞ፤ እዚኣቶም ዝገደደ ፍርዲ ኽቕበሉ እዮም፤  በሎም።
41012041	ኢየሱስ ኣብ መንጽር ሙዳየ ምጽዋት ተቐሚጡ እቶም ሰብ ኣብቲ ሙዳየ ምጽዋት ከመይ ገይሮም ገንዘብ ከም ዘእትዉ ይርኢ ነበረ። ብዙኃት ሃብታማት ከዓ ብዙኅ የእትዉ ነበሩ።
41012042	ሓንቲ ድኻ መበለት ድማ መጺኣ ኽልተ ሳንቲም ዝኣክል ቆድራንቴን ኣእተወት።
41012043	ኢየሱስ ንደቀ መዛሙርቱ ናብኡ ጸዊዑ ኸዓ  ካብዞም ናብዝ ሙዳየ ምጽዋት ዘእተዉ ዂሎም እዛ ድኻ መበለት እዚኣ ዝበዝኅ ከም ዘእተወት እማን እብለኩም ኣለኹ።
41012044	እዚኣቶም ኲሎም ካብ ተረፎም እዮም ዘእተዉ፤ እዚኣ ግና ስእንቲ እንተላ እታ ዘለታ ጥሪታ እያ ዝሃበት፤  በሎም።
41013001	ኢየሱስ ካብ ቤተ መቕደስ ክወፅእ እንተሎ ሓደ ኻብ ደቀ መዛሙርቱ  መምህር! ህንፃኡን እምኑን ክንደይ ከም ዘደንቕ ርአ!  በሎ።
41013002	ኢየሱስ ከዓ  ነዝ ዓብዪ ሕንፃዶ ትርእዮ ኣለኻ? እምኒ ኣብ ልዕሊ እምኒ እንተይተረፈ ዂሉ ኽፈርስ እዩ፤  ኢሉ መለሰሉ።
41013003	ኢየሱስ ኣብ ደብረ ዘይቲ ኣብ መንጽር ቤተ መቕደስ ተቐሚጡ እንተሎ ጴጥሮስን ያዕቆብን ዮሓንስን እንድርያስን ንበይኖም ቅርብ ኢሎም፦
41013004	 እዝ ነገራት እዙይ መኣዝ እዩ ዝኸውን? እዝ ዂሉ መኣዝ ከም ዝፍጸምከ ምልክቱ እንታይ እዩ እስኪ ንገረና?  ኢሎም ጠየቕዎ።
41013005	ኢየሱስ ከዓ ኸምዙይ ክብሎም ጀመረ፦  ሓደኳ ከየስሕተኩም ተጠንቀቑ፤
41013006	ብዙኃት ኣነ ክርስቶስ እየ!› እናበሉ ብስመይ ክመጹ እዮም፤ ንብዙኃት ከዓ ኸስሕቱ እዮም።
41013007	ውግእን ወረ ውግእን ምስ ሰማዕኹም ኣይትሸበሩ፤ እዙይ ክኸውን ግድን እዩ፤ ግና መወዳእታኡ ገና እዩ።
41013008	ሕዝቢ ኣብ ልዕሊ ሕዝቢ መንግሥቲውን ኣብ ልዕሊ መንግሥቲ ኽለዓል እዩ፤ በብቦታኡ ምንቅጥቃጥ ምድርን ጥሜትን ክኸውን እዩ፤ እዝ ነገራት እዙይ ናይቲ ቕልውላው መጀመርታ እዩ።
41013009	 ንኣኣቶም ምስክር ምእንቲ ክኸውን ብኣይ ምኽንያት ንፍርዲ ኣኅሊፎም ክህቡኹም ኣብ ኣብያተ ጸሎቶምውን ክገርፉኹም ኣብ ቅድሚ መኳንንትን ነገሥታትን ከዓ ደው ከብሉኹም እዮም እሞ ንርእስኹም ተጠንቀቑ።
41013010	ኣቐዲሙ ግና ንዂሎም ኣሕዛብ ወንጌል ክስበኽ ግድን እዩ።
41013011	ኣኅሊፎም ንኽህቡኹም ክወስዱኹም እንተለዉ እንታይ ክንብል ኢና? እንታይከ ኽንዛረብ ኢና? ኢልኩም ኣቐዲምኩም ኣይትጨነቑ። ሽዑ ዝውሃበኩም ተዛረቡ፤ እትዛረቡ ንስኻትኹም ኣይኮንኩምን መንፈስ ቅዱስ እዩ እምበር።
41013012	ኃው ንኃዉ ወላዲ ንውሉዱ ኣኅሊፉ ንሞት ክህብ እዩ፤ ውሉድውን ኣብ ልዕሊ ወለዶም ተሢኦም ክቐትልዎም እዮም።
41013013	ምእንቲ ስመይ ብዂሉ ዝተጸላእኹም ክትኮኑ ኢኹም፤ እቲ ኽሳዕ መወዳእታ ዝዕገሥ ግና ንሱ ኽድኅን እዩ።
41013014	 እቲ ብነቢይ ዳንኤል ዝተብሃለ ናይ ጥፍኣት ርኽሰት› ኣብ ዘይግብኦ ቕዱስ ስፍራ ቖይሙ ምስ ረአኹም እቲ ዘንብብ የስተውዕል፤ ሽዑ እቶም ኣብ ይሁዳ ዘለዉ ናብ እምባታት ይህደሙ፤
41013015	እቲ ኣብ ዝባን ናሕሲ ዘሎ ኸዓ ናብ ገዛ ኣይውረድ፤ ዝኾነ ኽማላእ ኢሉውን ኣይእቶ።
41013016	እቲ ኣብ ወፍሪ ዘሎ ኸዓ ኽዳኑ ኽማላእ ንድኅሪት ኣይመለስ።
41013017	በታ እዋን እቲኣ ግና ንጥኑሳትን ንዘጥብዋን ወይለአን!
41013018	ህድማኹም ብኽረምቲ ኸይኸውን ጸልዩ።
41013019	ካብታ እግዚኣብሔር መጀመርታ ፍጥረት ዝፈጠረላ ኽሳዕ ሎሚ ኸምኡ ኾይኑ ዘይፈልጥ ድኅሪ ሕዚውን ከቶ ዘይኸውን መከራ በታ እዋን እቲኣ ክኸውን እዩሞ።
41013020	ነተን መዓልትታት እቲኣተን እግዚኣብሔር እንተ ዘየሕፅረንስ ሥጋ ዝለበሰ ዂሉ ኣይምደኃነን ነይሩ። ምእንቲ እቶም ኅሩያት ግና እተን መዓልትታት እቲኣተን ክሓፅራ እየን።
41013021	ሽዑ ሓደኳ ክርስቶስ ኣብዙይ እንሆ!› ወይ ኣብቱይ ኣሎ!› እንተበለኩም ኣይትእመኑ።
41013022	ሓሰውቲ መሢሓትን ሓሰውቲ ነቢያትን ክለዓሉ እዮም እሞ፤ እንተ ተኽኢልዎምስ ነቶም ኅሩያትውን ከስሕቱ ምልክትን ዘደንቑ ነገራትን ክገብሩ እዮም።
41013023	ንስኻትኩም ግና ተጠንቀቑ! እንሆ ኣቐዲመ ዂሉ ነጊረኩም ኣለኹ።
41013024	 እንተኾነ በተን መዓልትታት እቲኣተን ድኅሪ እዝ መከራ እዙይ ፀሓይ ክትጽልምት እያ፤ ወርኂውን ብርሃና ኣይትህብን እያ።
41013025	ከዋኽብቲ ኻብ ሰማይ ክወድቁ ኃይልታት ሰማያትውን ክናወጹ እዮም።
41013026	ሽዑ ንወዲ ሰብ ብብዙኅ ኃይልን ክብርን ብደመና ኽመጽእ እንተሎ ኽርእይዎ እዮም።
41013027	ሽዑ ንመላእኽቱ ኽልእኾም እዩ፤ ንሳቶም ድማ ነቶም ኅሩያቱ ኻብ ኣርባዕተ መኣዝን ዓለም ካብ ወሰን ምድሪ ኽሳዕ ወሰን ሰማይ ክእክብዎም እዮም።
41013028	 ናይዙይ ምስላ ኻብ ኦም በለስ ተምሃሩ፤ ጨናፍራ ምስ ለምለመ ቖጽላውን ምስ ጠጥዐ ሓጋይ ከም ዝቐረበ ትፈልጡ ኢኹም።
41013029	ንስኻትኩም ድማ ኸምኡ እዝ ነገራት እዙይ ክኸውን እንተሎ ምስ ረአኹም ምጽኣት ጐይታ ኣብ ኣፍ ደገ ኸምዝበጽሐ ፍለጡ።
41013030	እዝ ዂሉ ኽሳዕ ዝኸውን እዝ ትውልዲ እዙይ ከም ዘይኃልፍ እማን እብለኩም ኣለኹ።
41013031	ሰማይን ምድርን ክኃልፍ እዩ፤ ቃለይ ግና ኣይኃልፍን።
41013032	 ብዛዕባ እታ መዓልቲ እቲኣ ወይ እታ ሰዓት እቲኣ እንትርፊ ኣብ መላእኽቲ ሰማይ ኮኑ ወይ ወልድ ሓደኳ ዝፈልጣ የለን።
41013033	ጊዜኡ መኣዝ ምዃኑ ኣይትፈልጥዎን ኢኹም እሞ ተጠንቀቑ! ንቕሑን ጸልዩን።
41013034	ከምቲ ገዝኡ ኃዲጉ ዝገይሽ ሰብ እሞ ንኣገልገልቱ ንነፍስ ወከፎም ኃላፍነት ሂቡ ሰሥራሖም ዘትኅዞም ነቲ ሓላው ኣፍ ደገ ኸዓ ኽነቅሕ ከም ዝእዝዞ እዩ።
41013035	-
41013036	እቲ በዓል ገዛ ምሸት ወይ ፍርቂ ለይቲ ወይ ደርሆ ነቆ ወይ ከዓ ንግሆ መዓዝ ከም ዝመጽእ ስለ ዘይትፈልጡ ድንገት መጺኡ ደቂስኩም ከይረኽበኩምስ ንቕሑ።
41013037	እዝ ንኣኻትኩም ዝብለኩም ዘለኹ ንዂሉ እየ ዝብሎ ዘለኹ፤ ንቕሑ!›። 
41014001	ፋሲካን በዓል ቅጫን ክኸውን ክልተ መዓልቲ ተሪፍዎ ነበረ። ሊቃነ ካህናትን መምህራን ሕግን ንኢየሱስ ብተንኰል ኂዞም ክቐትልዎ ይደልዩ ነበሩ።
41014002	እንተኾነ  ኣብ ሕዝቢ ሁከት ከይለዓልስ ብበዓል ኣይኹን፤  በሉ።
41014003	ኢየሱስ ኣብ ቢታንያ ኣብ እንዳ ስምዖን እቲ ለምጻም ኣብ ማእዲ ተቐሚጡ እንተሎ ሓንቲ ሰበይቲ ብዙኅ ዝዋጋኡ ብጽሩይ ናርዶስ ዝተሰናደወ ሽቱ ዝመልአ ብኣልባስጥሮስ ዝተሠርሐ ብልቃጥ ኂዛ መጸት፤ ነቲ ብልቃጥ ሰይራ ኣብ ርእሱ ኣፍሰሰቶ።
41014004	ገሊኦም ዀሪዮም  እዝ ኽንድዙይ ዝኣክል ጥፍኣት ምዑ ዝ ሽቱ ንምንታይ እዩ?
41014005	እዝ ሽቱ እዙይ ካብ ሠለስተ ሚእቲ ዲናር ንላዕሊ ተሸይጡ ንድኻታትዶ ግዳ ኣይምተውሃበን ነይሩ!  በሉ። ንኣኣውን ነቐፍዋ።
41014006	ኢየሱስ ግና  ነዛ ሰበይቲ ስለምንታይ ተጕህይዋ ኣለኹም? ኅደግዋ፤ ሠናይ ግብሪ እያ ዝገበረትለይ።
41014007	ድኻታትስ ዂልሻዕ ምሳኻትኩም ኣለዉ፤ ሠናይ ግብሪ ኽትገብሩሎም እንተ ደሊኹም ትኽእሉ ኢኹም። ንኣይ ግና ዂልሻዕ ኣይትረኽቡንን ኢኹም።
41014008	እዚኣ ዝከኣላ እያ ዝገበረት፤ ኣቐዲማውን ንቐብረይ ሰብነተይ ቀብአት።
41014009	እዝ ወንጌል እዙይ ኣብ ዝተሰብኮ ኣብ ኲሉ ዓለም እዝ ንሳ ዝገበረቶ ንመዘከሪኣ ኸም ዝንገር እማን እብለኩም ኣለኹ፤  በሎም።
41014010	ካብቶም ዓሠርተ ኽልተ ደቀ መዛሙርቱ ሓደ ኣስቆሮታዊ ይሁዳ ንኢየሱስ ኣኅሊፉ ኽህቦም ናብ ሊቃነ ካህናት ከደ።
41014011	ንሳቶም ነዙይ ሰሚዖም ተሓጐሱ፤ ገንዘብ ክህብዎ ተስማምዑ ፤ ንሱ ድማ ኣኅሊፉ ኽህቦም ምችዊ እዋን ይደሊ ነበረ።
41014012	በታ በጊዕ ፋሲካ ዝሕረደላ ቐዳመይቲ መዓልቲ በዓል ቅጫ ደቀ መዛሙርቱ  ድራር ፋሲካ ኽትበልዕ ኣበይ ክነዳልወልካ ትደሊ?  በልዎ።
41014013	ኢየሱስ ድማ ኻብቶም ደቀ መዛሙርቱ ኽልተ ልኢኹ  ናብ ከተማ ኺዱ፤ ኣብኡ ዕትሮ ማይ ዝተሰከመ ሰብኣይ ክትረኽቡ ኢኹም፤ ንእኡ ሰዓብዎ።
41014014	ናብታ ዝኣትዋ ገዛ ኺዱሞ ነቲ በዓል ገዛ መምህር ምስ ደቀ መዛሙርተይ ድራር ፋሲካ ዝበልዐላ መዕረፊ ጋሻ ኣበይ እያ? ይብለካ ኣሎ፤› በልዎ።
41014015	ንሱ ኸዓ ኣብ ደብሪ ዝተነጸፈን ዝተዳለወን ዓብዪ ኣዳራሽ ከርእየኩም እዩ፤ ኣብኡ ኣዳልዉልና  በሎም።
41014016	እቶም ደቀ መዛሙርቱ ድማ ናብታ ኸተማ ኸይዶም ከምቲ ዝበሎም ረኸቡ፤ ኣብኡውን ድራር ፋሲካ ኣሰናደዉ።
41014017	ምስ መሰየ ኢየሱስ ምስቶም ዓሠርተ ኽልተ ደቀ መዛሙርቱ ኸደ።
41014018	ኣብ ማእዲ ተቐሚጦም እናበልዑ እንተለዉ ኢየሱስ  ሓደ ካባኻትኩም እቲ ምሳይ ዝበልዕ ዘሎ ከም ዘትኅዘኒ እማን እብለኩም ኣለኹ  በሎም።
41014019	ንሳቶም ኸዓ ኽኃዝኑ ጀመሩ፤ በብሓደውን  ኣነ ደኾን እኸውን?  በሉ።
41014020	ኢየሱስ ከዓ  ሓደ ኻብቶም ዓሠርተ ኽልተ ምሳይ ኣብ ጻሕሊ ዝጸብሕ እዩ፤  በሎም።
41014021	ወዲ ሰብስ ከምቲ ብዛዕባኡ ዝተጽሓፈ ኽመውት እዩ፤ እቲ ንወዲ ሰብ ዘትኅዞ ግና ወይልኡ! እቲ ሰብ እቱይስ ከም ዘይተወለደ ምሐሾ ነይሩ!  በሎም።
41014022	እናበልዑ እንተለዉ ኢየሱስ ኅብስቲ ኣልዒሉ ባረኸ፤ ቖሪሱ ኸዓ  እንኩ እዙይ ሥጋይ እዩ  ኢሉ ሃቦም።
41014023	ከምኡውን ጽዋዕ ኣልዒሉ ኣመስጊኑ ሃቦም፤ ኲሎምውን ካብኡ ሰተዩ።
41014024	ንሱ ኸዓ  እዙይ ምእንቲ ብዙኃት ዝፈስስ ናይ ሓድሽ ኪዳን ደመይ እዩ።
41014025	ክሳዕ እታ መዓልቲ እቲኣ ኣብ መንግሥቲ እግዚኣብሔር ከም ብሓድሽ ክሳዕ ዝሰትዮ ካብዝ ፍረ ወይኒ እዙይ ደጊመ ኸም ዘይሰቲ እማን እብለኩም ኣለኹ፤  በሎም።
41014026	መዝሙር ምስጋና ምስ ዘመሩ ኸዓ ናብ ደብረ ዘይት ደየቡ።
41014027	ኢየሱስ ከዓ  ነቲ ጓሳ ክቐትሎ እየ፤ እተን ኣባጊዕ ኸዓ ኽብተና እየን፤› ዝብል ጽሑፍ ኣሎ እሞ በዛ ለይቲ እዚኣ ዂልኹም ብኣይ ክትዕንቀፉ ኢኹም።
41014028	ምስ ተሣእኩ ግና ናብ ገሊላ ኽቕድመኩም እየ፤  በሎም።
41014029	ጴጥሮስ ድማ  ዂሎም እኳ እንተ ኸሓዱኻ ኣነስ ከቶ ኣይክሕደካን እየ!  በሎ።
41014030	ኢየሱስ ከዓ  ሎሚ በዛ ለይቲ እዚኣ ደርሆ ኽልተ ሻዕ እንተይነቀወ ሠለስተ ሻዕ ኸም እትኽሕደኒ እማን እብለካ ኣለኹ፤  በሎ።
41014031	ጴጥሮስ ሽዑ  ምሳኻ ደኣ እመውት እምበር ፈጺመ ኣይክሕደካን እየ!  እናበለ የመና ኣትሪሩ ተዛረበ፤ ኲሎምውን ከምኡ በሉ።
41014032	ጌቴሴማኒ ናብ እትበሃል ቦታ መጹ፤ ንደቀ መዛሙርቱ ኸዓ  ኣብቱይ ከይደ ኽሳዕ ዝጽሊ ኣብዙይ ጽንሑ፤  በሎም።
41014033	ንጴጥሮስን ያዕቆብን ዮሓንስን ምስኡ ተማሊኡ ኸዓ ኽኃዝንን ክትክዝን ጀመረ።
41014034	 ነፍሰይ ክሳዕ ሞት ኃዚና ኣላ ኣብዙይ ጽንሑ፤ ትግሁውን! 
41014035	ቁሩብ ንቕድሚት ፈንተት ኢሉ ድማ ዝከኣል እንተ ኾይኑስ እታ ሰዓት ካብኡ ኽትኃልፍ ኣብ ምድሪ ተደፊኡ ጸለየ።
41014036	 ኣባ! ኣቦይ! ኲሉ ይከኣለካ እዩ፤ ነዛ ናይ መከራ ጽዋዕ እዚኣ ኻባይ ኣኅልፋ፤ ግና ፍቓደይ ዘይኮነስ ፍቓድካ ይኹን፤  በለ።
41014037	ተመሊሱ ኸዓ ደቂሶም ረኸቦም፤ ንጴጥሮስ ድማ  ስምዖን! ደቂስካዶ? ሓንቲ ሰዓት እኳ ኽትነቅሕዶ ኣይከኣልካን?
41014038	ናብ ፈተና ኸይትኣትዉ ተጊህኹም ጸልዩ፤ መንፈስ ድልዊ እዩ፤ ሥጋ ግና ድኹም እዩሞ፤  በሎ።
41014039	ከምኡውን ከይዱ ኸምቲ ቕድም ዝጸለዮ ጸለየ።
41014040	ካልኣይ ምስ ተመለሰ ኸዓ ኣዒንቶም ባዕዚዘን ነበራ እሞ ደቂሶም ረኸቦም፤ እንታይ ከም ዝምልሱሉ ድማ ኣይፈልጡን ነበሩ።
41014041	ንሣልሳይ ጊዜ መጺኡ ኸዓ ኸምዙይ በሎም፦  ሕዚውንዶ ደቂስኩምን ዓሪፍኩምን ኣለኹም? ደጊም የኣክል! እታ ሰዓት በጺሓ እያ! እንሆ ንወዲ ሰብ ኣብ ኢድ ኃጥኣን ኣኅሊፎም ክህብዎ እዮም።
41014042	ተልዓሉ! ንኺድ! እንሆ እቲ ዘትኅዘኒ ቐሪቡ ኣሎ!  በሎም።
41014043	ኢየሱስ ከምዙይ ኢሉ ኽዛረብ እንተሎ ሽዑ ንሽዑ ካብቶም ዓሠርተ ኽልተ ሓደ ዝኾነ ይሁዳ መጸ። ምስኡውን ካብ ሊቃነ ካህናትን መምህራን ሕግን ሽማግለታትን ዝተልኣኹ ኣስይፍትን ኣብትርትን ዝኃዙ ብዙኃት ሰባት ነበሩ።
41014044	እቲ ዘትኅዞ ኸዓ  እቲ ኣነ ዝስዕሞ ንሱ እዩ፤ ኣጽኒዕኹም ኂዝኩም ውሰድዎ፤  ኢሉ ምልክት ሂብዎም ነበረ።
41014045	ሽዑ ይሁዳ መጺኡ ናብኡ ቐሪቡ  መምህር!  ኢሉ ሰዓሞ።
41014046	ንሳቶም ኸዓ ኃዝዎ።
41014047	ካብቶም ምስኡ ደው ኢሎም ዝነበሩ ሓደ ንሓሽከር ሊቀ ካህናት ሰይፉ መዚዙ ወቕዖ፤ እዝኑውን ቈረጾ።
41014048	ኢየሱስ ድማ  ከም ከታሪዶ በስይፍትን በብትርትን ክትኅዙኒ መጺእኹም?
41014049	ዕለት ዕለት ኣብ ቤተ መቕደስ እናመሃርኩ ምሳኻትኩም እውዕል ነይረ፤ ኣይኃዝኩምንን። እዙይ ዝኾነ ግና እቲ ኣብ መጻሕፍቲ ዝተጽሓፈ ምእንቲ ኽፍጸም እዩ  ኢሉ መለሰሎም።
41014050	ኲሎም ደቀ መዛሙርቱ ኸዓ ኃዲጎምዎ ሃደሙ።
41014051	ሓደ ዕርቃኑ ብነጸላ ዝሸፈነ መንእሰይ ድማ ይስዕቦ ነበረ፤ እቶም ኣጓብዝ ኸዓ ኃዝዎ።
41014052	ንሱ ድማ ነጸላኡ ኃዲጉሎም ጥራሕ ዝባኑ ሃደመ።
41014053	ንኢየሱስ ናብ ሊቀ ካህናት ወሰድዎ፤ ሊቃነ ካህናትን ሽማግለታትን መምህራን ሕግን ድማ ብሙሉኦም ናብኡ ተኣከቡ።
41014054	ጴጥሮስ ድማ ኽሳዕ ውሽጢ ቕጽሪ ገዛ ሊቀ ካህናት ርኅቕ ኢሉ ሰዓቦ፤ ኣብኡ ምስቶም ሓሻኽር ተቐሚጡ ኃዊ ይስሕን ነበረ።
41014055	ሊቃነ ካህናትን ኲሉ እቲ መጋባእያን ንኢየሱስ ክቐትልዎ ምስክር ይደልዩ ነበሩ፤ ግና ኣይረኸቡን።
41014056	ብዙኃት ብሓሰት ኣንጻሩ መስከሩ፤ ምስክርነቶም ግና ኣይተሰማምዐን።
41014057	-
41014058	ገሊኦም ሰባት ተሢኦም  ኣነ ነዝ ብኢድ ሰብ ዝተሓንጸ ቤተ መቕደስ ኣፍሪሰ ኻልእ ብኢድ ሰብ ዘይተሠርሐ ብሠለስተ መዓልቲ ኽሓንጽ እየ› እንትብል ንሕና ሰሚዕናዮ፤  እናበሉ ብሓሰት መስከሩ።
41014059	በዙይውን ምስክርነቶም ኣይተስማምዐን።
41014060	እቲ ሊቀ ካህናት ድማ ኣብ ማእኸሎም ደው ኢሉ  በዚ ኣንጻርካ ዝምስክርዎ ዘለዉስ እትምልሶዶ የብልካን ኢኻ?  ኢሉ ንኢየሱስ ጠየቖ።
41014061	ንሱ ግና መልሲ እንተይሃበ ስቕ በለ፤ እቲ ሊቀ ካህናት ድማ ደጊሙ  ክርስቶስ ወዲ እቲ ቡሩኽ ንስኻ ዲኻ?  ኢሉ ጠየቖ።
41014062	 እወ ኣነ እየ፤ ንወዲ ሰብ ከዓ ኣብ የማን ኃይሊ ተቐሚጡ ኽትርእይዎ ከምኡውን ብደመና ሰማይ ክመጽእ እንተሎ ኽትርእይዎ ኢኹም!  በሎ።
41014063	እቲ ሊቀ ካህናት ድማ ኽዳኑ ቐዲዱ  ደጊምከ እንታይ መሰኻኽር የድልየና?
41014064	ነቲ ንእግዚኣብሔር ዝጸርፎ ዘሎ ባዕልኻትኩም ሰሚዕኹምዎ ኣለኹም፤ እንታይ ትብሉ?  በለ። ኲሎም ከዓ  ሞት ይግብኦ!  ኢሎም ፈረዱ።
41014065	ገሊኦም ድማ እንትፍ ይብሉሉን ገጹ ጐልቢቦም እናወቕዑ  ተነበየልና! መን እዩ ዝጸፍዐካ!  ክብልዎን ጀመሩ፤ እቶም ሓሻኽር ድማ እናጸፍዑ ወሰድዎ።
41014066	ጴጥሮስ ኣብ ታሕቲ ኣብ ውሽጢ ቕጽሪ እንተሎ ሓንቲ ኻብተን ኣግራድ ሊቀ ካህናት መጸት።
41014067	ጴጥሮስ ኃዊ ኽስሕን እንተሎ ምስ ረአየቶ ኣተኲራ እናጠመተት  ንስኻውን ምስ ኢየሱስ ናይ ናዝሬት ኔርካ ኢኻ፤  በለቶ።
41014068	ንሱ ግና  ኣይፈልጦን፤ እቲ እትብልዮ ዘለኺውን ኣይርድአንን እዩ  ኢሉ ኸሓደ፤ ካብ ቀጽሪ ናብ ኣፍ ደገ ድማ ወፀ፤ ደርሆውን ነቀወ።
41014069	እታ ገረድ ድማ ረአየቶ፤ ነቶም ኣብ ጥቓኡ ደው ኢሎም ዝነበሩ ኸዓ  እዙይውን ካብኣቶም እዩ፤  በለቶም።
41014070	ንሱ ግና ደጊሙ ኸሓደ ድኅሪ ቑሩብ ጊዜ እቶም ኣብኡ ደው ኢሎም ዝነበሩ ንጴጥሮስ  ንስኻ ብሓቂ ኻብኣቶም ኢኻ፤ ገሊላዊውን ኢኻ፤ ኣዘራርባኻ የፍልጠካ ኣሎ፤  በልዎ።
41014071	ንሱ ግና  ነዝ እትብልዎ ዘለኹም ሰብ ኣይፈልጦን እየ፤  እናበለ ኽምሕልን ንባዕሉ ኽረግምን ጀመረ።
41014072	ሽዑ ንሽዑ ድማ ደርሆ ንኻልኣይ ጊዜ ነቀወ። ጴጥሮስ ኸዓ ነቲ ኢየሱስ  ደርሆ ኽልተ ጊዜ እንተይነቀወ፤ ሠለስተ ሻዕ ክትክሕደኒ ኢኻ፤  ዝበሎ ቓል ዘኪሩ ኣምሪሩ በኸየ።
41015001	ምስ ወግሐ ሽዑ ሊቃነ ካህናት ምስ ሽማግለታትን መምህራን ሕግን ብዘሎ እቲ መጋባእያን ምኽሪ መኸሩ፤ ንኢየሱስ ድማ ኣሲሮም ወሰድዎ፤ ኣኅሊፎም ከዓ ንጲላጦስ ሃብዎ።
41015002	ጲላጦስ ድማ ንኢየሱስ  ንስኻ ንጉሥ ኣይሁድ ዲኻ?  ኢሉ ጠየቖ። ንሱ ኸዓ  ንስኻ እኳ ትብል ኣለኻ፤  ኢሉ መለሰሉ።
41015003	እቶም ሊቃነ ካህናት ድማ ብብዙኅ ነገር ከሰስዎ፤ ንሱ ግና ኣይመለሰን።
41015004	ጲላጦስ ከዓ  እንሆ ኽንድዙይ ዝኣክል እንትኸሱኻ ሓንቲ እኳ እትምልሶ መልሲዶ የለን?  እናበለ ደጊሙ ጠየቖ።
41015005	ኢየሱስ ግና ጲላጦስ ክሳዕ ዝግረም ሓንቲ እኳ ኣይመለሰን።
41015006	እንሆ ኸዓ በብበዓል ንሳቶም ዝለመንዎ ሓደ ኻብቶም እሱራት ይፈትሐሎም ነበረ።
41015007	ምስቶም ሁከት ዝገበሩን ነፍሲ ዝቐተሉን በርባን ዝብሃል ሰብኣይ ተኣሲሩ ነበረ።
41015008	እቶም ሕዝቢ ድማ ደይቦም ከምታ ልማዶም ክገብረሎም ለመኑ።
41015009	-
41015010	ጲላጦስ መሊሱ እቶም ሊቃነ ካህናት ብቕንኣቶም ኣኅሊፎም ከም ዝሃብዎ ፈሊጡ ነበረ እሞ  ነቲ ንጉሥ ኣይሁድ ክፈትሐልኩምዶ ትደልዩ ኢኹም?  ኢሉ ጠየቖም።
41015011	እቶም ሊቃነ ካህናት ግና ንበርባን ምእንቲ ኽፈትሐሎም ክልምኑ ነቶም ሕዝቢ ኣለዓዓልዎም።
41015012	ጲላጦስ ደጊሙ  ነዝ ንጉሥ ኣይሁድ ዝበሃል ደኣ እንታይ ክገብሮ ትደልዩ?  ኢሉ ጠየቖም።
41015013	ንሳቶም ኸዓ  ስቐሎ! ስቐሎ!  እናበሉ ጸርሑ።
41015014	 እንታይ ክፉእ ስለ ዝገበረ?  በሎም። ንሳቶም ግና የመና ዓው ኢሎም  ስቐሎ!  በሉ።
41015015	ጲላጦስ ኸዓ ነቶም ሕዝቢ ኸሐጕሶም ደልዩ፤ ንበርባን ፈትሐሎም፤ ንኢየሱስ ግና ገሪፉ ኽሰቕልዎ ሃቦም።
41015016	እቶም ወታደራት ድማ ናብ ውሽጢ ቤት ፍርዲ ኣእተውዎ፤ ንዂሉ እቲ ሠራዊት ድማ ኣከብዎ።
41015017	ቀይሕ ኽዳን ከደንዎ፤ ኣኽሊል እሾዂ ተኒጎም ከዓ ኣብ ርእሱ ደፍኡሉ።
41015018	 ኦ ንጉሥ ኣይሁድ! ሰላም ንኣኻ!  እናበሉ ኢድ ነሢኦም ሓጨጩሉ።
41015019	ርእሱ ድማ ብዘንጊ ወቕዕዎ፤ እንትፍ በሉሉ፤ ተንበርኪኾምውን ሰገዱሉ።
41015020	ምሰባጨዉሉ ነቲ ቐይሕ ኽዳን ቐንጢጦም ክዳኑ ኸደንዎ፤ ክሰቕልዎውን ወሰድዎ።
41015021	ኣቦ እስክንድሮስን ሩፎስን ዝኾነኃላፍ መንገዲ ንስምዖን ቀሬናዊ ካብ ወፍሪ ኽኣቱ እንተሎ ናይ ኢየሱስ መስቀል ክፀውር ኣገደድዎ።
41015022	ንኢየሱስ ናብ ጎልጎታ ትርጓሜኡ ኸዓ ሓምሓም ርእሲ› ተብሂሉ ናብ ዝጽዋዕ ቦታ ወሰድዎ።
41015023	ምስ ከርበ ዝተኃወሰ ወይኒ ኽሰቲ ድማ ሃብዎ፤ ንሱ ግና ምስታይ ኣበየ።
41015024	ሽዑ ሰቐልዎ፤ በብጽሒቶም ምእንቲ ኽፈልጡ ኸዓ ነቲ ኽዳውንቱ ዕፃ ኣውዲቖም ተኻፈልዎ።
41015025	ክሰቕልዎ እንተለዉ ኸዓ ሠለስተ ሰዓት ነበረ።
41015026	ናይ መኽሰሲኡ ጽሑፍውን  ንጉሥ ኣይሁድ  ዝብል ኣብ ልዕሊ ርእሱ ተጽሒፉ ነበረ።
41015027	ምስኡውን ክልተ ኸተርቲ ሓደ ብየማኑ ሓደ ድማ ብጸጋሙ ሰቐሉ።
41015028	እቲ  ምስ ዓመፅቲ ተቖጸረ፤  ዝብል ጽሑፍውን ተፈጸመ።
41015029	-
41015030	እቶም ብእኡ ዝኃልፉ ድማ ርእሶም እናነቕነቑ  ኣታ ንቤተ መቕደስ እተፍርሶ ብሠለስተ መዓልቲውን እትሓንጾ! እስኪ ርእስኻ ኣድኅን! ካብ መስቀልውን ውረድ!  እናበሉ ይጸርፍዎ ነበሩ።
41015031	ከምኡ ኸዓ ሊቃነ ካህናት ምስ መምህራን ሕጊ ኾይኖም  ንኻልኦት ኣድኃነ፤ ንርእሱ ግና ኸድኅን ኣይከኣለን።
41015032	ንሱ መሢሕ ንጉሥ እስራኤል እንተ ኾይኑ ርኢና ብእኡ ኽንኣምንስ እስኪ ሕዚ ኻብ መስቐሉ ይውረድ!  እናበሉ የላግጹሉ ነበሩ፤ እቶም ምስኡ ዝተሰቐሉውን ይጸርፍዎ ነበሩ።
41015033	ካብ ሽዱሽተ ሰዓት ክሳዕ ትሽዓተ ሰዓት ኣብ ኲሉ ምድሪ ጸልማት ኮነ።
41015034	ትሽዓተ ሰዓት ምስ ኮነ ኢየሱስ ብዓብዪ ድምፂ  ኤሎሄ! ኤሎሄ! ላማ ሰበቅታኒ?  እናበለ ዓው ኢሉ ጸርሐ፤ ትርጕሙ ድማ  ኣምላኸይ! ኣምላኸይ! ንምንታይ ኃደግካኒ?  ማለት እዩ።
41015035	ካብቶም ኣብኡ ደው ኢሎም ዝሰምዕዎ ዝነበሩ ኸዓ ገሊኦም  እንሆ! ንኤልያስ ይጽውዕ ኣሎ፤  በሉ።
41015036	ሓደ ግና ጐይዩ ሰፍነግ ኣብ መጺጽ ኣሊኹ ኣብ ዘንጊ ኣሲሩ  እስኪ ኅደጉ ኤልያስ መጺኡ እንተውርዶ ኽንርኢ ኢና!  እናበለ ኣስተዮ።
41015037	ኢየሱስ ከዓ ብዓብዪ ድምፂ ገዓረ፤ ነፍሱውን ካብ ሥጋኡ ተፈለየት።
41015038	መጋረጃ ቤተ መቕደስ ድማ ካብ ላዕሊ ኽሳዕ ታሕቲ ኣብ ክልተ ተተርተረ።
41015039	እቲ ኣብ መንጽሩ ደው ኢሉ ዝነበረ ሓለቓ ሚእቲ ኸዓ ነፍሱ ብኸምዙይ ካብ ሥጋኡ ኸም ዝተፈለየት ምስ ረአየ  እዝ ሰብ እዙይ ብሓቂ ወዲ እግዚኣብሔር እዩ ነይሩ፤  በለ።
41015040	እንሆ ኸዓ ኣንስቲ ኣብ ርኁቕ ኮይነን የማዕድዋ ነበራ፤ ካብኣተን ኸዓ ማርያም መግደላዊትን ማርያም እኖ ንኡስ ያዕቆብን ዮሳን ሰሎሜን ነበራ።
41015041	ንሳተን ኣብ ገሊላ እንተሎ ጀሚረን ዝተኸተላኦን ዘገልገላኦን እየን፤ መብዝኅተን እተን ካልኦት ግና ምስኡ ናብ ኢየሩሳሌም ዝደየባ ነበራ።
41015042	ዓርቢ ምሸት ድሮ ሰንበት መዓልቲ ምድላው ነበረ።
41015043	እቲ ንመንግሥቲ እግዚኣብሔር ዝጽበ ፈላጥን ክቡርን ናይ ኣይሁድ ኣማኻሪ በዓል ኣርማትያስ ዮሴፍ መጸ፤ ብትብዓት ናብ ጲላጦስ ኣትዩውን ሥጋ ኢየሱስ ክወሃቦ ለመነ።
41015044	ጲላጦስ ድማ ሞይቱ ዲዩ? ኢሉ ተደነቐ፤ ነቲ ሓለቓ ሚእቲ ጸዊዑ ኸዓ  ብርግጽዶ ሞይቱ እዩ?  ኢሉ ጠየቖ።
41015045	ካብቲ ሓለቓ ሚእቲ ከም ዝሞተ ምሰረጋገጸ ሥጋ ኢየሱስ ንዮሴፍ ክወሃብ ፈቐደ።
41015046	ንሱ ድማ ሓድሽ ፃዕዳ ሃሪ ዓደገ፤ ኣውሪዱ ኸዓ በቲ ፃዕዳ ሃሪ ገነዞ፤ ኣብ ኰዂሒ ኣብ ዝተወቕረ መቓብርውን ቀበሮ፤ ነቲ ኣፍ መቓብር ኸዓ እምኒ እናገላበጠ ወሲዱ ዓፀዎ።
41015047	ማርያም መግደላዊትን ማርያም እኖ ዮሳን ድማ ኣበይ ከም ዝቐበርዎ ይርእያ ነበራ።
41016001	ሰንበት ምስ ኃለፈት ማርያም መግደላዊትን ማርያም እኖ ያዕቆብን ሰሎሜን ሥጋ ኢየሱስ ኽቐብኣ ምዑ ዝ ሽቱ ዓደጋ።
41016002	በታ ቐዳመይቲ መዓልቲ ሰሙን ንጉሆ ፀሓይ ክትበርቕ እንተላ ናብቲ መቓብር ገሥገሣ።
41016003	ንስንሳተን ከዓ  ነቲ እምኒ ኻብቲ ኣፍ መቓብር መን ከልዕለልና እዩ?  ተባሃሃላ፤ እቲ እምኒ ኼርና ገዚፍ ነበረ እሞ።
41016004	ቅንዕ ኢለን እንተ ጠመታ እቲ እምኒ ተገልቢጡ ረአያኦ።
41016005	ናብቲ መቓብር ኣትየን ከዓ ፃዕዳ ኽዳን ዝተኸደነ ጐበዝ ኣብ ወገን የማን ተቐሚጡ ምስ ረአያ የመና ደንገፃ።
41016006	ንሱ ግና  ኣይትደንግፃ! ንስኻትክንስ ነቲ ዝተሰቕለ ናይ ናዝሬት ኢየሱስ ኢኽን እትደልያ ዘለኽን፤ ተሢኡ እዩ፤ ኣብዙይ የለን፤ እቲ እተቐብረሉ ቦታ እንሆ።
41016007	ስለዙይ ኪዳ ንደቀ መዛሙርቱን ንጴጥሮስን ናብ ገሊላ ኽቕድመኩም እዩ፤ ከምቲ ዝበለኩም ከዓ ኣብኡ ኽትሪእዎ ኢኹም› ኢልክን ንገራኦም  በለን።
41016008	ፍርኃትን ራዕድን ምድናቕን ኂዝወን ነበረ እሞ ካብቲ መቓብር ወፂአን ጐየያ፤ ፈሪኀን ስለ ዝነበራ ኸዓ ንሓደኳ ኣይነገራን።
41016009	በታ ቐዳመይቲ መዓልቲ ናይ ሰሙን ንግሆ ምስ ተሥአ ነታ ሸውዓተ ኣጋንንቲ ዘውፅአላ ማርያም መግደላዊት ኣቐዲሙ ተርአያ።
41016010	ንሳ ድማ ኸይዳ ነቶም ምስኡ ዝነበሩ እናበኸዩን እናጐሃዩን እንተለዉ ነገረቶም።
41016011	ንሳቶም ግና ንሱ ሕያው ከምዝኾነን ንአኣውን ከም ዝተርአያን ሰሚዖም ኣይኣመንዋን።
41016012	ድኅርዙይ ኢየሱስ ንኽልተ ኻብኣቶም ካብቲ ኸተማ ወፃኢ ናብ ዝርከብ ዓዲ እናኸዱ እንተለዉ ኣብ መንገዲ ብኻልእ መልክዕ ተርአዮም።
41016013	ንሳቶም ከዓ ተመሊሶም ነቶም ብጾቶም ነገርዎም፤ እንተኾነ ንኣኣቶምውን ኣይኣመንዎምን።
41016014	ብድኅሪኡ ነቶም ዓሠርተ ሓደ ደቀ መዛሙርት ኣብ ማእዲ ተቐሚጦም እንተለዉ ተርአዮም፤ ነቶም ምስ ተሥአ ዝረአይዎ ኣይኣመንዎምን ነበሩ እሞ ብዘይ ምእማኖምን ትረት ልቦምን ገሠጾም።
41016015	ከምዙይውን በሎም፦  ናብ ኲሉ ዓለም ኪዱ፤ ንዂሉ ፍጥረት ከዓ ወንጌል ስበኹ።
41016016	እቲ ዝኣመነን ዝተጠመቐን ክድኅን እዩ፤ እቲ ዘይኣመነ ግና ክዂነን እዩ።
41016017	ነቶም ዝኣምኑ እዞም ምልክታት እዚኣቶም ክኽተልዎም እዮም፦ ብስመይ ኣጋንንቲ ኸውፅኡ ብሓደሽቲ ቛንቋታት ክዛረቡ
41016018	ኣትማን ክኅዙ ዝቐትል እንተ ሰተዩውን ከቶ ኣይጐድኦምን እዩ፤ ኣእዳዎም ኣብ ልዕሊ ሕሙማት እንተንበሩ እቶም ሕሙማት ክሓውዩ እዮም። 
41016019	ጐይታና ኢየሱስ ነዙይ ምስ ተዛረቦም ናብ ሰማይ ዓረገ፤ ኣብ የማን እግዚኣብሔርውን ተቐመጠ።
41016020	ደቀ መዛሙርቱ ድማ ወፂኦም ኣብ ኲሉ ሰበኹ፤ ጐይታ ኸዓ ምስኣቶም ይሠርሕ ነበረ፤ ነቲ ቓሉውን በቲ ዝግበር ተኣምራት የጽንዖ ነበረ። ኣሜን።
42001001	ኦ ኽቡር ቴዎፍሎስ! ከምቲ ብዙኃት ነቲ ኣባና ብምልኣት ዝተፈጸመ ነገራት ክጽሕፉ ዝጀመሩ፤
42001002	እቶም ካብ መጀመርታ ናይ ዓይኒ መሰኻኽርን ናይቲ ቓል ኣገልገልትን ናባና ዝተመኃላለፈ፤
42001003	-
42001004	ኣነውን ኣብ ዝኃለፈ ቐረባ ጊዜ ነቲ ነገር ካብ መሠረቱ ኂዘ ብጥንቃቐ ምስ መርመርክዎ ናይቲ ዝተመሃርካዮ ነገራት ርግጽነት ኣጸቢቕካ ምእንቲ ኽትፈልጥ ኣከታቲለ ኽጽሕፈልካ ቕኑዕ ኾይኑ ተርእዩኒ ኣሎ።
42001005	ብዘመን ሄሮድስ ንጉሥ ይሁዳ ሓደ ኻብ ክፍሊ ኽህነት ኣብያ ዝኾነ ዘካርያስ ዝበሃል ካህን ነበረ፤ ካብ ዘርኢ ኣሮን ዝኾነት ኤልሳቤጥ እትበሃል ሰበይቲ ድማ ነበረቶ።
42001006	ክልቲኦም ከዓ ኣብ ቅድሚ እግዚኣብሔር ብዂሉ ትእዛዛት እግዚኣብሔርን ሕግጋቱን ብዘይ ነቐፋ ዝመላለሱ ጻድቃን ነበሩ።
42001007	እንተኾነ ኤልሳቤጥ መኻን ስለ ዝነበረት ውሉድ ኣይነበሮምን፤ ክልቲኦም ድማ መዋዕሎም ዝኃለፈ ኣረጋውያን ነበሩ።
42001008	እንሆ ዘካርያስ ብተራኡ ኣብ ቅድሚ እግዚኣብሔር ብግብሪ ኽህነት ከገልግል እንተሎ
42001009	ከም ሥርዓት ካህናት ናብ ቤተ መቕደስ እግዚኣብሔር ኣትዩ ዕጣን ክዓጥን ተራ በጽሖ።
42001010	በቲ ጊዜ ዕጣን ድማ ዂሉ እቲ ሕዝቢ ብወፃኢ ኾይኑ ይጽሊ ነበረ።
42001011	ሽዑ መልኣኽ እግዚኣብሔር ብወገን የማን እቲ መሠውዒ ዕጣን ቆይሙ ተርኣዮ።
42001012	ሽዑ ዘካርያስ ምስ ረአዮ ደንገፀ፤ ዓብዪ ፍርኃትውን ወረዶ።
42001013	እቲ መልኣኽ ድማ፦  ዘካርያስ! ጸሎትካ ተሰሚዑ ልካ እዩ እሞ ኣይትፍራኅ! ሰበይትኻ ኤልሳቤጥ ወዲ ኽትወልደልካ እያ፤ ስሙውን ዮሓንስ ኢልካ ኽትሰምዮ ኢኻ።
42001014	ንሱ ሓጐስን ደስታን ክኾነልካ እዩ፤ ብምውላዱውን ብዙኃት ክሕጐሱ እዮም።
42001015	ኣብ ቅድሚ እግዚኣብሔር ዓብዪ ስለ ዝኸውን ወይንን ዘስክር መስተን ከቶ ኣይሰትን እዩ። ገና ኣብ ማኅፀን እኖኡ እንተሎ መንፈስ ቅዱስ ክመልኦ እዩ።
42001016	ካብ ሕዝቢ እስራኤል ንብዙኃት ናብ እግዚኣብሔር ኣምላኾም ክመልሶም እዩ።
42001017	ንሱ ንእግዚኣብሔር ብቑዕ ሕዝቢ ምእንቲ ኸዳሉ ልቢ ኣቦታት ናብ ውሉድ ንዘይእዙዛት ድማ ናብ ጥበብ ጻድቃን ምእንቲ ኽመልስ ብመንፈስን ብኃይሊ ኤልያስን ቀቅድሚ ጐይታ ክኸይድ እዩ። 
42001018	ዘካርያስ ከዓ ነቲ መልኣኽ  ኣነ ሸምጊለ እየ፤ ሰበይተይውን መዋዕላ ኃሊፉ እዩ፤ እዝ ነገር እዙይ ከምዝኸውን ብምንታይ ክፈልጦ እየ?  በሎ።
42001019	እቲ መልኣኽ መሊሱ፦  ኣነ ኣብ ቅድሚ እግዚኣብሔር ዝቐውም ገብርኤል እየ። ናባኻ ዝተልኣኽኩ ድማ ነዝ ነገራት እዙይ ክነግረካን ከብሥረካን እየ።
42001020	 እንሆ ነቲ ብጊዜኡ ዝፍጸም ዘረባይ ስለ ዘይኣመንካ እዝ ነገር እዙይ ክሳዕ ዝፍጸም በሃም ክትከውን ምዝራብውን ክትስእን ኢኻ  በሎ።
42001021	እቶም ሕዝቢ ግና ንዘካርያስ ይጽበይዎ ነበሩ፤ በቲ ኣብ ቤተ መቕደስ ምድንጓዩውን ተገረሙ።
42001022	ናብኣቶም ናብ ደገ ወፂኡ ኽዛረቦም ስለ ዘይከኣለ ድማ ኣብ ቤተ መቕደስ ራእይ ከም ዝረአየ ፈለጡ፤ ንሱውን በሃም ኮይኑ ብኢዱ የመልክቶም ነበረ።
42001023	ዘካርያስ እዋን ኣገልግሎቱ ምስ ፈጸመ ናብ ገዝኡ ተመለሰ።
42001024	ድኅሪ እተን መዓልትታት እቲኣተን ኤልሳቤጥ ሰበይቱ ጠነሰት እሞ ንኃሙሽተ ኣዋርኅ ንባዕላ ሓብአት።
42001025	 ጐይታይ ብምሕረቱ በዘን መዓልትታት እዚኣተን ሓወጸኒ፤ ነቲ ኣብ ቅድሚ ሰብ ዝነበረኒ ውርደተይውን ኣርሓቐለይ  በለት።
42001026	-
42001027	ብሻድሻይ ወርኂ ገብርኤል መልኣኽ ናዝሬት ናብ እትብሃል ከተማ ገሊላ ኻብ ዓሌት ዳዊት ዝኾነ ዮሴፍ ንዝብሃል ሰብ ናብ ዝተሓፀየት ናብ ሓንቲ ድንግል ካብ እግዚኣብሔር ተልኣኸ፤ ስም እታ ድንግል ከዓ ማርያም ይበሃል።
42001028	እቲ መልኣኽ ናብቲ ንሳ ዝነበረቶ ኣትዩ  ኦ ምልእተ ጸጋ ደስ ይበልኪ! እግዚኣብሔር ምሳኺ እዩ፤ ንስኺ ኻብ ኣንስቲ ዝተባረኽኪ ኢኺ  በላ።
42001029	ንሳ ድማ ምስ ረአየቶ በቲ ቓሉ ደንገፀት፤  እንታይ ዓይነት ሰላምታ እዩ!  ኢላውን ሓሰበት።
42001030	እቲ መልኣኽ ከዓ  ኦ ማርያም! ኣብ ቅድሚ እግዚኣብሔር ሞገስ ረኺብኪ ኢኺ እሞ ኣይትፍርኂ።
42001031	እንሆ ክትጠንሲ ወዲውን ክትወልዲ ስሙ ኸዓ ኢየሱስ ክትብልዮ ኢኺ።
42001032	ንሱ ዓብዪ ክኸውን ወዲ ልዑ ል እግዚኣብሔርውን ክብሃል እዩ። እግዚኣብሔር ኣምላኽ ድማ ዙፋን ኣቦኡ ዳዊት ክህቦ እዩ።
42001033	ንሱ ኣብ ቤት ያዕቆብ ንዘለዓለም ክነግሥ እዩ። ንመንግሥቱውን መወዳእታ የብሉን  በላ።
42001034	ማርያም ድማ ነቲ መልኣኽ  ኣነ ሰብኣይ ኣይፈልጥን፤ እዝ ነገር እዙይ ከመይ ኢሉ ይኸውን?  በለቶ።
42001035	እቲ መልኣኽ መሊሱ  መንፈስ ቅዱስ ናባኺ ኽመጽእ እዩ፤ ኃይሊ ልዑ ል እግዚኣብሔርውን ከጽልለልኪ እዩ፤ ስለዙይ እቲ ኻባኺ ዝውለድ ቅዱስ እዩ፤ ወዲ እግዚኣብሔርውን ክብሃል እዩ።
42001036	እንሆ እታ ዘመድኪ ኤልሳቤጥ እኳ ኣብ እርጋና ወዲ ጠኒሳ ኣላ፤ እታ መኻን ዝተብሃለት እዙይ ሻድሻይ ወርኃ እዩ።
42001037	ንእግዚኣብሔር ዝሰኣኖ ነገር የለንሞ  በላ።
42001038	ማርያም ድማ  እኔኹ ኣነ ባርያ እግዚኣብሔር እየ፤ ከምቲ ዝበልካኒ ይኹነለይ  በለቶ። ብድኅርዙይ እቲ መልኣኽ ካብኣ ኸደ።
42001039	በተን መዓልትታት እቲኣተን ማርያም ቀልጢፋ ኣብ እምባታት ይሁዳ ናብ እትርከብ ሓንቲ ኸተማ ደየበት።
42001040	ናብ እንዳ ዘካርያስ ኣትያ ድማ ንኤልሳቤጥ ሰላም በለታ።
42001041	ኤልሳቤጥ ቃል ሰላምታ ማርያም ምስ ሰምዐት እቲ ሕፃን ኣብ ከርሣ ተሰራሰረ፤ ንኤልሳቤጥ ድማ መንፈስ ቅዱስ መልኣ።
42001042	ብዓብዪ ድምፂውን  ንስኺ ኻብ ኣንስቲ ዝተባረኽኪ ኢኺ፤ እቲ ናይ ማኅፀንኪ ፍረውን ቡሩኽ እዩ።
42001043	እኖ ጐይታይ! ናባይ ክትመጺኸ እዙይ ይግብአኒ ዲዩ?
42001044	እንሆ ድምፂ ሰላምታኺ ምስ ሰማዕኹ እቲ ሕፃን ኣብ ማኅፀነይ ብሓጐስ ተሰራሰረ።
42001045	እቲ ኻብ እግዚኣብሔር ዝተነግረከ ቓል ከም ዝፍጸም እትኣምኒ ብፅዕቲ ኢኺ  በለት።
42001046	ማርያም ድማ፦  ነፍሰይ ንእግዚኣብሔር ተመስግኖ፤
42001047	መንፈሰይ ከዓ ብኣምላኸይ ብመድኃንየይ ደስ ይብላ።
42001048	ውርደት ባርያኡ ርእዩ እዩ እሞ እንሆ ኻብ ሕዚ ጀሚሩ ዂሎም ትውልዲ  ብፅዕቲ  ኽብሉኒ እዮም።
42001049	እቲ ዂሉ ዝኽእል ዓበይቲ ነገራት ገይሩለይ እዩ እሞ ስሙውን ቅዱስ እዩ።
42001050	ምሕረቱውን ኣብቶም ዝፈርኅዎ ንውሉድ ወለዶ እዩ።
42001051	ብቕልጽሙ ኃይሊ ገበረ፤ ንዕቡያት ምስ ሓሳብ ልቦም በተኖም።
42001052	ንኃያላት ካብ ዝፋናቶም ኣውረዶም፤ ንዝተዋረዱ ልዕል ኣበሎም።
42001053	ንጥሙያት ብበረከት ኣጽገቦም፤ ንሃብታማት ግና ጥራሕ ኢዶም ሰደዶም።
42001054	-
42001055	ከምቲ ነቦታትና ንኣብርሃምን ንዘርኡን ዝነገሮም ንዘለዓለም ምሕረቱ እናዘከረ ንእስራኤል ባርያኡ ተቐበሎ  በለት።
42001056	ማርያም ንሠለስተ ወርኂ ዝኣክል ምስ ኤልሳቤጥ ተቐሚጣ ብድኅሪኡ ናብ ገዝኣ ተመለሰት።
42001057	ኤልሳቤጥ እትወልደሉ እዋን በጽሐ፤ ወዲውን ወለደት።
42001058	ጐረባብታን ኣዝማዳን ድማ እግዚኣብሔር ምሕረቱ ኸም ዘዕበየላ ሰሚዖም ምስኣ ተሓጐሱ።
42001059	ኣብ ሻምነይቲ መዓልቲ ድማ ነቲ ሕፃን ክገርዝዎ መጹ፤ ብስም ኣቦኡውን  ዘካርያስ  በልዎ።
42001060	እኖኡ ግና  ኣይፋሉን፤ ዮሓንስ ተብሂሉ እዩ ዝጽዋዕ  ኢላ መለሰት።
42001061	ንሳቶም ከዓ  ካብ ኣዝማድኪ በዝ ስም እዙይ ዝጽዋዕ ሓደኳ የለን  በልዋ።
42001062	ነቦኡ ድማ ስሙ መን ክበሃል ከም ዝደሊ እናመልከቱ ጠየቕዎ።
42001063	ንሱ ኸዓ ዝጽሕፈሉ ሰሌዳ ኽህብዎ ጠይቑ  ዮሓንስ  ይበሃል ኢሉ ጸሓፈ፤ ዂሎም ድማ ተገረሙ።
42001064	ሽዑ ንሽዑ ኣፉ ተኸፈተ ልሳኑውን ተፈትሐ፤ ንእግዚኣብሔርውን ኣመስገኖ።
42001065	ኣብ ኲሎም ጐረባብቶም ድማ ፍርኃት ወረደ። እዝ ነገር እዙይውን እምባታት ኣብ ዝበዝሖ ዂሉ ኸተማታት ይሁዳ ተሰምዐ።
42001066	ኢድ እግዚኣብሔር ከዓ ምስቲ ሕፃን ስለ ዝነበረት እቶም ነዝ ነገር እዙይ ዝሰምዕዎ ዂሎም  እዝ ሕፃን እዙይስ እንታይ ኮን ክኸውን እዩ?  እናበሉ ኣብ ልቦም የዓቝርዎ ነበሩ።
42001067	ነቦኡ ዘካርያስ ድማ መንፈስ ቅዱስ መልኦ፤ ከምዙይ ኢሉውን ተነበየ፦
42001068	 ንሕዝቡ ስለ ዝሓወፆምን ዝተቤዘዎምን እግዚኣብሔር ኣምላኽ እስራኤል ይባረኽ።
42001069	-
42001070	ከምቲ ኻብ ጥንቲ ኂዙ ብኣፍ እቶም ቅዱሳን ነቢያቱ ዝተዛረቦ ካብ ቤት ዳዊት ባርያኡ ኃይሊ ምድኃን ኣተሥአልና።
42001071	ካብ ጸላእትናን ካብ ኢድ ኲሎም እቶም ዝጻረሩናን ምእንቲ ኸድኅነና
42001072	ምሰቦታትና ምሕረት ክገብር ነቲ ቕዱስ ኪዳኑ ዘከሮ።
42001073	እዙይ እቲ ነቦና ኣብርሃም ዝመሓለሉ ማሕላ
42001074	ካብ ኢድ ጸላእትና ድኂንና ብዘይ ፍርኃት ምእንቲ ኽነምልኾ
42001075	ብዂሉ ዘመን ሕይወትናውን ኣብ ቅድሚኡ ብቕድስናን ብጽድቅን ምእንቲ ኽነገልግሎ እዩ።
42001076	ኣታ ሕፃንውን መንገዲ ልዑ ል ክትጸርግ ቀቅድሚ እግዚኣብሔር ክትከይድ ኢኻ እሞ ናይ ልዑ ል ነቢይ ተብሂልካ ኽትጽዋዕ ኢኻ።
42001077	ንሕዝቡ ናይ ኃጢኣቶም ኅድገት ዝረኽቡሉ ናይ ድኅነት ፍልጠት ክትህብ ኢኻ።
42001078	በቲ ርህራሀን ምሕረትን ኣምላኽና ካብ ላዕሊ ብርሃን በሪቑ ኽበጽሐና እዩ።
42001079	ንሱውን ኣብ ጸልማትን ኣብ ጽላሎት ሞትን ንዝርከቡ ኸብርህ እዩ፤ ነእጋርና ድማ ናብ መንገዲ ሰላም ክመርሕ እዩ። 
42001080	እቲ ሕፃን ዓበየ፤ ብመንፈስውን ጠንከረ፤ ኽሳዕ እታ ንእስራኤል ዝተገልጸላ መዓልቲውን ኣብ በረኻ ይነብር ነበረ።
42002001	በቲ ጊዜ እቱይ ኲሉ ዓለም ክምዝገብ ካብ ቄሣር ኣውግስጦስ ትእዛዝ ወፀ።
42002002	እዝ ምዝገባ እዙይውን ቀሬኔዎስ ኣብ ሶርያ ተሸይሙ እንተሎ ዝኾነ ቐዳማይ ምዝገባ እዩ።
42002003	ሽዑ ዂሉ ሰብ ነናብ ዓዱ ኽምዝገብ ከደ።
42002004	-
42002005	ዮሴፍውን ካብ ቤት ዳዊትን ካብ ዓሌቱን ስለ ዝነበረ ካብ ገሊላ ኻብ ከተማ ናዝሬት ምስታ ጠኒሳ ዝነበረት ሕጽይቱ ማርያም ናብ ይሁዳ ቤተ ልሔም ናብ እትብሃል ከተማ ዳዊት ክምዝገብ ደየበ።
42002006	ኣብኡ እንተለዉ ድማ እትወልደሉ ዕለት በጽሐ።
42002007	በዂሪ ወዳ ወለደት፤ በጭርቕቲውን ጠቕለለቶ፤ ኣብቲ መኅደር ኣጋይሽ ሠፈር ስለ ዘይነበሮም ድማ ኣብ መብልዒ ኸፍቲ ኣደቀሰቶ።
42002008	ኣብቲ ኸባቢ እቱይ ብለይቲ መጓሰኦም ክሕልዉ ኣብ ወፍሪ ዝኃደሩ ጓሶት ነበሩ።
42002009	መልኣኽ እግዚኣብሔር ድማ ተርኣዮም፤ ክብሪ እግዚኣብሔርውን ኣብ ዙርያኦም ኣብርሀ፤ የመና ድማ ፈርኁ።
42002010	እቲ መልኣኽ ድማ  እንሆ ንዂሉ ሕዝቢ ዝኸውን ዓብዪ ሓጐስ አብሥረኩም ኣለኹ እሞ ኣይትፍርኁ።
42002011	ሎሚ መድኅን ክርስቶስ ጐይታ ኣብ ዓዲ ዳዊት ተወሊዱልኩም ኣሎ።
42002012	ምልክቱ ኸዓ እዙይ ኢዩ፦ በጭርቕቲ ዝተጠቕለለ ሕፃን ኣብ መብልዒ ኸፍቲ ደቂሱ ኽትረኽቡ ኢኹም  በሎም።
42002013	ብድንገት ከዓ ብዙኃት ሠራዊት ሰማይ ምስቲ መልኣኽ ኮይኖም ንእግዚኣብሔር እናመስገኑ፦
42002014	 ክብሪ ንእግዚኣብሔር ኣብ ኣርያም! ሰላምውን ኣብ ምድሪ ንሰብውን ጽቡቕ ፍቓድ እግዚኣብሔር ንዝሕጐሰሎም ሰባት ይኹን!  ይብሉ ነበሩ።
42002015	እቶም መላእኽቲ ኻብኣቶም ናብ ሰማይ ምስ ዓረጉ ድማ እቶም ጓሶት ንስንሳቶም  ነዝ እግዚኣብሔር ዝገለጸልና ክዉን ነገር ክንርኢ ንዑ ናብ ቤተ ልሔም ንኺድ  ተበሃሃሉ።
42002016	ቀልጢፎም ድማ ኸዱ፤ ንማርያምን ንዮሴፍን ነቲ ኣብ መብልዒ ኸፍቲ ዝደቀሰ ሕፃንውን ረኸብዎም።
42002017	ነዙይ ምስ ረአዩ ድማ ብዛዕባ እቲ ሕፃን ዝተነግሮም ነገር ኣውረዩ።
42002018	እቶም ዝሰምዑ ዂሎም ከዓ በቲ እቶም ጓሶት ዝነገርዎም ተገረሙ።
42002019	ማርያም ግና ነዝ ዂሉ ነገር እዙይ ኣብ ልባ ተዓቝሮን ተሓስቦን ነበረት።
42002020	እቶም ጓሶት ድማ ኸምቲ ዝተነግሮም ኮይኑ ስለ ዝረኸብዎ ስለቲ ዝሰምዕዎን ዝረአይዎን ኲሉ ንእግዚኣብሔር እናኽበሩን እናመስገኑን ተመለሱ።
42002021	ብሻምናይ መዓልቲ ነቲ ሕፃን ክገርዝዎ ወሰድዎ። ስሙውን ከምቲ ገና ኣብ ማኅፀን ከይተጠንሰ እንተሎ እቲ መልኣኽ ኣቐዲሙ ዝሰመዮ  ኢየሱስ  ኢሎም ሰመይዎ።
42002022	ከምቲ ኣብ ሕጊ ሙሴ ዘሎ ናይ ምንጽሆም እዋን ምስ ኣኸለ ነቲ ሕፃን ናብ እግዚኣብሔር ከቕርብዎ ናብ ኢየሩሳሌም ወሰድዎ።
42002023	እዙይ ድማ ኣብ ሕጊ እግዚኣብሔር  ማኅፀን ወላዲቱ ዝኸፍት ዂሉ በዂሪ ወዲ ንእግዚኣብሔር ዝተቐደሰ ይበሃል  ዝብል ተጽሒፉ ስለ ዝነበረ እዩ።
42002024	ከምኡውን ኣብ ሕጊ እግዚኣብሔር  ክልተ ባሪቶ ወይ ክልተ ጨቓውቲ ርግቢ መሥዋዕቲ የቕርቡሉ  ስለ ዝብል እዩ።
42002025	እንሆ ድማ ኣብ ኢየሩሳሌም ስምዖን ዝበሃል ሰብ ነበረ። እዝ ሰብ እዙይ ምጽንናዕ እስራኤል ክርኢ ዝጽበ ጻድቕን ንእግዚኣብሔር ዝፈርኅን ሰብ ነበረ፤ መንፈስ ቅዱስ ድማ ኃዲርዎ ነበረ።
42002026	ነቲ ናይ እግዚኣብሔር መሢሕ እንተይረአየ ኸም ዘይመውትውን መንፈስ ቅዱስ ገሊጹሉ ነበረ።
42002027	ዮሴፍን ማርያምን ከም ልማድ ሕጊ ኽገብሩሉ ንሕፃን ኢየሱስ ናብ ቤተ መቕደስ ምሰእተውዎ፤ ስምዖን ብመንፈስ ቅዱስ ተለዓዒሉ ናብኡ መጸ።
42002028	ንሱ ድማ ኣብ ሕቝፉ ተቐቢሉ ንእግዚኣብሔር ከምዙይ ኢሉ ኣመስገኖ፦
42002029	 ኦ ጐይታይ! ደጊም ንባርያኻ ኸም ቃልካ ብሰላም ኣፋንዎ፤
42002030	ኣዒንተይ ነቲ ምድኃንካ ሪአናኦ እየንሞ
42002031	እዙይ ከዓ ኣብ ቅድሚ ዂሉ ሕዝቢ ዘዳሎኻዮ ድኅነት እዩ፤
42002032	ንሱ እቲ ንኣሕዛብ ብርሃን ዝገልጽ ንሕዝብኻ እስራኤልውን ክብሪ እዩ። 
42002033	ዮሴፍን እኖኡን ግና በቲ ብዛዕባኡ ዝተብሃለ ይግረሙ ነበሩ።
42002034	ስምዖን ከዓ ባረኾም፤ ንኖኡ ማርያም ድማ  እንሆ እዝ ሕፃን እዙይ ኣብ እስራኤል ንብዙኃት ምኽንያት ምውዲምን ምትሣኦምን ዝተሰየመ እዩ፤ ከምኡውን ንዘይቕበልዎ ምልክት እዩ።
42002035	በዙይ ናይ ብዙኃት ሓሳባት ልቦም ክግለጽ እዩ፤ ንኣኺ ግና ሰይፊ ንልብኺ ኽስንጥቖ እዩ  በላ።
42002036	ካብ ነገደ ኣሴር ሓና እትብሃል ጓል ፋኑኤል ኬርና ዝኣረገት ነቢዪት ነበረት፤ ብድንግልናኣ ምስ ዘእተወቶ ሰብኣያ ሸውዓተ ዓመት ገበረት።
42002037	ንሳ ሰማንያን ኣርባዕተን ዓመት ዝዕድሚኣ መበለት ነበረት። ካብ ቤተ መቕደስ እንተይወፀት ብጾምን ብጸሎትን ለይትን መዓልትን ንእግዚኣብሔር ተገልግል ነበረት።
42002038	ሽዑ መጺኣ ንእግዚኣብሔር ኣመስገነቶ፤ ነቶም ምድኃን ኢየሩሳሌም ዝጽበዩ ዂሎም ከዓ ብዛዕብኡ ተዛረበቶም።
42002039	ከምቲ ሕጊ እግዚኣብሔር ዝእዝዞ ዂሉ ምስ ፈጸሙ ንገሊላ ናብ ናዝሬት ዓዶም ተመለሱ።
42002040	እቲ ሕፃን ዓበየ፤ ብመንፈስውን ጸንዐ፤ ጥበብውን መሊእዎ ነበረ፤ ጸጋ እግዚኣብሔር ድማ ኣብ ልዕሊኡ ነበረ።
42002041	እቶም ወለዱ ንበዓል ፋሲካ ዓመት ዓመት ናብ ኢየሩሳሌም ይኸዱ ነበሩ።
42002042	ኢየሱስ ዓሠርተ ኽልተ ዓመት ምስ ኮኖ ኸምቲ ልማዶም በዓል ከኽብሩ ናብ ኢየሩሳሌም ደየቡ።
42002043	ነተን በዓላት ኣኅሊፎም ናብ ዓዶም ክምለሱ እንተለዉ ሕፃን ኢየሱስ ኣብ ኢየሩሳሌም ተረፈ፤ እንተኾነ ዮሴፍን እኖኡን ኣብኡ ምትራፉ ኣይፈለጡን።
42002044	ምስ መኻይዶም ዘሎ መሲልዎም መንገዲ ሓደ መዓልቲ ተጕዓዙ፤ ኣብ ኣዝማዶምን ኣብ ዝፈልጥዎምን ድማ ደለይዎ።
42002045	ምስ ሰኣንዎ ግና እናደለይዎ ናብ ኢየሩሳሌም ተመለሱ።
42002046	ኣብ ሣልሳይ መዓልቲ ድማ ኣብ ቤተ መቕደስ ኣብ ማእኸል መምህራን ተቐሚጡ ኽሰምዖምን ክጥይቖምን እንተሎ ረኸብዎ።
42002047	እቶም ዝሰምዕዎ ዂሎም ድማ በቲ ምስትውዓሉን መልስታቱን ተገረሙ።
42002048	ምስ ረአይዎ ድማ ገረሞም። እኖኡ ኸዓ  ወደይ ስለምንታይ ደኣ ኸምዙይ ገበርካና? እንሆ ኣነን ኣቦኻን ተጨኒቕና ኽንደልየካ ቐኒና  በለቶ።
42002049	ንሱ ድማ  ንምንታይሞ ትደልዩኒ? ኣብቲ ገዛ ኣቦይ ክህሉ ኸም ዝግብአኒዶ ኣይትፈልጡን ኢኹም?  በሎም።
42002050	ንሳቶም ግና ነቲ ዝበሎም ዘረባ ኣየስተውዓልዎን።
42002051	ምስኣቶም ወሪዱ ናብ ናዝሬት ከደ፤ ይእዘዞምውን ነበረ፤ እኖኡ ድማ ነዝ ዂሉ ነገር ኣብ ልባ ተዓቝሮ ነበረት።
42002052	ኢየሱስ ድማ ኣብ ቅድሚ እግዚኣብሔርን ሰብን ብጥበብን ብቑመትን ብጸጋን ዓበየ።
42003001	ጢባርዮስ ቄሣር ካብ ዝነግሥ ኣብ መበል ዓሠርተ ኃሙሽተ ዓመት ጲላጦስ ጴንጤናዊ ኣብ ይሁዳ ኽገዝእ እንተሎ ሄሮድስ ኣብ ገሊላ ፊልጶስ ኃዉ ኣብ ኢጡርያስን ኣብ ሃገር ጥራኮኒዶስን ሊሳንዮስ ድማ ኣብ ሰቢላኒስ ገዛእቲ ኣብ ዝነበሩሉ
42003002	ሃናን ቀያፋን ከዓ ሊቃነ ካህናት ኣብ ዝነበሩሉ ቃል እግዚኣብሔር ናብ ዮሓንስ ወዲ ዘካርያስ ኣብ ምድረ በዳ መጸ።
42003003	ንሱ ድማ ንኅድገት ኃጢኣት ዝኸውን ናይ ንስሓ ጥምቀት እናሰበኸ ኣብ ኲሉ ኸባቢ ዮርዳኖስ ዞረ።
42003004	እዙይ ከዓ ከምቲ ኣብ መጽሓፍ ነቢይ ኢሳይያስ  ናይ ሓደ ኣብ ምድረ በዳ ዝእውጅ ድምፂ ጐደና እግዚኣብሔር ኣመዓራርዩ! መንገድታቱውን ኣቕንዑ !
42003005	ኲሉ ጕድጓድ ይምላእ! ኲሉ እምባን ኰረብታን ትሕት ይበል! ጥውይዋይ ዝኾነ ዂሉ ይቕናዕ! ድንጉር ይተኻኸል!
42003006	ሥጋ ዝለበሰ ዂሉውን ምድኃን እግዚኣብሔር ክርኢ እዩ!› ተብሂሉ ኸም ዝተጽሓፈ
42003007	ዮሓንስ ነቶም ክጥመቑ ናብኡ ዝመጹ ሰባት  ኣቱም ውሉድ ኣትማን ካብቲ ዝመጽእ ቊጥዓ ኽተምልጡኸ መን ሓበረኩም?
42003008	እምበኣርከስ ንንስሓ ዝበቅዕ ፍረ ኣፍርዩ እምበር ብልብኹም ኣብርሃም ኣቦ ኣለና› ብምባል ኣይትጀሃሩ፤ እግዚኣብሔር ንኣብርሃም ካብዘን ኣእማን እዚኣተን ውሉድ ከተሥአሉ ኸም ዝኽእል እነግረኩም ኣለኹ።
42003009	ማሕጸ እንሆ ኣብ ሡር አእዋም ተቐሪቡ ኣሎሞ ኲሉ ጽቡቕ ፍረ ዘይፈሪ ኦም ክቝረጽ እዩ፤ ናብ ሓዊውን ክድርበ እዩ  ይብሎም ነበረ።
42003010	እቶም ሕዝቢ ድማ  እንታይ ድኣ ንግበር?  ኢሎም ጠየቕዎ።
42003011	ንሱ ኸዓ  ኽልተ ኽዳን ዘለዎ ነቲ ዘይብሉ የሃቦ፤ ምግቢ ዘለዎውን ከምኡ ይግበር  ኢሉ መለሰሎም።
42003012	ተቐበልቲ ቐረጽ ድማ ኽጥመቑ መጺኦም  ኦ መምህር! ንሕናኸ እንታይ ንግበር?  ኢሎም ጠየቕዎ።
42003013	ንሱ ድማ  ካብቲ ዝተኣዘዘልኩም ኅልፊ ኣይትውሰዱ  በሎም።
42003014	ወታደራት ድማ  ንሕናኸ እንታይ ንግበር?  ኢሎም ጠየቕዎ። ንሱ ድማ  ንሓደኳ ኣይትግፍዑ ፤ ብሓሰትውን ኣይትኽሰሱ፤ ደሞዝኩም ይእኸልኩም  በሎም።
42003015	እቶም ሕዝቢ ኣብ ትጽቢት ነበሩሞ ኲሎም ንዮሓንስ  እዙይ እቲ ክርስቶስ ደኾን ይኸውን?  እናበሉ ብልቦም የሓስቡ ነበሩ።
42003016	ዮሓንስ ከዓ  ኣነ ብማይ እየ ዘጥምቐኩም ዘለኹ፤ እቲ ኻባይ ዝብርትዕን ኣነ መእሰሪ ኣሣእኑ ንምፍታሕ ዘይበቅዕን ግና ይመጽእ ኣሎ፤ ንሱ ብመንፈስ ቅዱስን ብሓውን ከጥምቐኩም እዩ።
42003017	ንሱ ዓውዱ ዘጽርየሉ እኽሉ ናብ ቆፎኡ ዝኸተሉ መስአ ኣብ ኢዱ ኂዙ ኣሎ። ነቲ ሓሰር ግና ብዘይጠፍእ ሓዊ ኸቃጽሎ እዩ  ኢሉ መለሰሎም።
42003018	ካልእውን ብዙኅ ነገር ነቶም ሕዝቢ ይምህሮምን የብሥሮምን ነበረ።
42003019	እንተኾነ ዮሓንስ ንንጉሥ ሄሮድስ ብዛዕባ ሄሮድያዳ ሰበይቲ ፊልጶስ ኃዉን ብዛዕባ እቲ ሄሮድስ ዝገበሮ ዂሉ ኽፉእ ነገርን ይግሥጾ ስለ ዝነበረ
42003020	ሄሮድስ ኣብ ልዕሊ እዝ ዂሉ ወሲኹ ንዮሓንስ ኣብ ቤት ማእሰርቲ ዓጸዎ።
42003021	እቲ ሕዝቢ ዂሉ ምስ ተጠመቐ ኢየሱስውን ተጠመቐ፤ ኽጽሊ እንተሎ ሰማይ ተኸፍተ።
42003022	መንፈስ ቅዱስ ከዓ ብኣምሳል ርግቢ ኣብ ልዕሊኡ ወረደ  ብኣኻ ዝተሓጐስኩ ዝፈትወካ ወደይ ንስኻ ኢኻ  ዝብል ድምፂውን ካብ ሰማይ መጸ።
42003023	ኢየሱስ ምምሃር ክጅምር እንተሎ ወዲ ሠላሳ ዓመት ነበረ። ወዲ ዮሴፍውን ይመስሎም ነበረ፤ ዮሴፍውን
42003024	ወዲ ኤሊ ወዲ ማቲ ወዲ ሌዊ ወዲ ሜልኪ ወዲ ዮና ወዲ ዮሴፍ
42003025	ወዲ ማታትዩ ወዲ ኣሞጽ ወዲ ናሆም ወዲ ኤሴሊ ወዲ ናጌ
42003026	ወዲ ማኣት ወዲ ማታትዩ ወዲ ሴሜይ ወዲ ዮሴፍ ወዲ ዮዳ
42003027	ወዲ ዮናን ወዲ ሬስ ወዲ ዘሩባቤል ወዲ ሰላትኤል ወዲ ኔሪ
42003028	ወዲ ሜልኪ ወዲ ሓዲ ወዲ ዮሳ ወዲ ቆሳም ወዲ ኤልሞዳም ወዲ ኤር
42003029	ወዲ ዮሴዕ ወዲ ኤልአዛር ወዲ ዮራም ወዲ ማጣት ወዲ ሌዊ
42003030	ወዲ ስምዖን ወዲ ይሁዳ ወዲ ዮሴፍ ወዲ ዮናን ወዲ ኤልያቄም
42003031	ወዲ ሜልያ ወዲ ማይናን ወዲ ማጣት ወዲ ናታን ወዲ ዳዊት
42003032	ወዲ እሴይ ወዲ ኢዮቤድ ወዲ ቦኤዝ ወዲ ሰልሞን ወዲ ነኣሶን
42003033	ወዲ ኣሚናዳብ ወዲ ኣራም ወዲ ኣሮኒ ወዲ ኤስሮም ወዲ ፋሬስ ወዲ ይሁዳ
42003034	ወዲ ያዕቆብ ወዲ ይስሓቅ ወዲ ኣብርሃም ወዲ ታራ ወዲ ናኮር
42003035	ወዲ ሴሮኅ ወዲ ራግው ወዲ ፋሌቅ ወዲ ኤቤር ወዲ ሳላ
42003036	ወዲ ቃይንም ወዲ ኣርፋክስድ ወዲ ሴም ወዲ ኖኅ ወዲ ላሜህ
42003037	ወዲ ማቱሳላ ወዲ ሄኖክ ወዲ ያሬድ ወዲ መላልኤል ወዲ ቃይናን
42003038	ወዲ ሄኖስ ወዲ ሴት ወዲ ኣዳም ወዲ እግዚኣብሔር።
42004001	ኢየሱስ ብምልኣት መንፈስ ቅዱስ ካብ ዮርዳኖስ ተመለሰ፤ ብመንፈስ ተመሪሑ ድማ ናብ በረኻ ኸደ።
42004002	ኣብኡ ድማ ብዲያብሎስ ነርብዓ መዓልቲ ተፈተነ። በተን መዓልትታት እቲኣተን ምንም ኣይበልዐን፤ እተን መዓልትታት እቲኣተን ምስ ተወድኣ ጠመየ።
42004003	ዲያብሎስ ድማ ወዲ እግዚኣብሔር እንተ ኾይንካስ እስኪ እዝ እምኒ እዙይ እንጀራ ክኸውን ኣዝዝ!  በሎ።
42004004	ኢየሱስ ከዓ  ሰብ ካብ እግዚኣብሔር ብዝወጽእ ቃል ኲሉ ደኣ እምበር ብእንጀራ ጥራሕ ኣይነብርን እዩ› ዝብል ተጽሒፉ ኣሎ  ኢሉ መለሰሉ።
42004005	ዲያብሎስ ድማ ናብ ነዊኅ እምባ ኣደየቦ፤ ንመንግሥታት ኲሉ ዓለምውን ከም ቅጽበት ዓይኒ ኣርኣዮ።
42004006	-
42004007	ሽዑ ዲያብሎስ  እዝ ሥልጣን እዙይን ክብርን ንዝደለኹ ኽህቦ ንኣይ ስለ ዝተውሃበኒ እንተሰጊድካለይ ንኣኻ ኽህበካ እየ፤ ዂሉ ድማ ናትካ ክኸውን እዩ  በሎ።
42004008	ኢየሱስ ከዓ  ንእግዚኣብሔር ኣምላኽካ ስገድ፤ ንእኡ በይኑ ድማ ኣምልኽ!› ዝብል ተጽሒፉ ኣሎ  ኢሉ መለሰሉ።
42004009	ዲያብሎስ ከዓ ናብ ኢየሩሳሌም ወሲዱ ኣብ ገምገም ጕልላት ቤተ መቕደስ ደው ኣበሎ፤  ወዲ እግዚኣብሔር እንተ ድኣ ኾይንካስ እስኪ ኻብዙይ ንታሕቲ ተወርወር።
42004010	ምእንቲ ኽሕልዉኻ መላእኽቱ ኽእዝዘልካ እዩ፤
42004011	እግርኻ ብእምኒ ኸይትዕንቀፍውን በእዳዎም ከልዕሉኻ እዮም› ዝብል ተጽሒፉ ኣሎሞ  በሎ።
42004012	ኢየሱስ ድማ  ንእግዚኣብሔር ኣምላኽካ ኣይትፈታተኖ› ዝብል ድማ ኣሎ  ኢሉ መለሰሉ።
42004013	ሽዑ ዲያብሎስ ፈተናኡ ዂሉ ምስ ወድአ ንጊዜኡ ኃደጎ።
42004014	ኢየሱስ ብኃይሊ መንፈስ ቅዱስ ናብ ገሊላ ተመለሰ፤ ዝናኡውን ኣብ ኲሉ እቲ ኸባቢ ተሰምዐ።
42004015	ንሱ ኸዓ ኣብ ቤተ ጸሎት ኣይሁድ ኣትዩ ይምህር ነበረ፤ ብትምህርቱ ድማ ዂሎም ይድነቑን የመስግንዎን ነበሩ።
42004016	ናብታ ዝዓበየላ ናብ ናዝሬት ድማ ኸደ፤ ብመዓልቲ ሰንበት ከዓ ኸምቲ ልማዱ ናብ ቤተ ጸሎት ኣይሁድ ኣተወ፤ ከንብብውን ተሥአ።
42004017	መጽሓፍ ነቢይ ኢሳይያስ ድማ ሃብዎ፤ ነቲ መጽሓፍ እንተ ቐልዖ ኸዓ ኸምዙይ ዝብል ዝተጽሓፎ ኽፍሊ ረኸበ፦
42004018	 ስለዙይ መንፈስ እግዚኣብሔር ኣብ ልዕለይ ኣሎ፤ ንድኻታት ከብሥሮም ቀብአኒ፤ ንእሱራት ዝፍትሑሉ ንዕውራት ምርኣይ ንግፉዓት ምውፃእ ሓራ ኸብሥር
42004019	ንኅርይቲ ዓመት እግዚኣብሔርውን ክሰብኽ ለኣኸኒ። 
42004020	ነቲ መጽሓፍ ዓጺፉ ነቲ ኣገልጋሊ ሂብዎ ተቐመጠ፤ እቶም ኣብታ ቤተ ጸሎት ኣይሁድ ዝነበሩ ዂሎም ኣዒንቶም ኣትኲሮም ይጥምትዎ ነበሩ።
42004021	ሽዑ  ናይዚ መጽሓፍ እዙይ ቃል ሎሚ ኣብ ቅድሜኹም ተፈጸመ  ኽብሎም ጀመረ።
42004022	እቶም ዝሰምዕዎ ዂላቶም በቲ ኻብ ኣፉ ዝወፅእ ዝነበረ ጸጋ ዝመልኦ ቓላት ተደኒቖም  እዙይ እቲ ወዲ ዮሴፍዶ ኣይኮነን?  በሉ።
42004023	ኢየሱስ ድማ  ኣታ ሓኪም ቅድም ንርእስኻ ፈውስ› ዝብል ምስላ ኸም እትምስሉለይ ከምኡውን ከምቲ ኣብ ቅፍርናሆም ጌርካዮ ተብሂሉ ዝሰማዕናዮ ኣብ ዓድኻውን ግበር ክትብሉኒ ኢኹም  በሎም።
42004024	ኣስዒቡ ኸዓ  ነቢይ ኣብ ዓዱኸቶ ኸም ዘይኸብር እማን እብለኩም ኣለኹ።
42004025	ብዘመን ኤልያስ እቲ ሰማይ ሠለስተ ዓመትን ሽዱሽተ ወርኅን ዝተዓጽወሉ ኣብ ኲላ እታ ምድሪ ብርቱዕ ጥሜት ዝኾነሉ እዋን ኣብ እስራኤል ብዙኃት መበለታት ከም ዝነበራ እማን እብለኩም ኣለኹ።
42004026	እንተኾነ ኤልያስ ናብታ ኣብ ሰራጵታ ናይ ሲዶና እትርከብ ሓንቲ መበለት ድኣ እምበር ካብኣተን ናብ ሓንቲ እኳ ኣይተልኣኸን።
42004027	ብዘመን ነቢይ ኤልሳዕውን ኣብ እስራኤል ብዙኃት ለምጻማት ነይሮም እንተኾነ እንትርፊ እቲ ሶርያዊ ንእማን ኻብኣቶምስ ሓደኳ ኣይነጽሀን  በሎም።
42004028	እቶም ኣብታ ቤተ ጸሎት ኣይሁድ ዝነበሩ ዂሎም ነዙይ ምስ ሰምዑ የመና ተቖጥዑ ።
42004029	ሽዑ ተሢኦም ካብ ዓዲ ናብ ወፃኢ ኣውፅእዎ። ከጽድፍዎውን ዓዶም ተሠሪሓትሉ ናብ ዝነበረት ገምገም እምባ ወሰድዎ።
42004030	ንሱ ግና ብማእኸሎም ሓሊፉ ኸደ።
42004031	ድኅርዙይ ናብ ቅፍርናሆም ከተማ ገሊላ ወረደ፤ ብሰንበትውን ይምህሮም ነበረ።
42004032	ቃሉ ብሥልጣን ስለ ዝነበረ ድማ ብትምህርቱ ተገረሙ።
42004033	ኣብታ ቤተ ጸሎት ኣይሁድ ድማ ጋኔን ንሱውን ርኹስ መንፈስ ዝኃደሮ ሰብኣይ ነበረ ብዓብዪ ድምፂ
42004034	 ናይ ናዝሬት ኢየሱስ ንስኻ ምሳና እንታይ ኣለካ? ክተጥፍአናዶ መጺእኻ? መን ምዃንካ እፈልጥ እየ፤ ንስኻ ናይ እግዚኣብሔር ቅዱስ ኢኻ  እናበለ ኣእወየ።
42004035	ኢየሱስ ግና  ስቕ በል! ካብኡውን ውፃእ!  ኢሉ ገሠጾ። እቲ ጋኔን ድማ ነቲ ሰብኣይ ኣብ ማእኸሎም ጻሕ ኣቢሉ ኣውደቖ፤ እንተይጐድኦውን ካብኡ ወፀ።
42004036	ኲሎም ከዓ ተገረሙ፤ ንስንሳቶም  እዝ ነገር እዙይ እንታይ እዩ? ንርኹሳት መናፍስቲ ብኃይልን ሥልጣንን ይእዝዞም፤ ንሳቶምውን ይወፁ  እናበሉ ተዘራረቡ።
42004037	ዝናኡ ድማ ኣብቲ ኣብ ከባቢኡ ዘሎ ዂሉ ቑሸታት ተሰምዐ።
42004038	ኢየሱስ ካብ ቤተ ጸሎት ኣይሁድ ወፂኡ ናብ እንዳ ስምዖን ኣተወ። ሓማት ስምዖን ብርቱዕ ረስኒ ሓሚማ ስለ ዝነበረት ብዛዕብኣውን ለመንዎ።
42004039	ኢየሱስ ከዓ ኣብ ጥቓኣ ደው ኢሉ ነቲ ረስና ገሠጾ፤ እቲ ረስናውን ኃደጋ፤ ሽዑ ንሽዑ ተሢኣ ኸዓ ኣገልገለቶም።
42004040	ፀሓይ ክትዓርብ እንተላ ድማ ንዂሎም እቶም በብዓይነቱ ዝኾነ ሕማም ዝነበሮም ናብኡ ኣምጽእዎም። ንሱ ድማ ኣብ ነፍስ ወከፎም ኢዱ እናኣንበረ ኣሕወዮም።
42004041	ብዙኃት ኣጋንንቲውን ዓው ኢሎም  ንስኻ ክርስቶስ ወዲ እግዚኣብሔር ኢኻ  እናበሉ ኻብ ብዙኃት ሰባት ይወፁ ነበሩ። ንሱ ግና ገሠፆም፤ ክርስቶስ ምዃኑ ስለ ዝፈለጡውን ንኽዛረቡ ኣይፈቐደሎምን።
42004042	ምስ ወግሐ ኢየሱስ ካብኡ ወፂኡ ናብ ጽምዊ ቦታ ኸደ፤ እቶም ሕዝቢ ኸዓ ይደልይዎ ነበሩ ናብኡ መጺኦምውን ካብኣቶም ኃሊፉ ኸይኸይድ ኂዞም ኣቖምዎ።
42004043	ንሱ ግና  ንኻልኦት ዓድታት ድማ ብሥራት መንግሥቲ እግዚኣብሔር ክሰብከለን ኣለኒ፤ ምእንትዙይ እየ ዝተልኣኽኩ እሞ  በሎም።
42004044	ኣብ ይሁዳ ኣብ ዘለዋ ኣብያተ ጸሎት ኣይሁድ ከዓ ይሰብኽ ነበረ።
42005001	ብዙኃት ሕዝቢ ቓል እግዚኣብሔር ክሰምዑ ናብኡ እናተደፋፍኡ እንተለዉ ኢየሱስ ኣብ ገምገም ባሕሪ ጌንሴሬጥ ደው ኢሉ ነበረ።
42005002	ኣብቲ ገምገም ባሕሪ ኸዓ ኽልተ ጃልባታት ደው ኢለን ረአየ፤ እቶም ኣሥገርቲ ዓሣ ድማ ካብኣተን ወሪዶም መርበቦም የሓጽቡ ነበሩ።
42005003	ካብተን ጃልባታት ኣብ ሓንቲአን ኣብታ ናይ ስምዖን ጃልባ ደይቡ ኻብ ምድሪ ቑሩብ ኣርሕቅ ከብላ ጠየቖ። ኣብታ ጃልባ ተቐሚጡ ድማ ነቶም ሕዝቢ ይምህሮም ነበረ።
42005004	ትምህርቱ ምስ ወድአ ኸዓ ንስምዖን  ናብቲ ዓሚቝ ባሕሪ ቅርብ በል እሞ ዓሣ ኽተሥግሩ መርበብኩም ኣውርዱ  በሎ።
42005005	ስምዖን ድማ  መምህር! ምሉእ ለይቲ ፅዒርና ዝኃዝናዮ የብልናን፤ ከም ቃልካ ግና ነዝ መርበብ አውርዶ ኣለኹ  ኢሉ መለሰሉ።
42005006	ከምኡ ምስ ገበሩ ኸዓ እቲ መርበቦም ክሳዕ ዝብተኽ ብዙኃት ዓሣታት ኃዙ።
42005007	ነቶም ኣብታ ኻልአይቲ ጃልባ ዝነበሩ ብጾቶም መጺኦም ክሕግዝዎም ጸውዕዎም። መጺኦም ድማ ኽልቲአን ጃልባታት ንምስጣም ክሳዕ ዝቐርባ መልእወን።
42005008	ስምዖን ጴጥሮስ ነዙይ ምስ ረአየ ኣብ ብርኪ ኢየሱስ ተደፊኡ  ጐይታይ! ኣነ ኃጥእ ሰብ እየ እሞ ካባይ ርሕቕ በል  በሎ።
42005009	እዙይ ከዓ ንሱን ኲሎም እቶም ምስኡ ዝነበሩን በቲ ኸሥግሩ እንተለዉ ዝኃዝዎ ዓሣ ስለ ዝተገረሙ እዩ።
42005010	ከምኡውን እቶም ብጾት ስምዖን ዝነበሩ ደቂ ዘብዴዎስ ያዕቆብን ዮሓንስን ተገረሙ። ኢየሱስ ከዓ ንስምዖን  ኣይትፍራኅ! ካብ ሕዚ ንደኃር ኣሥጋሪ ሰብ ክትከውን ኢኻ  በሎ።
42005011	ንሳቶም ከዓ ጃልባታቶም ናብ ምድሪ ኣውፂኦም ንዂሉ ኃዲጎም ተኸተልዎ።
42005012	ኢየሱስ ካብተን ከተማታት ኣብ ሓንቲአን እንተሎ እንሆ ኲሉ ሰብነቱ ለምጺ ዝኃዞ ሓደ ሰብኣይ ናብኡ መጸ፤ ንኢየሱስ ምስ ረአዮ ድማ ብግምባሩ ተደፊኡ  ጐይታይ እንተ ፈቒድካስ ክተንጽሀኒ ትኽእል ኢኻ  ኢሉ ለመኖ።
42005013	ኢየሱስ ድማ ኢዱ ዘርጊሑ  ፍቓደይ እዩ፤ ንጻህ!  ኢሉ ዳህሰሶ፤ እቲ ለምጺ ዝኃዞ ሰብ ድማ ሽዑ ንሽዑ ሓወየ።
42005014	ንሱ ኸዓ  ኪድ ርእስኻ ንኻህን ኣርኢ፤ ስለ ዝነጻህኻ ድማ ንኣኣቶም ምስክር ምእንቲ ክኾኖም ከምቲ ሙሴ ዝኣዘዞ መሥዋዕቲ ኣቕርብ እምበር ንሓደኳ ኣይትንገር  ኢሉ ኣዘዞ።
42005015	ዝናኡ ግና የመና ገኒኑ ተሰምዐ፤ ብዙኃት ሕዝቢውን ክሰምዕዎን ካብ ሕማሞም ክፍወሱን ናብኡ ተኣከቡ።
42005016	ንሱ ግና ናብ ጽምዊ ቦታ ኸይዱ ይጽሊ ነበረ።
42005017	ካብ ዕለታት ሓደ መዓልቲ ኢየሱስ ክምህር እንተሎ ኻብ ኲሉ ዓድታት ገሊላን ይሁዳን ካብ ኢየሩሳሌምን ዝመጹ ፈሪሳውያንን መምህራን ሕግን ኣብኡ ተቐሚጦም ነበሩ፤ እቲ ሕሙማት ዘሕውየሉ ኃይሊ እግዚኣብሔር ምስኡ ነበረ።
42005018	እንሆ ኸዓ ሰባት ሓደ መፃጕዕ ሰብኣይ ብዓራት ፆይሮም ናብኡ ኣምጽኡ፤ ኣብ ገዛ ኣእትዮምውን ንኽፍውሶ ኣብ ቅድሚኡ ኸንብርዎ ይደልዩ ነበሩ።
42005019	ካብ ብዝኂ ሰብ ዝተልዓለ ኸመይ ገይሮም ከም ዘእትውዎ ምስ ተሸገሩ ናብ ናሕሲ ደየቡ እሞ ነቲ ሠርወ ኣልዒሎም ምስ ዓራቱ ናብ ውሽጢ ገዛ ኣውሪዶም ኣብ ቅድሚ ኢየሱስ ኣንበርዎ።
42005020	ኢየሱስ ከዓ እምነቶም ርእዩ  ኣታ ሰብኣይ! ኃጢኣትካ ተኃዲጉልካ እዩ  በሎ።
42005021	መምህራን ሕግን ፈሪሳውያንን ግና  እዝ ንእግዚኣብሔር ዝጸርፍ ዘሎ መን እዩ? ብዘይ ሓደ እግዚኣብሔርከ ኃጢኣት ክኃድግ ዝኽእል መን እዩ?  እናበሉ ኽሓስቡ ጀመሩ።
42005022	ኢየሱስ ሓሳባቶም ፈሊጡ ኸምዙይ በሎም፦  ስለምንታይ ብልብኹም ከምዙይ ኢልኩም ትሓስቡ?
42005023	ኣየናይ ይቐልል? ኃጢኣትካ ተኃዲጉልካ እዩ› ምባልዶ ወይ ተሢእኻ ኺድ› ምባል?
42005024	እምበኣር ወዲ ሰብ ኣብ ምድሪ ኃጢኣት ክኃድግ ሥልጣን ከም ዘለዎ ምእንቲ ኽትፈልጡ  ኢሉ ነቲ መፃጕዕ  ንኣኻ ግና እብለካ ኣለኹ ተሥእ እሞ ዓራትካ ተሸኪምካ ናብ ገዛኻ ኺድ!  በሎ።
42005025	ንሱ ድማ ሽዑ ንሽዑ ኣብ ቅድሚኦም ብድድ ኢሉ ነታ ደቂሱላ ዝነበረ ዓራት ተሸኪሙ ንእግዚኣብሔር እናመስገነ ናብ ገዝኡ ኸደ።
42005026	ኲሎም ድማ ተገረሙ፤ ፍርኃትውን ኃደሮም፤  ሎምስ ዘደንቕ ነገር ርኢና  እናበሉ ንእግዚኣብሔር ኣመስገንዎ።
42005027	ድኅርዙይ ካብኡ ምስ ወፀ ሌዊ ንዝብሃል ተቐባሊ ቐረጽ ኣብ መቐበል ቀረጽ ተቐሚጡ ረአየ እሞ  ተኸተለኒ!  በሎ
42005028	ተሢኡ ኸዓ ንዂሉ ኃዲጉ ተኸተሎ።
42005029	ሌዊ ድማ ንኢየሱስ ኣብ ገዝኡ ዓብዪ ምሳሕ ገበረሉ፤ ብዙኃት ተቐበልቲ ቐረጽን ካልኦት ሰባትን ምስኣቶም ኣብ ማእዲ ተቐሚጦም ነበሩ።
42005030	መምህራን ሕግን ፈሪሳውያንን ድማ ንደቀ መዛሙርቱ  ስለምንታይ ምስ ተቐበልቲ ቐረጽን ኃጥኣንን ትበልዑ ን ትሰትዩን ኣለኹም?  እናበሉ ኣጕረምረሙ።
42005031	ኢየሱስ ከዓ  ንሓኪም ሕሙማት እምበር ጥዑ ያት ኣይደልይዎን እዮም።
42005032	ንኃጥኣን ናብ ንስሓ እምበር ንጻድቃን ክጽውዕ ኣይመጻእኹን  ኢሉ መለሰሎም።
42005033	ንሳቶም ድማ  ደቀ መዛሙርት ዮሓንስ ብዙኅ ጊዜ ይጾሙ፤ ጸሎትውን ይገብሩ፤ ደቀ መዛሙርት ፈሪሳውያንውን ከምኡ ደቀ መዛሙርትኻ ግና ስለምንታይ ይበልዑ ን ይሰትዩን  በልዎ።
42005034	ኢየሱስ ከዓ  ኣዕርኽቲ መርዓዊ እቲ መርዓዊ ምስኣቶም እንተሎ ኽጾሙ ኣይኽእሉን።
42005035	ግና እቲ መርዓዊ ኻብኣቶም ዝውሰደሉ ጊዜ ኽመጽእ እዩሞ ሽዑ በተን መዓልትታት እቲኣተን ክጾሙ እዮም  በሎም።
42005036	ከምዙይ ኢሉ ድማ መሰለሎም  ሓድሽ ቊራጽ መልገባ ኣብ ብላይ ክዳን ዝልግብ ሓደኳ የለን፤ እንተ ኾይኑውን እቲ ሓድሽ መልገባ ምስቲ ብላይ ስለ ዘይሰማማዕ እቲ ሓድሽ ቊራጽ መልገባ ነቲ ብላይ ይቐዶ።
42005037	ንሓድሽ ወይኒውን ኣብ ብላይ ሓርቢ ዝመልእ የለን፤ እንተ ኾይኑውን እቲ ሓድሽ ወይኒ ነቲ ሐርቢ ይቐዶ፤ እቲ ወይኒውን ይፈስስ፤ እቲ ሐርቢ ድማ ይበላሾ።
42005038	ንሓድሽ ወይንስ ኣብ ሓድሽ ሓርቢ እዮም ዝመልእዎ።
42005039	ከራሚ ወይኒ እናሰተየ ነቲ ኸራሚ ወይኒ ደኣ ጥዑ ም ይብል እምበር ሓድሽ ወይኒ ዝደሊ የለን። 
42006001	ኢየሱስ ብሰንበት ብማእኸል ዝሩእ ገራሁ ኽኃልፍ እንተሎ ደቀ መዛሙርቱ ሸዊት እናቐንጠቡ በእዳዎም እናሓሰዩ ኽበልዑ ጀመሩ።
42006002	ካብ ፈሪሳውያን ገሊኦም  ስለምንታይ ብሰንበት ክግበር ዘይግባእ ትገብሩ ኣለኹም?  በልዎም።
42006003	-
42006004	ኢየሱስ ድማ  ዳዊት ንሱን እቶም ምስኡ ዝነበሩን ምስ ጠመዩ እንታይ ድዩ ዝገበረ? ናብ ቤተ እግዚኣብሔር ከም ዝኣተወ እሞ ንኻህናት ጥራሕ እምበር ካልእ ክበልዖ ዘይግባእ ኅብስተ ቝርባን ወሲዱ ኸም ዝበልዐ ነቶም ምስኡ ዝነበሩውን ከም ዝሃቦም ኣየንበብኩምን ዲኹም?  ኢሉ መለሰሎም።
42006005	 ወዲ ሰብ ጐይታ ሰንበት እዩ  ድማ በሎም።
42006006	ብኻልእ ሰንበት ድማ ኢየሱስ ናብ ቤተ ጸሎት ኣይሁድ ኣትዩ መሃረ፤ ኣብኡውን የማነይቲ ኢዱ ዝሰለለት ሰብ ነበረ።
42006007	መምህራን ሕግን ፈሪሳውያንን ከዓ መኽሰሲ ምእንቲ ኽረኽቡሉ ብሰንበት እንተሕወዮ ኢሎም ይጸናጸንዎ ነበሩ።
42006008	ንሱ ግና ሓሳባቶም ፈሊጡ ነቲ ኢዱ ዝሰለለት ሰብኣይ  ተሥእ እሞ ኣብ ማእኸል ደው በል!  በሎ። ንሱውን ተሢኡ ደው በለ።
42006009	ኢየሱስ ከዓ  እስኪ ኽጥይቐኩም፦ ብሰንበት ጽቡቕ ምግባርዶ ወይ ክፉእ ምግባር ነፍሲ ምድኃንዶ ወይ ምቕታል ይግባእ?  በሎም።
42006010	ንዂሎም እቶም ኣብ ዙርያኡ ዝነበሩ እናጠመተ ነቲ ሰብኣይ  ኢድካ ዘርግሕ!  በሎ፤ ንሱ ኸዓ ዘርግሐ፤ እታ ኢዱውን ሓወየት፤ ከምታ ኻልአይታውን ኮነት።
42006011	ንሳቶም ግና የመና ተናደዱ፤ ንኢየሱስ እንታይ ከም ዝገብርዎ ድማ ንስንሳቶም ተማኸሩ።
42006012	ኢየሱስ በተን መዓልትታት እቲኣተን ክጽሊ ናብ እምባ ደየበ፤ ምሉእ ለይቲ ናብ እግዚኣብሔር ክጽሊ ኃደረ።
42006013	ምስ ወግሐ ንደቀ መዛሙርቱ ናብኡ ጸውዖም፤ ካብኣቶም ድማ ዓሠርተ ኽልተ መረጸ፤  ሓዋርያት  ኢሉ ድማ ሰመዮም፦
42006014	ንሳቶም ከዓ እቲ ጴጥሮስ ኢሉ ዝሰመዮ ስምዖንን እንድርያስ ኃዉን ያዕቆብን ዮሓንስን ፊልጶስን በርተሎሜዎስን
42006015	ማቴዎስን ቶማስን ያዕቆብ ወዲ እልፍዮስን እቲ ቐናኢ ዝተብሃለ ስምዖንን
42006016	ይሁዳ ወዲ ያዕቆብን እቲ ኣኅሊፉ ዝሃቦ ይሁዳ ኣስቆሮታውን ነበሩ።
42006017	ኢየሱስ ምስኣቶም ወሪዱ ድማ ለጥ ኣብ ዝበለ መይዳ ደው በለ፤ ብዙኃት ካብ ደቀ መዛሙርቱን ብዙኅ ሕዝቢ ድማ ኻብ ኲሉ ይሁዳን ኢየሩሳሌምን ካብ ገምገም ባሕሪ ጢሮስን ሲዶናን
42006018	ምእንቲ ኽሰምዕዎን ካብ ሕማሞም ምእንቲ ኽፍወሱን ናብኡ መጹ። እቶም ብርኹሳት መናፍስቲ ዝሳቐዩ ዝነበሩውን ሓወዩ።
42006019	ካብኡ ኃይሊ ወፂኡ ንዂሎም የሕውዮም ስለ ዝነበረ ዂሎም እቶም ሕዝቢ ኽነኽእዎ ይደልዩ ነበሩ።
42006020	ንሱ ግና ናብ ደቀ መዛሙርቱ እናጠመተ ኸምዙይ በለ፦  ኣቱም ድኻታት መንግሥቲ እግዚኣብሔር ንኣኻትኩም እያ እሞ ብፁዓን ኢኹም። ኣቱም ሕዚ እትጠምዩ ኽትጸግቡ ኢኹም እሞ ብፁዓን ኢኹም።
42006021	ኣቱም ሕዚ እትበኽዩ ክትስሕቑ ኢኹም እሞ ብፁዓን ኢኹም።
42006022	ሰባት ምእንቲ  ወዲ ሰብ  እንተ ጸልኡኹም እንተ ፈለዩኹም እንተ ጸረፉኹም ንስምኩምውን እንተነወርዎ ብፁዓን ኢኹም።
42006023	እንሆ ኣቦታቶም ድማ ንነቢያት ከምኡ ይገብርዎም ነይሮም እዮም እሞ ዓስብኹም ኣብ ሰማይ ብዙኅ ስለ ዝኾነ በታ መዓልቲ እቲኣ ደስ ይበልኩም፤ ብሓጐስውን ዝለሉ።
42006024	ኣቱም ሃብታማት ግና ሓጐስኩም ወዲእኹም ኢኹም እሞ ወይለኹም!
42006025	ኣቱም ሕዚ እትጸግቡ ኽትጠምዩ ኢኹም እሞ ወይለኹም! ኣቱም ሕዚ እትስሕቑ ክትበኽዩን ክትኃዝኑን ኢኹም እሞ ወይለኹም!
42006026	ኲሉ ሰብ ጽቡቕ እንተተዛረበልኩም ወይለኹም! ኣቦታቶም ንሓሰውቲ ነቢያት ከምኡ ይገብሩሎም ነይሮም እዮምሞ።
42006027	 ኣነ ግና ንኣኻትኩም ንትሰምዑ ኒ እብለኩም ኣለኹ፦ ጸላእትኹም ፍተዉ፤ ንዝጸልኡኹም ድማ ጽቡቕ ግበሩ።
42006028	ንዝረግሙኹም መርቑ ምእንቲ እቶም ዝብድሉኹም ጸልዩ።
42006029	መትልሕኻ ንዝጸፍዐካ እታ ኻልአይታውን አዙረሉ፤ ነጸላኻ ንዘኅደገካ እጀ ጠባብካውን ኣይትኽልኣዮ።
42006030	ንዝለመነካ ሃብ፤ ገንዘብካ ንዝወሰደውን ምለሰለይ ኣይትበሎ።
42006031	ከምቲ ሰባት ክገብሩልኩም እትደልይዎ ንስኻትኩም ከዓ ኸምኡ ግበሩሎም።
42006032	 ንዝፈትዉኹም ጥራሕ እንተ ፈተኹም ደኣ እንታይ ዓስቢ ኣለኩም? ኃጥኣንውን ንዝፈትውዎምስ ይፈትዉ እዮም።
42006033	ሠናይ ንዝገብሩልኩም ጥራሕ ሠናይ እንተ ገበርኩምከ እንታይ ዓስቢ ኣለኩም? ከምኡስ ኃጥኣንውን ይገብሩ እዮም።
42006034	ክፈድየኩም ንትጽበይዎ እንተለቃሕኹምከ እንታይ ዓስቢ ኣለኩም? ኃጥኣንውን ንኃጥኣን ክንድቲ ዘለቅሕዎም ክፍደዩ የለቅሕዎም እዮም።
42006035	ንስኻትኩም ግና ጸላእትኹም ኣፍቅሩ፤ ሠናይውን ግበሩ፤ ክትፍደዩ እንተይተጸበኹም ኣለቅሑ። እግዚኣብሔር ንዘየመስግኑን፤ ንሕሱማትን ርህሩህ እዩ እሞ ዓስብኹም ብዙኅ ክኸውን እዩ፤ ውሉድ እቲ ልዑ ልውን ክትኮኑ ኢኹም።
42006036	ከምቲ ሰማያዊ ኣቦኹም ርህሩህ ዝኾነ ንስኻትኩምውን ርህሩሃት ኩኑ።
42006037	 ኣይትፍረዱ ኣይትፍረዱን ኢኹም፤ ኣይትዀንኑ ኣይትዂነኑን ድማ ኢኹም፤ ይቕረ በሉ ይቕረ ኽትበሃሉ ኢኹም።
42006038	ሃቡ ክወሃበኩም እዩ፤ በቲ እትሰፍሩሉ መስፈሪ ኽስፈረልኩም እዩ፤ ብጽቡቕ መስፈሪ ዝመልአ ዝተፀቐጠ ዝተነነወ ኅልፍን ትርፍን ዝኾነ ኣብ ሕቝፍኹም ክወሃበኩም እዩ።
42006039	መሊሱውን ብምስላ ኸምዙይ በሎም፦  ዕዉርዶ ንዕዉር ክመርሖ ይኽእል እዩ? ክልቲኦምከ ኣብ ጕድጓድ ኣይወድቁን ድዮም?
42006040	ተምሃራይ ካብ መምህሩ ኣይበልጽን፤ ተምሂሩ ዝወድአ ዂሉ ግና ኸም መምህሩ እዩ ዝኸውን።
42006041	 ኣብ ዓይንኻ ዘሎ ጕንዲ እንተይረአኻ ኣብ ዓይኒ ኃውካ ዘሎ መንገፍ ንምንታይ ትርኢ?
42006042	ወይ ንስኻ ኣብ ዓይንኻ ዘሎ ጕንዲ ዘይትርእስ ንኃውካ ኣታ ኃወይ ነቲ ኣብ ዓይንኻ ዘሎ መንገፍ እስኪ ኸውፅአልካ› ኽትብሎዶ ትኽእል? ኣታ ግብዝ! ቅድም ነቲ ኣብ ዓይንኻ ዘሎ ጕንዲ ኣውፅእ እሞ ብድኅሪኡ ነቲ ኣብ ዓይኒ ኃውካ ዘሎ መንገፍ ንምውፃእ ኣጽሪኻ ኽትርኢ ኢኻ።
42006043	 ሕማቕ ፍረ ዝፈሪ ጽቡቕ ኦም የለን፤ ወይ ከዓ ጽቡቕ ፍረ ዝፈሪ ሕማቕ ኦም የለን።
42006044	በለስ ካብ እሾኽ ኣይእረን፤ ወይኒውን ካብ ኣሜከላ ኣይቕንጠብን እዩ፤ ኲሉ ኦም ብፍሪኡ እዩ ዝፍለጥ።
42006045	ኣፍ ድማ ካብ ምልኣት ልቢ እዩ ዝዛረብ እሞ እቲ ሕያዋይ ሰብ ካብቲ ሠናይ መዝገብ ልቡ ሠናይ ነገር የውፅእ፤ እቲ ኽፉእ ሰብ ድማ ካብቲ ኽፉእ መዝገብ ልቡ ኽፉእ እዩ ዘውፅእ።
42006046	 ነቲ ኣነ ዝብሎ ዘይትገብሩስ ስለምንታይ ኢኹም ጐይታይ ጐይታይ! እትብሉኒ?
42006047	እቲ ናባይ ዝመጽእን ንቓለይ ሰሚዑ ዝገብሮን ኲሉ ንመን ከም ዝመስል ከርእየኩም እየ።
42006048	ንሱ ገዝኡ ኽሠርሕ እንተሎ ኣዕሚቑ ዝዀዓተን መሠረቱውን ኣብ ኰዂሒ ዝሠረተን ሰብ እዩ ዝመስል። ብርቱዕ ውሕጅ መጺኡ ነቲ ገዛ ደፍኦ፤ ብጽኑዕ ስለ ዝተነደቐ ግና ኽነቓነቕ ኣይከኣለን።
42006049	እቲ ንቓለይ ሰሚዑ ዘይገብሮ ግና ገዝኡ ብዘይ መሠረት ኣብ ምድሪ ዝሠርሐ ሰብ እዩ ዝመስል፤ እቲ ውሕጅ ደፍኦ፤ ሽዑ ንሽዑ ውን ወደቐ፤ ኣወዳድቓ እቲ ገዛ ኸዓ ዓብዪ ኾነ። 
42007001	ኢየሱስ ኲሉ ዘረባኡ ነቶም ሕዝቢ ኣስሚዑ ምስ ወድአ ናብ ቅፍርናሆም ኣተወ።
42007002	ኣብኡ ኸዓ ሓሚሙ ንሞት ዝቐረበ ዝፈትዎ ሓሽከር ዝነበሮ ሓደ ሓለቓ ሚእቲ ነበረ።
42007003	ብዛዕባ ኢየሱስ ምስ ሰምዐ መጺኡ ንሓሽከሩ ኸሕውየሉ ሽማግለታት ኣይሁድ ንኽልምንዎ ናብኡ ለኣኸ።
42007004	-
42007005	ንሳቶም ድማ ናብ ኢየሱስ መጺኦም  ንሱ ንሕዝብና ይፈቱ፤ ቤተ ጸሎትና ዝሠርሐልናውን ንሱ እዩ እሞ እዙይ ክትገብረሉ ይግብኦ እዩ  ኢሎም ኣበርቲዖም ለመንዎ።
42007006	ኢየሱስ ከዓ ምስኣቶም ከደ፤ ናብ ገዝኡ ምስ ቀረበ ድማ እቲ ሓለቓ ሚእቲ ኣዕርኽቱ ልኢኹ ኸምዙይ በሎ፦  ጐይታይ! ናብ ገዛይ ክትኣቱ ኣይግብአንን እዩ እሞ ኣይትድከም።
42007007	ስለዙይ ድማ እየ ናባኻ ንምምጻእ ንርእሰይ ብቑዕ ገይረ ዘይቖጸርኩ። ግና ሓንቲ ቓል ተዛረብ ሓሽከረይ ክሓዊ እዩ።
42007008	ኣነውን ሹም እየ፤ ኣብ ትሕተይ ዝእዝዞም ወታደራት ኣለዉኒ ነዙይ ኪድ› እብሎ ይኸይድ፤ ነቱይ ከዓ ነዓ› እብሎ ይመጽእ፤ ንሓሽከረይ ድማ ከምዙይ ግበር› እንተበልክዎ ይገብር  በሎ።
42007009	ኢየሱስ ነዙይ ምስ ሰምዐ ተገረመ፤ ናብቶም ዝስዕብዎ ዝነበሩ ምልስ ኢሉ ኸዓ  ከምዙይ ዝበለ እምነት ኣብ እስራኤል እኳ ኣይረኸብኩን እብለኩም ኣለኹ፤  በሎም።
42007010	እቶም ልኡኻት ናብ ገዛ ምስ ተመለሱ ድማ ነቲ ሓሚሙ ዝነበረ ሓሽከር ሓውዩ ረኸብዎ። ኢየሱስ ንወዲ ሓንቲ መበለት ካብ ሞት ከም ዘተሥአ
42007011	ኢየሱስ ንጽባሒቱ ናይን ናብ እትብሃል ዓዲ ኸደ፤ ምስኡ ኸዓ ደቀ መዛሙርቱን ብዙኅ ሕዝብን ከዱ።
42007012	ናብ ኣፍ ደገ እታ ኸተማ ምስ ቀረበ እንሆ ንኖኡ ሓደ ዝኾነ ወዲ ሓንቲ መበለት ሞይቱ ሬሳኡ ተሸኪሞም እንትወፁ ረኸበ። ብዙኃት ደቂ እታ ኸተማ ድማ ምስኣ ነበሩ።
42007013	ጐይታ ኢየሱስ ምስ ረአያ ራህርሀላ እሞ  ኣይትብከዪ!  በላ።
42007014	ቀሪቡውን ነቲ ቓሬዛ ነኽኦ፤ እቶም ፀወርቲውን ደው በሉ፤ ንሱ ኸዓ  ኣታ ጐበዝ! ተሥእ እብለካ ኣለኹ  በሎ።
42007015	እቲ ምዉት ድማ ተሢኡ ኾፍ በለ፤ ምዝራብውን ጀመረ፤ ኢየሱስ ድማ ንኖኡ ሃባ።
42007016	ንዂሎም ከዓ ፍርኃት ኃዞም፤  ኣብ ማእኸልና ዓብዪ ነቢይ ተሢኡልና፤ እግዚኣብሔር ንሕዝቡ ሓዊፅዎም  እናበሉ ንእግዚኣብሔር ኣምላኽ ኣመስገንዎ።
42007017	ዝናኡውን ኣብ ኲላ ይሁዳን ከባቢኣን ተሰምዐ።
42007018	ደቀ መዛሙርቱ ድማ ዂሉ እዝ ነገር እዙይ ንዮሓንስ ነገርዎ።
42007019	ዮሓንስ ከዓ ኻብ ደቀ መዛሙርቱ ኽልተ ጸዊዑ ፦  እቲ ዝመጽእስ ንስኻ ዲኻ ወይ ካልእ ክንጽበ ኢና?  ኢሉ ናብ ጐይታ ኢየሱስ ለኣኾም።
42007020	እቶም ዝለኣኾም ናብ ኢየሱስ ምስ በጽሑ  ዮሓንስ መጥምቕ እቲ ዝመጽእስ ንስኻ ዲኻ ወይ ካልእ ክንጽበ ኢና?› ኢሉ ናባኻ ልኢኹና  በልዎ።
42007021	ሽዑ በታ ሰዓት እቲኣ ኢየሱስ ካብ ሕማምን ቃንዛን ካብ ርኹሳት መናፍስትን ንብዙኃት ኣሕወየ፤ ንብዙኃት ዕዉራትውን ከም ዝርእዩ ገበሮም።
42007022	ኢየሱስ ከዓ  ዕዉራት ይሪኡ፤ ሓንካሳት ይኸዱ፤ ለምጻማት ይነጽሁ፤ ጸማማት ይሰምዑ ፤ ምውታን ይትሥኡ፤ ንድኻታትውን ወንጌል ይስበኸሎም ኣሎሞ ኼድኩም ዝረአኹምዎን ዝሰማዕኹምዎን ንዮሓንስ ንገርዎ።
42007023	ብኣይ ዘይዕንቀፍ ብፁዕ እዩ፤  ኢሉ መለሰሎም።
42007024	እቶም ልኡኻት ዮሓንስ ምስ ከዱ ኢየሱስ ነቶም ሕዝቢ ብዛዕባ ዮሓንስ ከምዙይ ክብሎም ጀመረ፦  እንታይ ክትርእዩ ናብ ምድረ በዳ ወፃእኹም? ብንፋስ ነነው ዝብል ሻምብቆዶ?
42007025	እንታይ ክትርእዩ ደኣ ወፃእኹም? ቀጭን ናይ ክብሪ ኽዳውንቲ ዝተኸድነ ሰብዶ ኽትርእዩ ወፂእኹም? እንሆ ብቐጭን ናይ ክብሪ ኽዳውንቲ ዘጌጹን ብምቾት ዝነብሩስ ኣብ ኣዳራሽ ነገሥታት ኣለዉ።
42007026	እንታይ ክትርእዩ ደኣ ወፃእኹም? ነቢይዶ? እወ ካብ ነቢይ እኳ ደኣ ዝዓቢ ኢዩ እብለኩም ኣለኹ።
42007027	ንሱ እቲ ብዛዕባኡ እንሆ መንገድኻ ዝጸርግ ልኡኸይ ቀቅድሜኻ እልእኽ ኣለኹ› ተብሂሉ ዝተጽሓፈሉ እዩ።
42007028	ኣንስቲ ኻብ ዝወለዳኦም ካብ ዮሓንስ መጥምቕ ዝዓቢ ነቢይ ሓደኳ የለን እብለኩም ኣለኹ፤ ኣብ መንግሥቲ እግዚኣብሔር ግና እቲ ዝንእሶ እዩ ዝዓብዮ። 
42007029	ኲሎም ሕዝብን ተቐበልቲ ቐረጽን ሰሚዖም ብጥምቀት ዮሓንስ ተጠሚቖም ስለ ዝነበሩ  መንገዲ እግዚኣብሔር ቅኑዕ እዩ፤  በሉ።
42007030	ፈሪሳውያንን ሊቃውንቲ ሕግን ግና ብእኡ ብዘይምጥሚም ነቲ ፍቓድ እግዚኣብሔር ኣይተቐበልዎን።
42007031	 እምበኣር ነዝ ትውልዲ እዙይ ብምንታይ ክምስሎ እየ? ንመንከ ይመስል?
42007032	እቶም ኣብ ዕዳጋ ዝቕመጡሞ ንስንሳቶም ተጸዋዊዖም፦ እምቢልታ ነፋሕናልኩም ኣይሳዕሳዕኹምን፤ ኣልቀስናልኩም ኣይበኸኹምን፤ ዝበሃሃሉ ቖልዑ ይመስሉ።›
42007033	እንጀራ ዘይበልዕን ወይኒ ዘይሰትን ዮሓንስ መጥምቕ እንተ መጸ ጋኔን ኣለዎ› ትብሉ።
42007034	ዝበልዕን ዝሰትን ወዲ ሰብ እንተ መጸ ድማ እንሆ በላዕን ሰታይ ወይንን ዓርኪ ቐረጽትን ኃጥኣንን› ትብሉ።
42007035	ጥበብ ግና ብዂሎም ደቃ ሓቅነታ ተረጋገጸ። 
42007036	ሓደ ካብ ፈሪሳውያን ንኢየሱስ ምስኡ ኽመስሕ ጠየቖ፤ ናብ ገዝኡ ኣትዩ ድማ ኣብ ማእዲ ተቐመጠ።
42007037	እንሆ ኣብቲ ዓዲ ሓንቲ ኃጢኣተኛ ሰበይቲ ነበረት፤ እንዳ እቲ ፈሪሳዊ ኣብ ማእዲ ምቕማጡ ምስ ፈለጠት ድማ ጥዑም ጨና ዘለዎ ብኣልባስጥሮስ ኣብ ዝተሠርሐ ብልቃጥ ዝመልአ ሽቱ ኣምጽአት።
42007038	ብድኅሪኡ ኣብ ጥቓ እግሩ ኾይና እናበኸየት በቲ ንብዓታ እግሩ ኽተርሕሶ ጀመረት፤ ብፀጕሪ ርእሳ እናደረዘት ድማ እግሩ ትስዕሞ ጥዑ ም ዝጨናኡ ሽቱውን ትቐብኦ ነበረት።
42007039	እቲ ዝጸውዖ ፈሪሳዊ ድማ ነዙይ ርእዩ  እዙይ ነቢይ እንተ ዝኸውንስ እዛ እትነኽኦ ዘላ ሰበይቲ ኃጢኣተኛ እያ እሞ እንታወይትን ከመይ ዝበለት ምዃናን ምፈለጠ ነይሩ  ኢሉ ብልቡ ሓሰበ።
42007040	ኢየሱስ ከዓ  ስምዖን ዝብለካ ኣለኒ  በሎ፤ ንሱ ኸዓ  መምህር! ተዛረብ!  በሎ።
42007041	 ንሓደ መለቅሒ ኽልተ ሰብ ዕዳ ነበርዎ፤ ኣብቲ ሓደ ኃሙሽተ ሚእቲ ኣብቲ ሓደ ድማ ኃምሳ ዲናር ነበሮ።
42007042	ዝኸፍልዎ ስለ ዝሰኣኑ ግና ንኽልቲኦም ኃደገሎም። ካብኣቶም እቲ የመና ዘፍቅሮ አየናይ እዩ? 
42007043	ስምዖን ከዓ  ንኣይስ እቲ ብዙኅ ዝተኃድገሉ ይመስለኒ  ኢሉ መለሰ፤ ኢየሱስ ድማ  ሓቂ ተዛረብካ  በሎ።
42007044	ሽዑ ናብታ ሰበይቲ ግልጽ ኢሉ ንስምዖን ከምዙይ በሎ  ነዛ ሰበይቲ እዚኣ ትርእያዶ ኣለኻ? ናብ ገዛኻ ኣትየ ንስኻ ንእግረይ እኳ ማይ ኣይሃብካንን፤ እዚኣ ግና ብንብዓታ ኣእጋረይ ኣርሐሰት፤ ብፀጕሪ ርእሳውን ሓበሰት።
42007045	ንስኻ ኣይሰዓምካንን፤ እዚኣ ግና ካብ ዝኣቱ ጀሚራ ኣእጋረይ ካብ ምስዓም ኣየቋረጸትን።
42007046	ንስኻ ርእሰይ ብዘይቲ ኣይቀባእኻንን እዚኣ ግና ኣእጋረይ ብሽቱ ቐብአትኒ።
42007047	ስለዙይ ብዙኅ ስለ ዝፈተወት ንኣኣ እቲ ብዙኅ ኃጢኣታ ተኃዲጉላ እዩ እብለካ ኣለኹ። እቲ ቑሩብ ዝኅደገሉ ግና ቑሩብ እዩ ዘፍቅር። 
42007048	ንእኣ ድማ፦  ኃጢኣትኪ ተኃዲጉልኪ እዩ  በላ።
42007049	እቶም ምስኡ ኣብ ማእዲ ተቐሚጦም ዝነበሩ ድማ ብልቦም  እዙይ ኃጢኣት ክኃድግ ዝኽእልስ መን ኮን ኮይኑ እዩ?  ኢሎም ሓሰቡ።
42007050	ንሱ ግና ነታ ሰበይቲ  እምነትኪ እያ ዘድኃነትኪ፤ ብሰላም ኪዲ!  በላ።
42008001	ድኅርዙይ ድማ ኢየሱስ መንግሥቲ እግዚኣብሔር እናሰበኸን እናብሠረን በብኸተማታትን በብዓድታትን ይዘዋወር ነበረ። እቶም ዓሠርተ ኽልተ ደቀ መዛሙርቱውን ምስኡ ነበሩ።
42008002	ከምኡውን ካብ ርኹሳት መናፍስትን ካብ ሕማምን ዘሕወየን ኣንስቲ ነበራ፤ ንሳተንውን እታ ሸውዓተ ኣጋንንቲ ዝወፁላ መግደላዊት ዝብልዋ ማርያም
42008003	ዮሃና ሰበይቲ ኩዛ ኣዛዝ ቤት ሄሮድስ ሶስና ብገንዘበን ዘገልገላኦም ካልኦት ብዙኃትውን ምስኡ ነበራ።
42008004	ብዙኅ ሕዝቢ ምስ ተኣከበ ሰባትውን ካብ ዝተፈላለየ ኸተማታት ናብኡ ምስ መጹ ብምስላ ኸምዙይ ኢሉ ተዛረበ፦
42008005	 እንሆ ዘራኢ ዘርኢ ኽዘርእ ወፈረ፤ ክዘርእ እንተሎ ድማ ገሊኡ ኣብ ወሰን መንገዲ ወደቐሞ ተረገጸ፤ ኣዕዋፍ ሰማይውን በልዐኦ።
42008006	ገሊኡ ኸዓ ኣብ ኰዂሒ ወደቐ፤ ምስ በቖለ ድማ ራሕሲ ስለ ዘይነበሮ ነቐጸ።
42008007	ገሊኡውን ኣብ ማእኸል እሾዂ ወደቐ፤ እቲ እሾዂ ምስኡ ዓብዩ ሓኒ።
42008008	ካልእ ኸዓ ኣብ ጽቡቕ ምድሪ ወደቐ፤ በቖለ ሚእቲ ኻዕበት ድማ ፈረየ።  እዙይ ምስ በለ ዓው ኢሉ  ዝሰምዕ እዝኒ ዘለዎ ይስማዕ!  በሎም።
42008009	ደቀ መዛሙርቱ ድማ  እዝ ምሳሌ እዙይ እንታይ ማለት እዩ በልዎ? 
42008010	ንሱ ኸዓ ኸምዙይ በሎም፦  ምፍላጥ ምሥጢራት መንግሥቲ እግዚኣብሔር ንኣኻትኩም እዩ ተውሂቡ ዘሎ ንኻልኦት ግና እናረአዩ ምእንቲ ኸይርእዩ እናሰምዑ ውን ከየስተውዕሉ ብምስላ እዩ ዝንገሮም  በሎም።
42008011	 ናይዝ ምስላ እዙይ ትርጕም ከዓ ኸምዙይ እዩ፦ እቲ ዘርኢ ቓል እግዚኣብሔር እዩ።
42008012	እቲ ኣብ ወሰን መንገዲ ዝወደቐ ምስላ ናይቶም ቃሉ ዝሰምዑ እዩ፤ ኣሚኖም ምእንቲ ኸይድኅኑ ኢሉ ሽዑ ሰይጣን መጺኡ ነቲ ቓል ካብ ልቦም ይወስዶ።
42008013	እቲ ኣብ ኰዂሒ ዝወደቐ ዘርኢ ኸዓ እቶም ነቲ ቓል ምስ ሰምዕዎ ብሓጐስ ዝቕበልዎ እዮም። እዚኣቶም ግና ንጊዜኡ ደኣ እዮም ዝኣምኑ እምበር ሡር ስለ ዘይብሎም ብጊዜ ፈተና ዝኽሕዱ እዮም።
42008014	እቲ ኣብ እሾዂ ዝወደቐ ኸዓ እቶም ምስ ሰምዑ ከይዶም ሓልዮትን ሃብትን ጣዕሚ ንብረትን ዝሓንቆምሞ ኣብ ፍረ ዘይበጽሑ እዮም።
42008015	እቲ ኣብ ጽቡቕ ምድሪ ዝወደቐ ዘርኢ ድማ ምስላ ናይቶም ነቲ ቓል ሰሚዖም ኣብ ቅኑዕን ጽቡቕን ልቢ ዝዕቅብዎን ብትዕግሥቲውን ፍረ ዘፍርዩ እዩ።
42008016	 እቶም ዝኣትዉ ብርሃን ምእንቲ ኽርእዩ ንመብራህቲ ኣብሪሁ ኣብ በሪኽ ዘቐምጦ እምበር በቕሓ ዝኸድኖ ወይ ከዓ ኣብ ትሕቲ ዓራት ዘንብሮ ሓደኳ የለን።
42008017	እምብኣር ዘይገሃድ ኅቡእ ዘይፍለጥን ናብ ግሉጽ ዘይወፅእን ሥዉር ከቶ የለንሞ።
42008018	እምበኣር ንዘለዎ ክወሃቦ እዩ፤ ነቲ ዘይብሉ ግና እታ ዘላቶ እትመስሎ እኳ ኻብኡ ኽትውሰድ እያ እሞ ከመይ ጌርኩም ከም እትሰምዑ ተጠንቀቑ። 
42008019	እኖኡን ኣኅዋቱን ድማ ናብኡ መጹ፤ ብምኽንያት ብዝኂ ሕዝቢ ግና ክረኽብዎ ኣይከኣሉን።
42008020	 እኖኻን ኣኅዋትካን ክርእዩኻ ደልዮም ኣብ ደገ ደው ኢሎም ኣለዉ  ኢሎም ነገርዎ።
42008021	ኢየሱስ ከዓ  እኖይን ኣኅዋተይንስ እዞም ንቓል እግዚኣብሔር ዝሰምዕዎን ዝገብርዎን እዮም  ኢሉ መለሰሎም።
42008022	ሓደ መዓልቲ ምስ ደቀ መዛሙርቱ ናብ ጃልባ ኣትዩ  ንዑ ናብቲ ማዕዶ ባሕሪ ንሳገር  በሎምሞ ኸዱ።
42008023	ብጃልባ እናኸዱ እንተለዉ ኸዓ ኢየሱስ ደቀሰ፤ ኣብቲ ባሕሪ ድማ ንፋስ ኣውሎ ተልዓለ፤ ነታ ጃልባኦምውን ማይ መልኣ፤ ንሳቶም ድማ ተጨነቑ።
42008024	ሽዑ ናብኡ ቐሪቦም  መምህር! መምህር! ጠፋእና  ኢሎም ኣንቅሕዎ፤ ንሱ ድማ ተሢኡ ነቲ ንፋስን ነቲ ማዕበል ባሕርን ገሠጾምሞ ጸጥ በሉ፤ ህድኣትውን ኮነ።
42008025	ሽዑ  እቲ እምነትኩም ድኣ አበየሎ?  በሎም። ንሳቶም ድማ ፈርኁን ተደነቑን፤ ንስንሳቶምውን  እዝ ንባሕርን ንንፋስን ዝእዝዝ ንሳቶም ድማ ዝእዘዙሉ መን እዩ?  ተበሃሃሉ።
42008026	ድኅርዙይ ኣብ ማዕዶ ገሊላ ናብ እትርከብ ጌርጌሴኖን ብጃልባ ተሳገሩ።
42008027	ኢየሱስ ካብ ጃልባ ናብ ምድሪ ምስ ወረደ ኣጋንንቲ ዝኃደርዎ ሰብኣይ ካብታ ኸተማ ወፂኡ ተራኸቦ። ንሱ ኸዓ ንነዊኅ ዘመን ክዳን ዘይኽደን ኣብ መቓብር እምበር ኣብ ገዛ ዘይቕመጥ እዩ ዝነበረ።
42008028	ንኢየሱስ ምስ ረአዮ ድማ ወዲቑ ሰገደሉ፤  ኦ ኢየሱስ ወዲ ልዑ ል እግዚኣብሔር! ምሳይ እንታይ ኣለካ? ከይተሳቕየኒ አማኅፅነካ ኣለኹ  እናበለ ብዓብዪ ድምፂ ጸርሐ።
42008029	ኢየሱስ ድማ ነቲ ርኹስ መንፈስ ካብቲ ሰብኣይ ክወፅእ ኣዘዞ። ብዙኅ እዋን ይለዓሎ ስለ ዝነበረ ድማ ብሰንሰለትን ብመቝሕን ተኣሲሩ ይሕሎ ነበረ። እንተኾነ ነቲ ሰንሰለት ይበትኮ ነቲ መቝሕውን ይሰብሮ ነበረ፤ እቲ ጋኔን ከዓ ናብ በረኻ ክኸይድ የዳፍኦ ነበረ።
42008030	ኢየሱስ ድማ  ስምካ መን እዩ?  ኢሉ ጠየቖ። ንሱ ኸዓ ብዙኃት ኣጋንንቲ ኃዲሮምዎ ስለ ዝነበሩ  ለጌዎን  በለ።
42008031	ናብ መዓሙቕ ሲኦል ክኣትዉ ኸይእዝዞም ድማ ለመንዎ።
42008032	ኣብኡ ድማ ብርቱዕ መጓሰ ሓሰማታት ኣብ እምባ ተዋፊሩ ነበረ። ንሳቶም ከዓ ናብተን ሓሰማታት ንኽኣትዉ ኽፈቕደሎም ለመንዎ፤ ንሱውን ፈቐደሎም።
42008033	እቶም ኣጋንንትውን ካብቲ ሰብኣይ ወፂኦም ናብተን ሓሰማታት ኣተዉ፤ እተን ሓሰማታት ድማ በርጊገን በቲ ጸድፊ ናብቲ ባሕሪ ጠሊቐን ሞታ።
42008034	እቶም ጓሶት ከዓ እቲ ዝኾነ ምስ ረአዩ ሃደሙ፤ ኣብ ከተማን ዓድታትን ኣትዮምውን ኣውረዩ።
42008035	እቶም ሕዝቢ ድማ እቲ ዝኾነ ነገር ክርእዩ ወፁ፤ ናብ ኢየሱስ መጺኦም ከዓ እቲ ኣጋንንቲ ዝወፁሉ ሰብኣይ ክዳኑ ተኸዲኑ ናብ ልቡ ተመሊሱ ኣብ እግሪ ኢየሱስ ተቐሚጡ ረኸብዎ እሞ ፈርኁ።
42008036	እቶም ዝረአይዎ ድማ እቲ ጋኔን ዝነበሮ ኸመይ ኢሉ ኸም ዝሓወየ ነገርዎም።
42008037	እቶም ኣብ ከባቢ ጌርጌሴኖን ዝነበሩ ሕዝቢ ብምሉኦም ዓብዪ ፍርኃት ስለ ዝኃዞም ካብ ዓዶም ክወፅእ ንኢየሱስ ለመንዎ፤ ንሱ ኸዓ ናብ ጃልባ ደይቡ ተመለሰ።
42008038	እቲ ኣጋንንቲ ዝወፁሉ ሰብኣይ ድማ ምስኡ ክኸውን ንኢየሱስ ለመኖ። ኢየሱስ ግና
42008039	 ናብ ገዛኻ ተመለስ፤ እቲ እግዚኣብሔር ዝገበረልካ ዓብዪ ነገር ድማ ንገር!  ኢሉ ሰደዶ። ንሱ ኸዓ ኸይዱ እቲ ኢየሱስ ዝገበረሉ ዂሉ ንብዘላ እታ ኸተማ ነገረ።
42008040	ኢየሱስ ምስ ተመለሰ ዂሎም እቶም ሕዝቢ ይጽበይዎ ነበሩ እሞ ብሓጐስ ተቐበልዎ።
42008041	እንሆ ድማ ኢያኢሮስ ዝስሙ ሰብ መጸ፤ ንሱውን መራሕ ቤተ ጸሎት ኣይሁድ ነበረ፤ ኣብ እግሪ ኢየሱስ ወዲቑ ድማ ናብ ገዝኡ ኽኣቱ ለመኖ።
42008042	ንሱ ዓሠርተ ኽልተ ዓመት ዝዕድሚኣ ሓንቲ ጓል ጥራሕ ነበረቶ፤ ንሳውን ክትመውት ቀሪባ ነበረት። ኢየሱስ ምስኡ ክኸይድ እንተሎ እቶም ሕዝቢ ይዳፋፍእዎ ነበሩ።
42008043	ካብ ዓሠርተ ኽልተ ዓመት ጀሚሩ ደም ዝፈሳ ሰበይቲ ድማ መጸት፤ ንሳ ዂሉ ገንዘባ ንሓኻይም ሂባ ወድአት፤ እንተኾነ ሓደ እኳ ከሕውያ ኣይከኣለን።
42008044	ብድኅሪ ኢየሱስ ቀሪባ ዘፈር ኽዳኑ ነኽአት፤ ሽዑ ንሽዑ ድማ እቲ ምፍሳስ ደማ ኣቋረጸ።
42008045	ኢየሱስ ከዓ  መን እዩ ዝነኽአኒ?  በለ። ኲሎም  ኣይፈለጥናን  ምስ በሉ ጴጥሮስ ምስቶም ምስኡ ዝነበሩ ኾይኑ  መምህር እዞም ሕዝቢ ይዳፋፍኡኻን ይጸቓቐጡኻን ኣለዉ፤ ንስኻ ድማ መን እዩ ዝነኽአኒ ትብል?›  በሎ።
42008046	ኢየሱስ ግና  ካባይ ኃይሊ ኸም ዝወፀ ፈሊጠ ኣለኹ፤ ዝነኽአንስ ኣሎ  በሎ።
42008047	እታ ሰበይቲ ድማ ኸም ዘይተሓብአት ምስ ረአየት እናንቀጥቀጠት መጺኣ ሰገደትሉ። ኣብ ቅድሚ እቲ ዂሉ ሕዝቢ ድማ ብምንታይ ምኽንያት ከም ዝነኽአቶ ሽዑ ንሽዑ ውን ከም ዝሓወየት ነገረት።
42008048	ንሱ ኸዓ  ጓለይ! እምነትኪ እያ ዘሕወየትኪ ብሰላም ኪዲ  በላ።
42008049	ኢየሱስ ከምዙይ ኢሉ ኽዛረብ እንተሎ ሓደ ሰብ ካብ እንዳ እቲ መራሕ ቤተ ጸሎት ኣይሁድ መጺኡ  ጓልካ ሞይታ እያ፤ ደጊም ንመምህር ኣይተድክሞ  በሎ።
42008050	ኢየሱስ ግና ሰሚዑ   ኣይትፍራኅ፤ እመን ደኣ፤ ጓልካስ ክትሓዊ እያ  በሎ።
42008051	ኣብቲ ገዛ ምስ በጽሐ ድማ እንትርፊ ጴጥሮስን ያዕቆብን ዮሓንስን ኣቦ እታ ጓልን ኣኖኣን ሓደኳ ምስኡ ኽኣቱ ኣይፈቐደን።
42008052	ኲሎም ድማ ይበኽዩላን ዋይ ዋይ ይብሉላን ነበሩ፤ ሽዑ ኢየሱስ  ኣይትብከዩ፤ እዛ ሕፃን ደቂሳ እያ ዘላ እምበር ኣይሞተትን  በሎም።
42008053	ንሳቶም ግና ኸም ዝሞተት ስለ ዝፈለጡ ሰሓቕዎ።
42008054	ንሱ ኸዓ ንዂሎም ናብ ደገ ኣውፂኡ ብኢዳ ኂዙ  ኣቲ ቖልዓ! ተሥኢ!  በላ።
42008055	ሽዑ ትንፋሳ ተመለሰት እሞ ብቕጽበት ተሥአት፤ ዝብላዕ ኽህብዋ ድማ ኣዘዘ።
42008056	እቶም ወለዳ ገረሞም፤ ንሱ ግና ነቲ ዝኾነ ንሓደኳ ኸይነግሩ ኣዘዞም።
42009001	ኢየሱስ ነቶም ዓሠርተ ኽልተ ሓዋርያት ብኃባር ጸዊዑ  ሕሙማት ንኸሕውዩ ኣብ ልዕሊ ኣጋንንቲ ዂሉ ኃይልን ሥልጣንን ሃቦም።
42009002	መንግሥቲ እግዚኣብሔር ክሰብኩን ሕሙማት ከሕውዩን ከዓ ለኣኾም።
42009003	ከምዙይውን በሎም፦  ንመገሻ በትሪ ኾነ ሳንጣ እንጀራ ኾነ ገንዘብ ኣይትማልኡ፤ ክልተ ኽዳውንቲውን ኣይትኃዙ በሎም።
42009004	ኣብታ ዝኣተኹምዋ ገዛ ተቐመጡ፤ ኽሳዕ እትወፁ ኸዓ ኣብኣ ጽንሑ።
42009005	እንተ ዘይተቐበሉኹም ግና ካብታ ኸተማ እቲኣ ወፂእኹም ንኣኣቶም ምስክር ምእንቲ ክኸውን ሓመድ ኣእጋርኩም ንገፉ። 
42009006	ንሳቶም ድማ ወፂኦም ካብ ዓዲ ናብ ዓዲ እናዞሩ ወንጌል ይሰብኩ ኣብ ኲሉውን ሕሙማት የሕውዩ ነበሩ።
42009007	ንጉሥ ሄሮድስ ብዛዕባ እቲ ብኢየሱስ ዝተገብረ ነገር ኲሉ ሰሚዑ የመና ተደናገፀ። ምኽንያቱ ገሊኦም ሰባት  ዮሓንስ ካብ ሞት ተሢኡ  ይብሉ ነበሩ፤
42009008	ገሊኦም ድማ  ኤልያስ ተርእዩ  ገሊኦምውን  ሓደ ኻብቶም ቀዳሞት ነቢያት ተሢኡ እዩ  ይብሉ ነበሩ።
42009009	ሄሮድስ ግና  ንዮሓንስ ኣነ ርእሱ ኣሰይፈዮ ነይረ፤ እዝ ብዛዕብኡ ኸምዙይ ዝበለ ነገር ዝሰምዕ ዘለኹ ደኣ መን እዩ?  በለ፤ ክርእዮውን ይደሊ ነበረ።
42009010	ሓዋርያት ምስ ተመለሱ ዝገበርዎ ዂሉ ነገርዎ፤ ንበይኖም ድማ ቤተ ሳይዳ ናብ እትበሃል ከተማ ሒዝዎም ከደ።
42009011	እቶም ሕዝቢ ኸዓ እዙይ ሰሚዖም ሰዓብዎ፤ ንሱ ድማ ተቐበሎም፤ ብዛዕባ መንግሥቲ እግዚኣብሔርውን ነገሮም፤ ነቶም ክሓውዩ ደልዮም ዝመጹውን ኣሕወዮም።
42009012	ሽዑ ኽመሲ እንትብል እቶም ዓሠርተ ኽልተ ደቀ መዛሙርት ቀሪቦም  ኣብዙይ ኣብ በረኻ ኢና ዘሎና እሞ እዞም ሕዝቢ ኣብ ዙርያና ናብ ዘለዉ ኸተማታትን ቊሸታትን ከይዶም ክኃድሩ ዝብላዕውን ምእንቲ ኽረኽቡ ኣፋንዎም  በልዎ።
42009013	ኢየሱስ ከዓ  ንስኻትኩም ዝበልዕዎ ሃብዎም  በሎም። ንሳቶም ግና  ንሕና ኼድና ነዝ ዂሉ ሕዝቢ ዝብላዕ ኽንዕድግ እንተ ዘይኮይኑ ምሳና ዘሎስ ካብ ኃሙሽተ እንጀራን ክልተ ዓሣን ኣይበዝኅን እዩ  በልዎ።
42009014	ኣስታት ኃሙሽተ ሽሕ ዝኾኑ ሰባት እዮም ዝነበሩ፤ ንሱ ኸዓ ንደቀ መዛሙርቱ  በብኃምሳ እናሠራዕኹም ኣቐምጥዎም  በሎም።
42009015	ንሳቶም ድማ ኸምቲ ዝኣዘዞም ገበሩ፤ ንኹሎምውን ኣቐመጥዎም።
42009016	ነተን ኃሙሽተ እንጀራን ክልተ ዓሣን ኣልዒሉ ናብ ሰማይ ኣንቃዕሪሩ ጠመተ፤ ባሪኹ ቖረሰ፤ ነቶም ሕዝቢ ኸቕርቡሎም ከዓ ንደቀ መዛሙርቱ ሃቦም።
42009017	ኲሎም በሊዖም ጸገቡ፤ ዝተረፈ ቝርስራስ ድማ ዓሠርተ ኽልተ መሶብ ምሉእ ኣልዓሉ።
42009018	ኢየሱስ ንበይኑ ኽጽሊ እንተሎ ደቀ መዛሙርቱ ምስኡ ነበሩ። ንሱ ድማ  ሰባት መን እዩ ይብሉኒ?  ኢሉ ጠየቖም።
42009019	ንሳቶም ከዓ  ዮሓንስ መጥምቕ እዩ ዝብሉኻ ኣለዉ ኤልያስ እዩ ዝብሉኻ ኣለዉ፤ ካብቶም ቀዳሞት ነቢያት ሓደ ተሢኡ እዩ ዝብሉውን ኣለዉ  ኢሎም መለሱሉ።
42009020	ንሱ ኸዓ  ንስኻትኩምከ መን እዩ ትብሉኒ?  በሎም። ጴጥሮስ ድማ  ንስኻ እቲ ናይ እግዚኣብሔር መሢሕ ኢኻ  ኢሉ መለሰሉ።
42009021	ንሱ ግና ነዝ ነገር እዙይ ንሓደኳ ኸይነግሩ ኣጠንቀቖምን ኣዘዞምን።
42009022	 ወዲ ሰብ ብዙኅ መከራ ኽረክብ ብዓበይትን ብሊቃነ ካህናትን ብመምህራን ሕግን ድማ ኽከሓድን ክቕተልን ብሣልሰይቲ መዓልቲውን ክትሥእ ግድን እዩ  በሎም።
42009023	ንዂሎም ከምዙይ በሎም፦  ዝኾነ ሰብ ደድኅረይ ክስዕብ ዝደሊ ንርእሱ ይኽሓድ፤ መስቀሉ ተሰኪሙውን መዓልቲ መዓልቲ ይከተለኒ።
42009024	እቲ ንነፍሱ ኸድኅና ዝደሊ ኸጥፍኣ እዩ፤ እቲ ንነፍሱ ምእንታይ ዘጥፍኣ ግና ኸድኅና እዩ።
42009025	ሰብ ኣብ ዓለም ብዘሎ ዂሉ ረቢኁ ነፍሱ እንተጥፍአ እንታይ ይጠቕሞ?
42009026	ብኣይን ብቓለይን ዝኃፍር ኲሉ  ወዲ ሰብ  ብግርማኡን ብግርማ ኣብኡን ምስ ቅዱሳን መላእኽቱ ኽመጽእ እንተሎ ብእኡ ኽኃፍር እዩ።
42009027	እንተኾነ ኻብዞም ኣብዚኣ ደው ኢሎም ዘለዉ ሰባት ንመንግሥቲ እግዚኣብሔር ክሳዕ ዝርእይዋ ዘይሞቱ ኸም ዘለዉ እማን እብለኩም ኣለኹ። 
42009028	ድኅሪ እዝ ዘረባ እዙይ ብሻምናይ መዓልቲ ኣቢሉ ንጴጥሮስን ዮሓንስን ያዕቆብን ተማሊኡ ኽጽሊ ናብ እምባ ደየበ።
42009029	ክጽሊ እንተሎ ትርኢት ገጹ ተለወጠ፤ ኽዳውንቱውን ዘንጸባርቕ ፃዕዳ ኾነ።
42009030	እንሆ ኸዓ ኽልተ ሰባት ሙሴን ኤልያስን ምስኡ ይዘራረቡ ነበሩ።
42009031	እዞም ብኽብሪ ዝተገለጹ እዚኣቶም ብዛዕባ እቲ ኣብ ኢየሩሳሌም ክፍጸም ዘለዎ ሞቱ ምስኡ ይዘራረቡ ነበሩ።
42009032	ጴጥሮስን እቶም ምስኡ ዝነበሩን ግና ድቃስ ከቢድዎም ነበረ፤ ምስ ተበራበሩ ድማ ግርማኡን ምስኡ ደው ዝበሉ ኽልተ ሰባትን ረአዩ።
42009033	እቶም ምስኡ ዝነበሩ ኻብኡ ኽፍለዩ እንተለዉ ጴጥሮስ ንኢየሱስ  መምህር! ንኣና ኣብዙይ ምንባር ጽቡቕ እዩ። ሓደ ንኣኻ ሓደ ንሙሴ ሓደ ንኤልያስ ሠለስተ ዳስ ንሥራሕ  በሎ። ዝብሎውን ኣይፈልጥን ነበረ።
42009034	ንሱ እዙይ ክዛረብ እንተሎ ደመና መጺኡ ኣጽለሎም፤ እቲ ደመና ምስ ከወሎምውን ፈርኁ።
42009035	ካብቲ ደመና  እቲ ዝኃረኽዎ ወደይ እዙይ እዩ፤ ንእኡ ስምዕዎ  ዝብል ድምፂ መጸ።
42009036	እቲ ድምፂ ምስ ተሰምዐ ኢየሱስ በይኑ ተረፈ፤ ንሳቶም ከዓ ነቲ ሽዑ ዝረአይዎ ነገር ንሓደኳ እንተይነገሩ ስቕ በሉ።
42009037	ኢየሱስ ንጽባሒቱ ኻብቲ እምባ ምስ ወረደ ብዙኃት ሕዝቢ ተቐበልዎ።
42009038	እንሆ ኸዓ ኻብቶም ሕዝቢ ሓደ ሰብኣይ ዓው ኢሉ ከምዙይ በለ  ኦ መምህር! ውሉደይ ሓደ ንሱ እዩ፤ ነዝ ወደይ ክትርእየለይ እልምነካ ኣለኹ።
42009039	እንሆ ርኹስ መንፈስ ብድንገት ይኅዞሞ የእውዮ፤ የውድቖ፤ ፈርፈር የብሎ፤ የዕፍሮ፤ ኣንቀጥቂጡ ድማ ብጭንቂ ይኃድጎ።
42009040	ንደቀ መዛሙርትኻ ኸውፅእዎ ለሚነዮምስ ከውፅእዎ ኣይከኣሉን። 
42009041	ኢየሱስ ከዓ  ኣታ እምነት ዝጐደሎ ቀይናን ትውልዲ ክሳዕ መኣዝ ምሳኻትኩም ክነብር እየ? ክሳዕ መኣዝከ እየ ኽዕገሠኩም? በል ንወድኻ ናብዙይ ኣምጽኣዮ  በሎ።
42009042	እቲ ወዲ ናብ ኢየሱስ ምስ ቀረበ እቲ ጋኔን ኣብ ምድሪ ጻሕ ኣቢሉ ኣንገርገሮ ኢየሱስ ግና ነቲ ርኹስ መንፈስ ገሠጾ። ነቲ ቖልዓውን ኣሕውዩ ነቦኡ ሃቦ።
42009043	ኲሎም ከዓ ብዕብየት ኃይሊ እግዚኣብሔር ተገረሙ። ኲላቶም በቲ ኢየሱስ ዝገበሮ ዂሉ እናተደነቑ እንተለዉ ድማ ንደቀ መዛሙርቱ፦
42009044	 ንወዲ ሰብ ኣብ ኢድ ሰብ ኣኅሊፎም ክህብዎ እዮም እሞ ንስኻትኩም ነዝ ቓል እዙይ ኣብ ልብኹም ዕቖርዎ  በሎም።
42009045	ንሳቶም ግና ነዝ ነገር እዙይ ኣየስተውዓልዎን። ካብኣቶም ተሠዊሩ ስለ ዝነበረውን ኣይተረድኦምን። ብዛዕባ እዝ ነገር እዙይ ከይጥይቕዎ ድማ ፈርኁ።
42009046	ካብ መንጎኦም መን ከም ዝዓቢ ኣብ ማእኸሎም ክትዕ ተልዓለ።
42009047	ኢየሱስ ድማ ሓሳብ ልቦም ፈሊጡ ንሓደ ሕፃን ወሲዱ ኣብ ጥቓኡ ደው ኣበሎ
42009048	 ነዝ ሕፃን እዙይ ብስመይ ዝቕበል ንኣይ ይቕበል፤ እቲ ንኣይ ዝቕበል ከዓ ነቲ ዝለኣኸኒ ይቕበል፤ እቲ ኻብ ኲልኹም ዝንእስ ንሱ ኻብ ኲልኹም ዝዓቢ ክኸውን እዩ  በሎም።
42009049	ዮሓንስ ከዓ  መምህር! ሓደ ሰብኣይ ብስምካ ኣጋንንቲ ኸውፅእ እንተሎ ርኢናዮስ ምሳና ስለ ዘይሰዓበካ ኸልኪልናዮ  በሎ።
42009050	ኢየሱስ ከዓ  እንተድኣ ዘይጻረረኩም ኮይኑ ወገንኩም እዩሞ ኣይትኸልክልዎ  በሎም።
42009051	ኢየሱስ ዝዓርገሉ መዓልቲ ምስ ቀረበ መንገዱ ናብ ኢየሩሳሌም ኣቢሉ ኣምርሐ።
42009052	ንኸሰናድዉሉውን ቀቅድሚኡ ልኡኻት ሰደደ፤ ንሳቶም ድማ ናብ ሓንቲ ዓዲ ናብ ሰማርያ ኣተዉ።
42009053	እቶም ሕዝቢ ግና መንገዱ ናብ ኢየሩሳሌም ንምኻድ ኣምሪሑ ስለ ዝነበረ ኣይተቐበልዎን።
42009054	ደቀ መዛሙርቱ ያዕቆብን ዮሓንስን ነዙይ ምስ ረአዩ  ጐይታ! ሓዊ ካብ ሰማይ ወሪዱ ኸጥፍኦም ክንእዝዝዶ ትፈቕደልና ኢኻ?  በልዎ።
42009055	ኢየሱስ ምልስ ኢሉ፦  ናይ አየናይ መንፈስ ምዃንኩም ኣይትፈልጡን ኢኹም።
42009056	ወዲ ሰብ ሕይወት ሰብ ከድኅን እምበር ከጥፍእ ኣይመጸን  ኢሉ ገሠፆም። ናብ ካልእ ዓዲ ኸዓ ኸዱ።
42009057	ኣብ መንገዲ እናኸዱ እንተለዉ ሓደ ሰብ  መምህር! ናብ ዝኸድካዮ ኽስዕበካ እየ  በሎ።
42009058	ኢየሱስ ከዓ  ንወኻሩ ጕድጓድ ነዕዋፍ ሰማይውን ሠፈር ኣለወን፤ ንወዲ ሰብ ግና ርእሱ ዘጸግዐሉ ሥፍራ የብሉን  በሎ።
42009059	ንሓደ ኻልእ ከዓ  ሰዓበኒ  በሎ፤ ንሱ ድማ  ጐይታይ! ቅድም ከይደ ነቦይ ክቐብሮ ፍቐደለይ  በሎ።
42009060	ኢየሱስ ድማ  ምውታን ንምውታኖም ይቕበሩ ኅደጎም፤ ንስኻ ግና ኺድ መንግሥቲ እግዚኣብሔር ኣብሥር  በሎ።
42009061	ካልእ ሓደ ሰብ ድማ  ጐይታይ! ክኽተለካ እየ፤ ግና ቕድም ስድራ ቤተይ ክሰናበት ፍቐደለይ  በሎ።
42009062	ኢየሱስ ግና  ዕርፊ ኂዙ ንድኅሪት ዝርኢ ንመንግሥቲ እግዚኣብሔር ኣይበቅዕን እዩ  በሎ።
42010001	ድኅርዙይ ጐይታ ኻልኦት ሰብዓ መረጸ። በብኽልተ ገይሩ ናብቲ ንሱ ክኸዶ ዘለዎ ኸተማን ስፍራን ቀቅድሚኡ ለኣኾም።
42010002	ከምዙይ ድማ በሎም፦  ኣዝመራኡ ብዙኅ እዩ፤ ሠራሕተኛታት ግና ውኁዳት እዮም። ስለዙይ ነቲ ጐይታ ኣዝመራ ነዝመራኡ ተወሰኽቲ ሠራሕተኛታት ክልእኽ ለምንዎ።
42010003	ደጊም ኪዱ፤ እንሆ ኣነ ኸም ኣባጊዕ ናብ ማእኸል ተዃሉ እሰደኩም ኣለኹ።
42010004	ሳንጣ ወይ ሊታ ወይ ኣሣእን ኣይትኃዙ፤ ኣብ መንገዲውን ንሓደ እኳ ሰላም ኣይትበሉ።
42010005	ኣብ እትኣትዉዋ ገዛ ቕድም ነዛ ገዛ እዚኣ ሰላም ይኹን›በሉ።
42010006	ኣብኡ ፈታው ሰላም እንተልዩ ሰላምኩም ኣብኡ ኽኃድር እዩ። እንተ ዘየልዩ ግና ሰላምኩም ናባኻትኩም ክምለስ እዩ።
42010007	ኣብታ ገዛ ኸዓ ተቐመጡ፤ ንሠራሕተኛ ዓስቡ ይግብኦ እዩ እሞ ዘቕረቡልኩም ብልዑ ን ስተዩን። ካብ ገዛ ናብ ገዛ ኣይትኺዱ።
42010008	ኣብ እትኣትዉዎ ኸተማውን እንተ ተቐበሉኹም ዘቕረቡልኩም ብልዑ ።
42010009	ኣብኣ ንዘለዉ ሕሙማት ኣሕውዩ፤ መንግሥቲ እግዚኣብሔር ናባኻትኩም ቀሪባ ኣላውን› በልዎም።
42010010	ኣብታ እትኣትዉዋ ኸተማ ሰብ እታ ኸተማ እቲኣ እንተ ዘይተቐበሉኹም ግና ናብ ኣደባባያ ወፂእኹም
42010011	እቲ ኻብ ከተማኹም ኣብ ኣእጋርና ዝጠበቐ ሓመድ እኳ ንነግፈልኩም ኣለና። እንተኾነ ግና መንግሥቲ እግዚኣብሔር ናባኻትኩም ከም ዝቐረበት ፍለጡ› በልዎም።
42010012	ብመዓልቲ ፍርዲ ኻብ ነታ ኸተማ እቲኣስ ንሰዶም ከም ዝቐለላ እማን እብለኩም ኣለኹ።
42010013	 ወይለኺ ኮራዚን! ወይለኺ ቤተ ሳይዳ! እቲ ኣባኻትክን ዝተገብረ ተኣምራት ኣብ ጢሮስን ሲዶናን ተገይሩ እንተ ዝኸውንስ ወጮ ተኸዲነን ኣብ ሓሙዂሽቲ ተቐሚጠን ቀደም ምተነስሓ ነይረን።
42010014	ብመዓልቲ ፍርዲ ግና ካባኻትክን ንጢሮስን ንሲዶናን ክቐለለን እዩ።
42010015	ኣቲ ቅፍርናሆምውን ክሳዕ ሰማይዶ ልዕል ትብሊ ኣለኺ? ክሳዕ ሲኦልውን ክትወርዲ ኢኺ።
42010016	እቲ ንኣኻትኩም ዝሰምዕ ንኣይ እዩ ዝሰምዕ፤ እቲ ንኣኻትኩም ዘይቕበል ንኣይ እዩ ዘይቕበል፤ እቲ ንኣይ ዘይቕበል ድማ ነቲ ዝለኣኸኒ እዩ ዘይቕበል። 
42010017	እቶም ሰብዓን ክልተን ልኡኻት ድማ  ጐይታ! ኣጋንንቲውን እንተይተረፉ ብስምካ ተገዚኦምልና  እናበሉ ብሓጐስ ተመለሱ።
42010018	ኢየሱስ ድማ፦  ሰይጣን ከም መብረቕ ካብ ሰማይ ክወድቕ እንተሎ ረአኽዎ።
42010019	እንሆ ተመንን ዕንቅርቢትን ኲሉ ኃይሊ ጸላእን ክትረግጹ ሥልጣን ሂበኩም ኣለኹ፤ ዝጐድአኩም ከዓ ኸቶ የለን።
42010020	ግና ስምኩም ኣብ ሰማይ ስለ ዝተጽሓፈ ደኣ ተሓጐሱ እምበር ርኹሳን መናፍስቲ ስለ ዝተገዝኡልኩም ኣይትተሓጐሱ  በሎም።
42010021	በታ ጊዜ እቲኣ ኢየሱስ ብመንፈስ ቅዱስ ተሓጕሱ ከምዙይ በለ  ኦ ኣቦይ! ጐይታ ሰማይን ምድርን ነዙይ ካብ ብልህታትን ካብ ለባማትን ስለ ዝኃባእኻዮ ንሕፃናት ድማ ስለ ዝገለጽካዮ አመስግነካ ኣለኹ። እወ ኦ ኣቦ! እዙይ ከምዙይ ክኸውን ፍቓድካ ኾይኑ እዩሞ።
42010022	ኲሉ ኻብ ኣቦይ ተውሂቡኒ እዩ። ንወልድ ብዘይ ኣብ መን ምዃኑ ዝፈልጦ ሓደኳ የለን። ንኣብውን ብዘይ ወልድን እቲ ወልድ ክገልጸሉ ዝደለየን እንተ ዘይኮይኑ ኣብ መን ምዃኑ ዝፈልጦ ሓደኳ የለን  በለ።
42010023	ናብቶም ደቀ መዛሙርቱ ግልጽ ኢሉ ኸዓ ንበይኖም፦  ነዝ ንስኻትኩም እትርእይዎ ዘለኹም ዝርእያ ኣዒንቲ ብፁዓት እየን።
42010024	ብዙኃት ነቢያትን ነገሥታትን ነዝ ንስኻትኩም እትርእይዎ ዘለኹም ክርእዩ ተመነዩ፤ ግና ኣይረአዩን፤ ነዝ ንስኻትኩም እትሰምዕዎ ዘለኹምውን ክሰምዑ ተመነዩ፤ ግና ኣይሰምዑ ን እብለኩም ኣለኹ፤  በሎም።
42010025	እንሆ ኸዓ ሓደ ምሁር ሕጊ ኽፍትኖ ተሢኡ  መምህር! ናይ ዘለዓለም ሕይወት ምእንቲ ኽወርስ እንታይ ክገብር?  በሎ።
42010026	ንሱ ኸዓ  ኣብ ሕጊ ሙሴ እንታይ ተጽሒፉ ኣሎ? እንታይከ ተንብብ?  በሎ።
42010027	ንሱ ድማ  ንእግዚኣብሔር ኣምላኽካ ብምሉእ ልብኻን ብምሉእ ነፍስኻን ብምሉእ ኃይልኻን ብምሉእ ሓሳብካን ኣፍቅሮ፤ ንብጻይካ ድማ ኸም ነፍስኻ ኣፍቅር  ኢሉ መለሰሉ።
42010028	ኢየሱስ ከዓ  ጽቡቕ መሊስካ፤ ከምኡ ግበር እሞ ብሕይወት ክትነብር ኢኻ  በሎ።
42010029	ንሱ ግና ንርእሱ ኽመጻደቕ ደልዩ  ብጻየይከ መን እዩ?  በሎ።
42010030	ኢየሱስ ድማ ኸምዙይ በለ፦  ሓደ ሰብኣይ ካብ ኢየሩሳሌም ናብ ኢያሪኮ ኽወርድ እንተሎ ኣብ ኢድ ከተርቲ ወደቐ። ንሳቶም ገፈፍዎን ቀጥቀጥዎን እሞ ኣብ መንጎ ሕይወትን ሞትን ኃዲጐምዎ ኸዱ።
42010031	ሓደ ኻህን በታ መንገዲ እቲኣ ኽወርድ እንተሎ ርእዩ ዘወር ኢሉ ኃለፈ።
42010032	ከምኡ ድማ ሓደ ሌዋዊ ኣብታ ቦታ እቲኣ ምስ በጽሐ ርእዩ ዘወር ኢሉ ኃለፈ።
42010033	ሓደ ኃላፍ መንገዲ ሳምራዊ ግና ናብኡ መጸ፤ ምስ ረአዮ ድማ ራህርሀሉ።
42010034	ናብኡ ቐሪቡውን ዘይትን ወይንን ኣብ ቊስልታቱ ኣፍሲሱ ኣሰረሉ፤ ኣብ ኣድጉ ፅዒኑ ድማ ናብ መኅደር ኣጋይሽ ወሲዱ ተኸናኸኖ።
42010035	ንጽባሒቱ ድማ ኽልተ ዲናር ኣውፂኡ ነቲ ሓላው መኅደሪ ኣጋይሽ ሃቦ እሞ በዝ ገንዘብ እዙይ ተኸናኸኖ፤ ንእኡ ኢልካ ኻብዙይ ንላዕሊ እተውፅኦ ዂሉ ምስ ተመለስኩ ክኸፍለካ እየ› በሎ።
42010036	ነቲ ኣብ ኢድ ከተርቲ ዝወደቐ ካብ ሠለስቲኦም ብጻይ ዝኾኖ መን ይመስለካ? 
42010037	ንሱ ድማ  እቲ ሠናይ ዝገበረሉ  በሎ፤ ኢየሱስ ከዓ  እምበኣር ኪድ ንስኻውን ከምኡ ግበር  በሎ።
42010038	ክኸዱ እንተለዉ ድማ ኢየሱስ ናብ ሓንቲ ዓዲ ኣተወ፤ ማርታ ዝስማ ሓንቲ ሰበይቲ ኸዓ ኣብ ገዝኣ ተቐበለቶ።
42010039	ማርያም እትብሃል ሓፍቲ ድማ ነበረታ፤ ንሳ ኣብ ትሕቲ እግሪ ኢየሱስ ተቐሚጣ ቓሉ ትሰምዕ ነበረት።
42010040	ማርታ ግና ብዙኅ ብምድላው ትደክም ነበረት። ናብኡ ቐሪባ  ጐይታይ! ኃፍተይ ኃዲጋትኒ በይነይ እናሠራሕኹስ ኣየኅዝነካን ድየ? ክትሕግዘኒንዶ ንገራ?  በለቶ።
42010041	ኢየሱስ ድማ  ማርታ! ማርታ! ንምንታይ ብብዙኅ ትጭነቒን ትህወኺን ኣለኺ።
42010042	እቲ ዘድሊ ግና ሓደ ነገር ጥራሕ እዩ። ማርያምስ ነቲ ዝሐሸ መሪጻ ኣላ፤ ካብኣ ዝወስደላ ሓደኳ የለን  ኢሉ መለሰላ።
42011001	ኢየሱስ ኣብ ሓንቲ ሥፍራ ኽጽሊ ጸኒሑ ምስ ወድአ ሓደ ኻብ ደቀ መዛሙርቱ  ጐይታይ! ከምቲ ዮሓንስ ንደቀ መዛሙርቱ ዝመሃሮም ጸሎት መሃረና  በሎ።
42011002	ንሱ ኸዓ በሎም፦  ክትጽልዩ እንተለኹም ከምዙይ በሉ፦ ኣብ ሰማያት እትነብር ኣቦና! ስምካ ይቀደስ፤ መንግሥትኻ ትምጻእ፤ ፍቓድካ ኸምቲ ኣብ ሰማይ ዝኾነ ኸምኡ ድማ ኣብ ምድሪ ይኹን።
42011003	ናይ ዕለት ምግብና በብዕለቱ ሃበና።
42011004	ንሕና ንዝበደሉና ይቕረ ኸም እንብለሎም ኃጢኣትና ይቕረ በለልና፤ ካብ ክፉእ ኣድኅነና እምበር ናብ ፈተና ኣይተእትወና።› 
42011005	-
42011006	ከምዙይ ከዓ በሎም፦  መን እዩ ኻባኻትኩም ሓደ ዓርኪ ዘለዎ ፍርቂ ለይቲ ናብኡ ኸይዱ ዓርከይ ፈታውየይ ገይሹ መጺኡንስ ዘቕርበሉ ስኢነ እሞ ሠለስተ እንጀራ እንዶ ኣለቅሐኒ› እንተ በሎ
42011007	እቲ ዓርኩ ኸዓ ኻብ ውሽጢ መሊሱ ኣይተሸግረኒ! ሕዚ ማዕጾ ተሸጕሩ እዩ፤ ደቀይውን ምሳይ ኣብ ዓራት ደቂሶም ኣለዉ፤ ተሢአ ኽህበካ ኣይክእልን› ዘይብሎ?
42011008	ይኹን እምበር ዓርኩ ስለ ዝኾነ ተሢኡ ኽህቦ እኳ እንተዘይደለየ ምእንቲ ኸየትክሮ ኢሉ ዝደለዮ ተሢኡ ኸም ዝህቦ እብለኩም ኣለኹ።
42011009	ኣነውን ለምኑ ኽወሃበኩም እዩ፤ ድለዩ ኽትረኽቡ ኢኹም፤ ማዕጾውን ኳሕዂሑ ክኽፈተልኩም እዩ› እብለኩም ኣለኹ።
42011010	ዝለመነ ዂሉ ይቕበል፤ ዝደሊ ድማ ይረክብ፤ ማዕጾ ዝዃሕዂሐ ይኽፈተሉ እዩሞ።
42011011	ካባኻትኩምከ እንታዋይ ኣቦ እዩ ወዱ እንጀራ እንተለመኖ እምኒ ዝህቦ? ወይ ዓሣ እንተ ለመኖ ኽንዲ ዓሣ ተመን ዝህቦ?
42011012	ወይ እንቊላሊሕ እንተ ለመኖ ዕንቅርቢት ዝህቦ?
42011013	እምበኣር ንስኻትኩም እኳ ኽፉኣት እንተለኹም ንደቅኹም ሠናይ ውህብቶ ምሃብ ካብ ፈለጥኩም እቲ ኣብ ሰማይ ዘሎ ኣቦኹም ግዳ ንዝልምንዎ ኽንደይ ኣብሊጹ መንፈስ ቅዱስ ዘይህቦም? 
42011014	ኢየሱስ ንበሃም ጋኔን የውፅእ ነበረ፤ እቲ ጋኔን ምስ ወፀ፤ እቲ በሃም ዝነበረ ሰብ ተዛረበ እቶም ሕዝቢ ኸዓ ተገረሙ።
42011015	ካብኣቶም ድማ  ንኣጋንንቲ ብብኤል ዜቡል ብሓለቓ ኣጋንንቲ እዩ ዘውፅኦም ዘሎ  በሉ።
42011016	ካልኦት ድማ ኽፍትንዎ ካብኡ ኻብ ሰማይ ምልክት ይደልዩ ነበሩ።
42011017	ንሱ ግና ሓሳባቶም ፈሊጡ ኸምዙይ በሎም፦  ንስንሳታ ዝተፈላለየት መንግሥቲ ትጠፍእ፤ ንስንሳታ ዝተፈላለየት ቤት ድማ ትወድቕ።
42011018	ንኣይ ንኣጋንንቲ ብብኤል ዜቡል እዩ ዘውፅኦም ዘሎ› እትብሉንስ መንግሥቲ ሰይጣን ንስንሳታ እንተ ተፈላለየት ደኣ እታ መንግሥቱ ኸመይ ኢላ ትጾውም?
42011019	ኣነ ነጋንንቲ ብብኤል ዜቡል ዘውፅኦም እንተኾይነኸ ደቅኹምከ ብመን የውፅእዎም ኣለዉ? ስለዙይ ንሳቶም ፈረድትኹም ክኾኑ እዮም።
42011020	ኣነ ንኣጋንንቲ ብኃይሊ እግዚኣብሔር ዘውፅኦም ካብ ኮንኩ ግና መንግሥቲ እግዚኣብሔር ናባኻትኩም መጺኣ እያ።
42011021	እቲ ኃያል ሰብ ኣጽዋሩ ዓጢቑ ኣዳራሹ እንተ ሓለወ ዂሉ ጥሪቱ ብሰላም ይነብር።
42011022	ካብኡ ዝኅይል መጺኡ እንተ ሠዓሮ ግና ነቲ ዝእመኖ ዝነበረ ኣጽዋሩ ይገፎ፤ ነቲ ዝማረኾውን የማቕል።
42011023	እቲ ምሳይ ዘይኮነ ንሱ መፃርርተይ እዩ፤ እቲ ምሳይ ዘይእክብ ድማ ይብትን።
42011024	 ርኹስ መንፈስ ካብ ሰብ ምስ ወፀ ዕረፍቲ ደልዩ ማይ ናብ ዘይብሉ ኣጻምእ ቦታ ይኸይድ እሞ እንተ ዘይረኸበ ናብታ ዝወፃእኹላ ገዛይ ደኣ ኽምለስ› ይብል።
42011025	ምስ መጸ ድማ ተዀስቲሩን ተመዓራርዩን ይጸንሖ።
42011026	ብድኅርዙይ ንሱ ይኸይድ፤ ካብኡ ዝገደዱ ኻልኦት ሸውዓተ መናፍስቲ ኸዓ ምስኡ ይማላእ፤ ኣትዮም ድማ ኣብኡ ይሰፍሩ። ነቲ ሰብ እቱይ ካብ ቀዳማዩ ዳኅራዩ ዝበኣሰ ይኸውን። 
42011027	ኢየሱስ እዙይ እናተዛረበ እንተሎ ሓንቲ ሰበይቲ ኻብቶም ሕዝቢ ድምፃ ዓው ኣቢላ  ዝፆረትካ ማኅፀንን ዝጠቦኻየን ኣጥባትን ብፁዓት እየን  በለቶ።
42011028	ንሱ ግና  ብፁዓንስ እቶም ንቓል እግዚኣብሔር ዝሰምዕዎን ዝሕልውዎን እዮም  በላ።
42011029	ብዙኃት ሰባት ተኣኪቦም እንተለዉ ኸምዙይ ክብሎም ጀመረ፦  እዝ ትውልዲ እዙይ ክፉእ ትውልዲ ኢዩ፤ ምልክትውን ይደሊ ኣሎ፤ ብዘይ ምልክት ነቢይ ዮናስ ድማ ምልክት ኣይወሃቦን እዩ።
42011030	ከምቲ ዮናስ ንሰብ ነነዌ ምልክት ዝኾኖም ከምኡ ድማ ወዲ ሰብ ነዝ ትውልዲ እዙይ ምልክት ክኾኖ እዩ።
42011031	ንግሥተ ኣዜብ ጥበብ ሰሎሞን ክትሰምዕ ኻብ ወሰን ምድሪ መጺኣ እያ እሞ ብመዓልቲ ፍርዲ ምስ ሰብ እዝ ትውልዲ እዙይ ተሢኣ ኽትኲንኖ እያ፤ እንሆ ኻብ ሰሎሞን ዝዓቢ ግና ኣብዙይ ኣሎ።
42011032	ሰብ ነነዌ ብስብከት ዮናስ ተነሲሖም እዮም እሞ ብመዓልቲ ፍርዲ ምስ እዝ ትውልዲ እዙይ ተሢኦም ክዂንንዎ እዮም። ካብ ዮናስ ዝዓቢ ግና እንሆ ኣብዙይ ኣሎ።
42011033	 ንመብራህቲ ኣብሪሁ እቶም ዝኣትዉ ብርሃኑ ምእንቲ ኽርእዩ ኣብ በሪኽ መቐመጢኡ እምበር ኣብ ከውሊ ወይ ኣብ ትሕቲ ኸፈር ዘንብሮ ሓደኳ የለን።
42011034	ናይ ሰብነትካ መብራህቲ ዓይንኻ እያ። ዓይንኻ ጥዕይቲ እንተ ኾይና ኲሉ ሰብነትካ ብሩህ ይኸውን፤ ዓይንኻ ሕምምቲ እንተ ኾይና ግና ዂሉ ሰብነትካ ጸልማት ይኸውን።
42011035	እምበኣርከስ እቲ ኣባኻ ዘሎ ብርሃን ጸልማት ከይኸውን ተጠንቀቕ።
42011036	ኲሉ ሰብነትካ ፈጺሙ ጸልማት ዘይብሉ ብሩህ እንተ ኾነ ከምቲ መብራህቲ ብምድማቑ ዘብርሀልካ ኲሉ ሰብነትካ ድማ ብሩህ ክኸውን እዩ። 
42011037	ኢየሱስ እዙይ ክዛረብ እንተሎ ሓደ ፈሪሳዊ ምስኡ ኽመስሕ ጸውዖ፤ ኣትዩ ኸዓ ኣብ ማእዲ ተቐመጠ።
42011038	እቲ ፈሪሳዊ ኢየሱስ ቅድሚ ምሳሕ ኢዱ ኸም ዘይተሓጸበ ምስ ረአየ ተገረመ።
42011039	ጐይታ ግና ኸምዙይ በሎ  እንሆ ንስኻትኩም ፈሪሳውያን ዝባን ዋንጫን ጻሕልን ተጽርዩ ውሽጥኹም ግና ኸትርን ክፍኣትን ዝመልአ እዩ።
42011040	ኣቱም ግብዛት እቲ ንዝባኑ ዝፈጠረ ነቲ ውሽጡስ ኣይፈጠረንዶ?
42011041	ግና ነቲ ኣብ ውሽጢ ዘሎ ንምጽዋት ሃቡ፤ ድኅርዙይ ኲሉ ነገር ጽሩይ ክኾነልኩም እዩ።
42011042	 ኣቱም ፈሪሳውያን ካብ ሽላንን ጨና ኣዳምን ኲሉ ኣሕምልትን ዕሽር እተውፅኡ ፍትሕን ፍቕሪ እግዚኣብሔርን ግና ሸለል እትብሉ ኢኹም እሞ ወይለኹም! ነቱይ እንተይኃደግኩምስ ነዙይውን ክትገብሩ እዩ ዝግብአኩም ነይሩ።
42011043	ኣቱም ፈሪሳውያን ኣብ ቤተ ጸሎት ኣይሁድ ዝለዓለ መቐመጢ ኣብ ዕዳጋውን ኢድ ክነሥኡልኩም ትደልዩ ኢኹም እሞ ወይለኹም!
42011044	ኣቱም መምህራን ሕግን ፈሪሳውያንን ከምቲ ሰብ እንተይፈለጠ ረጊጽዎ ዝኃልፍ ዘይርአ መቓብር ኢኹም እሞ ወይለኹም! 
42011045	ሽዑ ሓደ ኻብቶም ሊቃውንቲ ሕጊ መሊሱ  መምህር! ከምዙይ ክትብል እንተለኻስ ንኣናውንኮ ትጸርፈና ኢኻ ዘለኻ  በሎ።
42011046	ንሱ ኸዓ ኸምዙይ በሎ  ንስኻትኩም ሊቃውንቲ ሕጊውን ንሰብ ከቢድ ፆር እተሰክምዎ ንባዕልኻትኩም ግና ነቲ ፆር ብሓንቲ ኣፃብዕትኹም እኳ አይትነኽእዎን ኢኹም እሞ ወይለኹም!
42011047	ናይቶም ኣቦታትኩም ዝቐተልዎም ነቢያት መቓብር እትሓንጹ ኢኹም እሞ ወይለኹም!
42011048	ንሳቶም ቀተልዎም፤ ንስኻትኩም ድማ መቓብሮም ተሓንጹ ኢኹም እሞ ንስኻትኩም ተኃባበርትን መሰኻኽሮምን ኢኹም።
42011049	ስለዙይ ድማ ጥበብ እግዚኣብሔር ከምዙይ በለት፦ ነቢያትን ሓዋርያትን ናብኣቶም ክልእኽ እየ፤ ካብኣቶም ከዓ ንብዙኃት ክቐትልዎምን ከሳጉጕዎምን እዮም።›
42011050	-
42011051	እቲ ዓለም ካብ ዝፍጠር ጀሚሩ ዝፈሰሰ ደም ኲሎም ነቢያት ካብ ደም ኣቤል ጀሚሩ ክሳዕ እቲ ኣብ መንጎ መሠውዕን ቤተ መቕደስን ዝቐተልዎ ደም ዘካርያስ ካብዝ ትውልዲ እዙይ ክድለ እዩ። እወ ካብዝ ትውልዲ እዙይ ክድለ እዩ እብለኩም ኣለኹ።
42011052	ኣቱም ሊቃውንቲ ሕጊ መርኆ ፍልጠት ኂዝኩም እንተለኹም ንባዕልኻትኹም ኣይኣተኹምን፤ ነቶም ክኣትዉ ዝደልዩ ድማ ትኽልክሉ ኢኹም እሞ ወይለኹም! 
42011053	ካብኡ ምስ ወፀ እቶም መምህራን ሕግን ፈሪሳውያንን ብጽኑዕ ክቃወምዎን ብዛዕባ ብዙኅ ነገር ክጥይቕዎን ጀመሩ።
42011054	ምእንቲ ክኸስዎ ድማ ኻብ ኣፉ ዝኾነ ዘረባ ደልዮም ይጸናጸንዎ ነበሩ።
42012001	ኣእላፋት ሕዝቢ ንስንሳቶም ክሳዕ ዝጸቓቐጡ ናብኡ ምስ ተኣከቡ፤ ኢየሱስ ንደቀ መዛሙርቱ ኸምዙይ ክብሎም ጀመረ፦  ካብ ማይ ብሒቝ ፈሪሳውያን ንሱውን ካብ ግብዝና ርእስኹም ሓልዉ።
42012002	ዘይቕላዕ ኽዱን ዘይፍለጥ ኅቡእ የለን።
42012003	ስለዙይ እቲ ኣብ ጸልማት ዝተዛረብኩምዎ ዂሉ ኣብ ብርሃን ክስማዕ እዩ፤ እቲ ኣብ ውሽጢ ገዛ ኣብ እዝኒ ብሕሹኽሹኽ ዝተዛረብኩምዎ ድማ ኣብ ናሕስታት ክስበኽ እዩ።
42012004	 ንኣኻትኩም ነዕርኽተይ እብለኩም ኣለኹ፤ ሥጋ ንዝቐትሉ ኣይትፍርኅዎም፤ ካብኡ ኃሊፎም ዝገብርዎ የብሎምንሞ።
42012005	ኣነ ግና ንመን ከም እትፈርኁ ኸጠንቅቐኩም፤ ነቲ ምስ ቀተለ ናብ ገሃነም ክድርቢ ሥልጣን ዘለዎ ንእኡ ፍርኁ። እወ ንእኡ ፍርኅዎ እብለኩም ኣለኹ።
42012006	ኃሙሽተ ኣዕዋፍ ብኽልተ ሳንቲምዶ ኣይኮናን ዝሽየጣ? ካብኣተን ሓንቲ እኳ ኣብ ቅድሚ እግዚኣብሔር ኣይትርሳዕን እያ።
42012007	ንስኻትኩምስ ኲለን ፀጕሪ ርእስኹምውን ቊጹራት እየን። እምበኣርከስ ካብ ብዙኃት ኣዕዋፍ ትበልጹ ኢኹም እሞ ኣይትፍርኁ።
42012008	 ኣብ ቅድሚ ሰብ ንዝምስክረለይ ኣነውን ኣብ ቅድሚ መላእኽቲ እግዚኣብሔር ክምስክረሉ እየ።
42012009	እቲ ኣብ ቅድሚ ሰብ ዝኽሕደኒ ግና ኣብ ቅድሚ መላእኽቲ እግዚኣብሔር ክኽሕዶ እየ።
42012010	ኣንፃር ወዲ ሰብ ዝኾነ ቓል ዝዛረብ ክኅደገሉ እዩ። ንመንፈስ ቅዱስ ዝጸርፍ ግና ኣይኅደገሉን እዩ።
42012011	ናብ ቤተ ጸሎት ኣይሁድን ገዛእትን ሰብ ሥልጣንን እንተ ወሰዱኹም ከመይ ወይ እንታይ ከም እትምልሱ ወይ እንታይ ከም እትናገሩ ኣይትጨነቑ።
42012012	 በታ ሰዓት እቲኣ እንታይ ከምትምልሱን እንታይ ከምትናገሩን መንፈስ ቅዱስ ክገልጸልኩም እዩሞ። 
42012013	ሓደ ኻብቶም ሕዝቢ ድማ  መምህር! ንኃወይ ርስቲ ኽመቕለኒ ተዛረበለይ  በሎ።
42012014	ኢየሱስ ከዓ  ኣታ ሰብኣይ ኣባኻትኩምከ ዳኛን መማቐልን ገይሩ መን ሸመኒ?  በሎ።
42012015	ኣስዒቡውን  ሕይወት ሰብ ብብዝኂ ገንዘብ ኣይኮነትን እሞ ተጠንቀቑ፤ ካብ ኲሉ ስስዐ ተዓቀቡ  በሎም።
42012016	ከምዙይ ኢሉውን ምስላ መሰለሎም፦  ገራሁኡ ብዙኅ ዘፍረየሉ ሓደ ሃብታም ሰብኣይ ነበረ፤
42012017	እኽለይ ዝእክበሉ ማዕኸን የብለይን፤ እንታይ ደኣ ኽገብር?› ኢሉ ብልቡ ሓሰበ።
42012018	ከምዙይ ድማ በለ፦ እቲ ናይ ቅድም ማዕኸነይ ኣፍሪሰ ኣግፊሐ ኽሠርሖ እየ፤ ኣብኡ ድማ ዂሉ እኽለይን ሃብተይን ክእክብ እየ።
42012019	ንነፍሰይ ከዓ፦ ኦ ነፍሰይ! ንብዙኅ ዓመታት ዝኣክል ብዙኅ ዝተኣከበ ሃብቲ ኣለኪ እሞ ኣዕርፊ፤ ብልዒ፤ ስተዪ፤ ተሓጐሲ፤ ኽብላ እየ› በለ።
42012020	እግዚኣብሔር ግና ኣታ ዓሻ! በዛ ለይቲ እዚኣ ንነፍስኻ ካባኻ ኽወስድዋ እዮም፤ እዝ ዝኣከብካዮ ደኣ ንመን ክኸውን እዩ?› በሎ።
42012021	እቲ ንርእሱ ሃብቲ ዝእክብ ኣብ ቅድሚ እግዚኣብሔር ግና ሃብታም ዘይኮነ ኸምኡ እዩ። 
42012022	-
42012023	ኢየሱስ ንደቀ መዛሙርቱ ኸምዙይ በሎም፦  ስለዙይ ካብ ምግቢ ሕይወት ተዓቢ፤ ካብ ክዳንውን ሰብነት እዩ ዝዓቢሞ ንሕይወትኩም ብትበልዕዎ ወይ ንሰብነትኩም ብትኽደንዎ ኣይትጨነቑ እብለኩም ኣለኹ።
42012024	እስኪ ናብ ኳዃት ተመልከቱ፤ እግዚኣብሔር ይቕልቦም እምበር ኣይዘርኡ፤ ኣይዓጽዱ፤ ማዕኸን ወይ ቆፎ የብሎምን፤ ካብ ኣዕዋፍስ ንስኻትኩምዶ ግዳ እምብዛ ኣይትበልጹን!
42012025	ካባኻትኩምከ ተጨኒቑ ኣብ ቁመቱ ሓንቲ እመት ምውሳኽ ዝኽእል መን ኣሎ?
42012026	እዝ ቐሊል ነገር ምግባር ካብ ዘይትኽእሉ ድኣ ንምንታይ ብኻልእ ነገር እትጭነቑ?
42012027	ዕምበባታት ከመይ ኢሎም ከም ዝዓብዩ ኣስተብህሉ፤ ኣይጽዕሩ ኣይፈትሉ፤ ኣነ ግና እብለኩም ኣለኹ፤ ሰሎሞን እኳ በቲ ዂሉ ኽብሩ ከም ሓደ ኻብኣቶም ኣይተኸድነን።
42012028	እግዚኣብሔር ነዝ ሎሚ ዘሎ ጽባሕ ግና ናብ እቶን ዝድርበ ሣዕሪ በረኻ ኸምዙይ ገይሩ ዝኸድኖ ኻብ ኮነ ኣቱም እምነት ዝጐደለኩም ንኣኻትኩም ግዳ ኸመይ ኣብዚኁ ዘይኸድነኩም?
42012029	ንስኻትኩም ከዓ እንታይ ክንበልዕ ኢና? እንታይከ ኽንሰቲ ኢና?› ኢልኩም ኣይትሸበሩን ኣይትጨነቑን።
42012030	ነዝ ዂሉስ ኣሕዛብ ዓለም ይደልይዎ እዮም፤ ንኣኻትኩም ግና እዝ ዂሉ ከም ዘድልየኩም ሰማያዊ ኣቦኹም ይፈልጥ እዩ።
42012031	ንስኻትኩምስ መንግሥቲ እግዚኣብሔር ደኣ ድለዩ፤ እዝ ዂሉ ድማ ክውሰኸልኩም እዩ።
42012032	 ኣቱም ንኡስ መጓሰ ኣቦኹም መንግሥቲ ኽህበኩም ፈትዩ ኣሎ እሞ ኣይትፍርኁ።
42012033	ጥሪትኩም ሸይጥኩም ምጽዋት ሃቡ። ሰራቒ ኣብ ዘይረኽቦ ነቐዝ ኣብ ዘየባላሽዎ ዘይበሊ ሙዳይን ዘይጐድል ሃብትን ኣብ ሰማይ ኣዋህልሉ።
42012034	ሃብትኹም ኣብ ዘለዎ ልብኹም ኣብኡ ኣሎሞ።
42012035	 ሕቖኹም ዕጡቕ መብራህትኹም ብሩህ ይኹን።
42012036	ንስኻትኩምውን ከምቶም ጐይትኦም ካብ መርዓ ኽሳዕ ዝምለስ ዝጽበይዎ እሞ መጺኡ ምስ ኳሕዂሐ ሽዑ ንሽዑ ዝኸፍቱሉ ሰባት ኩኑ።
42012037	እቶም ጐይታኦም ክምለስ እንተሎ ነቒሖም ዝረኽቦም መገልገልቲ ብፁዓን እዮም። ተዓጢቑ ኣብ ማእዲ ኸም ዘቐምጦም ቀሪቡውን ከም ዘገልግሎም እማን እብለኩም ኣለኹ።
42012038	ኣብ ካልአይቲ ወይ ኣብ ሣልሰይቲ ኽፍለ ጊዜ ናይ ለይቲ መጺኡ ነቒሖም ዝረኽቦም መገልገልቲ ብፁዓን እዮም።
42012039	ግና እዙይ ፍለጡ፤ በዓል ቤት ነታ ሰራቒ ዝመጸላ ጊዜ እንተ ዝፈልጣስ ምነቕሐ ገዝኡ ኽኰዓት እንተሎውን ስቕ ኣይምበለን ነይሩ።
42012040	ንስኻትኩምውን ወዲ ሰብ ብዘይሓሰብኩምዎ ጊዜ ኽመጽእ እዩ እሞ ተዳሊኹም ንበሩ። 
42012041	ጴጥሮስ ከዓ  ጐይታይ! እዝ ምስላ እዙይስ ንኣና ዲኻ እትምስሎ ዘለኻ ወይ ንዂሉ ኢኻ?  በሎ።
42012042	ጐይታ ድማ ኸምዙይ በለ፦  እቲ ቐለቦም በብጊዜኡ ኽህቦም ጐይትኡ ኣብ ሥድራ ቤቱ ዝሸሞ እሙንን መስተውዓልን መጋቢ መን እዩ?
42012043	እቲ ጐይትኡ ኽምለስ እንተሎ ኸምዙይ እናገበረ ዝረኽቦ ኣገልጋሊ ብፁዕ እዩ።
42012044	ኣብ ልዕሊ ዂሉ ጥሪቱ ኸም ዝሸሞ እማን እብለኩም ኣለኹ።
42012045	እቲ ኣገልጋሊ ብልቡ ምምጻእ ጐይታይ ገና ኽድንጕ እዩ› ኢሉ ነቶም ሓሻኽርን ኣግራድን ክገርፍ ክበልዕ ክሰትን ክሰክርን እንተ ጀመረ ግና
42012046	ጐይታ እቲ ኣገልጋሊ እቱይ ንሱ ብዘይተጸበያ መዓልትን ብዘይፈለጣ ሰዓትን መጺኡ ኽቐጽዖ ዕድሉ ኸዓ ምስቶም ዘኣምኑ ኽገብሮ እዩ።
42012047	እቲ ፍቓድ ጐይትኡ ፈሊጡ ዘይተዳለወ ከምታ ፍቓዱውን ዘይገበረ ኣገልጋሊ ብዙኅ መቕጻዕቲ ኽቕጻዕ እዩ።
42012048	እቲ እንተይፈለጠ ንመቕጻዕቲ ዘብጽሕ ግብሪ ዝገበረ ግና መቕጻዕቱ ኽቐለሉ እዩ፤ ብዙኅ ንዝሃብዎ ብዙኅ ይጽበዩዎ፤ ብዙኅ ሓደራ ንዝሃብዎ ድማ ኣብዚሖም ይጽበዩዎ።
42012049	 ሓዊ ኸምጽእ እየ ናብ ምድሪ ዝመጻእኹ፤ ቀልጢፋ ዘይምንዳዳ እንታይ እደሊ! 
42012050	ግና ዝጥመቖ ጥምቀት ኣለኒ፤ ኽሳዕ ዝፍጸም ዕረፍቲ የብለይን።
42012051	ናብ ምድሪ ሰላም ከምጽእ ዝመጻእኹዶ ይመስለኩም? እብለኩም ኣለኹ ኣይፋሉን፤ ምፍልላይ ደኣ እምበር።
42012052	ካብ ሕዚ ንደኃር ኃሙሽተ ኣብ ሓንቲ ቤት እንተሃለዉ ሠለስተ ኻብ ክልተ ኽልተ ድማ ኣንፃር ሠለስተ ኽፈላለዩ እዮም።
42012053	ኣቦ ኣንፃር ወዱ ወድውን ኣንፃር ኣቦኡ እኖ ኣንፃር ጓላ ጓልውን ኣንፃር እኖኣ ሓማት ኣንፃር ሰበይቲ ወዳ ሰበይቲ ወዲውን ኣንፃር ሓማታ ኽፈላለዩ እዮም። 
42012054	ነቶም ሕዝቢ ድማ ኸምዙይ በሎም፦  ደመና ብወገን ምዕራብ ድብንብን እንትብል ምስ ረአኹም ሽዑ ዝናም ክዘንም እዩ ትብሉ፤ ኸምኡ ድማ ይኸውን።
42012055	ንፋስ ደቡብ ክነፍስ ምስ ረአኹምውን ሃሩር ክኸውን እዩ ትብሉ፤ ኸምኡ ድማ ይኸውን።
42012056	ኣቱም ግብዛት ምምርማር ገጽ ሰማይን ምድርን ትፈልጡ፤ ከመይ ደኣ ነዝ ዘመን እዙይ መርሚርኩም ዘይትፈልጥዎ?
42012057	 ስለ ምንታይከ ባዕልኻትኩም ሓቂ ዘይትፈርዱ?
42012058	መባእስትኻ ናብ ቤት ፍርዲ እንተወሰደካ ኣብ ፈራዲ ኸየብጽሐካ እቲ ፈራዲ ኸዓ ንወታደር ኣኅሊፉ ኸይህበካ እቲ ወታደርውን ኣብ ቤት ማእሰርቲ ኸይድርብየካስ ኣብ መንገዲ እንተለኻ ምስ መባእስትኻ ንምትዕራቕ ፀዓር።
42012059	እንተ ዘይኮነ እታ መወዳእታ ሳንቲም ክሳዕ እትዓዲ ኻብኣ ኸምዘይትወጽእ እነግረካ ኣለኹ። 
42013001	በቲ ወርኃት እቱይ ሰባት መጺኦም ብዛዕባ እቶም ጲላጦስ ቀቲሉ ደሞም ምስ መሥዋዕቶም ዝሓዋወሶ ገሊላውያን ነገርዎ።
42013002	ኢየሱስ መሊሱ ኸምዙይ በሎም፦  ነዞም ገሊላውያን እዚኣቶም እዝ መከራ እዙይ ዝረኸቦምስ ካብ ኲሎም ገሊላውያን ዝገደዱ ኃጢኣተኛታት ስለ ዝነበሩዶ ይመስለኩም?
42013003	ኣይፋሉን፤ እንተ ዘይተነሲሕኹምስ ኲልኻትኩምውን ከምኣቶም ክትጠፍኡ ኢኹም እብለኩም ኣለኹ።
42013004	ወይ እቶም ኣብ ሰሊሆም መንደቕ ዝወደቖም እሞ ዝቐተሎም ዓሠርተ ሸሞንተኸ ካብቶም ኣብ ኢየሩሳሌም ዝነብሩ ዂሎም ሰባት ዝበዝኅ ኃጢኣት ዝነበሮምዶ ይመስለኩም?
42013005	ኣይፋሉን፤ እንተ ዘይተነሲሕኹምስ ኲልኻትኩምውን ከምኣቶም ክትጠፍኡ ኢኹም  በሎም።
42013006	ኢየሱስ ነዝ ምስላዙይ ድማ ነገሮም፦  ሓደ ሰብኣይ ኣብ ቦታ ኣታኽልቲ ወይኑ ዝተተኽለት በለስ ነበረቶ። ፍረ ደልዩ ናብኣ ኸደ፤ ግና ኣይረኸበላን።
42013007	ነቲ ሓላዊ ኣታኽልቲ ወይኒ ኸዓ እንሆ ካብዛ በለስ እዚኣ ፍረ ደልየ ሠለስተ ዓመት ተመላሊሰ ኣይረኸብኩላን። እምበኣር ቊረጻ፤ ንምንታይከ መሬት እተጽርዕ? በሎ።
42013008	ንሱ ግና ጐይታይ! ወሰን ወሰና ኽሳዕ ዝዂስኲሳ ድዂዒውን ኽሳዕ ዘፍስሰላ ነዛ ዓመት እዚኣ ኅደጋ።
42013009	ንዓመታ እንተ ፈረየት ጽቡቕ፤ እንተዘይኮነ ግና ሽዑ ኽትቖርፃ ኢኻ  ኢሉ መለሰሉ።
42013010	ኢየሱስ ብሰንበት ኣብ ሓንቲ ቤተ ጸሎት ኣይሁድ ኮይኑ እናመሃሮም እንተሎ
42013011	እንሆ ዓሠርተ ሸሞንተ ዓመት ርኹስ መንፈስ ዘድከማ ሰበይቲ ነበረት፤ ስለ ዝጐበጠት ፈጺማ ኽትቀንዕውን ኣይትኽእልን ነበረት።
42013012	ኢየሱስ ምስ ረአያ ጸዊዑ  ኣቲ ሰበይቲ! ካብ ሕማምኪ ተፈቲሕኺ ኢኺ  በላ።
42013013	ኢዱውን ኣንበረላ፤ ሽዑ ንሽዑ ኸዓ ቐንዐት፤ ንእግዚኣብሔር ድማ ኣመስገነት።
42013014	እቲ መራሒ ቤተ ጸሎት ኣይሁድ ግና ኢየሱስ ብሰንበት ስለ ዘሕወየ ተቖጢዑ  ነቶም ሕዝቢ  ኽሥርሐለን ዝግባእ ሽዱሽተ መዓልትታት ኣለዋኹም። እምበኣር በተን ዕለታት እቲኣተን መጺእኹም ተፈወሱ እምበር ብዕለተ ሰንበት ኣይኮነን  ኢሉ ተዛረቦም።
42013015	ጐይታ ኸዓ፦  ኣቱም ግብዛት ነፍስ ወከፍ ካባኻትኩም ንብዕራዩ ወይ ንኣድጉ ብሰንበት ካብ መእሰሪኡ ፈቲሑ ማይ ከስትዮዶ ኣይወስዶን ኢዩ?
42013016	እንሆ እዛ ዓሠርተ ሸሞንተ ዓመት ሰይጣን ዝኣሰራ ጓል ኣብርሃምከ ካብዚ ማእሰርቲ እዙይ ብዕለተ ሰንበት ክትፍታሕዶ ኣይግብኣን?  ኢሉ መለሰሉ።
42013017	እዙይ ምስ በለ እቶም ዝቃወምዎ ዝነበሩ ዂሎም ኃፈሩ እቶም ሕዝቢ ኸዓ በቲ ብኢየሱስ ዝተገብረ ዘደንቕ ግብርታት ኲሉ ተሓጐሱ።
42013018	ድኅርዙይ ኢየሱስ ከምዙይ በለ፦  መንግሥቲ እግዚኣብሔር እንታይ ትመስል? ብምንታይከ ኽምስላ እየ?
42013019	ሰብ ወሲዱ ኣብ ሥፍራ ኣታኽልቱ ዝዘርኣ ፍረ ኣድሪ እያ እትመስል። ዓበየት፤ ዓባይ ኦምውን ኮነት፤ ኣዕዋፍ ሰማይ ከዓ ኣብ ጨናፍራ ሠፈረን ሠርሓ። 
42013020	ደጊሙውን፦  ንመንግሥቲ እግዚኣብሔር ብምንታይ እየ ዝምስላ?
42013021	ሰበይቲ ወሲዳ ዂሉ ኽሳዕ ዝበኲዕ ኣብ ሠለስተ መሥፈር ሕሩጭ ዝለወሰቶ ማይ ብሒቕ እያ እትመስል  በለ።
42013022	ድኅርዙይ ኢየሱስ ናብ ኢየሩሳሌም ክኸይድ እንተሎ ኣብ ከተማታትን ዓድታትን እናመሃረ የኃልፍ ነበረ።
42013023	ሓደ ሰብኣይ ከዓ  ጐይታይ! እቶም ዝድኅኑስ ውሑዳት ድዮም?  በሎ።
42013024	ንሱ ድማ፦  በታ ጸባብ ኣፍ ደገ ንምእታው ፀዓሩ፤ ክኣትዉ ዝደልዩ ብዙኃት እዮም፤ ግና ኣይኽእሉን እብለኩም ኣለኹ።
42013025	በዓል ገዛ ተሢኡ ማዕጾኡ ምስ ሸጐረ ሽዑ ኣብ ወፃኢ ደው ምባል ክትጅምሩ ጐይታ! ጐይታ! ክፈተልና› እናበልኩም ማዕጾ ኽትኲሕዂሑ ኢኹም። ንሱ ኸዓ ካበይ ምዃንኩም ኣይፈልጠኩምን እየ!› ኢሉ ኽምልሰልኩም እዩ።
42013026	ሽዑ ምሳኻ በሊዕናን ሰቲናን፤ ንስኻውን ኣብ ኣደባባያትና ምሂርካ› ምባል ክትጅምሩ ኢኹም።
42013027	ንሱ ኸዓ ኣቱም ገበርቲ ዓመፃ ዂልኻትኩም ካባይ ረኃቑ፤ ካበይ ምዃንኩም ኣይፈልጠኩምን እየ› ክብል እዩ።
42013028	ንኣብርሃምን ይስሓቅን ያዕቆብን ንዂሎም ነቢያትን ኣብ መንግሥቲ እግዚኣብሔር ምስ ረአኹምዎም ንስኻትኩም ግና ኣብ ወፃኢ ተደርቢኹም ምስ ተረፍኩም ኣብኡ ብኽያትን ምሕርቃም ኣስናንን ክኸውን እዩ።
42013029	ካብ ምብራቕን ምዕራብን ካብ ሰሜንን ደቡብን ድማ ኽመጹ ኣብ መንግሥቲ እግዚኣብሔርውን ኣብ ማእዲ ኽቕመጡ እዮም።
42013030	እንሆ ድማ ቐዳሞት ዳኅረዎት ዳኅረዎት ከዓ ቐዳሞት ክኾኑ እዮም  በሎም።
42013031	በታ ጊዜ እቲኣ ገሊኣቶም ሰባት ካብ ፈሪሳውያን ናብ ኢየሱስ መጺኦም  ሄሮድስ ክቐትለካ ይደሊ ኣሎ እሞ ኻብዙይ ወፂእኻ ኺድ  በልዎ።
42013032	ንሱ ግና፦  ኼድኩም ነዛ ውኻርያ እንሆ ሎምን ጽባሕን ኣጋንንቲ አውፅእ፤ ሕሙማት አሕዊ ኣለኹ፤ ኣብ ሣልሰይቲ መዓልቲ ኸዓ ኽፍጽም እየ።
42013033	ሎምን ጽባሕን ድኅሪ ጽባሕን ንኢየሩሳሌም ክድይብ ይግብአኒ እዩ፤ ነቢይ ኣብ ኢየሩሳሌም እምበር ኣብ ወፃኢ ኽቕተል ኣይግብኦን እዩሞ በልዋ። 
42013034	 ኢየሩሳሌም! ኢየሩሳሌም! ንነቢያት እትቐትሊ ናባኺ ንዝተልኣኹውን ብእምኒ እትቕጥቅጢ ከምቲ ደርሆ ንጨቓውታ ኣብ ትሕቲ ኣኽናፋ እትእክቦም ክንደይ ሻዕኸ ንደቅኺ ኽእክቦም ዘይደለኹ! ንስኻትኩም ግና ኣበኹም።
42013035	እንሆ ገዛኹም ክዓኑ እዩ እብለኩም ኣለኹ፤ ብስም እግዚኣብሔር ዝመጽእ ቡሩኽ እዩ› ክሳዕ እትብሉ ኣይትርእዩንን ኢኹም  በሎም።
42014001	ኢየሱስ ብሰንበት ካብ ኣሕሉቕ ፈሪሳውያን ሓደ ናብ ዝኾነ ሰብ እንጀራ ኽበልዕ ምስ ኣተወ ፈሪሳውያን ይጸናጸንዎ ነበሩ።
42014002	እንሆ ዂሉ ኣካላቱ ዝተነፍሐ ሰብኣይ ኣብ ቅድሚኡ ነበረ።
42014003	ኢየሱስ ንሊቃውንቲ ሕግን ፈሪሳውያንን  ብሰንበት ምፍዋስስ ግቡእ ድዩ ወይ ኣይግቡእን?  ኢሉ ጠየቖም።
42014004	ንሳቶም ከዓ ኣጽቀጡ፤ ንሱ ግና ኣሕውዩ ሰደዶ።
42014005	መሊሱ ድማ፦  ካባኻትኩምከ ኣድጉ ወይ ብዕራዩ ናብ ጕድጓድ እንተ ወደቐ ሽዑ ንሽዑ ብመዓልቲ ሰንበት ዘየውፅኦ መን ኣሎ?  ኢሉ ጠየቖም።
42014006	ነዝ ነገርዙይውን መልሲ ሰኣኑሉ።
42014007	ነቶም ንምሳሕ ዝተዓደሙ ድማ ዝለዓለ መቐመጢ እንትመርፁ ምስ ረአየ ከምዙይ ኢሉ ብምስላ ነገሮም።
42014008	 ሓደ ናብ መርዓ እንተ ዓደመካ ኣብቲ ዝለዓለ መንበር ኣይትቀመጥ። ምናልባሽ ካባኻ ዝኸብር ካልእ ተዓዲሙ ኸይኸውን እሞ
42014009	እቲ ንእኡን ንኣኻን ዝዓደመ መጺኡ እዛ ሥፍራ እዚኣ ነዙይ ኅደገሉ› ኸይብለካ፤ ሽዑ እናኃፈርካ ናብ ታሕተዋይ መቐመጢ ኸይትወርድ።
42014010	ምስ ተዓደምካ ኼድካ ኣብ ዝተሓተ መቐመጢ ተቐመጥ። ሽዑ እቲ ዝዓደመካ መጺኡ  ዓርከይ! ናብቲ ዝለዓለ መቐመጢ ደይብ  ይብለካ፤ ሽዑ ኣብ ቅድሚ እቶም ኲሎም ዕዱማት መቓምጥኻ ኽብሪ ክኾነካ እዩ።
42014011	ርእሱ ዘኽብር ኲሉ ኽዋረድ እዩ፤ ርእሱ ዘትሕት ግና ክኸብር እዩሞ። 
42014012	ኢየሱስ ድማ ነቲ ዝጸውዖ ሰብኣይ ከምዙይ በሎ፦  ምሳሕ ወይ ድራር እንተ ገበርካ መሊሶም ከይጽውዑ ኻ እሞ ልቓሕ ምምላስ ከይኾነካ ኣዕርኽትኻ ወይ ኣኅዋትካ ኣዝማድካ ወይ ሃብታማት ጐረባብትኻ ኣይትጸውዕ።
42014013	ምሳሕ እንተ ገበርካስ ድኻታትን ቈራያትን ሓንካሳትን ዕዉራትን ደኣ ጸውዕ።
42014014	ዝፈድዩኻ የብሎምን እሞ ብፁዕ ኽትከውን ብትንሣኤ ጻድቃንውን ክትፍደዮ ኢኻ  በሎ።
42014015	ሓደ ኻብቶም ኣብ ማእዲ ተቐሚጦም ዝነበሩ ነዙይ ምስ ሰምዐ  ኣብ መንግሥተ ሰማያት እንጀራ ዝበልዕ ብፁዕ እዩ  በለ።
42014016	ኢየሱስ ከዓ ኸምዙይ በሎ፦  ሓደ ሰብኣይ ዓብዪ ድራር ገበረ፤ ንብዙኃትውን ዓደመ።
42014017	ጊዜ ድራር ምስ ኮነ ድማ ነቶም ዕዱማት ኲሉ ተዳልዩ እዩ እሞ ንዑ › ኽብሎም ሓሽከሩ ለኣኸ።
42014018	ኲሎም ከዓ ኃቢሮም ከመኻንዩ ጀመሩ። እቲ ቐዳማይ ግራት ዓዲገ ኣለኹ እሞ ናብኣ ወፊረ ኽርእያ ግድን ስለ ዘድለየኒ ይቕረታ ኽትገብረለይ እልምነካ ኣለኹ› በሎ።
42014019	እቲ ኻልኣይ ድማ ኃሙሽተ ጽምዲ ብዕራይ ዓዲገ ኣለኹ፤ ክፍትኖም ክኸይድ እየ እሞ ይቕረታ ኽትገብረለይ እልምነካ ኣለኹ› በሎ።
42014020	እቲ ሣልሳይ ከዓ ሰበይቲ ኣእትየ ኣለኹ እሞ ኽመጽእ ኣይክእልን እየ› በሎ።
42014021	እቲ ሓሽከር ተመሊሱ ነዝ ነገራትዙይ ንጐይታኡ ነገሮ፤ ሽዑ እቲ በዓል ገዛ ተቖጢዑ ነቲ ሓሽከሩ ናብ ኣደባባይን ናብቲ መተኃላለፊ ኸተማታትን ቀልጢፍካ ኺድ፤ ድኻታትን ቈራያትን ዕውራትን ሓንካሳትን ናብዙይ ኣምጽእ› በሎ።
42014022	እቲ ሓሽከር ከዓ ጐይታይ ከምቲ ዝኣዘዝካኒ ገይረ ኣለኹ፤ ይኹን እምበር ሥፍራ ገና ኣሎ› በሎ።
42014023	እቲ ጐይታ ድማ ነቲ ሓሽከሩ ኸምዙይ በሎ፦ ናብ መንገድታትን ፀግዒ ቕጽርታትን ኪድ እሞ ገዛይ ምእንቲ ኽመልእ ግድን ከም ዝመጹ ግበሮም።
42014024	ካብቶም ዝተዓደሙ ሰባት ሓደኳ ንድራረይ ኣይጥዕሞን እዩ እብለኩም ኣለኹ።› 
42014025	ብዙኃት ሰባት ምስኡ ክኸዱ እንተለዉ ድማ ምልስ ኢሉ ከምዙይ በሎም፦
42014026	 ናባይ ክመጽእ ዝደሊ ኣቦኡን እኖኡን ሰበይቱን ደቁን ኣኅዋቱን ኣኃቱን ሕይወቱውን ከይተረፈ እንተዘይጸልአ ደቀ መዝሙረይ ክኸውን ኣይኽእልን እዩ።
42014027	መስቀሉ ፆይሩ ደድኅረይ ዘይስዕብ ደቀ መዝሙረይ ክኸውን ኣይኽእልን እዩ።
42014028	ካባኻትኩምከ ሓደ ኣዳራሽ ክሠርሕ ዝደሊ እሞ ንምውድኡ ዝኣኽሎ ገንዘብ እንተልይዎ ኣቐዲሙ ዘይጽብጽብ መን እዩ?
42014029	-
42014030	እንተዘይኮነ መሠረት ምስ ሠረተ ምውዳእ እንተ ሰኣነ ዝረአይዎ ዂሎም እዝ ሰብ እዙይ ሕንፃ ጀሚሩ ነይሩ ምውዳእ ግና ስኢኑ› እናበሉ ኽሕጭጩሉ ይጅምሩ።
42014031	ወይ ምስ ካልእ ንጉሥ ክዋጋእ ክኸይድ ዝደሊ እሞ ነቲ ብዕሥራ ሽሕ ዝመጾ ብዓሠርተ ሽሕ ክገጥመሉ ዝኽእል እንተኾይኑ ተቐሚጡ ኣቐዲሙ ዘይመክር ኣየናይ ንጉሥ እዩ?
42014032	እንተዘይኮነ ገና ኣብ ርኁቕ እንተሎ ልኡኻት ናብኡ ሰዲዱ ዕርቂ ይጥይቕ።
42014033	ከምኡ ድማ ነፍስ ወከፍ ካባኻትኩም ዘለዎ ዂሉ ዘይኃደገ ደቀ መዝሙረይ ክኸውን ኣይኽእልን እዩ።
42014034	ጨው ጽቡቕ እዩ፤ ጨው መቐረቱ እንተ ጠፍአኸ ብምንታይ የመቅርዎ?
42014035	ንመሬት ኾነ ንድዂዒ ስለ ዘይጠቅም ናብ ደገ ይድርብይዎ።  ዝሰምዕ እዝኒ ዘለዎ ይስማዕ!
42015001	እንሆ ዂሎም ተቐበልቲ ቐረጽን ኃጥኣንን ክሰምዕዎ ናብ ኢየሱስ ቀረቡ።
42015002	ፈሪሳውያንን መምህራን ሕግን ድማ  እዙይስ ንኃጥኣን ይቕበል ምስኣቶምውን ይበልዕ  እናበሉ ኣበርቲዖም ኣጕረምረሙ።
42015003	ሽዑ ኸምዙይ ኢሉ መሰለሎም፦
42015004	 ካባኻትኩም ሚእቲ ኣባጊዕ ዘለዋኦ እሞ ካብኣተን ሓንቲ እንተ ጠፍአቶ ነተን ተስዓን ትሽዓተን ኣብ በረኻ ኃዲጉ ነታ ዝጠፍአት ክሳዕ ዝረኽባ ኽደሊ ዘይኸይድ እንታዋይ ሰብ እዩ?
42015005	ምስ ረኸባ ድማ ተሓጕሱ ኣብ ማእገሩ ይሕንግራ።
42015006	ናብ ገዝኡ ምስ ተመለሰ ድማ ነዕርኽቱን ንጐረባብቱን ብኃባር ጸዊዑ  እታ ዝጠፍአትኒ በጊዐይ ረኺበያ እየ እሞ ምሳይ ተሓጐሱ› ይብሎም።
42015007	ከምኡ ኸዓ ንስሓ ኻብ ዘይደልዩ ተስዓን ትሽዓተን ጻድቃን ብዝንሳሕ ሓደ ኃጥእ ኣብ ሰማይ ዓብዪ ሓጐስ ክኸውን እዩ እብለኩም ኣለኹ።
42015008	 ከምኡውን ዓሠርተ ቐለበት ብሩር ዘለዋሞሓንቲ ቐለበት ብሩር እንተ ጠፍአታ መብራህቲ ኣብሪሃ ገዝኣ ዘይትዂስትር ክሳዕ እትረኽባ ድማ ብጥንቃቐ ዘይትደሊ አየነይቲ ሰበይቲ እያ?
42015009	ምስ ረኸበታ ድማእታ ዝጠፍአትኒ ብሩረይ ረኺበያ እየ እሞ ምሳይ ተሓጐሳ› እናበለት ንመሓዙታን ንጐረባብታን ትጽውዕ።
42015010	ከምኡ ኸዓ ብሓደ ዝንሳሕ ኃጥእ ኣብ ቅድሚ መላእኽቲ እግዚኣብሔር ሓጐስ ክኸውን እዩ እብለኩም ኣለኹ። 
42015011	ከምዙይ ድማ በሎም፦  ንሓደ ሰብኣይ ክልተ ደቂ ነበርዎ።
42015012	እቲ ንእሽተይ ነቦኡ ኣቦይ! ካብዝ ገንዘብካ እቲ ዝብጽሐኒ ግደይ ሃበኒ› በሎ፤ ንሱ ኸዓ ነቲ ገንዘቡ መቒሉ ሃቦ።
42015013	ድኅሪ ቑሩብ መዓልቲ ድማ እቲ ንእሽተይ ወዲ ዘለዎ ዂሉ ኣኪቡ ናብ ርኁቕ ሃገር ከደ። ኣብኡ ድማ ነቲ ገንዘቡ ብስድነትን ብስኽራንን በተኖ።
42015014	ዘለዎ ዂሉ ምስ ወድአ ኣብታ ሃገር ብርቱዕ ጥሜት ኮነ፤ ንሱውን ተጸገመ።
42015015	ከይዱውን ካብቶም ደቂ እታ ሃገር ኣብ ሓደ ተቖጸረ፤ ንሱ ድማ ሓሰማታት ክጓሲ ናብ ወፍሩ ሰደዶ።
42015016	ካብቲ ሓሰማታት ዝቕለባኦ ዝነበራ ቛርፍ ክበልዕ ድማ ሃረር ይብል ነበረ፤ እንተኾነ ሓደኳ ዝህቦ ኣይረኸበን።
42015017	ሽዑ ናብ ልቡ ተመሊሱ እንጀራ ዝተርፎም ኣገልገልቲ ኣቦይ ክንደይ እዮም! ኣነ ግና ኣብዙይ ብጥሜት እመውት ኣለኹ።›
42015018	ተሢአ ደኣ ናብ ኣቦይ ክኸይድ እሞ፦ ኣቦይ ኣብ ቅድሚ እግዚኣብሔርን ኣብ ቅድሜኻን ኃጢኣት ገበርኩ።
42015019	ደጊም ወድኻ ኽበሃል ኣይግብአንን እዩ ካብቶም ሓሻኽርካ ኸም ሓደ ቝጸረኒ ኽብሎ እየ› በለ።
42015020	ተሢኡ ድማ ናብ ኣቦኡ ተመለሰ፤ ኣቦኡ ኸዓ ገና ኣብ ርኁቕ እንተሎ ረአዮ እሞ ራህረሀሉ፤ ጐይዩ ድማ ኽሳዱ ሓቝፉ ሰዓሞ።
42015021	እቲ ወዱ ድማ ኣቦይ! ኣብ ቅድሚ እግዚኣብሔርን ኣብ ቅድሜኻን ኃጢኣት ገበርኩ፤ ደጊምስ ወድኻ ኽበሃል ኣይግብአንን  በሎ።
42015022	ኣቦኡ ግና ንሓሻኽሩ ዝበለጸ ኽዳን ብቕልጡፍ ኣምጺእኹም ክደንዎ! ቀለበት ኣብ ኣፃብዕቱ ኣሣእንውን ኣብ ኣእጋሩ ግበሩሉ!
42015023	ስቡሕ ዝራብዕ ኣምጺእኹም ሕረዱሞ ንብላዕ! ንተሓጐስ!
42015024	እዝ ወደይ ሞይቱ ነይሩ ሓውዩ፤ ጠፊኡ ነይሩውን ተረኺቡ እዩሞ› በሎም። ክሕጐሱ ድማ ጀመሩ።
42015025	 እቲ ዓብዪ ወዱ ግና ኣብ ወፍሪ ነበረሞ መጺኡ ኣብ ጥቓ ገዛ ምስ ቀረበ ሙዚቃን ጐይላን ሰምዐ።
42015026	ካብቶም ሓሻኽር ኣቦኡ ንሓደ ጸዊዑ እዝ ዝሰምዖ ዘለኹ እንታይ እዩ?› ኢሉ ጠየቖ።
42015027	ንሱ ኸዓ እቲ ሓውካ ስለ ዝመጸ እሞ ኣቦኻ ብዳኅንኡ ስለ ዝረኸቦ ስቡሕ ዝራብዕ ሓሪዱሉ› በሎ።
42015028	ንሱ ግና ዀርዩ ምእታው ኣበየ፤ ኣቦኡ ኸዓ ወፂኡ ለመኖ።
42015029	ንሱ ግና ነቦኡ፦ እንሆ ኽንድዙይ ዝኣክል ዓመታት ኣገልጊለካ ካብ ትእዛዝካውን ፈጺመ ኣይኃለፍኩን፤ እንተኾነ ንኣይ ምሰዕርኽተይ ዝሕጐሰሉ ሓደ ማሕሲእ እኳ ኣይሃብካንን።
42015030	እዝ ምስ ኣመንዝራታት ኮይኑ ገንዘብካ ዝበተነ ወድኻ ምስ መጸ ግና ስቡሕ ዝራብዕ ሓረድካሉ› በሎ።
42015031	ኣቦኡ ኸዓ ወደይ ንስኻስ ኲልሻዕ ምሳይ ኣለኻ፤ ናተይ ዝኾነ ዂሉ ድማ ናትካ እዩ።
42015032	እዝ ሓውካ ግና ሞይቱ ነይሩ ሓውዩ፤ ጠፊኡ ነይሩውን ተረኺቡ እዩ እሞ ክንሕጐስን ባህ ኽብለናን ይግብአና እዩ› በሎ። 
42016001	ኢየሱስ ንደቀ መዛሙርቱ ኸምዙይ በሎም፦  መጋቢ ዝነበሮ ሓደ ሃብታም ሰብኣይ ነበረ። ንእኡ ኸዓ ገንዘብካ ይብትነልካ ኣሎ፤ እናበሉ ነገርዎ።
42016002	እቲ ጐይትኡ ጸዊዑ ድማ እዝ ብዛዕባኻ ዝሰምዖ ዘለኹ እንታይ እዩ? ደጊም መጋቢ ኽትኮነኒ ኣይትኽእልን ኢኻ እሞ ጸብጻብ መጋብነትካ ሃበኒ!› በሎ።
42016003	እቲ መጋቢ ድማ ብልቡጐይታይ ካብዛ ሽመተይ ክስዕረኒ እዩ፤ ከይባሩ ኣይኽእልን፤ ከይልምን ድማ ኣኃፍር፤ እንታይ ደኣ ኽገብር እየ?
42016004	ካብ መጋብነተይ ምስ ተስዓርኩ ኣብ ገዛውቶም ምእንቲ ኽቕበሉኒዝገብሮ ሕዚ ፈሊጠ ኣለኹ› በለ።
42016005	ነቶም ሰብ ዕዳ ጐይትኡ በብሓደ ጸዊዑ ነቲ ቐዳማይ ንጐይታይ እትፈድዮ ዕዳ ኽንደይ ኣለካ?› በሎ።
42016006	ንሱ ኸዓ ሚእቲ ዕትሮ ዘይቲ› በሎ። ሽዑ ንሱ እንካ ጽሕፈት ዕዳኻ ተቐበል ቀልጢፍካ ተቐመጥ እሞ ኃምሳ ኢልካ ጸሓፍ› በሎ።
42016007	ነቲ ኻልኣይ ድማ ንስኻኸ ዕዳኻ ኽንደይ እዩ?› በሎ፤ ንሱውን ሚእቲ ፅዕነት ስርናይ› በሎ። ሽዑ ንሱ እንካ ጽሕፈት ዕዳኻ ተቐበል እሞ ሰማንያ ኢልካ ጸሓፍ› በሎ።
42016008	ነቲ ዓመፀኛ መጋቢ ብጥበብ ስለ ዝገበረ ጐይትኡ ነኣዶ፤ ካብ ደቂ ብርሃንስ ደቂ እዛ ዓለም እዚኣ ኣብ ናብራ ዓለም ይበላሓቱ ኢዮምሞ።
42016009	 ኣነ ኸዓ ገንዘብ ምስ ተወድአኩም ኣብ ናይ ዘለዓለም ገዛውቶም ምእንቲ ኽቕበሉኹምስ ብምድራዊ ሃብቲ ንርእስኹም ኣዕርኽቲ ግበሩ እብለኩም ኣለኹ።
42016010	ብውሑድ እሙን ዝኾነ ብብዙኅውን እሙን እዩ፤ እቲ ብውሑድ ዝዕምፅ ድማ ብብዙኅውን ዓማፂ እዩ።
42016011	እምበኣርከስ ብኃላፊ ገንዘብ እሙናት እንድኅር ዘይኮይንኩም በቲ ዘይኃልፍ ሃብቲ መን የኣምነኩም?
42016012	ብናይ እማትኩም ሃብቲ እሙናት እንድኅር ዘይኮንኩምከ ናይ ባዕልኻትኹም ዝኾነ መን ይህበኩም?
42016013	 ሓደ ሓሽከር ንኽልተ ጐይቶት ከገልግል አይኽእልን፤ ነቲ ሓደ ይፈቱ ነቲ ሓደ ይጸልእ፤ ወይ ነቲ ሓደ የኽብር፤ ነቲ ሓደ ድማ ይንዕቕ። እምበኣር ንእግዚኣብሔርን ንገንዘብን ክትግዝኡ ኣይትኽእሉን ኢኹም።
42016014	እቶም ፈሪሳውያን ድማ ፍቕሪ ገንዘብ ስለ ዝነበሮም ነዝ ዂሉ ሰሚዖም ሓጨጩሉ።
42016015	ንሱ ድማ በሎም፦  ንስኻትኩም ርእስኹም ኣብ ቅድሚ ሰብ ተመጻድቑ ኣለኹም፤ ንልብኹም ግና እግዚኣብሔር ይፈልጦ እዩ፤ እቲ ኣብ ቅድሚ ሰብ ክቡር ዝኾነ ኣብ ቅድሚ እግዚኣብሔር ሕሱር እዩሞ።
42016016	 ሕጊ ሙሴን መጻሕፍቲ ነቢያትን ክሳዕ ዮሓንስ ነበሩ፤ ካብ ሽዑ ናብዙይ ግና መንግሥቲ እግዚኣብሔር ትብሠር ኣላ፤ ዂሉ ድማ ይዳፍአላ ኣሎ።
42016017	ካብ ሕጊ ሓንቲ ሕንጻጽ ካብ እትወድቕስ ሰማይን ምድርን ክኃልፍ ይቐልል።
42016018	እቲ ንሰበይቱ ፈቲሑ ኻልአይቲ ዘእቱ ዂሉ ይዝሙ፤ እቲ ኻብ ሰብኣያ ንዝተፈትሐት ሰበይቲ ዘእቱውን ይዝሙ።
42016019	 ቀይሕ ቀሚስን ቀጭን ክቡር ፃዕዳ ሃርን ዝኽደን ኲሉ መዓልቲውን እናጋየጸ ዝሕጐስ ሃብታም ሰብኣይ ነበረ።
42016020	ኲሉ ሰብነቱ ብቝስሊ ዝተወረረ ኣብ ኣፍ ደገ እቲ ሃብታም ተደርብዩ ዝነብር ኣልኣዛር ዝስሙ ሓደ ድኻ ሰብኣይውን ነበረ።
42016021	ካብቲ ማእዲ እቲ ሃብታም ዝወድቕ ርፍራፍ ክጸግብ ድማ ሃረር ይብል ነበረ፤ ኣኽላባት እናመጹ ድማ ቝስሉ ይልሕሱ ነበሩ።
42016022	ብድኅርዙይ እቲ ድኻ ሞተ፤ መላእኽቲ ናብ ሕቝፊ ኣብርሃም ወሰድዎ። እቲ ሃብታምውን ሞተ፤ ተቐበረውን።
42016023	ኣብ ሲኦል ኣብ ሥቓይ ኮይኑ ዓይኑ ቖላሕ እንተበለ ካብ ርኁቕ ንኣብርሃም ንኣልኣዛርውን ኣብ ሕቝፉ ረአዮ።
42016024	ጸዊዑ ኸዓ ኦ ኣቦይ ኣብርሃም! በዝ ነበልባል እዙይ እሣቐ ኣለኹ እሞ ራህርሀለይ፤ ጫፍ ኣፃብዕቱ ኣብ ማይ ጠሚዑ መልሓሰይ ከዝሕለለይ ንኣልኣዛር ስደደለይ!› በሎ።
42016025	ኣብርሃም ድማ ወደይ ንስኻስ ብሕይወትካ እንተለኻ ኣብ ምቾት ከም ዝነበርካ ኣልኣዛር ግና ኣብ ሥቓይ ከም ዝነበረ ዘክር። ሕዚ ንሱ ኣብዙይ ይሕጐስ ኣሎ፤ ንስኻ ግና ትሣቐ ኣለኻ።
42016026	ምስ እዝ ዂሉ ድማ ካብዙይ ናባኻትኩም ከይኃልፉ ኣብኡ ዘለዉውን ናባና ኸይሳገሩስ ኣብ መንጎናን መንጎኹምን ዓብዪ ጸድፊ ኣሎ› በሎ።
42016027	-
42016028	ንሱ ድማ ኦ ኣቦይ! እምበኣርስ ኃሙሽተ ኣኅዋት ኣለዉኒ እሞ ንሳቶምውን ናብዛ ሥፍራ ሥቓይ እዚኣ ኸይመጹ ኸጠንቅቖም ንኣልኣዛር ናብ እንዳ ኣቦይ ክትሰዶ እልምነካ ኣለኹ› በሎ።
42016029	ኣብርሃም ድማ ሕጊ ሙሴን ነቢያትን ኣለውዎም፤ ንኣኣቶም ይስምዑ › በሎ።
42016030	ንሱ ኸዓ ኣይፋሉን፤ ኣቦይ ኣብርሃም ካብ ምዉታን ተሢኡ ሓደ ናብኣቶም ከይዱ እንተነጊርዎም ክንስሑ እዮም› በሎ።
42016031	ንሱ ድማ ንሙሴን ንነቢያትን ዘይሰምዑ እንተኾይኖም ካብ ምዉታን ሓደ እንተተሥአውን ከቶ ኣየኣምኑን እዮም› በሎ።
42017001	ኢየሱስ ንደቀ መዛሙርቱ ኸምዙይ በሎም፦  መዐንቀፊ ግድን እንተይመጸ ኣይተርፍን እዩ፤ ነቲ ብሰንኩ መዐንቀፊ ዝመጽእ ግና ወይለኡ።
42017002	ካብዞም አናእሽቱ ንሓደ ኻብ ዘስሕትስ እምኒ መጥሓን ኣብ ክሳዱ ተኣሲሩ ናብ ባሕሪ ኽድርበ ምኀሾ።
42017003	ንርእስኹም ተጠንቀቑ፤ ኃውካ እንተ በደለካ ገሥፆ፤ እንተ ተናስሐ ኅደገሉ፤
42017004	ኣብ መዓልቲ ሸውዓተ ሻዕ እንተ በደለካ ተናሲሐ እናበለውን ኣብ መዓልቲ ሸውዓተ ሻዕ ናባኻ እንተ ተመለሰ ይቕረ በለሉ። 
42017005	ሓዋርያት ድማ ንጐይታ  እምነት ወስኸና  በልዎ።
42017006	ጐይታ ኢየሱስ ከዓ፦  ኽንዲ ፍረ ኣድሪ ዘኣክል እምነት እንተዝህልወኩምስ ነዝ ሳግላ ኻብ ሡርካ ተበቊስካ ኣብ ባሕሪ ተተኸል እንተትብልዎ ምተኣዘዘኩም ነይሩ  በሎም።
42017007	 ካባኻትኩምከ ዝሓርስ ወይ ዝጓሲ ሓሽከር ዘለዎ እሞ ካብ ወፍሪ ምስ ኣተወ ሽዑ ንሽዑ ኽትድረር ተቐመጥ!› ዝብሎ መን እዩ?
42017008	ድራር ኣዳልወለይ፤ ክሳዕ ዝበልዕን ዝሰትን ከዓ ተዓጢቕካ ኣገልግለኒ፤ ድኅሪኡ ንስኻውን ብላዕ ስተ› ዶ ኣይኮነን ዝብሎ?
42017009	ወይ ከዓ እቲ ሓሽከር እቱይ ዝተኣዘዞ ስለ ዝገበረስ የመስግኖዶ ይመስለኩም?
42017010	ከምኡ ድማ ንስኻትኩም ዝተኣዘዝኩምዎ ዂሉ ምስ ገበርኩም ንሕና ዓቕሚ ዘይብልና ኣገልገልቲ ኢና፤ እቲ ኽንገብሮ ዝግብአና ኢና ዝገበርና በሉ› በሎም። 
42017011	ኢየሱስ ናብ ኢየሩሳሌም ክኸይድ እንተሎ ድማ ብማእኸል ሰማርያን ገሊላን ኃለፈ።
42017012	ንሱ ናብ ሓንቲ ዓዲ ኽኣቱ እንተሎ ኸዓ ርኂቖም ደው ዝበሉ ዓሠርተ ለምጻማት ተራኸብዎ።
42017013	ድምፆም ዓው ኣቢሎምውን  ኦ ኢየሱስ! ኦ መምህር! ራህርሀልና!  በልዎ።
42017014	ንሱ ኸዓ ምስ ረአዮም  ኪዱ! ርእስኹም ንካህን ኣርእዩ!  በሎም። ክኸዱ እንተለዉ ኸዓ ነጽሁ።
42017015	ካብኣቶም ሓደ ኸም ዝሓወየ ምስ ረአየ ድምፁ ዓው ኣቢሉ ንእግዚኣብሔር እናመስገነ ተመለሰ።
42017016	እናመስገኖ ኸዓ ኣብ እግሪ ኢየሱስ ብግምባሩ ተደፍአ። ንሱ ድማ ሳምራዊ ነበረ።
42017017	ኢየሱስ ከዓ፦  ዝነጽሁ ዓሠርተዶ ኣይነበሩን? እቶም ትሽዓተ ደኣ ኣበይ ኣለዉ?
42017018	እንትርፊ እዝ ኻልእ ዝዓሌቱ ንእግዚኣብሔር ክብሪ ኽህብ ዝተመለሰዶ የለን?  በለ።
42017019	ብድኅርዙይ  ተሥእ እሞ ኺድ፤ እምነትካ ኣሕውያትካ  በሎ።
42017020	-
42017021	ፈሪሳውያን  መንግሥቲ እግዚኣብሔር መኣዝ እያ እትመጽእ?  ኢሎም ምስ ጠየቕዎ  መንግሥቲ እግዚኣብሔርስ ብምትሕልላው ኣይትመጽእን፤ ኣብዙይ እያ ወይ ኣብቱይ እያ ኣይብልዋን። መንግሥቲ እግዚኣብሔርስ እኒሃ ኣብ ማእኸልኩም እያ ዘላ  ኢሉ መለሰሎም።
42017022	ኢየሱስ ንደቀ መዛሙርቱ ኸምዙይ በሎም፦  ካብ መዓልትታት ወዲ ሰብ ሓንቲ ኽትርእዩ እትምነዩለን መዓልትታት ክመጻ እየን፤ ግና ኣይትርእዩን ኢኹም።
42017023	እንሆ ክርስቶስ ኣብዙይ አሎ› ወይ ኣብቱይ ኣሎ› እንተበሉኹም ኣይትኺዱ፤ ኣይትስዓብዎምውን።
42017024	መብረቕ ካብቲ ሓደ ወሰን ሰማይ ክሳዕ እቲ ኻልእ ወሰን ሰማይ ከም ዝበርቕን ከም ዘብርህን ወዲ ሰብ ዝመጸሉ መዓልቲውን ከምኡ ክኸውን እዩ።
42017025	ኣቐዲሙ ግና ብዙኅ መከራ ኽቕበል በዝ ትውልዲ እዙይውን ክነዓቕ ግድን እዩ።
42017026	ከምቲ ብዘመን ኖኅ ዝኾነ ብዘመን ወዲ ሰብውን ከምኡ ክኸውን እዩ።
42017027	ክሳዕ እታ ኖኅ ናብ መርከብ ዝኣተወላ መዓልቲ ሰባት ይበልዑ ን ይሰትዩን የውስቡን ይዋሰቡን ነበሩ፤ ማይ ኣይኂ መጺኡ ድማ ንዂሎም ኣጥፍኦም።
42017028	ብዘመን ሎጥ ድማ ልክዕ ኸምኡ ይበልዑ ን ይሰትዩን ይሸጡን ይዕድጉን ይተኽሉን የሃንጹን ነበሩ።
42017029	በታ ሎጥ ካብ ሰዶም ዝወፀላ መዓልቲ ድማ ካብ ሰማይ ሓውን ዲንን ዘኒሙ ንዂሎም ኣጥፍኦም።
42017030	በታ ወዲ ሰብ ዝግለጸላ መዓልቲ ድማ ኸምኡ ክኸውን እዩ።
42017031	በታ መዓልቲ እቲኣ ኣብ ናሕሲ ዘሎ ነቲ ኣብ ገዛ ዘሎ ኣቕሑኡ ኽወስድ ኢሉ ኣይውረድ። እቲ ኣብ ግራት ዘሎውን ንድኅሪት ኣይመለስ።
42017032	ንሰበይቲ ሎጥ ዘክርዋ።
42017033	እቲ ንሕይወቱ ኸድኅና ዝደሊ ኸጥፍኣ እዩ፤ እቲ ዘጥፍኣ ድማ ኸድኅና እዩ።
42017034	በታ ለይቲ እቲኣ ኽልተ ሰባት ኣብ ሓንቲ ዓራት ክድቅሱ እዮም፤ እቲ ሓደ ኽውሰድ እቲ ሓደ ድማ ኽኅደግ እዩ።
42017035	ክልተ ኣንስቲ ብሓባር ክጥሕና እየን፤ እታ ሓንቲ ኽትውሰድ እታ ኻልአይቲ ግና ኽትኅደግ እያ።
42017036	ክልተ ሰብ ኣብ ሓደ ግራት ክሠርሑ እዮም፤ እቲ ሓደ ኽውሰድ እቲ ኻልኣይ ክኅደግ እዩ እብለኩም ኣለኹ። 
42017037	መሊሶም  ጐይታይ! ኣበይከ እዩ?  በልዎ። ንሱ ኸዓ  ኣብቲ ገምቢ ዘለዎ ኣሞራታት ኣብኡ ኽእከቡ እዮም  በሎም።
42018001	ኢየሱስ እንተይሰልከዩ ዂልሻዕ ኽጽልዩ ኸም ዝግብኦም ንኸረድእ ከምዙይ ኢሉ ብምስላ ተዛረቦም፦
42018002	 ኣብ ሓንቲ ኸተማ ንእግዚኣብሔር ዘይፈርኅ ንሰብ ድማ ዘይኃፍር ሓደ ፈራዲ ነበረ።
42018003	ኣብታ ኸተማ እቲኣ ድማ ሓንቲ መበለት ነበረት፤ ናብኡ እናመጸት ከዓ ምስ ተፃራርየይ ፍረደለይ› ትብሎ ነበረት።
42018004	ንሱ ድማ ብዙኅ መዓልቲ ኣበያ። ብድኅሪኡ ግና ብልቡ ንእግዚኣብሔር እኳ እንተ ዘይፈራኅኹ ንሰብውን እንተ ዘይኃፈርኩ
42018005	እዛ መበለት እዚኣ አሸጊራትኒ እያ እሞ መመሊሳ እናመጸት ከይተትክረኒ ኽፈርደላ ድኣ› በለ። 
42018006	ጐይታ ኸዓ ኸምዙይ በለ፦  እዝ ዓመፀኛ ፈራዲ ዝብሎ ዘሎ ስምዑ ።
42018007	እግዚኣብሔር ግዳ ነቶም ለይትን መዓልትን ናብኡ ዝምህለሉ ኅሩያቱ ኣይፈርደሎምንዶ? ወይ ዝድንጕዮምዶ ይመስለኩም?
42018008	ቀልጢፉ ኽፈርደሎም እዩ እብለኩም ኣለኹ። እንተኾነ ወዲ ሰብ ምስ መጸስ እምበርዶ ኣብ ምድሪ እምነት ክረክብ እዩ? 
42018009	ኢየሱስ ነቶም ጻድቃን ምዃኖም ብርእሶም ዝምክሑ ንኻልኦት ግና ዝንዕቑ ዝነበሩ ድማ ኸምዙይ ኢሉ መሰለሎም፦
42018010	 ክልተ ሰባት ክጽልዩ ናብ ቤተ መቕደስ ደየቡ። እቲ ሓደ ፈሪሳዊ እቲ ኻልኣይ ድማ ተቐባል ቀረጽ ነበሩ።
42018011	እቲ ፈሪሳዊ ደው ኢሉ ብልቡ ኦ እግዚኣብሔር! ከምቶም ካልኦት፦ ከተርቲ ዓመፅቲ ዘመውቲ ሰባት ወይ ከምዝ ተቐባል ቀረፅ እዙይ ስለ ዘይኮንኩ አመስግነካ ኣለኹ።
42018012	ብሰሙን ክልተ መዓልቲ እጸውም ካብ ኲሉ ዘጥረኹዎውን ኣሥራት አውፅእ› እናበለ ጸለየ።
42018013	እቲ ተቐባል ቀረጽ ግና ኣብ ርኁቕ ደው ኢሉ ዓይኑ ናብ ሰማይ ቊላሕ ከብል እኳ እንተይደፈረ ኦ ኣምላኸይ! ንኣይ ንኃጢኣተኛ መሓረኒ› እናበለ ኣፍ ልቡ ይወቅዕ ነበረ።
42018014	ካብቲ ፈሪሳዊ እቲ ተቐባል ቀረጽ ጸዲቑ ናብ ገዝኡ ኸም ዝተመለሰ እብለኩም ኣለኹ፤ ኲሉ ርእሱ ልዕል ልዕል ዘብል ክዋረድ ኲሉ ርእሱ ዘትሕት ግና ልዕል ክብል እዩሞ። 
42018015	ኢየሱስ ንሕፃናት ኢዱ ኸንብረሎም ናብኡ ኣምጽእዎም፤ እቶም ደቀ መዛሙርቱ ኸዓ እዙይ ርእዮም ነቶም ሰባት ገሠጽዎም።
42018016	ኢየሱስ ግና ጸዊዑ   መንግሥቲ እግዚኣብሔር ንኸምዚኣቶም ዝበሉ እያ እሞ ሕፃናት ናባይ ክመጹ ኣይትኸልክልዎም።
42018017	ንመንግሥቲ እግዚኣብሔር ከም ሕፃን ኮይኑ ዘይተቐበላ ከቶ ኸም ዘይኣትዋ እማን እብለኩም ኣለኹ፤  በሎም።
42018018	ሓደ ኽብቶም ኣሕሉቕ ድማ  ኦ ሕያዋይ መምህር! ናይ ዘለዓለም ሕይወት ምእንቲ ኽወርስ እንታይ ክገብር?  ኢሉ ጠየቖ።
42018019	ኢየሱስ ከዓ  ንምንታይ ሕያዋይ ትብለኒ? ብዘይ ሓደ እግዚኣብሔር ሕያዋይ የለን።
42018020	ነተን ኣይትቕተል፤ ኣይትዘሙ፤ ኣይትስረቕ፤ ብሓሰት ኣይትመስክር፤ ኣቦኻን እኖኻን ኣኽብር፤› ዝብላ ትእዛዛት ትፈልጠን ኢኻ  በሎ።
42018021	ንሱ ኸዓ  ነዝ ዂሉስ ካብ ንእስነተይ ጀሚረ ሓልየዮ እየ  በለ።
42018022	ኢየሱስ ድማ እዙይ ምስ ሰምዐ  እምበኣር ሓንቲ ተሪፋትካ ኣላ፤ ዘለካ ዂሉ ሼጥኻ ንድኻታት ሃብ ኣብ ሰማይ ሃብቲ ኽትረክብ ኢኻ፤ ነዓ ሰዓበኒ  በሎ።
42018023	ንሱ ኸዓ ነዙይ ምስ ሰምዐ የመና ሃብታም ስለ ዝነበረ ብዙኅ ኃዘነ።
42018024	ኢየሱስ ብዙኅ ምኅዛኑ ርእዩ  ሃብቲ ንዘለዎም ናብ መንግሥቲ እግዚኣብሔር ምእታው ክንደይ ጭንቂ እዩ!
42018025	ሃብታም ናብ መንግሥቲ እግዚኣብሔር ካብ ዝኣቱስ ግመል ብዓይኒ መርፍእ ክኃልፍ ይቐልል  በለ።
42018026	እቶም ዝሰምዑ ድማ  መን ደኣ ኾን ክድኅን ይኽእል?  በሉ።
42018027	ንሱ ኸዓ  እቲ ንሰብ ዘይከኣሎ ንእግዚኣብሔር ይከኣሎ እዩ  በሎም።
42018028	ሽዑ ጴጥሮስ  እንሆ ንሕና ዂሉ ጥሪትና ኃዲግና ስዒብናካ ኣለና  በሎ።
42018029	ንሱ ኸዓ  እማን እብለኩም ኣለኹ፤ ምእንቲ መንግሥቲ እግዚኣብሔር ኢሉ ቤት ኮነ ወይ ሰበይቲ ወይ ኣኅዋት ወይ ወለዲ ወይ ውሉድ ዝኃደገ
42018030	ኣብዝ ዓለም እዙይ ብዙኅ ካዕበት ኣብታ እትመጽእ ዓለም ከዓ ናይ ዘለዓለም ሕይወት ዘይረክብ የለን  በሎም።
42018031	ኢየሱስ ነቶም ዓሠርተ ኽልተ ደቀ መዛሙርት ወሲዱ ድማ  እንሆ ናብ ኢየሩሳሌም ንድይብ ኣለና፤ እቲ ብዛዕባ ወዲ ሰብ ብነቢያት ዝተጽሓፈ ዂሉ ኽፍጸም እዩ።
42018032	ነሕዛብ ኣኅሊፎም ክህብዎ ከላግጹሉ ክጸርፍዎ እንትፍውን ክብሉሉ
42018033	ገሪፎም ድማ ኽቐትልዎ እዮም። ብሣልሰይቲ መዓልቲውን ክትሥእ እዩ  በሎም።
42018034	ንሳቶም ግና ኻብዝ ነገር እዙይ ሓደኳ ኣየስተውዓሉን፤ እዝ ዘረባዙይ ተሠዊርዎም ስለ ዝነበረ ነቲ ዝተዛረቦ ኣየስተውዓልዎን ነበሩ።
42018035	ናብ ኢያሪኮ ምስ ቀረበ እንሆ ሓደ ዓይነ ሥዉር ሰብኣይ ኣብ ጥቓ መንገዲ ተቐሚጡ ይልምን ነበረ።
42018036	ሕዝቢ ብእኡ ኽኃልፍ እንተሎ ድምፂ ሰሚዑ   እዝ ዝሰምዖ ዘለኹ እንታይ እዩ?  ኢሉ ጠየቐ።
42018037	ንሳቶም ከዓ  እቲ ናይ ናዝሬት ኢየሱስ የኃልፍ ኣሎ  ኢሎም ነገርዎ።
42018038	ሽዑ ንሱ  ኦ ኢየሱስ ወዲ ዳዊት! ራህርሀለይ!  እናበለ ጸርሐ።
42018039	እቶም ቅድሚት ዝኸዱ ዝነበሩ ስቕ ክብል ገሠጽዎ፤ ንሱ ግና  ኦ ኢየሱስ ወዲ ዳዊት! ራህርሀለይ!  እናበለ ኣበርቲዑ ጸርሐ።
42018040	ኢየሱስ ከዓ ደው ኢሉ ናብኡ ኸምጽእዎ ኣዘዘ። ናብኡ ምስ ቀረበ ድማ ኢየሱስ  እንታይ ክገብረልካ ትደሊ?  ኢሉ ጠየቖ።
42018041	እቲ ዓይነ ስውር ከዓ  ጐይታይ! ኣዒንተይ ክርእያ  በለ።
42018042	ኢየሱስ ድማ  እምነትካ እያ ኣሕውያትካሞ ርአ!  በሎ።
42018043	ሽዑ ንሽዑ ድማ ረአየ እሞ፤ ንእግዚኣብሔር እናመስገነ ተኸተሎ፤ ኲሎም እቶም ሕዝቢውን ነዙይ ምስ ረአዩ ንእግዚኣብሔር ኣመስገንዎ።
42019001	ኢየሱስ ኣብ ኢያሪኮ ኣትዩ ብኣኣ ይኃልፍ ነበረ።
42019002	እንሆ ሓለቓ ተቐበልቲ ቐረጽ ዝኾነ ዘኬዎስ ዝስሙ ሃብታም ሰብኣይ
42019003	ኢየሱስ ኣየናይ ምዃኑ ንምፍላጥ ክርእዮ ይደሊ ነበረ። ቁመቱ ሓፂር ስለ ዝነበረ ግና ካብ ብዝኂ እቲ ሕዝቢ ዝተልዓለ ኽርእዮ ኣይከኣለን።
42019004	ምኅላፉ ብኣኣ ስለ ዝነበረ ኸዓ ኽርእዮ ንቕድሚት ጐይዩ ናብ ሳግላ ደየበ።
42019005	ኢየሱስ ድማ ኣብታ ቦታ ምስ በጽሐ ቕንዕ ኢሉ ጠሚቱ  ዘኬዎስ! ሎሚ ኣብ ገዛኻ ኽውዕል እየሞ ቐልጢፍካ ውረድ  በሎ።
42019006	ቐልጢፉ ወረደ እናተሓጐሰውን ተቐበሎ።
42019007	እዙይ ምስ ረአዩ ድማ  ኣብ እንዳ ኃጢኣተኛ ሰብኣይ ክውዕል ኣትዩ  ኢሎም ኲላቶም ኣጕረምረሙ።
42019008	ዘኬዎስ ከዓ ተሢኡ ንጐይታ  ጐይታይ! እንሆ ፍርቂ ጥሪተይ ንድኻታት እህብ፤ ዝዓመፅክዎ እንተልዩውን ኣርባዕተ ዕጽፊ እፈድዮ  በሎ።
42019009	ኢየሱስ ድማ  ሎሚ ነዝ ገዛ እዙይ ድኅነት ኮነሉ፤ ንሱውን ወዲ ኣብርሃም ኢዩሞ።
42019010	ወዲ ሰብ ንዝጠፍአ ኽደልን ከድኅንን እዩ ዝመጸሞ  በሎ።
42019011	ንሳቶም እዙይ ክሰምዑ እንተለዉ ድማ ናብ ኢየሩሳሌም ቀሪቡ ነበረ እሞ መንግሥቲ እግዚኣብሔር ሽዑ እትገሃድ ይመስሎም ስለ ዝነበረ ወሲኹ ብምስላ ተዛረበ።
42019012	ከምዙይ ድማ በለ፦  ሓደ ኽቡር ሰብ መንግሥቲ ተቐቢሉ ኽምለስ ናብ ርኁቕ ሃገር ከደ።
42019013	ንዓሠርተ ኣገልገልቱ ጸዊዑ ኸዓ ክሳዕ ዝመጽእ በዙይ ንገዱ› ኢሉ ዓሠርተ ምናናት ሃቦም።
42019014	ደቂ ዓዱ ግና ጸልእዎ እሞ እዙይ ኣብ ልዕሌና ኽነግሥ ኣይንደልን ኢና› ኢሎም ደድኅሪኡ ልኡኻት ሰደዱ።
42019015	መንግሥቲ ተቐቢሉ ምስ ተመለሰ ድማ ኽንደይ ዝኣክል ነጊዶም ከም ዘትረፉ ኽፈልጥ ደልዩ ነቶም ምናናት ዝሃቦም ክጽውዑ ሉ ኣዘዘ።
42019016	እቲ ቐዳማይ መጺኡ ጐይታይ! እታ ምናንካ ኻልእ ዓሠርተ ትርፊ ረኺበላ  በሎ።
42019017	ንሱ ኸዓ ኣታ ሕያዋይ ኣገልጋሊ! ጽቡቕ ገበርካ፤ ብውሑድ እሙን ኴንካ ኢኻ እሞ ኣብ ዓሠርተ ኸተማ ሸይመካ ኣለኹ› በሎ።
42019018	 እቲ ኻልኣይ ድማ ጐይታይ! እታ ምናንካ ኻልእ ኃሙሽተ ትርፊ ረኺበላ› እናበለ ቐረበ።
42019019	ነዙይ ድማ ንስኻውን ኣብ ኃሙሽተ ኸተማታት ሸይመካ ኣለኹ› በሎ።
42019020	-
42019021	እቲ ሣልሳይ ድማ ጐይታይ! ዘየንበርካዮ እተልዕል ዘይዘራእኻዮ እትዓጽድ ጨካን ሰብ ምዃንካ ስለ ዝፈለጥኩ ፈሪኀ እዛ ኣብ ቊራጽ ዓለባ ቛጺረ ዘጽናሕኽዋ ምናን እኒሀትልካ› እናበለ ቐረበ።
42019022	ንሱ ድማ ኣታ ኽፉእ ኣገልጋሊ! ከም ቃልካ ኽፈርደካ እየ። ኣነ ዘየንበርክዎ ዘልዕል ዘይዘራእኽዎ ዝዓጽድ ጨካን ሰብ ምዃነይ እናፈለጥካ ድኣ
42019023	ስለምንታይ ነቲ ገንዘበይ ኣብ ባንክ ዘየእተኻዮ? ኣነ መጺአ ምስ ወለዱ ምወሰድክዎ ነይረ› በሎ።
42019024	ነቶም ኣብኡ ደው ኢሎም ዝነበሩ ሰባት ከዓ እታ ምናን ኣኅድግዎ እሞ ነቲ ዓሠርተ ዘለዎ ሃብዎ!› በሎም።
42019025	ንሳቶም ከዓ ጐይታይ! እቱይስ ዓሠርተ ምናን ኣለዎ› በልዎ።
42019026	ንሱ ድማ ንዘለዎ ይወሃቦ ነቲ ዘይብሉ ግና እታ ዘላቶ እኳ ከኅድግዎ እዮም እብለኩም ኣለኹ።
42019027	ነዞም ኣነ ኣብ ልዕሊኦም ክነግሥ ዘይደለዩ ጸላእተይ ግና ናብዙይ ኣምጺእኹም ኣብ ቅድመይ ቅተልዎም› በለ። 
42019028	ኢየሱስ እዙይ ምስ ተዛረበ ናብ ኢየሩሳሌም ክድይብ ቀቅድሚኦም ከደ።
42019029	ጥቓ ደብረ ዘይት ዝበሃል እምባ ናብ ዝርከባ ቤተ ፋጌን ቢታንያን ምስ ቀረበ ካብ ደቀ መዛሙርቱ ኽልተ ኸምዙይ ኢሉ ለኣኸ፦
42019030	 ናብዛ ኣብ ቅድሜኹም ዘላ ዓዲ ኺዱ፤ ኣብኣ ምስ ኣተኹም ሰብ ዘይተቐመጦ እሱር ጻዕቢ ኽትረኽቡ ኢኹም፤ ፈቲሕኹም ኣምጽእዎ።
42019031	ዝኾነ ስለምንታይ ትፈትሕዎ ኣለኹም?› ኢሉ እንተ ጠየቐኩም ከዓ ጐይታ ይደልዮ ኣሎ› በልዎ። 
42019032	እቶም ዝተልኣኹ ኸይዶም ከምቲ ዝበሎም ረኸቡ።
42019033	ንሳቶም ነቲ ጻዕቢ ኽፈትሕዎ እንተለዉ ዋናታቱ  ነዝ ጻዕቢ ስለምንታይ ትፈትሕዎ ኣለኹም?  በልዎም።
42019034	ንሳቶም ድማ  ጐይታ ይደልዮ ኣሎ  በልዎም።
42019035	ናብ ኢየሱስውን ኣምጽእዎ። ልዕሊ እቲ ጻዕቢ ኽዳውንቶም ምስ ጐዝጐዙሉ ኸዓ ንኢየሱስ ኣብኡ ኣቐመጥዎ።
42019036	ንሱ ክኸይድ እንተሎ ኽዳውንቶም ኣብ መንገዲ ኣንጸፉ።
42019037	ናብ ቝልቊል ደብረ ዘይት ምስ ቀረበ እቶም ንኢየሱስ ዝኽተልዎ ዝነበሩ ዂሎም በቲ ዝረአይዎ ዂሉ ኃይልታት ክሕጐሱን ንእግዚኣብሔር ብዓብዪ ድምፂ ኸመስግንዎን ጀመሩ።
42019038	 እቲ ብስም እግዚኣብሔር ዝመጽእ ንጉሥ ቡሩኽ እዩ። ሰላም ኣብ ሰማይ ክብሪ ኣብ ኣርያም  እውን ይብሉ ነበሩ።
42019039	ኣብ ማእኸል እቲ ሕዝቢ ዝነበሩ ገሊኣቶም ፈሪሳውያን  መምህር! ንደቀ መዛሙርትኻ ገሥጾም  በልዎ።
42019040	ንሱ ድማ  እዚኣቶም እኳ ስቕ እንተ በሉ እዞም ኣእማን ዓው ኢሎም ክጸርሑ እዮም እብለኩም ኣለኹ  ኢሉ መለሰሎም።
42019041	ኢየሱስ ናብታ ኸተማ ቐረበ፤ ምስ ረአያ ኸዓ ከምዙይ ኢሉ በኸየላ፦
42019042	 አየ ንስኺ በዝ መዓልቲ እዙይ ንሰላምኪ ዝኸውን ነገር ፈሊጥክዮ እንተትኾኒ! ሕዚ ግና ኻብ ዓይንኺ ተኸዊሉ ኣሎ። 
42019043	ጸላእትኺ ኣብ ዙርያኺ ሓጹር ሓጺሮም ከቢቦም በዙይን በቱይን ንዓኪ ዘጨንቑሉ መዓልቲ ኽመጽእ እዩ።
42019044	ዘመን ድኅነትኪ ሰኣን ምፍላጥኪ ንኣኽን ኣባኺ ንዝነብሩ ደቅኽን ምስ ሓመድ ክሓዋውሱኺ እዮም፤ እምኒ ኣብ ልዕሊ እምኒውን ኣይኃድጉልክን እዮም። 
42019045	ኢየሱስ ናብ ቤተ መቕደስ ኣትዩ ነቶም ዝሸጡን ዝዕድጉን ዝነበሩ
42019046	 ቤተይ ቤተ ጸሎት ክትከውን እያ› ዝብል ተጽሒፉ ኣሎ፤ ንስኻትኩም ግና በዓቲ ጐሓሉ ገበርኩምዋ  እናበለ ኸውፅኦም ጀመረ።
42019047	ዕለት ዕለትውን ኣብ ቤተ መቕደስ ይምህር ነበረ። ሊቃነ ካህናትን መምህራንን ዓበይቲ ሕዝብን ግና ኽቐትልዎ ይደልዩ ነበሩ።
42019048	እቲ ዂሉ ሕዝቢ ግና ብተመስጦ ይሰምዖ ስለ ዝነበረ ዝገብርዎ ሰኣኑ።
42020001	ሓደ መዓልቲ ኢየሱስ ኣብ ቤተ መቕደስ ንሕዝቢ ኽምህሮምን ወንጌል ክሰብኽን እንተሎ ሊቃነ ካህናትን መምህራን ሕግን ምስ ዓበይቲ ሕዝቢ ኾይኖም ናብኡ መጺኦም
42020002	 በየናይ ሥልጣን ኢኻ እዙይ እትገብር ዘለኻ? እዝ ሥልጣን እዙይከ መን ሃበካ? እስኪ ንገረና?  ኢሎም ጠየቕዎ።
42020003	ንሱ ድማ፦  ኣነውን ሓንቲ ነገር ክጥይቐኩም ንገሩኒ።
42020004	ጥምቀት ዮሓንስ ካብ ሰማይ ድዩ ወይ ካብ ሰብ?  በሎም።
42020005	ንሳቶም ከዓ  ካብ ሰማይ› እንተ በልናዮ ከመይ ደኣ ዘይኣመንኩምዎ?› ኽብለና እዩ።
42020006	ካብ ሰብ› እንተ በልናዮ ኲሉ ሕዝቢ ዮሓንስ ነቢይ ምዃኑ የኣምን እዩ እሞ ብእምኒ ኽቕጥቅጠና እዩ  ኢሎም ብልቦም ሓሰቡ።
42020007	ካበይ ምዃኑ ኸም ዘይፈልጡውን መለሱሉ።
42020008	ኢየሱስ ከዓ  ኣነውን በየናይ ሥልጣን እዙይ ከም ዝገብር ኣይነግረኩምን እየ  በሎም።
42020009	ኢየሱስ ነቶም ሕዝቢ እዝ ምስላ እዙይ ክነግሮም ጀመረ፦  ሓደ ሰብኣይ አታኽልቲ ወይኒ ተኸለ፤ ንሓረስቶት ብብላዕ ሂቡ ናብ ካልእ ዓዲ ኸደ፤ ንነዊሕ እዋንውን ጸንሐ።
42020010	ኣብ እዋን ፍርያት ድማ ኻብቲ ፍረ ወይኒ ኽልእኹሉ ሓሽከሩ ናብቶም ሓረስቶት ለኣኸ። እቶም ሓረስቶት ግና ቐጥቂጦም ጥራሕ ኢዱ ሰደድዎ።
42020011	ከምኡውን ካልእ ሓሽከሩ ለኣኸ፤ ንእኡውን ወቒዖም ኣዋሪዶም ጥራሕ ኢዱ ሰደድዎ።
42020012	መሊሱ ኸዓ ሣልሳይ ሓሽከር ለኣኸ፤ ንእኡውን ኣቝሲሎም ንወፃኢ ኣባረርዎ።
42020013	ሽዑ እቲ ዋና ኣታኽልቲ ወይኒ እንታይ ደኣ ኽገብር እየ? ነዝ ዘፍቅሮ ወደይ ደኣ ኽልእኽ፤ ንእኡስ የኃፍርዎ ግዲ ይኾኑ› በለ።
42020014	እቶም ሓረስቶት ግና ምስ ረአይዎ ንስንሳቶም እዙይ እቲ ወራሲኡ እዩ፤ ርስቱ ምእንቲ ኽንወርስ ንዑ ንቕተሎ› ተበሃሃሉ።
42020015	ካብቲ ኣታኽልቲ ወይኒ ንደገ ኣውፂኦም ድማ ቐተልዎ። እቲ ዋና ኣታኽልቲ ወይኒ ምስ መጸ እንታይ ይገብሮም?
42020016	መጺኡ ነቶም ሓረስቶት ይቐትሎም ነቲ ኣታኽልቲ ወይኒውን ንኻልኦት ይህቦ  በሎም። እዙይ ምስ ሰምዑ  ኸምዙይስ አይኹን ድኣ  በሉ።
42020017	ንሱ ግና ናብኣቶም እናጠመተ  እቲ ነደቕቲ ዝነዓቕዎ እምኒ ንሱ ርእሲ መዓዝን ኮነ› ዝብል ጽሑፍ እንታይ ማለት ድዩ?
42020018	ኣብቲ እምኒ እቱይ ዝወደቐ ዂሉ ኽስበር እቲ እምኒ እቱይ ኣብ ልዕሊኡ ዝወደቖ ድማ ኽጭፍለቕ እዩ  በሎም።
42020019	ሊቃነ ካህናትን መምህራን ሕግን ከዓ ነዝ ምስላ እዙይ ብዛዕባኣቶም ከም ዝተዛረቦ ስለ ዝፈለጡ በታ ሰዓት እቲኣ ኽኅዝዎ ደለዩ፤ ግና ነቶም ሕዝቢ ፈርኁ።
42020020	ተጸናጺኖም ብዘረባኡ ኸጋግይዎ እሞ ናብቲ ሮማዊ በዓል ሥልጣን ንፍርዲ ኣኅሊፎም ምእንቲ ኽህብዎ ቕኑዓት መሲሎም ዝጸናጸኑ ሰለልቲ ሰደዱሉ።
42020021	እቶም ሰለልቲ ኸዓ  መምህር! ብቕኑዕ መንገዲ እግዚኣብሔር ከም ትምህር ድኣ እምበር ንዝኾነ ገጽ ሰብ ርኢኻ ኸም ዘይተዳሉን ሓቂ ኸም እትዛረብን ከም እትምህርን ንፈልጥ ኢና።
42020022	ንቄሣር ግብሪ ኽንከፍል ግቡእ ድዩ ወይ ኣይኮነን?  ኢሎም ጠየቕዎ።
42020023	ኢየሱስ ግና ተንኰሎም ፈሊጡ  ንምንታይከ ትፍትኑኒ ኣለኹም?
42020024	እስኪ እቲ ዲናር ኣርእዩኒ፤ ምስሉን ጽሕፈቱን ናይ መን እዩ?  በሎም። ንሳቶም ከዓ  ናይ ቄሣር  በልዎ።
42020025	ንሱ ድማ  እቲ ናይ ቄሣር ንቄሣር እቲ ናይ እግዚኣብሔር ድማ ንእግዚኣብሔር ሃቡ  በሎም።
42020026	ኣብ ቅድሚ እቲ ሕዝቢ ብዘረባኡ ኣጋግዮም ክኅዝዎ ስለ ዘይከኣሉ በቲ መልሱ ተገሪሞም ስቕ በሉ።
42020027	ካብቶም ትንሣኤ ሙታን የለን ዝብሉ ሰዱቃውያን ገሊኦም ናብኡ መጺኦም
42020028	 ኦ መምህር ሰበይቲ ዘላቶ ሓደ ሰብ ውሉድ ከይኃደገ እንተሞተ ኃዉ ነታ ሰበይቱ ይውረሳ እሞ ንኃዉ ዘርኢ የቑመሉ› ኢሉ ሙሴ ጽሒፉልና ኣሎ።
42020029	እምበኣር ሸውዓተ ኣኅዋት ነበሩ፤ እቲ ቐዳማይ ሰበይቲ ኣእቲዩ እንተይወለደ ሞተ።
42020030	እቲ ኻልኣይ ድማ ኣእተዋ ንሱውን እንተይወለደ ሞተ።
42020031	እቲ ሣልሳይ ድማ ኣእተዋ ከምኡውን ሸውዓቲኦም ኣእትዮምዋስ ውሉድ እንተይኃደጉ ሞቱ።
42020032	ድኅሪ ዂሎም ድማ እታ ሰበይቲ ሞተት።
42020033	እምበኣርከስ ሸውዓቲኦም ኣእትዮምዋ ነይሮም እዮም እሞ እታ ሰበይቲ እቲኣ ብትንሣኤ ሙታን ሰበይቲ ኣይንኦም ክትከውን እያ?  ኢሎም ጠየቕዎ።
42020034	ኢየሱስ ከዓ  ደቂ እዛ ዓለም እዚኣ የውስቡን ይዋሰቡን እዮም።
42020035	እቶም ነታ ዓለም እቲኣን ንትንሣኤ ሙታንን ምውራስ ዝበቕዑ ግና ኣየውስቡን ኣይዋሰቡን እዮም።
42020036	ከም መላእኽቲ ስለ ዝኾኑ ድኅሪኡ ኽሞቱ ኣይኽእሉን እዮም። ደቂ ትንሣኤ ስለ ዝኾኑ ድማ ደቂ እግዚኣብሔር እዮም።
42020037	ሙታን ከም ዝትሥኡ ግና ሙሴ ብዛዕባ እቲ ኣብ ቈጥቋጥ ንእግዚኣብሔር ኣነ ኣምላኽ ኣብርሃም ኣምላኽ ይስሓቅ ኣምላኽ ያዕቆብ እየ› ኢሉ ብምጽሓፍ ኣፍለጠ።
42020038	 እግዚኣብሔር ኣምላኽ ሕያዋን እምበር ኣምላኽ ሙታን ኣይኮነን፤ ንእኡ ዂሎም ሕያዋን እዮም እሞ  በሎም።
42020039	ገሊኦም መምህራን ሕጊ  መምህር ጽቡቕ ተዛሪብካ  ኢሎም መለሱሉ።
42020040	ካብኡ ንደኃር ግና ሓንቲ እኳ ኽጥይቕዎ ኣይደፈሩን።
42020041	ብድኅርዙይ ኢየሱስ ከምዙይ በሎም፦  ከመይ ኢሎም እዮም ክርስቶስ ወዲ ዳዊት እዩ ዝብሉ?
42020042	-
42020043	ዳዊት ባዕሉ ኣብ መጽሓፍ መዝሙር ጐይታ ንጐይታይ ንጸላእትኻ ትሕቲ መርገጽ እግርኻ ኽሳዕ ዝገብሮም ኣብ የማነይ ተቐመጥ› በሎ› ይብል።
42020044	እምበኣር ባዕሉ ዳዊት ጐይታይ› ካብ ዝብሎ ድኣ ኸመይ ኢሉ ወዱ ይኾኖ? 
42020045	ኢየሱስ ኲሉ እቲ ሕዝቢ እናሰምዐ እንተሎ ንደቀ መዛሙርቱ፦
42020046	 ነዊኅ ቀምሽ ተኸዲኖም ክዞሩ ካብ ዝደልዩ ኣብ ዕዳጋ ሰብ ኢድ ክነሥአሎም ኣብ ቤተ ጸሎት ኣውራ መቐመጢ ኣብ ምሳሕውን ዝለዓለ ሥፍራ ዝፈትዉ
42020047	ኣብያተ መበለታት ዝብዝብዙ ንምኽንያትውን ጸሎት ካብ ዘንውኁ መምህራን ሕጊ ተጠንቀቑ፤ ንሳቶም ብርቱዕ ቕጽዓት ክረኽቡ እዮም  በሎም።
42021001	ኢየሱስ ቈላሕ እንተበለ እቶም ሃብታማት ኣብቲ ሙዳየ ምጽዋት መባእ እንተእትዉ ረአየ።
42021002	ሓንቲ ድኻ መበለትውን ኣብኡ ኽልተ ሳንቲም ክተእቱ እንተላ ረአየ።
42021003	 እዛ ድኻ መበለት እዚኣ ኻብ ኲላቶም ኣብዚኃ ኸም ዝሃበት እማን እብለኩም ኣለኹ።
42021004	እዚኣቶም ኲላቶምስ ካብ ተረፎም እዮም መባእ ዝሃቡ እዚኣ ግና ስእንቲ እንተላ እታ ዝነበረታ ዂሉ እያ ዝሃበት  በለ።
42021005	ካብ ደቀ መዛሙርቱ ገሊኦም ብዛዕባ ቤተ መቕደስ ብጽቡቕ ኣእማንን ንመባእ ብዝተውሃበ ሽልማትን ኣጊጹ ኸም ዘሎ ኽዛረቡ እንተለዉ ኢየሱስ፦
42021006	 እዝ እትሪእዎ ዘለኹም እምኒ ኣብ ልዕሊ እምኒ እንተይፈረሰ ዘይተርፈለን መዓልትታት ክመጻ እየን  በለ።
42021007	ንሳቶም ከዓ  ኦ መምህር! እዙይ መኣዝ እዩ ዝኸውን? እዙይ ዝኾነሉ እዋንከ ምልክቱ እንታይ እዩ?  ኢሎም ጠየቕዎ።
42021008	ንሱ ድማ ኸምዙይ በሎም፦  ከየስሕቱኹም ተጠንቀቑ! ብዙኃት ኣነ ክርስቶስ እየ፤ እቲ ዘመን ከዓ ቐሪቡ እዩ፤› እናበሉ ብስመይ ክመጹ እዮም እሞ ኣይትስዓብዎም።
42021009	ብዛዕባ ውግእን ህውከትን እንተሰማዕኹምውን ኣይትደንግፁ ኣቐዲሙ እዙይ ክኸውን ግድን እዩሞ እንተኾነ እቲ ፍጻሜ ሽዑ ንሽዑ ኣይኸውንን እዩ። 
42021010	ከምዙይ ድማ በሎም፦  ሕዝቢ ኣብ ልዕሊ ሕዝቢ መንግሥቲውን ኣብ ልዕሊ መንግሥቲ ኽለዓል እዩ።
42021011	ኣብ ዝተፈላለየ ቦታታት ብርቱዕ ምንቅጥቃጥ ምድርን ጥሜትን ፌራን ክኸውን እዩ፤ ኣብ ሰማይውን ራዕድን ዓብዪ ምልክትን ክኸውን እዩ።
42021012	ቅድሚ እዝ ዂሉ ግና ክኅዙኹምን ከሳጕጉኹምን እዮም። ምእንቲ ስመይ ከዓ ናብ ቤተ ጸሎት ኣይሁድን ናብ ቤት ማእሰርትን ክወስዱኹም ናብ ነገሥታትን ሹመኛታትን ከብጽሑኹም እዮም።
42021013	እዙይ ንምስክርነት ክኾነልኩም እዩ።
42021014	እንታይ ኢልኩም ከም እትምልሱ ኣቐዲምኩም ክትሓስቡ ከምዘይብልኩም ኣብ ልብኹም ኣኅድርዎ።
42021015	እቶም ኣብ ልዕሌኹም ዝለዓሉ ምምላስን ምቅዋምን ዘይኽእልዎ ኣንደበትን ጥበብን ኣነ ኽህበኩም እየ።
42021016	ወለድን ኣኅዋትን ኣዝማድን ኣዕሩኽን ኣኅሊፎም ክህቡኹም ካባኻትኩምውን ንገሊኦም ክቐትሉ እዮም።
42021017	ስለ ስመይ ከዓ ብዂሉ ዝተጸላእኹም ክትኮኑ ኢኹም።
42021018	ግና ኻብ ርእስኹም ሓንቲ ፀጕሪ እኳ ኣይትጠፍእን እያ።
42021019	ንነፍስኹም ከዓ ብትዕግሥትኹም ክተጥርይዋ ኢኹም።
42021020	 ኢየሩሳሌም ብሠራዊት ተኸቢባ እንተ ርኢኹም ሽዑ ዕንወታ ኸም ዝቐረበ ፍለጡ።
42021021	ሽዑ እቶም ኣብ ይሁዳ ዘለዉ ናብ እምባ ይህደሙ፤ እቶም ኣብ ውሽጣ ዘለዉውን ካብኣ ይውፅኡ፤ እቶም ኣብ ዙርያኣ ዘለዉ ድማ ናብኣ ኣይእተዉ።
42021022	እዙይ ከዓ እቲ ዝተጽሓፈ ዂሉ ምእንቲ ኽፍጸምስ እዋን ምፍዳይ ሕነ እዩ።
42021023	በተን መዓልትታት እቲኣተን ግና ንጥኑሳትን ንዘጥብዋን ወይለአን! ኣብ ምድሪ ብርቱዕ መከራ ክኸውን እዩ፤ ኣብ ልዕሊ እዝ ሕዝቢ እዙይ ድማ መዓት ክወርድ እዩሞ።
42021024	ብስሕለት ሰይፊ ኽወድቁ ተማሪኾም ድማ ናብ ኲሎም ኣሕዛብ ክውሰዱ እዮም፤ ዘመናት ኣሕዛብ ክሳዕ ዝፍጸምውን ኢየሩሳሌም ብኣሕዛብ ክትርገጽ እያ።
42021025	 ኣብ ፀሓይን ወርኅን ከዋኽብትን ከዓ ምልክት ክኸውን እዩ፤ ኣብ ምድሪውን ብድምፂ ባሕርን ማዕበልን ኣሕዛብ ክጭነቑን ዝገብርዎ ኽጠፍኦምን እዩ።
42021026	በቲ ጊዜ እቱይ ኃይላት ሰማያት ክናወፁ እዮም፤ ኣብ ዓለም ክመጽእ ዘለዎ ብምጽባይን ብፍርኃትን ድማ ሰባት ልቦም ክጠልሞም እዩ።
42021027	ሽዑ ንወዲ ሰብ ምስ ብዙኅ ኃይልን ግርማን ብደመና ሰማይ ክመጽእ እንተሎ ኽሪእዎ እዮም።
42021028	እዙይ ክኸውን ምስ ጀመረ ምድኃንኩም ቀሪቡ እዩ እሞ ርእስኹም ኣቕኒዕኹም ንላዕሊ ተመልከቱ።
42021029	ሓደ ምስላ ድማ ነገሮም  ንኦም በለስን ንዂሉ ኣእዋምን ተመልከቱ፤
42021030	ክጥጥዑ እንተለዉ ምስ ረአኹም ሓጋይ ከም ዝቐረበ ትፈልጡ ኢኹም።
42021031	ከምኡ ኸዓ እዙይ ክኸውን ክትርእዩ እንተለኹም መንግሥቲ እግዚኣብሔር ከም ዝቐረበት ፍለጡ።
42021032	እዝ ዂሉ ኽሳዕ ዝኸውን እዝ ትውልዲ እዙይ ከምዘይኃልፍ እማን እብለኩም ኣለኹ።
42021033	ሰማይን ምድርን ክኃልፍ እዩ፤ ቃለይ ግና ኣይኃልፍን።
42021034	 እታ መዓልቲ እቲኣ ብድንገት ከይትመጸኩምስ ብስስዐን ብስኽራንን ብናይ ናብራ ሓሳብን ልብኹም ከይኸብድ ንርእስኹም ተጠንቀቑ!
42021035	እታ መዓልቲ እቲኣ ኣብ ኲላ ገጽ ምድሪ ንዝነብሩ ዂሎም ከም መፈንጠር ክትበጽሖም እያ እሞ።
42021036	እምበኣርከስ ካብቲ ዂሉ ክኸውን ዘለዎ ነገራት ምእንቲ ኽተምልጡን ኣብ ቅድሚ ወዲ ሰብ ደው ምባል ምእንቲ ኽትክእሉን ኲልሻዕ ነቒሕኹም ጸልዩ። 
42021037	ኢየሱስ መዓልቲ መዓልቲ ኣብ ቤተ መቕደስ ይምህር ለይቲ ለይቲ ኸዓ ደብረ ዘይት ኣብ ዝበሃል እምባ ደይቡ የኃድር ነበረ።
42021038	ኲሉ እቲ ሕዝቢ ድማ ንእኡ ኽሰምዕ ናብ ቤተ መቕደስ ይግስግስ ነበረ።
42022001	ፋሲካ ዝበሃል በዓል ቅጫ ድማ ቐረበ።
42022002	ሊቃነ ካህናትን መምህራን ሕግን ነቶም ሕዝቢ ይፈርኁ ስለ ዝነበሩ ከመይ ገይሮም ንኢየሱስ ከም ዝቐትልዎ ይበላሓቱ ነበሩ።
42022003	ሽዑ ሰይጣን ኣብ ኣስቆሮታዊ ይሁዳ ኃደረ። ንሱ ኻብቶም ዓሠርተ ኽልተ ደቀ መዛሙርቱ ሓደ ነበረ።
42022004	ከይዱ ኸዓ ከመይ ገይሩ ኣኅሊፉ ኸም ዝህቦም ምስቶም ሊቃነ ካህናትን ኣሕሉቕ ሓለውቲ ቤተ መቕደስን ተዘራረበ።
42022005	ንሳቶም ተሓጐሱ፤ ገንዘብ ክህብዎ ድማ ተወዓዓልዎ።
42022006	ይሁዳ ድማ ተሰማምዖም፤ ሕዝቢ ኣብ ዘይብሉ ኸትኅዞውን ምችዊ ጊዜ ይደሊ ነበረ።
42022007	እታ ንፋሲካ በጊዕ ዝሓርዱላ መዓልቲ በዓል ቅጫ ድማ በጽሐት።
42022008	ኢየሱስ ከዓ ንጴጥሮስን ዮሓንስን  በጊዕ ፋሲካ ኽንበልዕስ ኬድኩም ኣዳልዉልና  ኢሉ ለኣኾም።
42022009	ንሳቶም ከዓ  ኣበይ ክነዳልወልካ ትደሊ?  በልዎ።
42022010	ንሱ ድማ  እንሆ ኣብ ከተማ ምስ ኣተኹም ዕትሮ ማይ ዝፆረ ሰብኣይ ክትረኽቡ ኢኹም እሞ ናብታ ዝኣትዋ ገዛ ሰዓብዎ።
42022011	ነቲ በዓል ገዛ ኸዓ  መምህር እታ ምስ ደቀ መዛሙርተይ ፋሲካ ዝበልዐላ መቐበል ኣጋይሽ ኣበይ እያ? ይብለካ ኣሎ› በልዎ።
42022012	ንሱ ኸዓ ኣብ ልዕሊ ደብሪ ዝተነጸፈ ገፊሕ ኣዳራሽ ከርእየኩም እዩሞ ኣብኡ ኣዳልዉልና  በሎም።
42022013	ከይዶም ከምቲ ዝበሎም ረኸቡ በጊዕ ፋሲካውን ኣዳለዉ።
42022014	እታ ሰዓት ምስ በጽሐት ኢየሱስ ምስቶም ዓሠርተ ኽልተ ሓዋርያት ኣብ ማእዲ ተቐመጠ።
42022015	ንሱ ድማ ኸምዙይ በሎም፦  ቅድሚ መከራይ ምሳኻትኩም በጊዕ ፋሲካ ኽበልዕ ብዙኅ ሃረር ኢለ ነይረ።
42022016	እዙይ ኣብ መንግሥቲ እግዚኣብሔር ክሳዕ ዝፍጸም ደጊም ካብዙይ ከም ዘይበልዕ እብለኩም ኣለኹ። 
42022017	ጽዋዕ ኣልዒሉ ኣመስጊኑ ድማ፦  እንኩ እዙይ ንዂልኻትኩም ተኻፈልዎ።
42022018	መንግሥቲ እግዚኣብሔር ክሳዕ እትመጽእ ካብ ፍረ ወይኒ ኸምዘይሰቲ እብለኩም ኣለኹ፤  በለ።
42022019	ኅብስቲ ኣልዒሉ ድማ ኣመስጊኑ ቖሪሱ  እዙይ ምእንታኻትኩም ዝወሃብ ሥጋይ እዩ፤ ንመዘከርታይ ግበርዎ  እናበለ ሃቦም።
42022020	ከምኡውን ድኅሪ ድራር ነቲ ጽዋዕ ኣልዒሉ  እዝ ጽዋዕ እዙይ በቲ ምእንታኻትኩም ብዝፈስስ ደመይ ዝግበር ሓድሽ ኪዳን እዩ። 
42022021	ግና ኢድ እቲ ዘትኅዘኒ ኣብ ማእዲ ምሳይ እኒሃ።
42022022	ወዲ ሰብስ ከምቲ ዝተጽሓፈሉ ክኸይድ እዩ፤ ነቲ ንወዲ ሰብ ኣኅሊፉ ዘትኅዞ ግና ወይልኡ!  በለ።
42022023	ካብኣቶም እዙይ ዝገብር መን ከም ዝኾን ንስንሳቶም ተጠያየቑ።
42022024	ብድኅሪኡ እቶም ደቀ መዛሙርት  ካብ መንጎኣቶም መን ከምዝዓቢ  ንስንሳቶም ተኻትዑ ።
42022025	ሽዑ ኢየሱስ፦  ነሕዛብ ነገሥታቶም ይገዝእዎም፤ እቶም ሥልጣን ዘለዎም ከዓ ገበርቲ ሠናይ ይበሃሉ።
42022026	ንስኻትኩም ግና ኸምኡ ኣይትኹኑ፤ ኣባኻትኩም እቲ ዓብዪ ኸም ንእሽተይ እቲ ሓለቓ ክኸውን ዝደሊ ኸም ኣገልጋሊ ይኹን።
42022027	ካብቲ ኣብ ማእዲ ዝቕመጥን ካብቲ ዘገልግልን ኣይናይ የዓቢ? እቲ ኣብ ማእዲ ዝቕመጥዶ ኣይኮነን? ኣነ ግና ኣብ ማእኸልኩም ከም ኣገልጋሊ እየ።
42022028	ንስኻትኩም ብመከራይ ምሳይ ዝተዓገሥኩም ኢኹም እሞ
42022029	-
42022030	ኣብታ መንግሥተይ ኣብ ማእደይ ምእንቲ ኽትበልዑ ን ክትሰትዩን ኣብ ዙፋናት ተቐሚጥኩም ድማ ንዓሠርተ ኽልተ ነገደ እስራኤል ክትፈርዱ ከምቲ ኣቦይ ንኣይ መንግሥቲ ዝሃበኒ ንኣኻትኩም ከዓ ኣነ መንግሥቲ እህበኩም ኣለኹ  በሎም።
42022031	ኢየሱስ  ስምዖን! ስምዖን! እንሆ ሰይጣን ከም ስርናይ ክሓሕየኩም ለመነ።
42022032	ኣነ ግና እምነትካ ኸይትጠፍእ ምእንታኻ ጸልየ ኣለኹ፤ ንስኻውን ምስ ተመለስካ ነኅዋትካ ኣጸናንዓዮም  በሎ።
42022033	ስምኦን ግና  ጐይታይ ኣነስ ንማእሰርቲ ኾነ ንሞት ምሳኻ ንምኻድ ተዳልየ ኣለኹ  በሎ።
42022034	ንሱ ግና  ጴጥሮስ! ሎሚ ደርሆ እንተይነቀወ ኸምዘይትፈልጠኒ ሠለስተ ሻዕ ኸም እትኽሕደኒ እብለካ ኣለኹ  በሎ።
42022035	ኣስዒቡ ድማ ኸምዙይ በሎ፦  እቲ ብዘይ ሳንጣ ብዘይ ስንቂ ብዘይ ሣእኒ ምስ ለኣኽኩኹምስ ዝኾነ ዝጐደለኩምዶ ነይሩ?  በሎም። ንሳቶም ከዓ  ዝጐደለና ኣይነበረን  በልዎ።
42022036	ሕዚ ግና ሳንጣ ዘለዎ ይማላእ፤ ከምኡውን ስንቂ፤ እቲ ዘይብሉ ኽዳኑ ሸይጡ ሰይፊ የዓድግ።
42022037	እብለኩም ኣለኹ፤ ምስ ዓመፅቲ ተቖጸረ› ዝብል ጽሑፍ ኣባይ ክፍጸም ግድን እዩ። እወ እቲ ብዛዕባይ ዝተጽሓፈ ዂሉ ኽፍጸም እዩ በሎም።
42022038	ንሳቶም ከዓ  ጐይታ! እንሆ ኣብዙይ ክልተ ሰይፍታት ኣለዉ  በልዎ። ንሱ ድማ  የኣክል  በሎም።
42022039	ኢየሱስ ወፂኡ ኸምቲ ልማዱ ኽጽሊ ናብ ደብረ ዘይት ከደ፤ እቶም ደቀ መዛሙርቱውን ሰዓብዎ።
42022040	ኣብታ ሥፍራ ምስ በጽሐ ኸዓ  ናብ ፈተና ኸይትኣትዉ ጸልዩ!  በሎም።
42022041	ንሱ ድማ ኻብኣቶም ዳርባ እምኒ ዝኣክል ርኂቑ ተንበርኪኹ
42022042	 ኦ ኣቦይ! ፍቓድካ እንተኾይኑስ ነዛ ጽዋዕ እዚኣ ኻባይ ኣኅልፋ፤ ግና ፍቓድካ ድኣ እምበር ፍቓደይ ኣይኹን  እናበለ ጸለየ።
42022043	ዘበራትዖ መልኣኽ እግዚኣብሔር ካብ ሰማይ ተርኣዮ።
42022044	የመና ተጨኒቑ ስለ ዝነበረ ኣበርቲዑ ጸለየ። ረሃጹ ኸም ነጠብጣብ ደም ናብ ምድሪ የንጠብጥብ ነበረ።
42022045	ካብ ጸሎቱ ተሢኡ ናብቶም ደቀ መዛሙርቱ ምስ ተመለሰ ካብ ኃዘን ዝተልዓለ ደቂሶም ረኸቦም።
42022046	ንሱ ኸዓ  ስለምንታይ ትድቅሱ ናብ ፈተና ኸይትኣትዉ ተሢእኹም ጸልዩ  በሎም።
42022047	ኢየሱስ እዙይ እናበሎም እንተሎ እንሆ ብዙኃት ሰባት መጹ፤ ካብቶም ዓሠርተ ኽልተ ሓደ ዝኾነ ይሁዳ ድማ ይመርሖም ነበረ፤ ንኢየሱስውን ክስዕሞ ቐረበ።
42022048	ኢየሱስ ድማ  ይሁዳ! ንወዲ ሰብ ብምስዓምዶ ተትኅዞ ኣለኻ?  በሎ።
42022049	እቶም ምስኡ ዝነበሩ ኸዓ እቲ ዝኾነ ምስ ረአዩ  ጐይታ! ብሰይፊ ኽንወቕዖም ትፈቅድ ዲኻ?  በልዎ።
42022050	ሓደ ኻብኣቶም ድማ ንሓሽከር ሊቀ ካህናት ወቕዖ፤ የማነይቲ እዝኑውን ቈረጾ።
42022051	ኢየሱስ ግና  ኅደግ የኣክል  ኢሉ እዝኑ ዳህሲሱ ኣሕወዮ።
42022052	ኢየሱስ ነቶም ክኅዝዎ ዝመጹ ሊቃነ ካህናትን ኣሕሉቕ ሓለውቲ ቤተ መቕደስን ሽማግለታትን፦ ከም ከታሪዶ ኣስይፍትን ኣብትርትን ኂዝኩም መጺእኹምኒ?
42022053	ኲሉ መዓልቲ ኣብ ቤተ መቕደስ ምሳኻትኩም ነይረ፤ ኣእዳውኩምኳ ኣየልዓልኩምለይን፤ እዙይ ግና ጊዜኹምን ጊዜ ሥልጣን ገዛኢ ጸልማትን እዩ  በሎም።
42022054	ኂዞም ድማ ናብ ገዛ ሊቀ ካህናት ወሰድዎ፤ ጴጥሮስ ከዓ ርኅቕ ኢሉ ይስዕቦ ነበረ።
42022055	ኣብ ውሽጢ እቲ መካበብያ ሓዊ ኣንዲዶም ብሓንሳእ ተቐሚጦም ነበሩ። ጴጥሮስውን ኣብ መንጎኦም ተቐሚጡ ነበረ።
42022056	ሓንቲ ገረድ ኣብ ጥቓ እቲ ሓዊ ተቐሚጡ ምስ ረአየቶ ኣትኲራ ጠሚታ  እዙይውን ምስኡ ነይሩ እዩ  በለት።
42022057	ንሱ ግና  ኣቲ ሰበይቲ ኣነ ኣይፈልጦን እየ  ኢሉ ኸሓደ።
42022058	ድኅሪ ቑሩብ ጊዜ ኸዓ ኻልእ ምስ ረአዮ  ንስኻውን ካብኣቶም ኢኻ  በሎ። ጴጥሮስ ግና  ኣታ ሰብኣይ ኣይኮንኩን  በሎ።
42022059	ሓደ ሰዓት ኣቢሉ ምስ ኃለፈ ድማ ኻልእ ሰብ  እዙይ ገሊላዊ እዩ፤ ብርግጽውን ምስኡ ነይሩ እዩ  እናበለ ኣትሪሩ ተዛረበ።
42022060	ጴጥሮስ ግና  ኣታ ሰብኣይ ነዝ እትብሎ ዘለኻ ኣይፈልጦን እየ  በለ። እዙይ እናተዛረበ እንተሎ ሽዑ ደርሆ ነቀወ።
42022061	ጐይታ ኢየሱስ ድማ ግልጽ ኢሉ ንጴጥሮስ ጠመቶ። ጴጥሮስ ከዓ ነቲ  ሎሚ ደርሆ እንተይነቀወ ሠለስተ ሻዕ ኽትክሕደኒ ኢኻ  ዝበሎ ቓል ጐይታ ዘከረ።
42022062	ጴጥሮስ ድማ ናብ ደገ ወፂኡ መሪር ብኽያት በኸየ።
42022063	እቶም ንኢየሱስ ዝኃዝዎ ሰባት ድማ የላግጹሉን ይወቕዕዎን ነበሩ።
42022064	ገጹ ሸፊኖም ድማ ይጸፍዕዎ  እስኪ ተነበየልና መን እዩ ዝጸፍዐካ?  እናበሉ ይጥይቕዎ ነበሩ።
42022065	እናጸረፉ ኸዓ ብዙኅ ካልእ ነገራት በልዎ።
42022066	-
42022067	ምስ ወግሐ ዓበይቲ ሕዝብን ሊቃነ ካህናትን መምህራን ሕግን ተኣኪቦም ናብ መጋባእያ ወሰድዎ።  ንስኻ እቲ ክርስቶስ እንተ ዄንካስ እስኪ ንገረና  በልዎ። ንሱ ኸዓ  እንተነገርኩኹም ኣይተኣምኑንን፤
42022068	እንተ ጠየቕኩኹም ድማ ኣይትምልሱለይን ኣይትሰዱንንውን ኢኹም።
42022069	ካብ ሕዚ ግና ወዲ ሰብ ብየማን ኃይሊ እግዚኣብሔር ክቕመጥ እዩ  በሎም።
42022070	ኲሎም ከዓ  እምበኣር ንስኻ ወዲ እግዚኣብሔር ኢኻ?  በልዎ። ንሱ ድማ  ከምኡ ኸም ዝኾንኩስ ንስኻትኩምኳ ትብሉ ኣለኹም  በሎም።
42022071	ንሳቶም ከዓ  ባዕልትና ኻብ ኣፉ ኻብ ሰማዕናኸ ደጊም እንታይ ምስክር የድልየና?  በሉ።
42023001	ሽዑ ዂላቶም እቶም ኣብኡ ተኣኪቦም ዝነበሩ ተሢኦም ንኢየሱስ ናብ ጲላጦስ ወሰድዎ።
42023002	ንሳቶም ድማ  እዝ ሰብዙይ ንሕዝብና እንተስሕቶም ንቄሣር ግብሪ ኸይግብሩ እንትኽልክሎም ባዕሉውን ክርስቶስ ንጉሥ እየ› እናበለ ኽዛረቦም እንተሎ ረኺብናዮ  እናበሉ ክኸስዎ ጀመሩ።
42023003	ጲላጦስ ከዓ  ንስኻ ንጉሥ ኣይሁድ ዲኻ?  ኢሉ ጠየቖ  ኣነ ኸም ዝኾንኩ ንስኻ እኳ ትብል ኣለኻ  ኢሉ መለሰሉ።
42023004	ጲላጦስ ድማ ንሊቃነ ካህናትን ነቶም ሕዝብን  ኣብዝ ሰብኣይ እዙይ ሓንቲ በደል እኳ ኣይረኸብኩን  በሎም።
42023005	ንሳቶም ግና  ካብ ገሊላ ጀሚሩ ኽሳዕ ኣብዙይ ኣብ ኲሉ ይሁዳ እናመሃረ ንሕዝቢ የለዓዕል ኣሎ  እናበሉ ኣምሪሮም ተናገሩ።
42023006	ጲላጦስ ከዓ ገሊላ እንትብሉ ምስ ሰምዐ ገሊላዊ ምዃኑ ጠየቐ።
42023007	ካብ ግዝኣት ሄሮድስ ምዃኑ ምስ ፈለጠ ድማ ናብ ሄሮድስ ሰደዶ፤ ንሱ በታ ቕነ እቲኣ ኣብ ኢየሩሳሌም ነበረሞ።
42023008	ሄሮድስ ብዛዕባ ኢየሱስ ብዙኅ ይሰምዕ ነበረ፤ ካብ ነዊኅ እዋን ኂዙውን ክርእዮ ይደሊ ነበረ፤ ንሱ ዝገብሮ ተኣምራትውን ክርኢ ይምነ ነበረ እሞ ንኢየሱስ ምስ ረአዮ ኬርና ተሓጐሰ።
42023009	ብዙኅ ነገራትውን ጠየቖ፤ ንሱ ግና ሓንቲ ቓል እኳ ኣይመለሰሉን።
42023010	ሊቃነ ካህናትን መምህራን ሕግን ከዓ ደው ኢሎም ኣበርቲዖም ይኸስዎ ነበሩ።
42023011	ሄሮድስውን ድማ ምስ ሓሻኽሩ ኾይኑ ኣቃለሎን ኣላገጸሉን፤ ቀይሕ ክዳን ክብሪ ኸዲኑ ድማ መሊሱ ናብ ጲላጦስ ሰደዶ።
42023012	ጲላጦስን ሄሮድስን ቅድም እንትብል ጽልኢ ነይርዎምስ በታ መዓልቲ እቲኣ ተዓረቑ።
42023013	ጲላጦስ ግና ንሊቃነ ካህናትን ንሽማግለታትን ንሕዝብን ብሓባር ጸዊዑ ፦
42023014	 ነዝ ሰብ እዙይ ሕዝቢ የስሕት ኣሎ› ኢልኩም ናባይ ኣምጺእኹምዎ፤ እንተኾነ ኣብ ቅድሜኹም መርሚረዮስ ካብቲ ዘቕረብኩምዎ ኽሲ ኣብዝ ሰብ እዙይ ሓንቲ በደልኳ ኣይረኸብኩን።
42023015	ናብ ሄሮድስ ሰዲደዮ ነይረ፤ ሄሮድስ ድማ ናባና መሊሱ ሰዲድዎ። እንሆ ናብ ሞት ዘብጽሕ ሓደ ነገር እኳ ኣይገበረን።
42023016	ስለዙይ ገሪፈ ኽፈትሖ እየ  በሎም።
42023017	በብበዓል ሓደ እሱር ክፈትሐሎም ንቡር ነበረሞ።
42023018	እቶም ሕዝቢ ድማ ዂላቶም  ነዙይ ኣወግዶ ንበርባን ግና ፍትሐልና!  እናበሉ ሓቢሮም ጸርሑ።
42023019	በርባን ኣብ ከተማ ሁከት ብምልዕዓልን ሰብ ብምቕታልን ተኣሲሩ ዝነበረ እዩ።
42023020	ጲላጦስ ንኢየሱስ ክፈትሖ ደልዩ ደጊሙ ተዛረቦም።
42023021	ንሳቶም ግና  ስቐሎ! ስቐሎ!  እናበሉ ጸርሑ።
42023022	ጲላጦስ ከዓ ንሣልሳይ ጊዜ  እንታይ ክፉእ ገበረ? ናብ ሞት ዘብጽሕ ምኽንያት ኣይረኸብኩሉን፤ ስለዙይ ገሪፈ ኽፈትሖ እየ  በሎም።
42023023	ንሳቶም ግና ዓው ኢሎም ክስቀል ለመንዎ፤ ቃሎምን ቃል ሊቃነ ካህናትን ድማ በርትዐ።
42023024	ጲላጦስ ድማ ልመናኦም ክፍጸመሎም ፈረዶ።
42023025	ነቲ ሁከት ብምልዕዓልን ሰብ ብምቕታልን ተኣሲሩ ዝነበረ በርባን ከም ልመናኦም ፈትሐሎም፤ ንኢየሱስ ግና ኸም ድላዮም ክገብርዎ ኣኅሊፉ ሃቦ።
42023026	ንኢየሱስ ኂዞምዎ ክኸዱ እንተለዉ ኸዓ ንስምዖን ቀሬናዊ ካብ በረኻ ኽኣቱ እንተሎ ኃዝዎ፤ መስቀል ኣሰኪሞም ድማ ደድኅሪኡ ኸም ዝስዕብ ገበርዎ።
42023027	ብዙኅ ሕዝቢ ኸዓ ይስዕቦ ነበረ፤ ኣንስቲውን የልቅሳሉን ይበኽያሉን ነበራ።
42023028	ኢየሱስ ግና ናብኣተን ግልጽ ኢሉ  ኦ ኣዋልድ ኢየሩሳሌም! ምእንቲ ርእስኽንን ምእንቲ ደቅኽንን ደኣ ብኸያ እምበር ምእንታይስ ኣይትብከያ!
42023029	እተን መኻናትን ዘይወለዳ ማኅፀናትን ዘየጥበዋ ኣጥባትን ብፁዓት እየን፤ ዝብሉለን መዓልትታት ክመጻ እየንሞ።
42023030	በቲ ጊዜ እቱይ ንእምባታት ኣብ ልዕሌና ውደቑ፤ ንዀረብታታትውን ከውሉና! ምባል ክጅምሩ እዮም›።
42023031	ኣብ ርሑስ ኦም ከምዙይ ዝገበሩስ ኣብቲ ንቑጽ ድኣ ኸመይ ክኸውን እዩ! 
42023032	ንኽልተ ኸተርቲውን ምስኡ ኽሰቕልዎም ወሰድዎም።
42023033	ቀራንዮ ኣብ ዝበሃል ሥፍራ ምስ በጽሑ ኣብኡ ሰቐልዎ፤ ነቶም ክልተ ኸተርቲ ኸዓ ሓደ ብየማኑ ሓደ ብጸጋሙ ሰቐልዎም።
42023034	ኢየሱስ ድማ  ኦ ኣቦይ! ዝገብርዎ ኣይፈልጡን እዮም እሞ ይቕረ በለሎም፤  በለ። ንኽዳውንቱውን ዕፃ ኣውዲቖም ተኻፈልዎ።
42023035	እቲ ሕዝቢ ደው ኢሉ ይርኢ ነበረ፤ እቶም ሹመኛታት  ንኻልኦት ዘድኅን ንሱ ክርስቶስ ናይ እግዚኣብሔር ኅሩይ እንተኾይኑስ እስኪ ንባዕሉ የድኅን  እናበሉ የላግጹሉ ነበሩ።
42023036	-
42023037	እቶም ወታደራትውን የባጭውሉ ነበሩ፤ ናብኡ ቐሪቦም ድማ ንኽሰትዮ መጺጽ ሃብዎ።  ንስኻ ንጉሥ ኣይሁድ እንተዄንካ ርእስኻ ኣድኅን!  በልዎ።
42023038	ኣብ ልዕሊ ርእሱ ኸዓ  እዙይ ንጉሥ ኣይሁድ እዩ  ዝብል ጽሑፍ ነበረ።
42023039	ሓደ ኻብቶም ምስኡ ዝተሰቕሉ ኸተርቲ  ንስኻ ክርስቶስ እንተዄንካስ ንርእስኻን ንኣናን ኣድኅን  እናበለ ይሕጭጨሉ ነበረ።
42023040	እቲ ኻልኣዩ ግና  ኣታ ኣብዝ ኸምዙይ ዝበለ ፍርዲ እንተለኻ ንእግዚኣብሔርዶ ኣይትፈርኅን ኢኻ?
42023041	ንሕናስ ብሓቂ ብግብርና ዝግብአና ተፈዲና፤ እዙይ ግና ሓንቲ ኽፍኣት እኳ ኣይገበረን  ኢሉ ገሠጾ።
42023042	ንኢየሱስ ከዓ፦  ኦ ጐይታ! ብመንግሥትኻ ኽትመጽእ እንተለኻ ዘክረኒ!  በሎ
42023043	ኢየሱስ ድማ  ሎሚ ኣብ ገነት ምሳይ ከም እትኸውን እማን እብለካ ኣለኹ  በሎ።
42023044	ካብ ፍርቂ መዓልቲ ኽሳዕ ትሽዓተ ሰዓት ናይ መዓልቲ ኣብ ኲሉ ምድሪ ጸልማት ኮነ።
42023045	ፀሓይ ጸልመተት፤ መጋረጃ ቤተ መቕደስውን ኣብ ክልተ ተተርተረ።
42023046	ኢየሱስ ብዓብዪ ድምፂ  ኦ ኣቦይ! ንነፍሰይ ኣብ ኢድካ ኣማኅፅና ኣለኹ!  በለ። እዙይ ምስ በለ ነፍሱ ወፀት።
42023047	እቲ ሓለቓ ሚእቲ ግና እቲ ዝኾነ ምስ ረአየ  እዝ ሰብኣይ እዙይ ብሓቂ ጻድቕ እዩ ነይሩ  እናበለ ንእግዚኣብሔር ኣመስገነ።
42023048	እቶም ክርእዩ ዝተኣከቡ ሕዝቢ ድማ እቲ ዝኾነ ምስ ረአዩ ኣፍ ልቦም እናወቕዑ ነናብ ገዝኦም ተመለሱ።
42023049	እቶም ዝፈልጥዎ ዂሎምን እተን ካብ ገሊላ ጀሚረን ዝሰዓባኦ ኣንስትን ከዓ ብርኁቕ ደው ኢሎም ነዙይ ይጥምቱ ነበሩ።
42023050	እንሆ ዮሴፍ ዝስሙ አባል ባይቶ አይሁድ ሕያዋይን ጻድቕን ሰብ መጸ።
42023051	ዓዱ ድማ ኣርማትያስ ዝበሃል ከተማ ኣይሁድ ነበረ። ንሱ ንመንግሥቲ እግዚኣብሔር ዝጽበያ ድኣ ነበረ እምበር ኣብቲ ምኽሪ ኣይሁድን ግብሮምን ሕብረት ኣይነበሮን።
42023052	ንሱ ናብ ጲላጦስ ከይዱ ናይ ኢየሱስ ሥጋ ኽህቦ ለመኖ።
42023053	ኣውሪዱ ኸዓ ብሓድሽ ፃዕዳ ሓሪ ገነዞ፤ ሰብ ኣብ ዘይተቐበሮ ውቑር መቓብርውን ቀበሮ።
42023054	ሽዑ መዓልቲ ምድላው ድሮ ሰንበት ነበረ።
42023055	እተን ካብ ገሊላ ምስኡ ዝመጻ ኣንስቲ ድማ ስዒበን መቓብሩን እቲ ሥጋኡ ኸመይ ከም ዘንበሩዎን ረአያ።
42023056	ተመሊሰን ከዓ ሽቱን ቅብኣትን ኣዳለዋ፤ ግና ኸምቲ ትእዛዝ ሕጊ ሰንበት ስለ ዝኾነ ኣዕሪፈን ወዓላ።
42024001	በታ ቐዳመይቲ መዓልቲ ሰሙን እተን ኣንስቲ ነቲ ዘዳለዋኦ ሽቱ ኂዘን ኣንጊሀን ናብቲ መቓብር ከዳ።
42024002	እቲ እምኒ ኸዓ ኻብቲ መቓብር ተንከባሊሉ ረኸባኦ።
42024003	ኣብኡ ኣትየን ግና ናይ ጐይታ ኢየሱስ ሥጋ ኣይረኸባን።
42024004	ብዛዕባ እዙይ ክግረማ እንተለዋ ድማ እንሆ ዘንጸባርቕ ክዳውንቲ ዝተኸደኑ ኽልተ ሰባት ኣብ ጥቓአን ደው በሉ።
42024005	ፈሪኀን ገጸን ናብ ምድሪ ምሰድነና ንሳቶም ከዓ፦  ንምንታይ ድኣ ነቲ ሕያው ምስ ምውታት ትደልያኦ ኣለኽን?
42024006	-
42024007	ንሱስ ተሢኡ እዩ፤ ኣብዙይ የለን። ነቲ ኣብ ገሊላ እንተሎ  ወዲ ሰብ ኣብ ኢድ ኃጥኣን ክወሃብን ክስቀልን ብሣልሰይቲ መዓልትውን ክትሥእ ግድን እዩ› ኢሉ ዝነገረክን ዘክራ  በልወን።
42024008	ነቲ ቓሉ ኸዓ ዘከራኦ።
42024009	ካብቲ መቓብር ተመሊሰን ድማ ነዝ ዂሉ ነቶም ዓሠርተ ሓደን ነቶም ካልኦት ብጾቶምን ነገራኦም።
42024010	እተን እዙይ ንሓዋርያት ዝነገራ ድማ ማርያም መግደላዊትን ዮሃናን ማርያም እኖ ያዕቆብን እየን። ካልኦት ኣንስቲውን ምስኣተን ነበራ።
42024011	እዝ ዘረባ እዙይ ኣብ ቅድሚኦም ከም ሃተፍተፍ መሲሉ ስለ ዝተርአዮም ኣይኣመንወንን።
42024012	ጴጥሮስ ግና ተሢኡ ናብቲ መቓብር ጐየየ፤ ድንን ኢሉ እንተጠመተ ኸዓ እቲ መግነዝ በይኑ ተቐሚጡ ረአየ። በቲ ዝኾነ እናተገረመ ኸዓ ናብ ገዝኡ ተመለሰ።
42024013	እንሆ ኸዓ በታ መዓልቲ እቲኣ ኽልተ ኻብቶም ደቀ መዛሙርት ካብ ኢየሩሳሌም ዓሠርተ ሓደ ኪሎ ሜትር ናብ እትርኅቕ ኤማሁስ ናብ እትበሃል ዓዲ ይኸዱ ነበሩ።
42024014	ንሳቶም ድማ በቲ ዝኾነ ዂሉ ንስንሳቶም ይዘራረቡ ነበሩ።
42024015	ክዘራረቡን ሓሳብ ንሓሳብ ክለዋወጡን እንተለዉ ኸዓ ኢየሱስ ምስኣቶም ሕውስ ኢሉ ክኸይድ ጀመረ።
42024016	ከየለልይዎ ግና ኣዒንቶም ተኸሊለን ነበራ።
42024017	ንሱ ድማ  እዝ እናኸድኩም ንስንሳትኩም እትዛረብዎ ዘለኹም ነገር እንታይ እዩ?  ኢሉ ጠየቖም፤ ንሳቶም ከዓ ኃዚኖም ደው በሉ።
42024018	ሓደ ኻብኣቶም ስሙ ቀለዮጳ ዝበሃል  በዘን መዓልትታት እዚኣተን ነዝ ኣብ ኢየሩሳሌም ዝኾነ ነገር ዘይትፈልጥስ ንስኻ በይንኻዶ ጋሻ ኢኻ?  ኢሉ መለሰሉ።
42024019	ንሱ ኸዓ  እንታይ እዩ?  በሎም ንሳቶምውን ከምዙይ ኢሎም መለሱሉ፦  ብዛዕባ ናይ ናዝሬት ኢየሱስ እዩ፤ ንሱ ኣብ ቅድሚ እግዚኣብሔርን ኣብ ቅድሚ ዂሉ ሕዝብን ብግብርን ብቓልን ብርቱዕ ነቢይ ነበረ።
42024020	ንእኡ ሊቃነ ካህናትን ሹመኛታትን ናብ ናይ ሞት ፍርዲ ኣኅሊፎም ከም ዝሃብዎን ከም ዝሰቐልዎን
42024021	ንሕና ግና ንእስራኤል ዘድኅን ንሱ እዩ ኢልና ተስፋ ንገብር ነይርና ምስ እዝ ዂሉ ኸዓ እዙይ ካብ ዝኸውን ሎሚ ሣልሳይ መዓልቲ እዩ።
42024022	ካባና ናብ መቓብር ገስጊሰን ከይደን ዝነበራ ኣንስቲ ግና ዘገርም ነገር ነገራና።
42024023	ሥጋኡ ምስ ሰኣና ሕያው ምዃኑ ዝነገርወን ራእይ መላእኽቲ ኸም ዝረአያ መጺአን ነገራና።
42024024	ካባናውን ገሊኣቶም ሰባት ናብ መቓብር ምስ ከዱ ከምቲ እተን ኣንስቲ ዝበላኦ ኾይኑ ረኸብዎ፤ ንእኡ ግና ኣይረአዮዎን። 
42024025	ንሱ ድማ  ኣቱም ነቢያት እተዛረብዎ ዂሉ ንምእማን ልቦም ዝደንጐየ! ኣቱም ዘይተስተውዕሉ!
42024026	ክርስቶስ ነዝ መከራ እዙይ ክቕበል እሞ ናብ ክብሩ ኽኣቱ ግድንዶ ኣይኮነን?  በሎም።
42024027	ነቲ ብዛዕብኡ ኣብ ኲሉ መጻሕፍቲ ዘሎ ካብ ሙሴን ኲሎም ነቢያትን እናጠቐሰ ኽገልጸሎም ጀመረ።
42024028	ናብታ ዝኸዱዋ ዝነበሩ ዓዲ ምስ ቀረቡ ኸዓ ኃሊፉ ዝኸይድ መሰለ።
42024029	ንሳቶም ግና  መስዩ እዩ፤ ፀሓይውን ዓሪባ እያ እሞ ምሳና ኅደር  ኢሎም ኣጥቢቖም ለመንዎ፤ ንሱ ኸዓ ምስኣቶም ክኃድር ኣተወ።
42024030	ኣብ ማእዲ ምስኣቶም ምስ ተቐመጠ ድማ እንጀራ ኣልዒሉ ባሪኹ ቖሪሱ ሃቦም።
42024031	ሽዑ ኣዒንቶም ተኸፍታ እሞ ኣለለይዎ፤ ንሱ ግና ኻብኣቶም ተሠወረ።
42024032	ንስንሳቶም ከዓ  እቲ ኣብ መንገዲ ኽዛረበናን እተን መጻሕፍቲ እናጠቐሰ ኽገልጸልናን እንተሎዶ ግዳ ልብና ይነደና ኣይነበረን?  ተባሃሃሉ።
42024033	በታ ሰዓት እቲኣ ተልዒሎም ናብ ኢየሩሳሌም ተመለሱ፤ ነቶም ዓሠርተ ሓደ ደቀ መዛሙርቱን ነቶም ምስኣቶም ዝነበሩን ተኣኪቦም ረኸብዎም።
42024034	 ብሓቂ ጐይታ ተሢኡ እዩ! ንስምዖንውን ተርእዩዎ እዩ!  ይብሉ ነበሩ።
42024035	እቶም ክልተ ድማ እቲ ኣብ መንገዲ ዝኾነን እንጀራ ኽቖርስ እንተሎ ኸመይ ኢሎም ከም ዘለለይዎን ነገርዎም።
42024036	እዙይ ክዘራረቡ እንተለዉ ኸዓ ኢየሱስ ባዕሉ ኣብ ማእኸሎም ደው ኢሉ  ሰላም ንኣኻትኩም ይኹን  በሎም።
42024037	ንሳቶም መንፈስ ዝረአዩ መሲልዎም ደንገፁ።
42024038	ኢየሱስ ከዓ ኸምዙይ በሎም፦  እንታይ ኮይንኩም ኢኹም እትድንግፁ? ከምዙይ ዝበለ ሓሳብከ ስለምንታይ ኣብ ልብኹም ይለዓል?
42024039	ኣነ ባዕለይ ምዃነይ ኣእዳወይን ኣእጋረይን ረአዩ፤ ከምዝ ኣባይ እትርእይዎ ዘለኹም መንፈስ ሥጋን ዓፅምን የብሉን እሞ ዳህሲስኩም ርአዩኒ  በሎም።
42024040	እዙይ ኢሉ ኣእዳዉን ኣእጋሩን ኣርኣዮም።
42024041	ንሳቶም ድማ ካብ ታሕጓስ ዝተልዓለ ምእማን ስኢኖም እናተገረሙ እንተለዉ  ዝኾነ ዝብላዕዶ ኣለኩም?  በሎም።
42024042	ንሳቶም ድማ ጥቡስ ዓሣን ወለላ መዓርን ሃብዎ።
42024043	ተቐቢሉ ኸዓ ኣብ ቅድሚኦም በልዐ።
42024044	ንሱ ድማ  እዙይ እቲ ምሳኻትኩም እንተለኹ ኣብ ሕጊ ሙሴን ነቢያትን መዝሙርን ብዛዕባይ ዝተጽሓፈ ኽፍጸም ግድን እዩ ኢለ ነጊረኩም ዝነበርኩ ቓለይ እዩ  በሎም።
42024045	ሽዑ ነተን መጻሕፍቲ ኸስተውዕልወን ኣእምሮኦም ከፈተሎም።
42024046	ኣስዒቡ ድማ  ክርስቶስ መከራ ኸም ዝቕበል ብሣልሰይቲ መዓልትውን ካብ ሞት ከምዝትሥእ
42024047	ብስሙ ኸዓ ንስሓን ኅድገት ኅጢኣትን ካብ ኢየሩሳሌም ጀሚሩ ኣብ ኲሎም ኣሕዛብ ከም ዝስበኽ ተጽሒፉ እዩ።
42024048	 ናይዚ ነገራትዙይ መሰኻኽርውን ንስኻትኩም ኢኹም። 
42024049	 እንሆ ኣነ ተስፋ ኣቦይ ክሰደልኩም እየ፤ ንስኻትኩም ግና ኻብ ላዕሊ ኃይሊ ኽሳዕ እትለብሱ ኣብ ኢየሩሳሌም ጽንሑ  በሎም።
42024050	ሽዑ ኢየሱስ ንወፃኢ ኽሳዕ ቢታንያ ወሰዶም፤ ኢዱ ኣልዒሉውን ባረኾም።
42024051	ክባርኾም እንተሎ ኸዓ ኻብኣቶም ተፈለየ፤ ናብ ሰማይውን ዓረገ።
42024052	ንሳቶም ድማ ሰገዱሉ፤ ብብዙኅ ሓጐስውን ናብ ኢየሩሳሌም ተመለሱ።
42024053	ኹልሻዕውን ኣብ ቤተ መቕደስ ንእግዚኣብሔር የመስግኑ ነበሩ።
43001001	ቃል ብመጀመርታ ነበረ፤ እቲ ቓል ድማ ኣብ እግዚኣብሔር ነበረ፤ እቲ ቓልውን እግዚኣብሔር ነበረ።
43001002	ንሱ ብመጀመርታ ኣብ እግዚኣብሔር ነበረ።
43001003	ብእኡ ዂሉ ተፈጥረ፤ ካብቲ ዂሉ ዝተፈጥረ ድማ ብዘይ ብእኡ ሓደኳ ዝተፈጥረ የለን።
43001004	ሕይወት ኣብኡ ነበረት፤ እታ ሕይወት ከዓ ብርሃን ሰብ ነበረት።
43001005	ብርሃንውን ኣብ ጸልማት የብርህ፤ ጸልማት ከዓ ኣይሰዓሮን።
43001006	ብእግዚኣብሔር ዝተልኣኸ ዮሓንስ ዝስሙ ሓደ ሰብ ነበረ።
43001007	ንሱ ምስክር ኮይኑ ዂሎም ብብርሃን ምእንቲ ኽኣምኑ ብዛዕባ ብርሃን ክምስክር መጸ።
43001008	ብዛዕባ ብርሃን ደኣ ኽምስክር መጸ እምበር ንሱስ ብርሃን ኣይነበረን።
43001009	እቲ ንዂሉ ሰብ ዘብርህ ሓቀኛ ብርሃን ግና እቲ ናብ ዓለም ዝመጸ እዩ።
43001010	ኣብ ዓለምውን ነበረ፤ ዓለም ከዓ ብእኡ ተፈጥረ፤ ዓለም ግና ኣይፈለጦን።
43001011	ናብቶም ናቱ መጸ፤ እቶም ናቱ ግና ኣይተቐበልዎን።
43001012	ነቶም ዝተቐበልዎን ብስሙ ንዝኣመኑን ኲሎም ግና ውሉድ እግዚኣብሔር ክኾኑ ሥልጣን ሃቦም።
43001013	ንሳቶም ከዓ ኻብ እግዚኣብሔር ዝተወለዱ እምበር ካብ ደም ወይ ካብ ፍትወት ሥጋ ወይ ካብ ድልየት ሰብኣይ ዘይተወልዱ እዮም።
43001014	እቲ ቓል ሥጋ ኾነ፤ ጸጋን ሓቅን መሊእዎ ኸዓ ኣባና ኃደረ፤ ከምቲ ነቦኡ ሓደ ዝኾነ ውሉድ ዝረኽቦ ኽብሪ ኽብሩ ረአና።
43001015	ዮሓንስ ብዛዕባኡ  እቲ ብድኅረይ ዝመጽእ ቅድመይ ስለ ዝነበረ ንሱ ኻባይ የዓቢ እዩ ዝበልኩኹም እዙይ እዩ እናበለ ዓው ኢሉ መስከረ።
43001016	ንሕና ዂላትና ኻብ ምልኣቱ ጸጋ ኣብ ልዕሊ ጸጋ ተቐበልና።
43001017	ሕጊ ብሙሴ ተውሃበ፤ ጸጋን ሓቅን ግና ብኢየሱስ ክርስቶስ መጸ።
43001018	ንእግዚኣብሔርስ ዝረአዮ ሓደኳ የለን፤ እቲ ኣብ ሕቝፊ ኣቦኡ ዘሎ ሓደ ወዱ ደኣ ገለጾ እምበር።
43001019	ኣይሁድ  ንስኻ መን ኢኻ? ኢሎም ክጥይቕዎ ካብ ኢየሩሳሌም ካህናትን ሌዋውያንን ናብኡ ምስለኣዂሉ ናይ ዮሓንስ ምስክርነት እዙይ እዩ፦
43001020	 ኣነስ ክርስቶስ ኣይኮንኩን! ኢሉ መስከረ እምበር ኣይከሓደን።
43001021	ንሳቶም ድማ  መን ደኣ ኢኻ? ኤልያስ ዲኻ? ኢሎም ጠየቕዎ። ንሱ ኸዓ  ኣይኮንኩን! በለ።  እቲ ነቢይ ዲኻ? ንሱ ኸዓ  ኣይኮንኩን! ኢሉ መለሰሎም።
43001022	ሽዑ ንሳቶም  መን ደኣ ኢኻ? ነቶም ዝለኣኹና መልሲ ምእንቲ ኽንህቦምስ ብዛዕባኻ መን እየ ትብል? በልዎ።
43001023	ዮሓንስ ከዓ  ኣነስ ከምቲ ነቢይ ኢሳይያስ፦ መንገዲ እግዚኣብሔር ኣቕንዑ !› እናበለ ኣብ ምድረ በዳ ዝእውጅ ድምፂ እየ፤ በሎም።
43001024	እቶም ልኡኻት ካብ ወገን ፈሪሳውያን ነበሩ።
43001025	ንሳቶም ከዓ  እምብኣር ክርስቶስ ወይ ኤልያስ ወይ ነቢይ እንድኅር ዘይኮይንካ ደኣ ንምንታይ ተጥምቕ ኣለኻ? ኢሎም ጠየቕዎ።
43001026	ዮሓንስ ድማ  ኣነ ብማይ አጥምቕ ኣለኹ፤ ግና ንስኻትኩም ዘይትፈልጥዎ ኣብ ማእኸልኩም ደው ኢሉ ኣሎ።
43001027	እቲ ቕድመይ ዝነበረ ብድኅረይ ዝመጽእ ኣነ መእሰሪ ኣሣእኑ ንምፍታሕ እኳ ዘይበቅዕ ንሱ እዩ፤ ኢሉ መለሰሎም።
43001028	እዙይ ኣብቲ ዮሓንስ ዘጥምቐሉ ዝነበረ ኣብ ቢታንያ ኣብ ማዕዶ ዮርዳኖስ ኮነ።
43001029	ንጽባሒቱ ዮሓንስ ንኢየሱስ ናብኡ ኽመጽእ እንተሎ ምስ ረአዮ  ኃጢኣት ዓለም ዘርሕቕ ናይ እግዚኣብሔር በጊዕ እንሆ! በለ።
43001030	 እቲ ኣነ ብዛዕባኡ እቲ ብድኅረይ ዝመጽእ ቅድመይ ስለ ዝነበረ ንሱ ኻባይ የመና የዓብየኒ እዩ› ዝበልኩኹም እዙይ እዩ!
43001031	ኣነ ኣይፈለጥክዎን፤ ንሱ ግና ንእስራኤል ምእንቲ ኽግለጽ ኣነ ብማይ እናኣጥመቕኩ መጻእኹ።
43001032	ዮሓንስ ድማ ኸምዙይ ኢሉ መስከረ፦  መንፈስ ቅዱስ ካብ ሰማይ ከም ርግቢ ኽወርድ እንተሎ ረአኹ፤ ኣብ ልዕሊኡውን ተቐመጠ።
43001033	እቲ ብማይ ከጥምቕ ዝለኣኸኒ መንፈስ ቅዱስ ወሪዱ ኣብ ልዕሊኡ ኽቕመጥ እንተሎ እትርእዮ ንሱ እዩ ብመንፈስ ቅዱስ ዘጥምቕ› ኢሉኒ ድኣ እምበር ኣነስ ኣይፈለጥክዎን።
43001034	ኣነ ባዕለይ ከዓ ረአኹ፤ ንሱ ወዲ እግዚኣብሔር ምዃኑ ድማ መስከርኩ።
43001035	ንጽባሒቱ ድማ ዮሓንስ ምስ ክልተ ደቀ መዛሙርቱ ደው ኢሉ ነበረ።
43001036	ንኢየሱስ ክኃልፍ እንተሎ ምስ ረአዮ  ናይ እግዚኣብሔር በጊዕ እንሆ! በለ።
43001037	እቶም ደቀ መዛሙርት ዮሓንስ ከዓ እዙይ እንትብል ሰሚዖም ንኢየሱስ ተኸተልዎ።
43001038	ኢየሱስ ከዓ ግልጽ ኢሉ ኽስዕብዎ እንተለዉ ርእዩ  እንታይ ትደልዩ ኣለኹም? በሎም። ንሳቶም ድማ  ረቢ! ትርጕሙ  መምህር ማለት እዩ  ኣበይ ትነብር? በልዎ።
43001039	ንሱ ኸዓ  ንዑ ርአዩ! በሎም። መጺኦም ድማ ኣበይ ከም ዝነብር ረአዩ፤ በታ ዕለት እቲኣውን ምስኡ ወዓሉ፤ ጊዜኡውን ዓሠርተ ሰዓት ኣቢሉ ነበረ።
43001040	ካብቶም ዮሓንስ ዝበሎ ሰሚዖም ንኢየሱስ ዝሰዓብዎ ኽልተ እቲ ሓደ እንድርያስ ኃው ስምዖን ጴጥሮስ ነበረ።
43001041	ንሱ ቕድም ንኃዉ ስምዖን ረኸቦ እሞ  ንመሢሕ ረኺብናዮ በሎ። ትርጕሙ ኸዓ  ክርስቶስ ማለት እዩ።
43001042	ናብ ኢየሱስውን ወሰዶ፤ ኢየሱስ ከዓ ናብኡ እናጠመተ  ንስኻ ስምዖን ወዲ ዮና ኢኻ፤ ንስኻ ኬፋ ኽትብሃል ኢኻ በሎ። ትርጕሙ  ጴጥሮስ ማለት እዩ።
43001043	ንጽባሒቱ ኢየሱስ ናብ ገሊላ ክኸይድ ደለየ፤ ንፊልጶስ ከዓ ረኸቦ እሞ  ተኸተለኒ በሎ።
43001044	ፊልጶስ ከዓ ካብ ቤተ ሳይዳ ወዲ ዓዳቶም ንእንድርያስን ንጴጥሮስን ነበረ።
43001045	ፊልጶስ ንናትናኤል ረኸቦ እሞ  እቲ ሙሴ ኣብ ሕጊ ነቢያትውን ብዛዕባኡ ዝጸሓፉሉ ንኢየሱስ ወዲ ዮሴፍ በዓል ናዝሬት ረኺብናዮ፤ በሎ።
43001046	ናትናኤል ድማ  ካብ ናዝሬትዶ ሠናይ ክርከብ ይከኣል እዩ? በሎ። ፊልጶስውን  ነዓ ረአ! በሎ።
43001047	ኢየሱስ ንናትናኤል ናብኡ ኽመጽእ እንተሎ ምስ ረአዮ፤ ብዛዕባኡ  እንሆ! ኽፍኣት ዘይብሉ ናይ ሓቂ እስራኤላዊ! በለ።
43001048	ናትናኤል ድማ  ኣበይ ትፈልጠኒ? በሎ። ኢየሱስ ከዓ  ፊልጶስ እንተይጸውዐካ ኣብ ትሕቲ ኦም በለስ እንተለኻ ርእየካ ኢሉ መለሰሉ።
43001049	ናትናኤል ድማ  መምህር! ንስኻ ወዲ እግዚኣብሔር ኢኻ፤ ንስኻ ንጉሥ እስራኤል ኢኻ፤ ኢሉ መለሰሉ።
43001050	ኢየሱስ ድማ  ኣብ ትሕቲ በለስ ርእየካ ስለ ዝበልኩኻዶ ኣሚንካ? ገና ኻብዙይ ዝዓቢ ኽትርኢ ኢኻ፤ ኢሉ መለሰሉ።
43001051	ኣስዒቡ ኸዓ  ካብ ሕዚ ሰማይ ተኸፊቱ መላእኽቲ እግዚኣብሔርውን ኣብ ልዕሊ ወዲ ሰብ ክድይቡን ክወርዱን ከም እትርእዩ እማን እማን እብለኩም ኣለኹ፤ በሎ።
43002001	ኣብ ሣልሳይ መዓልቲ ኸዓ ኣብ ኣውራጃ ገሊላ እትርከብ ኣብ ቃና መርዓ ነበረ። እኖ ኢየሱስውን ኣብኡ ነበረት።
43002002	ኢየሱስ ድማ ምስ ደቀ መዛሙርቱ ናብቲ መርዓ ተዓዲሙ ነበረ።
43002003	ወይኒ ምስ ተወድኦም እኖ ኢየሱስ ወይኒኮ ተወዲእዎም እዩ! በለቶ።
43002004	ኢየሱስ ድማ ኣቲ ሰበይቲ ምሳኺ እንታይ ኣለኒ? ጊዜይ እኮ ገና ኣይበጽሐን በላ።
43002005	እኖኡ ኸዓ ነቶም መሰለፍቲ ንሱ ዝብለኩም ኲሉ ግበሩ! በለቶም።
43002006	ኣብኡ ኣይሁድ ከምቲ ሥርዓቶም ዝነጽሁለን ከክልተ ወይ ሠለስተ ዝንግሪር ዝኅዛ ሽዱሽተ ኣጋንእ እምኒ ተቐሚጠን ነበራ።
43002007	ኢየሱስ ነቶም መሰለፍቲ ነዘን ኣጋንእ ማይ ምልእወን! በሎም፤ ንሳቶም ከዓ ኽሳዕ ኣፈን መልእወን።
43002008	ሽዑ ሕዚ ቐዲሕኹም ነቲ ኣቦ ዳስ ውሰዱሉ በሎም። ንሳቶም ድማ ወሲዶም ሃብዎ።
43002009	እቲ ኣቦ ዳስ ግና ነቲ ናብ ወይኒ ዝተለወጠ ማይ ምስ ጠዓሞ ካበይ ከም ዝመጸውን ኣይፈለጠን፤ እቶም ማይ ዝመልኡ መሰለፍቲ ግና ይፈልጡ ነበሩ። እቲ ኣቦ ዳስ ነቲ መርዓዊ ጸዊዑ ፦
43002010	ኲሉ ሰብ ኣቐዲሙ ጥዑ ም ወይኒ የስቲ፤ ብዙኅ ምስ ሰተዩ ኸዓ እቲ ዝተሓተ የቕርብ። ንስኻ ግና ነቲ ጥዑ ም ወይኒ ኽሳዕ ሕዚ ኣጽኒሕኻዮ በሎ።
43002011	ኢየሱስ ነዝ ናይ መጀመርታ ተኣምራት እዙይ ኣብ ኣውራጃ ገሊላ እትርከብ ኣብ ቃና ገበረ። ክብሩ ድማ ገለጸ፤ ደቀ መዛሙርቱውን ብእኡ ኣመኑ።
43002012	ድኅርዙይ ንሱ ምስ እኖኡን ኣኅዋቱን ደቀ መዛሙርቱን ናብ ቅፍርናሆም ወሪዶምኣብኡ ቑሩብ መዓልቲ ተቐመጡ።
43002013	ፋሲካ ኣይሁድ ቀሪቡ ነበረሞ ኢየሱስ ናብ ኢየሩሳሌም ደየበ።
43002014	ኣብ ቤተ መቕደስ ከዓኣብዑ ርን ኣባጊዕን ርግብታት ዝሸጡንመሽረፍቲ ገንዘብን ተቐሚጦም ረኸበ።
43002015	ካብ ገመድ ጭጕራፍ ተኒጉ ምስተን ኣባጊዕን ኣብዑ ርን ንኹሎም ካብ ቤተ መቕደስ ኣውፅኦም፤ ንገንዘብ እቶም መሽረፍቲውን በተኖ፤ ነቲ ጠረጴዛውን ገምጠሎ።
43002016	ነቶም ሸየጥቲ ርግብታት ድማ ነዙይ ካብዙይ ኣልዕልዎ! ንቤት ኣቦይ ቤት ንግዲ ኣይትግበርዎ! በሎም።
43002017	ደቀ መዛሙርቱ ኸዓ ቕንኣት ቤትካ በልዐኒ ዝብል ጽሑፍ ከም ዘሎ ዘከሩ።
43002018	ሽዑ ኣይሁድ ነዙይ ክትገብር ሥልጣን ከም ዘለካ እንታይ ምልክት ተርእየና? ኢሎም ጠየቕዎ።
43002019	ኢየሱስ ድማነዝ ቤተ መቕደስ እዙይ ኣፍርስዎ፤ ኣነ ኸዓ ብሠለስተ መዓልቲ ኸልዕሎ እየ ኢሉ መለሰሎም።
43002020	እቶም ኣይሁድ ድማ  እዝ ቤተ መቕደስ እዙይ በርብዓን ሽዱሽተን ዓመት እዩ ዝተሓንጸ፤ ንስኻዶ ብሠለስተ መዓልቲ ኽተልዕሎ ኢኻ? በልዎ።
43002021	ንሱ ግና ብዛዕባ ቤተ መቕደስ ሰብነቱ እዩ ዝተዛረበ።
43002022	ካብ ምዉታን ምስ ተሥአ ደቀ መዛሙርቱ ስለዙይ ከም ዝበሎም ዘከሩ፤ በቲ ቓል መጽሓፍን በቲ ኢየሱስ ዝተዛረቦን ድማ ኣመኑ።
43002023	ነቲ ኢየሱስ ብበዓል ፋሲካ ኣብ ኢየሩሳሌም እንተሎ ዝገበሮ ተኣምራት ምስ ረአዩ ብዙኃት ሰባት ብእኡ ኣመኑ።
43002024	ኢየሱስ ግና ንዂሎም ይፈልጦም ነበረ እሞ ኣይኣመኖምን።
43002025	ነቲ ዂሉ ኣብ ልቢ ሰብ ዘሎ ባዕሉ ስለ ዝፈልጥ ከዓ ሓደኳ ብዛዕባ ሰብ ክነግሮ ኣይደልን ነበረ።
43003001	ሓደ ኻብቶም ኣሕሉቕ ኣይሁድ ዝኾነ ኒቆዲሞስ ዝስሙ ፈሪሳዊ ነበረ።
43003002	ንሱ ብለይቲ ናብ ኢየሱስ መጺኡ  መምህር! ብዘይ እቲ እግዚኣብሔር ምስኡ ዝኾነ ሰብ ነዝ ንስኻ እትገብሮ ዘለኻ ተኣምራት ክገብሮ ዝኽእል ሓደኳ የለን እሞ ንስኻ ኻብ እግዚኣብሔር ዝመጻእኻ መምህር ምዃንካ ንፈልጥ ኢና፤ በሎ።
43003003	ኢየሱስ ድማ  ሰብ ካልኣይ ጊዜ እንተ ዘይተወሊዱ ንመንግሥቲ እግዚኣብሔር ክርእያ ኸቶ ኸም ዘይኽእል እማን እማን እብለካ ኣለኹ፤ ኢሉ መለሰሉ።
43003004	ኒቆዲሞስ ከዓ  ሰብከ ምስ ዓበየ ኸመይ ኢሉ ካልኣይ ክውለድ ይኽእል? መሊሱ ናብ ማኅፀን እኖኡ ኣትዩስ ክውለድዶ ይኽእል እዩ? በሎ።
43003005	ኢየሱስ ድማ ኸምዙይ ኢሉ መለሰ፦  እማን እማን እብለካ ኣለኹ፤ ሰብ ካብ ማይን ካብ መንፈስ ቅዱስን እንተ ዘይተወሊዱ ናብ መንግሥቲ እግዚኣብሔር ክኣቱ ዝኽእል ከቶ የለን።
43003006	እቲ ኻብ ሥጋ ዝተወልደ ሥጋ እዩ፤ እቲ ኻብ መንፈስ ዝተወልደ ኸዓ መንፈስ እዩ።
43003007	ካልኣይ ክትውለዱ ግድን እዩ ስለ ዝበልኩኻ ኣይትገረም።
43003008	ንፋስ ናብ ዝደለዮ ይነፍስ፤ ድምፁ ኸዓ ትሰምዕ፤ ካበይ ከም ዝመጽእ ናበይውን ከም ዝኸይድ ግና ኣይትፈልጥን ኢኻ፤ እቲ ኻብ መንፈስ ቅዱስ ዝተወልደ ዂሉ ድማ ከምኡ እዩ፤ ኢሉ መለሰሉ።
43003009	ኒቆዲሞስ ከዓ  እዙይ ደኣ ኸመይ ኢሉ ክኸውን ይኽእል? ኢሉ ጠየቖ።
43003010	ኢየሱስ ድማ መሊሱ ኸምዙይ በሎ፦  ንስኻ መምህር እስራኤል እንትትከውን ከመይ እዝ ነገር እዙይ ዘይትፈልጥ?
43003011	እማን እማን እብለካ ኣለኹ፤ እንፈልጦ ንዛረብ፤ ዝረአናዮውን ንምስክር፤ ምስክርነትና ግና ኣይትቕበልዎን ኢኹም።
43003012	ናይ ምድሪ ነገር ነጊረኩም እኳ ዘይትኣምኑስ ናይ ሰማይ ነገር እንተ ነገርኩኹም ግዳ ኸመይ ጌርኩም ክትኣምኑ?
43003013	ብዘይ እቲ ኻብ ሰማይ ዝወረደ ወዲ ሰብ ናብ ሰማይ ዝደየበ ሓደኳ የለን።
43003014	-
43003015	ብእኡ ዝኣምን ኲሉ ናይ ዘለዓለም ሕይወት ምእንቲ ኽረክብ እምበር ከይጠፍእስ ከምቲ ሙሴ ኣብ በረኻ ንተመን ዝሰቐሎ፤ ወዲ ሰብ ድማ ኸምኡ ኽስቀል ኣለዎ።
43003016	 በቲ ሓደ ወዱ ዝኣመነ ዂሉ ናይ ዘለዓለም ሕይወት ምእንቲ ኽረክብ እምበር ከይጠፍእስ እግዚኣብሔር ንወዱ ቤዛ ኽሳዕ ዝህብ ክንድዙይ ንዓለም ኣፍቀሮ።
43003017	እግዚኣብሔር ንወዱ ናብ ዓለም ዝለኣኾ ዓለም ብእኡ ምእንቲ ኽድኅን እምበር ንዓለም ክፈርድ ኢሉ ኣይኮነን።
43003018	እቲ ብእኡ ዝኣምን ኣይፍረዶን እዩ፤ እቲ ብእኡ ዘየኣምን ግና ብሓደ ወዲ እግዚኣብሔር ስለ ዘይኣመነ ድሮ ተፈሪድዎ ኣሎ።
43003019	እቲ ፍርዲ ኸዓ እዙይ እዩ፦ ብርሃን ናብ ዓለም መጸ፤ ደቂ ሰብ ግና ግብሮም ክፉእ ስለ ዝኾነ ካብ ብርሃን ጸልማት ፈተዉ።
43003020	እቲ ኽፉእ ዝገብር ኲሉ ግብሩ ምእንቲ ኸይግለጽ ብርሃን ይጸልእ እምበር ናብ ብርሃን ኣይመጽእን እዩሞ።
43003021	እቲ ሓቂ ዝገብር ግና ከም ትእዛዝ እግዚኣብሔር ስለ ዝገበረ ግብሩ ምእንቲ ኽግለጽ ናብ ብርሃን እዩ ዝመጽእ።
43003022	ድኅርዙይ ኢየሱስ ምስ ደቀ መዛሙርቱ ናብ ምድሪ ይሁዳ ኸደ፤ ኣብኡ ኸዓ እናጥመቐ ምስኣቶም ቀነየ።
43003023	ኣብ ሄኖን ጥቓ ሳሌም ብዙኅ ማይ ስለ ዝነበረ ዮሓንስ ኣብኡ የጥምቕ ነበረ። ብዙኃት ሰባት ከዓ እናመጹ ብእኡ ይጥመቑ ነበሩ።
43003024	ዮሓንስ ገና ናብ ቤት ማእሰርቲ ኣይኣተወን ነበረሞ፤
43003025	ሽዑ ኣብ መንጎ ደቀ መዛሙርት ዮሓንስን ኣይሁድን ብዛዕባ ሥርዓት ምንጻህ ክርክር ተልዓለ።
43003026	ናብ ዮሓንስ መጺኦም ከዓ  መምህር! እቲ ኣብ ማዕዶ ዮርዳኖስ ምሳኻ ዝነበረ ንስኻውን ዝመስከርካሉ እንሆ ንሱ የጥምቕ ኣሎ፤ ኲሎም ከዓ ናብኡ ይኸዱ ኣለዉ በልዎ።
43003027	ዮሓንስ ድማ ኸምዙይ ኢሉ መለሰ፦  ሰብ ካብ እግዚኣብሔር እንተ ዘይተውሂብዎስ ሓንቲ እኳ ኽቕበል ኣይኽእልን እዩ።
43003028	ኣነ ቐቅድሚኡ ዝተልኣኽኩ ደኣ እምበር ክርስቶስ ኣይኮንኩን› ከም ዝበልኩ ንስኻትኩም ባዕልኻትኩም መሰኻኽረይ ኢኹም።
43003029	እቲ መርዓት ዘላቶ ንሱ መርዓዊ እዩ። እቲ ደው ኢሉ ንእኡ ዝሰምዖ ዓርኪ መርዓዊ ግና ብድምፂ መርዓዊ የመና ይሕጐስ። ደጊም ሓጐሰይ እንሆ ምሉእ ኾይኑለይ።
43003030	ንሱ ኽልዕል ኣነ ኽትሕት ይግባእ።
43003031	እቲ ኻብ ላዕሊ ዝመጽእ ንሱ ልዕሊ ዂሉ እዩ፤ እቲ ኻብ ምድሪ ዝኾነ ኸዓ ምድራዊ እዩ፤ ናይ ምድሪውን ይዛረብ፤ እቲ ኻብ ሰማይ ዝመጽእ ግና ንሱ ልዕሊ ዂሉ እዩ።
43003032	ነቲ ምስክሩ ደኣ ዝቕበሎ የለን እምበር ንሱስ ነቲ ዝረአዮን ዝሰምዖን እዩ ዝምስክር።
43003033	እቲ ንምስክርነቱ ዝተቐበለ ግና እግዚኣብሔር ሓቀኛ ከም ዝኾነ የረጋግጽ።
43003034	እግዚኣብሔር መንፈሱ ሰፊሩ ኣይህብን እዩ እሞ እቲ እግዚኣብሔር ዝለኣኾ ንሱ ቓል እግዚኣብሔር እዩ ዝነግር።
43003035	ኣብ ንወልድ የፍቅሮ እዩ፤ ኲሉ ነገር ከዓ ኣብ ኢዱ ሃቦ።
43003036	እቲ ብወልድ ዝኣምን ናይ ዘለዓለም ሕይወት ኣለዎ፤ እቲ ብወልድ ዘይኣምን ግና ቝጥዓ እግዚኣብሔር ደኣ ኣብኡ ይነብር እምበር ንናይ ዘለዓለም ሕይወት ኣይርእያን እዩ።
43004001	ጐይታ ኢየሱስ ካብ ናይ ዮሓንስ ዝበዝኁ ደቀ መዛሙርት ከም ዝገበረን ከም ዘጥመቐን ፈሪሳውያን ምስማዖም ፈለጠ።
43004002	ግና ደቀ መዛሙርቱ ደኣ እምበር ኢየሱስ ባዕሉስ ኣየጥመቐን።
43004003	እዙይ ምስ ፈለጠ ኸዓ ንምድሪ ይሁዳ ኃዲጉ ናብ ገሊላ ተመለሰ።
43004004	ብሰማርያ ኣቢሉ ኽኃልፍ ከዓ ግዲ ኾኖ።
43004005	ስለዙይውን ናብ ጥቓ እታ ያዕቆብ ንዮሴፍ ወዱ ዝሃቦ ምድሪ ዘላ ሲካር ናብ እትብሃል ከተማ ሰማርያ መጸ።
43004006	ኣብኡ ኸዓ ዒላ ያዕቆብ ነበረ፤ ኢየሱስ ድማ ብምኻድ መንገዲ ደኺሙ ኣብ ጥቓ እቲ ዒላ ኣዕረፈ፤ ሽዑ ሽድሽተ ሰዓት ናይ ቀትሪ ኣቢሉ ነበረ።
43004007	ሓንቲ ሳምራዊት ሰበይቲ ማይ ክትቀድሕ መጸት፤ ኢየሱስ ድማ  ማይ እንዶ ኣስትይኒ? በላ።
43004008	ደቀ መዛሙርቱ ግና ምግቢ ኽዕድጉ ናብ ከተማ ኸይዶም ነበሩ።
43004009	ኣይሁድ ምስ ሳምራውያን ኣይቀራረቡን ነበሩ እሞ እታ ሳምራዊት ሰበይቲ  ንስኻ ኣይሁዳዊ እንተለኻስ ካባይ ካብ ሳምራዊት ሰበይቲ ደኣ ኸመይ ኢልካ ማይ ክትሰቲ ትልምን ኣለኻ? በለቶ።
43004010	ኢየሱስ ድማ  ውህብቶ እግዚኣብሔርን እቲ ማይ ኣስትይኒ ዝብለኪ ዘሎን መን ምዃኑ እንተ ትፈልጥስ ንስኺ ምለመንክዮ ኔርኪ፤ ንሱ ኸዓ ማይ ሕይወት ምሃበኪ ነይሩ፤ ኢሉ መለሰላ።
43004011	እታ ሰበይቲ ድማ  ጐይታይ! መቕድሒ የብልካን፤ እዝ ዒላ ኸዓ ዓሚቝ እዩ፤ እቲ ማይ ሕይወት ደኣ ካበይ ክተምጽኦ ኢኻ?
43004012	ንስኻዶ ኻብቲ ነዝ ዒላ እዙይ ዝሃበና ኣቦና ያዕቆብ ተዓቢ ኢኻ? ንሱን ደቁን ጥሪቱን ካብኡ ሰተዩ፤ በለቶ።
43004013	ኢየሱስ ድማ  ኻብዚ ማይ እዙይ ዝሰቲ ዂሉ መሊሱ ኽጸምእ እዩ።
43004014	ካብቲ ኣነ ዝህቦ ማይ ዝሰቲ ግና ንዘለዓለም ኣይጸምእን፤ እቲ ኣነ ዝህቦ ማይ ኣብ ውሽጡ ዝፍልፍል ዓይኒ ማይ ክኾነሉ እዩ፤ ኢሉ መለሰላ።
43004015	እታ ሰበይቲ ኸዓ  ጐይታይ! ከይጸምእ እሞ ኽቐድሕ ድማ መሊሰ ናብዙይ ከይመጽእስ ካብቲ ማይ እቱይ ሃበኒ! በለቶ።
43004016	ኢየሱስ ከዓ  ኪዲሞ ሰብኣይኪ ጸዊዕኺ ናብዙይ ንዒ በላ።
43004017	እታ ሰበይቲ መሊሳ  ሰብኣይ የብለይን በለቶ። ኢየሱስ ከዓ  ሰብኣይ የብለይን ብምባልክስ ጽቡቕ ተዛረብኪ፤
43004018	ኃሙሽተ ሰብኡት ነይሮምኺ፤ እዝ ሕዚ ምሳኺ ዘሎውን ኣይሰብኣይክን እዩ፤ በዙይ ሓቂ ተዛሪብኪ፤ በላ።
43004019	እታ ሰበይቲ ኸዓ  ጐይታይ! ንስኻ ነቢይ ምዃንካ ሕዚ ይርድኣኒ ኣሎ።
43004020	ኣቦታትና ኣብዚ እምባ እዙይ ሰገዱ፤ ንስኻትኩም ግና እቲ ሰባት ክሰግዱሉ ዝግባእ ሥፍራ ኣብ ኢየሩሳሌም እዩ ኢኹም እትብሉ፤ በለቶ።
43004021	ኢየሱስ ድማ  ኣቲ ሰበይቲ ኣብዚ እምባ እዙይ ወይ ኣብ ኢየሩሳሌም ንኣብ ዘይሰግዱሉ ጊዜ ከም ዝመጽእ እመንኒ።
43004022	ንስኻትኩም ንዘይትፈልጥዎ ኢኹም እትሰግዱ፤ ንሕና ግና ምድኃን ካብ ኣይሁድ እዩ እሞ ንእንፈልጦ ኢና እንሰግድ።
43004023	እንተኾነ እቶም ብሓቂ ዝሰግዱ ንኣብ ብመንፈስን ብሓቅን ዝሰግዱላ ሰዓት ክትመጽእ እያ፤ ንሳ ኸዓ ሕዚ እያ።
43004024	ኣብ ከዓ ኸምዚኣቶም ዝበሉ ሰገድቲ እዩ ዝደሊ፤ እግዚኣብሔር መንፈስ እዩ፤ እቶም ዝሰግዱሉ ድማ ብመንፈስን ብሓቅን ክሰግዱሉ ይግባእ፤ በላ።
43004025	እታ ሰበይቲ ድማ  እቲ ክርስቶስ ዝብልዎ መሢሕ ከም ዝመጽእ እፈልጥ እየ፤ ንሱ ምስ መጸ ኸዓ ዂሉ ኽነግረና እዩ፤ በለቶ።
43004026	ኢየሱስ ድማ ዝዛረበኪ ዘለኹ ኣነ ንሱ እየ በላ።
43004027	ሽዑ እቶም ደቀ መዛሙርቱ መጹ፤ ምስ ሰበይቲ ብምዝርራቡ ተገረሙ፤ ግና እንታይ ትደሊ? ወይ ስለምንታይከ ምስኣ ትዛረብ ኣለኻ? ዝበሎ ሓደኳ ኣይነበረን።
43004028	እታ ሰበይቲ ኸዓ ዕትሮኣ ኃዲጋ ናብ ከተማ ኣተወት፤ ነቶም ሰባትውን
43004029	 ዝገበርክዎ ዂሉ ዝነገረኒ ሰብኣይ ንዑ ርኣዩ፤ እንድዒ ክርስቶስ ደኣ ኸይኸውን? በለቶም።
43004030	እቶም ሕዝቢ ኸዓ ካብ ከተማ ወፂኦም ናብኡ መጹ።
43004031	እዙይ ክኸውን እንተሎ እቶም ደቀ መዛሙርቱ  መምህር! ብላዕ ኢሎም ለመንዎ።
43004032	ኢየሱስ ከዓ  ኣነስ ንስኻትኩም ዘይትፈልጥዎ ዝበልዖ ምግቢ ኣለኒ በሎም።
43004033	እቶም ደቀ መዛሙርቱ ኸዓ ንስንሳቶም  ሰብ ደኾን ዝብላዕ ኣምጺኡሉ ኾይኑ? ተበሃሃሉ።
43004034	ኢየሱስ ድማ  ምግበይስ ፍቓድ እቲ ዝለኣኸኒ ምግባርን ሥራሑ ምፍጻምን እዩ።
43004035	ንስኻትኩም ድኅሪ ኣርባዕተ ወርኂ ቐውዒ ክኸውን ኢዩዶ ኣይኮንኩምን እትብሉ? እንሆ እምበኣር ኣዒንትኹም ኣልዒልኩም ናብቲ ገራሁ ጠምቱ፤ እቲ እኽሊ ንዓፂድ ድሮ ኸም ዝበጽሐ ርኣዩ፤ እብለኩም ኣለኹ።
43004036	እቲ ዝዘርእን እቲ ዝዓፅድን ብሓባር ምእንቲ ኽሕጐሱ እቲ ዝዓፅድ ዓስቡ ይቕበል፤ ንዘለዓለማዊ ሕይወት ዝኸውን ፍረ ኸዓ ይእክብ።
43004037	እቲ ሓደ ይዘርእ፤ እቲ ሓደ ኸዓ የዓፅድ፤› ዝብል ቃል ሓቂ እዩሞ።
43004038	ኣነ ንኣኻትኩም ኣብ ዘይፀዓርኩምሉ ኽትዓፅዱ ለኣኽኩኹም፤ ካልኦት ዝፀዓሩሉ ንስኻትኩም ከዓ ኣብቲ ዝፀዓሩሉ ኣተኹም፤ በሎም።
43004039	እታ ሰበይቲ  ዝገበርክዎ ዂሉ ነጊሩኒ ኢላ ብዝመስከረቶ ቓል ካብታ ኸተማ እቲኣ ብዙኃት ሳምራውያን ብኢየሱስ ኣመኑ።
43004040	እቶም ሳምራውያን ከዓ ናብኡ መጺኦም ምስኣቶም ክቕመጥ ለመንዎ፤ ኣብኡ ኸዓ ኽልተ መዓልቲ ጸንሐ።
43004041	ካብ ቃሉ ዝተልዓለ ድማ ብዙኃት ኣመኑ።
43004042	ነታ ሰበይቲውን  ባዕልትና ሰሚዕና ድኣ እዝ ሰብ እዙይ ብሓቂ ክርስቶስ መድኃኒ ዓለም ምዃኑ ፈሊጥና እምበር ብዘረባኺ ጥራሕ ኣይኮናን ዝኣመንና በልዋ።
43004043	ድኅሪ ኽልተ መዓልቲ ኻብኡ ወፂኡ ናብ ገሊላ ኸደ፤
43004044	ነቢይ ኣብ ዓዱ ኸም ዘይኸብር ኢየሱስ ባዕሉ መስኪሩ ነበረሞ።
43004045	መሊሱ ናብ ገሊላ ምስ መጸ እቶም ሰብ ገሊላ ዂሎም ንበዓል መጺኦም ነበሩ እሞ ነቲ ኣብ ኢየሩሳሌም በቲ በዓል ዝገበሮ ዂሉ ስለ ዝረአዩ ተቐበልዎ።
43004046	ኢየሱስ መሊሱ ናብታ ንማይ ናብ ወይኒ ዝለወጠላ ኣብ ገሊላ ናብ እትርከብ ቃና መጸ፤ ኣብ ቅፍርናሆም ከዓ ወዱ ዝሓመሞ ናይ ንጉሥ ወገን ዝኾነ ሓደ ሹም ነበረ።
43004047	ንሱ ኢየሱስ ካብ ይሁዳ ናብ ገሊላ ኸም ዝመጸ ምስ ሰምዐ ናብኡ ኸደ፤ ወዱ ንሞት ቀሪቡ ስለ ዝነበረ ድማ ናብ ቅፍርናሆም ወሪዱ ምእንቲ ኸሕውየሉ ንኢየሱስ ለመኖ።
43004048	ሽዑ ኢየሱስ  ምልክትን ተኣምራትን እንተ ዘይረአኹም ኣይትኣምኑን ኢኹም! በሎ።
43004049	እቲ ሹም ከዓ  ጐይታይ! ወደይ እንተይሞተ ቐልጢፍካ ውረድ በሎ።
43004050	ኢየሱስ ድማ  ኪድ! ወድኻ ሓውዩልካ እዩ በሎ። እቲ ሰብኣይ በቲ ኢየሱስ ዝተዛረቦ ቓል ኣሚኑ ኸደ።
43004051	ክወርድ እንተሎ ኣገልገልቱ ተቐበልዎሞ  ወድኻ ሓውዩ ኢሎም ኣብሠርዎ።
43004052	ንሱ ኸዓ እታ ዝሓወየላ ሰዓት ጠየቖም፤ ንሳቶም ድማ  ትማሊ ብሻውዐይቲ ሰዓት ናይ ቀትሪ ረስኑ ኃዲግዎ በልዎ።
43004053	ሽዑ ኣቦኡ በታ ኢየሱስ  ወድኻ ሓውዩ እዩ ዝበሎ ሰዓት ምዃና ፈለጠ፤ ምስ ኲሉ ስድራ ቤቱ ኸዓ ብኢየሱስ ኣመነ።
43004054	ኢየሱስ ካብ ይሁዳ ናብ ገሊላ መጺኡ ዝገበሮ ተኣምራት እዙይ ካልኣይ እዩ።
43005001	ድኅርዙይ ድማ በዓል ኣይሁድ ኮነ፤ ኢየሱስውን ናብ ኢየሩሳሌም ደየበ።
43005002	ኣብ ኢየሩሳሌም ኣብ ጥቓ ኣፍ ደገ ኣባጊዕ ኸዓ ብዕብራይስጢ ቤተ ሳይዳ ዝብሃል ኃሙሽተ መመላለሲ ገበላ ዘለዎ ቐላይ ነበረ።
43005003	ኣብኡ ናይቲ ማይ ምንዋጽ ዝጽበዩ ብዙኃት ሕሙማት ዕዉራት ሓንካሳትን መፃጕዓትን ይድቅሱ ነበሩ።
43005004	ጸጸኒሑ መልኣኽ እግዚኣብሔር ናብቲ ቐላይ ወሪዱ ነቲ ማይ የናውጾ ነበረ፤ እቲ ቐዲሙ ወሪዱ ኣብቲ ዝተናወጸ ማይ ዝኣተወ ካብ ዘለዎ ሕማም ኲሉ ይሓዊ ነበረ።
43005005	ካብ ዝሓምም ሠላሳን ሸሞንተን ዓመት ዝገበረ ሓደ ሰብ ኣብኡ ነበረ።
43005006	ኢየሱስ ድማ ንእኡ ኣብ ዓራቱ ደቂሱ ምስ ረአዮ ነዊኅ እዋን ምሕማሙ ፈሊጡ ክትሓዊዶ ትደሊ ኢኻ? በሎ።
43005007	እቲ ሕሙም ከዓ ጐይታይ! እቲ ማይ ምስ ተናወጸ ናብቲ ጾላይ ዘውርደኒ ሰብ የብለይን፤ ኣነ ኽሳዕ ዝኸይድ ድማ ኻልእ ቀዲሙኒ ይወርድ ኢሉ መለሰሉ።
43005008	ኢየሱስ ድማ  ተሥእ! ዓራትካ ተሸኪምካ ኺድ! በሎ።
43005009	እቲ ሰብኣይ ሽዑ ንሽዑ ሓወየ፤ ዓራቱ ተሸኪሙውን ከደ። እታ መዓልቲ እቲኣ ድማ ሰንበት ነበረት።
43005010	ስለዙይውን ኣይሁድ ነቲ ዝሓወየ ሰብኣይ  ሎሚ ሰንበት ስለ ዝኾነ ዓራትካ ኽትሽከም ኣይፍቀደልካን እዩ! በልዎ።
43005011	ንሱ ግና  እቲ ዘሕወየኒ እዩ ዓራትካ ተሸኪምካ ኪድ› ዝበለኒ ኢሉ መለሰሎም።
43005012	ንሳቶም ከዓ  እቲ ዓራትካ ተሸኪምካ ኺድ› ዝበለካ ሰብ መን እዩ? ኢሎም ጠየቕዎ።
43005013	ኢየሱስ ኣብ ማእኸል እቶም ኣብኡ ዝነበሩ ብዙኃት ሰባት ተሓዊሱ ነበረሞ እቲ ዝሓወየ ሰብኣይ መን ከም ዘሕወዮ ኣይፈለጠን።
43005014	ብድኅርዙይ ኢየሱስ ኣብ ቤተ መቕደስ እናመሃረ እንተሎ ነቲ ዝሓወየ ረኸቦ እሞ እንሆ ሓዊኻ ኣለኻ፤ ካብዙይ ዝገድድ ከይረኽበካደጊም ኃጢኣት ኣይትግበር! በሎ።
43005015	እቲ ሰብኣይ ከዓ ኸይዱእቲ ዘሕወዮ ኢየሱስ ከም ዝኾነ ንኣይሁድ ነገሮም።
43005016	ስለዙይ ብሰንበት ነዝ ነገራትዙይ ስለ ዝገበረ ኣይሁድ ንኢየሱስ የሳጕጉዎ ነበሩ፤ ክቐትልዎውን ይደልዩ ነበሩ።
43005017	ኢየሱስ ግና ኣቦይ ክሳዕ ሕዚ ይሠርሕ ኣሎ፤ ኣነውን እሠርሕ ኣለኹ ኢሉ መለሰሎም።
43005018	ስለዙይ ሰንበት ብምሥዓሩ ጥራሕ ዘይኮነስ ንእግዚኣብሔርውን ኣቦይ ስለ ዝበለ ርእሱውን ምስ እግዚኣብሔር ስለ ዘመዓራረየኣይሁድ ክቐትልዎ ኣበርቲዖም ይደልዩ ነበሩ።
43005019	ሽዑ ኢየሱስ ከምዙይ ኢሉ መለሰሎም፦ እማን እማን እብለኩም ኣለኹ፤ ወልድነቲ ኣብ ክገብሮ ዝረአዮ እንተ ዘይኮይኑ ካብ ርእሱ ሓንቲ ነገር እኳ ኽገብር ኣይኽእልን እዩ፤ ነቲ ኣብ ዝገብሮ ዂሉ ወልድውን ይገብሮ።
43005020	ኣብ ንወልድ ስለ ዘፍቅሮ ነቲ ዝገብሮ ዂሉ ኸዓ የርእዮ እዩ፤ ንስኻትኩም ምእንቲ ኽትድነቑ ኸዓ ካብዙይ ዝዓቢ ግብሪ ኸርእዮ እዩ።
43005021	ኣብ ንምዉታን ከም ዘተሥኦም ሕያዋንውን ከም ዝገብሮም ወልድ ድማ ኸምኡ ነቶም ዝደለዮም ሕያዋን ይገብሮም።
43005022	-
43005023	ኲሉ ሰብ ከምቲ ንኣብ ዘኽብሮ ንወልድ ምእንቲ ከኽብሮ ፍርዲ ዂሉ ንወልድ ሃቦ እምበር ኣብ ንሓደኳ ኣይፈርድን እዩ፤ ንወልድ ዘየኽብር ነቲ ዝለኣኾ ኣብውን ኣየኽብርን።
43005024	እማን እማን እብለኩም ኣለኹ፤ እቲ ንቓለይ ዝሰምዕ በቲ ዝለኣኸኒውን ዝኣምን ናይ ዘለዓለም ሕይወት ኣለዎ፤ ንሱ ካብ ሞት ናብ ሕይወት ይሳገር እምበር ናብ ፍርዲ ኣይቐርብን እዩ።
43005025	እቶም ምዉታን ድምፂ ወዲ እግዚኣብሔር ዝሰምዑ ላ ሰዓት ትመጽእ ኣላ፤ ንሳ ኸዓ ሕዚ እያ፤ እቶም ዝሰምዕዎ ዂሎም ድማ ብሕይወት ከም ዝነብሩ እማን እማን እብለኩም ኣለኹ።
43005026	ከምቲ ንኣብ ናይ ባዕሉ ሕይወት ዘለዎ ንወልድውን ናይ ባዕሉ ሕይወት ክህልዎ ሃቦ።
43005027	ወዲ ሰብ ስለ ዝኾነ ድማ ኽፈርድ ሥልጣን ሃቦ።
43005028	እቶም ኣብ መቓብር ዘለዉ ዂላቶም ድምፁ ዝሰምዑ ላ ሰዓት ክትመጽእ እያ እሞ በዙይ ኣይትገረሙ።
43005029	ሽዑ እቶም ሠናይ ዝገበሩ ናብ ናይ ትንሣኤ ሕይወት እቶም ክፉእ ዝገበሩ ድማ ናብ ናይ ትንሣኤ ኲነኔ ክኸዱ እዮም።
43005030	 ኣነ ኻብ ርእሰይ ሓደ ነገርኳ ኽገብር ኣይክእልን፤ ፍቓድ እቲ ዝለኣኸኒ እምበር ፍቓደይ ኣይገብርን እየሞ፤ ኣነ ኸምቲ ዝሰማዕኽዎ እየ ዝፈርድ፤ ፍርደይ ከዓ ቕኑዕ እዩ።
43005031	ኣነ ብዛዕባ ርእሰይ ባዕለይ ዝምስክር እንተኾይነ ምስክርነተይ ሓቂ ኣይኮነን።
43005032	ግና ንኣይ ዝምስክረለይ ካልእ ኢዩ፤ እቲ ንሱ ብዛዕባይ ዝምስክሮ ምስክርነት ከዓ ሓቂ ምዃኑ እፈልጥ እየ።
43005033	ንስኻትኩም ናብ ዮሓንስ ለኣኽኩም፤ ንሱ ኸዓ ንሓቂ መስከረ።
43005034	እዙይ ግና ንስኻትኩም ምእንቲ ኽትድኅኑ ኢለ እየ ዝብሎ ዘሎኹ እምበርኣነስ ምስክርነት ሰብ ደልየ ኣይኮንኩን።
43005035	ንሱ ዝነድድን ዝበርህን መብራህቲ ነበረ፤ ንስኻትኩም ከዓ በቲ ብርሃኑ ንቑሩብ ጊዜ ደስ ክብለኩም ደለኹም።
43005036	ኣነ ግና ካብ ምስክርነት ዮሓንስ ዝበልጽ ምስክር ኣለኒ፤ እዙይ ድማ እቲ ኣብ ክፍጽሞ ኢሉ ዝሃበኒ ግብሪ ኣነውን ዝገብሮ ዘለኹ ኣብ ከም ዝለኣኸኒ ንሱ ይምስክረለይ እዩሞ።
43005037	እቲ ዝለኣኸኒ ኣብ ከዓባዕሉ መስኪሩለይ ኣሎ፤ ንስኻትኩም ድምፁ ኸቶ ኣይሰማዕኹምን፤ መልክዑ ውን ከቶ ኣይረአኹምን።
43005038	በቲ ንሱ ዝለኣኾ ስለ ዘይኣመንኩም ከዓቃሉ ኣባኻትኩም ኣይኃድርን።
43005039	ንስኻትኩም በተን ቅዱሳት መጻሕፍቲ ናይ ዘለዓለም ሕይወት እትረኽቡ እናመሰለኩም ትምርምሩወን ኣለኹም፤ ንሳተንውን ብዛዕባይ እየን ዝምስክራ።
43005040	ናይ ዘለዓለም ሕይወት ምእንቲ ኽትረኽቡ ናባይ ክትመጹ ኣይትደልዩን ኢኹም።
43005041	ኣነ ኻብ ሰብ ከንቱ ኽብሪ ኣይደልን እየ።
43005042	ንስኻትኩም ግና ፍቕሪ እግዚኣብሔር ኣብ ውሽጥኹም ከም ዘይብልኩም እፈልጥ እየ።
43005043	ኣነ ብስም ኣቦይ መጺአ ኣይተቐበልኩምንን፤ ካልእ ብስም ርእሱ እንተ መጸ ግና ንእኡ ኽትቅበልዎ ኢኹም።
43005044	ንስኻትኩም ካብ ብጻይኩም ክብሪ እናደለኹም ናይ ሓደ እግዚኣብሔር ክብሪ ግና ዘይትደልዩ ከመይ ኢልኩም ክትኣምኑ ትኽእሉ?
43005045	ኣነ ኣብ ኣቦ ዝኸሰኩም ኣይምሰልኩም፤ ዝኸሰኩምስ ኣሎ፤ እቲ ተስፋ እትገብርዎ ሙሴ እዩ ዝኸሰኩም።
43005046	ንሙሴ እንተ እትኣምንዎስ ንሱ ብዛዕባይ ጽሒፉ እዩ እሞ ንኣይ ድማ ምኣመንኩምኒ ኔርኩም።
43005047	ነቲ ሙሴ ዝጸሓፎ እንተዘይኣሚንኩም ግና ኸመይ ገይርኩም ንቓለይ ክትኣምኑ?
43006001	ድኅርዙይ ኢየሱስ ናብ ማዕዶ እታ ጥብርያዶስ እትብሃል ባሕሪ ገሊላ ኸደ።
43006002	ብዙኃት ሕዝቢ ኸዓነቲ ኣብ ልዕሊ ሕሙማት ዝገበሮ ተኣምራት ርእዮም ተኸተልዎ።
43006003	ኢየሱስ ድማ ናብ እምባ ደይቡ ምስ ደቀ መዛሙርቱ ኣብኡ ተቐመጠ።
43006004	በዓል ኣይሁድ ፋሲካ ድማ ቐሪቡ ነበረ።
43006005	ሽዑ ኢየሱስ ኣዒንቱ ኣልዒሉ ብዙኅ ሕዝቢ ናብኡ ኽመጽእ እንተሎ ርእዩ ንፊልጶስ ነዚኣቶም እነብልዖም እንጀራ ኻበይ ክንዕድግ ኢና? በሎ።
43006006	እዙይ ዝበሎ ምእንቲ ኽፍትኖ እዩ እምበር ነቲ ኽገብሮ ዘለዎስ ባዕሉ ይፈልጦ ነበረ።
43006007	ፊልጶስ ከዓ ናይ ክልተ ሚእቲ ዲናር እንጀራ ንነፍሲ ወከፎም እኳ ቈቊራስ ኣይበጽሖምን ኢሉ መለሰሉ።
43006008	ሓደ ካብቶም ደቀ መዛሙርቱ እንድርያስ ኃው ስምዖን ጴጥሮስ
43006009	 ኃሙሽተ ኅብስቲ ስገምን ክልተ ዓሣን ዘለዎ ሓደ መንእሰይ ኣብዙይ ኣሎ፤ እዚኣተን ግና ነዝ ኽንድዙይ ዝኣክል ሰብ እንታይ የኣኽላ? በሎ።
43006010	ኢየሱስ ድማ  ነቶም ሕዝቢ ኣቐምጥዎም በለ፤ ኣብቲ ቦታ ኸዓ ብዙኅ ሣዕሪ ነበረ። ሽዑ እቶም ሕዝቢ ተቐመጡ፤ ቊጽሮም ከዓ ኣስታት ኃሙሽተ ሽሕ ሰብኡት ነበሩ።
43006011	ኢየሱስ ነተን ኅብስትታት ኣልዒሉ ኣመስጊኑ ነቶም ዝተቐመጡ ዓደሎም፤ ነቶም ዓሣታትውን ከምኡ ከከም ዝደልዩዎ ዓደሎም።
43006012	በሊዖም ምስ ጸገቡ ድማ ንደቀ መዛሙርቱ ኻብኣተን ሓደኳ ኸይባኽን ነቲ ዝተረፈ ቝርስራስ ኣክብዎ በሎም።
43006013	ስለዙይውን ኣከብዎ፤ ተረፍ እቶም ካብተን ኃሙሽተ ኅብስቲ ስገም ዝበልዑ ኸዓ ዓሠርተ ኽልተ መሶብ ቊርስራስ መልኡ።
43006014	እቶም ሕዝቢ ኸዓ ነቲ ኢየሱስ ዝገበሮ ተኣምራት ርእዮም  እዙይ ብሓቂ እቲ ናብ ዓለም ክመጽእ ዘለዎ ነቢይ እዩ! በሉ።
43006015	ኢየሱስ ድማ ብኃይሊ ኂዞም ከንግሥዎ ይሓስቡ ኸም ዘለዉ ፈሊጡ መሊሱ በይኑ ናብ እምባ ኣግለሰ።
43006016	ምስ መሰየ ድማ ደቀ መዛሙርቱ ናብ ባሕሪ ወረዱ።
43006017	ኣብ ጃልባ ደይቦም ከዓ ናብቲ ሰገር ባሕሪ ናብ ቅፍርናሆም ኣቢሎም ከዱ፤ ጊዜኡ ጸልሚቱ ነበረ፤ ኢየሱስውን ናብኣቶም ገና ኣይመጸን ነበረ።
43006018	ብርቱዕ ንፋስ ኣውሎ ስለ ዝነፈሰ እቲ ባሕሪ ይናወጽ ነበረ።
43006019	ኃሙሽተ ወይ ሽዱሽተ ኪሎ ሜትር ኣቢሎም ምስ ከዱ ኢየሱስ ኣብ ልዕሊ ባሕሪ እናኸደ ናብታ ጃልባ ኽቐርብ እንተሎ ሪኦምዎ ፈርኁ።
43006020	ንሱ ግና  ኣነ እየ! ኣይትፍርኁ! በሎም።
43006021	ሽዑ ናብታ ጃልባ ኸደይብዎ እናደለዩ እንተለዉ እታ ጃልባ ኸዓ ሽዑ ንሽዑ ናብቲ ዝኸድዎ ዝነበሩ ምድሪ በጽሐት።
43006022	ንጽባሒቱ እቶም ኣብ ሰገር ባሕሪ ደው ኢሎም ዝነበሩ ሕዝቢ እንትርፊ ሓንቲ ጃልባ ኻልእ ኣብኡ ኸም ዘይነበረት ደቀ መዛሙርቱ ጥራሕ ንበይኖም ከም ዝኸዱ እምበር ኢየሱስ ምስ ደቀ መዛሙርቱ ናብታ ጃልባ ኸም ዘይደየበ ረአዩ።
43006023	እንተኾነ ኻልኦት ጃላቡ ኻብ ጥብርያዶስ ናብ ጥቓ እታ ጐይታ ባሪኹ ኅብስቲ ዝበልዑ ላ ቦታ መጻ።
43006024	ሽዑ እቶም ሕዝቢ ኢየሱስ ኮነ ወይ ደቀ መዛሙርቱ ኣብኡ ኸም ዘየለዉ ምስ ረአዩ ናብተን ጃላቡ ደይቦም ንኢየሱስ ክደልዩዎ ናብ ቅፍርናሆም መጹ።
43006025	ኣብ ሰገር ባሕሪ ምስ ረኸብዎ ኸዓ  መምህር! መኣዝ ደኣ ናብዙይ መጺእኻ? በልዎ።
43006026	ኢየሱስ ድማ  እትደልዩኒ ዘለኹም እንጀራ በሊዕኹም ስለ ዝጸገብኩም ኢኹም እምበር በቲ ዝረአኹምዎ ተኣምራት ከም ዘይኮነ እማን እማን እብለኩም ኣለኹ።
43006027	እምበኣር ምእንቲ እቲ ኃላፊ ምግቢ ዘይኮነስ ምእንቲ እቲ ወዲ ሰብ ዝህበኩም ንዘለዓለማዊ ሕይወት ዝኸውን ምግቢ ጸዓሩ። ንሱ ሓቂ ኸም ዝኾነ እግዚኣብሔር ኣብ ብማኅተሙ ኃቲምዎ እዩሞ ኢሉ መለሰሎም።
43006028	ስለዙይ ንሳቶም  ፍቓድ እግዚኣብሔር ክንፍጽምስ እንታይ ንግበር? በልዎ።
43006029	ኢየሱስ ድማ  ፍቓድ እግዚኣብሔርስ በቲ ንሱ ዝለኣኾ ኽትኣምኑ እዩ በሎም።
43006030	ሽዑ ንሳቶም  ንሕና ርኢና ምእንቲ ብኣኻ ኽንኣምንስ እንታይ ምልክት ትገብር? እንታይከ ትሠርሕ? በልዎ።
43006031	ከምቲ ኽበልዑ ኻብ ሰማይ እንጀራ ሃቦም› ዝብል ተጽሒፉ ዘሎ ኣቦታትና ኣብ በረኻ መና በልዑ  በልዎ።
43006032	ኢየሱስ ድማ  ነቲ ናይ ሓቂ እንጀራ ኻብ ሰማይ ኣቦይ እዩ ዝሃበኩም እምበር ነቲ እንጀራ እቱይ ካብ ሰማይ ዝሃበኩም ሙሴ ኸም ዘይኮነስ እማን እማን እብለኩም ኣለኹ።
43006033	እቲ ኻብ ሰማይ ዝወርድ ንዓለምውን ሕይወት ዝህብ ናይ እግዚኣብሔር እንጀራ እዩሞ በሎም።
43006034	ሽዑ ንሳቶም  ጐይታ! ነዝ እንጀራ እዙይ እንዶ ዂልሻዕ ሃበና? በልዎ።
43006035	ኢየሱስ ድማ ኸምዙይ በሎም፦  ናይ ሕይወት እንጀራ ኣነ እየ፤ እቲ ናባይ ዝመጽእ ኣይጠምን፤ እቲ ብኣይ ዝኣምን ድማ ከቶ ኣይጸምእን እዩ።
43006036	ግና ኸምቲ ዝበልኩኹም እዩ፤ ርኢኹምኒ ግና ኣይኣመንኩምንን።
43006037	እቲ ኣብ ዝህበኒ ዂሉ ናባይ ክመጽእ እዩ፤ ነቲ ናባይ ዝመጽእ ኸዓ ንወፃኢ ኸቶ ኣየውፅኦን እየ።
43006038	ኣነ ካብ ሰማይ ዝወረድኩ ፍቓድ እቲ ዝለኣኸኒ እምበር ፍቓደይ ምእንቲ ኽገብር ኣይኮንኩን።
43006039	ካብቶም ንሱ ዝሃበኒ ዂሎም በታ ዳኅረወይቲ መዓልቲ ኸተሥኦም እየ እምበር ሓደኳ ኣይጠፍእን እዩ፤ እዙይ ድማ ፍቓድ እቲ ዝለኣኸኒ ኣቦይ እዩ።
43006040	ንወልድ ርእዩ ብእኡ ዝኣምን ኲሉ ናይ ዘለዓለም ሕይወት ክረክብ ኣነውን በታ ዳኅረወይቲ መዓልቲ ኸተሥኦ እዙይ ፍቓድ ኣቦይ እዩ።
43006041	ስለዙይ ድማ ኣይሁድ  እቲ ኻብ ሰማይ ዝወረደ ናይ ሕይወት እንጀራ ኣነ እየ ስለ ዝበሎም ብእኡ ኣጕረምረሙ።
43006042	 እዙይስ እቲ ኣቦኡን እኖኡን ንሕና እንፈልጦም ኢየሱስ ወዲ ዮሴፍዶ ኣይኮነን? ከመይ ኢሉ ደኣ ካብ ሰማይ ወሪደ› ይብል? በሉ።
43006043	ኢየሱስ መሊሱ ኸምዙይ በሎም፦  ንስንሳትኩም ኣይተጕረምርሙ፤
43006044	እቲ ዝለኣኸኒ ኣብ ዝሰሓቦ እንተ ዘይኮይኑ ናባይ ክመጽእ ዝኽእል ሓደኳ የለን፤ ኣነ ድማ በታ ዳኅረወይቲ መዓልቲ ኸተሥኦ እየ።
43006045	ኣብ መጻሕፍቲ ነቢያትውን ኲሎም ካብ እግዚኣብሔር ዝተምሃሩ ክኾኑ እዮም› ዝብል ጽሑፍ ኣሎ፤ እምበኣር እቲ ኻብ ኣብ ዝሰምዐን ዝተምሃረን ኲሉ ናባይ ይመጽእ።
43006046	እንትርፊ እቲ ኻብ እግዚኣብሔር ዝኾነ ንኣብ ዝረአዮ ሓደኳ የለን፤ ንሱ እዩ ንኣብ ዝረአዮ።
43006047	እቲ ብኣይ ዝኣምን ናይ ዘለዓለም ሕይወት ከም ዘለዎ እማን እማን እብለኩም ኣለኹ።
43006048	ናይ ሕይወት እንጀራ ኣነ እየ።
43006049	ኣቦታትኩም ኣብ ምድረ በዳ መና በልዑ እንተኾነ ግና ሞቱ።
43006050	እቲ ኻብ ሰማይ ዝወረደ እንጀራ እዙይ እዩ፤ ካብኡ ዝበልዐ ድማ ኣይመውትን።
43006051	እቲ ኻብ ሰማይ ዝወረደ ናይ ሕይወት እንጀራ ኣነ እየ፤ ካብዝ እንጀራ እዙይ ዝበልዕ ዂሉ ንዘለዓለም ክነብር እዩ፤ እዙይ ንዓለም ሕይወት ምእንቲ ክኸውን ኣነ ዝህቦ እንጀራ ሥጋይ እዩ።
43006052	ሽዑ ኣይሁድ  እዙይስ ሥጋኡ ኽንበልዕ ኸመይ ገይሩ ኽህበና ይኽእል? እናበሉ ንስንሳቶም ተኻትዑ ።
43006053	ስለዙይ ድማ ኢየሱስ ከምዙይ በሎም፦  ሥጋ ወድ ሰብ እንተዘይበሊዕኹም ደሙውን እንተዘይሰቲኹምስ ናይ ዘለዓለም ሕይወት ከም ዘይብልኩም እማን እማን እብለኩም ኣለኹ።
43006054	ሥጋይ ዝበልዕ ደመይውን ዝሰቲ ናይ ዘለዓለም ሕይወት ኣለዎ፤ ኣነውን በታ ዳኅረወይቲ መዓልቲ ኸተሥኦ እየ።
43006055	ሥጋይ ኣማናዊ ምግቢ እዩ፤ ደመይውን ኣማናዊ መስተ እዩሞ።
43006056	እቲ ሥጋይ ዝበልዕ ደመይውን ዝሰቲ ኣባይ ይነብር፤ ኣነውን ኣብኡ እነብር።
43006057	እቲ ዝለኣኸኒ ኣብ ሕያው ከም ዝኾነ ኣነውን ብኣብ ሕያው ከም ዝኾንኩ፤ ከምኡ ኸዓ እቲ ሥጋይ ዝበልዕ ብኣይ ሕያው ኮይኑ ኽነብር እዩ።
43006058	እቲ ኻብ ሰማይ ዝወረደ እንጀራ እዙይ እዩ፤ ከምቲ ኣቦታትኩም ዝበልዕዎ መና እሞ ዝሞቱ ኣይኮነን፤ ነዝ እንጀራ እዙይ ዝበልዕ ግና ንዘለዓለም ሕያው ኮይኑ ኽነብር እዩ።
43006059	ኢየሱስ ነዝ ዂሉ ዝተዛረቦ ኣብ ቅፍርናሆም ኣብ ቤተ ጸሎት ኣይሁድ እናመሃረ እንተሎ እዩ።
43006060	ብዙኃት ካብ ደቀ መዛሙርቱ ነዙይ ሰሚዖም  እዝ ዘረባ እዙይስ ከቢድ እዩ፤ መን ክቕበሎ ይኽእል? በሉ።
43006061	ኢየሱስ ድማ ደቀ መዛሙርቱ ብዛዕባዙይ ከም ዘጕረምረሙ ብመንፈሱ ፈሊጡ  እዙይዶ የዕንቅፈኩም?
43006062	ወዲ ሰብ ናብቲ ቐደም ዝነበሮ ኽዓርግ እንተሎ እንተ ትርእይዎ ደኣ እንታይ ምበልኩም?
43006063	ሕያው ዝገብር መንፈስ እዩ፤ ሥጋ ግና ምንም ኣይጠቅምን። እዝ ኣነ ዝነገርኩኹም ቃል ከዓ መንፈስ እዩ፤ ሕይወትውን እዩ።
43006064	ግና ካባኻትኩም ገሊኣቶም ዘይኣምኑ ኣለዉ፤ በሎም። ኢየሱስ እቶም ዘይኣምኑ ኣይንኦም ምዃኖም እቲ ዘትኅዞውን መን ምዃኑ ኻብ መጀመርታ ይፈልጥ ነበረሞ።
43006065	ኣስዒቡ ኸዓ  ስለዙይ ድማ እየ እቲ ኻብ ኣቦይ ዝተውሃቦ እንተ ዘይኮይኑስ ናባይ ክመጽእ ዝኽእል ሓደኳ የለን ዝበልኩኹም በሎም።
43006066	በዝ ነገርዙይውን ካብ ሽዑ ጀሚሮም ብዙኃት ካብ ደቀ መዛሙርቱ ንድኅሪት ተመለሱ፤ ምስኡውን ኣይከዱን።
43006067	ስለዙይ ኢየሱስ ነቶም ዓሠርተ ኽልተ ደቀ መዛሙርት  ንስኻትኩምከ ኽትከዱዶ ትደልዩ ኢኹም? በሎም።
43006068	ስምዖን ጴጥሮስ ከዓ  ጐይታይ! ንስኻ ናይ ዘለዓለም ቃል ሕይወት ኣለካ፤ ናብ መን እሞ ኢና ኽንከይድ?
43006069	ንሕናስ ንስኻ ክርስቶስ ወዲ ሕያው እግዚኣብሔር ምዃንካ ኣሚንናን ፈሊጥናን ኣለና፤ ኢሉ መለሰሉ።
43006070	ኢየሱስ ድማ ንዓሠርተ ኽልቴኹም ዝኃሬኩኹምስ ኣነዶ ኣይኮንኩን? ሓደ ኻባኻትኩም ግና ዲያብሎስ እዩ ኢሉ መለሰሎም።
43006071	እዙይ ዝበለ ድማ ብዛዕባ ይሁዳ ወዲ ስምዖን ኣስቆሮታዊ እዩ፤ ዘትኅዞ ንሱ እዩሞ፤ ንሱውን ካብቶም ዓሠርተ ኽልተ ሓደ ነበረ።
43007001	ድኅርዙይ ኢየሱስ ኣብ ምድሪ ይሁዳ ዝነብሩ ኣይሁድ ክቐትልዎ ይደልዩ ስለ ዝነበሩ ናብ ምድሪ ይሁዳ ክኸይድ ኣይደለየን፤ እንተኾነ ኣብ ገሊላ ይመላለስ ነበረ።
43007002	ሽዑ ናይ ኣይሁድ ናይ ዳስ በዓል ከዓ ቐሪቡ ነበረ።
43007003	ኣኅዋቱ ድማ  ደቀ መዛሙርትኻ ነዝ እትገብሮ ምእንቲ ኽርእዩስ ካብዙይ ወፂእኻ ናብ ምድሪ ይሁዳ ኺድ።
43007004	ብገሃድ ኽፍለጥ እናደለየ ብኅቡእ ዝገብር የለንሞ እዙይ እትገብር እንተደኣ ኾይንካ ርእስኻ ንዓለም ግለጽ፤ በልዎ።
43007005	ኣኅዋቱ ብእኡ ኣይኣምኑን ነበሩሞ።
43007006	ኢየሱስ ድማ  ጊዜይ ገና ኣይበጽሐን፤ ጊዜኹም ግና ዂልሻዕ ድልዊ እዩ።
43007007	ዓለም ንኣኻትኩም ክጸልእ ኣይኽእልን እዩ፤ ንኣይ ግና ግብሩ ኽፉእ ከም ዝኾነ ስለ ዝምስክረሉ ይጸልአኒ እዩ።
43007008	ንስኻትኩምስ ናብቲ በዓል ደኣ ደይቡ፤ ኣነ ግና ጊዜይ ገና ስለ ዘይበጽሐ ናብዚ በዓል እዙይ ኣይድይብን እየ፤ በሎም።
43007009	እዙይ ምስ በሎም ኣብ ገሊላ ተረፈ።
43007010	እቶም ኣኅዋቱ ናብቲ በዓል ምስ ደየቡ ንሱ ኸዓ ብገሃድ ዘይኮነስ ብኅቡእ ደየበ።
43007011	ኣይሁድ ግና በቲ በዓል  ኣበይ ኣሎ? እናበሉ ይደልይዎ ነበሩ።
43007012	ኣብ መንጎ እቶም ሕዝቢ ኸዓ ብዛዕባኡ ብርቱዕ ምጕርምራም ኮነ፤ ገሊኦም  ሕያዋይ እዩ ገሊኦም ድማ  ንሕዝቢ እባ ደኣ የስሕት ኣሎ ይብሉ ነበሩ።
43007013	ንመራሕቲ ኣይሁድ ስለ ዝፈርኁ ግና ሓደኳ ብዛዕባኡ ኣግሂዱ ዝተዛረበ ኣይነበረን።
43007014	ኣብ ፍርቂ እቲ በዓል ከዓ ኢየሱስ ኣብ ቤተ መቕደስ ደይቡ ኽምህር ጀመረ።
43007015	ስለዙይ ኣይሁድ  እዙይ እንተይተምሃረ ኸመይ ገይሩ እዩ መጻሕፍቲ ዝፈልጥ? እናበሉ ተገረሙ።
43007016	ሽዑ ኢየሱስ መሊሱ ኸምዙይ በሎም፦  ትምህርተይስ ናይቲ ዝለኣኸኒ እዩ እምበር ናተይ ኣይኮነን።
43007017	ፍቓዱ ኽገብር ዝደሊ እንተልዩ ትምህርተይ ካብ እግዚኣብሔር እምበር ካባይ ከምዘይ ኮነ ኽፈልጥ ይኽእል እዩ።
43007018	እቲ ኻብ ርእሱ ዝዛረብ ክብሪ ርእሱ እዩ ዝደሊ፤ እቲ ነቲ ዝለኣኾ ከኽብር ዝደሊ ግና ንሱ ሓቀኛ እዩ፤ ኣብኡ ኸዓ ዓመፅ የለን።
43007019	ሙሴዶ ሕጊ ሂቡኩም ኣይነበረን? ካባኻትኩም ግና ሓደኳ ነቲ ሕጊ ዝፍጽሞ የለን። ንምንታይ ደኣ ኽትቀትሉኒ ትደልዩ ኣለኹም?
43007020	እቶም ሕዝቢ ኸዓ  ጋኔን ኣለካ፤ መን እዩ ኽቐትለካ ዝደሊ? ኢሎም መለሱሉ።
43007021	ኢየሱስ ድማ ኸምዙይ ኢሉ መለሰሎም፦  ሓደ ግብሪ ገበርኩ፤ ንዂልኻትኩም ድማ ኣገረመኩም።
43007022	ስለዙይ ሙሴ ግርዘት ሠርዐልኩም፤ እዙይ ድማ ኻብ ኣቦታት እዩ እምበር ካብ ሙሴ ኣይነበረን፤ ንሰብውን ብሰንበት ትገርዝዎ።
43007023	እቲ ሕጊ ሙሴ ምእንቲ ኸይጠሓስ ሰብ ብሰንበት ዝግረዝ ካብ ኮነ ኣነ ንሰብ ኲለንትናኡ ብሰንበት እንተሕወኹዎ ደኣ ስለምንታይ ትነቕፉኒ?
43007024	ቅኑዕ ፍርዲ ፍረዱ እምበር ገጽ ርኢኹም ኣይትፍረዱ።
43007025	ሓድሓደ ኻብ ሰብ ኢየሩሳሌም ድማ  እቲ ኽቐትልዎ ዝደልዩስ እዙይዶ ኣይኮነን?
43007026	እንሆ ንሱ ብገሃድ ይዛረብ ኣሎ፤ ንሳቶምውን ምንም ኣይበልዎን፤ እዞም ኣሕሉቕ ንሱ ክርስቶስ ከም ዝኾነ ብሓቂ ፈሊጦም ደኾን ኮይኖም?
43007027	ግና እዝ ሰብኣይ እዙይ ካበይ ከም ዝኾነ ንፈልጦ ኢና፤ ክርስቶስ ክመጽእ እንተሎ ግና ኻበይ ከም ዝኾነ ዝፈልጦ ሓደኳ የለን፤ በሉ።
43007028	ኢየሱስ ከዓ ኣብ ቤተ መቕደስ ክምህር እንተሎ ዓው ኢሉ  ንኣይ ትፈልጡኒ ኢኹም፤ ካበይ ምዃነይውን ትፈልጡ ኢኹም፤ ኣነ ብባዕለይ ኣይመጻእኹን፤ እቲ ዝለኣኸኒ ግና ሓቀኛ እዩ፤ ንእኡ ንስኻትኩም ኣይትፈልጥዎን ኢኹም።
43007029	ኣነ ግና ኻብኡ እየ፤ ንሱ ስለ ዝለኣኸኒውን እፈልጦ እየ፤ በለ።
43007030	ስለዙይ ክኅዝዎ ደለዩ፤ ጊዜኡ ስለ ዘይበጽሐ ግና ሓደኳ ኣይኃዞን።
43007031	ካብቶም ሕዝቢ ኸዓ ብዙኃት ብእኡ ኣመኑ እሞ  ክርስቶስ ምስ መጸኸ ኻብዝ ንሱ ዝገብሮ ዘሎ ተኣምራት ዝበዝኅዶ ኽገብር ኢሉ? በሉ።
43007032	ፈሪሳውያን ድማ እቶም ሕዝቢ ብዛዕባኡ ኸምዙይ ኢሎም ከም ዘጕረምረሙ ምስ ሰምዑ  ምስ ሊቃነ ካህናት ኮይኖም ክኅዝዎ ሓሻኽሮም ለኣኹ።
43007033	ሽዑ ኢየሱስ  ገና ቑሩብ ጊዜ ምሳኻትኩም ኣለኹ፤ ድኅርዙይ ናብቲ ዝለኣኸኒ ክኸይድ እየ።
43007034	ክትደልዩኒ ኢኹም፤ እንተኾነ ኣይትረኽቡንን፤ ናብቲ ኣነ ዘለኽዎ ኸዓ ኽትመጹ ኣይትኽእሉን ኢኹም፤ በሎም።
43007035	ስለዙይ ኣይሁድ ንሕና ኽንረኽቦ ናብ ዘይንኽእል ንሱ ናበይ ኮን ክኸይድ ኢሉ? ናብቶም ኣብ ሃገር ግሪኽ ተበቲኖም ዘለዉ ኣይሁድን ኣሕዛብን ክምህር ዶኾን ክኸይድ ኮይኑ?
43007036	ክትደልዩኒ ኢኹም፤ ግና ኣይትረኽቡንን፤ ናብቲ ኣነ ዝኸዶ ኸዓ ኽትመጹ ኣይትኽእሉን ኢኹም› ዝብለና ዘሎኸ እንታይ እዩ? ተበሃሃሉ።
43007037	በታ መወዳእታ ዓባይ መዓልቲ በዓል ኢየሱስ ደው ኢሉ ብዝለዓለ ድምፂ ዝጸምአ እንተልዩ ናባይ መጺኡ ይስተ።
43007038	እቲ ብኣይ ዝኣምን ከምቲ መጽሓፍ ዝበሎ ካብ ውሽጡ ማይ ሕይወት ክፍልፍል እዩ›  እናበለ ተዛረበ።
43007039	እዙይ ብዛዕባቲ እቶም ብእኡ ዝኣመኑ ኽቕበልዎ ዘለዎም መንፈስ ቅዱስ እዩ ዝተዛረበ፤ ኢየሱስ ገና ስለ ዘይከበረ መንፈስ ቅዱስ ገና ኣይወረደን ነበረሞ።
43007040	ካብቶም ሕዝቢ ብዙኃት ነዝ ዘረባዙይ ሰሚዖም  እዙይ ብሓቂ እቲ ነቢይ እዩ በሉ።
43007041	ካልኦት ከዓ  ክርስቶስ እዩ በሉ። ገሊኦም ግና  ክርስቶስ ካብ ገሊላ ድዩ ዝመጽእ?
43007042	ክርስቶስ ካብ ዘርኢ ዳዊት ካብታ ዳዊት ዝነበረላ ዓዲ ካብ ቤተ ልሔም ከም ዝመጽእ መጽሓፍዶ ኣይነግርን እዩ? በሉ።
43007043	ስለዙይ እቶም ሕዝቢ ብዛዕብኡ ንስንሳቶም ተፈላለዩ።
43007044	ገሊኦም ክኅዝዎ ደለዩ፤ ግና ንኽኅዞ ኢዱ ዘልዓለሉ ሓደ እኳ ኣይነበረን።
43007045	እቶም ሓሻኽር ናብ ሊቃነ ካህናትን ፈሪሳውያንን ተመልሱ፤ ንሳቶም ድማ ስለምንታይ ደኣ ዘየምጻእኹምዎ? በልዎም።
43007046	እቶም ሓሻኽር ከዓ ከምዝ ሰብኣይ እዙይ ገይሩ ዝተዛረበ ኸቶ የለን ኢሎም መለሱ።
43007047	ፈሪሳውያን ድማ  ንስኻትኩምውንዶ ትጋገዩ ኣለኹም?
43007048	ብዘይ እዞም ሕጊ ዘይፈልጡ ግጉያት ሕዝቢ ካብ ኣኅሉቕ ወይ ካብ ፈሪሳውያን ብእኡ ዝኣመኑዶ ኣለዉ እዮም?
43007049	እዝ ሕጊ ዘይፈልጥ ሕዝቢ ግና ዝተረግመ እዩ ኢሎም መለሱሎም።
43007050	ሓደ ኻብኣቶም እቲ ቕድም ብለይቲ ናብ ኢየሱስ ከይዱ ዝነበረ ኒቆዲሞስ
43007051	ሕግና ንሰብ ቅድም እንተይሰምዖን እቲ ዝገበሮ እንተይፈለጠንዶ ይፈርዶ እዩ? በሎም።
43007052	ንሳቶም ከዓ  ንስኻውንዶ ኻብ ገሊላ ኢኻ? መጽሓፍ መርምር እሞ ካብ ገሊላ ነቢይ ከም ዘይትሥእ ክትርኢ ኢኻ? ኢሎም መለሱሉ።
43007053	ኲሎም ድማ ነናብ ገዝኦም ከዱ።
43008001	ኢየሱስውን ናብ ደብረ ዘይት ኸደ።
43008002	ምድሪ ምስ ወግሐ ኸዓ ኣንጊሁ ናብ ቤተ መቕደስ ተመሊሱ መጸ። ኲሉ ሕዝቢውን ናብኡ ተኣከበ፤ ተቐሚጡ ድማ ይምህሮም ነበረ።
43008003	መምህራን ሕግን ፈሪሳውያንን ድማ እንትትዝሙ ዝተረኽበት ሰበይቲ ናብኡ ኣምጺኦም ኣብ ማእኸል ደው ኣቢሎም፤
43008004	 መምህር እዛ ሰበይቲ እዚኣ ኽትዝሙ እንተላ ተትኂዛ
43008005	ከምዚኣ ዝበለት ከዓ ብእምኒ ተቐጥቂጣ ኽትቅተል ሙሴ ብሕጊ ኣዚዙ እዩ፤ ንስኻኸ ብዛዕባኣ እንታይ ትብል? በልዎ።
43008006	እዙይ ኢሎም ዝፈተንዎ ምኽንያት መኽሰሲ ምእንቲ ኽረኽቡሉ ኢሎም እዮም። ኢየሱስ ግና ድንን ኢሉ በፃብዕቱ ኣብ ምድሪ ኽጽሕፍ ጀመረ።
43008007	ደጋጊሞም ምስ ጠየቕዎ ኸዓ ቕንዕ ኢሉ ካባኻትኩም ኃጢኣት ዘይብሉ ኣቐዲሙ እምኒ ይደርብየላ! በሎም።
43008008	መሊሱውን ደኒኑ ኣብ ምድሪ ጸሓፈ።
43008009	ንሳቶም ግና እዙይ ምስ ሰምዑ ሕሊናኦም ወቒስዎም፤ ካብ ዓበይቲ ጀሚሮም ክሳዕ እቶም ዳኅረዎት ኲሎም በብሓደ ወፁ። ኢየሱስ ምስታ ኣብ ማእኸል ደው ኢላ ዝነበረት ሰበይቲ በይኑ ተረፈ።
43008010	ኢየሱስ ቅንዕ ኢሉ ኸዓ ኣቲ ሰበይቲ እቶም ከሰስትኺ ደኣ ኣበይ ኣለዉ? ዝፈረደኪዶ የለን? በላ።
43008011	ንሳ ኸዓ  ሓደኳ የለን ጐይታይ! በለቶ። ኢየሱስ ድማ  ኣነውን ኣይፈርደክን እየ፤ ኪዲ እሞ ደጊም ኃጢኣት ኣይትግበሪ! በላ።
43008012	ኢየሱስ መሊሱ  ኣነ ናይ ዓለም ብርሃን እየ፤ እቲ ዝስዕበኒ ኸዓ ብርሃን ሕይወት ይረክብ እምበር ብጸልማት ኣይኸይድን እዩ፤ እናበለ ተዛረቦም።
43008013	ፈሪሳውያን ከዓ  ንስኻ ንባዕልኻ ትምስክር ኣለኻ፤ ስለዙይ ምስክርነትካ ሓቂ ኣይኮነን በልዎ።
43008014	ኢየሱስ ድማ  ኣነ ንባዕለይ እኳ እንተ መስከርኩ ካበይ ከም ዝመጻእኹ ናበይውን ከም ዝኸይድ እፈልጥ እየ እሞ ምስክርነተይ ሓቂ እዩ። ንስኻትኩም ግና ካበይ ከም ዝመጻእኹ ናበይውን ከም ዝኸይድ ኣይትፈልጡን ኢኹም።
43008015	ንስኻትኩም ሥጋዊ ፍርዲ ኢኹም እትፈርዱ ዘለኹም፤ ኣነ ግና ንሓደኳ ኣይፈርድን እየ።
43008016	ኣነን እቲ ዝለኣኸኒ ኣብን ኢና እምበር በይነይ ኣይኮንኩን እሞ ኣነ እንተ ፈረድኩ ፍርደይ ሓቂ እዩ።
43008017	ምስክር ክልተ ሰብ ሓቂ ኸም ዝኾነ ኣብ ሕግኹም ተጽሒፉ እዩ።
43008018	ኣነ ንባዕለይ ምስክር እየ፤ እቲ ዝለኣኸኒ ኣብውን ምስክረይ እዩ በሎም።
43008019	ንሳቶም ከዓ  ኣቦኻኸ ኣበይ ኣሎ? በልዎ። ኢየሱስ ድማ  ንኣይ ኮነ ነቦይ ኣይትፈልጡን ኢኹም፤ ንኣይ እንተ ትፈልጡስ ነቦይውን ምፈለጥኩምዎ ኔርኩም ኢሉ መለሰ።
43008020	ነዝ ነገራት እዙይ ኢየሱስ ኣብ ቤተ መቕደስ ኣብ ጥቓ መቐበል ምጽዋት ኮይኑ ኽምህር እንተሎ እዩ ዝተዛረቦ። ጊዜኡ ስለ ዘይበጽሐ ግና ሓደኳ ዝኃዞ ኣይነበረን።
43008021	ኢየሱስ መሊሱ  ኣነ እኸይድ ኣለኹ፤ ክትደልዩኒ ኢኹም፤ እንተኾነ ብኃጢኣትኩም ክትሞቱ ኢኹም። ናብቲ ኣነ ዝኸዶ ንስኻትኩም ክትመጹ ኣይትኽእሉን ኢኹም፤ በሎም።
43008022	ሽዑ ኣይሁድ  ናብቲ ኣነ ዝኸዶ ንስኻትኩም ክትመጹ ኣይትኽእሉን ኢኹም› ምባሉስ ንርእሱ ደኾን ባዕሉ ኽቐትል ደልዩ? በሉ።
43008023	ኢየሱስ ድማ  ንስኻትኩም ካብ ታሕቲ ኢኹም፤ ኣነ ካብ ላዕሊ እየ፤ ንስኻትኩም ካብዛ ዓለም እዚኣ ኢኹም፤ ኣነ ካብዛ ዓለም እዚኣ ኣይኮንኩን።
43008024	ስለዙይ ከዓ እየ ብኃጢኣትኩም ክትሞቱ ኢኹም ዝበልኩኹም። ኣነ ንሱ ምዃነይ እንተዘይኣመንኩም ብኃጢኣትኩም ክትሞቱ ኢኹም፤ ስለዙይ ከዓ እየ ብኃጢኣትኩም ክትሞቱ ኢኹም ዝበልኩኹም በሎም።
43008025	ሽዑ ንሳቶም  ንስኻ መን ኢኻ? በልዎ፤ ኢየሱስ ድማ  ኣነ እቲ ኻብ መጀመርታ ኂዘ ዝነገርኩኹም እየ።
43008026	ብዛዕባኹም ዝዛረቦን ዝፈርዶን ብዙኅ ኣለኒ፤ እቲ ዝለኣኸኒ ግና ሓቀኛ እዩ፤ ነቲ ኻብኡ ዝሰማዕኽዎ ኸዓ ንዓለም እነግር ኣለኹ፤ በሎም።
43008027	ንሳቶም ግና ብዛዕባ ኣብ ከም ዝተዛረቦም ኣይፈለጡን።
43008028	ስለዙይ ኢየሱስ  ንወዲ ሰብ ልዕል ምሰበልኩምዎ ኣነ ንሱ ኸም ዝኾንኩን ከምቲ ኣቦይ ዝመሃረኒ ኸም ዝገብር እምበር ካብ ርእሰይ ሓንቲኳ ኸም ዘይገብር ሽዑ ኽትፈልጡ ኢኹም።
43008029	እቲ ዝለኣኸኒ ምሳይ ኣሎ፤ ኲልሻዕ ደስ ዘብሎ ስለ ዝገብር ድማ በይነይ ኣይኃድገንን እዩ በሎም።
43008030	ንሱ እዙይ ምስ ተዛረበ ብዙኃት ብእኡ ኣመኑ።
43008031	ስለዙይ ኢየሱስ ነቶም ብእኡ ዝኣመኑ ኣይሁድ  ንስኻትኩም ብቓለይ እንተ ጸኒዕኹም ብሓቂ ደቀ መዛሙርተይ ኢኹም።
43008032	ንሓቂ ኽትፈልጥዋ ኢኹም፤ እታ ሓቂውን ሓራ ኽተውፅአኩም እያ በሎም።
43008033	ንሳቶም ከዓ ንሕና ዘርኢ ኣብርሃም ኢና፤ ንማንም ባሮት ኴንና ኣይንፈልጥን። ከመይ ኢልካ ደኣ ሓራ ኽትወፁ ኢኹም ትብለና ዘለኻ? ኢሎም መለሱሉ።
43008034	ኢየሱስ ድማ እማን እማን እብለኩም ኣለኹ፤ ኃጢኣት ዝገብር ኲሉ ንሱ ናይ ኃጢኣት ባርያ እዩ።
43008035	ባርያ ኣብቲ ቤተ ሰብ ንዂሉ ጊዜ ኣይነብርን እዩ። ውሉድ ግና ንዂሉ ጊዜ ኣብኡ ነባሪ እዩ።
43008036	ወልድ ሓራ እንተውፂኡኹም ብሓቂ ሓራ ዝወፃእኹም ክትኮኑ ኢኹም።
43008037	ንስኻትኩም ዘርኢ ኣብርሃም ምዃንኩምስ እፈልጥ እየ። ቃለይ ኣባኻትኩም ስለ ዘይኃደረ ግና ኽትቀትሉኒ ትደልዩ ኣለኹም።
43008038	ኣነ ነቲ ኻብ ኣቦይ ዝረአኽዎ እዛረብ ኣለኹ፤ ንስኻትኩም ከዓ ነቲ ኻብ ኣቦኹም ዝሰማዕኹምዎ ትገብሩ ኣለኹም፤ በሎም።
43008039	ንሳቶም ድማ ንኣናስ ኣቦና ኣብርሃም እዩ ኢሎም መለሱሉ። ኢየሱስ ከዓ ውሉድ ኣብርሃም እንተ ትኾኑስ ግብሪ ኣብርሃም ምገበርኩም ነይርኩም።
43008040	ሕዚ ግና ካብ እግዚኣብሔር ዝሰማዕኽዎ ሓቂ ንዝነግረኩም ነኣይ ክትቀትሉኒ ትደልዩ ኣለኹም፤ ኣብርሃምስ ከምዙይ ኣይገበረን።
43008041	ንስኻትኩም ግና ግብሪ ኣቦኹም ትገብሩ ኣለኹም በሎም። ንሳቶም ድማ ንሕናስ ብዝሙት ዝተወለድና ኣይኮንናን። ሓደ ኣቦ ኣለና፤ ንሱ ኸዓ እግዚኣብሔር እዩ በልዎ።
43008042	ኢየሱስ ከዓ ኣነ ኻብ እግዚኣብሔር እየ ዝወፃእኹን ዝመጻእኹን፤ ንሱ ልኢኹኒ እምበር ባዕለይ ኣይመጻእኹን፤ ስለዙይ ኣቦኹም እግዚኣብሔር እንተ ዝኸውንስ ንኣይ መፍቀርኩምኒ ነይርኩም።
43008043	ስለምንታይ ኢኹም ዘረባይ ዘይተስተውዕሉ? ቃለይ ክትሰምዑ ስለ ዘይከኣልኩም እዩ።
43008044	ንስኻትኩም ካብቲ ኣቦኹም ዲያብሎስ ኢኹም፤ ድልየት እቲ ኣቦኹም ክትገብሩ ኢኹምውን እትደልዩ ዘለኹም፤ ንሱ ኻብ መጀመርታ ቐታል ነፍሲ እዩ፤ ሓቂ ኣብኡ ስለ ዘየለ ኣብ ሓቂ ኣይጸንዕን እዩ። ሓሳዊ ኣቦ ሓሰትውን ስለ ዝኾነ ሓሰት ክዛረብ እንተሎ ካብ ርእሱ እዩ ዝዛረብ።
43008045	ኣነ ሓቂ ስለ ዝዛረብ ግና ኣይትኣምኑንን።
43008046	ካባኻትኩም ብኃጢኣት ክወቕሰኒ ዝኽእልከ መን ኣሎ? ሓቂ ዝዛረብ ካብ ኮንኩኸ ስለምንታይ ዘይትኣምኑኒ?
43008047	እቲ ኻብ እግዚኣብሔር ዝኾነ ቓል እግዚኣብሔር እዩ ዝሰምዕ። ንስኻትኩም ግና ካብ እግዚኣብሔር ስለ ዘይኾንኩም ኣይትሰምዑ ን።
43008048	ኣይሁድ ከዓ ሳምራዊ ኢኻ፤ ጋኔንውን ኣለካ ምባልናስ ሓቂዶ ኣይኮነን? ኢሎም መለሱሉ።
43008049	ሽዑ ኢየሱስ  ኣነስ ነቦይ ደኣ አኽብሮ ኣለኹ እምበርጋኔንስ የብለይን። ንስኻትኩም ግና ተቃልሉኒ ኣለኹም።
43008050	ኣነ ኽብሪ ርእሰይ ኣይደልን እየ፤ እቲ ዝደልን ዝፈርድን ግና ኣሎ።
43008051	እማን እማን እብለኩም ኣለኹ፤ ቃለይ ዝሕሉ ንዘለዓለም ፈጺሙ ኣይመውትን፤ በሎም።
43008052	ኣይሁድ ድማ  ሕዝስ ጋኔን ከም ዘለካ ፈሊጥና፤ ኣብርሃም እኳ ሞይቱ፤ ነቢያትውን ሞይቶም፤ ንስኻ ግና ቃለይ ዝሓለወ ንዘለዓለም ኣይመውትን ትብል ኣለኻ።
43008053	ካብቲ ዝሞተ ኣቦና ኣብርሃምዶ ንስኻ ተዓቢ ኢኻ? ነቢያትውን ሞይቶም እዮም፤ ንባዕልኻ መን እየ ትብል ኣለኻ? በልዎ።
43008054	ኢየሱስ ከዓ  ኣነ ንባዕለይ እንተኣኽበርኩ ኽብረተይ ከንቱ እዩ፤ ዘኽብረንስ እቲ ንስኻትኩም ኣምላኽና እትብልዎ ኣቦይ እዩ።
43008055	ንስኻትኩም ኣይትፈልጥዎን ኢኹም፤ ኣነ ግና እፈልጦ እየ። ኣይፈልጦን እንተ ዝብል ከዓ ከማኻትኩም ሓሳዊ ምኾንኩ ነይረ። ኣነ ግና እፈልጦ፤ ቃሉውን እሕሉ እየ።
43008056	ኣቦኹም ኣብርሃም መዓልተይ ከም ዝርኢ ፈሊጡ ተሓጐሰ፤ ርእዩ ኸዓ ደስ በሎ ኢሉ መለሰሎም።
43008057	ኣይሁድ ድማ ገና ኃምሳ ዓመት እኳ ዘይገበርካስ ንኣብርሃም ሪአዮ ትብል ኣለኻ? በልዎ።
43008058	ኢየሱስ ከዓ  እማን እማን እብለኩም ኣለኹ፤ ኣብርሃም እንተይተወለደ ኣነ ነይረ እየ፤ › በሎም።
43008059	ሽዑ ኽድርብዩሉ ድማ እምኒ ኣልዓሉ፤ ኢየሱስ ግና ተሠወረ። ካብ ቤተ መቕደስ ወፂኡ ብማእኸሎም ኃሊፉ ኸደ።
43009001	ኢየሱስ ብመንገዲ ኽኃልፍ እንተሎ ዕዉር ኮይኑ ዝተወለደ ሓደ ሰብ ረአየ።
43009002	ደቀ መዛሙርቱ ድማ  መምህር! እዝ ሰብ እዙይ ዕዉር ኮይኑ ዝተወለደ ብናይ መን ኃጢኣት እዩ? ብናይ ርእሱ ድዩ ወይ ብናይ ወለዱ? ኢሎም ጠየቕዎ።
43009003	ኢየሱስ ከዓ  ግብሪ እግዚኣብሔር ኣብኡ ምእንቲ ኽግለጽ ድኣ እምበር ብናይ ርእሱ ወይ ብናይ ወለዱ ኃጢኣት ኣይኮነን።
43009004	ሓደኳ ኽሠርሐላ ዘይከኣሎ ለይቲ ትመጽእ ኣላ እሞ መዓልቲ እንተላ ግብሪ እቲ ዝለኣኸኒ ኽሠርሕ ይግብአኒ እዩ።
43009005	ኣብ ዓለም እንተለኹ ናይ ዓለም ብርሃን እየ፤ ኢሉ መለሰሎም።
43009006	እዙይ ኢሉ ናብ ምድሪ እንትፍ በለ፤ በቲ ምራቑውን ጸብሪ ገበረ፤ በቲ ጸብሪ ኸዓ ኣዒንቲ እቲ ዕዉር ለኸየ እሞ
43009007	 ኬድካ ኣብ ቀላይ ሰሊሆም ተሓጸብ በሎ። ሰሊሆም ማለት ዝተልኣኸ ማለት እዩ። ንሱውን ከይዱ ተሓጸበ እሞ እናረአየ ተመለሰ።
43009008	እቶም ጐረባብቱን እቶም ቅድም እንትልምን ዝርእይዎ ዝነበሩን  እዙይ ድኣ እቲ ኣብ መንገዲ ተቐሚጡ ዝልምን ዝነበረዶ ኣይኮነን? በሉ።
43009009	ገሊኦም  ንሱ እዩ! በሉ፤ ገሊኦም ከዓ  ንእኡ ደኣ እዩ ዝመስል እምበር ንሱ ኣይኮነን! በሉ፤ ንሱ ግና  ኣነ እየ! በለ።
43009010	ስለዙይ ንሳቶም  ከመይ ኢለን ደኣ ኣዒንትኻ ተኸፍታ? በልዎ።
43009011	ንሱ ኸዓ  እቲ ኢየሱስ ዝብሃል ሰብ ጸብሪ ገይሩ ኣዒንተይ ለኽዩ ናብ ሰሊሆም ኪድ እሞ ተሓጸብ› በለኒ፤ ከይደ ምስ ተሓጸብኩ ድማ ረአኹ፤ ኢሉ መለሰሎም።
43009012	ንሳቶም ከዓ  እቲ ሰብኣይ እቱይከ ኣበይ ኣሎ? በልዎ፤ ንሱ ድማ  ኣይፈልጥን በሎም።
43009013	ሽዑ ነቲ ዕዉር ዝነበረ ናብ ፈሪሳውያን ወሰድዎ።
43009014	እታ ኢየሱስ ጸብሪ ገይሩ ኣዒንቱ ዝኸፈተላ መዓልቲ ኸዓ ሰንበት ነበረት።
43009015	ስለዙይ ፈሪሳውያን ከመይ ኢሉ ኸም ዝረአየ መሊሶም ጠየቕዎ። ንሱ ድማ  ፀብሪ ኣብ ኣዒንተይ ገበረለይ፤ ተሓጸብኩ እሞ ረአኹ በሎም።
43009016	ሽዑ ኻብቶም ፈሪሳውያን ገሊኣቶም  እዝ ሰብኣይ እዙይ ሰንበት ስለ ዘየኽብር ካብ እግዚኣብሔር ኣይኮነን በሉ፤ ካልኦት ድማ  ኃጢኣተኛ ሰብ ደኣ ኸመይ ገይሩ ኸምዙይ ዝበለ ተኣምራት ክገብር ይኽእል? በሉ። ኣብ መንጎኣቶም ከዓ ምፍልላይ ኮነ።
43009017	ሽዑ መሊሶም ነቲ ዕዉር  ንስኻኸ ኣዒንትኻ ኸፊቱልካ እዩ እሞ ብዛዕባኡ እንታይ ትብል? በልዎ፤ ንሱ ድማ  ነቢይ እዩ! በሎም።
43009018	እቶም ኣይሁድ ግና ንወለዲ እቲ ኣዒንቱ ዝተኸፍታሉ ሰብ ክሳዕ ዝጽውዑ  ዕዉር ነይሩስ ከም ዝረአየ ኣይኣመንዎን ነበሩ።
43009019	ስለዙይ  እቲ ብዕዉሩ ተወሊዱ እትብልዎ ወድኹም እዙይ ድዩ? ሕዚ ደኣ ኸመይ ኢሉ ኽርኢ ኸኣለ? ኢሎም ጠየቕዎም።
43009020	እቶም ወለዱ ድማ  እዙይ ወድና ኸም ዝኾነን ብዕዉሩ ኸም ዝተወልደን ንፈልጥ።
43009021	ሕዚ ግና ኸመይ ኢሉ ኽርኢ ኸም ዝኸኣለ ኣይንፈልጥን፤ ኣዒንቱውን መን ከም ዝኸፈተሉ ኣይንፈልጥን፤ ንእኡ ጠይቕዎ፤ ንሱ ዓብዪ እዩ፤ ብዛዕባ ርእሱ ባዕሉ ኽዛረብ ይኽእል እዩ፤ ኢሎም መለሱ።
43009022	እቶም ወለዱ ንኣይሁድ ስለ ዝፈርኁ እዮም እዙይ ዝበሉ። ኣይሁድ ንሱ ክርስቶስ እዩ  ኢሉ ንዝመስከረ ካብ ቤተ ጸሎቶም ክሰጕዎ ተሰማሚዖም ነበሩሞ።
43009023	ስለዙይ እዮም እቶም ወለዱ  ንሱ ዓብዪ እዩሞ ጠይቕዎ፤ ዝበሉ።
43009024	ሽዑ ነቲ ዕዉር ዝነበረ ሰብኣይ ካልኣይ ጊዜ ጸዊዖም  ንእግዚኣብሔር ክብሪ ሃብ፤ ንሕና እዝ ሰብኣይ እዙይ ኃጢኣተኛ ምዃኑ ኢና እንፈልጥ በልዎ።
43009025	ንሱ ድማ መሊሱ  ኣነስ ኃጥእ ከም ዝኾነ ኣይፈልጥን፤ ዕዉር ከም ዝነበርኩን ሕዚ ግና እርኢ ኸም ዘለኹን እዛ ሓንቲ ነገር እዚኣ እየ ዝፈልጥ፤ በሎም።
43009026	ንሳቶም ከዓ  እንታይከ ገበረልካ? ከመይ ገይሩኸ ኣዒንትኻ ኸፈተልካ? በልዎ።
43009027	ንሱ ድማ  ቅድሚ ሕዚ ነጊረኩም ኣይሰማዕኹምን፤ ንምንታይ መሊስኩም ክትሰምዑ ትደልዩ ኣለኹም? ንስኻትኩምውንዶ ደቀ መዛሙርቱ ኽትኮኑ ትደልዩ ኢኹም? በሎም።
43009028	ንሳቶም ድማ ጸረፍዎ  ደቀ መዝሙሩስ ንስኻ ኢኻ፤ ንሕና ግና ደቀ መዛሙርቲ ሙሴ ኢና።
43009029	ንሕናስ እግዚኣብሔር ንሙሴ ከም ዝተዛረቦ ንፈልጥ ኢና፤ እዙይ ግና ካበይ ከም ዝኾነ ኣይንፈልጥን ኢና በልዎ።
43009030	እቲ ሰብኣይ ከዓ  ካበይ ምዃኑ ዘይምፍላጥኩም ዘገርም እዩ! ንኣይ ግና ኣዒንተይ ከፊቱለይ።
43009031	እግዚኣብሔር ንዝፈርኆን ፍቓዱ ንዝፍጽምን እዩ ዝሰምዕ እምበር ንኃጥኣን ከምዘይሰምዖም ንፈልጥ ኢና።
43009032	ዓለም ካብ ዝፍጠር ጀሚሩ ብዕዉሩ ንዝተወለደ ሰብ ኣዒንቱ ኸፊቱሉ ዝብሃል ከቶ ኣይተሰምዐን።
43009033	እዝ ሰብ እዙይ ካብ እግዚኣብሔር እንተ ዘይኸውን ሓደኳ ኽገብር ኣይምኸኣለን ነይሩ፤ ኢሉ መለሰሎም።
43009034	ንሳቶም ከዓ  ንስኻ ኲለንትናኻ ብኃጢኣት ዝተወለድካ እንተለኻስ ንኣና ኽትምህረና? ኢሎም ካብ ቤተ ጸሎቶም ኣውጽእዎ።
43009035	ኢየሱስ ናብ ወፃኢ ኸም ዘውጽእዎ ሰምዐ፤ ምስ ረኸቦ ድማ  ብወዲ ሰብዶ ተኣምን ኢኻ?
43009036	ንሱ ኸዓ ጐይታይ! ብእኡ ኽኣምንስ መን እዩ ንሱ? ኢሉ መለሰ።
43009037	ኢየሱስ ድማ  ርኢኻዮ ኣለኻ፤ እዝ ሕዚ ምሳኻ ዝዛረብ ዘሎ ንሱ እዩ በሎ።
43009038	ንሱ ኸዓ  ጐይታ! ኣኣምን እየ ኢሉ ሰገደሉ።
43009039	ኢየሱስ ድማ  ኣነ እቶም ዘይርእዩ ምእንቲ ኽርእዩ እቶም ዝርእዩ ኸዓ ምእንቲ ኽዓውሩ ንፍርዲ እየ ናብዛ ዓለም እዚኣ መጺአ ዘለኹ በለ።
43009040	ካብቶም ምስኡ ዝነበሩ ፈሪሳውያን ገሊኣቶም ነዙይ ሰሚዖም  ንሕናኸ ዕዉራት ምዃንና ዲና? በልዎ።
43009041	ኢየሱስ ድማ  ዕዉራት እንተ ትኾኑስ ኃጢኣት ኣይምኾነኩምን ነይሩ፤ ሕዚ ግና ንርኢ ኢና› ትብሉ ስለ ዘለኹም ኃጢኣትኩም ኣባኻትኩም ይነብር ኣሎ በሎም።
43010001	ኣስዒቡ ድማ ኢየሱስ ከምዙይ በለ፦  እማን እማን እብለኩም ኣለኹ፤ እቲ ናብ ደምበ ኣባጊዕ ብበሪ ዘይኣቱ ብኻልእ ወገን ደይቡ ዝኣቱ ንሱ ሰራቕን ጕሒላን እዩ።
43010002	እቲ ብበሪ ዝኣቱ ግና ንሱ ጓሳ ኣባጊዕ እዩ።
43010003	ንእኡ እቲ ሓላዊ በሪ ይኸፍተሉ፤ እተን ኣባጊዕውን ድምፁ ይሰምዓ፤ ነተን ኣባጊዑ ኸዓ በብስመን ጸዊዑ የውፅአን።
43010004	ንኹለን ነተን ኣባጊዑ ምሰውፅአን ድማ ቀቅድሚአን ይኸይድ፤ እተን ኣባጊዑ ውን ድምፁ ስለ ዘለልያ ይስዕባኦ።
43010005	ንኻልእ ግና ድምፁ ስለ ዘየለልያ ኻብኡ የሃድማ እምበር ኣይስዕብኦን እየን።
43010006	ኢየሱስ ነዝ ምስላ እዙይ መሰለሎም፤ ንሳቶም ግና ነቲ ዝተዛረቦም ኣየስተውዓልዎን።
43010007	ሽዑ ኢየሱስ ደጊሙ ኸምዙይ በሎም፦  እማን እማን እብለኩም ኣለኹ፤ እቲ በሪ ኣባጊዕ ኣነ እየ።
43010008	እቶም ቅድመይ ዝመጹ ዂላቶም ሰረቕትን ጐሓሉትን እዮም፤ ግና እተን ኣባጊዕ ኣይሰምዐኦምን።
43010009	እቲ በሪ ኣነ እየ፤ ብኣይ ዝኣቱ ኽድኅን እዩ፤ ክኣቱን ክወፅእን እዩ፤ መውፈሪውን ክረክብ እዩ።
43010010	እቲ ሰራቒ ግና ኽሰርቕን ክቐትልን ከጥፍእን እንተ ዘይኮይኑ ኣይመጽእን እዩ፤ ኣነ ግና ሕይወት ምእንቲ ኽረኽቡ ብምልኣትውን ምእንቲ ኽረኽቡ እየ ዝመጻእኹ።
43010011	 ሕያዋይ ጓሳ ኣነ እየ፤ እቲ ሕያዋይ ጓሳ ሕይወቱ ቤዛ ኣባጊዑ ኣኅሊፉ ይህብ።
43010012	እቲ ጓሳ ዘይኮነ ዕሱብ ግና ነተን ኣባጊዕ ዘይጥሪቱ ስለ ዝኾና ተዂላ ኽመጽእ እንተ ረአየ ነተን ኣባጊዕ ኃዲጉወን የሃድም፤ እቲ ተዂላ ድማ ነተን ኣባጊዕ ይምንጥለን ይብትነንውን።
43010013	ዕሱብ ስለ ዝኾነ ኸዓ የሃድም፤ ብዛዕባ እተን ኣባጊዕውን ግዲ የብሉን።
43010014	-
43010015	ሕያዋይ ጓሳ ኣነ እየ፤ ኣብ ነኣይ ከም ዝፈልጠኒ ኣነውን ንኣብ ከም ዝፈልጦ ነባጊዐይ እፈልጠን እየ፤ እተን ኣባጊዐይውን ይፈልጣኒ እየን፤ ንሕይወተይ ከዓ ቤዛ እተን ኣባጊዕ አኅልፋ።
43010016	ካብዝ መጓሰ እዙይ ዘይኮና ኻልኦት ኣባጊዕውን ኣለዋኒ፤ ንኣኣተን ድማ ኸምጽአን እየ፤ ቃለይውን ክሰምዓ እየን፤ ሓደ መጓሰውን ክኾና ጓሳአንውን ሓደ ክኸውን እዩ።
43010017	መሊሰ ንኽወስዳ ንሕይወተይ ቤዛ ኣኅሊፈ ዝህባ ስለ ዝኾንኩ፤ ኣብ የፍቅረኒ እዩ።
43010018	ባዕለይ እየ ቤዛ ኣኅሊፈ ዝህባ እምበር ካባይ ዝወስዳስ ሓደኳ የለን፤ ቤዛ ኸኅልፋ መሊሰውን ክወስዳ ሥልጣን ኣለኒ፤ ነዝ ትእዛዝ እዙይ ካብ ኣቦይ እየ ዝተቐበልክዎ።
43010019	ብዛዕባ እዝ ነገር እዙይ ድማ ኣብ ማእኸል ኣይሁድ መሊሱ ምፍልላይ ኮነ።
43010020	ሽዑ ካብኣቶም ብዙኃት  ጋኔን ኂዝዎ እዩ፤ ዓቢዱውን እዩ፤ ንምንታይ ኢኹም ትሰምዕዎ? በሉ።
43010021	ካልኦት ግና  እዙይ ጋኔን ናይ ዝኃደሮ ዘረባ ኣይኮነን፤ ጋኔንዶ ኣዒንቲ ዕዉራት ክኸፍት ይከኣሎ እዩ? በሉ።
43010022	ሽዑ ኣብ ኢየሩሳሌም በዓል ምሕዳስ ሕንፃ ቤተ መቕደስ ኮነ፤ ጊዜኡ ኸዓ ኽረምቲ ነበረ።
43010023	ኢየሱስ ድማ ኣብ ቤተ መቕደስ ኣብ ገበላ ሰሎሞን ይመላለስ ነበረ።
43010024	ሽዑ ኣይሁድ ከበብዎ እሞ  ኽሳዕ መኣዝ ኢኻ ኣብ ጥርጥር እተንብረና? ንስኻ ክርስቶስ እንተ ደኣ ዄንካ ኣግሂድካ ንገረና በልዎ።
43010025	ኢየሱስ ድማ  ነጊረኩም ኣይኣመንኩምንን፤ ንኣይ ዝምስክረለይ እዝ ብስም ኣቦይ ዝገብሮ ዘለኹ ግብርታት እዩ።
43010026	ንስኻትኩም ግና ኸምቲ ዝበልኩኹም ካብተን ኣባጊዐይ ስለ ዘይኮንኩም ኣይትኣምኑን ኢኹም።
43010027	እተን ኣባጊዐይ ግና ድምፀይ ይሰምዓ እየን፤ ኣነ ኸዓ እፈልጠን እየ፤ ንሳተንውን ይስዕባኒ።
43010028	ኣነ ኸዓ ናይ ዘለዓለም ሕይወት እህበን፤ ንዘለዓለም ድማ ኣይጠፍኣን እየን፤ ካብ ኢደይውን ዘኅድገን ሓደኳ የለን።
43010029	እቲ ንኣኣተን ዝሃበኒ ኣቦይ ካብ ኲሉ የዓቢ እዩሞ ካብ ኢድ ኣቦይ ከኅድገን ዝኽእል ሓደኳ የለን።
43010030	ኣነን ኣብን ሓደ ኢና ኢሉ መለሰሎም።
43010031	ሽዑ ኣይሁድ ክቕጥቅጥዎ መሊሶም እምኒ ኣልዓሉ።
43010032	ኢየሱስ ድማ  ካብ ኣቦይ ብዙኅ ሠናይ ግብርታት ኣርአኩኹም፤ ካብኣተን በየነይቲ ግብሪ ኢኹም ብእምኒ ኽትቅጥቅጡኒ ትደልዩ ዘለኹም? በሎም።
43010033	ኣይሁድ ከዓ  ብእምኒ እንቕጥቅጠካ በቲ ጽቡቕ ግብርታትካ ዘይኮነስ ሰብ እንተለኻ ንባዕልኻ ኣምላኽ ብምግባር ንእግዚኣብሔር ብምጽራፍካ እዩ ኢሎም መለሱሉ።
43010034	ኢየሱስ ድማ  ኣብ ሕግኹም ኣነ ኣማልኽቲ ኢኹም፤ በልኩ› ዝብል ጽሑፍዶ የለን እዩ?
43010035	እቲ ጽሑፍ ክሠዓር ኣይኽእልን እዩ። ነቶም ቃል እግዚኣብሔር ዝመጸሎም ኣማልኽቲ› ካብ በሎም
43010036	ነቲ ኣብ ዝቐደሶ ናብ ዓለምውን ዝለኣኾ ደኣ ወዲ እግዚኣብሔር እየ› ስለ ዝበልኩኹም ከመይ ኢልኩም ንእግዚኣብሔር ትጻረፍ ኣለኻ› ትብሉኒ ኣለኹም?
43010037	ግብሪ ኣቦይ እንተ ዘይገበርኩ ኣይትእመኑኒ።
43010038	ዝገብሮ እንተ ደኣ ኾይነ ግና ንኣይ እኳ እንተ ዘይኣመንኩም ኣብ ኣባይ ምህላዉ ኣነውን ኣብ ኣቦ ምህላወይ ምእንቲ ኽትፈልጡን ክተስተውዕሉን ነቲ ግብረይ እመንዎ እናበለ መለሰሎም።
43010039	መሊሶም ድማ ኽኅዝዎ ደለዩ፤ ንሱ ግና ኻብ ኣእዳዎም ኣምለጠ።
43010040	መሊሱ ናብታ ዮሓንስ ቀደም ዘጥምቐላ ዝነበረ ስፍራ ናብ ማዕዶ ዮርዳኖስ ከደ፤ ኣብኣውን ተቐመጠ።
43010041	ብዙኃት ድማ ናብኡ መጺኦም  ዮሓንስ ሓንቲ ተኣምራት እኳ ኣይገበረን፤ እቲ ዮሓንስ ብዛዕባ እዝ ሰብ እዙይ ዝተዛረቦ ግና ሓቂ ኾነ በሉ።
43010042	ኣብኡውን ብዙኃት ብእኡ ኣመኑ።
43011001	ኣብ ቢታንያ ኣብ ዓዲ ማርያምን ማርታ ሓፍታን ኣልኣዛር ዝስሙ ሰብኣይ ሓሚሙ ነበረ።
43011002	እዛ ማርያም እዚኣ እታ ንጐይታ ሽቱ ዝቐብአቶ ብፀጕሪ ርእሳውን ኣእጋሩ ዝሓበሰቶ እያ፤ እቲ ዝሓመመ ኣልኣዛርውን ሓዋ እዩ።
43011003	እተን ኣሓቱ  ጐይታ! እቲ እትፈትዎስ እንሆ ሓሚሙ ኣሎ ኢለን ናብ ኢየሱስ ለኣኻ።
43011004	ኢየሱስ እዙይ ሰሚዑ  እዝ ሕማም እዙይ ንኽብሪ እግዚኣብሔር ብእኡ ድማ ወዲ እግዚኣብሔር ምእንቲ ክኸብር እዩ እምበር ንሞት ኣይኮነን በለ።
43011005	ኢየሱስ ንማርታን ንሓፍታ ማርያምን ንኣልኣዛርን ይፈትዎም ነበረ።
43011006	ምሕማሙ ምስ ሰምዐ ኣብታ ዝነበራ ስፍራ ኽልተ መዓልቲ ፀንሐ።
43011007	ድኅርዙይ ንደቀ መዛሙርቱ  ደጊም ንዑ ናይ፤ ናብ ምድሪ ይሁዳ ንኺድ በሎም።
43011008	ደቀ መዛሙርቱ ኸዓ  መምህር! ቅድሚ ቑሩብ መዓልቲ ኣይሁድ ብእምኒ ክቕጥቅጡኻ ይደልዩ ነይሮምስ መሊስካዶ ናብኡ ክኸይድ ትብል ኣለኻ? በልዎ።
43011009	ኢየሱስ ድማ  ኣብ መዓልቲ ዓሠርተ ኽልተ ሰዓትዶ ኣይኮነን ዘሎ? እቲ ብመዓልቲ ዝኸይድ ሰብ ብርሃን እዛ ዓለም እዚኣ ዝርኢ ስለ ዝኾነ ኣይዕንቀፍን እዩ።
43011010	እቲ ብለይቲ ዝኸይድ ግና ኣብኡ ብርሃን ስለ ዘይብሉ ይዕንቀፍ እዩ ኢሉ መለሰሎም።
43011011	እዙይ ምስ ተዛረበ ኣስዒቡ  ኣልኣዛር ፈታዊና ደቂሱ ኣሎ፤ ኣነ ግና ኻብ ድቃሱ ምእንቲ ኸተሥኦ ክኸይድ እየ በሎም።
43011012	ሽዑ ደቀ መዛሙርቱ  ጐይታ! ደቂሱ እንተ ኾይኑስ ክሕሾ እዩ በልዎ።
43011013	ኢየሱስ ብዛዕባ ሞቱ እዩ ዝተዛረበ፤ ንኣኣቶም ግና ብዛዕባ ትኽስታ ድቃስ ዝተዛረበ መሰሎም።
43011014	ሽዑ ኢየሱስ ብገሃድ  ኣልኣዛር ሞይቱ፤
43011015	ምእንቲ ኽትኣምኑ ኣነ ኣብኡ ብዘይምንባረይ ብዛዕባኹም እሕጐስ ኣለኹ፤ ግና ንዑ ናይ ናብኡ ንኺድ፤ በሎም።
43011016	ሽዑ ዲዲሞስ ዝብልዎ ቶማስ ከዓ ነቶም ብጾቱ ደቀ መዛሙርት ንሕናውን ምስኡ ኽንመውት ንኺድ በሎም።
43011017	ኢየሱስ ናብ ቢታንያ ምስ መጸ ኣልኣዛር ካብ ዝቕበር ድሮ ኣርባዕተ መዓልቲ ገይሩ ጸንሖ።
43011018	ቢታንያ ኻብ ኢየሩሳሌም ዳርጋ ሠለስተ ኪሎ ሜትር ኣቢላ ትርሕቕ ነበረት።
43011019	ካብ ኣይሁድ ድማ ብዙኃት ብዛዕባ ኃወን ከጸናንዕወን ናብ ማርያምን ማርታን መጺኦም ነበሩ።
43011020	ማርታ ምምጻእ ኢየሱስ ሰሚዓ ኽትቅበሎ ወፀት፤ ማርያም ግና ኣብ ገዛ ተቐሚጣ ነበረት።
43011021	ሽዑ ማርታ ንኢየሱስ  ጐይታይ! ኣብዙይ ነይርካ እንተ ትኸውንስ ኃወይ ኣይምሞተን ነይሩ።
43011022	ሕዚውን እቲ ንእግዚኣብሔር እትልምኖ ዂሉ እግዚኣብሔር ከም ዝህበካ እፈልጥ እየ በለቶ።
43011023	ኢየሱስ ድማ  ሓውኪ ኽትሥእ እዩ በላ።
43011024	ማርታ ድማ  በታ ዳኅረወይቲ መዓልቲ ብትንሣኤ ከም ዝትሥእስ እፈልጥ እየ በለቶ።
43011025	ኢየሱስ ድማ  ትንሣኤን ሕይወትን ኣነ እየ፤ እቲ ብኣይ ዝኣምንስ እንተ ሞተ እኳ ብሕይወት ክነብር እዩ።
43011026	እቲ ብኣይ ዝኣምን ሕያው ዝኾነ ዂሉ ንዘለዓለም ኣይመውትን እዩ፤ እዙይዶ ተኣምኒ ኢኺ? በላ።
43011027	ንሳ ድማ  እወ ጐይታይ! ንስኻ እቲ ናብ ዓለም ዝመጽእ ክርስቶስ ወዲ እግዚኣብሔር ከም ዝኾንካ ኣኣምን እየ በለቶ።
43011028	እዙይ ኢላ ኸደትሞ፤ ንማርያም ሓፍታ ሕሹዂ ኢላ  መምህር መጺኡ፤ ይጽውዐኪውን ኣሎ በለታ።
43011029	ንሳ ኸዓ እዙይ ምስ ሰምዐት ቀልጢፋ ተሢኣ ናብኡ ኸደት።
43011030	ኢየሱስ ኣብታ ማርታ ዝተቐበለቶ ስፍራ ጸንሐ እምበር ናብ ዓዲ ገና ኣይኣተወን ነበረ።
43011031	እቶም ከጸናንዕዋ ምስኣ ኣብ ገዛ ዝነበሩ ኣይሁድ ግና ማርያም ቀልጢፋ ብድድ ምባላን ምውፅኣን ርእዮም ናብ መቓብር ከይዳ ኽትበኪ ዝደለየት መሲልዎም ተኸተልዋ።
43011032	ማርያም ግና ናብታ ኢየሱስ ዝነበራ ስፍራ መጺኣ ምስ ረአየቶ ኣብ እግሩ ተደፊኣ  ጐይታይ! ኣብዙይ እንተ ትነብርስ ግዲ ኃወይ ኣይምሞተን ነይሩ በለቶ።
43011033	ሽዑ ኢየሱስ ንሳ ኽትበኪ እንተላ እቶም ምስኣ ዝመጹ ኣይሁድውን እናበኸዩ እንተለዉ ርእዩ ብመንፈሱ ተኪዙ እናሕቖንቆነ
43011034	 ኣበይ ቀቢርኩምዎ? በለ፤ ንሳቶም ከዓ  ጐይታይ! ነዓ ርአ! በልዎ።
43011035	ኢየሱስ ድማ ነብዐ።
43011036	ሽዑ ኣይሁድ  ክንደይ የፍቅሮ ኸም ዝነበረ እስኪ ርኣዩ! በሉ።
43011037	ገሊኦም ግና  እዝ ኣዒንቲ እቲ ዕዉር ዝኸፈተስ ነዙይውን ከም ዘይመውት ክገብሮዶ ኣይምኸኣለን ነይሩ? በሉ።
43011038	ሽዑ ኢየሱስ ብልቡ ኃዚኑ ናብቲ መቓብር መጸ፤ እቲ መቓብር ከዓ ብእምኒ ዝተዓጽወ በዓቲ ነበረ።
43011039	ኢየሱስ  ነዝ እምኒ ኣልዕልዎ! በሎም፤ ሓፍቲ እቲ ምዉት ማርታ ድማ  ጐይታይ! ካብ ዝመውት ኣርባዕተ መዓልቲ ስለ ዝገበረ ጨንዩ እዩ በለቶ።
43011040	ኢየሱስ  እንተ ኣሚንክስ ክብሪ እግዚኣብሔር ክትርእዪ ኢኺዶ ኣይበልኩኽን? በላ።
43011041	ብድኅርዙይ ነቲ እምኒ ኣልዓልዎ። ኢየሱስ ከዓ ኣዒንቱ ንላዕሊ ኣልዒሉ  ኣቦ! ስለ ዝሰማዕኻኒ አመስግነካ ኣለኹ።
43011042	እዞም ኣብዙይ ደው ኢሎም ዘለዉ ሕዝቢ ንስኻ ኸም ዝለኣኽካኒ ምእንቲ ኽኣምኑ ደኣ እየ እዙይ ዝበልኩ እምበር ኣነስ ኲልሻዕ ኸም እትሰምዐኒ እፈልጥ እየ፤ በለ።
43011043	እዙይ ምስ በለ ዓው ኢሉ  ኣልኣዛር! ነዓ ናብ ደገ ውፃእ! በለ።
43011044	እቲ ምዉት ብግኑዙ ኣእዳዉን ኣእጋሩን ብእሱሩ ገጹውን ብዓለባ ተሸፊኑ እንተሎ ወፀ። ኢየሱስ ድማ  ፍትሕዎ እሞ ይኺድ ኅደግዎ በሎም።
43011045	ሽዑ ኻብቶም ናብ ማርያም ዝመጹ ብዙኃት ኣይሁድ ነቲ ንሱ ዝገበሮ ርእዮም ብእኡ ኣመኑ።
43011046	ገሊኦም ግና ናብ ፈሪሳውያን ከይዶም ነቲ ኢየሱስ ዝገበሮ ነገርዎም።
43011047	እቶም ሊቃነ ካህናትን ፈሪሳውያንን ከዓ ጉባኤ ኣኪቦም  እዝ ሰብኣይ እዙይ ብዙኅ ተኣምራት ይገብር ኣሎ እሞ እንታይ ንግበር?
43011048	ከምዙይ ኢሉ ክቕጽል እንተ ኃዲግናዮ ኲሉ ብእኡ ኽኣምን እዩ፤ ሮማውያን ድማ መጺኦም ምድርናን ሕዝብናን ከኅድጉና እዮም በሉ።
43011049	ሓደ ኻብኣቶም ቀያፋ ዝስሙ በታ ዓመት እቲኣ ሊቀ ካህናት ዝነበረ  ንስኻትኩም ሓንቲ እኳ ኣይትፈልጡን ኢኹም፤
43011050	ኲሉ ሕዝቢ ኻብ ዝጠፍእስ ሓደ ሰብ ቤዛ ሕዝቢ እንተ ሞተ ኸም ዝሕሸናዶ ከቶ ኣይተስተውዕሉን ኢኹም? በሎም።
43011051	እዙይ ዝበለ ግና በታ ዓመት እቲኣ ሊቀ ካህናት ስለ ዝነበረ ኢየሱስ ቤዛ ሕዝቢ ኽመውት ከም ዘለዎ ተነበየ እምበር ካብ ባዕሉ ኣይኮነን።
43011052	ነቶም ዝተበተኑ ደቂ እግዚኣብሔር ናብ ሓደ ኽእክቦምውን እምበር ቤዛ ሕዝቢ ጥራሕ ክመውት ኣይኮነን።
43011053	ስለዙይ ካብታ መዓልቲ እቲኣ ጀሚሮም ክቐትልዎ ተማኸሩ።
43011054	ብድኅርዙይ ኢየሱስ ኣብ ማእኸል ኣይሁድ ብገሃድ ምምልላስ ኃደገ፤ ስለዙይ ድማ ጥቓ ምድረ በዳ ናብ ዘላ ምድሪ ኤፍሬም ናብ እትብሃል ከተማ ኸደ፤ ምስ ደቀ መዛሙርቱውን ኣብኣ ተቐመጠ።
43011055	ፋሲካ ኣይሁድ ድማ ቐሪቡ ነበረ፤ ብዙኃት ሰባት ከዓ ቕድሚ በዓል ፋሲካ ርእሶም ከንጽሁ ከካብ ዓዱ ናብ ኢየሩሳሌም ደየቡ።
43011056	ሽዑ ኣይሁድ ንኢየሱስ ይደልይዎ ነበሩ፤ ኣብ ቤተ መቕደስ ደው ኢሎምውን ንስንሳቶም  እንታይ ይመስለኩም? ናብዚ በዓል ደኾን ኣይመጽእን? ተበሃሃሉ።
43011057	እቶም ሊቃነ ካህናትን ፈሪሳውያንን ከዓ ምእንቲ ኽኅዝዎ ነታ ንሱ ዘለዋ ስፍራ ዝፈልጥ ሰብ እንተልዩ ኽሕብረሎም ኣዘዙ።
43012001	ሽዑ ኢየሱስ ሽዱሽተ መዓልቲ ቕድሚ ፋሲካ ናብታ ንሱ ካብ ምዉታን ዘተሥኦ ኣልኣዛር ዘለዋ ቢታንያ ዝተብሃለት ዓዲ መጸ።
43012002	ኣብኣ ኸዓ ድራር ገበሩሉ፤ ማርታውን ተገልግል ነበረት፤ ካብቶም ምስኡ ዝተቐመጡ ሓደ ኣልኣዛር ነበረ።
43012003	ማርያምውን ፍርቂ ሊትሮ ዝኸውን ብጽሩይ ናርዶስ ዝተሠርሐ ብዙኅ ዝዋግኡ ምዑ ዝ ሽቱ ወሲዳ ኣእጋር ኢየሱስ ቀብአት፤ ብፀጕሪ ርእሳውን ሓበሰቶ። እታ ገዛ ኸዓ ብመዓዛ እቲ ሽቱ መልአት።
43012004	ሓደ ኻብቶም ደቀ መዛሙርቱ እቲ ኸትኅዞ ዘለዎ ይሁዳ ኣስቆሮታዊ ወዲ ስምዖን ግና
43012005	 እዝ ምዑ ዝ ሽቱ እዙይ ብሠለስተ ሚእቲ ዲናር ተሸይጡ ንምንታይ ንድኻታት ዘይምተውሃበ ነይሩ? በለ።
43012006	እዙይ ዝበለ ድማ ሰራቒ ስለ ዝኾነ እዩ እምበር ንድኻታት ሓልዩሎም ኣይኮነን፤ ተሓዝ ሙዳየ ምጽዋት ስለ ዝነበረ ካብቲ ኣብኡ ዝኣተወውን የልዕል ስለ ዝነበረ እዩ።
43012007	ስለዙይ ኢየሱስ  ንመዓልቲ ቐብረይ ዘዳለወቶ እዩ እሞ ኅደጉዋ።
43012008	ድኻታትስ ኲልሻዕ ምሳኻትኩም ኣለዉ፤ ንኣይ ግና ዂልሻዕ ኣይትረኽቡንን ኢኹም በሎም።
43012009	ድኅርዙይ ካብ ኣይሁድ ብዙኃት ሰባት ኢየሱስ ኣብኡ ኸም ዘሎ ፈሊጦም ናብ ቢታንያ መጹ። እንተኾነ ነቲ ኻብ ምዉታን ዘተሥኦ ኣልኣዛርውን ክርእዩ እምበር ምእንቲ ኢየሱስ ጥራሕ ኢሎም ኣይኮኑን ዝመጹ።
43012010	-
43012011	ብዙኃት ኣይሁድ ብምኽንያት ኣልኣዛር እናኸዱ ብኢየሱስ የኣምኑ ስለ ዝነበሩ ሊቃነ ካህናት ንኣልኣዛር ክቐትልዎ ተማኸሩ።
43012012	ብጽባሒቱ እቶም ንበዓል ዝመጹ ብዙኃት ሕዝቢ ኢየሱስ ናብ ኢየሩሳሌም ከም ዝመጽእ ሰሚዖም
43012013	ጨናፍር ስየ ኂዞም ክቕበልዎ ወፁ። ዓው ኢሎም ከዓ  ሆሣዕና! እቲ ብስም እግዚኣብሔር ዝመጽእ ንጉሥ እስራኤል ቡሩኽ እዩ! በሉ።
43012014	-
43012015	ከምቲ፦  ኣቲ ኢየሩሳሌም ኣይትፍርኂ! እንሆ! ንጉሥኪ ኣብ ጻዕቢ ኣድጊ ተቐሚጡ ይመጽእ ኣሎ፤ ተብሂሉ ኸም ዝተጽሓፈ ኢየሱስ ጻዕቢ ኣድጊ ረኺቡ ኣብ ልዕሊኡ ተቐመጠ።
43012016	ደቀ መዛሙርቱ ነዝ ነገር እዙይ ቅድም ኣየስተውዓልዎን። ኢየሱስ ምስ ከበረ ግና ነዝ ነገር እዙይ ብዛዕባኡ ኸም ዝተጽሓፈ ንሳቶምውን እዙይ ከም ዝገበሩሉ ዘከሩ።
43012017	እቶም ንኣልኣዛር ካብ መቓብር ጸዊዑ ኻብ ምዉታን ከተሥኦ እንተሎ ምስኡ ዝነበሩ ሕዝቢ ኸዓ ይምስክሩሉ ነበሩ።
43012018	እቶም ሕዝቢ ድማ እዝ ተኣምራት እዙይ ከምዝገበረ ስለ ዝሰምዑ እዮም ክቕበልዎ ዝወፁ።
43012019	ሽዑ ፈሪሳውያን ንስንሳቶም  ሓንቲ እኳ ኽትገብሩ ኸም ዘይትኽእሉ ትርእዩዶ ኣለኹም? እነሆ ዂሉ ዓለም ደድኅሪኡ ይስዕብ ኣሎ ተበሃሃሉ።
43012020	ካብቶም በቲ በዓል ክሰግዱ ዝደየቡ ኸዓ ገሊኦም ግሪካውያን ነበሩ።
43012021	ንሳቶም ናብ ፊልጶስ በዓል ቤተ ሳይዳ ናይ ገሊላ መጺኦም  ጐይታ! ንኢየሱስ ክንርእዮ ንደሊ ኣለና ኢሎም ለመንዎ።
43012022	ፊልጶስ ድማ ኸይዱ ንእንድርያስ ነገሮ፤ እንድርያስን ፊልጶስን ድማ ኸይዶም ንኢየሱስ ነገርዎ።
43012023	ኢየሱስ ድማ መሊሱ ኸምዙይ በሎም፦  ወዲ ሰብ ዝኸብረላ ሰዓት በጺሓ እያ።
43012024	ፍረ ስርናይ ኣብ ምድሪ ወዲቓ እንተ ዘይሞተት በይና እያ እትነብር፤ እንተሞይታ ግና ብዙኅ ፍረ ኸም እትፈሪ እማን እማን እብለኩም ኣለኹ።
43012025	እቲ ንሕይወቱ ዝፈትዋ ከጥፍኣ እዩ፤ እቲ ንሕይወቱ ኣብዛ ዓለም እዚኣ ዝጸልኣ ግና ንሕይወት ዘለዓለም ክሕልዋ እዩ።
43012026	እቲ ኸገልግለኒ ዝደሊ ይስዓበኒ፤ እቲ ዘገልግለኒ ኸዓ ኣብቲ ኣነ ዘለኽዎ ኽነብር እዩ። ነቲ ዘገልግለኒ ኸዓ ኣቦይ ከኽብሮ እዩ።
43012027	 ሕዝስ ነፍሰይ ተጨኒቓ ኣላ፤ እንታይ እሞ ኽብል እየ? ኣቦ! ካብዛ ሰዓት እዚኣ ኣድኅነኒ!› ግና ምእንትዙይ እንድየ ዝመጻእኹ ናብዛ ሰዓት እዚኣውን ዝበጻሕኹ።
43012028	ኦ ኣቦ! ንስምካ ኣኽብሮ፤ ሽዑ ኻብ ሰማይ  ኣነ ኣኽቢረዮ ኣለኹ፤ ደጊመውን ከኽብሮ እየ! ዝብል ድምፂ መጸ።
43012029	ሽዑ እቶም ኣብኡ ደው ኢሎም ዝነበሩ ሕዝቢ እዙይ ምስ ሰምዑ  ነጐድጓድ እዩ! በሉ፤ ገሊኦም ከዓ  መልኣኽ እዩ ዝተዛረቦ! በሉ።
43012030	ኢየሱስ ድማ ኸምዙይ ኢሉ መለሰሎም፦  እዝ ድምፂ እዙይ ምእንታኻትኩም እምበር ምእንታይ ኣይኮነን ዝመጸ።
43012031	እዝ ዓለም እዙይ ዝፍረደሉ ጊዜ በጺሑ እዩ፤ ገዛኢ እዝ ዓለም እዙይውን ናብ ወፃኢ ዝድርበየሉ ሕዚ እዩ።
43012032	ኣነ ድማ ካብ ምድሪ ልዕል ምስ በልኩ ንዂሉ ናባይ ክስሕቦ እየ።
43012033	እዙይ ዝበለ ኸዓ ብኸመይ ዝበለ ኣማውታ ኽመውት ከም ዘለዎ እንተመልክት እዩ።
43012034	ስለዙይ እቶም ሕዝቢ  ንሕናስ ክርስቶስ ንዘለዓለም ከም ዝነብር ካብ ሕጊ ሰሚዕና ነይርና፤ ንስኻ ደኣ ኸመይ ኢልካ ኢኻ ወዲ ሰብ ግድን ልዕል ክብል እዩ› ትብል ዘለኻ? እቲ ወዲ ሰብ እቱይከ መን እዩ? ኢሎም ጠየቕዎ።
43012035	ሽዑ ኢየሱስ  ገና ንቑሩብ መዓልቲ ብርሃን ምሳኻትኩም ኣሎ፤ ስለዙይ ጸልማት እንተየርከበኩም ብብርሃን ተመላለሱ፤ እቲ ብጸልማት ዝመላለስ ናብ ዝኸዶ ኣይፈልጥን እዩሞ።
43012036	ደቂ ብርሃን ምእንቲ ኽትኮኑ ብርሃን እንተለልኩም ብብርሃን እመኑ፤ በሎም። ኢየሱስ ከምዙይ ኢሉ ምስ ተዛረበ ካብኣቶም ከይዱ ተሠወሮም።
43012037	-
43012038	እቲ ነቢይ ኢሳይያስ ኦ ጐይታ! ንምስክርነትና መን ኣመኖ? ኃይሊ እግዚኣብሔርከ ንመን ተግሃደሉ? ዝበሎ ቓል ምእንቲ ኽፍጸም ክንድዙይ ዝኣክል ተኣምራት እኳ ኣብ ቅድሚኦም እንተ ገበረ ብእኡ ኣይኣመኑን፤
43012039	-
43012040	ከምኡ ድማ ኢሳይያስ ደጊሙ  በዒንቶም ከይርእዩ ብልቦምውን ከየስተውዕሉ እሞ ናባይ ከይምለሱ ኣነውን ከይምሕሮምስ ኣዒንቶም ኣዕወረ፤ ልቦምውን ኣትረረ፤ ከም ዝበሎ ምእማን ሰኣኑ።
43012041	ኢሳይያስ ብዛዕብኡ ኸምዙይ ኢሉ ዝተዛረበ ኽብሩ ስለ ዝረአየ እዩ።
43012042	ምስዙይ ኲሉ ካብ ኣሕሉቕ ብዙኃት ብእኡ ኣመኑ፤ እንተኾነ ፈሪሳውያን ካብ ቤተ ጸሎቶም ከየባርርዎም ስለ ዝፈርኁ እምነቶም ኣየግሃዱን።
43012043	እዙይ ከዓ ካብ ክብሪ እግዚኣብሔር ክብሪ ሰብ ስለ ዝመረጹ እዩ።
43012044	ኢየሱስ ከዓ ዓው ኢሉ ኸምዙይ በለ፦  እቲ ብኣይ ዝኣምን ኲሉ ብኣይ ጥራሕ ዘይኮነስ በቲ ዝለኣኸኒውን እዩ ዝኣምን።
43012045	እቲ ንኣይ ዝረአየ ነቲ ዝለኣኸኒውን ይርኢ።
43012046	እቲ ብኣይ ዝኣምን ኲሉ ኣብ ጸልማት ምእንቲ ኸይነብር ኣነ ብርሃን ኮይነ ናብ ዓለም መጺአ ኣለኹ።
43012047	እቲ ንቓለይ ሰሚዑ ዘይሕልዎ ኣነ ኣይኮንኩን ዝፈርዶ፤ ኣነ ዝመጻእኹ ንዓለም ከድኅን ደኣ እምበር ንዓለም ክፈርድ ኣይመጻእኹንሞ።
43012048	ነቲ ነኣይ ዘይደሊ ንቓለይውን ዘይቕበል ዝፈርዶ ኣሎ፤ እዝ ኣነ ዝዛረቦ ዘለኹ ቓል ንሱ በታ ዳኅረወይቲ መዓልቲ ኽፈርዶ እዩ።
43012049	እቲ ዝለኣኸኒ ኣብ እንታይ ከም ዝብልን እንታይ ከም ዝዛረብን ዝኣዘዘኒ እምበር ኣነ ኻብ ባዕለይ ኣይተዛረብኩን።
43012050	እቲ ትእዛዙ ኸዓ ናይ ዘለዓለም ሕይወት ከም ዝኾነ እፈልጥ እየ፤ ስለዙይ እቲ ኣነ ዝዛረቦ ኸምቲ ኣብ ዝነገረኒ ገይረ እየ ዝዛረቦ ዘለኹ።
43013001	ኢየሱስ ቅድሚ በዓል ፋሲካ ካብዝ ዓለም እዙይ ናብ ኣብ ዝኸደላ ሰዓት ከም ዝበጽሐት ፈሊጡ፤ ነቶም ዘፍቀሮም ኣብዛ ዓለም እዚኣ ዘለዉ ናቱ ክሳዕ መወዳእታ ኣፍቀሮም።
43013002	እናተደረሩ እንተለዉ ድማ ዲያብሎስ ንኢየሱስ ከትሕዝ ኣብ ልቢ ይሁዳ ወዲ ስምዖን ኣስቆሮታዊ ሓሳብ ኣኅዲሩ ነበረ።
43013003	ኢየሱስ ኣቦኡ ንዂሉ ኣብ ኢዱ ኸም ዝሃቦ ካብ እግዚኣብሔር ከም ዝመጸ ናብ እግዚኣብሔርውን ከም ዝኸይድ ፈሊጡ፤
43013004	ካብ ድራር ተሢኡ ኽዳውንቱ ኣንበረ፤ ዕጣቕ ኣልዒሉውን ተዓጠቐ።
43013005	ሽዑ ማይ ናብ ኲስኲስቲ ገይሩ ኣእጋር ደቀ መዛሙርቱ ኽሓጽብን በቲ ዝተዓጢ ዕጣቕ ገይሩ ኽሕብስን ጀመረ።
43013006	ናብ ስምዖን ጴጥሮስ ከዓ በጽሐ፤ ንሱ ድማ  ጐይታይ! ንስኻዶ ኣእጋረይ ክትሓጽበኒ ኢኻ? በሎ።
43013007	ኢየሱስ ድማ መሊሱ  ነዝ ኣነ ዝገብሮ ዘለኹ ንስኻ ሕዚ ኣይትፈልጦን ኢኻ፤ ደኃር ግና ኽትፈልጦ ኢኻ በሎ።
43013008	ጴጥሮስ ከዓ  ብፍጹም ኣእጋረይ ኣይትሓጽበንን ኢኻ! በሎ። ኢየሱስ ድማ  ኣነ እንተዘይሓጺበካስ ምሳይ ክፍሊ የብልካን ኢሉ መለሰሉ።
43013009	ስምዖን ጴጥሮስ ድማ  ጐይታይ! እምበኣር ኣእጋረይ ጥራሕ ኣይኮነን ኣእዳወይን ርእሰይውን እምበር! በሎ።
43013010	ኢየሱስ ከዓ  እቲ ዝተሓጽበ ኲለንትናኡ ንጹሕ እዩ እሞ እንትርፊ ኣእጋሩ ምሕጻብ ኣየድልዮን፤ ንስኻትኩም ከዓ ንጹሃት ኢኹም፤ ግና ኲልኻትኩም ኣይኾንኩምን በለ።
43013011	ኢየሱስ እቲ ኣኅሊፉ ዝህቦ መን ምዃኑ ይፈልጥ ስለ ዝነበረ እዩ  ኲልኻትኩም ንጹሃት ኣይኮንኩምን ዝበለ።
43013012	ኣእጋሮም ምስ ሓጸቦም ድማ ክዳውንቱ ተኸዲኑ መሊሱ ምስኣቶም ተቐመጠ፤ ከምዙይ ድማ በሎም፦  እዝ ዝገበርኩልኩምስ ኣስተውዒልኩምዎዶ ኣለኹም?
43013013	ንስኻትኩም መምህርን ጐይታን› ኢልኩም ትጽውዑ ኒ፤ ከምኡ ስለ ዝኾንኩ ኸዓ ጽቡቕ በልኩም።
43013014	እምበኣር ኣነ ጐይታኹምን መምህርኩምን እንተለኹ ኣእጋርኩም ካብ ሓጸብኩ ንስኻትኩምውን ከምኡ ኣእጋር ብጾትኩም ክትሓጽቡ ይግብአኩም እዩ።
43013015	ከምቲ ኣነ ንኣኻትኩም ዝገበርክዎ ንስኻትኩምውን ከምኡ ኽትገብሩ ኣርኣያ ሂበኩም ኣለኹ።
43013016	ሓሽከር ካብ ጐይታኡ ልኡኽውን ካብ ለኣኺኡ ኸም ዘይበልጽ እማን እማን እብለኩም ኣለኹ።
43013017	እምበኣር ነዙይ እንተፈሊጥኩምዎ እሞ እንተገይርኩምዎ ብፁዓን ኢኹም።
43013018	እዙይ ብዛዕባ ዂልኻትኩም ኣይኮንኩን ዝዛረብ ዘለኹ፤ ኣነ ነቶም ዝኃረኽዎም እፈልጦም እየ፤ ግና እቲ እንጀራይ ዝበልዕ ሸዀንኡ ኣባይ ኣልዓለ› ዝብል ጽሑፍ ምእንቲ ኽፍጸም እዙይ ኾነ።
43013019	እቲ ነገር ምስ ኮነ ኣነ ምዃነይ ምእንቲ ኽትኣምኑ እቲ ነገር እንተይኮነ ካብ ብሕዚ እነግረኩም ኣለኹ።
43013020	ነቲ ኣነ ዝለኣኽክዎ ዝቕበል ንኣይ ይቕበል፤ እቲ ንኣይ ዝቕበል ድማ ነቲ ዝለኣኸኒ ኸም ዝቕበል እማን እማን እብለኩም ኣለኹ።
43013021	ኢየሱስ እዙይ ምስ በለ ብመንፈሱ ኃዚኑ  ሓደ ካባኻትኩም ከም ዘትኅዘኒ እማን እማን እብለኩም ኣለኹ፤ ኢሉ ኣግሂዱ ተዛረበ።
43013022	እቶም ደቀ መዛሙርት ብዛዕባ መን ከም ዝተዛረበ ስለ ዘይፈለጡ ንስንሳቶም ተጠማመቱ።
43013023	ሓደ ኻብቶም ደቀ መዛሙርቱ እቲ ኢየሱስ ዝፈትዎ ኣብ ጥቓ ኢየሱስ ተቐሚጡ ነበረ።
43013024	ስምዖን ጴጥሮስ  ንእኡ ብዛዕባ መን እዩ ዝዛረብ ዘሎ እስኪ ጠይቆ? ኢሉ ጠቐሶ።
43013025	ንሱ ኸዓ ናብ ኢየሱስ ጽግዕ ኢሉ  ጐይታ! መን እዩ ንሱ? ኢሉ ጠየቖ።
43013026	ኢየሱስ ከዓ  እቲ ኣነ ቝራስ እንጀራ ጸቢሐ ዝህቦ ንሱ እዩ ኢሉ መለሰ፤ ሽዑ ድማ ቝራስ እንጀራ ጸቢሑ ንይሁዳ ወዲ ስምዖን ኣስቆሮታዊ ሃቦ።
43013027	ድኅሪ እታ ቝራስ እንጀራ ኸዓ ሰይጣን ኣብ ይሁዳ ኃደረ። ሽዑ ኢየሱስ  ነቲ እትገብሮ ቐልጢፍካ ግበሮ! በሎ።
43013028	እቶም ምስኡ ኣብ ማእዲ ተቐሚጦም ዝነበሩ ግና ብዛዕባ እንታይ ከም ዝበሎ ኣይፈለጡን።
43013029	ንገሊኦም ግና ሙዳየ ምጽዋት ምስ ይሁዳ ስለ ዝነበረ ኢየሱስ  ንበዓል ዘድልየና ዓድግ ወይ ከዓ  ንድኻታት ሃብ ዝበሎ መሲልዎም ነበረ።
43013030	ይሁዳውን ነታ ቝራስ እንጀራ ምስ ተቐበለ ሽዑ ንሽዑ ወፀ፤ ለይቲውን ነበረ።
43013031	ይሁዳ ምስ ወፀ ሽዑ ኢየሱስ ከምዙይ በለ፦  ሕዚ ወዲ ሰብ ኸበረ፤ እግዚኣብሔርውን ብእኡ ኸበረ።
43013032	እግዚኣብሔር ብእኡ ኻብ ከበረ እግዚኣብሔር ከዓ ንእኡ ባዕሉ ከኽብሮ እዩ፤ ቀልጢፉውን ከኽብሮ እዩ።
43013033	ደቀይ! ገና ቑሩብ ጊዜ ምሳኻትኩም እየ፤ ክትደልዩኒ ኢኹም፤ ከምቲ ንኣይሁድ ናብቲ ኣነ ዝኸዶ ንስኻትኩም ክትመጹ ኣይትኽእሉን ኢኹም› ዝበልክዎም ንኣኻትኩምውን ሕዚ እብለኩም ኣለኹ።
43013034	ንስንሳትኩም ክትፋቐሩ ከምቲ ኣነ ዘፍቀርኩኹም ገይርኩም ንስንሳትኩም ምእንቲ ኽትፋቐሩ ሓድሽ ትእዛዝ እህበኩም ኣለኹ።
43013035	ንስንሳትኩም ፍቕሪ እንተሃልይኩም ደቀ መዛሙርተይ ከም ዝኾንኩም በዙይ ኲሉ ኽፈልጥ እዩ።
43013036	ስምዖን ጴጥሮስ ከዓ ጐይታይ! ናበይ ክትከይድ ኢኻ? በሎ፤ ኢየሱስ ድማ ናብቲ ኣነ ዝኸዶ ንስኻ ሕዚ ኽትክተለኒ ኣይትኽእልን ኢኻ፤ ደኃር ግና ኽትክተለኒ ኢኻ ኢሉ መለሰሉ።
43013037	ጴጥሮስ ከዓ  ጐይታይ! ስለምንታይ እየ ሕዚ ክኽተለካ ዘይክእል? ሕይወተይ እንተ ኾነውን ቤዛኻ ኣኅሊፈ ኽህብ እየ በሎ።
43013038	ኢየሱስ ድማ  ንሕይወትካ ቤዛይ ክተኅልፋ ዲኻ? ደርሆ እንተይነቀወ ሠለስተ ጊዜ ከም እትኽሕደኒ እማን እማን እብለካ ኣለኹ፤ ኢሉ መለሰሉ።
43014001	 ልብኹም ኣይሸበር፤ ብእግዚኣብሔር እመኑ፤ ብኣይውን እመኑ።
43014002	ኣብ እንዳ ኣቦይ ብዙኅ መንበሪ ኣሎ፤ እንተዘይህሉስ ስፍራ ኸዳልወልኩም እኸይድ ኣለኹ ኣይምበልኩኹምን ነይረ።
43014003	ከይደ ስፍራ ምሰዳለኹልኩም ኣብቲ ኣነ ዘለኹዎ ንስኻትኩምውን ኣብኡ ምእንቲ ኽትነብሩ ተመሊሰ ኽመጽእ እየ፤ ናባይውን ክወስደኩም እየ።
43014004	ናብቲ ኣነ ዝኸዶ መንገዱ ትፈልጥዎ ኢኹም።
43014005	ቶማስ ከዓ  ጐይታይ! ናበይ ከም እትኸይድ ኣይንፈልጥን ኢና፤ ነቲ መንገዲ ድኣ ኸመይ ገይርና ኢና እንፈልጦ? በሎ።
43014006	ኢየሱስ ድማ ኸምዙይ በሎ፦  መንገድን ሓቅን ሕይወትን ኣነ እየ፤ ብዘይ ብኣይ ሓደኳ ናብ ኣብ ዝመጽእ የለን።
43014007	ንኣይ ፈሊጥኩምኒ እንተ ትኾኑስ ነቦይውን ምፈለጥኩምዎ ነይርኩም፤ ካብ ሕዚ ግና ፈሊጥኩምዎን ርኢኹምዎን ኣለኹም።
43014008	ፊልጶስ ከዓ  ጐይታይ! ንኣብ ደኣ ኣርእየና እምበር የኣኽለና በሎ።
43014009	ኢየሱስ ድማ ኸምዙይ በሎ፦  ፊልጶስ እዝ ኽንድዙይ ዝኣክል ጊዜ ምሳኻትኩም ክነብር እንተለኹዶ ኣይፈለጥካንን ኢኻ? እቲ ነኣይ ዝረአየ ንኣብ ረአዮ፤ ከመይ ኢልካ ደኣ ንኣብ ኣርእየና› ትብል ኣለኻ?
43014010	ኣነ ኣብ ኣቦ ኸም ዘለኹ ኣቦውን ኣባይ ከም ዘሎዶ ኣይትኣምንን ኢኻ? እቲ ኣባይ ዘሎ ኣብ ባዕሉ እዩ ግብርታቱ ዝገብር ዘሎ እምበር እዝ ንኣኻትኩም ዝነግረኩም ዘለኹ ቓል ካብ ባዕለይ ኣይኮንኩን ዝዛረቦ ዘለኹ።
43014011	ኣነ ኣብ ኣቦ ምህላወይ ኣብውን ኣባይ ምህላዉ እመኑ፤ እንተ ዘይኮነስ ስለ እቲ ግብርታት እኳ እመኑኒ።
43014012	እቲ ብኣይ ዝኣምን ኣነ ዝገብሮ ግብርታት ከም ዝገብር ናብ ኣቦይ ስለ ዝኸይድ ድማ ካብዙይ ዝዓቢውን ከም ዝገብር እማን እማን እብለኩም ኣለኹ።
43014013	ኣብ ብወልድ ምእንቲ ክኸብርስ ብስመይ እትልምንዎ ዂሉ ኽገብረልኩም እየ።
43014014	ብስመይ ዝለመንኩምዎ ዂሉ ድማ ኽገብረልኩም እየ።
43014015	 ትፈትዉኒ እንተ ኾይንኩም ትእዛዛተይ ሓልዉ።
43014016	ኣነ ኸዓ ንኣብ ክልምኖ እየ፤ ንሱ ድማ ንዘለዓለም ምሳኻትኩም ዝነብር ካልእ መጸናንዒ ኽህበኩም እዩ።
43014017	ንሱ ኸዓ ናይ ሓቂ መንፈስ እዩ፤ ዓለም ዘይርእዮን ዘይፈልጦን ብምዃኑ ኽቕበሎ ኣይኽእልን፤ ንስኻትኩም ግና ምሳኻትኩም ዝነብርን ኣባኻትኩም ዝኃድርን ስለ ዝኾነ ትፈልጥዎ ኢኹም።
43014018	 ኣነ ደኽታማት ክትኮኑ ኣይኃድገኩምን እየ፤ ናባኻትኩም ክመጽእ እየ።
43014019	ደጊም ድኅሪ ቑሩብ ጊዜ ዓለም ኣይርእየንን እዩ፤ ንስኻትኩም ግና ኽትሪኡኒ ኢኹም፤ ከምቲ ኣነ ሕያው ዝኾንኩ ንስኻትኩምውን ሕያዋን ክትኮኑ ኢኹም።
43014020	በታ መዓልቲ እቲኣ ኣነ ኣብ ኣቦይ ንስኻትኩም ከዓ ኣባይ ኣነውን ኣባኻትኩም ከም ዘለኹ ኽትፈልጡ ኢኹም።
43014021	እቲ ትእዛዛተይ ዘለዎሞ ዝሕልዎ ንሱ እዩ ዘፍቅረኒ፤ ነቲ ዘፍቅረኒ ድማ ኣቦይ ከፍቅሮ እዩ፤ ኣነውን ከፍቅሮ እየ፤ ርእሰይ ከዓ ኽገልጸሉ እየ።
43014022	እቲ ኣስቆሮታዊ ዘይኮነ ይሁዳ ድማ  ጐይታይ! እቲ ንዓለም ዘይኮነ ንኣና ርእስኻ እትገልጸሉ ኸመይ እዩ? በሎ።
43014023	ኢየሱስ ድማ ኸምዙይ ኢሉ መለሰሉ፦  እቲ ዘፍቅረኒ ቃለይ ክሕሉ እዩ፤ ኣቦይ ከዓ ኸፍቅሮ እዩ፤ መጺእና ድማ ኣብኡ ኽንኃድር ኢና።
43014024	እቲ ዘየፍቅረኒ ግና ንቓለይ ኣይሕልዎን እዩ፤ እዝ እትሰምዕዎ ዘለኹም ቃል ከዓ ናይቲ ዝለኣኸኒ ኣብ እዩ እምበር ናተይ ኣይኮነን።
43014025	 ገና ምሳኻትኩም እንተለኹ እዝ ነገራት እዙይ ነገርኩኹም።
43014026	እቲ ኣብ ብስመይ ዝሰዶ መጸናንዒ መንፈስ ቅዱስ ንሱ ዂሉ ኽምህረኩም ነቲ ኣነ ዝነገርኩኹምውን ኲሉ ኸዘክረኩም እዩ።
43014027	ሰላም ኣኃድገልኩም ኣለኹ፤ ሰላመይውን እህበኩም ኣለኹ፤ እቲ ኣነ ዝህበኩም ዘለኹስ ከምቲ ዓለም ዝህቦ ኣይኮነን፤ ልብኹም ኣይሸበር፤ ኣይፍራኅውን።
43014028	ኣነ ክኸይድ እየ፤ ናባኻትኩምውን ክምለስ እየ› ዝበልኩኹም ሰሚዕኹም ኣለኹም፤ ትፈትዉኒ እንተትኾኑስ ናብ ኣብ ብምኻደይ ምተሓጐስኩም ነይርኩም፤ ኣብ ካባይ የዓቢ እዩሞ።
43014029	እቲ ነገር ምስ ኮነ ምእንቲ ኽትኣምኑ እንተይኮነ ሕዚ ነጊረኩም ኣለኹ።
43014030	ገዛኢ እዝ ዓለም እዙይ ይመጽእ ስለ ዘሎ ደጊም ምሳኻትኩም ብዙኅ ኣይዛረብን እየ፤ ንሱ ኣባይ ሓንቲ ሥልጣን የብሉን፤
43014031	እንተኾነ ኣነ ንኣብ ከም ዘፍቅሮ ዓለም ምእንቲ ኽትፈልጥ ከምቲ ኣብ ዝኣዘዘኒ እገብር ኣለኹ፤ ተሥኡ ኻብዙይ ንኺድ።
43015001	ኣነ ናይ እማን ጕንዲ ወይኒ እየ፤ ተኻሊኡ ኸዓ ኣቦይ እዩ።
43015002	ነቲ ኣባይ ዘሎ ፍረ ዘይፈሪ ጨንፈር ኲሉ የወግዶ፤ ነቲ ፍረ ዝፈሪ ጨንፈር ግና ብዙኅ ምእንቲ ኽፈሪ የጽርዮ።
43015003	ንስኻትኩም ሳላ እቲ ዝነገርኩኹም ቃል ድሮ ንጹሃት ኢኹም።
43015004	ኣባይ ንበሩ፤ ኣነውን ኣባኻትኩም ክነብር እየ፤ ጨንፈር ኣብቲ ጕንዲ ወይኑ እንተዘይነይሩ ካብ ባዕሉ ኽፈሪ ኸም ዘይኽእል ንስኻትኩምውን ኣባይ እንተዘይኔርኩም ክትፈርዩ ኣይትኽእሉን።
43015005	እቲ ጕንዲ ወይኒ ኣነ እየ፤ ንስኻትኩም ድማ ጨናፍር ኢኹም፤ እቲ ኣባይ ዝነብር ኣነውን ኣብኡ ዝነብር ንሱ እዩ ብዙኅ ፍረ ዝፈሪ፤ ብዘይ በኣይ ሓንቲ እኳ ኽትገብሩ ኣይትኽእሉን ኢኹም እሞ።
43015006	ኣባይ ዘይነብር ኲሉ ኸም ጨንፈር ንወፃኢ ተደርብዩ ይነቅጽ፤ ኣኪቦም ድማ ናብ ሓዊ ይድርብይዎ እሞ ይነድድ።
43015007	ኣባይ ትነብሩ እንተዄንኩም ቃለይውን ኣባኻትኩም ዝነብር እንተድኣ ኾይኑ እትደልይዎ ዂሉ ለምኑ እሞ ክኾነልኩም እዩ።
43015008	ብዙኅ እንተ ፈረኹም ኣቦይ በዙይ ክኸብር እዩ፤ ንስኻትኩምውን ደቀ መዛሙርተይ ምዃንኩም ክትፍለጡ ኢኹም።
43015009	 ከምቲ ኣብ ዘፍቀረኒ ኣነውን ኣፍቂረኩም ኣለኹ፤ ብፍቕረይ ንበሩ።
43015010	ከምቲ ኣነ ትእዛዛት ኣቦይ ሓልየ ኣብ ፍቕሩውን ዝነብር ዘለኹ ከምኡ ኸዓ ንስኻትኩም ትእዛዛተይ እንተሓሊኹም ኣብ ፍቕረይ ጸኒዕኹም ክትነብሩ ኢኹም።
43015011	ሓጐሰይ ኣባኻትኩም ምእንቲ ኽነብር ሓጐስኩምውን ምሉእ ምእንቲ ክኸውንስ እዙይ ነገርኩኹም።
43015012	ከምቲ ኣነ ዘፍቀርኩኹም ንስኻትኩምውን ንስንሳትኩም ክትፋቐሩ ትእዛዘይ እዙይ እዩ።
43015013	ሰብ ቤዛ ኣዕርኽቱ ገይሩ ንሕይወቱ ኣኅሊፉ እንካብ ምሃብ ዝበልጽ ፍቕሪ የብሉን።
43015014	ንስኻትኩምውን ዝኣዘዝኩኹም ኲሉ እንተ ፈጺምኩም ኣዕርኽተይ ኢኹም።
43015015	ባርያ ጐይትኡ ዝገብሮ ኣይፈልጥን እዩሞ ደጊም ፈተውተይ እምበር ባሮተይ ኣይብለኩምን፤ ኣነ ግና እቲ ኻብ ኣቦይ ዝሰማዕኽዎ ዂሉ ንኣኻትኩም ስለ ዘፍለጥኩኹም ፈተውተይ ኢኹም እብለኩም ኣለኹ።
43015016	ኣነ እየ ዝኃረኩኹም እምበር ንስኻትኩም ኣይኃረኹምንን፤ ኬድኩም ፍረ ምእንቲ ኽትፈርዩ ፍረኹምውን ምእንቲ ነባሪ ክኸውን ሾምኩኹም፤ ስለዙይውን እቲ ንኣብ ብስመይ ዝለመንኩምዎ ዂሉ ኽህበኩም እዩ።
43015017	ንስንሳትኩም ክትፋቐሩ እዙይ እእዝዘኩም ኣለኹ።
43015018	ዓለም እንተ ጸልአኩም ኣቐዲሙ ንኣይ ከም ዝጸልአኒ ፍለጡ።
43015019	ንስኻትኩም ካብ ዓለም እንተትኾኑስ ዓለም ናቱ ዝኾነ ይፈቱ እዩሞ ምፈተወኩም ነይሩ፤ ኣነ ካብ ዓለም ኃረይኩኹም እምበር ካብ ዓለም ኣይኮንኩምን፤ ስለዙይ ከዓ እዩ ዓለም ዝጸልአኩም ዘሎ።
43015020	ኣገልጋሊ ኻብ ጐይትኡ ኣይዓብን እዩ› ኢለ ዝነገርኩኹም ቃል ዘክሩ፤ ንኣይ እንተሳጕጎምኒ ንኣኻትኩምውን ከሳጕጕኹም እዮም፤ ቃለይ እንተሓልዮም ቃልኩምውን ክሕልዉ እዮም።
43015021	እንተኾነ ነቲ ዝለኣኸኒ ስለ ዘይፈልጥዎ ምእንቲ ስመይ እዝ ዂሉ ኣብ ልዕሌኹም ክፍጽምዎ እዮም።
43015022	ኣነ መጺአ እንተ ዘይነግሮምስ ኃጢኣት ኣይምኾኖምን ነይሩ፤ ሕዚ ግና ንኃጢኣቶም ምኽንያት የብሎምን።
43015023	እቲ ንኣይ ዝጸልእ ነቦይውን ይጸልእ።
43015024	ኣብ ማእኸሎም ካልእ ሰብ ዘይገበሮ ግብሪ እንተ ዘይገብር ነይረ ኃጢኣት ኣይምኾኖምን ነይሩ፤ ሕዚ ግና ርእዮም እንተለዉ ንኣይን ነቦይን ጸልኡና።
43015025	እዙይ ግና እቲ ኣብ ሕጎም ብዘይ ምኽንያት ጸልኡኒ› ዝብል ተጽሒፉ ዘሎ ቓል ምእንቲ ኽፍጸም እዩ ዝኾነ።
43015026	እቲ ኣነ ካብ ኣብ ዝሰደልኩም መጸናንዒ ካብ ኣብ ዝወፅእ መንፈስ ሓቂ ምስ መጸ ግና ንሱ ኽምስክረለይ እዩ።
43015027	ንስኻትኩምውን ካብ መጀመርታ ምሳይ ነይርኩም ኢኹም እሞ መሰኻኽረይ ኢኹም።
43016001	 እዙይ ዝነገርኩኹም ካብ እምነትኩም ከይትናወጹ ኢለ እየ።
43016002	ካብ ቤተ ጸሎቶም ከውፅኡኹም እዮም፤ እኳ ድኣ እቲ ዝቐትለኩም ንእግዚኣብሔር ኣገልግሎት ከም ዝፈጸመ ዝመስሎ ጊዜ ኽመጽእ እዩ።
43016003	እዝ ዂሉ ዝገብሩ ነቦይ ኮነ ንኣይ ስለ ዘይፈልጡ እዩ።
43016004	እዝ ነገራት እዙይ ዝነገርኩኹም ጊዜኡ ምስ በጽሐ ኣነ ኸም ዝነገርኩኹም ምእንቲ ኽትዝክርዎ ኢለ እየ፤ ካብ መጀመርታ እዙይ ዘይነገርኩኹም ምሳኻትኩም ስለ ዝነበርኩ እየ።
43016005	 ሕዚ ግና ናብቲ ዝለኣኸኒ ናብ ኣብ እኸይድ ኣለኹ፤ ካባኻትኩም ሓደኳ ናበይ ኢኻ እትኸይድ?› ኢሉ ዝጥይቐኒ የለን።
43016006	እዙይ ስለ ዝነገርኩኹም ግና ኣብ ልብኹም ኃዘን መልአ።
43016007	እንተኾነ ሓቂ ኽነግረኩም፦ ኣነ ናብ ኣብ እንተ ኸድኩ ይሕሸኩም፤ ኣነ እንተ ዘይከይደ እቲ መጸናንዒ ናባኻትኩም ኣይመጽእን እዩ እሞ፤ ኣነ እንተ ኸይደ ግና ንእኡ ኽሰደልኩም እየ።
43016008	ንሱ ምስ መጸ ኸዓ ንዓለም ብዛዕባ ኃጢኣትን ብዛዕባ ጽድቅን ብዛዕባ ፍርድን ክወቅስ እዩ።
43016009	ብዛዕባ ኃጢኣት ብኣይ ስለ ዘይኣመኑ እዩ።
43016010	ብዛዕባ ጽድቂ ድማ ናብ ኣብ እኸይድ ኣለኹ እሞ ደጊም ስለ ዘይትርእዩኒ እዩ።
43016011	ብዛዕባ ፍርዲ ኸዓ ገዛኢ እዝ ዓለም እዙይ ስለ ዝተፈርዶ እዩ።
43016012	 ገና ብዙኅ ነገር ዝነግረኩም ኣለኒ፤ እንተኾነ ሕዚ ኽትፆርዎ ኣይትኽእሉን ኢኹም።
43016013	እቲ መንፈስ ሓቂ ምስ መጸ ግና ናብ ኲሉ ሓቂ ኽመርሐኩም እዩ፤ ንሱ ነቲ ዝሰምዖ ዂሉ እዩ ዝዛረብ እምበር ካብ ርእሱ ኣይዛረብን እዩ፤ ነቲ ኽመጽእ ዘለዎ ነገራትውን ከፍልጠኩም እዩ።
43016014	ንሱ ኻባይ ወሲዱ ስለ ዝገልጸልኩም ንኣይ ከኽብረኒ እዩ።
43016015	እቲ ናይ ኣብ ዝኾነ ዂሉ ናተይ እዩ፤ ስለዙይ እየ ካባይ ወሲዱ ኽገልጸልኩም እዩ ዝበልኩኹም።
43016016	 ድኅሪ ቑሩብ ጊዜ ኣይትሪኡንን ኢኹም፤ መሊስኩም ድማ ድኅሪ ቑሩብ ጊዜ ኽትርእዩኒ ኢኹም።
43016017	ሽዑ ገሊኦም ካብ ደቀ መዛሙርቱ ንስንሳቶም  እዝ ናብ ኣብ ክኸይድ እየ እሞ ንቑሩብ ጊዜ ኣይትሪኡንን ኢኹም፤ መሊስኩም ንቑሩብ ጊዜ ኽትርእዩኒ ኢኹም› ዝብለና ዘሎስ እንታይ እዩ? ተበሃሃሉ።
43016018	ስለዙይ ንሳቶም  እዝ ንቑሩብ ጊዜ ዝብሎ ዘሎስ እንታይ እዩ? እዝ ዝዛረቦ ዘሎ ኣይተረድአናን ተበሃሃሉ።
43016019	ኢየሱስ ከዓ ኽጥይቕዎ ኸም ዝደለዩ ፈሊጡ ኸምዙይ በሎም፦  ንቑሩብ ጊዜ ኣይትሪኡንን ኢኹም፤ መሊስኩም ንቑሩብ ጊዜ ኽትርእዩኒ ኢኹም› ስለ ዝበልኩኹምዶ ንስንሳትኩም ትጠያየቑ ኣለኹም? በሎም።
43016020	እማን እማን እብለኩም ኣለኹ፤ ንስኻትኩም ክትበኽዩን ክትኃዝኑን ኢኹም፤ ዓለም ግና ደስ ክብሎ እዩ፤ ንስኻትኩም ክትኃዝኑ ኢኹም፤ ግና እቲ ኃዘንኩም ናብ ሓጐስ ክልወጥ እዩ።
43016021	ሰበይቲ ኽትወልድ እንተላ ሕማም ሕርሲ ስለ ዝበጽሓ ትጭነቕ ቈልዓ ምስ ወለደት ግና ሰብ ኣብ ዓለም ስለ ዝተወልደ ተሓጕሳ ነቲ ጭንቃውን ኣይትዝክሮን እያ።
43016022	ከምኡውን ንስኻትኩም ሕዚ ኃዚንኩም ኣለኹም፤ ግና መሊሰ ስለ ዝሪአኩም ልብኹም ክሕጐስ እዩ፤ ንሓጐስኩም ድማ ኻባኻትኩም ዝወስዶ የለን።
43016023	በታ እዋን እቲኣ ንኣይ ሓንቲ እኳ ኣይትጥይቑንን ኢኹም። እማን እማን እብለኩም ኣለኹ፤ ንኣብ ብስመይ ዝለመንኩምዎ ዂሉ ኽህበኩም እዩ።
43016024	ክሳዕ ሕዚ ሓንቲ እኳ ብስመይ ኣይለመንኩምዎን። ሓጐስኩም ምሉእ ምእንቲ ክኸውን ለምኑ፤ ክትረኽቡ ድማ ኢኹም።
43016025	 እዝ ዂሉ ብምስላ እየ ዝተዛረብኩኹም፤ ካብ ብሕዚ ግና ብምስላ ዘይነግረኩም ሰዓት ትመጽእ ኣላ። ብዛዕባ ኣብ ብግልጺ ኽነግረኩም እምበር።
43016026	በታ መዓልቲ እቲኣ ብስመይ ክትልምኑ ኢኹም፤ ኣነ ንኣብ ምእንታኻትኩም ክልምኖ እየ ኣይብለኩምን።
43016027	ንስኻትኩም ኣነ ኻብ እግዚኣብሔር ከም ዝመፃእኹ ስለ ዝኣመንኩምን ስለ ዘፍቀርኩምንን ኣብ ባዕሉ የፍቅረኩም እዩሞ።
43016028	ካብ ኣብ ወፂአ ናብ ዓለም መጻእኹ፤ መሊሰውን ንዓለም ኃዲገ ናብ ኣብ እኸይድ ኣለኹ።
43016029	እቶም ደቀ መዛሙርቱ ኸዓ  እንሆ ሕዚ ብምስላ ዘይኮነስ ብገሃድ ትዛረብ ኣለኻ።
43016030	ንስኻ ዂሉ ኸም እትፈልጥ ሓደኳ ኽጥይቐካ ከም ዘየድልየካ ሕዚ ፈሊጥና፤ በዙይ ድማ ካብ እግዚኣብሔር ከም ዝመጻእኻ ኣሚንና ኣለና በልዎ።
43016031	ኢየሱስ ድማ ኸምዙይ ኢሉ መለሰሎም፦  ሕዚዶ ኣሚንኩም?
43016032	እንሆ ዂልኹም ነናብ ገዛኹም እትብተኑላ ንበይነይውን እትኃድጉላ ሰዓት ትመጽእ ኣላ፤ ድሮ እኳ እኒሃ መጺኣ፤ ግና ኣብ ምሳይ ስለ ዝኾነ በይነይ ኣይኮንኩን።
43016033	ብኣይ ሰላም ምእንቲ ኽትረኽቡ እዙይ ነገርኩኹም። ኣብ ዓለም እንተለኹም መከራ ኣለኩም፤ እንተኾነ ኣይዞኹም ኣነ ንዓለም ሥዒረዮ እየ።
43017001	ኢየሱስ እዙይ ምስ ተዛረበ ኣዒንቱ ናብ ሰማይ ቅወኝላሕ ኣቢሉ ከምዙይ በለ፦  ኦ ኣቦ! እንሆ እታ ሰዓት በጺሓ እያ፤ ወድኻ ምእንቲ ከኽብረካስ ንወድኻ ኣኽብሮ፤
43017002	ነዞም ዝሃብካዮ ዂላቶም ናይ ዘለዓለም ሕይወት ምእንቲ ኽህቦም ንእኡ ኣብ ልዕሊ ዂሉ ወዲ ሰብ ሥልጣን ሂብካዮ ኢኻሞ።
43017003	ናይ ዘለዓለም ሕይወት ከዓ በይንኻ ናይ ብሓቂ እግዚኣብሔር ንዝኾንካን ንዝለኣኽካዮ ኢየሱስ ክርስቶስን ምፍላጥ እዩ።
43017004	ኣነ ነቲ ኽገብሮ ዝሃብካኒ ግብሪ ፈጺመ ኣብ ምድሪ ኣኽቢረካ እየ፤
43017005	ኦ ኣቦ! ሕዚ ድማ በቲ ዓለም እንተይተፈጥረ ኣባኻ ዝነበረኒ ኽብሪ ኣኽብረኒ።
43017006	ነቶም ካብ ዓለም ዝሃብካኒ ሰባት ስምካ ገለጽኩሎም። ናትካ ነበሩ፤ ንኣይ ድማ ሃብካኒ፤ ቃልካውን ሓለዉ።
43017007	እቲ ዝሃብካኒ ዂሉ ኻባኻ ምዃኑ ሕዚ ፈለጡ።
43017008	እቲ ዝሃብካኒ ቓል ሃብኩዎም፤ ንሳቶምውን ተቐበልዎ። ኣነ ካባኻ ኸም ዝመፃእኹ ድማ ብሓቂ ፈለጡ፤ ንስኻ ኸም ዝለኣኽካኒውን ኣመኑ።
43017009	ኣነ ምእንትኣቶም እልምን ኣለኹ። ናትካ እዮም እሞ ምእንቲ እዞም ዝሃብካኒ እምበር ምእንቲ ዓለምስ ኣይልምንን እየ።
43017010	ኲሉ ናተይ ናትካ እዩ፤ እቲ ናትካውን ናተይ እዩ፤ ኣነውን ብኣኣቶም እኸብር ኣለኹ።
43017011	ደጊም ኣነ ኣብ ዓለም ኣይነብርን እየ። ንሳቶም ግና ኣብ ዓለም ኣለዉ፤ ኣነውን ናባኻ እመጽእ ኣለኹ። ኦ ቕዱስ ኣቦ! ነቶም ዝሃብካኒ ኸማና ሓደ ምእንቲ ክኾኑ ብስምካ ሓልዎም።
43017012	ኣነ ምስኣቶም ኣብ ዓለም እንተለኹ ነቶም ዝሃብካኒ በቲ ስምካ ሓለኹዎምን ተኸናኸንክዎምን፤ እቲ ቓል መጽሓፍ ምእንቲ ኽፍጸም እንትርፊ እቲ ወዲ ጥፍኣት ካብኣቶም ሓደኳ ዝጠፍአ የለን።
43017013	ሕዚ ግና ናባኻ እመጽእ ኣለኹ፤ ሓጐሰይ ኣብኣቶም ምሉእ ምእንቲ ክኸውን ድማ እዙይ ኣብ ዓለም እዛረብ ኣለኹ።
43017014	ኣነ ቓልካ ሃብክዎም፤ ከምቲ ኣነ ካብ ዓለም ዘይኮንኩ ንሳቶምውን ካብ ዓለም ኣይኮኑን እሞ ዓለም ጸልኦም።
43017015	ካብቲ ኽፉእ ክትሕልዎም እምበር ካብ ዓለም ክትወስዶም ኣይኮንኩን ዝልምነካ ዘለኹ።
43017016	ከምቲ ኣነ ካብ ዓለም ዘይኮንኩ ንሳቶምውን ካብ ዓለም ኣይኮኑንሞ።
43017017	በቲ ሓቅኻ ቐድሶም፤ ቃልካ ሓቂ እዩ።
43017018	ከምቲ ንኣይ ናብ ዓለም ዝለኣኽካኒ ኸምኡ ኣነውን ናብ ዓለም ለኣኽክዎም።
43017019	ንሳቶም ብሓቂ ምእንቲ ኽቕደሱስ ኣነ ንርእሰይ ምእንትኣቶም እቕድስ ኣለኹ።
43017020	 ምእንቲ እቶም ብቓሎም ብኣይ ዝኣምኑውን እምበር ምእንቲ እዚኣቶም ጥራሕ ኣይኮንኩን ዝልምን ዘለኹ።
43017021	ኦ ኣቦ! ንስኻ ከም ዝለኣኽካኒ ዓለም ምእንቲ ኽኣምንስ ኲላቶምውን ሓደ ምእንቲ ክኾኑ ከምቲ ንስኻ ኣባይ ዘለኻ ኣነውን ኣባኻ ከምዘለኹ ከምኡ ድማ ንሳቶም ኣባና ምእንቲ ክኾኑ እልምን ኣለኹ።
43017022	ንሕና ሓደ ኸም ዝኾንና ንሳቶምውን ከማና ሓደ ምእንቲ ክኾኑ እቲ ዝሃብካኒ ኽብሪ ሃብክዎም።
43017023	እዙይ ድማ ኸምቲ ኣነ ኣብኣቶም ንስኻውን ኣባይ ዝኾንካ ንሳቶምውን ብሓድነት ፍጹማን ምእንቲ ክኾኑ እዩ፤ ከምኡ ድማ ንኣይ ከም ዝለኣኽካኒ በቲ ዘፍቀርካኒ ፍቕሪውን ንኣኣቶም ከም ዘፍቀርካዮም ዓለም ምእንቲ ኽፈልጥ እዩ።
43017024	ኦ ኣቦ! ቅድሚ ምፍጣር ዓለም ንኣይ ብምፍቃርካ ዝሃብካኒ ኽብሪ ምእንቲ ኽርእዩ እዞም ዝሃብካኒ ኣብቲ ኣነ ዘለኽዎ ንሳቶምውን ኣብኡ ኽህልዉ እደሊ ኣለኹ።
43017025	ኦ ጻድቕ ኣቦ! ዓለም ኣይፈለጠካን፤ ኣነ ግና ፈሊጠካ ኣለኹ። እዚኣቶምውን ንስኻ ኸም ዝለኣኽካኒ ፈሊጦም ኣለዉ።
43017026	እታ ንኣይ ዘፍቀርካኒ ፍቕሪ ኣብኣቶም ምእንቲ ኽትህሉ ኣነውን ኣብኣቶም ምእንቲ ኽነብር ስምካ ኣፍሊጠዮም ኣለኹ፤ ከፍልጦምውን እየ።
43018001	ኢየሱስ እዙይ ምስ በለ ምስ ደቀ መዛሙርቱ ንሩባ ቄድሮን ሰጊሩ ናብታ ኣታኽልቲ ዘለዋ ቦታ ኸደ፤ ምስ ደቀ መዛሙርቱውን ናብኣ ኣተወ።
43018002	ኢየሱስን ደቀ መዛሙርቱን ኣብኣ ብዙኅ ጊዜ ይእከቡ ስለ ዝነበሩ እቲ ኣኅሊፉ ዝህቦ ይሁዳ ኸዓ ነታ ቦታ ይፈልጣ ነበረ።
43018003	ስለዙይ ይሁዳ ነቶም ሓደ ኽፋል ወታደራትን ሓሻኽር ሊቃነ ካህናትን ፈሪሳውያንን መሪሑ መጸ፤ ንሳቶም ፋኑሳትን ዝነድድ ሽግን ኣጽዋርን ኂዞም ነበሩ።
43018004	ሽዑ ኢየሱስ ነቲ ዂሉ ዝመጾ ዘሎ ነገራት ፈሊጡ ናብኣቶም ወጸ እሞ  ንመን ትደልዩ ኣለኹም? በሎም።
43018005	ንሳቶም ከዓ  ንናይ ናዝሬት ኢየሱስ ኢሎም መለሱሉ። ኢየሱስ ድማ  ኣነ እየ! በሎም። እቲ ዘትኅዞ ይሁዳ ድማ ምስኣቶም ደው ኢሉ ነበረ።
43018006	ሽዑ  ኣነ እየ ምስ በሎም እናድኀርኀሩ ናብ ምድሪ ወደቑ።
43018007	መሊሱ  ንመን ትደልዩ ኣለኹም? ኢሉ ጠየቖም። ንሳቶም ከዓ  ንናይ ናዝሬት ኢየሱስ በልዎ።
43018008	ኢየሱስ ድማ  ኣነ እየዶ እብለኩም ኣየለኹን? እምበኣር ንኣይ ካብ ደለኹም ነዚኣቶም ይኺዱ ሕደግዎም ኢሉ መለሰሎም።
43018009	እዙይ ከዓ  ካብዞም ዝሃብካኒ ሓደኳ ኣየጥፋእኹን ዝበሎ ቓል ምእንቲ ኽፍጸም እዩ።
43018010	ሽዑ ስምዖን ጴጥሮስ ሰይፊ ስለ ዝነበሮ ሰይፉ መዚዙ ነቲ ሓሽከር ሊቀ ካህናት ወቒዑ የማነይቲ እዝኑ ቖረጾ። ስም እቲ ሓሽከር ከዓ ማልኮስ ነበረ።
43018011	ኢየሱስ ድማ ንጴጥሮስ  ሰይፍኻ ናብ ሰገባኡ ምለስ፤ ነቲ ኣቦይ ዝሃበኒ ጽዋዕ መከራ ዘይሰትዮ ድዩ መሲሉካ? በሎ።
43018012	ሽዑ እቶም ክፋል ወታደራትን እቲ ሓለቃ ሽሕን እቶም ሓሻኽር ኣይሁድን ንኢየሱስ ኂዞም ኣሰርዎ።
43018013	ሃና ነቲ በታ ዓመት እቲኣ ሊቀ ካህናት ዝነበረ ቀያፋ ሓሙኡ ስለ ዝነበረ ኣቐዲሞም ናብኡ ወሰድዎ።
43018014	ቀያፋ ኸዓ እቲ  ክንዲ ህዝቢ ሓደ ሰብኣይ እንተሞተ ይሐይሽ ኢሉ ንኣይሁድ መኺሩዎም ዝነበረ እዩ።
43018015	ስምዖን ጴጥሮስን ሓደ ኻልእ ደቀ መዝሙርን ንኢየሱስ ሰዓብዎ። እቲ ኻልእ ደቀ መዝሙር በቲ ሊቀ ካህናት ፍሉጥ ስለ ዝነበረ ምስ ኢየሱስ ናብ መረባ ሊቀ ካህናት ኣተወ።
43018016	ጴጥሮስ ግና ብወፃኢ ኣብ ኣፍ ደገ ደው በለ። እቲ ኣብ ሊቀ ካህናት ፍሉጥ ዝነበረ ኻልእ ደቀ መዝሙር ከዓ ወፀ እሞ ነታ ሓላዊት በሪ ነጊሩ ንጴጥሮስ ኣእተዎ።
43018017	ሽዑ እታ በሪ እትሕሉ ገረድ ንጴጥሮስ  ንስኻ ካብ ደቀ መዛሙርት እዝ ሰብ እዙይዶ ኣይኮንካን? በለቶ። ንሱ ግና  ኣይኮንኩን! በለ።
43018018	ቊሪ ስለ ዝነበረ እቶም ሓሻኽርን ኣገልገልትን ሓዊ ኣጕሂሮም ደው ኢሎም ይስሕኑ ነበሩ። ጴጥሮስውን ምስኣቶም ደው ኢሉ ይስሕን ነበረ።
43018019	ሽዑ እቲ ሊቀ ካህናት ንኢየሱስ ብዛዕባ ደቀ መዛሙርቱን ትምህርቱን ጠየቖ።
43018020	ኢየሱስ ድማ ኸምዙይ ኢሉ መለሰ፦  ኣነ ንዓለም ብገሃድ እየ ዝተዛረብኩ፤ ኲልሻዕውን ኣብቲ ኣይሁድ ዝእከቡሉ ኣብ ቤተ ጸሎት ኣይሁድን ቤተ መቕደስን እምህር ነበርኩ፤ ብኅቡእ ዝተዛረብክዎ ሓደኳ የብለይን።
43018021	ንምንታይከ ንኣይ ትጥይቐኒ? ነቶም ዘረባይ ዝሰምዑ ዝነበሩ ጠይቆም። እንሆ ንሳቶም ነቲ ኣነ ዝተዛረብክዎ ይፈልጥዎ እዮም።
43018022	እዙይ ምስ በለ ካብቶም ኣብኡ ደው ኢሎም ዝነበሩ ሓሻኽር ሊቀ ካህናት ሓደ  ንሊቀ ካህናትስ ከምዙይ ኢልካ ኽትምልሰሉ? ኢሉ ንኢየሱስ ገጹ ጸፍዖ።
43018023	ኢየሱስ ድማ  ክፉእ እንተተዛሪበ ክፉእ ምዃኑ መስክር፤ ጽቡቕ እንተተዛሪበ ኾይነ ግና ንምንታይ ትወቕዐኒ? በሎ።
43018024	ሃና ኸዓ ናብ ቀያፋ ሊቀ ካህናት ብእሱሩ ሰደዶ።
43018025	ስምዖን ጴጥሮስ ከዓ ደው ኢሉ ሓዊ ኽስሕን እንተሎ ካልኦት ሰባት  ንስኻስ ካብቶም ደቀ መዛሙርት ኢየሱስዶ ኣይኮንካን ኢኻ? በልዎ፤ ንሱ ግና ኣይኮንኩን ኢሉ ኸሓደ።
43018026	ሓደ ኻብቶም ሓሻኽር ሊቀ ካህናት ነቲ ጴጥሮስ እዝኑ ዝቖረጾ ዘመዱ ዝኾነ  ኣብቲ ናይ ኣታኽልቲ ቦታዶ ባዕለይ ምስኡ ኣይረአኹኻን? በሎ።
43018027	ሽዑ ጴጥሮስ መሊሱ ኸሓደ። ሽዑ ንሽዑ ድማ ደርሆ ነቀወ።
43018028	ሽዑ ንኢየሱስ ካብ ቀያፋ ናብ መጋባእያ ወሰድዎ፤ ንግሆ ድማ ነበረ። ኣይሁድ ምእንቲ ፋሲካ ኽበልዑ ኸይረኽሱ ኢሎም ናብ መጋባእያ ኣይኣተዉን።
43018029	ስለዙይ ጲላጦስ ናብኣቶም ወፂኡ  ኣብ ልዕሊ እዝ ሰብ እዙይ ዘለኩም ክሲ እንታይ እዩ? በሎም።
43018030	ንሳቶም ድማ  እዙይ ገባር ክፉእ እንተ ዘይኸውንስ ናባኻ ኣይመምጻእናዮን ኔርና ኢሎም መለሱሉ።
43018031	ሽዑ ጲላጦስ  ንስኻትኩም ወሲድኩም ከምቲ ሕግኹም ገይርኩም ፍረድዎ በሎም። ኣይሁድ ከዓ  ንኣናስ ሓደኳ ኽንቀትል ኣይተፈቐደልናን በልዎ።
43018032	እዙይ ከዓ እቲ ኢየሱስ በየናይ ሞት ክመውት ከም ዘለዎ ኸመልክት ኢሉ ዝበሎ ቓል ምእንቲ ኽፍጸም እዩ።
43018033	ጲላጦስ መሊሱ ናብ መጋባእያ ኣተወ፤ ንኢየሱስ ጸዊዑ ኸዓ  ንስኻ ናይ ኣይሁድ ንጉሥ ዲኻ? በሎ።
43018034	ኢየሱስ ድማ  እዝ ትዛረቦ ዘለኻ ካብ ባዕልኻ ዲኻ ወይ ብዛዕባይ ካልኦት ነጊሮምኻ ኢዮም? ኢሉ መለሰሉ።
43018035	ጲላጦስ ከዓ  ኣነ ኣይሁዳዊ ድየ? ወገናትካን ሊቃነ ካህናትን እዮም ናባይ ኣኅሊፎም ዝሃቡኻ፤ እንታይ ገይርካ ኢኻ? ኢሉ ጠየቖ።
43018036	ኢየሱስ ድማ  መንግሥተይ ካብዛ ዓለም እዚኣ ኣይኮነትን፤ መንግሥተይ ካብዛ ዓለም እዚኣ እንተ ትኸውንስ ብኣይሁድ ከይተኃዝ ወታደራተይ ምተዋግኡለይ ነይሮም። ሕዚ ግና መንግሥተይ ካብዛ ዓለም እዚኣ ኣይኮነትን ኢሉ መለሰ።
43018037	ጲላጦስ ድማ  እምበኣርከስ ንስኻ ንጉሥ ኢኻ? በሎ። ኢየሱስ ድማ  ኣነ ንጉሥ ምዃነይ ንስኻ እኳ ትብል ኣለኻ። ኣነ ንሓቂ ኽምስክር እየ ዝተወለድኩ፤ ምእንቲ እዙይውን እየ ናብ ዓለም ዝመጻእኹ፤ ካብ ሓቂ ዝኾነ ዂሉ ኸዓ ቃለይ ይሰምዕ እዩ ኢሉ መለሰሉ።
43018038	ጲላጦስ ከዓ  ሓቂኸ እንታይ እዩ? በሎ። እዙይ ኢሉ ድማ መሊሱ ናብ ኣይሁድ ወፂኡ  ኣነስ ሓንቲ በደል እኳ ኣይረኸብኩሉን።
43018039	እንተኾነ ንኣኻትኩም በብፋሲካ ሓደ እሱር ክፍትሐልኩም ልማድ ኣለኩም። ስለዙይ ነዝ ንጉሥ ኣይሁድ ክፈትሐልኩምዶ ትደልዩ ኢኹም? በሎም።
43018040	ሽዑ ንሳቶም መሊሶም  ነዝ ሰብ እዙይ ዘይኮነስ ንበርባን ፍትሐልና! እናበሉ ጸርሑ። በርባን ግና ኸታሪ ዝነበረ እዩ።
43019001	ድኅርዙይ ጲላጦስ ንኢየሱስ ወሲዱ ገረፎ።
43019002	እቶም ወታደራት ከዓ ኣኽሊል እሾዂ ተኒጎም ኣብ ርእሱ ደፍኡሉ። ቀይሕ ካባውን ከደንዎ።
43019003	ናብኡ እናመጹ ኸዓ  ኦ ንጉሥ ኣይሁድ! ሰላም ንኣኻ! እናበሉ ገጹ ይጸፍዕዎ ነበሩ።
43019004	ጲላጦስ መሊሱ ናብ ደገ ወፂኡ  ኣብዝ ሰብ እዙይ ሓንቲ በደል እኳ ኸም ዘይረኸብኩሉ ንኽትፈልጡ እንሆ ናብ ደገ አውፅአልኩም ኣለኹ በሎም።
43019005	ሽዑ ኢየሱስ ኣኽሊል ዕሾዂ ደፊኡ ቀይሕ ካባ ተኸዲኑ ናብ ደገ ወፀ። ጲላጦስ ድማ  እንሆ እቲ ሰብኣይ! በሎም።
43019006	ሊቃነ ካህናትን እቶም ሓሻኽሮምን ምስ ረአይዎ ኸዓ  ስቐሎ! ስቐሎ! እናበሉ ጸርሑ። ጲላጦስ ከዓ  ባዕልኻትኩም ደኣ ወሲድኩም ስቐልዎ እምበር ኣነስ ሓንቲ በደል እኳ ኣይረኸብኩሉን በሎም።
43019007	ኣይሁድ ድማ  ንሕና ሕጊ ኣለና፤ ከም ሕግና ኸዓ ንሱ ንርእሱ ወዲ እግዚኣብሔር ስለ ዝገበረ ኽመውት እዩ ዝግብኦ ኢሎም መለሱሉ።
43019008	ጲላጦስ እዝ ዘረባ እዙይ ምስ ሰምዐ ኬርና ፈርሐ።
43019009	መሊሱ ናብ መጋባእያ ኣትዩ ንኢየሱስ  ንስኻ ካበይ ኢኻ? በሎ። ኢየሱስ ግና ሓንቲኳ ኣይመለሰሉን።
43019010	ጲላጦስ ከዓ  ንኣይውንዶ ኣይትዛረበንን ኢኻ? ክሰቕለካን ክፈትሐካን ሥልጣን ከም ዘለኒዶ ኣይትፈልጥን ኢኻ? በሎ።
43019011	ኢየሱስ ድማ  ካብ እግዚኣብሔር ሥልጣን እንተዘይውሃበካስ ኣባይ ሥልጣን ኣይምሃለወካን ነይሩ። ስለዙይ እቲ ናባኻ ኣኅሊፉ ዝሃበኒ ዝገደደ ኃጢኣት ኣለዎ ኢሉ መለሰሉ።
43019012	ድኅርዙይ ጲላጦስ ክፈትሖ ደለየ። ኣይሁድ ግና  ነዙይ እንተ ፈቲሕኻዮ ፈታው ቄሣር ኣይኮንካን። ንባዕሉ ንጉሥ ዝገብር ኲሉ ኣንጻር ቄሣር እዩ ኢሎም ጫው ጫው በሉ።
43019013	ጲላጦስ ነዝ ዘረባዙይ ምስ ሰምዐ ንኢየሱስ ናብ ደገ ወሲዱ ኣብቲ ብዕብራይስጢ ገበታ ዝብሃል ጸፍጸፍ ኣብ መንበር ፍርዲ ተቐመጠ።
43019014	ጊዜኡ ናይ ፋሲካ ምድላው ኣጋ ፍርቂ መዓልቲ ኣቢሉ ነበረ። ጲላጦስ ንኣይሁድ  እንሆ ንጉሥኩም! በሎም።
43019015	ሽዑ ንሳቶም  ኣወግዶ! ኣወግዶ! ስቐሎ! እናበሉ ጫው ጫው በሉ። ጲላጦስ ከዓ  ንንጉሥኩምዶ ኽሰቕሎ? በሎም። እቶም ሊቃነ ካህናት ከዓ  ብዘይ ቄሣር ንጉሥ የብልናን! ኢሎም መለሱ።
43019016	ሽዑ ንኢየሱስ ክሰቕልዎ ኣኅሊፉ ሃቦም። ንኢየሱስ ድማ ኂዞም ወሰድዎ።
43019017	መስቀሉ ፆይሩ ናብቲ ሓምሓም ርእሲ ብዕብራይስጢ ድማ ጎልጎታ ዝበሃል ስፍራ ወፀ።
43019018	ምስኡውን ክልተ ኸተርቲ ሓደ በዙይ ሓደ ድማ በቱይ ሰቐሉ፤ ንኢየሱስ ከዓ ኣብ ማእኸሎም ሰቐልዎ።
43019019	ጲላጦስ ድማ ጽሑፍ ጽሒፉ ኣብቲ መስቀል ኣንበሮ። እቲ ጽሕፈቱ ድማ  ናይ ናዝሬት ኢየሱስ ንጉሥ ኣይሁድ ዝብል ነበረ።
43019020	እታ ኢየሱስ ዝተሰቐለላ ሥፍራ ጥቓ እታ ኸተማ ስለዝነበረት ብዙኃት ካብ ኣይሁድ ድማ ነቲ ጽሑፍ ኣንበብዎ። እቲ ጽሑፍ ብዕብራይስጥን ብላቲንን ብግሪኽን ዝተጽሓፈ ነበረ።
43019021	እቶም ናይ ኣይሁድ ሊቃነ ካህናት ንጲላጦስ  ንሱ ባዕሉ ኣነ ንጉሥ ኣይሁድ እየ› ከም ዝበለ ድኣ እምበር ንጉሥ ኣይሁድ እዩ› ኢልካ ኣይትጽሓፍ በልዎ።
43019022	ጲላጦስ ከዓ  ዝጸሓፍኩ ጽሒፈ ኣለኹ! ኢሉ መለሰ።
43019023	እቶም ወታደራት ግና ንኢየሱስ ምስ ሰቐልዎ ነቲ ኽዳውንቱ ወሲዶም ንነፍስ ወከፍ ሓድ ሓደ ምእንቲ ኽበጽሖም ኣብ ኣርባዕተ መቐልዎ፤ ነቲ ቐሚሹውን ከምኡ። እቲ ቐሚሹ ግና ካብ ላዕሊ ኽሳዕ ታሕቲ ዂለንትናኡ እሉም ነበረ እምበር ስፋይ ኣይነበሮን።
43019024	ንስንሳቶም ከዓ  ንዝበጽሐ ኽበጽሖስ ዕፃ ደኣ ነውድቐሉ እምበር ኣይንቕደዶ ተበሃሃሉ። እዙይ ከዓ  እቲ ኽዳውንተይ ንርእሶም ተማቕልዎ፤ ንቐምሸይውን ዕፃ ኣውደቑሉ ዝብል ጽሑፍ ምእንቲ ኽፍጸም እቶም ወታደራት ከምዙይ ገበሩ።
43019025	ኣብ ጥቓ መስቀል ኢየሱስ ከዓ እኖኡን ሓፍቲ እኖኡን ማርያም ሰበይቲ ቀለዮጳን ማርያም መግደላዊትን ደው ኢለን ነበራ።
43019026	ኢየሱስ ንኖኡን ነቲ ዝፈትዎ ደቀ መዝሙሩን ኣብ ጥቓኡ ደው ኢሎም ምስ ረአዮም ንኖኡ  ኣቲ ሰበይቲ እኒሆ ወድኺ! በላ።
43019027	ነቲ ደቀ መዝሙር ከዓ  እኒሃ እኖኻ! በሎ። እቲ ደቀ መዝሙርውን ካብ ሽዑ ጀሚሩ ናብ ገዝኡ ወሰዳ።
43019028	ድኅርዙይ ኢየሱስ ኲሉ ኸም ዝተፈጸመ ፈሊጡ እቲ ቓል መጽሓፍ ምእንቲ ኽፍጸም ጸማእኹ! በለ።
43019029	ኣብኡ መጺጽ ዝመልአ ሳርማ ነበረ። ካብቲ መጺጽ ሰፍነግ መሊኦም ኣብ ዘንጊ ስምዕዛ ኣሲሮም ናብ ኣፉ ኣቕረቡሉ።
43019030	ኢየሱስ ከዓ ነቲ መጺጽ ምስ ጠዓመ  ተፈጸመ! በለ፤ ርእሱ ኣድነነ፤ ነፍሱውን ሃበ።
43019031	ድኅርዙይ ሽዑ ዓርቢ ናይ ሰንበት ምድላው ስለ ዝነበረ እታ ሰንበት እቲኣ ድማ ኽብርቲ በዓል ስለ ዝነበረት እቶም ሬሳታት ኣብ መስቀል ምእንቲ ኸይሓድሩ መምሕዂልቶም ሰሰቢሮም ንኸውርድዎም መራሕቲ ኣይሁድ ንጲላጦስ ለመንዎ።
43019032	ሽዑ እቶም ወታደራት መጺኦም ምሕዂልቲ እቲ ቐዳማይን ናይቲ ምስኡ ዝተሰቕለ ኻልኣይን ሰበሩ።
43019033	ናብ ኢየሱስ ምስ መጹ ግና ድሮ ኸም ዝሞተ ርእዮም ምሕዂልቱ ኣይሰበርዎን።
43019034	ሓደ ኻብቶም ወታደራት ብዂናት ጐድኑ ወግኦ፤ ሽዑ ንሽዑ ኸዓ ደምን ማይን ወፀ።
43019035	እቲ ነዙይ ዝረአየ መስከረ፤ እቲ ምስክርነቱ ኸዓ ሓቂ እዩ፤ ንስኻትኩም ምእንቲ ኽትኣምኑ ድማ ንሱ ሓቂ ኸም ዝዛረብ ይፈልጥ እዩ።
43019036	እዝ ዂሉ ዝኾነ ኸዓ እቲ  ካብኡ ሓደ ዓጽሚ እኳ ኣይስበርን እዩ ዝብል ጽሑፍ ምእንቲ ኽፍጸም እዩ።
43019037	ካልእ ጽሑፍውን  እቶም ዝወግእዎ ኽርእይዎ እዮም ዝብል ኣሎ።
43019038	ድኅርዙይ ንኣይሁድ ብምፍራሕ ብኅቡእ ናይ ኢየሱስ ደቀ መዝሙር ዝነበረ በዓል ኣርማትያስ ዮሴፍ ናይ ኢየሱስ ሥጋ ንኽህቦ ንጲላጦስ ለመኖ። ጲላጦስ ከዓ ፈቐደሉ። ንሱውን ከይዱ ነቲ ሥጋ ኢየሱስ ወሰዶ።
43019039	እቲ ቕድም ብለይቲ ናብ ኢየሱስ መጺኡ ዝነበረ ኒቆዲሞስውን ኣርባዕተ ሚእትን ኃምሳን ግራም ዝኣክል ከርበ ምስ ሽቱ ዝተሓዋወሰ ኂዙ መጸ።
43019040	ንሥጋ ኢየሱስ ወሲዶም ከዓ ኸምቲ ልማድ ኣገናንዛ ኣይሁድ ምስ ሽቱ ብሓድሽ ዓለባ ገይሮም ገነዝዎ።
43019041	ኣብቲ ጥቓ ዝተሰቕለሉ ቦታ ድማ ኣታኽልቲ ነበረ። ኣብቲ ኣታኽልቲ ኸዓ ሰብ ተቐቢሩሉ ዘይፈልጥ ሓድሽ መቓብር ነበረ።
43019042	እቲ ዕለት በዓል ምስንዳው ድሮ ሰንበት ስለ ዝነበረ እቲ መቓብርውን ቀረባ ነበረ እሞ ንኢየሱስ ኣብኡ ቐበርዎ።
43020001	በታ ቐዳመይቲ መዓልቲ ሰሙን ማርያም መግደላዊት ገና ጸልማት እንተሎ ኣንጊሃ ናብቲ መቓብር መጸት። እቲ እምኒ ኸዓ ካብ ኣፍ መቓብር ተፈንቂሉ ረአየቶ።
43020002	ስለዙይ ንሳ ጐይያ ናብ ስምዖን ጴጥሮስን ናብቲ ኢየሱስ ዝፈትዎ ደቀ መዝሙርን መጺኣ  ንጐይታና ኻብ መቓብር ወሲዶምዎ፤ ኣበይ ከም ዘንበርዎውን ኣይንፈልጥን በለቶም።
43020003	ሽዑ ጴጥሮስን እቲ ኻልእ ደቀ መዝሙርን ወፂኦም ናብቲ መቓብር ከዱ።
43020004	ክልቲኦም ብሓንሳእ እናጐየዩ እንተለዉ እቲ ኻልእ ደቀ መዝሙር ንጴጥሮስ ቀዲምዎ ኣብቲ መቓብር በጽሐ።
43020005	ደኒኑ እንተ ጠመተ ኸዓ ኣብኡ ነቲ መግነዝ ረአየ፤ ግና ኣይኣተወን።
43020006	ሽዑ ስምዖን ጴጥሮስ ደድኅሪኡ መጺኡ ናብቲ መቓብር ኣተወ፤ እቲ መግነዝውን ተቐሚጡ ረአየ።
43020007	እቲ ኣብ ርእሱ ዝነበረ መጠምጠምያ ኸዓ ንበይኑ ተጠቕሊሉ ነበረ እምበር ምስቲ መግነዝ ኣይነበረን።
43020008	ሽዑ እቲ ቐዲሙ ናብቲ መቓብር ዝበጽሐ ኻልእ ደቀ መዝሙርውን ኣተወ፤ ሪኡ ድማ ኣመነ።
43020009	ካብ ሙታን ክትሥእ ይግብኦ እዩ ዝብል ቃል መጽሓፍ ኣየስተውዓልዎን ነበሩ።
43020010	ድኅርዙይ እቶም ክልተ ደቀ መዛሙርት ናብ ገዝኦም ተመልሱ።
43020011	ማርያም ግና ኣብቲ ኣፍ መቓብር ደው ኢላ ትበኪ ነበረት። እናበኸየት ከዓ ናብቲ መቓብር ድንን ኢላ ጠመተት።
43020012	ኣብቲ ሥጋ ኢየሱስ ዝነበሮ ፃዕዳ ኽዳውንቲ ዝተኸድኑ ኽልተ መላእኽቲ ሓደ ብትርኣስ ሓደ ኸዓ ብትርጋጽ ረአየት።
43020013	ንሳቶም ድማ  ኣቲ ሰበይቲ ንምንታይ ትበኽዪ ኣለኺ? በልዋ፤ ንሳ ድማ  ንጐይታይ [ ካብ መቃብር] ወሲዶምዎ፤ ኣበይ ከም ዘንበርዎውን ኣይፈልጥን በለቶም።
43020014	እዙይ ኢላ ንድኅሪኣ ግልጽ በለት እሞ ንኢየሱስ ደው ኢሉ ረአየቶ። ኢየሱስ ከም ዝኾነ ግና ኣይፈለጠትን።
43020015	ኢየሱስ ድማ  ኣቲ ሰበይቲ ንምንታይ ትበኽዪ ኣለኺ? ንመንከ ትደልዪ ኣለኺ? በላ፤ ንሳ ድማ ሓላው ኣታኽልቲ መሲልዋ  ጐይታይ! ንስኻ ወሲድካዮ እንተ ኼንካስ ኣነ ምእንቲ ኽወስዶ ኣበይ ከም ዘንበርካዮ ንገረኒ በለቶ።
43020016	ኢየሱስ ድማ  ማርያም! በላ። ንሳውን ግልጽ ኢላ ብዕብራይስጢ  ረቡኒ! በለቶ ትርጕሙ  መምህር ማለት እዩ።
43020017	ኢየሱስ ድማ  ገና ናብ ኣቦይ ስለ ዘይዓረግኩ ኣይትንክእኒ፤ ግና ናብ ኣኅዋተይ ኪዲ እሞ ናብ ኣቦይን ኣቦኹምን ናብ ኣምላኸይን ኣምላኽኩምን አዓርግ ኣለኹ› በሊዮም በላ።
43020018	ማርያም መግደላዊት ንጐይታ ኸም ዝረአየቶን እዙይውን ከም ዝበላን ከይዳ ነቶም ደቀ መዛሙርቱ ነገረቶም።
43020019	በታ ቐዳመይቲ መዓልቲ ሰሙን ምድሪ ምስ መሰየ እቶም ደቀ መዛሙርቱ ንኣይሁድ ስለ ዝፈርኁ እቲ በሪ ተዓፅዩ እንተሎ ኢየሱስ ናብታ ተኣኪቦምላ ዝነበሩ መጺኡ ኣብ ማእኸሎም ደው ኢሉ  ሰላም ንኣኻትኩም ይኹን! በሎም።
43020020	እዙይ ምስ በሎም ከዓ ኣእዳዉን ጐኑን ኣርአዮም፤ እቶም ደቀ መዛሙርቱውን ንጐይታ ምስ ረአይዎ ተሓጐሱ።
43020021	ሽዑ ኢየሱስ መሊሱ ሰላም ንኣኻትኩም ይኹን! ከምቲ ኣብ ንኣይ ዝለኣኸኒ ኣነውን ከምኡ እልእኸኩም ኣለኹ በሎም።
43020022	እዙይ ኢሉ ኡፍ በለሎም እሞ መንፈስ ቅዱስ ተቐበሉ!
43020023	ኃጢኣቶም ንዝኃደግኩምሎም ክኅደገሎም ንዘይኃደግኩሙሎም ግና ኣይኅደገሎምን እዩ በሎም።
43020024	ካብቶም ዓሠርተ ኽልተ ደቀ መዛሙርት ሓደ እቲ ዲዲሞስ ዝበሃል ቶማስ ግና ኢየሱስ ክመጽእ እንተሎ ምስኣቶም ኣይነበረን።
43020025	እቶም ካልኦት ደቀ መዛሙርት ከዓ  ንጐይታ ርኢናዮ በልዎ፤ ቶማስ ግና  ኣሰር እቲ ሽንካር ኣብ ኣእዳዉ እንተዘይረአኹ ኣፃብዕተይውን ኣብቲ ዝተሸንከሮ እንተ ዘየእተኹ ኣብ ጐኑውን ኢደይ ሰዲደ እንተ ዘይዳህሰስኩ ኣይኣምንን እየ በሎም።
43020026	ድኅሪ ሸሞንተ መዓልቲ ኸዓ እቶም ደቀ መዛሙርቱ መሊሶም ኣብ ውሽጢ ገዛ እንተለዉ ቶማስውን ምስኣቶም ነበረ። እቲ በሪ ተዓጽዩ እንተሎ ኢየሱስ መጺኡ ኣብ ማእኸሎም ደው ኢሉ  ሰላም ንኣኻትኩም ይኹን! በሎም።
43020027	ድኅርዙይ ንቶማስ  ኣፃብዕትካ ናብዙይ ኣምጽእ ኣእዳወይውን ርአ፤ ኢድካ ናብዙይ ኣምጽእ እሞ ናብ ጐነይ ሰዲድካ ኣእትዎ። ኣማኒ እምበር ዘይኣማኒ ኣይትኹን በሎ።
43020028	ቶማስ ከዓ መሊሱ  ጐይታይን! ኣምላኸይን! በሎ።
43020029	ኢየሱስ ድማ ንቶማስ  ስለ ዝረአኻኒዶ ኣሚንካ? እቶም እንተይረአዩ ዝኣምኑ ብፁዓን እዮም በሎ።
43020030	ኢየሱስ ኣብዚ መጽሓፍ እዙይ ዘይተጽሓፈ ኻልእ ብዙኅ ተኣምራት ኣብ ቅድሚ ደቀ መዛሙርቱ ገበረ።
43020031	ግና እዙይ ዝተጽሓፈ ኢየሱስ ንሱ ክርስቶስ ወዲ እግዚኣብሔር ከም ዝኾነ ምእንቲ ኽትኣምኑን ኣሚንኩምውን ብስሙ ናይ ዘለዓለም ሕይወት ምእንቲ ኽትረኽቡን እዩ።
43021001	ድኅርዙይ ኢየሱስ ንደቀ መዛሙርቱ ኣብ ጥቓ ባሕሪ ጥብርያዶስ መሊሱ ተገለጸሎም። በዝ ኸምዙይውን ተርኣዮም።
43021002	ስምዖን ጴጥሮስን ዲዲሞስ ዝብልዎ ቶማስን ኣብ ኣውራጃ ገሊላ እትርከብ ካብ ቃና ዝኾነ ናትናኤልን ደቂ ዘብዴዎስን ክልተ ኻልኦት ካብ ደቀ መዛሙርቱን ኃቢሮም ነበሩ።
43021003	ስምዖን ጴጥሮስ ድማ  ኣነስ ዓሣ ኸስግር ክኸይድ እየ በሎም። ንሳቶም ከዓ  ንሕናውን ምሳኻ ኽንኸይድ ኢና በልዎ። ወፂኦም ድማ ናብ ጃልባ ኣተዉ፤ እንተኾነ በታ ለይቲ እቲኣ ሓደኳ ኣይኃዙን።
43021004	ምድሪ ምስ ወግሐ ኢየሱስ ኣብ ገምገም ባሕሪ ደው በለ፤ እቶም ደቀ መዛሙርቱ ግና ኢየሱስ ከም ዝኾነ ኣይፈለጡን።
43021005	ኢየሱስ  ደቀይ! ዝብላዕዶ ኣለኩም? በሎም። ንሳቶም ድማ  የብልናን ኢሎም መለሱሉ።
43021006	ንሱ ኸዓ  ነቲ መርበብ ናብ የማን ጃልባ ኣቢልኩም ደርብይዎሞ ኽትረኽቡ ኢኹም በሎም። ሽዑ ነቲ መርበቦም ደርበይዎ እሞ ካብ ብዝኂ ዓሣ ዝተልዓለ ምስሓቡ ሰኣኑ።
43021007	እቲ ኢየሱስ ዝፈትዎ ደቀ መዝሙር ከዓ ንጴጥሮስ  ጐይታና እኮ እዩ በሎ። ስምዖን ጴጥሮስ ድማ ጐይታ ምዃኑ ምስ ሰምዐ ጥራሕ ዝባኑ ስለ ዝነበረ ኽዳኑ ተዓጢቑ ናብ ባሕሪ ዘለለ።
43021008	እቶም ካልኦት ደቀ መዛሙርት ግና ካብ ወሰን ባሕሪ ኣስታት ሓደ ሚእቲ ሜትር ዝኣክል ጥራሕ ርሒቖም ስለ ዝነበሩ ነቲ ዓሣ ዝመልአ መርበብ ብጃልባ እናሰሓብዎ መጹ።
43021009	ናብ ምድሪ ምስ ወረዱ ኸዓ ኣብ ልዕሊኡ ዓሣ ዝነበሮ ጓህርን ዝተሠርዐ እንጀራን ረአዩ።
43021010	ኢየሱስ ከዓ ኻብዝ ሕዚ ዝኃዝኩምዎ ዓሣ ኣምጽኡ በሎም።
43021011	ስምዖን ጴጥሮስ ናብታ ጃልባ ደይቡ ነቲ ሚእትን ኃምሳን ሠለስተን ገዘፍቲ ዓሣ ዝመልአ መርበብ ናብ ምድሪ ጐተቶ። ብዝኃቱ ኽሳዕ ኽንድዙይ ዝኣክል ዓሣ እንተኾነኳ እቲ መርበብ ኣይተቐደደን።
43021012	ኢየሱስ ድማ  ንዑ ብልዑ ! በሎም። እቶም ደቀ መዛሙርቱ ንሱ ጐይታ ምዃኑ ስለ ዝፈለጡ ኻብኣቶም ሓደኳ  ንስኻ መን ኢኻ ኢሉ ኽጥይቖ ዝደፈረ ኣይነበረን።
43021013	ኢየሱስ መጺኡ ነቲ እንጀራ ኣልዒሉ ሃቦም፤ ካብቲ ዓሣውን ከምኡ።
43021014	ካብ ሙታን ድኅሪ ምትሥኡ ንደቀ መዛሙርቱ እንትግለጸሎም እዙይ ሣልሳይ ጊዜ እዩ።
43021015	ምስ በልዑ ድማ ኢየሱስ ንስምዖን ጴጥሮስ  ስምዖን ወዲ ዮና! ካብዚኣቶም ኣብሊጽካዶ ትፈትወኒ ኢኻ? በሎ። ንሱ ኸዓ  እወ ጐይታይ! ኣነ ኸም ዝፈትወካ ንስኻ ትፈልጥ ኢኻ ኢሉ መለሰሉ። ኢየሱስ ከዓ  መሓሲአይ ኣብልዕ በሎ።
43021016	ካልኣይ ጊዜ  ስምዖን ወዲ ዮና! ትፈትወኒ ዲኻ? በሎ። ንሱ ድማ  እወ ጐይታይ! ኣነ ኸም ዝፈትወካ ንስኻ ትፈልጥ ኢኻ በሎ። ንሱ ኸዓ  ኣባጊዐይ ሓሉ በሎ።
43021017	ሣልሳይ ጊዜ ድማ  ስምዖን ወዲ ዮና! ትፈትወኒ ዲኻ? በሎ። ጴጥሮስ ንሣልሳይ ጊዜ  ትፈትወኒ ዲኻ? ስለ ዝበሎ እናኃዘነ  ጐይታይ! ንስኻ ዂሉ ትፈልጥ ኢኻ፤ ኣነ ኸም ዝፈትወካውን ትፈልጥ ኢኻ በሎ። ኢየሱስ ከዓ  ኣባጊዐይ ኣብልዕ፤
43021018	ንስኻ ጐበዝ እንተለኻ ባዕልኻ ሕቖኻ ተዓጢቕካ ናብ ዝይደለኻዮ ትኸይድ ነይርካ፤ ምስ ሸምገልካ ግና ኣእዳውካ ኸም እተልዕል እሞ ሕቖኻ ካልእ ከም ዘዕጥቐካ ናብ ዘይደለኻዮውን ከም ዝወስደካ እማን እማን እብለካ ኣለኹ በሎ።
43021019	እዙይ ዝበለ ጴጥሮስ ብኸመይ ዝበለ ሞት ንእግዚኣብሔር ከኽብሮ ኸም ዘለዎ ምእንቲ ኸመልክቶ እዩ። እዙይ ምስ በለ ኸዓ  ተኸተለኒ! በሎ።
43021020	ጴጥሮስ ድማ ግልጽ ኢሉ ነቲ ኢየሱስ ዝፈትዎ ደቀ መዝሙር ክስዕብ እንተሎ ረአዮ። ንሱውን እቲ ኽድረሩ እንተለዉ ናብ ኢየሱስ ጽግዕ ኢሉ  ጐይታይ ኣኅሊፉ ዝህበካ መን እዩ? ዝበሎ ደቀ መዛሙር እዩ።
43021021	ሽዑ ጴጥሮስ ንእኡ ርእዩ ንኢየሱስ  ጐይታይ! እዙይከ ከመይ ክኸውን እዩ? በሎ።
43021022	ኢየሱስ ከዓ  ክሳዕ ዝመጽእ ኽጸንሕ እንተ ደለኹኸ እንታይ ኣእተወካ? ንስኻ ግዳ ተኸተለኒ በሎ።
43021023	ስለዙይ  እቲ ደቀ መዝሙር እቱይ ኣይመውትን እዩ ዝብል ዘረባ ኣብ ማእኸል ኣኅዋት ተሰምዐ። ኢየሱስ ግና  ክሳዕ ዝመጽእ ክጸንሕ እንተ ደለኹኸ እንታይ ኣእተወካ? እዩ ዝበለ እምበር  ኣይመውትን ኣይበለን።
43021024	እቲ ብዛዕባዙይ ዝመስከረን ዝጸሓፈን እዝ ደቀ መዝሙር እዙይ እዩ። እቲ ምስክርነቱ ሓቂ ምዃኑ ድማ ንሕና ንፈልጥ ኢና።
43021025	ኢየሱስ ዝገበሮ ኻልእ ብዙኅ ነገራትውን ኣሎ። ኲሉ በብሓደ ተጽሒፉ እንተ ዝኸውንስ ነቲ ዝጽሓፍ መጻሕፍቲ ዓለም ኣይምኸኣሎን ነይሩ።
44001001	-
44001002	ኦ ቴዎፍሎስ! ኣብቲ ቐዳማይ ጽሑፈይ ብዛዕባቲ ኢየሱስ ካብ መጀመርታ ኂዙ ነቶም ብመንፈስ ቅዱስ ዝኃረዮም ሓዋርያት ኣዚዙ ኽሳዕ እታ ንሰማይ ዝዓረገላ መዓልቲ ዝገበሮን ዝመሃሮን ጽሒፈልካ ነይረ።
44001003	ብድኅሪ ሞቱ ነርባዓ መዓልቲ ዝኣክል እናተርኣዮም ብዛዕባ መንግሥቲ እግዚኣብሔር ከዓ እናነገሮም ብብዙኅ መረዳእታ ሕያው ከም ዝኾነ ንርእሱ ኣርኣዮም።
44001004	ምስኣቶም ብሓደ ተቐሚጡ እንተሎ ድማ፦  ነቲ ኻባይ ዝሰማዕኹምዎ ናይ ኣብ ተስፋ ተጸበዩ እምበር ካብ ኢየሩሳሌም ኣይትውፅኡ።
44001005	ዮሓንስ ብማይ እዩ ዘጥመቐ፤ ንስኻትኩም ግና ድኅሪ ቑሩብ መዓልትታት ብመንፈስ ቅዱስ ክትጥመቑ ኢኹም ኢሉ ኣዘዞም።
44001006	ተኣኪቦም እንተለዉ ኸዓ ጐይታይ! ኣብዝ ጊዜ እዙይ ዲኻ ንእስራኤል መሊስካ መንግሥቲ እተቑመላ? ኢሎም ጠየቕዎ።
44001007	ኢየሱስ ከዓ  ነቲ ኣብ ብሥልጣኑ ዝመደቦ ዘመንን እዋንን ክትፈልጡ ኣይተውሃበኩምን።
44001008	መንፈስ ቅዱስ ናባኻትኩም ምስ ወረደ ግና ኃይሊ ኽትቅበሉ ኢኹም። ኣብ ኢየሩሳሌምን ኣብ ኲላ ይሁዳን ኣብ ሰማርያን ክሳዕ ወሰን ምድሪውን መሰኻኽረይ ክትኮኑ ኢኹም በሎም።
44001009	እዙይ ምስ በለ ድማ እናረአይዎ ንሰማይ ዓረገ፤ ካብ ኣዒንቶም ከዓ ደመና ሠወረቶ።
44001010	ንሱ ኽዓርግ እንተሎ ንሳቶም ድማ ናብ ሰማይ ኣንቃዕሪሮም ክጥምቱ እንተለዉ እንሆ ፃዕዳ ኽዳውንቲ ዝተኸድኑ ኽልተ ሰባት ኣብ ጥቓኦም ደው ኢሎም
44001011	 ኣቱም ሰብ ገሊላ ስለምንታይ ኢኹም ናብ ሰማይ ኣንቃዕሪርኩም እናጠመትኩም ደው ኢልኩም ዘለኹም? እዝ ኻባኻትኩም ናብ ሰማይ ዝዓረገ ኢየሱስ ከምቲ ናብ ሰማይ ክዓርግ እንተሎ ዝረአኹምዎ ከምኡ ኢሉ ኸዓ ኽመጽእ እዩ በልዎም።
44001012	ብድኅርዙይ ሓዋርያት ካብ ደብረ ዘይት ናብ ኢየሩሳሌም ተመልሱ፤ ደብረ ዘይት ካብ ኢየሩሳሌም መንገዲ ሰንበት ዝኣክል ይርሕቕ ነበረ።
44001013	ናብታ ኸተማ ምስ ኣተዉ ኸዓ ናብታ ዝቕመጡላ ዝነበሩ ላዕለወይቲ ደብሪ ደየቡ። ንሳቶምውን ጴጥሮስ ዮሓንስ ያዕቆብ እንድርያስ ፊልጶስ ቶማስ በርተሎሜዎስ ማቴዎስ ያዕቆብ ወዲ እልፍዮስ ስምዖን ቀናኢ ይሁዳ ወዲ ያዕቆብን ነበሩ።
44001014	እዚኣቶም ኲሎም ምስ ገሊአን ኣንስትን ምስ ማርያም እኖ ኢየሱስን ምሰኅዋቱን ኃቢሮም ጸሎት የዘውትሩ ነበሩ።
44001015	በተን መዓልትታት እቲኣተን ጴጥሮስ ኣብ ማእኸል እቶም ተኣኪቦም ዝነበሩ ሚእትን ዕሥራን ዝኣኽሉ ኣኅዋት ደው ኢሉ ኸምዙይ በለ፦
44001016	 ኣቱም ኣኅዋተይ! ብዛዕባ እቲ ነቶም ንኢየሱስ ክኅዝዎ እንተለዉ ዝመርሖም ይሁዳ መንፈስ ቅዱስ ኣቐዲሙ ብኣፍ ዳዊት ዝበሎ ጽሑፍ ክፍጸም ይግባእ እዩ።
44001017	ቊጽሩ ምሳና እንትኸውን ናይዝ ኣገልግሎት እዙይ ተኻፋላይውን ነበረ።
44001018	ሕዚ ግና እንሆ እዝ ሰብዙይ ብዓስቢ ዓመፃኡ ግራት ዓደገ፤ ብግንባሩ ተደፊኡ ኸዓ ኣብ ክልተ ተተርተረ፤ ኲሉ ኣምዑ ቱ ድማ ተዘርገፈ።
44001019	እዝ ነገርዙይ ኣብ ኢየሩሳሌም ኣብ ዝነብሩ ዂሎም ተሰምዐ፤ ነቲ ግራት ከዓ ብቛንቋኦም ኣኬልዳማ ማለት ግራት ደም ኢሎም ሰመይዎ።
44001020	ከምኡ ድማ እቲ ኣብ መጽሓፍ መዝሙር፦ ገዝኡ ትዕኖ፤ ኣብኣ ዝነብር ከዓ ኣይረኸብ፤› ከምኡ ድማ ንሽመቱውን ካልእ ይውሰዳ› ዝብል ምእንቲ ኽፍጸም እዩ።
44001021	-
44001022	 ስለዙይ ካብዞም ካብ ጥምቀት ዮሓንስ ጀሚሩ ጐይታና ኢየሱስ ካባና ኽሳዕታ ንሰማይ ዝዓረገላ መዓልቲ ምሳና ኻብ ዝነበሩ ሰባት እዚኣቶም ሓደ ብዛዕባ ትንሣኤኡ ምሳና ምስክር ክኸውን ይግባእ እዩ።
44001023	ስለዙይ ክልተ ሰባት ኣቖሙ፤ ንሳቶም ከዓ እቲ ኢዮስጦስ ወይ በርናባስ ዝብልዎ ዮሴፍን ማትያስን ነበሩ።
44001024	-
44001025	ሽዑ  ኦ ልቢ ዂሉ እትፈልጥ ጐይታ! እዛ ይሁዳ ናብ ሥፍራኡ ክኸይድ ዝኃደጋ ሥፍራ ኣገልግሎትን ሓዋርያነትን ክቕበል ካብዞም ክልተ እዚኣቶም ነይንኦም ከም ዝኃረኻ ኣርኢ እናበሉ ጸለዩ።
44001026	ዕፃ ድማ ኣውደቑሎም፤ እታ ዕፃ ኸዓ ንማትያስ በጽሐት፤ ምስቶም ዓሠርተ ሓደ ሓዋርያትውን ተቖጸረ።
44002001	ኣብ መበል ኃምሳ መዓልቲ ድኅሪ ፋሲካ ዝውዕል በዓል ጰንጠቆስጤ ኲላቶም ኃቢሮም ነበሩ።
44002002	ብድንገት ከም ብርቱዕ ኣውሎ ንፋስ ካብ ሰማይ ድምፂ መጸ። ነታ ተቐሚጦሙላ ዝነበሩ ቤትውን መልኣ።
44002003	ልሳናት ሓዊ ዝመስል ድማ ተርአዮም፤ ተመቓቒሉ ኸዓ ኣብ ልዕሊ ነፍስ ወከፎም ዓለበ።
44002004	ንዂሎም ድማ መንፈስ ቅዱስ መልኦም፤ መንፈስ ቅዱስ ክዛረቡ ኸም ዝሃቦምውን ብኻልእ ቋንቋታት ክዛረቡ ጀመሩ።
44002005	ኣብ ዓለም ካብ ዘለዉ ሃገራት ኣሕዛብ ዝመጹ ንእግዚኣብሔር ዝፈርኁ ኣይሁድ ኣብ ኢየሩሳሌም ነበሩ።
44002006	እዝ ድምፅዙይ ምስ ሰምዑ ብዙኅ ሕዝቢ ተኣከበ። ነፍስ ወከፎም በብቛንቋኦም ክዛረቡ ምስ ሰምዑ ኸዓ ተገረሙ።
44002007	ኲላቶም ተገሪሞምን ተደኒቖምን፦  እንሆ እዞም ዝዛረቡ ዂሎም ገሊላውያንዶ ኣይኮኑን?
44002008	ከመይ ኢልና ደኣ ዂላትና ብቲ ዝተወለድናሉ ቛንቋ እንትዛረቡ ንሰምዖም ኣለና?
44002009	ንሕና ሰብ ጳርቴን ሰብ ሜድን ሰብ ኢላምን እቶም ኣብ መሶጶታምያን ኣብ ይሁዳን ኣብ ቀጰዶቅያን ኣብ ጳንጦስን ኣብ እስያን ዝነብሩ
44002010	ኣብ ፍርግያን ኣብ ጵንፍልያን ኣብ ግብጽን ኣብ ከባቢ ቀሬኔ ዘለዋ ዓድታት ሊብያን ካብ ሮም ዝመጻእና ኣይሁድን ናብ ሃይማኖት ኣይሁድ ዝኣተና ወገን ኣሕዛብን
44002011	ሰብ ቀርጤስን ዓረብን ኢና፤ እንተ ኾነ እንሆ በብቛንቋና ብዛዕባ እቲ ዓብዪ ግብሪ እግዚኣብሔር ክዛረቡ ንሰምዖም ኣለና በሉ።
44002012	ኲላቶም ደንጊጾም ዝብልዎ ጠፊእዎም ከዓ ንስንሳቶም  እዝ ነገር እዙይስ እንታይ ኮን ይኸውን! ተበሃሃሉ።
44002013	ገሊኣቶም ግና እናላገጹሎም  እዚኣቶም ጕዕሽ ወይኒ ሰትዮም ሰኺሮም እዮም እናበሉ ሰሓቕዎም።
44002014	ሽዑ ጴጥሮስ ምስቶም ዓሠርተ ሓደ ተሢኡ ድምፁ ዓው ኣቢሉ ከምዙይ ኢሉ ተዛረቦም፦  ኣቱም ሰብ ይሁዳን ኣብ ኢየሩሳሌም እትነብሩ ዂልኻትኩምን እቲ ዝኾነ ነገር ምእንቲ ኽትፈልጡ ጽን ኢልኩም ስምዑ ኒ።
44002015	ከምቲ ንኣኻትኩም ዝመሰለኩም እዚኣቶም ሰኺሮም ኣይኮኑን፤ ገና ሣልሳይ ሰዓት ናይ መዓልቲ እዩሞ።
44002016	እዙይ ግና ኸምቲ ነቢይ ኢዩኤል ዝበሎ እዩ፦
44002017	በተን መወዳእታ መዓልትታት ከምዙይ ክኸውን እዩ ይብል እግዚኣብሔር፤ ኣብ ልዕሊ ዂሉ ሰብ ካብ መንፈሰይ ከፍስስ እየ፤ ኣወዳትኩምን ኣዋልድኩምን ክንበዩ ኣጓብዝኩም ከዓ ራእይ ክርእዩ ኣረጋውትኹምውን ሕልሚ ኽሓልሙ እዮም።
44002018	እወ በተን መወዳእታ መዓልትታት እቲኣተን ኣብ ሰብኡትን ኣንስትን ኣገልገልተይ ካብ መንፈሰይ ከፍስስ እየ፤ ንሳቶም ከዓ ኽንበዩ እዮም።
44002019	ኣነ ድማ ኣብ ላዕሊ ኣብ ሰማይ ተኣምራት ኣብ ታሕቲ ኣብ ምድሪ ኸዓ ምልክት ደምን ሓውን ጣቓን ክገብር እየ።
44002020	እታ ዓባይን እተገርምን መዓልቲ እግዚኣብሔር እንተይመጸት ፀሓይ ናብ ጸልማት ወርኂ ኸዓ ናብ ደም ክትልወጥ እያ።
44002021	ስም እግዚኣብሔር ዝጽውዕ ዂሉ ድማ ኽድኅን እዩ።›
44002022	 ኣቱም ሰብ እስራኤል ነዝ ነገር እዙይ ስምዑ ፤ ከምቲ ባዕልኻትኩም እትፈልጥዎ ናይ ናዝሬት ኢየሱስ በቲ እግዚኣብሔር ብእኡ ኣብ ማእኸልኩም ዝገበሮ ኃይልን ተኣምራትን ምልክትን እግዚኣብሔር ዝመስከረሉ ሰብ እዩ ነይሩ።
44002023	ከምቲ ምዱብ ምኽሪ እግዚኣብሔርን ዘለዓለማዊ ፍልጠቱን ንዝተወፈየ ኢየሱስ ብኢድ ኃጢኣተኛታት ሰቐልኩምዎን ቀተልኩምዎን።
44002024	ሞት ኂዙ ኸጽንዖ ስለ ዘይከኣለ ኸዓ እግዚኣብሔር መእሰር ሞት ፈቲሑ ኣተሥኦ።
44002025	ዳዊትውን ብዛዕብኡ ኸምዙይ ይብል፦ ንእግዚኣብሔር ኲልሻዕ ኣብ ቕድመይ እርእዮ፤ ንሱ ብየማነይ ስለ ዘሎ ኸዓ ኣይናወጽን እየ፤
44002026	ስለዙይ ልበይ ተሓጐሰ፤ ልሳነይ ከዓ ዕልል በለት፤ ሥጋይውን ብተስፋ ኽነብር እዩ።
44002027	ንነፍሰይ ኣብ ሲኦል ኣይትኃድጋን ኢኻ፤ ንቕዱስካ ድማ ኣብ መቓብር ክብስብስ ኣይትገድፎን ኢኻ።
44002028	ንስኻ መንገዲ ሕይወት ኣፍለጥካኒ፤ ምሳይ ብምህላውካ ድማ ብታሕጓስ ክተጽግበኒ ኢኻ።›
44002029	 ኣቱም ኣኅዋትና! እቲ ርእሲ ኣቦታት ዝኾነ ዳዊት ከም ዝሞተን ከም ዝተቐብረን መቓብሩ ኸዓ ኽሳዕ ሎሚ ኣባና ኸም ዘሎን ኣረጋጊጸ እነግረኩም ኣለኹ።
44002030	ንሱ ነቢይ ስለ ዝነበረ እግዚኣብሔር ሓደ ካብ ፍረ ኸርሡ ኣብ ዝፋኑ ኸቐምጥ ማሕላ ኸም ዝመሓለሉ ይፈልጥ ነበረ።
44002031	ነፍሱ ኣብ ሲኦል ከም ዘይትተርፍ ሥጋኡውን ምብስባስ ከም ዘይርኢ ኣቐዲሙ ፈሊጡ ብዛዕባ ትንሣኤ ክርስቶስ ተዛረበ።
44002032	እግዚኣብሔር ነዝ ኢየሱስ ኣተሢእዎ እዩ፤ ንሕና ዂላትና ኸዓ ናይዝ ነገር እዙይ መሰኻኽር ኢና።
44002033	ሕዚ ድማ ኣብ የማን እግዚኣብሔር ብኽብሪ ምስ ተቐመጠ ተስፋ መንፈስ ቅዱስውን ካብ ኣብ ምስ ተቐበለ ነዝ ንስኻትኩም እትርእይዎን እትሰምዕዎን ዘለኹም ንሱ ኣፍሰሶ።
44002034	-
44002035	ዳዊት ባዕሉ ደኣ ጐይታ ንጐይታይ ንጸላእትኻ መርገጽ እግርኻ ኽሳዕ ዝገብሮም ኣብ የማነይ ተቐመጥ በሎ› ይብል እምበር ንሱስ ናብ ሰማይ ኣይዓረገን።
44002036	እምበኣርከስ እግዚኣብሔር ነዝ ንስኻትኩም ዝሰቐልኩምዎ ኢየሱስ እግዚኣብሔር ንእኡ ጐይታን መሢሕን ከም ዝገበሮ ዂሉ ቤተ እስራኤል ብርግጽ ይፍለጥ።
44002037	ሽዑ እዙይ ምስ ሰምዑ ልቦም ተነኽአ እሞ ንጴጥሮስን ነቶም ካልኦት ሓዋርያትን  ኣቱም ኣኅዋትና እንታይ ደኣ ንግበር? በልዎም።
44002038	ጴጥሮስ ድማ፦  ተነስሑ፤ ኃጢኣትኩም ምእንቲ ኽኅደገልኩም ኲልኹም ብስም ኢየሱስ ክርስቶስ ተጠመቑ፤ ናይ እግዚኣብሔር ጸጋ መንፈስ ቅዱስ ክትቅበሉ ኢኹም።
44002039	እቲ ተስፋ ንኣኻትኩምን ንደቅኹምን ነቶም እግዚኣብሔር ኣምላኽና ንዝጽውዖም ኣብ ርሑቕ ንዘለዉውን እዩሞ በሎም።
44002040	ካልእ ብዙኅ ነገርውን ነገሮምሞ  ካብዝ ኽፉእ ትውልዲ ርእስኹም ኣድኅኑ ኢሉውን መዓዶም።
44002041	እቶም ሽዑ ነቲ ቓሉ ዝተቐበሉ ተጠመቑ። በታ መዓልቲ እቲኣ ድማ ሠለስተ ሽሕ ዝኣኽሉ ኣመንቲ ተወሰኽዎም።
44002042	ንሳቶም ከዓ ትምህርቲ ሓዋርያት ብምክትታል ኃቢሮም ብምንባርን ብምቝራስ ኅብስትን ብጸሎትን ጸኒዖም ነበሩ።
44002043	ብዙኅ ምልክትን ተኣምራትን ድማ ብኢድ ሓዋርያት ይግበር ነበረ፤ ኣብ ኲሎም ከዓ ፍርኃት ኮነ።
44002044	እቶም ዝኣመኑ ዂሎም ድማ ኃቢሮም ይነብሩ ነበሩ። ዘለዎም ኲሉ ኸዓ ናይ ኃባር ነበረ፤
44002045	ንሳቶም መሬቶምን ጥሪቶምን ሸይጦም ንኹላቶም ከከም ዘድልዮም ይመቕልዎም ነበሩ።
44002046	በብመዓልቱውን ኣብ ቤተ መቕደስ እንተየቋረጹ ብኅብረት ጸኒዖም ይእከቡ ነበሩ። ኣብ ገዛውቶም ኅብስት እናቖረሱ ኸዓ ብታሕጓስን ብቕኑዕ ልብን ኣብ ማእዲ ይሳተፉ ነበሩ
44002047	ንእግዚኣብሔርውን የመስግኑ ነበሩ፤ ኣብ ቅድሚ ዂሉ ሕዝቢ ድማ ሞገስ ነበሮም፤ እግዚኣብሔር ከዓ ዝድኅኑ ዕለት ዕለት ናብቲ ማኅበር ይውስኽ ነበረ።
44003001	እንሆ ድማ ጴጥሮስን ዮሓንስን ብታሽዐይቲ ሰዓት ብጊዜ ጸሎት ናብ ቤተ መቕደስ ይድይቡ ነበሩ።
44003002	ካብ ዝውለድ ጀሚሩ ዝመጽጕዐ ሓደ ሰብኣይ ነበረ ካብቶም ናብ ቤተ መቕደስ ዝኣትዉ ምጽዋት ምእንቲ ኽልምን ከዓ ፀይሮም ዕለት ዕለት ኣብታ  ጽብቕቲ እትብሃል ኣፍ ደገ ቤተ መቕደስ የቐምጥዎ ነበሩ።
44003003	ንሱ ድማ ጴጥሮስን ዮሓንስን ናብ ቤተ መቕደስ ክኣትዉ እንተለዉ ምስ ረአዮም ክምጽውቱሉ ለመኖም።
44003004	ጴጥሮስ ምስ ዮሓንስ ኮይኑ ናብኡ ኣተኲሩ እናጠመተ  ናባና ጠምት! በሎ።
44003005	ንሱ ኸዓ ካብኣቶም ምጽዋት ዝረክብ መሲልዎ ኣተኲሩ ጠመቶም።
44003006	ጴጥሮስ ድማ  ወርቅን ብሩርን የብለይን፤ እቲ ዘለኒ ግና እህበካ ኣለኹ፤ ብስም ናይ ናዝሬት ኢየሱስ ክርስቶስ ተሥእ እሞ ኺድ! በሎ።
44003007	ብየማነይቲ ኢዱ ኂዙውን ኣተሥኦ፤ ሽዑ ንሽዑ ኣእጋሩን ዓክዓካሪቶኡን ጸንዐ።
44003008	ብድድ ኢሉ ኸዓ ደው በለ እሞ ኽወሳወስ ጀመረ። እናተወሳወሰን እናዘለለን ድማ ምስኣቶም ናብ ቤተ መቕደስ ኣተወ።
44003009	ኲሎም እቶም ሕዝቢ ድማ ብእግሩ እናኸደን ንእግዚኣብሔር እናመስገነን ረአይዎ።
44003010	ንሱ እቲ ኣብታ  ጽብቕቲ እትብሃል ኣፍ ደገ ቤተ መቕደስ ተቐሚጡ ምጽዋት ዝልምን ዝነበረ ምዃኑ ምስ ኣለለይዎ በቲ ኣብ ልዕሊኡ ዝተገብረ ተኣምር ተደነቑን ተገረሙን።
44003011	ነቲ ዝሓወየ ሰብኣይ ምስ ጴጥሮስን ዮሓንስን ኃቢሩ እንተሎ እቶም ሕዝቢ ብምሉኦም ብዓብዪ ምግራም ናብኣቶም ናብቲ  ገበላ ሰሎሞን ተብሂሉ ዝጽዋዕ ጐየዩ።
44003012	ጴጥሮስ ነዙይ ምስ ረአየ ነቶም ሕዝቢ ኸምዙይ በሎም፦  ኣቱም ሰብ እስራኤል ንምንታይ በዙይ ትግረሙ? ብኃይልና ወይ ብጽድቅና ነዝ ሰብ እዙይ ክኸይድ ከም ዝገበርናዮኸ ንምንታይ ንኣና ትጥምቱ ኣለኹም?
44003013	ኣምላኽ ኣቦታትና ኣምላኽ ኣብርሃምን ይስሓቅን ያዕቆብን ንወዱ ኢየሱስ ኣኽበሮ፤ ንስኻትኩም ግና ነቲ ጲላጦስ ይፈታሕ› ኢሉ ዝፈረደሉ ኣኅሊፍኩም ሃብኩምዎ፤ ኣብ ቅድሚ ጲላጦስ ከዓ ኸሓድኩምዎ።
44003014	ንስኻትኩም ነቲ ቕዱስን ጻድቕን ክሒድኩም እቲ ቐታል ነፍሲ ኽፍትሐልኩም ለመንኩም።
44003015	ነቲ ወሃብ ሕይወት ድማ ቐተልኩምዎ፤ ንእኡ ግና እግዚኣብሔር ካብ ምዉታን ኣተሥኦ፤ ንሕና ኸዓ ነዙይ ምስክር ኢና።
44003016	ብስሙ ብምእማን ነዝ እትርእይዎን እትፈልጥዎን ሰብ ኣጽንዖ። እታ ብኢየሱስ ምእማን ድማ ኣብ ቅድሚ ዂልኻትኩም ምሉእ ጥዕና ሃበቶ።
44003017	ሕዚ ድማ ኣኅዋተይ! ከምቶም መራሕትኹም ነዙይ ብዘይ ምፍላጥ ከም ዝገበርክምዎ እፈልጥ ኣለኹ።
44003018	እግዚኣብሔር ግና ክርስቶስ መከራ ኽቕበል ከም ዘለዎ ኣቐዲሙ ብኣፍ ኲሎም ነቢያት ከም ዝተዛረቦ ኸምኡ ፈጸሞ።
44003019	እምበኣር ኃጢኣትኩም ምእንቲ ኽድምሰሰልኩም ካብ ገጽ እግዚኣብሔርውን ዘመን ምሕዳስ ምእንቲ ኽመጸልኩም
44003020	ነቲ ኣቐዲሙ ንኣኻትኩም ዝኃረዮ ኢየሱስ ክርስቶስ ምእንቲ ኽሰደልኩም ተነስሑን ተመለሱን።
44003021	ከምቲ ዝተነገረኩም እግዚኣብሔር ካብ ጥንቲ ብኣፍ ቅዱሳን ነቢያቱ ዝተዛረቦ ዂሉ ነገር ዝሕደሰሉ ዘመን ክሳዕ ዝመጽእ ሰማይ ንኢየሱስ ክቕበሎ ይግባእ እዩ።
44003022	ሙሴውን እግዚኣብሔር ኣምላኽኩም ከምቲ ንኣይ ዘተሥአ ካብ ኣኅዋትኩም ነቢይ ከተሥአልኩም እዩ፤ ንሱ ዝብለኩም ኲሉ ኸዓ ስምዕዎ።
44003023	እንሆ እታ ነቲ ነቢይ እቱይ ዘይትሰምዕ ነፍሲ ኹላ ካብ ሕዝባ ተፈልያ ኽትንቀል እያ› በለ።
44003024	ኲላቶም ነቢያት ካብ ሳሙኤል ጀሚሮም ክሳዕ እቶም ብድኅሪኡ ዝነበሩ ብዛዕባ እዘን መዓልትታት እዚኣተን እዮም ዝተናገሩ።
44003025	ንስኻትኹም ውሉድ ነቢያትን ውሉድ እቲ እግዚኣብሔር ዝሠርዖ ሥርዓትን ኢኹም። ንኣብርሃም ኲሎም ኣሕዛብ ምድሪ ብዘርእኻ ኽባረኹ እዮም› ኢሉ ምስ ኣቦታትና ዝኣተዎ ውሉድ ኪዳን ኢኹም።
44003026	እግዚኣብሔር ንነፍስ ወከፍኩም ካብ ክፍኣትኩም ተመሊስኩም ምእንቲ ኽባርኸኩም ንወዱ ኣተሢኡ ቕድሚ ዂሉ ናባኻትኩም ለኣኾ።
44004001	ጴጥሮስን ዮሓንስን ነቶም ሕዝቢ ኽነግርዎም እንተለዉ ካህናትን ሓለቓ ሓለውቲ ቤተ መቕደስን ሰዱቃውያንን መጽእዎም።
44004002	ነቶም ሕዝቢ ስለ ዝመሃሩን ብኢየሱስውን ትንሣኤ ምዉታን ከም ዝርከብ ስለ ዝሰበኹን የመና ተናደዱ።
44004003	ስለዙይውን ኃዝዎም፤ መስዩ ስለ ዝነበረ ኸዓ ምድሪ ኽሳዕ ዝወግሐሎም ኣብ ቤት ማእሰርቲ ኣኅደርዎም።
44004004	እንተኾነ ብዙኃት ካብቶም ነቲ ቓል ዝሰምዕዎ ኣመኑ። ብዝኂ እቶም ዝኣመኑ ሰባት ከዓ ሓሙሽተ ሽሕ ኾነ።
44004005	-
44004006	ንጽባሒቱ ድማ መኳንንቶምን ሽማግለታቶምን መምህራን ሕግን ምስ ሓና ሊቀ ካህናትን ቀያፋን ዮሓንስን እስክንድሮስን ኲሎም ወገን ሊቃነ ካህናትን ኣብ ኢየሩሳሌም ተኣከቡ።
44004007	ኣብ ማእኸል ደው ኣቢሎም ድማ  በየናይ ኃይሊ ወይ ብናይ መን ስም ኢኹም ነዙይ ዝገበርኩምዎ? ኢሎም ጠየቕዎም።
44004008	ሽዑ ጴጥሮስ ብመንፈስ ቅዱስ ተመሊኡ ኸምዙይ በሎም፦  ኣቱም መኳንንቲ ሕዝብን ሽማግለታትን
44004009	ሎሚ ንሕና እንምርመር ዘለና ብዛዕባ ንሓደ ሕሙም ሰብ ዝተገብረሉ ሠናይ ነገርን ከመይ ኢሉ ኸም ዝሓወየን እንተኾይኑ
44004010	እዝ ሓውዩ ኣብ ቕድሜኹም ደው ኢሉ ዘሎ ብስም እቲ ንስኻትኩም ዝሰቐልኩምዎ እግዚኣብሔር ከዓ ካብ ምዉታን ዘተሥኦ ናይ ናዝሬት ኢየሱስ ከም ዝኾነ ኣብ ኲልኻትኩምን ኣብ ዂሉ ሕዝቢ እስራኤልን ፍሉጥ ይኹን።
44004011	ንሱ እቲ ንስኻትኩም ነደቕቲ ዝነዓቕኩምዎ፤ ግና ርእሲ መዓዝን ዝኾነ እምኒ እዩ።
44004012	ብእኡ ኽንድኅን ዝግባእ ካልእ ስም ኣብ ትሕቲ ሰማይ ንደቂ ሰብ ኣይተውሃበን ኢዩሞ ድኅነት ብኻልእ ከቶ የለን።
44004013	ትብዓት ጴጥሮስን ዮሓንስን ምስ ረአዩ ዘይተምሃሩን ተራ ሰባት ምዃኖምውን ምስ ፈለጡ ኸዓ ተገረሙ፤ ምስ ኢየሱስ ከም ዝነበሩ ድማ ኣለለይዎም።
44004014	እቲ ዝሓወየ ሰብኣይ ምስኣቶም ደው ኢሉ ምስ ረአይዎ ዝዛረብዎ ሰኣኑ።
44004015	ስለዙይ ካብቲ መጋባእያ ድኅር ከብልዎም ኣዘዙ። ንስንሳቶም ከዓ ከምዙይ ኢሎም ተማኸሩ፦
44004016	 ኣሉ ኽንብላ ዘይንኽእል ኣብ ኢየሩሳሌም ዝነብሩ ኲላቶም ዝተግሃደት ፍልጥቲ ተኣምራት ብኣኣቶም ተገይራ እያሞ ነዞም ሰባት እዚኣቶም እንታይ ንግበሮም?
44004017	ኣብ ሕዝቢ ገኒኑ ኸይውረ ደጊም ብስም ኢየሱስ ንሰብ ከይምህሩን ከይዛረቡን ብጽኑዕ ኣምሪርና ነጠንቅቆም በሉ።
44004018	ጸዊዖም ድማ ብስም ኢየሱስ ንሓደኳ ኸይነግሩ ወይ ከይምህሩ ኣዘዝዎም።
44004019	ጴጥሮስን ዮሓንስን ከዓ  ንእግዚኣብሔር ካብ ምስማዕ ንኣኻትኩም ምስማዕ ኣብ ቅድሚ እግዚኣብሔር ቅኑዕ እንተ ድኣ ኾይኑስ እስኪ ባዕልኻትኩም ፍረዱ።
44004020	ንሕና ግና ነቲ ዝረአናዮን ዝሰማዕናዮን ምዝራብ ኣይንኃድግን እናበሉ መለሱሎም።
44004021	ንሳቶም ከዓ በቲ ዝተገብረ ተኣምራት እቲ ሕዝቢ ንእግዚኣብሔር የመስግን ስለ ዝነበረ ፈሪሖም ዘቕጽዕ ምኽንያትውን ስለ ዝሰኣኑሎም መሊሶም ኣፈራሪሖም ሰደድዎም።
44004022	እቲ ናይ ምሕዋይ ተኣምራት ዝተገበረሉ ሰብኣይ ዕድሜኡ ልዕሊ ኣርብዓ ዓመት ነበረሞ።
44004023	ጴጥሮስን ዮሓንስን ምስ ተፈትሑ ናብቶም ኣመንቲ ኸይዶም ነቲ ሊቃነ ካህናትን ሽማግለታትን ዝበልዎ ዂሉ ነገርዎም።
44004024	ንሳቶምውን ነዙይ ምስ ሰምዑ  ብሓደ ልቢ ኾይኖም ድምፆም ልዕል ኣቢሎም ናብ እግዚኣብሔር ከምዙይ በሉ፦  ኦ ሰማይን ምድርን ባሕርን ኣብኣተን ዘሎ ዂሉን ዝፈጠርካ ጐይታ!
44004025	ከምቲ ብመንፈስ ቅዱስ ብኣፍ ኣቦና ዳዊት ባርያኻ ስለምንታይ ኣሕዛብ ተቖጥዑ ፤ ሕዝብስ ንምንታይ ከንቱ ነገር ይኣልሙ?
44004026	ነገሥታት ምድሪኸ ንምንታይ ተልዓሉ፤ እቶም መኳንንቲ ድማ ንእግዚኣብሔርን ንመሢሑን ክጻረሩ ብሓደ ተኣከቡ› ዝበልካዮ
44004027	-
44004028	እቲ ኃይልኻን ፍቓድካን ክኸውን ኢሉ ቕድም ዝመደቦ ምእንቲ ኽገብሩ ብሓቂ ሄሮድስን ጲላጦስ ጴንጤናዊን ምስ ኣሕዛብን ሕዝቢ እስራኤልን ኮይኖም ኣብ ልዕሊ እቲ ንስኻ ዝቐባእኻዮ ቕዱስ ወድኻ ኢየሱስ ንምፅራር ኣብዛ ኸተማ እዚኣ ተኣከቡ።
44004029	ሕዚ ድማ ኦ ጐይታ! ምፍርራሖም ርአ፤ ንኣገልገልትኻ ኸዓ ቃልካ ብምሉእ ትብዓት ክናገሩ ኣኽእሎም።
44004030	ብስም እቲ ቕዱስ ወድኻ ኢየሱስ ሕሙማት ክሓውዩ ምልክትን ተኣምራትን ክፍጸም ከዓ ኢድካ ዘርግሕ ኢሎም
44004031	እናጸለዩ እንተለዉ እቲ ተኣኪቦሙሉ ዝነበሩ ሥፍራ ተናወጸ፤ ኲላቶም ድማ ብመንፈስ ቅዱስ ተመልኡ፤ ቃል እግዚኣብሔርውን ብትብዓት ተዛረቡ።
44004032	እቶም ዝኣመኑ ዂላቶም ሓደ ልብን ሓደ ሓሳብን ነበሩ፤ ንብረቶም ብምሉኡ ናይ ሓባር ደኣ ነበረ እምበር ካብኣቶም ሓደኳ እዙይ ናተይ እዩ ዝብል ኣይነበሮምን።
44004033	ሓዋርያት ከዓ ብዛዕባ ትንሣኤ ጐይታና ኢየሱስ ብዓብዪ ኃይሊ ይምስክሩ ነበሩ፤ ኣብ ኲሎም ድማ ዓብዪ ሞገስ ነበረ።
44004034	-
44004035	ኲላቶም መሬት ወይ ኣባይቲ ዘለዎም ሸይጦም ዋጋ እቲ ዝተሸጠ ኣምጺኦም ንሓዋርያት የረክቡ ነበሩ። ንሳቶምውን ንነፍስ ወከፍ ከከም ዘድልዮ ይመቕልዎ ስለ ዝነበሩ ሓደኳ ጽጉም ኣይነበሮምን።
44004036	ናይ ቆጵሮስ ተወላዲ ዝኾነ ሓዋርያት  በርናባስ እናበሉ ዝጽውዕዎ ዮሴፍ ዝበሃል ሓደ ሌዋዊ ነበረ፤ በርናባስ ማለት ድማ ወዲ ምጽንናዕ ማለት እዩ።
44004037	ንሱ ነቲ ዝነበሮ ግራት ሸይጡ ነቲ ገንዘብ ኣምጺኡ ንሓዋርያት ኣረከበ።
44005001	ሓናንያ ዝስሙ ሓደ ሰብኣይ ምስ ሰጲራ እትብሃል ሰበይቱ መሬቱ ሸጠ።
44005002	ምስ ሰበይቱ ተማኺሩ ድማ ኻብቲ ዋግኡ መቒሉ ኣትረፈ፤ ነቲ ሓደ ምቃል ጥራሕ ድማ ንሓዋርያት ኣረከበ።
44005003	ጴጥሮስ ከዓ ኸምዙይ በሎ፦  ኦ ሓናንያ! ንመንፈስ ቅዱስ ክተታልል ካብ ዋጋ እቲ መሬት መቒልካ ኽትኃብእ ከመይ ሰይጣን ኣብ ልብኻ መልኦ?
44005004	እንተይተሸጠስ ናትካዶ ኣይነበረን? ምስ ሸጥካዮኸ ኣብ ኢድካዶ ኣይነበረን? ከመይ ጌርካ ነዝ ነገርዙይ ብልብኻ ሓሰብካዮ? ንሰብ ዘይኮነስ ንእግዚኣብሔር ኢኻ ኣታሊልካ ዘለኻ።
44005005	ሓናንያ እዝ ቓል እዙይ ምስ ሰምዐ ወዲቑ ሞተ። እቶም ነዙይ ዝሰምዑ ዂሎም ከዓ የመና ፈርሑ።
44005006	ካብኣቶም ኣጓብዝ ተሢኦም ገነዝዎ፤ ተሸኪሞም ኣውፂኦምውን ቀበርዎ።
44005007	ድኅሪ ሠለስተ ሰዓት ኣቢሉ ሰበይቱ እቲ ዝኾነ እንተይፈለጠት ኣተወት።
44005008	ጴጥሮስ ከዓ  እስኪ ንገርኒ፤ ንመሬትኩም በዝ ኽንድዙይ ዲኹም ዝሸጥኩምዎ? ኢሉ ጠየቓ፤ ንሳ ድማ  እወ ብኽንድኡ እዩ በለቶ።
44005009	ጴጥሮስ ድማ  ከመይከ ንመንፈሰ እግዚኣብሔር ክትፈታተንዎ ሓበርኩም? ኣእጋር እቶም ንሰብኣይኪ ዝቐበሩ እኒሆም ኣብ በሪ ኣለዉ፤ ንኣኺውን ከውጽኡኺ እዮም በላ።
44005010	ሽዑ ንሽዑ ኣብ ትሕቲ እግሩ ወዲቓ ሞተት። እቶም ኣጓብዝ ምስ ኣተዉ ሞይታ ስለ ዝጸንሐቶም ተሸኪሞም ወሲዶም ኣብ ጥቓ ሰብኣያ ቐበርዋ።
44005011	ኣብ ኲላ እታ ቤተ ክርስቲያንን ኣብቶም ነዝ ነገርዙይ ዝሰምዑ ዂሎምን ከዓ ዓብዪ ፍርሓት ኮነ።
44005012	ብዙኅ ምልክትን ተኣምራትን ብኢድ ሓዋርያት ኣብ ማእኸል እቲ ሕዝቢ ተገብረ፤ ኲላቶም ድማ ብሓንቲ ልቢ ሓቢሮም ኣብ ገበላ ሰሎሞን ይእከቡ ነበሩ።
44005013	እቲ ሕዝቢ የመና የኽብሮም እንተነበረ እኳ ካብቶም ካልኦት ክሕወሶም ዝደፈረ ሓደኳ ኣይነበረን።
44005014	ካብ ቅድም ብዝበለጸ ብዙሓት ሰብኡትን ኣንስትን ብጐይታ እናኣመኑ ናብኣቶም ይውሰኽዎም ነበሩ።
44005015	ጴጥሮስ ክሓልፍ እንተሎ ጽላሎቱ ንኽዓርፎም ነቶም ሕሙማት ብዓራታትን ብቓሬዛታትን ፀይሮም የምጽእዎም እሞ ኣብቲ ኣደባባይ የንብርዎም ነበሩ።
44005016	ካብተን ኣብ ከባቢ ኢየሩሳሌም ዝነበራ ኸተማታት ድማ ብዙኃት ሰባት ሕሙማትን ኣጋንንቲ ዝኃደርዎምን ኂዞም ይመጹ ነበሩ። ኲሎም ከዓ ይሓውዩ ነበሩ።
44005017	ሽዑ እቲ ሊቀ ካህናትን እቶም ምስኡ ዝነበሩን ኲሎም ወገን ሰዱቃውያንን ቅንኣት መሊእዎም ተሥኡ።
44005018	ንሓዋርያት ኂዞም ድማ ኣብ ቤት ማእሰርቲ ኣእተውዎም።
44005019	መልኣኽ እግዚኣብሔር ግና ብለይቲ ነቲ ማዕጾ ቤት ማእሰርቲ ኸፊቱ ኣውፅኦምሞ፤
44005020	 ኺዱ! ኣብ ቤተ መቕደስ ደው ኢልኩም ነዝ ናይ ሕይወት ቃል ንሕዝቢ ንገሩ! ድማ በሎም።
44005021	ሓዋርያት ነዙይ ምስ ሰምዑ  ኣንጊሆም ናብ ቤተ መቕደስ ኣትዮም መሃሩ። እቲ ሊቀ ካህናትን እቶም ምስኡ ዝነበሩን መጺኦም ነቲ መጋባእያን ነቶም ሽማግለታት ደቂ እስራኤልን ክእከቡ ጸውዕዎም። ንሓዋርያት ከምጽእዎም ድማ ናብ ቤት ማእሰርቲ ለኣኹ።
44005022	እቶም ሓሻኽር ግና ኣብቲ ቤት ማእሰርቲ ምስ በጽሑ ሰኣንዎም። ተመሊሶም ድማ፦
44005023	 እቲ ቤት ማእሰርቲ ተዓጽዩ እቲ ማዕፆ ድማ ብዝግባእ ተሸጕሩ እቶም ሓለውቲውን ኣብ ኣፍ ደገ ደው ኢሎም ጸኒሖምና፤ ምስ ከፈትናዮ ግና ሓደኳ ኣይረኸብናን ኢሎም ነገርዎም።
44005024	እቲ ሓለቓ ሓለውቲ ቤተ መቕደስን ሊቃነ ካህናትን እዝ ነገር እዙይ ምስ ሰምዑ  እዙይ እንታይ ኮን ይኸውን? ኢሎም ብዛዕባኦም ዝብልዎ ሰኣኑ።
44005025	ሓደ መጺኡ ግና እቶም ኣብ ቤት ማእሰርቲ ዘእተኹምዎም ሰባት እኔዉ  ኣብ ቤተ መቕደስ ደው ኢሎም ንሕዝቢ ይምህሩ ኣለዉ ኢሉ ነገሮም።
44005026	ሽዑ እቲ ሓለቓ ሓለውቲ ቤተ መቕደስ ምስቶም ሓሻኽር ከይዱ ኣምጽኦም። እንተምጽእዎምውን ብኃይሊ ዘይኮነስ ብምቅብጣር እዩ፤ ንሱውን እቲ ሕዝቢ ብእምኒ ኸይቐትሎም ስለ ዝፈርሑ እዩ።
44005027	ምሰምጽእዎም ኣብቲ መጋባእያ ደው ኣበልዎም፤ እቲ ሊቀ ካህናት ከዓ
44005028	 ብስም እዝ ሰብ እዙይ ከይትምህሩዶ ብጽኑዕ ኸልኪልናኩም ኣይነበርናን? እንሆ ኸዓ ንኢየሩሳሌም ብትምህርትኹም መላእኹምዋ። ነዝ ሰብ እዙይ ንሕና ኸም ዝቐተልናዮ ጌርኩም ክተርእዩ ዲኹም ትደልዩ ዘለኹም? ኢሉ ጠየቖም።
44005029	ጴጥሮስን ሓዋርያትን ግና ኸምዙይ ኢሎም መለሱሎም፦  ካብ ንሰብስ ንእግዚኣብሔር ክንእዘዝ እዩ ዝግባእ።
44005030	ነቲ ንስኻትኩም ኣብ ዕንፀይቲ ሰቒልኩም ዝቐተልኩምዎ ኢየሱስ ኣምላኽ ኣቦታትና ኣተሥኦ።
44005031	ንእስራኤል ንስሓን ኅድገት ኃጢኣትን ምእንቲ ኽህቦም እግዚኣብሔር ንእኡ መራሕን መድኃንን ገይሩ ናብ የማኑ ልዕል ኣበሎ።
44005032	ንሕና ናይዝ ነገር እዙይ ምስክር ኢና፤ እቲ እግዚኣብሔር ነቶም ዝእዘዝዎ ዝሃቦም መንፈስ ቅዱስውን ምስክር እዩ።
44005033	ንሳቶም ነዙይ ምስ ሰምዑ ተቖጥዑ ንሓዋርያትውን ክቐትልዎም ደለዩ።
44005034	እንተኾነ ሓደ ገማልያል ዝስሙ ፈሪሳዊ መምህር ሕጊ ብዂሉ ሕዝቢውን ክቡር ንሓዋርያት ሓንሳእ ኣብ ደገ ኸጽንሕዎም ኣዘዘ።
44005035	ከምዙይ ድማ በሎም፦  ኣቱም ሰብ እስራኤል! ብዛዕባ እዝ ኣብዞም ሰባት እዚኣቶም ክትገብርዎ እትሓስብዎ ዘለኹም ነገር ተጠንቀቑሉ።
44005036	ቅድሚ ሕዚውን ቴዎዳስ ኣነ ዓብዪ እየ ኢሉ ተሢኡ ነይሩ፤ ኣርባዕተ ሚእቲ ዝኣኽሉ ሰባት ከዓ ተኸተልዎ። እንተኾነ ንሱ ተቐትለ፤ እቶም ሰዓብቱ ድማ ኲሎም ተበቲኖም ጠፍኡ።
44005037	ብድኅሪኡ ኸዓ ብጊዜ እቲ ሕዝቢ ዝተጽሓፈሉ ዘመን ይሁዳ በዓል ገሊላ ተሥአ፤ ብዙኅ ሕዝቢ ድማ ኣስድዐ፤ ንሱ ተቐተለ፤ እቶም ዝሰዓብዎ ዂሎም ድማ ተበተኑ።
44005038	ሕዚ ኸዓ እነግረኩም ኣለኹ፤ ነዞም ሰባት እዚኣቶም ኅደግዎም፤ ኣይትንክእዎም፤ እዝ ምኽሪ እዙይን እዝ ግብሪ እዙይን ካብ ሰብ እንተ ኾይኑ ኽፈርስ እዩ።
44005039	ናይ እግዚኣብሔር እንተ ድኣ ኾይኑ ግና ነዞም ሰባት እዚኣቶም ክተጥፍእዎም ኣይትኽእሉን ኢኹም፤ ምስ እግዚኣብሔር ምብኣስ ከይኾነኩም!
44005040	ነቲ ምኽሩ ተቐበልዎ፤ ንሓዋርያት ግና ጸዊዖም ገረፍዎም፤ ብስም ኢየሱስ ከይናገሩ ኣዚዞም ከዓ ኃደግዎም።
44005041	ንሳቶም ግና ምእንቲ ስም ኢየሱስ ውርደት ንምቕባል ብቑዓት ኮይኖም ስለ ዝተረኽቡ ካብቲ መጋባእያ እናተሓጐሱ ወፁ።
44005042	በብመዓልቱ ኣብ ቤተ መቕደስን ገዛ ገዛ እናዞሩን ኢየሱስ ክርስቶስ መሢሕ ከም ዝኾነ እንተየብኰሩ ይምህሩን የብሥሩን ነበሩ።
44006001	በቲ እዋን እቱይ ደቀ መዛሙርት ብቝጽሪ እናበዝኁ ምስ ከዱ እቶም ግሪኽ ዝቛንቋኦም ኣይሁዳውያን እተን ናታቶም መበለታት ኣብቲ ዕለታዊ ምዕዳል ምግቢ ሸለል ስለ ዝተብሃላ ኣብ ልዕሊ እቶም ዕብራውያን ኣጕረምረሙ።
44006002	ሽዑ እቶም ዓሠርተ ኽልተ ሓዋርያት ንዂሎም እቶም ደቀ መዛሙርት ኣኪቦም  ንሕና ማእዲ ኽንሠርዕ ኽንብል ቃል እግዚኣብሔር ምስባኽ ክንኃድግ ኣይግብኣናን እዩ።
44006003	ስለዙይ ኣቱም ኣኅዋትና ካባኻትኩም ብጽቡቕ ዝተመስከረሎም መንፈስን ጥበብን ዝመልኦም ሸውዓተ ሰባት ኅረዩ፤ ነዝ ጉዳይ እዙይ ከዓ ኽንሾሞም።
44006004	ንሕና ግና ኣብ ጸሎትን ኣብ ምምሃር ቃሉን ክንተግህ ኢና በልዎም።
44006005	እዝ ዘረባ እዙይ ንዂሉ እቲ ሕዝቢ ኣሐጐሰ፤ ነቲ እምነትን መንፈስ ቅዱስን ዝመልኦ ሰብ እስጢፋኖስ ንፊልጶስን ንጵሮኮሮንን ንኒቃሮናን ንጢሞናን ንጰርሜናን ነቲ ናብ እምነት ኣይሁድ ዝኣተወ ኒቆላዎስ በዓል ኣንጾኪያን ድማ ኃረዩ።
44006006	ነዚኣቶም ኣብ ቅድሚ ሓዋርያት ኣቖምዎም፤ ንሳቶምውን ጸለዩሎም፤ ኣእዳዎም ከዓ ኣንበሩሎም።
44006007	ቃል እግዚኣብሔር ድማ እናሰፍሐን እናተባጽሐን ከደ፤ ቊጽሪ እቶም ደቀ መዛሙርትውን ኣብ ኢየሩሳሌም የመና እናበዝኀ ኸደ፤ ካብ ካህናትውን ብዙኃት ኣመኑ።
44006008	እስጢፋኖስ ድማ ጸጋን ኃይልን መሊእዎ ኣብ ማእኸል እቲ ሕዝቢ ዓበይቲ ምልክታትን ተኣምራትን ይገብር ነበረ።
44006009	ገሊኣቶም ናይታ ውፁኣት ሓራ እትበሃል ቤተ ጸሎትን ሰብ ቀሬኔዎንን ሰብ እስክንድርያን ሰብ ቂልቅያን እስያን ግና ተልዒሎም ንእስጢፋኖስ ይቃወምዎን ይከራኸርዎውን ነበሩ።
44006010	ነቲ ዝዛረበሉ ዝነበረ ጥበብን መንፈስን ግና ኽረትዕዎ ኣይከኣሉን።
44006011	ሽዑ  እዝ ሰብ እዙይ ኣብ ልዕሊ ሕጊ ሙሴን ኣብ ልዕሊ እግዚኣብሔርን እንትጻረፍ ሰሚዕናዮ ዝብሉ ሰባት ሓባበሉ።
44006012	በዙይ ከዓ ንሕዝብን ንሽማግለታትን ንመምህራን ሕግን ኣለዓዓሉ፤ ንሳቶም ድማ መጺኦም ኃዝዎ፤ ናብ መጋባእያ ድማ ኣቕረብዎ።
44006013	 እዝ ሰብ እዙይ ኣብ ልዕሊ እቲ ቕዱስ ሥፍራን ኣብ ልዕሊ ሕጊ ሙሴን ምጽራፍ ኣቋሪጹ ኣይፈልጥን ዝብሉ ሓሰውቲ መሰኻኽር ኣተሥኡሉ።
44006014	ንሳቶም  ናይ ናዝሬት ኢየሱስ ነዝ ቤተ መቕደስ እዙይ ከፍርሶ እዩ፤ ነቲ ሙሴ ዝሃበና ሕጊውን ክልውጦ እዩ› ክብል እንተሎ ሰሚዕናዮ ኢሎም መስከሩ።
44006015	እቶም ኣብቲ መጋባእያ ተቐሚጦም ዝነበሩ ሰባት ኲላቶም ጠመትዎ፤ ገጹ ኸዓ ኸም ገጽ መልኣኽ ኮይኑ ተርአዮም።
44007001	እቲ ሊቀ ካህናት ንእስጢፋኖስ እዝ ነገር ከምዙይ ዲዩ? ኢሉ ጠየቖ።
44007002	ንሱ ድማ ኸምዙይ ኢሉ መለሰ፦  ኣቱም ኣኅዋትናን ኣቦታትናን ስምዑ ። ነቦና ኣብርሃም ኣብ ካራን እንተይተቐመጠ ገና ኣብ መሶጶታምያ እንተሎ ናይ ክብሪ ኣምላኽ ተርአዮ እሞ
44007003	ካብ ምድርኻን ካብ ኣዝማድካን ውፃእ፤ ናብቲ ኣነ ዘርእየካ ምድሪውን ኪድ› በሎ።
44007004	ሽዑ ኻብ ምድሪ ከለዳውያን ወፂኡ ኣብ ካራን ተቐመጠ። ኣቦኡ ምስ ሞተ ኸዓ እግዚኣብሔር ካብኡ ናብዛ ሕዚ እትነብሩላ ዘለኹም ምድሪ ኣግዓዞ።
44007005	ኣብኣ ኽንዲ መርገጽ እግሪ እትኣክል እኳ ርስቲ ኣይሃቦን፤ እንተኾነ ውሉድ ዘይብሉ እንተሎ እታ ምድሪ ንእኡን ብድኅሪኡውን ንዘርኡን ከም ዘውርሶ ተስፋ ሃቦ።
44007006	እግዚኣብሔር ድማ ኸምዙይ ኢሉ ተዛረቦ፦ ዘርእኻ ኣብ ካልእ ዓዲ ስደተኛታት ክኾኑ እዮም፤ ነርባዕተ ሚእቲ ዓመት ከዓ ከም ባርያ ኽገፍዕዎምን ከሳቕይዎምን እዮም።
44007007	ኣነ ግና ነቶም ዝገዝእዎም ሕዝቢ ኽፈርዶም እየ› ከምኡውን እግዚኣብሔር ብድኅርዙይ ካብኡ ወፂኦም ኣብዛ ሥፍራ እዚኣ ኸምልኹኒ እዮም።›
44007008	ኪዳን ከም ዝኣተወሉ ኸርኢ ድማ ናይ ግርዘት ሥርዓት ሃቦ። ኣብርሃም ከዓ ንይስሓቅ ምስ ወለደ ብሻምነይቲ መዓልቲ ገረዞ፤ ይስሓቅ ድማ ንያዕቆብ ያዕቆብ ከዓ ነቶም ዓሠርተ ኽልተ ኣቦታት ነገደ እስራኤል።
44007009	 እቶም ቀዳሞት ኣቦታት ነገደ እስራኤል ድማ ንዮሴፍ ስለ ዝቐንኡሉ ናብ ግብጺ ሸጥዎ፤ እግዚኣብሔር ግና ምስኡ ነበረ።
44007010	ካብ ኲሉ መከራኡ ኸዓ ኣውጽኦ፤ ኣብ ቕድሚ ፈርዖን ንጉሥ ግብጺ ድማ ሞገስን ጥበብን ሃቦ፤ ንሱውን ኣብ ግብጽን ኣብ ኲሉ ቤቱን ኣዛዚ ገይሩ ሸሞ።
44007011	ኣብ ኲሉ ግብጽን ከነኣንን ከዓ ጥሜትን ብዙኅ መከራን ኮነ፤ ኣቦታትና ድማ ዝምገብዎ ሰኣኑ።
44007012	ሽዑ ያዕቆብ ኣብ ግብጺ እኽሊ ኸም ዝርከብ ምስ ሰምዐ ነቦታትና ንመጀመሪያ ጊዜ ለኣኾም።
44007013	ኣብ ካልኣይ መንገዶም ከዓ ዮሴፍ ነኅዋቱ መን ከም ዝኾነ ነገሮም። ዓሌቱውን ብፈርዖን ተፈለጠ።
44007014	ዮሴፍ ድማ ነቦኡ ያዕቆብን ነቶም ሰብዓን ኃሙሽተን ዝኾኑ ዂሎም ኣዝማዱን ልኢኹ ጸውዖም።
44007015	ያዕቆብ ድማ ናብ ግብጺ ወረደ፤ ንሱ ሞተ ኣቦታትናውን ሞቱ።
44007016	ናብ ሰኬም ኣግዓዝዎም፤ ኣብቲ ኣብርሃም ካብ ደቂ ኤሞር ብወርቂ ዝዓደጎ መቓብር ኣብ ሰኬም ድማ ቐበርዎም።
44007017	-
44007018	 እግዚኣብሔር ንኣብርሃም ብማሕላ ዝሃቦ ዘመን ተስፋ እናቐረበ ምስ ኸደ ኣብ ግብጺ ኸዓ ንዮሴፍ ዘይፈልጥ ካልእ ንጉሥ ክሳዕ ዝነግሥ እቲ ሕዝቢ ኣብ ግብጺ እናበዝኀን እናሰፍሐን ከደ።
44007019	እዝ ንጉሥ እዙይ እቶም ሕፃናቶም ብሕይወት ምእንቲ ኸይነብሩ ኣብ ልዕሊ ዓሌትና ብተንኰል ተልዒሉ ነቦታትና ኽሳዕ ናብ ምድርባይ ደቆም ዝበጽሑ ገፍዖም።
44007020	ሙሴ ድማ በቲ ዘመን እቱይ ተወልደ፤ ኣብ ቅድሚ እግዚኣብሔርውን ምልኩዕ ነበረ፤ ሠለስተ ወርኂ ድማ ኣብ እንዳ ኣቦኡ ጸንሐ።
44007021	ምስ ተደርበየ ጓል ፈርኦን ኣልዒላ ወዳ ክኸውን ኣዕበየቶ።
44007022	ሙሴ ድማ ዂሉ ጥበብ ግብጻውያን ተምሃረ፤ ብቓሉን ብሥርሑን ከዓ ኃያል ነበረ።
44007023	 ሙሴ ወዲ ኣርብዓ ዓመት ምስ ኮነ ነኅዋቱ ደቂ እስራኤል ክርእዮም ብልቡ ሓሰበ።
44007024	ሓደ ኻብቶም ኣኅዋቱ እንትግፋዕ ምስ ረአየ ዘርዩ ነቲ ግብጻዊ ብምቕታል ሕነ ፈደየሉ።
44007025	እግዚኣብሔር ብኢዱ ገይሩ ኸድኅኖም ከም ዝደለየ ኣኅዋቱ ዝፈልጡ መሲልዎ ነበረ፤ እንተኾነ ንሳቶም ኣይተረድኡን።
44007026	ንጽባሒቱ ኽልተ ኻብቶም ኣኅዋቱ ኽበኣሱ እንተለዉ ረኸቦም፤ ከተዓርቖም ደልዩ ኸዓ ኣቱም ሰባት ንስኻትኩምስ ኣኅዋት ኢኹም፤ ስለምንታይከ ንስንሳትኩም ትበኣሱ› በሎም።
44007027	እቲ ንብጻዩ ዝዕምፆ ዝነበረ ግና ኸምዙይ በሎ፦ ንኣኻ ኣብ ልዕሌና ሓለቓን ፈራድን ገይሩ መን ሸመካ?
44007028	ከምቲ ትማሊ ነቲ ግብጻዊ ዝቐተልካዮ ንኣይውን ክትቐትለኒዶ ደሊኻ?› በሎ።
44007029	ሙሴ እዝ ዘረባዙይ ምስ ሰምዐ ሃደመ፤ ኣብ ምድሪ ምድያም ድማ ስደተኛ ኾይኑ ተቐመጠ፤ ኣብኡ ኸዓ ኽልተ ቖልዑ ወለደ።
44007030	 ኣብ ምድያም ኣርብዓ ዓመት ምስ ተቐመጠ ድማ ኣብ ምድረ በዳ ደብረ ሲና መልኣኽ እግዚኣብሔር ብዝነድድ ቈጥቋጥ ተርኣዮ።
44007031	ሙሴ ነዝ ትርኢት እዙይ ምስ ረአየ ተገረመ፤ ክጥምቶ እንተ ቐረበ ድማ፦
44007032	ኣነ ኣምላኽ ኣቦታትካ ኣምላኽ ኣብርሃምን ይስሓቅን ያዕቆብን እየ› ዝብል ድምፂ እግዚኣብሔር ሰምዐ። ሽዑ ሙሴ ኣንቀጥቀጠ፤ ክጥምት ከዓ ኣይደፈረን።
44007033	እግዚኣብሔር ድማ እዛ ደው ኢልካላ ዘለኻ ቦታ ቕድስቲ ምድሪ እያ እሞ ኣሣእንካ ኻብ እግርኻ ኣውፅእ።
44007034	ናይቶም ኣብ ግብጺ ዘለዉ ሕዝበይ ግፍዒ ብርግጽ ረአኹ፤ ገዓሮምውን ሰማዕኹ፤ ከድኅኖም ድማ ወረድኩ፤ ሕዚ ኸዓ ነዓ ናብ ግብጺ ኽልእኸካ እየ› በሎ።
44007035	 ነዝ ኣባና ሓለቓን ፈራድን ገይሩ መን እዩ ዝሸመካ?› ኢሎም ዝኸሓድዎ ሙሴ ንእኡ እግዚኣብሔር ኣብ ቈጥቋጥ ብዝተርኣዮ መልኣኽ ገይሩ ሓለቓን መውጽኢ ሓራን ምእንቲ ክኸውን ለኣኾ።
44007036	ንሱ ኸዓ ኣብ ግብጽን ኣብ ባሕሪ ኤርትራን ነርብዓ ዓመት ዝኣክል ኣብ ምድረ በዳ ምልክትን ተኣምራትን እናገበረ ኣውፅኦም።
44007037	 እዝ ሙሴ እዙይ እዩ ንደቂ እስራኤል ከምቲ ንኣይ ዘተሥአ እግዚኣብሔር ካብ ኣኅዋትኩም ከማይ ነቢይ ከተሥአልኩም እዩ› ዝበሎም።
44007038	ኣብ ምድረ በዳ ምስቲ ማኅበርን ምስቲ ኣብ ደብረ ሲና ዝተዛረቦ መልኣኽን ምሰቦታትናን ዝነበረ ናባና ንኸመኃላልፎ ድማ ናይ ሕይወት ቃል ዝተቐበለ ንሱ ሙሴ እዩ።
44007039	ንእኡ ኣቦታትና ኣበይዎ እምበር ክእዘዝዎ ኣይደለዩን፤ ብልቦምውን ናብ ግብጺ ተመለሱ።
44007040	ንኣሮን ድማ እቲ ኻብ ምድሪ ግብጺ ዘውፅአና ሙሴ እንታይ ከም ዝኾነ ስለ ዘይንፈልጥ ቀቅድሜና ዝመርሑና ኣማልኽቲ ግበረልና› በልዎ።
44007041	በቲ ቕነ እቱይ ብምስሊ ምራኽ ጣዖት ኣቖሙ፤ መሥዋዕቲ ድማ ሠውዑ ሉ፤ ብሥራሕ ኣእዳዎም ድማ ደስ በሎም።
44007042	እግዚኣብሔር ከዓ ኻብኣቶም ረኃቐ፤ ንኸዋኽብቲ ሰማይ ከምልኹ ኸዓ ኃደጎም። እዙይ ድማ ኸምቲ ኣብ መጽሓፍ ነቢያት ዝተጽሓፈ እዩ፤ ኦ ቤተ እስራኤል! ኣብ ምድረ በዳ ነርብዓ ዓመት ዝኣክል ሕሩድ ኮነ መሥዋዕትታት ዘቕረብኩምለይዶ ነይሩኩም እዩ?
44007043	ንስኻትኩም ነቶም ክተምልኽዎም ኢልኩም ዝሠራሕኹምዎም ምስልታት ድንኳን ሞሎኽን ኮኸብ ሬፋን ኣምሊኽኩምን ኢኹም፤ ምሳኻትኩም ዝተማላእኹም፤ ኣነ ኸዓ ካብ ባቢሎን ንንየው ከም እትስደዱ ኽገብረኩም እየ።›
44007044	 ኣቦታትና ኣብ ምድረ በዳ ናይ ምስክር ድንኳን ነበረቶም፤ ንሳ ኸዓ እታ እግዚኣብሔር ንሙሴ ከምታ ዝረአያ ምስሊ ገይሩ ኽሠርሓ ዝኣዘዞ እያ።
44007045	ኣቦታትና ምስ ተቐበልዋ ኸዓ ብኢያሱ ተመሪሖም ናብታ እግዚኣብሔር ንኣሕዛብ ካብ ገጽ ኣቦታትና ኣሳጕጉ ዘውረሶም ሃገር ኣእተውዋ፤ ክሳዕ ዘመን ዳዊትውን ኣብኡ ጸንሐት።
44007046	ዳዊት ድማ ኣብ ቕድሚ እግዚኣብሔር ሞገስ ረኸበ፤ ንኣምላኽ ያዕቆብ ዝኸውን መኅደሪ ኽሠርሕ ከዓ ለመነ።
44007047	ቤት ዝሓነጸሉ ግና ሰሎሞን እዩ።
44007048	-
44007050	ከምቲ ነቢይ፦ ሰማይ ዝፋነይ እዩ፤ ምድሪ ኸዓ መርገጽ እግረይ እያ፤ ከመይ ዝበለ ቤት ደኣ ኢኹም እትሓንጹለይ? ይብል እግዚኣብሔር፤ ከመይ ዝበለ ሥፍራኸ እዩ እቲ ኣነ ዝዓርፈሉ? ነዝ ዂሉ ነገራትስ ኢደይዶ ኣይኮነን ዝገበሮ?› ዝበሎ እቲ ልዑ ል እግዚኣብሔር ብኢድ ሰብ ኣብ ዝተሓንጸ ቤት ኣይነብርን እዩ።
44007051	 ኣቱም ተረርቲ ኽሳድ ልብኹም ዝተደፍነ ኣእዛንኩምውን ዝጸመመ ንስኻትኩምውን ከም ኣቦታትኩም ንመንፈስ ቅዱስ ኲሉ ጊዜ ትቃወምዎ ኣለኹም።
44007052	ካብ ነቢያትከ ኣቦታትኩም ዘየሳጐጕዎ መን ኣሎ? ንሳቶም ነቶም ብዛዕባ ምምጻእ እቲ ጻድቕ ኣቐዲሞም ንዝነገሩ ቀተልዎም፤ ሕዝውን ንስኻትኩም ነቲ ጻድቕ ኣኅሊፍኩም ብምሃብ ቐተልክምዎ።
44007053	ንስኻትኩም ነቲ ሕጊ ብኢድ መላእኽቲ ተቐቢልኩምዎ ነይርኩም፤ እንተኾነ ኣይሓለኹምዎን።
44007054	እቶም ሰብ ከዓ ነዙይ ምስ ሰምዑ  ልቦም ነደደ፤ ኣስናኖምውን ሓርቀሙሉ።
44007055	ንእስጢፋኖስ ግና መንፈስ ቅዱስ መልኦ፤ ናብ ሰማይ ኣንቃዕሪሩ ክብሪ እግዚኣብሔርን ኢየሱስ ድማ ኣብ የማን እግዚኣብሔር ቆይሙን ረአየ።
44007056	ሽዑ  እንሆ ሰማይ ተኸፊቱ ወዲ ሰብ ድማ ኣብ የማን እግዚኣብሔር ቆይሙ እርኢ ኣለኹ በለ።
44007057	ንሳቶምውን ዓው ኢሎም እናጸርሑ ኣእዛኖም ደፊኖም ድማ ኃቢሮም ናብኡ ጐየዩ።
44007058	ካብታ ኸተማ ኣውፂኦም ከዓ ብእምኒ ቐጥቂጦም ቀተልዎ፤ እቶም ዝቐተልዎ ድማ ኽዳውንቶም ኣብ ጥቓ ኣእጋር ሳውል ዝበሃል ጐበዝ ኣንበሩ።
44007059	ብእምኒ ቐጥቂጦም ክቐትልዎ እንተለዉ ኸዓ እስጢፋኖስ  ኦ ጐይታ ኢየሱስ! ንነፍሰይ ተቐበላ! እናበለ ጸለየ።
44007060	ተንበርኪኹ ኸዓ ብዓብዪ ድምፂ  ጐይታይ! እዝ ኃጢኣት እዙይ ኣይትቝጸረሎም ኢሉ ጸርሐ። እዙይ ምስ በለውን ዓረፈ።
44008001	ሳውል ድማ ኣብ ቅትለት እስጢፋኖስ ተኃባቢሩ ነበረ። በታ መዓልቲ እቲኣ ኸዓ ኣብ ልዕሊ እታ ኣብ ኢየሩሳሌም ዝነበረት ቤተ ክርስቲያን ብርቱዕ ስደት ኮነ። እንትርፊ ሓዋርያት ኲሎም ኣመንቲ ናብ ሃገር ይሁዳን ሰማርያን ተበተኑ።
44008002	ንእስጢፋኖስውን ንእግዚኣብሔር ዝፈርኁ ሰባት ኣልዒሎም ቀበርዎ፤ መሪር ብኽያትውን በኸዩሉ።
44008003	ሳውል ግና ነታ ቤተ ክርስቲያን ከጥፍኣ ተልዓለ፤ ገዛ ገዛ እናኸደ ኸዓ ሰብኡትን ኣንስትን እናጐተተ ናብ ቤት ማእሰርቲ የእትዎም ነበረ።
44008004	እቶም ዝተበተኑ ሰባት ግና ኣብ ዝኸድዎ ዂሉ ቃል ወንጌል ሰበኹ።
44008005	ፊልጶስ ከዓ ናብ ሓንቲ ኸተማ ሰማርያ ወሪዱ ብዛዕባ ክርስቶስ ሰበኸሎም።
44008006	እቶም ሕዝቢ ነቲ ፊልጶስ ዝነገሮም ሰምዕዎ፤ እቲ ዝገበሮ ተኣምራት ምስ ሰምዑ ን ምስ ረአዩን ድማ ኃቢሮም ነቲ ናይ ፊልጶስ ትምህርቲ ተቐበልዎ።
44008007	ካብ ብዙኃት ሰባት ርኹሳት መናፍስቲ ብዓብዪ ድምፂ እናእወዩ ይወፁ ነበሩሞ፤ ብዙኃት መፃጕዓትን ሓንካሳትን ከዓ የሓውዩ ነበሩ።
44008008	ኣብታ ኸተማ እቲኣ ድማ ዓብዪ ሓጐስ ኮነ።
44008009	ኣብታ ኸተማ ሓደ ሲሞን ዝበሃል ሰብኣይ ነበረ፤ ብጥንቊልናኡን ብዘረባኡን ንርእሱ ኸም ዓብዪ ሰብ እናቕረበ ንሰብ ሰማርያ የገርሞም ነበረ።
44008010	ካብ ኣናእሽቶም ክሳዕ ዓበይቶም ኲላቶም  ዓብዪ ናይ እግዚኣብሔር ኃይሊ እዙይ እዩ እናበሉ የዳምፅዎ ነበሩ።
44008011	ዘዳምፅዎ ዝነበሩ ኸዓ ንብዙኅ እዋን ብጥንቊልናኡ የገርሞም ስለ ዝነበረ እዩ።
44008012	ብዛዕባ መንግሥቲ እግዚኣብሔርን ብዛዕባ ስም ኢየሱስ ክርስቶስን ፊልጶስ ሰቢኹሎም ምስ ኣመኑ ግና ሰብኡትን ኣንስትን ተጠመቑ።
44008013	ሲሞን ባዕሉውን ኣሚኑ ተጠመቐ፤ ንፊልጶስውን ሰዓቦ፤ ምልክትን ዓበይቲ ተኣምራትን እንትፍጸም ምስ ረአየውን ተገረመ።
44008014	እቶም ኣብ ኢየሩሳሌም ዝነበሩ ሓዋርያት ከዓ ሰብ ሰማርያ ቃል እግዚኣብሔር ከም ዝተቐበሉ ምስ ሰምዑ  ንጴጥሮስን ንዮሓንስን ናብኣቶም ለኣኹሎም።
44008015	ንሳቶም ድማ ወሪዶም መንፈስ ቅዱስ ምእንቲ ኽቕበሉ ጸለዩሎም።
44008016	ብስም ጐይታና ኢየሱስ ጥራሕ ደኣ ተጠሚቖም ነበሩ እምበር መንፈስ ቅዱስ ገና ኻብኣቶም ኣብ ሓደኳ ኣይወረደን ነበረሞ።
44008017	ሽዑ ኣእዳዎም ኣንበሩሎም እሞ መንፈስ ቅዱስ ተቐበሉ።
44008018	ሲሞን ከዓ ብምንባር ኣእዳው ሓዋርያት መንፈስ ቅዱስ ከም ዝተውሃበ ምስ ረአየ ከምዙይ እናበለ ገንዘብ ኣምጽአሎም፦
44008019	 እቲ ኣነ ኢደይ ዘንብረሉ መንፈስ ቅዱስ ምእንቲ ክቕበልስ ንኣይውን እዝ ሥልጣን እዙይ ሃቡኒ በሎም።
44008020	ጴጥሮስ ግና  ነቲ ውህብቶ እግዚኣብሔር ብገንዘብ ክትዕድጎ ስለ ዝሓሰብካ ገንዘብካ ምሳኻ ይጥፋእ
44008021	ልብኻ ኣብ ቅድሚ እግዚኣብሔር ቅኑዕ ስለ ዘይኮነ ኸዓ ኣብዝ ነገር እዙይ ክፍሊ ወይ ዕድል የብልካን።
44008022	እምበኣር ካብዝ ኽፍኣትካ ተነሳሕ፤ ምናልባሽ ክፍኣት ልብኻ እንተ ኃደገልካ ንእግዚኣብሔር ለምኖ።
44008023	ኣብ መሪር ኅንዚ ቕንእን ኣብ ማእሰርቲ ኃጢኣትን ከም ዘለኻ እርእየካ ኣለኹሞ በሎ።
44008024	ሲሞን ድማ  ካብዝ ዝበልኩምዎ ነገራት ሓደኳ ከይበጽሐንስ ንስኻትኩም ንእግዚኣብሔር ለምኑለይ በሎም።
44008025	እንሆ ኸዓ ንሳቶም ምስ መስከሩን ቃል እግዚኣብሔር ምስ መሃሩን ኣብ ብዙኃት ዓድታት ሰማርያ ወንጌል እናሰብኹ ናብ ኢየሩሳሌም ተመልሱ።
44008026	መልኣኽ እግዚኣብሔር ግና ንፊልጶስ  ተሥእ እሞ በታ ካብ ኢየሩሳሌም ንጋዛ እተውርድ ምድረ በዳ መንገዲ ናብ ደቡብ ኣቢልካ ኺድ፤ በሎ።
44008027	ተሢኡ ኸዓ ኸደ፤ እንሆ ድማ ሓደ ኢትዮጵያዊ ህፅዊ ሰብኣይ ንህንደኬ ንግሥቲ ኢትዮጵያ ኣብ ልዕሊ ዂሉ ገንዘባ ምሉእ ሥልጣን ዝነበሮ ክሰግድ ናብ ኢየሩሳሌም መጺኡ ነበረ።
44008028	ኣብ ሰረገላኡ ተቐሚጡ ኽምለስ እንተሎ ኸዓ ትንቢት ኢሳይያስ የንብብ ነበረ።
44008029	መንፈስ ቅዱስ ከዓ ንፊልጶስ  ነዝ ሠረገላ እዙይ ኣርክቦ እሞ ምስኡ ኺድ በሎ።
44008030	ፊልጶስ ከዓ ጐይዩ ኣርከቦ ትንቢት ኢሳይያስ ከንብብ ምስ ሰምዖ ኸዓ  ነዝ እተንብቦ ዘለኻ ተስተውዕሎዶ ኣለኻ? ኢሉ ጠየቖ።
44008031	ንሱ ድማ  ዝመሃረኒ ዘይብለይ ከመይ ገይረ ኸስተውዕሎ በሎ፤ ንፊልጶስ ከዓ ደይቡ ምስኡ ኽቕመጥ ለመኖ።
44008032	እቲ ዘንብቦ ዝነበረ ኽፍሊ ጽሑፍ ከዓ፦  ከም በጊዕ ናብ ማሕረዲ ተስሓበ፤ ከምቲ ኣብ ቕድሚ መቃሲኡ ስቕ ዝብል በጊዕ ኸዓ ኣፉ ኣይከፈተን፤
44008033	ኣብ ጊዜ ውርደቱ ፍትሒ ሰኣነ፤ ሕይወቱ ካብ ምድሪ ስለ ዝተወስደት ንትውልዱስ መን ክነግሮ ይኽእል?
44008034	እቲ ህፅዊ ኸዓ ምልስ ኢሉ ንፊልጶስ  እቲ ነቢይ ብዛዕባ መን እዩ እዙይ ዝብል ዘሎ? ብዛዕባ ርእሱ ድዩ ወይ ብዛዕባ ኻልእ እዩ? በይዛኻ ንገረኒ በሎ።
44008035	ፊልጶስ ከዓ ካብዝ ጽሑፍ እዙይ ጀሚሩ ብዛዕባ ኢየሱስ ብሥራት ሰበኸሉ።
44008036	ክኸዱ እንተለዉ ድማ ማይ ኣብ ዘለዎ ቦታ በጽሑ፤ ሽዑ እቲ ህፅዊ  እንሆ ኣብዙይ ማይ ኣሎ፤ ከይጥመቕ ዝኽልክለኒ እንታይ ኣሎ? በሎ።
44008037	ፊልጶስ ከዓ  ብዂሉ ልብኻ እንተ ኣሚንካስ ክትጥመቕ ትኽእል ኢኻ በሎ። ንሱ ድማ  ኢየሱስ ክርስቶስ ወዲ እግዚኣብሔር ምዃኑ ኣኣምን እየ ኢሉ መለሰሉ።
44008038	ነቲ ሰረገላ ደው ከብልዎ ኸዓ ኣዘዘ፤ ፊልጶስን እቲ ህፅዊን ክልቲኦም ናብቲ ማይ ወረዱ፤ ኣጥመቖውን።
44008039	ካብቲ ማይ ምስ ወፁ ኸዓ መንፈስ እግዚኣብሔር ንፊልጶስ ወሰዶ፤ ብድኅሪኡ እቲ ህፅዊ ኽርእዮ ኣይከኣለን፤ እናተሓጐሰውን መንገዱ ቐጸለ።
44008040	ፊልጶስ ድማ ኣብ ሃገር ኣዛጦን ተረኽበ፤ ናብ ቂሳርያ ክሳዕ ዝመጽእ እግረ መንገዱ ኣብ ኲለን ከተማታት እናተዘዋወረ ወንጌል ይሰብኽ ነበረ።
44009001	ሳውል ግና ነቶም ደቀ መዛሙርት ጐይታ  ክቐትሎም እየ ኢሉ እናተሓነየ ናብቲ ሊቀ ካህናት ከደ።
44009002	ዝኾነ ይኹን ነቶም መንገዲ ጐይታ ዝስዕቡ ሰብኡትን ኣንስትን እንተ ረኸበ ድማ ኣኣሲሩ ናብ ኢየሩሳሌም ከምጽኦም ዘኽእሎ ናብተን ኣብ ደማስቆ ዘለዋ ኣብያተ ጸሎት ኣይሁድ ዝበጽሕ ናይ ፍቓድ መልእኽቲ ካብ ሊቃነ ካህናት ለመነ።
44009003	ክኸይድ እንተሎ ኸዓ ናብ ከተማ ደማስቆ ቐረበ፤ ብድንገት ድማ ካብ ሰማይ ብርሃን ኣብ ዙርያኡ ኣንጸባረቐ።
44009004	ናብ ምድሪውን ወደቐ፤  ሳውል! ሳውል! ስለ ምንታይ ተሳጕጐኒ? ዝብል ድምፂውን ሰምዐ።
44009005	ንሱ ድማ  ጐይታይ! መን ኢኻ? በሎ፤ ጐይታ ኸዓ  ኣነ እቲ ንስኻ እተሳጕጐኒ ዘለኻ ኢየሱስ እየ። በሊሕ ነገር እንተ ረገጽካ ንርእስኻ እዩ ዝገደካ በሎ።
44009006	ንሱ ኸዓ ፈሪኁ እናንቀጥቀጠ  ጐይታይ! እንታይ ክገብር ትደሊ ኣለኻ? በሎ። ጐይታ ድማ  ተሥእ እሞ ናብ ከተማ እቶ፤ እንታይ ክትገብር ከም ዝግብአካውን ኣብኡ ኽንገረካ እዩ በሎ።
44009007	እቶም ምስኡ ዝነበሩ ሰባት ድማ ድምፂ እናሰምዑ ሓደኳ ብዘይምርኣዮም ገሪምዎም ደው በሉ።
44009008	ሳውል ድማ ካብቲ ዝወደቐሉ ምድሪ ተሢኡ ኣዒንቱ ቋሕ ኣበለ፤ እንተኾነ ኽርኢ ኣይከኣለን፤ ስለዙይ ብኢዱ እናመርሑ ናብ ደማስቆ ኣእተውዎ።
44009009	እንተይረአየን እንተይበልዐን እንተይሰተየን ድማ ሠለስተ መዓልቲ ገበረ።
44009010	ኣብ ደማስቆ ኸዓ ሓደ ሃናንያ ዝስሙ ደቀ መዝሙር ነበረ። ንእኡ ጐይታ ብራእይ  ሓናንያ! ኢሉ ጸውዖ፤ ንሱ ኸዓ  እኔኹ ጐይታይ! በለ።
44009011	ጐይታ ድማ  ተሥእ እሞ ናብታ ቕንዕቲ ተብሂላ እትጽዋዕ መንገዲ ኺድ፤ ሳውል ዝበሃል ሰብኣይ በዓል ጠርሴስ ይጽሊ ኣሎ እሞ ኣብ እንዳ ይሁዳ ድለዮ፤
44009012	ብራእይ ሓናንያ ዝበሃል ሰብ ናብኡ ኣትዩ ኢዱ ኣብ ልዕሊኡ እንተንብረሉ ኣዒንቱ ኸም ዝርእያ ብራእይ ተገሊጹሉ ኣሎ በሎ።
44009013	ሓናንያ ኸዓ  ጐይታይ! ብዛዕባ እዝ ሰብኣይ እዙይ ኣብ ኢየሩሳሌም ንኣመንቲ ኽንደይ ክፉእ ከም ዝገበሮም ካብ ብዙኃት ሰሚዐ ኣለኹ።
44009014	ናብዙይ ድማ ነቶም ስምካ ዝጽውዑ ዂሎም ክኣስር ካብ ሊቃነ ካህናት ሥልጣን ተውሂብዎ ኣሎ ኢሉ መለሰ።
44009015	ጐይታ ግና  ኪድ ድኣ እዝ ሰብኣይ እዙይ ኣብ ቕድሚ ኣሕዛብን ነገሥታትን ሕዝቢ እስራኤልን ስመይ ክጸውር ዘለዎ ናተይ ኅሩይ ኣቕሓ እዩ።
44009016	ምእንቲ ስመይውን ብዙኅ መከራ ኽቕበል ከም ዝግብኦ ኸርእዮ እየ በሎ።
44009017	ሓናንያ ኸዓ ኸይዱ ናብ ገዛ ኣተወ፤ ኢዱ ኣብ ልዕሊኡ ኣንቢሩ ድማ  ሳውል ኃወይ! እቲ ኽትመጽእ እንተለኻ ኣብ መንገዲ ዝተርአየካ ጐይታ ኢየሱስ ክትርእን መንፈስ ቅዱስ ክመልአካን ናባኻ ልኢኹኒ በሎ።
44009018	ሽዑ ንሽዑ ኸዓ ካብ ኣዒንቱ ኸም ቅርፍቲ ዝበለ ረጊፉ ወደቐ እሞ ረአየ፤ ተሢኡውን ተጠመቐ።
44009019	ምግቢ ምስ በልዐ ድማ በርትዐ። ሳውል ከዓ ምስቶም ኣብ ደማስቆ ዝነበሩ ደቀ መዛሙርት ንቑሩብ መዓልቲ ተቐመጠ።
44009020	ሽዑ ድማ ኣብ ቤተ ጸሎት ኣይሁድ  ኢየሱስ ወዲ እግዚኣብሔር እዩ እናበለ ሰበኸ።
44009021	እቶም ዝሰምዕዎ ዂሎም ድማ  እዙይ ደኣ እቲ ነቶም ኣብ ኢየሩሳሌም ስም ኢየሱስ ዝጽውዑ ዂሎም ዘሳጕጕ ዝነበረዶ ኣይኮነን? ናብዙይ መጺኡ ዘሎስ ንኣኣቶም እናኣሰረ ናብ ሊቃነ ካህናት ምእንቲ ኽወስዶምዶ ኣይኮነን? እናበሉ ተገረሙ።
44009022	ሳውል ግና እናበርትዐ ኸደ፤ ነቶም ኣብ ደማስቆ ዝቕመጡ ዝነበሩ ኣይሁድ ከዓ ኢየሱስ ብሓቂ እቲ ክርስቶስ ከም ዝኾነ እናኣረድአ ይረትዖም ነበረ።
44009023	ብዙኅ መዓልቲ ምስ ኃለፈ ድማ ኣይሁድ ንሳውል ክቐትልዎ ኃቢሮም ተማኸሩ።
44009024	ንሱ ግና ኽቐትልዎ ኸም ዝተማኸሩ ፈለጠ፤ ንሳቶም ድማ ምእንቲ ኽቐትልዎ ነቲ ኣፍ ደጌታት እታ ኸተማ ለይትን መዓልትን ይሕልውዎ ነበሩ።
44009025	እንተኾነ እቶም ደቀ መዛሙርት ብለይቲ ወሲዶም ኣብ ቅርጫት ገይሮም ብቕጽሪ ኣውረድዎ።
44009026	ሳውል ኣብ ኢየሩሳሌም ምስ በጽሐ ናብቶም ደቀ መዛሙርት ክሕወስ ፈተነ፤ ንሳቶም ግና ደቀ መዝሙር ምዃኑ ስለ ዘይኣመኑ ዂላቶም ፈርኅዎ።
44009027	በርናባስ ግና ተቐቢሉ ናብ ሓዋርያት ኣምጽኦ፤ ጐይታ ኣብ መንገዲ ኸመይ ኢሉ ኸም ዝተርኣዮን ከም ዝተዛረቦን ኣብ ደማስቆ ኸዓ ብስም ኢየሱስ ከመይ ገይሩ ብትብዓት ከም ዝመሃረን ነገሮም።
44009028	ኣብ ኢየሩሳሌም ከዓ ተቢዑ ብስም ጐይታ እናተዛረበ ምስኣቶም የኣቱን ይወፅእን ነበረ።
44009029	ምስቶም ካብ ግሪኽ ዝመጹ ኣይሁድ ድማ ይዛረብን ይከራኸርን ነበረ፤ ንሳቶም ግና ኽቐትልዎ ደለዩ።
44009030	እቶም ኣኅዋት ምስ ፈለጡ ድማ ናብ ቂሳርያ ኣውረድዎ፤ ናብ ጠርሴስውን ሰደድዎ።
44009031	ስለዙይ ከዓ እታ ኣብ ዂላ ይሁዳን ገሊላን ሰማርያን ዝነበረት ቤተ ክርስቲያን ሰላም ረኺባ ተሓንጸት፤ ብፍርኃት እግዚኣብሔር እናተመላለሰት ብመንፈስ ቅዱስ እናተጸናንዐት ትበዝኅ ነበረት።
44009032	ጴጥሮስ ኣብ ኲሉ ኽዘውር እንተሎ ናብቶም ኣብ ልዳ ዝነብሩ ኣመንቲ ወረደ።
44009033	ኣብኡ ድማ ንሾሞንተ ዓመት ዘኣክል ኣብ ዓራት ደቂሱ ዝነብር ሓደ ኤንያ ዝስሙ መፃጕዕ ረኸበ።
44009034	ጴጥሮስ ድማ  ኤንያ! ኢየሱስ ክርስቶስ ኣሕውዩካ ኣሎ፤ ተሥእ! ዓራትካ ኣንጽፍ! በሎ። ሽዑ ንሽዑ ተሥአ።
44009035	ኣብ ልዳን ኣብ ሳሮንን ዝነብሩ ዂሎም ከዓ ንእኡ ርእዮም ናብ ጐይታ ተመልሱ።
44009036	ኣብ ከተማ ኢዮጴ ድማ ጣቢታ እትበሃል ኣማኒት ነበረት፤ ትርጕሙ ድማ ድኲላ ማለት እዩ፤ ንሳ ኸዓ ሠናይ ምግባርን ምጽዋት ምሃብን እተዘውትር ነበረት።
44009037	በቲ ቕነ እቱይ ሓሚማ ሞተት፤ ሓጺቦም ድማ ኣብ ደብሪ ኣንበርዋ።
44009038	ከተማ ልዳ ንኢዮጴ ቀረባ ነበረት፤ እቶም ደቀ መዛሙርት ከዓ ጴጥሮስ ኣብ ልዳ ኸም ዘሎ ምስ ሰምዑ  ክልተ ሰባት ልኢኾም እንተይደንጐየ ኽመጾም ለመንዎ።
44009039	ሽዑ ጴጥሮስ ተሢኡ ምስኣቶም ከደ፤ ኣብኡ ምስ በጽሐ ድማ ናብ ደብሪ ኣደየብዎ፤ ኲለን እተን መበለታት ከዓ ኣብ ጥቓኡ ደው ኢለን እናበኸያ እቲ ጣቢታ ብሕይወት ምስኣተን እንተላ ብኢዳ ዝኣለመቶ ቐማውሽን ክዳውንትን ኣርአያኦ።
44009040	ሽዑ ጴጥሮስ ንዂሎም ንደገ ኣውፂኡ ተንበርኪኹ ጸለየ፤ ናብቲ ሬሳኣ ቝልሕ ኢሉ ኸዓ  ጣቢታ! ተሥኢ! በላ፤ ንሳ ድማ ኣዒንታ ቛሕ ኣቢላ ንጴጥሮስ ረአየቶ፤ ተሢኣ ኸዓ ኮፍ በለት።
44009041	ንሱ ኸዓ ብኢዱ ኂዙ ኣተሥኣ፤ ነቶም ኣመንትን ነተን መበለታትን ጸዊዑ ድማ ብጥዒታ ሃቦም።
44009042	እዙይ ኣብ ኲሉ ኢዮጴ ተፈልጠ፤ ብዙኃት ከዓ ብጐይታ ኣመኑ።
44009043	ጴጥሮስ ድማ ኣብ ኢዮጴ ምስ ሓደ ቖርበት ዘልፍዕ ስምዖን ዝስሙ ንብዙኅ መዓልትታት ተቐመጠ።
44010001	ኣብ ቂሳርያ  ኢጣልያዊ ጭፍራ ንዝበሃል ክፍሊ ሠራዊት ሓለቓ ሚእቲ ዝኾነ ቆርኔሌዎስ ዝተብሃለ ሰብ ነበረ።
44010002	ንሱ ምስ ኲሉ ስድራ ቤቱ ናብ እግዚኣብሔር ዝጽሊ መንፈሳዊ ሰብ ንሕዝቢውን ብዙኅ ምጽዋት ዝምጽውት ዂልሻዕ ኸዓ ንእግዚኣብሔር ዝፈርኅ ነበረ።
44010003	ብታሽዐይቲ ሰዓት ናይ መዓልቲ ኣቢሉ ድማ ናይ እግዚኣብሔር መልኣኽ ብገሃድ ተርኣዮ፤ ናብኡ ኣትዩ  ቆርኔሌዎስ! በሎ።
44010004	ብፍርኂ ናብኡ እናጠመተ ኸዓ  እንታይ እዩ ጐይታይ? በሎ፤ እቲ መልኣኽ ድማ  ጸሎትካን ምጽዋትካን ኣብ ቅድሚ እግዚኣብሔር ንመዘከርታ ዓሪጉ እዩ በሎ።
44010005	ሕዚ ኸዓ ናብ ኢዮጴ ሰባት ልኢኽካ ነቲ ጴጥሮስ ዝበሃል ስምዖን ጸውዓዮ።
44010006	ንሱ ምስቲ ቖርበት ዘልፍዕ ገዝኡ ኣብ ገምገም ባሕሪ ዘላ ስምዖን ጋሻ ኾይኑ ኣትዩ ኣሎ በሎ።
44010007	እቲ ዝዛረቦ ዝነበረ መልኣኽ ምስ ከደ ኸዓ ካብቶም ሓሻኽሩ ኽልተ ካብቶም ዝሕልውዎ ወታደራት ከዓ ሓደ ፍርሃት እግዚኣብሔር ዘለዎ ጸውዐ እሞ
44010008	ነቲ ዝኾነ ነገራት ኣረዲኡ ናብ ኢዮጴ ለኣኾም።
44010009	ብጽባሒቱ ንሳቶም ከይዶም ጥቓ እታ ኸተማ ምስ በጽሑ ጴጥሮስ ብሻድሸይቲ ሰዓት ኣቢሉ ኽጽሊ ናብ ናሕሲ ደየበ።
44010010	ሽዑ ስለ ዝጠመየ ኽበልዕ ደለየ፤ ምሳሕ ኸዳልዉሉ እንተለዉ ኸዓ ተመሰጠ።
44010011	እንሆ ኸዓ ሰማይ ተኸፊቱ በርባዕተ መዓዝኑ ዝተትኃዘ ዓብዪ መጋረጃ ዝመስል ነገር ናብ ምድሪ ኣቢሉ እንትወርድ ረአየ።
44010012	ኣብኡ ኸዓ ኣርባዕተ መሓውር ዘለዎም ኲሎምን ኣብ ምድሪ ለመም ዝብሉን ኣዕዋፍ ሰማይን ነበሩ።
44010013	ሽዑ ንጴጥሮስ  ተሥእ! ሓሪድካ ብላዕ! ዝብል ድምፂ መጾ።
44010014	ጴጥሮስ ግና  ጐይታይ! ኣይኸውንን! ርኹስ ወይ ዘፈንፍን ፈጺመ በሊዐ ኣይፈልጥን በለ።
44010015	መሊሱ ድማ ንኻልኣይ ጊዜ  ነቲ እግዚኣብሔር ዘንጽሆ ንስኻ ርኹስ እዩ› ኣይትበሎ ዝብል ድምፂ መጾ።
44010016	እዝ ነገር እዙይ ሠለስተ ሻዕ ኾነ፤ ሽዑ ንሽዑ ኸዓ እቲ መጋረጃ ናብ ሰማይ ተወሰደ።
44010017	ጴጥሮስ ብዛዕባ እቲ ዝረአዮ ራእይ  እንታይ ኮን ይኸውን? እናበለ ብሓሳቡ ኽጭነቕ እንተሎ እንሆ እቶም ካብ ቆርኔሌዎስ ዝተልኣኹ ሰባት  እንዳ ስምዖን ኣበይ እዩ ኢሎም እናጠየቑ ኣብቲ ኣፍ ደገ ደው በሉ።
44010018	ጸዊዖም ድማ እቲ ጴጥሮስ ዝበሃል ስምዖን ጋሻ ኣብኡ እንተልዩ ጠየቑ።
44010019	ጴጥሮስ ከዓ ነቲ ራእይ ከስተንትን እንተሎ መንፈስ ቅዱስ  እንሆ ሠለስተ ሰባት ይደልዩኻ ኣለዉ፤
44010020	ኣነ እየ ልኢኸዮም እሞ ተሢእኻ ውረድ፤ እንተይተጠራጠርካውን ምስኣቶም ኪድ በሎ።
44010021	ሽዑ ጴጥሮስ ናብቶም ሰባት ወሪዱ  እንሆ እቲ እትደልይዎ ዘለኹም ሰብ ኣነ እየ፤ ስለ ምንታይ መጻእኹም? በሎም።
44010022	ንሳቶም ድማ  ቆርኔሌዎስ እቲ ሓለቓ ሚእቲ ብዂሉ ሕዝቢ ኣይሁድ ዝተመስከረሉ ንእግዚኣብሔር ዝፈርኅ ጻድቕ ሰብኣይ ናብ ገዝኡ ኽጽውዐካ ካባኻ ድማ ቃል ክሰምዕ ብቕዱስ መልኣኽ ተነጊርዎ ኣሎ በልዎ።
44010023	ሽዑ ጴጥሮስ ኣብ ገዛ ተቐቢሉ ኣኅደሮም። ብጽባሒቱ ተሢኡ ምስኣቶም ከደ፤ ካብ ኢዮጴ ኸዓ ውሑዳት ኣኅዋት ምስኡ ኸዱ።
44010024	ብጽባሒቱ ድማ ናብ ቂሳርያ ኣተዉ። ቆርኔሌዎስ ከዓ ኣዝማዱን ዝኣምኖም ፈተውቱን ኣኪቡ ይጽበዮም ነበረ።
44010025	ጴጥሮስ ክኣቱ እንተሎ ቆርኔሌዎስ ተቐበሎ፤ ኣብ እግሩ ተደፊኡ ድማ ሰገደሉ።
44010026	ጴጥሮስ ግና  ተሥእ! ኣነውን ከማኻ ሰብ እየ እናበለ ኣተሥኦ።
44010027	ምስኡ እናተዛረበ ኣተወ፤ ኣብኡ ድማ ብዙኃት ሰባት ረኸበ።
44010028	 ንሓደ ኣይሁዳዊ ሰብ ምስ ካልእ ሕዝቢ ኽሕወስ ወይ ናብ ገዝኦም ክኣቱ ኸም ዘይግብኦ ትፈልጡ ኢኹም፤ ንኣይ ግና ንሓደ ሰብ እኳ ኸይጽየፍ ወይ ርኹስ እዩ› ኸይብል እግዚኣብሔር ኣርእዩኒ እዩ።
44010029	ምእንትዙይ ድማ ምስ ለኣኽኩምለይ ሰጋእ እንተይበልኩ መጺአ ኣለኹ፤ እስኪ ንገሩኒ ንምንታይ ኢኹም ዝጸዋዕኹምኒ? በሎም።
44010030	ቆርኔሌዎስ ድማ  ቕድሚ ኣርባዕተ መዓልቲ ከምዛ እዋን እዚኣ ብታሽዐይቲ ሰዓት ኣብ ገዛይ እጽሊ ነበርኩ፤ እንሆ ኸዓ ዘንጸባርቕ ክዳን ዝተኸድነ ሰብኣይ ኣብ ቕድመይ ደው በለሞ
44010031	ቆርኔሌዎስ! ጸሎትካ ተሰሚዑ ምጽዋትካ ድማ ኣብ ቅድሚ እግዚኣብሔር ዓሪጉ እዩ።
44010032	ስለዙይ ናብ ኢዮጴ ልኢኽካ ነቲ ጴጥሮስ ዝበሃል ስምዖን ጸውዓዮ። ንሱ ኣብታ ገምገም ባሕሪ ዘላ ቤት እንዳ እቲ ቖርበት ዘልፍዕ ስምዖን ተቐሚጡ ኣሎ። ንሱ ምስ መጸ ኽነግረካ እዩ› በለኒ።
44010033	ሽዑ ኸዓ ናባኻ ለኣኽኩ፤ ንስኻ ድማ ብምምጻእኻ ጽቡቕ ገበርካ። ሕዚ ኸዓ ካብ እግዚኣብሔር ዝተኣዘዝካዮ ዂሉ ምእንቲ ኽንሰምዕ ዂላትና ኣብ ቕድሚ እግዚኣብሔር ኣብዙይ እኔና በሎ።
44010034	-
44010035	ሽዑ ጴጥሮስ ፦ ኣብ ዝኾነ ይኹን ሃገር ንእግዚኣብሔር ዝፈርኅን ቅንዕና ዝገብርን ኣብ እግዚኣብሔር ቅቡል እዩ እምበር ኣብኡ ኣድልዎ ኸም ዘየለ ብሓቂ ረአኹ።
44010036	እግዚኣብሔር በቲ ጐይታ ዂሉ ዝኾነ ኢየሱስ ክርስቶስ ንደቂ እስራኤል ሰላም እናብሠረ ዝለኣኾ ቓል እዙይ እዩ፤
44010037	እቲ ድኅሪ እታ ዮሓንስ ዝኣወጃ ጥምቀት ካብ ገሊላ ጀሚሩ ኽሳዕ ይሁዳ ዝኾነ ነገር ትፈልጥዎ ኢኹም።
44010038	እግዚኣብሔር ከመይ ኢሉ ንናይ ናዝሬት ኢየሱስ ብመንፈስ ቅዱስን ብኃይልን ከም ዝቐብኦ ንሱ ኸዓ እግዚኣብሔር ምስኡ ስለ ዝነበረ ኣብ ኲሉ ጽቡቕ ከም ዝገበረን ንዂሎም ነቶም ሰይጣን ዝኣሰሮም ከም ዘሕወየውን ንስኻትኩም ትፈልጥዎ ኢኹም።
44010039	ንሕና ኸዓ ናይቲ ኣብ ሃገረ ይሁዳን ኣብ ኢየሩሳሌምን ንዝገበሮ ዂሉ ምስክር ኢና። ንሳቶም ንእኡ ኣብ ዕንፀይቲ ሰቒሎም ቀተልዎ።
44010040	እግዚኣብሔር ግና ንእኡ ብሣልሰይቲ መዓልቲ ኣተሥኦ፤ ብገሃድ ከም ዝርአ ኸዓ ገበሮ።
44010041	እንተኾነ ጐይታ ብገሃድ ዝተርኣየ ንዂሉ ሕዝቢ ዘይኮነስ ነቶም ምስክር ምእንቲ ክኾኑ እግዚኣብሔር ዝኃረዮም እዩ፤ ካብ ምዉታን ድኅሪ ምትሥኡ ምስኡ ዝበላዕናን ዝሰተናን ንሕና ኢና።
44010042	እግዚኣብሔር ንሕያዋንን ንምዉታንን ክፈርድ ዝመደቦ ንሱ ምዃኑ ንሕዝቢ ኽንሰብኽን ክንምስክርን ኣዘዘና።
44010043	ብእኡ ዝኣምን ብስሙ ኅድገት ኃጢኣት ከም ዝረክብ ኲሎም ነቢያት መሰኻክሩ እዮም በሎም።
44010044	ጴጥሮስ ገና ነዝ ነገር እዙይ እናነገሮም እንተሎ ኣብቶም ነዝ ቓል እዙይ ዝሰምዑ ዂላቶም መንፈስ ቅዱስ ወረደ።
44010045	-
44010046	እቶም ካብ ወገን ኣይሁድ ዝኾኑ ምስ ጴጥሮስ ዝመጹ ኣመንቲውን እቶም ኣሕዛብ ብቛንቋታት ክዛረቡን ንእግዚኣብሔር ከመስግኑን ስለ ዝሰምዑ  ንኣሕዛብ ድማ መንፈስ ቅዱስ ስለ ዝተውሃቦም ተገረሙ።
44010047	ሽዑ ጴጥሮስ  እዚኣቶም ከማና መንፈስ ቅዱስ ካብ ተቐበሉስ ብማይ ከይጥመቑ ክኽልክሎም ዝኽእል ደኣ መን እዩ? በለ።
44010048	ብስም ኢየሱስ ክርስቶስ ክጥመቑ ድማ ኣዘዞም፤ ድኅርዙይ ንቑሩብ መዓልቲ ምስኣቶም ክቕኒ ንጴጥሮስ ለመንዎ።
44011001	ሓዋርያትን እቶም ኣብ ይሁዳ ዘለዉ ኣመንትን ኣሕዛብውን ቃል እግዚኣብሔር ከም ዝተቐበሉ ሰምዑ ።
44011002	-
44011003	ጴጥሮስ ናብ ኢየሩሳሌም ምስ ተመለሰ እቶም ካብ ግሩዛት ወገን ዝኾኑ ክርስቲያን ኣይሁድ  ንስኻ ናብ ዘይተገረዙ ሰባት ኣቲኻ ምስኣቶም በሊዕኻ ኢኻ ኢሎም ነቐፍዎ።
44011004	ጴጥሮስ ድማ ካብ መጀመርታ ጀሚሩ ኽነግሮም ጀመረ፤ ከምዙይ ድማ በለ፦
44011005	 ኣነ ኣብ ከተማ ኢዮጴ ኽጽሊ እንተለኹ ተመሰጥኩ እሞ ራእይ ረአኹ፤ እንሆ ኸዓ በርባዕተ መዓዝኑ ዝተትኃዘ ዓብዪ መጋረጃ ዝመስል ካብ ሰማይ ወሪዱ ናባይ መጸ።
44011006	ናብኡ ኣትኲረ እንተ ጠመትኩ ኣርባዕተ መሓውር ዘለዎም እንስሳን ኣራዊትን ለመም ዝብሉን ኣዕዋፍ ሰማይን ረአኹ።
44011007	ጴጥሮስ! ተሥእ! ሓሪድካ ብላዕ!› ዝብለኒ ድምፂ ኸዓ ሰማዕኹ።
44011008	ኣነ ግና ጐይታይ! ርኹስ ወይ ዘጸይፍ ከቶ ኣብ ኣፈይ ኣትዩ ኣይፈልጥን እዩ እሞ ኣይኸውንን› በልኩ።
44011009	ንኻልኣይ ጊዜ ኸዓ ነቲ እግዚኣብሔር ዘንጽሆ ንስኻ ርኹስ እዩ ኣይትበል› ዝብል ድምፂ ኻብ ሰማይ ሰማዕኹ።
44011010	እዝ ነገርዙይ ሠለስተ ጊዜ ኾነ፤ መሊሱ ድማ ዂሉ ናብ ሰማይ ተስሓበ።
44011011	እንሆ ኸዓ ሽዑ ሠለስተ ሰባት ካብ ቂሳርያ ናባይ ተልኢኾም ኣብ ጥቓ እታ ኣነ ዝነበርክዋ ገዛ ደው ኢሎም ነበሩ።
44011012	መንፈስ ቅዱስ ከዓ እንተይተጠራጠርኩ ምስኣቶም ክኸይድ ነገረኒ፤ እዞም ሽዱሽተ ኣኅዋት ድማ ምሳይ ከዱ፤ ናብ እንዳ ቆርኔሌዎስውን ኣተና።
44011013	-
44011014	ንሱ ኸዓ መልኣኽ ኣብ ቤቱ ደው ኢሉ ናብ ኢዮጴ ለኣኽ እሞ ነቲ ጴጥሮስ ዝበሃል ስምዖን ጸዊዕኻ ኣምጽአዮ፤ ንስኻን ኲሉ ቤትካን እትድኅኑሉ ቓል ንሱ ኽነግረካ እዩ› ክብሎ እንተሎ ኸም ዝረአየ ነገረና።
44011015	ክዛረብ ምስ ጀመርኩ ድማ ከምቲ ቕድም ኣባና ዝወረደ መንፈስ ቅዱስ ኣብኣቶምውን ወረደ።
44011016	ሽዑ ነቲ ዮሓንስ ብማይ እዩ ዘጥመቐ፤ ንስኻትኩም ግና ብመንፈስ ቅዱስ ክትጥመቑ ኢኹም› ዝበሎ ቓል ጐይታ ዘከርኩ።
44011017	እምበኣር ከምቲ ንኣና ብጐይታ ብኢየሱስ ክርስቶስ ምስ ኣመንና ዝሃበና ኣምላኽ ማዕረና ገይሩ ውህብቶ ካብ ሃቦም ኣነ ድኣ ንእግዚኣብሔር ክኽልክሎ ዝኽእል ኣነ መን እየ! በለ።
44011018	ነዙይ ምስ ሰምዑ ስቕ በሉሞ  እምበኣርከስ እግዚኣብሔር ነሕዛብ ድማ ንሕይወት ዝኸውን ንስሓ ሂብዎም ኣሎ እናበሉ ንእግዚኣብሔር ኣመስገኑ።
44011019	እቶም በሰንኪ እቲ ኣብ እስጢፋኖስ ዝበጽሐ መከራ ዝተበተኑ ሰባት ግና ክሳዕ ፊንቂስን ቆጵሮስን ኣንጾኪያን ከዱ፤ ነቲ ቓል ድማ ንኣይሁድ እንተ ዘይኮይኑ ንሓደኳ ኣይነግሩን ነበሩ።
44011020	ገሊኣቶም ግና ሰብ ቆጵሮስን ሰብ ቀርኔንን ነበሩ፤ እዚኣቶም ናብ ኣንጾኪያ መጺኦም ብዛዕባ ጐይታና ኢየሱስ ሰበኹሎም። ነቶም ግሪካውያን እንተይተረፈውን ነገርዎም።
44011021	ኃይሊ እግዚኣብሔርውን ምስኣቶም ነበረት፤ ብዙኅ ዝቝጽሮም ሰባት ድማ ኣሚኖም ናብ እግዚኣብሔር ተመልሱ።
44011022	እዝ ወረ እዙይ ከዓ ኣብታ ኣብ ኢየሩሳሌም ዘላ ቤተ ክርስቲያን ተሰምዐ፤ ንበርናባስ ድማ ናብ ኣንጾኪያ ለኣኽዎ።
44011023	ንሱ ኣብኡ ምስ በጽሐ ጸጋ እግዚኣብሔር ርእዩ ተሓጐሰ፤ ብምሉእ ልቦም ብእግዚኣብሔር ጸኒዖም ክነብሩ ድማ መዓዶም።
44011024	ንሱ መንፈስ ቅዱስን እምነትን ዝመልኦ ሕያዋይ ሰብ ነበረሞ፤ ብዙኅ ሕዝቢ ድማ ናብ ጐይታ ተመለሰ።
44011025	በርናባስ ካብኡ ወፂኡ ንሳውል ክደልዮ ናብ ጠርሴስ ከደ።
44011026	ምስ ረኸቦ ናብ ኣንጾኪያ ኣምጽኦ፤ ኣብታ ቤተ ክርስቲያን ከዓ ዓመት ምሉእ ኃቢሮም ነበሩ፤ ንብዙኅ ሕዝብውን መሃሩ፤ እቶም ደቀ መዛሙርት ድማ ንፈለማ ጊዜ ኣብ ኣንጾኪያ ክርስቲያን ተብሂሎም ተጸዉዑ ።
44011027	በተን መዓልትታት እቲኣተን ነቢያት ካብ ኢየሩሳሌም ናብ ኣንጾኪያ ወረዱ።
44011028	ሓደ ኻብኣቶም ኣጋቦስ ዝስሙ ተሢኡ ኣብ ዂሉ ዓለም ብርቱዕ ጥሜት ከም ዝኸውን ብመንፈስ ቅዱስ ተዛረበ፤ እዙይ ዝኾነ ድማ ብዘመን ቀላውዴዎስ ቄሣር እዩ።
44011029	ስለዙይ እቶም ደቀ መዛሙርት ነፍሲ ወከፍ ከከም ዓቕሞም ነቶም ኣብ ይሁዳ ዘለዉ ኣኅዋት ረድኤት ክሰዱሎም መደቡ።
44011030	ነቲ ዝተዋጽአ ገንዘብ ድማ ብኢድ በርናባስን ሳውልን ገይሮም ናብቶም መራሕቲ ቤተ ክርስቲያን ሰደድዎ።
44012001	በቲ እዋን እቱይ ንጉሥ ሄሮድስ ንገሊኦም መራሕቲ ቤተ ክርስቲያን ከሳቕዮም ጀመረ።
44012002	ንያዕቆብ ኃው ዮሓንስ ከዓ ብሰይፊ ቐተሎ።
44012003	እዙይ ንኣይሁድ ባህ ከም ዘበሎም ምስ ረአየ ድማ ኣስዒቡ ንጴጥሮስ ኃዞ፤ ሽዑ ቕነ ድማ በዓል ቅጫ ነበረ።
44012004	ምስ ኃዞ ኸዓ ናብ ቤት ማእሰርቲ ኣእተዎ፤ ድኅሪ ፋሲካ ናብ ሕዝቢ ምእንቲ ኸውፅኦ ደልዩ በበርባዕተ ኾይኖም ክሕልውዎ ነርባዕተ ምድብ ወታደራት ኣኅሊፉ ሃቦ።
44012005	ስለዙይ ጴጥሮስ ኣብ ቤት ማእሰርቲ ይሕሎ ነበረ፤ እታ ቤተ ክርስቲያን ግና ምእንትኡ ተጊሃ ናብ እግዚኣብሔር ትጽሊ ነበረት።
44012006	ሄሮድስ ብጽባሒቱ ንጴጥሮስ ናብ ፍርዲ ኸቕርቦ ሓሰበ። እንተኾነ በታ ለይቲ እቲኣ ጴጥሮስ ኣብ መንጎ ኽልተ ወታደራት ብኽልተ ሞቕሕ ተኣሲሩ ደቂሱ ነበረ። እቶም ወታደራትውን ኣብ ኣፍ ደገ እቲ ቤት ማእሰርቲ ኾይኖም ይሕልዉ ነበሩ።
44012007	እንሆ ኸዓ መልኣኽ እግዚኣብሔር ናብኡ ወሪዱ ተርኣየ፤ ኣብታ ቤት ማእሰርቲ ድማ ብርሃን በርሀ፤ እቲ መልኣኽ ንጴጥሮስ ጎኑ ነኺኡ  ቀልጢፍካ ተሥእ! በሎ፤ እተን መዋቕሕ ድማ ካብ ኣእዳዉ ወደቓ።
44012008	እቲ መልኣኽ ከዓ  ተዓጠቕ! ኣሣእንካውን ኣእቱ! በሎ። ንሱ ድማ ኸምኡ ገበረ፤ እቲ መልኣኽ ከዓ  ክዳንካ ተኸደን እሞ ሰዓበኒ! በሎ።
44012009	ጴጥሮስውን ወፂኡ ሰዓቦ። እንተኾነ ዝሓልም ዘሎ ድኣ ይመስሎ ነበረ እምበር እቲ መልኣኽ ብውነ ዝተርኣዮ ምዃኑ ኣይፈልጥን ነበረ።
44012010	ነቶም ነታ ቐዳመይትን ካልአይትን ማዕፆ ዝሕልዉ ምስ ኃለፉ፤ ናብታ ናብ ከተማ እተምርሕ ማዕፆ ኃጺን በጽሑ፤ ሽዑ ባዕላ ተኸፍተት። ወፂኦም ድማ ሓንቲ መንገዲ ኃለፉ ሽዑ እቲ መልኣኽ ንጴጥሮስ ኃደጎ።
44012011	ጴጥሮስ ናብ ልቡ ምስ ተመልሰ ድማ  እግዚኣብሔር መልኣኹ ልኢኹ ካብ ኢድ ሄሮድስን ካብቲ ሕዝቢ ኣይሁድ ዝጽበይዎ ዝነበሩ ዂሉን ከም ዘድኃነኒ ሕዚ ብሓቂ ፈለጥኩ በለ።
44012012	ምስ ተፈለጦ ብዙኃት ኣመንቲ ተኣኪቦም ይጽልዩሉ ናብ ዝነበሩ ናብ ቤት ማርያም እኖ እቲ ማርቆስ ዝበሃል ዮሓንስ ከደ።
44012013	ጴጥሮስ ነቲ ማዕጾ ኣፍ ደገ ምስ ኳሕዂሐ ሮዳ እትብሃል ኣገልጋሊት ክትሰምዖ ወፀት።
44012014	ንሳ ድምፂ ጴጥሮስ ምዃኑ ምሰለለየት ካብ ታሕጓስ ዝተልዓለ ነቲ ማዕፆ እንተይከፈተት ናብ ውሽጢ ጐየየት፤  ጴጥሮስ ኣብ ኣፍ ደገ ደው ኢሉ ኣሎ ኢላ ነገረቶም።
44012015	ንሳቶም ግና  ዓቢድኪ ዲኺ! በልዋ። ንሳ ግና ብሓቂ ንሱ እዩ ኢላ ኣረጋገጸት። ሽዑ  መልኣኹ እዩ ዝኸውን በሉ።
44012016	ጴጥሮስ ግና መላሊሱ ይዂሕዂሕ ነበረ። ምስ ከፈቱ ረአይዎ እሞ ተገረሙ።
44012017	ንሱ ግና ስቕ ክብሉ ብኢዱ ኣመልከቶም፤ እግዚኣብሔር ካብ ቤት ማእሰርቲ ኸመይ ገይሩ ኸም ዘውፅኦ ነገሮም እሞ  ነዝ ነገርዙይ ንያዕቆብን ነቶም ኣኅዋትን ንገርዎም በሎም፤ ካብኡ ወፂኡ ድማ ናብ ካልእ ቦታ ኸደ።
44012018	ምስ ወግሐ እቶም ወታደራት  ጴጥሮስ ናበይ ኣትዩ? እናበሉ የመና ተሸበሩ።
44012019	ሄሮድስ ድማ ንጴጥሮስ ደልዩ ምስ ሰኣኖ ነቶም ሓለውቲ መርሚሩ ኽቕተሉ ኣዘዘ። ካብ ይሁዳ ናብ ቂሳርያ ወሪዱ ድማ ኣብኣ ቐነየ።
44012020	ሄሮድስ ምስ ሰብ ጢሮስን ሲዶናን ብርቱዕ ጽልኢ ነበሮ። እንተኾነ ሃገሮም ምግቢ እትረኽቦ ካብ ግዝኣት እቲ ንጉሥ ስለ ዝነበረ ንበላስጦን ኣዛዝ ቤት ንጉሥ ኣእሚኖም ዕርቂ ኽልምኑ ተሰማሚዖም ናብ ሄሮድስ መጹ።
44012021	በታ ምድብቲ መዓልቲ ሄሮድስ ልብሰ መንግሥቱ ለቢሱ ኣብ ዙፋን ተቐመጠ፤ ነቶም ሕዝቢ ኸዓ ዘረባ ኣስምዖም።
44012022	እቶም ሕዝቢ ድማ  እዙይስ ድምፂ እግዚኣብሔር እዩ እምበር ድምፂ ሰብ ኣይኮነን! እናበሉ ዓው ኢሎም ጸርሑ።
44012023	ክብሪ ንእግዚኣብሔር ስለ ዘይሃበ ድማ ሽዑ ንሽዑ መልኣኽ እግዚኣብሔር ቀሰፎ፤ ሓሲኹ ኸዓ ሞተ።
44012024	ቃል እግዚኣብሔር ግና እናዓበየን እናሰፍሐን ከደ።
44012025	በርናባስን ሳውልን ኣገልግሎቶም ፈጺሞም ካብ ኢየሩሳሌም ተመልሱ። ነቲ ማርቆስ ዝተብሃለ ዮሓንስውን ምስኣቶም ተማልእዎ።
44013001	ኣብታ ኣብ ኣንጾኪያ ዝነበረት ቤተ ክርስቲያን ከዓ ነቢያትን መምህራንን ነበሩ። ንሳቶም ከዓ በርናባስን እቲ  ጸሊም ተብሂሉ ዝጽዋዕ ስምዖንን ሉቅዮስ ቀሬናውን ምስ ገዛኢ ርባዕ ኽፍሊ ዝኾነ ሄሮድስ ዝዓበየ ምናሄን ሳውልን ነበሩ።
44013002	እዚኣቶም ንእግዚኣብሔር ከገልግሉን ክጾሙን እንተለዉ መንፈስ ቅዱስ  ነቲ ኣነ ዝመረጽክዎም ኣገልግሎት ንበርናባስን ሳውልን ፍለዩለይ በሎም።
44013003	ምስ ጾሙን ምስ ጸለዩን ኣእዳዎም ኣንበሩሎም እሞ ኣፋነውዎም።
44013004	ንሳቶም ከዓ ብመንፈስ ቅዱስ ተልኢኾም ናብ ሴሌውቅያ ወረዱ፤ ካብኡ ድማ ብመርከብ ናብ ቆጵሮስ ከዱ።
44013005	ኣብ ስልማና ምስ በጽሑ ኸዓ ኣብ ኣብያተ ጸሎት ኣይሁድ ቃል እግዚኣብሔር መሃሩ። ዮሓንስውን ይሕግዞም ነበረ።
44013006	ነታ ደሴት ብምልእታ ኣቋሪጾም ኣብ ጳፉ ምስ በጽሑ ሓደ ጠንቋሊ ሰብኣይ ናይ ሓሰት ነቢይ በርያሱስ ዝስሙ ኣይሁዳዊ ረኸቡ።
44013007	ንሱ ምስቲ መስተውዓሊ ሰብኣይ ሰርግዮስ ጳውሎስ ዝበሃል ሹም ይነብር ነበረ፤ ሰርግዮስ ጳውሎስ ቃል እግዚኣብሔር ክሰምዕ ደልዩ ንበርናባስን ንሳውልን ናብኡ ጸውዖም።
44013008	ግና ብቛንቋ ግሪኽ ኤሊማስ ተብሂሉ ዝጽዋዕ ጠንቋሊ ነቲ ሹም ካብ ምእማን ክኽልክሎ ደልዩ ንበርናባስን ንሳውልን ቲወሞም።
44013009	እቲ ጳውሎስ ዝተብሃለ ሳውል ግና መንፈስ ቅዱስ መሊእዎ ኣትኲሩ ጠመቶ እሞ
44013010	 ኣታ ዂሉ ተንኰልን ኲሉ ኽፍኣትን ዝመልአካ ወዲ ዲያብሎስ ጸላእ ኲሉ ጽድቂ ነቲ ቕኑዕ መንገዲ እግዚኣብሔር ካብ ምጥምዛዝዶ ኣይትዓርፍን?
44013011	ሕዚ ኸዓ እንሆ ኢድ ጐይታ ኣብ ልዕሌኻ እያ፤ ክትዓውር ንጊዜኡውን ፀሓይ ኣይትርእን ኢኻ በሎ። ሽዑ ንሽዑ ጣቓን ጸልማትን ወደቖ፤ ኣብዙይን ኣብቱይን ሃሰስ እናበለ ድማ ብኢዱ ኂዙ ዝመርሖ ደለየ።
44013012	ሽዑ እቲ ሹም ነቲ ዝኾነ ርእዩ ኣመነ፤ ብምህሮ ጐይታ ኸዓ ተገረመ።
44013013	ድኅርዙይ ጳውሎስን ብጾቱን ካብ ጳፉ ተልዒሎም ብመርከብ ናብ ጴርጌን ናይ ጵምፍልያ መጹ። ማርቆስ ዝተብሃለ ዮሓንስ ከዓ ካብኣቶም ተፈልዩ ናብ ኢየሩሳሌም ተመለሰ።
44013014	ንሳቶም ግና ካብ ጴርጌን ኃሊፎም ናብታ ኣብ ጲስድያ እትርከብ ኣንጾኪያ መጹ፤ ብመዓልቲ ሰንበት ናብ ቤተ ጸሎት ኣይሁድ ኣትዮም ተቐመጡ።
44013015	ሕጊ ሙሴን ነቢያትን ምስ ተነበቡ ኸዓ እቶም መራሕቲ ቤተ ጸሎት ኣይሁድ  ኣቱም ኣኅዋትና ንሕዝቢ ዝጠቅም ቓል ምዕዳን እንተልይኩም ተናገሩ ኢሎም ለኣኹሎም።
44013016	ሽዑ ጳውሎስ ተሢኡ ነቶም ሕዝቢ ብኢዱ እናመልከተ ኸምዙይ በለ፦  ኣቱም ሰብ እስራኤልን ንእግዚኣብሔር እትፈርኁን ስምዑ ።
44013017	ኣምላኽ ሕዝቢ እስራኤል ነቦታትና ኃረዮም፤ ነዝ ሕዝቢ እዙይ ከዓ ኣብ ምድሪ ግብጺ ተሰዲዱ ኣብ ዝነበረሉ ጊዜ ልዕል ኣበሎ፤ በቲ ዓብዪ ኃይሉ ድማ ካብኣ ኣውፅኦም።
44013018	ነርብዓ ዓመት ዝኣክል ኸዓ ኣብ በረኻ ፆሮም።
44013019	ካብ ምድሪ ኸነኣን ሸውዓተ መንግሥታት ኣጥፊኡ ኸዓ ነቲ ምድሮም ኣውረሶም።
44013020	ድኅርዙይ ክሳዕ ዘመን ነቢይ ሳሙኤል ንኣርባዕተ ሚእትን ኃምሳን ዓመት ዝኣክል ድማ መሳፍንቲ ሸመሎም።
44013021	ብድኅርዙይ ንጉሥ ከንግሠሎም ለመኑ፤ እግዚኣብሔር ከዓ ካብ ነገደ ብንያም ንዝኾነ ሳኦል ወዲ ቂስ ንኣርብዓ ዓመት ኣንገሠሎም።
44013022	እግዚኣብሔር ንሳኦል ምስ ሰዓሮ ድማ ንዳዊት ኣንገሠሎም፤ ከም ልበይ ዝኾነ ሰብ ዂሉ ፍቓደይ ዝገብር ንዳዊት ወዲ እሴይ ረኸብኩ ኢሉ ኸዓ መስከረሉ።
44013023	እግዚኣብሔር ከምቲ ኣተስፍይዎ ዝነበረ ካብ ዘርኢ ዳዊት ነቲ መድኃኒ እስራኤል ዝኾነ ኢየሱስ ለኣኾ።
44013024	ቅድሚ ምምጽኡውን ዮሓንስ ንዂሉ ሕዝቢ እስራኤል ንንስሓ ዝኸውን ጥምቀት ሰበኸ።
44013025	ዮሓንስ ከዓ ተልእኾኡ እንትፍጽም ኣነ መን እመስለኩም? ኣነኮ ክርስቶስ ኣይኮንኩን፤ እቲ ኣነ መእሰሪ ኣሣእኑ ካብ ኣእጋሩ ኽፈትሕ ዘይበቅዕ እንሆ ንሱ ብድኅረይ ይመጽእ ኣሎ› በለ።
44013026	 ኣቱም ኣኅዋትና! ደቂ ዓሌት ኣብርሃምን ኣብ ማእኸሎም ዘለኹም ንእግዚኣብሔር እትፈርኁን እዝ ቃል ምድኃን እዙይ ናባኻትኩም እዩ ዝተልኣኸ።
44013027	እቶም ኣብ ኢየሩሳሌም ዝነብሩን ኣሕሉቖምን ግና ንኢየሱስ ኣይፈለጥዎን፤ እቲ በብሰንበት ዘንብብዎ ቓል ነቢያት እንተየስተውዓሉ ምእንቲ ቓል መጻሕፍቲ ኽፍጸም ንሞት ፈረድዎ።
44013028	ናብ ሞት ዘብጽሕ በደል እንተዘይረኸቡሉ እኳ ኽቐትሎ ንጲላጦስ ለመንዎ።
44013029	ነቲ ብዛዕባኡ ዝተጽሓፈ ዂሉ ምስ ፈጸሙ ኸዓ ካብ መስቐል ኣውሪዶም ናብ መቓብር ኣእተውዎ።
44013030	እግዚኣብሔር ግና ካብ ምዉታን ኣተሥኦ።
44013031	ነቶም ካብ ገሊላ ናብ ኢየሩሳሌም ምስኡ ዝደየቡን ሕዚ ኸዓ ኣብ ቅድሚ ሕዝቢ ምስክሩ ኾይኖም ንዘለዉን ብዙኅ መዓልቲ ተርኣዮም።
44013032	 ንሕና ኸዓ ነቲ እግዚኣብሔር ነቦታትና ኣተስፍይዎም ዝነበረ ነብሥረኩም ኣለና።
44013033	ኣብ ካልኣይ መዝሙረ ዳዊት፦ ንስኻ ወደይ ኢኻ፤ ኣነ ኸዓ ሎሚ ወለድኩኻ› ዝብል ጽሑፍ ከም ዘሎ እግዚኣብሔር ንኢየሱስ ካብ ሞት ከም ዝትሥእ ብምግባር ኣባና ኣብ ደቆም ነዝ ተስፋ እዙይ ፈጸሞ።
44013034	ከምቲ፦ ነቲ ቕዱስን እሙንን በረኸት ዳዊት ክህበኩም እየ› ኢሉ ዝተዛረቦ መሊሱ ምብስባስ ከይርኢ ካብ ምዉታን ኣተሥኦ።
44013035	ከምኡ ኸዓ ኣብ ካልእ መዝሙር፦ ንቕዱስካ ምብስባስ ክርኢ ኣይትኃድጎን ኢኻ› ይብል።
44013036	ዳዊት ግና ብዘመኑ ከም ፍቓድ እግዚኣብሔር ኣገልግሎቱ ምስ ፈጸመ ዓረፈ፤ ተቐቢሩ ኸዓ ምብስባስ ረአየ።
44013037	እቲ እግዚኣብሔር ዘተሥኦ ግና ምብስባስ ኣይረአየን።
44013038	-
44013039	እምብኣርከስ ኣቱም ኣኅዋትና እዝ እንነግረኩም መልእኽቲ ኅድገት ኃጢኣት ብኢየሱስ እዩ› ዝብል ከም ዝኾነ ፍለጡ። እቲ ብሕጊ ሙሴ ኽጸድቕ ዘይተኽኣሎ ዂሉ ብኢየሱስ ብምእማን ይጸድቕ።
44013040	-
44013041	ስለዙይ እቲ ብነቢያት፦ ኣቱም መላገጽቲ ረአዩ፤ ሓደኳ እንተ ነገረኩም ከቶ ዘይትኣምንዎ ግብሪ ብዘመንኩም ክገብር እየ እሞ ተገረሙን ጥፍኡን› ዝብል ኣባኻትኩም ከይፍጸም ተጠንቀቑ።
44013042	ጳውሎስን በርናባስን ካብቲ ቤተ ጸሎት ኣይሁድ ክወፁ እንተለዉ ኸዓ በታ እትመጽእ ሰንበትውን ነዝ ቓል እዙይ ደጊሞም ክነግርዎም ለመንዎም።
44013043	እቲ ኣኼባ ምስ ተበተነ ካብ ኣይሁድን ካብቶም ንእግዚኣብሔር ዝፈርኁ ናብ እምነት ኣይሁድ ዝኣተዉ ወገን ኣሕዛብን ብዙኃት ንጳውሎስን ንበርናባስን ሰዓብዎም። ንሳቶም ከዓ ተዛረብዎም፤ ኣብ ጸጋ እግዚኣብሔር ጸኒዖም ክነብሩ ድማ ኣተባብዕዎም።
44013044	በታ ኻልአይቲ ሰንበት ድማ ሕዝቢ እታ ኸተማ ቃል እግዚኣብሔር ክሰምዑ ዳርጋ ዂሎም ተኣከቡ።
44013045	ኣይሁድ ግና ነቶም ዝተኣከቡ ሕዝቢ ምስ ረአዩ ቕንኣት ኃደሮም ነቲ ጳውሎስ ዝብሎ ዝነበረ ተቓወምዎ ጸረፍዎውን።
44013046	ጳውሎስን በርናባስን ከዓ ተቢዖም ከምዙይ እናበሉ ተዛረቡ፦  ቃል እግዚኣብሔር ኣቐዲሙ ንኣኻትኩም ክንገረኩም ይግባእ ነይሩ። ካብ ኣበኹምዎን ንናይ ዘለዓለም ሕይወት ብቑዓት ከም ዘይኮንኩም ባዕልኻትኩም ካብ ፈረድኩምን ግና እንሆ ገጽና ናብ ኣሕዛብ ንመልስ ኣለና።
44013047	እግዚኣብሔር ክሳዕ ወሰን ምድሪ ንምድኃን ምእንቲ ኽትከውን ነሕዛብ ብርሃን ገበርኩኻ› ኢሉ ኣዚዙና እዩሞ።
44013048	ኣሕዛብ ኸዓ ነዙይ ሰሚዖም ተሓጐሱ፤ ንቓል እግዚኣብሔር ድማ ኣመስገኑ፤ እቶም ንሕይወት ዘለዓለም ዝተዓደሉ ዂላቶምውን ኣመኑ።
44013049	ቃል እግዚኣብሔር ኣብታ ሃገር ብምልእታ በጽሐ።
44013050	ኣይሁድ ግና ነተን እግዚኣብሔር ዝፈርኃ ኅፉራት ኣንስትን ነቶም ዓበይቲ ዓድን ኣለዓዓልዎም፤ ኣብ ጳውሎስን ኣብ በርናባስንውን ስደት ኣለዓዓሉ፤ ካብ ሃገሮምውን ሰጐጕዎም።
44013051	ንሳቶም ከዓ ንስምዕታ ክኾኖም ሓመድ ኣእጋሮም ነጊፎምሎም ናብ ኢቆንዮን ከዱ።
44013052	ሓዋርያትውን ብታሕጓስን ብመንፈስ ቅዱስን ተመልኡ።
44014001	ከምኡ ድማ ኣብ ኢቆንዮን ጳውሎስን በርናባስን ኣብ ቤተ ጸሎት ኣይሁድ ኣትዮም ብዙኃት ኣይሁድን ግሪካውያንን ክሳዕ ዝኣምኑ ሰበኹ።
44014002	እቶም ምእማን ዝኣበዩ ኣይሁድ ግና ነቶም ኣሕዛብ ኣብ ልዕሊ እቶም ኣመንቲ ብጽልኢ ኸም ዝለዓዓሉ ገበርዎም።
44014003	ጳውሎስን በርናባስን ግና ብዛዕባ ጐይታ ብትብዓት እናተዛረቡ ንነዊኅ እዋን ኣብኡ ተቐመጡ። ጐይታ ኸዓ በቲ በእዳዎም ክገብርዎ ዝህቦም ዝነበረ ምልክትን ተኣምራትን ነቲ ናይ ጸጋኡ ቓል የጽንዖ ነበረ።
44014004	ደቂ እታ ኸተማ ኸዓገሊኦም ምስ ኣይሁድ ገሊኦም ድማ ምስ ሓዋርያት ኮይኖም ኣብ ክልተ ተኸፈሉ።
44014005	ኣሕዛብን ኣይሁድን ከዓ ምስ መራሕቶም ኮይኖም ከሳቕይዎምን ብእምኒ ቐጥቂጦም ክቐትልዎምን ተልዓሉ።
44014006	ሓዋርያት ድማ እዙይ ምስ ረአዩ ናብ ሊቃኦንያ ልስጥራን ደርቤን ዝበሃላ ኸተማታትን ናብ ከባቢአን ዘሎ ሃገርን ሃደሙ።
44014007	ኣብኡ ኸዓ ወንጌል ይሰብኩ ነበሩ።
44014008	ኣብ ልስጥራን እግሩ ዝሰለለ መፃጕዕ ኮይኑ ዝተወለደ ፈጺሙ ክወሳወስ ዘይኽእል ሓደ ሰብ ተቐሚጡ ነበረ።
44014009	እዝ ሰብዙይ ጳውሎስ ክዛረብ እንተሎ ይሰምዕ ነበረ። ጳውሎስ ከዓ ኣተኲሩ ጠመቶ ክሓዊ እምነት ከም ዘለዎ ርእዩ ድማ
44014010	ብዓብዪ ድምፂ፦ ቀጥ ኢልካ በእጋርካ ደው በል! በሎ። ሽዑ ንሽዑ ኸዓ ብድድ ኢሉ ኸደ።
44014011	ሽዑ እቶም ሕዝቢ ነቲ ጳውሎስ ዝገበሮ ምስ ረአዩ ድምፆም ዓው ኣቢሎም ብቛንቋ ሊቃኦንያ ኣማልኽቲ ሰብ ተመሲሎም ናባና ወሪዶም በሉ።
44014012	ንበርናባስ ድያ ንጳውሎስ ድማ ዋና ተዛራቢ ስለ ዝነበረ  ሄርሜስ ኢሎም ሰመይዎም።
44014013	ካህን ናይታ ኣብ ማዕዶ ኸተማ ዝነበረት ቤተ መቕደስ ድያ ድማ ኣብዑ ርን ጕንጕን ዕምበባን ናብቲ ኣፍ ደገ ኣምጺኡ ምስቶም ሕዝቢ ኾይኑ ኽሥውዐሎም ደለየ።
44014014	እንተኾነ እቶም ሓዋርያት በርናባስን ጳውሎስን እዙይ ምስ ሰምዑ ኃዚኖም ክዳውንቶም ቀደዱ እናእወዩ ድማ ናብቶም ሕዝቢ ኣቢሎም ጐየዩ
44014015	ከምዙይ ከዓ በልዎም፦  ኣቱም ሰባት! ስለምንታይ ከምዙይ ትገብሩ? ንሕናውን ከማኻትኩም ሰብ ኢና ነዝ ኸንቱ ነገር ኃዲግኩም ናብቲ ሰማይን ምድርን ባሕርን ኣብኣቶም ዘሎ ዂሉን ዝፈጠረ ሕያው እግዚኣብሔር ክትቀርቡ ወንጌል ንሰብከልኩም ኣለና።
44014016	ብዝኃለፈ ዘመናት እግዚኣብሔር ንዂሎም ኣሕዛብ በብዝደለይዎ መንገዲ ክኸዱ ኃደጎም።
44014017	ምስዙይ ከዓ ጽቡቕ እናገበረ ካብ ሰማይ ዝናምን ዘመን ፍርያትን እናሃበኩም ብምግብን ብሓጐስን ንልብኹም እናጽገበ ሕያው ከም ዝኾነ ንባዕሉ ብዘይ ምስክር ኣይኃደገን።
44014018	እዝ ዂሉ ተዛሪቦምውን እቶም ሕዝቢ ኸይሥውዑ ሎም ብግዲ ኸልእዎም።
44014019	ኣይሁድ ግና ካብ ኣንጾኪያን ካብ ኢቆንዮንን መጺኦም ነቶም ሕዝቢ ኣስድዕዎም። ንጳውሎስ ከዓ ብእምኒ ቐጥቀጥዎ፤ ዝሞተ መሲልዎም ድማ ጐቲቶም ካብታ ኸተማ ኣውፅእዎ።
44014020	እቶም ደቀ መዛሙርቱ ኣብ ዙርያኡ ደው ምስ በሉ ኸዓ ብድድ ኢሉ ናብ ከተማ ኣተወ ንጽባሒቱ ድማ ምስ በርናባስ ናብ ደርቤን ከደ።
44014021	ጳውሎስን በርናባስን ኣብ ደርቤን እናሰበኹ ብዙኃት ደቀ መዛሙርት ኣፍረዩ፤ ናብ ልስጥራንን ናብ ኢቆንዮንን ናብ ኣንጾኪያን ተመልሱ።
44014022	 ናብ መግሥቲ እግዚኣብሔር ክንኣቱ ዝግብአና ብብዙኅ መከራ እዩ እናበሉ ነቶም ደቀ መዛሙርት ኣጸናንዕዎም ኣብ እምነቶም ጸኒዖም ክነብሩውን ኣተባብዕዎም።
44014023	ኣብ ነፍስ ወከፍ ቤተ ክርስቲያን መራሕቲ ምስ ሸሙሎም ድማ ብጾምን ብጸሎትን ናብቲ ዝኣመንዎ ጐይታ ኣማዕቖብዎም።
44014024	ብጲስድያ ኃሊፎም ናብ ጵምፍልያ ኸዱ።
44014025	ኣብ ጴርጌ ነቲ ቓል ምስ መሃሩ ናብ ኣጣልያ ወረዱ።
44014026	ካብኣ ኸዓ ናብ ኣንጾኪያ ናይ ሶርያ ብመርከብ ተሳገሩ፤ ኣንጾኪያ ነቲ ዝፈጸምዎ ሥራሕ ንጸጋ እግዚኣብሔር ኃደራ ዝተወፈዩላ ዓዲ እያ።
44014027	ናብኣ ምስ በጽሑ ምእመናን ቤተ ክርስቲያን ኣኪቦም እቲ እግዚኣብሔር ዝገበረሎም ዂሉን ነሕዛብ ከዓ ኣፍ ደገ እምነት ከም ዝኸፈተሎምን ነገርዎም።
44014028	ምስቶም ደቀ መዛሙርት ድማ ብዙኅ መዓልቲ ጸንሑ።
44015001	ካብ ይሁዳ ናብ ኣንጾኪያ ናይ ሶርያ ዝኸዱ ሰባት ድማ ነቶም ኣመንቲ  ከም ሥርዓት ሙሴ እንተ ዘይተገሪዝኩም ክትድኅኑ ኣይትኽእሉን ኢኹም ኢሎም መሃርዎም።
44015002	ብዛዕባ እዝ ነገር እዙይ ጳውሎስን በርናባስን ምስቶም ሰባት ብዙኅ ተኸራኸሩ። ስለዙይ ጳውሎስን በርናባስን ምስ ካልኦት ኣኅዋት ኮይኖም ብዛዕባ እዝ ነገር እዙይ ናብ ኢየሩሳሌም፤ ናብ ሓዋርያትን መራሕቲ ቤተ ክርስቲያንን ክኸዱ ወሰኑ።
44015003	ሽዑ ንሳቶም ካብታ ቤተ ክርስቲያን ምስተልኣኹ እቶም ኣሕዛብ ከመይ ኢሎም ናብ እግዚኣብሔር ከም ዝተመልሱ እናነገርዎም ብፊንቄን ብሰማርያን ኃለፉ፤ እዙይ ከዓ ንዂሎም ኣመንቲ ኣሐጐሶም።
44015004	ኣብ ኢየሩሳሌም ምስ በጽሑ ድማ እታ ቤተ ክርስቲያንን ሓዋርያትን መራሕትን ተቐበልዎም፤ ንሳቶም ድማ ነቲ እግዚኣብሔር ዝገበረሎም ዂሉ ነገርዎም።
44015005	ካብቶም ዝኣመኑ ወገን ፈሪሳውያን ገሊኣቶም ተሢኦም  ኣሕዛብ ክግረዙን ሕጊ ሙሴ ኽሕልዉን ምግባር ይግባእ እዩ እናበሉ ተዛረቡ።
44015006	እቶም ሓዋርያትን መራሕቲ ቤተ ክርስቲያንን ከዓ ብዛዕባ ዝነገር እዙይ ክማኸሩ ተኣከቡ።
44015007	ብዙኅ ክትዕ ምስ ኮነ ኸዓ ጴጥሮስ ተሢኡ፦  ኣቱም ኣኅዋትና ካብ መጀመርትኡ ኣሕዛብ ብኣፈይ ቃል ወንጌል ክሰምዑ ን ክኣምኑን እግዚኣብሔር ካባኻትኩም ከም ዝኃረየኒ ንስኻትኩም ትፈልጡ ኢኹም።
44015008	እቲ ልቢ ዝፈልጥ ኣምላኽ ከምቲ ንኣና ዝሃበና ንኣኣቶምውን መንፈስ ቅዱስ ብምሃቡ ከም ዝተቐበሎም መስከረሎም።
44015009	ልቦም ብእምነት ስለ ዘንጽሀ ኣብ መንጎናን ኣብ መንጎኣቶምን ሓንቲ እኳ ኣይፈላለየን።
44015010	እምበኣርከስ ነቲ ኣቦታትና ኾነ ንሕና ኽንፆሮ ዘይከኣልና ኣርዑ ት ኣብ ክሳድ ደቀ መዛሙርት ብምፅዓን ስለምንታይ ንእግዚኣብሔር እትፈታተንዎ?
44015011	ንሕናውን ከምኣቶም ብጸጋ ጐይታና ኢየሱስ ከም እንድኅን ኢና እንኣምን በሎም።
44015012	ሽዑ ዂሎም እቶም ሕዝቢ ድማ ስቕ በሉ፤ በርናባስን ጳውሎስን ከዓ ኣምላኽ ብኣኣቶም ገይሩ ኸመይ ዝበለ ዓብዪ ምልክትን ተኣምራትን ኣብ መንጎ ኣሕዛብ ከም ዝገበረ ኽነግርዎም እንተለዉ ጽን ኢሎም ይሰምዑ ነበሩ።
44015013	ንሳቶም ስቕ ምስ በሉ ኸዓ ያዕቆብ፦፦  ኣቱም ኣኅዋትና ስምዑ ኒ፦
44015014	ኣምላኽ ንስሙ ሕዝቢ ምእንቲ ኸቕውም ቅድም ነሕዛብ ከመይ ገይሩ ከም ዝበጽሖም ስምዖን ተናጊሩ ኣሎ።
44015015	 እዝ ነገር እዙይ ምስቲ ቓል ነቢያት ዝሰማማዕ እዩ፤ ከምቲ ጽሑፍ ዝብሎ፦
44015016	ብድኅርዙይ ክምለስ እየ ነታ ወዲቓ ዘላ ቤት ዳዊት ከም ብሓድሽ ክሠርሓ ነቲ ዑ ናኣ መሊሰ ኽሓንጾ ኽሕድሶውን እየ፤
44015017	እዙይ ከዓ እቶም ዝተረፉ ሰባትን እቶም ስመይ ኣብኣቶም ዝተጸውዐ ዂሎም ኣሕዛብን ንጐይታ ምእንቲ ኽደልዩ ኢለ እየ
44015018	ይብል እቲ ነቶም ካብ ጥንቲ ጀሚሮም ዝተፈልጡ ነገራት ዝፈጠረ እግዚኣብሔር› ዝብል ተጽሒፉ ይርከብ።
44015019	 እምበኣርከስ ነቶም ካብ ኣሕዛብ ናብ እግዚኣብሔር ዝምለሱ ዘለዉ ኣይነኽብደሎም።
44015020	እኳ ደኣ ንጣዖታት ብዝተሠውዐ ኸይረኽሱ ካብ ዝሙት ካብ ምብላዕ ዝበኸተ ሥጋ እንስሳን ደምን ተኸልከሉ› ኢልና ንጽሓፈሎም።
44015021	ነዝ ኻብ ጥንቲ ጀሚሩ ሰንበት ሰንበት ኣብ ቤተ ጸሎቶም ሕጊ ሙሴ ስለ ዝንበብ ኣብ ዂሉ ዓዲ ዝሰብክዎ ኣለዉ በሎም።
44015022	ሽዑ እቶም ሓዋርያትን መራሕትን ምስ ኲላ ቤተ ክርስቲያን ኮይኖም ምስ ጳውሎስን በርናባስን ናብ ኣንጾኪያ ዝሰድዎም ሰባት ካብ መንጎኦም ክኃርዩ ተሰማምዑ ፤ ስለዙይ ከዓ ነቶም ኣብ ማእኸል ኣኅዋት ካብ ዝነበሩ በርሰባስ ዝብልዎ ይሁዳን ሲላስን መረጹ።
44015023	ምስኣቶም ድማ ኸምዙይ እትብል መልእኽቲ ብኢዶም ጽሒፎም ሰደዱ፦  ንሕና ሓዋርያትን መራሕቲ ቤተ ክርስቲያንን ኣኅዋትኩም ነቶም ኣብ ኣንጾኪያን ኣብ ሶርያን ኣብ ቂልቂያን ካብ ወገን ኣሕዛብ ንዘለኹም ኣኅዋት ሰላም ንኣኻትኩም ይኹን።
44015024	 ንሕና ሓንቲኳ ዘይኣዘዝናዮም ሰባት ካባና ወፂኦም ክትግረዙን ሕጊ ሙሴ ክትሕልዉን ኢሎም ብቓሎም ከም ዘናወጹኹምን ንልብኹም ከም ዝሃወኹን ሰሚዕና ኣለና።
44015025	-
44015026	ስለዙይ ምስ እዞም እነፍቅሮም ምእንቲ ስም ጐይታና ኢየሱስ ክርስቶስ ሕይወቶም ዝወፈዩ በርናባስን ጳውሎስን ናባኻትኩም እንሰዶም ሰባት ክንኃሪ ብሓደ ዄንና መኸርና።
44015027	እንሆ ድማ ነዝ ነገር እዙይ ካብ ኣፎም ምእንቲ ኽትሰምዕዎ ንይሁዳን ንሲላስን ሰዲድናልኩም ኣለና።
44015028	ብዘይ እቲ ዝተገብአ ኅልፊ ሸክሚ እኳ ኸይነኽብደልኩም ንመንፈስ ቅዱስን ንኣናን ተርእዩና ኣሎ።
44015029	እምበኣር ንርእስኹም ንጣዖት ካብ ዝተሠውዐ ምግብን ካብ ደምን ካብ ዝበኸተ ሥጋ እንስሳን ካብ ዝሙትን ተኸልከሉ። ካብዙይ እንተተኸልኪልኩም ጽቡቕ ክትነብሩ ኢኹም ደኃን ኩኑ።
44015030	እቶም ልኡኻት ምስ ተፋነዉ ናብ ኣንጾኪያ ወረዱ፤ ነታ ቤተ ክርስቲያን ኣኪቦም ከዓ ነቲ መልእኽቲ ሃብዎም።
44015031	ንሳቶም ከዓ ምሰንበብዋ በቲ ዘጸናንዕ መልእኽቲ ተሓጐሱ።
44015032	ይሁዳን ሲላስን ድማ ነቢያት ስለ ዝነበሩ ነቶም ኣኅዋት ብብዙኅ ቃል መዓድዎምን ኣተባብዕዎምን።
44015033	ብዙኅ መዓልቲ ምስኣቶም ምስ ቀነዩ ኸዓ እቶም ኣመንቲ ብሰላም ኣፋንዮም ናብ ሓዋርያት ሰደድዎም።
44015034	ሲላስ ግና ኣብኡ ኽተርፍ ደለየ።
44015035	ጳውሎስን በርናባስን ኸዓ ኣብ ኣንጾኪያ ተረፉ ምስ ብዙኃት ካልኦት ኮይኖም ድማ ቓል ጐይታ ይምህሩን ይሰብኩን ነበሩ።
44015036	ድኅሪ ቝሩብ መዓልትታት ጳውሎስ ንበርናባስ  ነዓ ናብተን ቃል ጐይታ ዝመሃርናለን ኲለን ከተማታት ንመለስ፤ ነቶም ኣኅዋት ንሓውጾም ከመይ ኢሎም ከም ዘለዉ ድማ ንርኣዮም በሎ።
44015037	በርናባስ ከዓ ነቲ ማርቆስ ዝበሃል ዮሓንስ ምስኣቶም ክማልኦ ደለየ።
44015038	ጳውሎስ ግና ማርቆስ ኣብ ጵምፍልያ ካብኣቶም ስለ ዝተፈልየን ናብቲ ኣገልግሎት ድማ ምስኣቶም ስለ ዘይመጸን ክማልኦ ኣይደለየን።
44015039	ብዛዕባ እዝ ነገር እዙይ ድማ ኣብ መንጎኦም ዘይምስምማዕ ስለ ዝተፈጠረ ተፈላለዩ፤ በርናባስ ንማርቆስ ኂዙ ናብ ቆጵሮስ ብመርከብ ከደ።
44015040	ጳውሎስ ግና ንሲላስ ኃረየ፤ እቶም ኣኅዋት ንጸጋ እግዚኣብሔር ምሰማኅፀንዎ ድማ ካብኡ ኸደ።
44015041	ብሶርያን ብኪልቅያን እናተዘዋወረ ነተን ኣብያተ ክርስቲያን ኣጸናንዐን።
44016001	ካብኡ ጳውሎስ ኣብ ደርቤንን ኣብ ልስጥራንን በጽሐ፤ ኣብኡ ኸዓ ካብ ሓንቲ ኣይሁዳዊት ኣማኒት ሰበይትን ካብ ሓደ ግሪካዊ ሰብኣይን ዝተወልደ ጢሞቴዎስ ዝበሃል ደቀ መዝሙር ነበረ።
44016002	እቶም ኣብ ልስጥራንን ኣብ ኢቆንዮንን ዝነበሩ ኣኅዋት ንእኡ ይንእድዎ ነበሩ።
44016003	ጳውሎስ ንጢሞቴዎስ ምስኡ ኽወስዶ ደለየ ኣቦኡ ግሪካዊ ምዃኑ ዂላቶም ይፈልጡ ስለ ዝነበሩ ምእንቲ እቶም ኣብተን ዓድታት እቲኣተን ዝነበሩ ኣይሁድ ገረዞ።
44016004	ኣብ ዘዝኣተዉዋ ኸተማ ኸዓ ነቲ ሓዋርያትን መራሕቲ ቤተ ክርስቲያንን ኣብ ኢየሩሳሌም ዝወሰንዎ ሥርዓት ክሕልዉዎ ሃቡዎም።
44016005	እተን ኣብያተ ክርስቲያን ከዓ ብእምነት ጸንዓ፤ ቝጽረን ድማ በብመዓልቱ ይውስኽ ነበረ።
44016006	ጳውሎስን ብጾቱን ኣብ እስያ ነቲ ቓል ከይነግሩ መንፈስ ቅዱስ ምስ ከልከሎም ናብ ፍርግያን ገላትያን ኃለፉ።
44016007	ኣብ ሚስያ ምስ በጽሑ ናብ ቢታንያ ክኸዱ ደለዩ መንፈስ ኢየሱስ ግና ኣይፈቐደሎምን።
44016008	ስለዙይ ካብ ሚስያ ኃሊፎም ናብ ጢሮኣዳ ወረዱ።
44016009	ጳውሎስ ከዓ ብለይቲ ሓደ በዓል መቄዶንያ ሰብኣይ ደው ኢሉ  ናባና ናብ መቄዶንያ ኅለፍ እሞ ርድአና እናበለ ኽልምኖ እንተሎ ራእይ ረአየ።
44016010	እዙይ ምስ ረአየ ወንጌል ክንሰብከሎም እግዚኣብሔር ከም ዝጸውዐና ስለ ዝፈለጥና ሽዑ ንሽዑ ናብ መቄዶንያ ኽንከይድ ደለና።
44016011	ሽዑ ኻብ ጢሮኣዳ ብመርከብ ምስ ከድና ቐኒዕና ናብ ሰሞትራቄ ኣምራሕና ንጽባሒቱ ድማ ናብ ናጱሌ ኸድና።
44016012	ካብኣ ድማ ናብታ ክፍለ ሃገር መቄዶንያ ቐዳመይቲ ኸተማን ግዝኣት ሮምን ዝኾነት ፊልጵስዩስ ኣተና ኣብኣ ኸዓ ብዙኅ መዓልቲ ቐኔና።
44016013	ብመዓልቲ ሰንበት ድማ ካብ ቅጽሪ እታ ኸተማ ወፂእና ኣብቲ ጥቓ ገምገም ሩባ ቤተ ጸሎት ስለ ዝነበረ ናብኡ ኸድና ኣብኡ ኾፍ ኢልና ኸዓ ነተን ኣብኡ ዝተኣከባ ኣንስቲ ተናገርናየን።
44016014	ልድያ እትበሃል ንእግዚኣብሔር እትፈርኅ ሰበይቲ በዓልቲ ኸተማ ትያጥሮን ሸያጢት ቀይሕ ሓሪ ድማ ትሰምዕ ነበረት፤ ነቲ ጳውሎስ ዝብሎ ዝነበረ ኽተስተውዕል ድማ ጐይታ ልባ ኸፈተላ።
44016015	ንሳ ምስ ስድራ ቤታ ምስ ተጠመቐት ከዓ  ብጐይታ ኸም ዝኣመንኩ እንተ ድኣ ተቐቢልኩምኒ ዄንኩምስ ናብ ገዛይ ኣቲኹም ኅደሩ ኢላ ለመነትና ግዲውን በለትና።
44016016	ናብ ቤተ ጸሎት ክንከይድ እንተለና መንፈስ ጥንቈላ ዘለዋ ንጐይቶታ ኸዓ በቲ ጥንቈላኣ ብዙኅ እቶት እተእትወሎም ዝነበረት ግዝእቲ ጓል ረኸበትና።
44016017	ንሳ ኸዓ ደድኅሪ ጳውሎስን ደድኅሬይናን እናሰዓበት  እዞም ሰባት እዚኣቶም ኣገልገልቲ ልዑ ል እግዚኣብሔር እዮም መንገዲ ምድኃን ይምህሩኹም ኣለዉ እናበለት ዓው ኢላ ትዛረብ ነበረት።
44016018	ነዝ ነገር እዙይውን ብዙኅ መዓልቲ ደጋገመቶ፤ ጳውሎስ ድማ ብዙኅ ጊዜ ምሰትከረቶ ምልስ ኢሉ ነቲ ርኹስ መንፈስ  ካብኣ ኽትወፅእ ብስም ኢየሱስ እእዝዘካ ኣለኹ በሎ። በታ ጊዜ እቲኣውን ወፀ።
44016019	ጐይቶታ ግና ዝረኽብዎ ዝነበሩ እቶት ከም ዘቋረጸ ምስ ረአዩ ንጳውሎስን ሲላስን ኃዝዎም ጐቲቶም ናብ ዕዳጋ ወሲዶም ድማ ናብቶም ሹመኛታት ኣቕረብዎም።
44016020	ኣብ ቕድሚ እቶም ሮማውያን ሰብ ሥልጣን ደው ኣቢሎምውን ከምዙይ ኢሎም ከሰስዎም፦  እዞም ሰባት እዚኣቶም ኣይሁድ እዮም ንኸተማና ኸዓ ይህውኽዋ ኣለዉ
44016021	ንሕና ሮማውያን ክንቅበሎ ኾነ ኽንገብሮ ዘይግብኣና ሥርዓት ይምህሩ ኣለዉ።
44016022	እቲ ሕዝቢ ኸዓ ኣብ ልዕሊኦም ተሢኡ ተበኣሶም፤ እቶም ሰብ ሥልጣን ድማ ኽዳውንቶም ገፊፎም ብበትሪ ኽወቕዕዎም ኣዘዙ።
44016023	ብዙኅ ምስ ዘበጥዎም ከዓ ናብ ቤት ማእሰርቲ ኣእተውዎም፤ ነቲ ሓላው ቤት ማእሰርቲ ድማ ኣጽኒዑ ኽሕልዎም ኣዘዝዎ።
44016024	ንሱ ነዝ ትእዛዝ እዙይ ምስ ተቐበለ ኸዓ ናብቲ ውሽጥ ዝበለ ቤት ማእሰርቲ ኣእተዎም፤ ኣእጋሮም ድማ ብመቝሕ ኣብ ጕንዲ ኣጽኒዑ ኣሰሮም።
44016025	ፍርቂ ለይቲ ምስ ኮነ ድማ ጳውሎስን ሲላስን እናጸለዩ ንኣምላኽ ብመዝሙር የመስግኑ ነበሩ፤ እቶም ካልኦት እሱራትውን ይሰምዕዎም ነበሩ።
44016026	ብድንገት ድማ መሠረት እታ ቤት ማእሰርቲ ኽሳዕ ዝናወጽ ብርቱዕ ምንቅጥቃጥ ኮነ፤ ሽዑ ንሽዑ ኸዓ ዂሉ እቲ መዓጹ ተኸፍተ፤ ናይ ኲላቶም መቓውሕውን ተፈትሐ።
44016027	እቲ ሓላው ቤት ማእሰርቲ ምስ ተበራበረ ኸዓ መዓጹ እታ ቤት ማእሰርቲ ተኸፊቱ ምስ ረአየ፤ እቶም እሱራት ዘምለጡ መሲልዎ ሰይፉ መሊሑ ባዕሉ ንባዕሉ ኽቐትል ደለየ።
44016028	ጳውሎስ ግና ዓው ኢሉ  ኣብ ርእስኻ ኽፉእ ኣይትግበር ኲላትና ኣብዙይ ኣለና በሎ።
44016029	ንሱ ድማ  መብራህቲ ኣምጽኡለይ ኢሉ እናጐየየ ኣተወ እናንቀጥቀጠውን ኣብ ቕድሚ ጳውሎስን ሲላስን ፍግም ኢሉ ሰገደ።
44016030	ናብ ደገ ኣውፂኡ ድማ  ጐይቶተይ! ምእንቲ ኽድኅንስ እንታይ ክገብር ይግብኣኒ? በሎም።
44016031	ንሳቶም ከዓ  ብጐይታና ኢየሱስ ክርስቶስ እመን፤ ንስኻን ስድራኻን ድማ ኽትድኅኑ ኢኹም በልዎ።
44016032	ንእኡን ንዂሎም እቶም ምስኡ ኣብ ገዝኡ ዝነበሩን ድማ ቃል እግዚኣብሔር ነገርዎም።
44016033	ሽዑ በታ ለይቲ እቲኣ ወሲዱ ቝስሎም ሓጸበሎም ምስ ኲሎም ስድራ ቤቱ ኸዓ ተጠመቐ።
44016034	ናብ ገዝኡ ወሲዱ ድማ ማእዲ ቐረበሎም፤ ብእግዚኣብሔር ስለ ዝኣመነውን ምስ ኲሎም ስድራ ቤቱ ተሓጐሰ።
44016035	ምድሪ ምስ ወግሐ እቶም ሮማውያን ሰብ ሥልጣን  ነቶም ሰባት ፈቲሕኻ ስደዶም እናበሉ ሓሻኽር ለኣኹሉ።
44016036	እቲ ሓላው ቤት ማእሰርቲ ድማ  እቶም ሰብ ሥልጣን ፍትሕዎም› ኢሎም ልኢኾም ኣለዉ እሞ ሕዚ እምበኣር ወፂእኹም ብሰላም ኪዱ ኢሉ ንጳውሎስ ነገሮ።
44016037	ጳውሎስ ግና  ንሕና ሮማውያን እንተለና ብዘይ ፍርዲ ብገሃድ ገሪፎም ኣብ ቤት ማእሰርቲ ኣእትዮምናስ ሕዚዶ ብኅቡእ ክሰዱና? ባዕላቶም ደኣ መጺኦም የውፅኡና እምበር እዙይ ከቶ ኣይኸውንን እዩ በሎም።
44016038	እቶም ሓሻኽር ድማ ነቶም ሰብ ሥልጣን ነዝ ነገር እዙይ ነገርዎም። ንሳቶም ድማ ሮማውያን ምዃኖም ምስ ሰምዑ ፈርኁ።
44016039	መጺኦም ከዓ  ይቕረ በሉልና ኢሎም ኣውፅእዎም ካብታ ኸተማ ኽወፁ ኸዓ ለመንዎም።
44016040	ሽዑ ኻብ ቤት ማእሰርቲ ወፂኦም ናብ ቤት ልድያ ኣተዉ፤ ነቶም ኣኅዋት ምስ ረኸብዎም ድማ ኣጸናኒዖምዎም ካብኡ ወፁ።
44017001	ጳውሎስን ሲላስን ብኣንፊጶልን ብኣጶሎንያን ኣቢሎም ናብ ተሰሎንቄ ኣተዉ። ኣብኡውን ናይ ኣይሁድ ቤት ጸሎት ነበረ።
44017002	ጳውሎስ ከምቲ ልማዱ ናብኣቶም ኣትዩ ሠለስተ ሰንበት ካብ ቅዱሳት መጻሕፍቲ እናጠቐሰ ኸረድኦም ቀነየ።
44017003	መሢሕ መከራ ኽቕበልን ካብ ምዉታን ክትሥእ ከም ዘለዎውን ይገልጸሎምን የረድኦምን ነበረ።  እዝ ኣነ ዝሰብከልኩም ዘለኹ ኢየሱስ መሢሕ እዩ ኸዓ ይብል ነበረ።
44017004	ካብኣቶምውን ገሊኦም ኣሚኖም ንጳውሎስን ሲላስን ዝተኸተሉ ነበሩ ብዙኃት ካብቶም ንእግዚኣብሔር ዘምልኹ ግሪካውያንን ብዙኃት ፍሉጣት ኣንስትን ድማ ኸምኡ ገበሩ።
44017005	እቶም ኣይሁድ ከዓ ቐኒኦም ካብቲ ዕዳጋ ኽፉኣት ሰባት ኣምጺኦም ሕዝቢ ኣኪቦም ድማ ነታ ኸተማ ሃወኽዋ፤ ንጳውሎስን ንሲላስን ኣውፂኦም ናብቶም ሕዝቢ ምእንቲ ኸቕርብዎም ድማ ንገዛ ኢያሶን ከበብዋ።
44017006	ምስ ሰኣንዎም ግና ንኢያሶንን ንገሊኦም ኣኅዋትን እናጐተቱ ናብቶም ኣሕሉቕ እታ ኸተማ ኣቕረብዎም  እዞም ንዓለም ዝሃወኹ ናብዙይ ከዓ መጺኦም ኣለዉ።
44017007	ኢያሶን ከዓ ኣብ ገዝኡ ተቐቢልዎም ኣሎ፤ ንሳቶም ኢየሱስ ዝበሃል ካልእ ንጉሥ ኣሎ› እናበሉ ንትእዛዝ ንጉሥ ሮም ይፃረሩ ኣለዉ ኢሎም ከሰስዎም።
44017008	እቶም ሕዝብን ኣሕሉቕ እታ ኸተማን ነዙይ ምስ ሰምዑ ተጨነቑ።
44017009	ንኢያሶንን ነቶም ካልኦት ብጾቱን ዋሕስ ኣቝጺሮም ሰደድዎም።
44017010	ሽዑ ንሽዑ እቶም ኣኅዋት ንጳውሎስን ንሲላስን ብለይቲ ናብ ቤርያ ከም ዝኸዱ ገበርዎም፤ ኣብኡ ምስ በጽሑ ድማ ናብ ቤተ ጸሎት ኣይሁድ ኣተዉ።
44017011	እቶም ሰብ ቤርያ ካብቶም ኣብ ተሰሎንቄ ዝቕመጡ ኣይሁድ ብዝበለጸ ዘስተውዕሉ ስለ ዝነበሩ፤ ብምሉእ ልቦም ተቐበልዎ እዝ ነገር እዙይ ከምኡ እንተ ኾይኑ ንኽፈልጡ ቅዱሳት መጻሕፍቲ በብመዓልቱ ይምርምሩ ነበሩ።
44017012	ስለዙይ ብዙኃት ካብኣቶም ኣመኑ ካብቶም ግሪካውያን ድማ ብዙኃት ክቡራት ኣንስትን ብዙኃት ግሪካውያን ሰብኡትን ኣመኑ።
44017013	እቶም ኣብ ተሰሎንቄ ዝነብሩ ኣይሁድ ከዓ ጳውሎስ ኣብ ቤርያ ቃል እግዚኣብሔር ከም ዝመሃረ ምስ ፈለጡ፤ ናብኡ መጺኦም ነቲ ሕዝቢ ሃወኹዎ።
44017014	ሽዑ እቶም ኣኅዋት ንጳውሎስ ቀልጢፎም ክሳዕ ባሕሪ ኣፋነውዎ፤ ሲላስን ጢሞቴዎስን ግና ኣብ ቤርያ ተረፉ።
44017015	እቶም ንጳውሎስ ዘፋነውዎ ሰባት ክሳዕ ኣቴና ኣብጽሕዎ፤ ሲላስን ጢሞቴዎስን ቀልጢፎም ይስዓቡኒ ዝብል መልእኽቲ ኂዞም ድማ ናብ ቤርያ ተመልሱ።
44017016	ጳውሎስ ድማ ኣብ ኣቴና ኽጽበዮም እንተሎ እታ ኸተማ ጣኦታት መሊኣ ምስ ረአያ የመና ተቖጥዐ።
44017017	ስለዙይ ኣብ ቤት ጸሎት ምስ ኣይሁድን ምስቶም ምስ ኣይሁድ ዘምልኹ ግሪካውያንን ኲሉ መዓልቲ ኣብ ዕዳጋ ምስ ዝረኸቦምን ይከራኸሮም ነበረ።
44017018	ገሊኦም ካብ ኤጲቆሮስን እስጦኢኮን ዝኾኑ ፈላስፋታት ምስኡ ይካትዑ ነበሩ፤ ገሊኦም ድማ  እዝ ለፍላፊ እንታይ ኮን ክብል ደልዩ እዩ? በሉ። ገሊኦም ጳውሎስ ብዛዕባ ኢየሱስን ትንሣኤ ሙታንን ስለ ዝሰበኸሎም  ብዛዕባ ሓደስቲ ኣማልኽቲ ዝምህር ዘሎ እባ ደኣ ይመስል በሉ።
44017019	ስለዙይ ንጳውሎስ ናብቲ ኣርዮስፋጎስ ዝተብሃለ መጋባእያ ወሲዶም ፦  እዝ ንስኻ እትምህሮ ዘለኻ ሓድሽ ትምህርትስ እንታይ እዩ እስኪ ንገረና? በልዎ።
44017020	ሓድሽ ነገር ኣብ እዝንና ተስምዐና ኣለኻ እሞ እዝ ነገር እዙይ እንታይ ምዃኑ ኽንፈልጥ ስለ ዝደለና ንገረና በልዎ።
44017021	ኲሎም ሰብ ኣቴናን ኣብኣ ዝነብሩ ኻልኦትን ግና ንሓድሽ ነገር ምዝራብን ምስማዕን እንተ ዘይኮይኑ ንኻልእ ጉዳይ ጊዜ ኣይነበሮምን።
44017022	ሽዑ ጳውሎስ ኣብቲ ማእኸል ኣርዮስፋጎስ ደው ኢሉ ከምዙይ በለ፦ ኣቱም ሰብ ኣቴና ብዂሉ ነገርኩም ብሃይማኖት ከም እትግደሱ እርኢ ኣለኹ።
44017023	እናዞርኩ እቲ እተምልኽዎ ጣዖትኩም ክርኢ እንተለኹ ንዘይተፈልጠ ኣምላኽ› ዝብል ዝተጽሓፎ መሠውዒ ረኸብኩ፤ እምበኣርከስ ብዛዕባ እዝ እንተይፈለጥኩም እተምልኽዎ ኣምላኽ ኣብሥረኩም ኣለኹ።
44017024	ንሱ እቲ ዓለምን ምድርን ኣብኣ ዘሎን ዝፈጠረ ኣምላኽ ጐይታ ሰማይን ምድርን እዩ ብኢድ ሰብ ኣብ ዝተሓንጸ መቕደስ ኣይነብርን እዩ።
44017025	ንሱ ሕይወትን እስትንፋስን ዘድሊ ዂሉ ነገራትን ንዂሉ ሰብ ዝህብ ስለ ዝኾነ ዝጐድሎ ነገር የብሉን ብኢድ ሰብውን ኣይግልገልን እዩ።
44017026	ንሱ ካብ ሓደ ሰብ፤ ዂሉ ዓሌት ሰብ ፈጠረ ኣብ ዂላ ምድሪ ኸም ዝነብሩ ድማ ገበረ፤ እቲ ዝነብሩሉ ውሱን ዘመናትን ቦታን መደበሎም።
44017027	እዙይ ከዓ ካብ ነፍስ ወከፍና ዘይረኃቐ እንተሎስ ንእግዚኣብሔር ምእንቲ ኽደልይዎን ምናልባሽውን ሃሰስ ኢሎም ምእንቲ ኽረኽብዎን ኢሉ ገበሮ።
44017028	ገሊኦም ካብቶም ተቐነይትኹም ንሕና ደቂ እግዚኣብሔር ኢና› ከም ዝብልዎ ብእኡ ኢና እንነብርን እንወሳወስን ብእኡ ኸዓ ኢና ዘለና›።
44017029	 እምበኣርከስ ደቂ እግዚኣብሔር ካብ ኮንናስ ነቲ ብናይ ሰብ ብልሓትን ሓሳብን ዝተገብረ ቕርፂ ወርቂ ወይ ብሩር ወይ እምኒ ከም ዝመስል ጌርና ንእግዚኣብሔር ክነማሳስሎ ኣይግብኣናን እዩ።
44017030	እግዚኣብሔር ነቲ ዘመን ድንቊርና ሸለል ኢሉ ኣኅሊፍዎ ኣሎ። ሕዚ ግና ኣብ ዂሉ ዓለም ዘሎ ዂሉ ሰብ ክንሳሕ ኣዚዙ ኣሎ።
44017031	በቲ ንሱ ዝሸሞ ሰብ ገይሩ ንዓለም ብጽድቂ ዝፈርደላ መዓልቲ ወሲኑ ኣሎ፤ ነዝ ንዂሉ ሰብ ዘረጋገጾ ድማ ነቲ ዝኃረዮ ሰብ ካብ ምዉታን ብምትሥኡ እዩ በሎም።
44017032	ብዛዕባ ትንሣኤ ምዉታን ምስ ሰምዑ ገሊኦም ኣላገጹሉ ገሊኦም ከዓ  ብዛዕባ እዙይ ካልእ ጊዜ ኽንሰምዐካ ንደሊ ኢና በልዎ።
44017033	ሽዑ ጳውሎስ ካብ ማእኸሎም ወፂኡ ኸደ።
44017034	ገሊኣቶም ሰባት ከዓ ኣሚኖም ሰዓብዎ ንሳቶም ድማ ሓደ ካብቶም ናይ ኣርዮስፋጎስ ባይቶ ዲዮናስዮስ ዝበሃልን ደማሪስ እትብሃል ሰበይትን ከምኡውን ካልኦት ሰባት ምስኣቶም ነበሩ።
44018001	ድኅርዙይ ጳውሎስ ካብ ኣቴና ወፂኡ ናብ ቆሮንቶስ ከደ።
44018002	ቀላውዴዎስ ቄሣር ኲሎም ኣይሁድ ካብ ሮም ክወፁ ኣዚዙ ስለ ዝነበረ ኸዓ ምስ ሰበይቱ ጵርስቅላ ካብ ኢጣልያ ሽዑ ቕነ ዝመጸ ሓደ ኣቂላስ ዝበሃል ኣይሁዳዊ በዓል ጳንጦስ ኣብ ቆሮንቶስ ነበረ። ጳውሎስ ከዓ ምስኣቶም ተራኸበ።
44018003	ከምኣቶም ሰፋይ ድንኳን ስለ ዝነበረ ድማ እናሠርሐ ምስኣቶም ተቐመጠ።
44018004	ሰንበት ሰንበት ኣብ ቤተ ጸሎት ኣይሁድ እናሰበኸ ድማ ንኣይሁድን ንግሪኻውያንን የረድኦም ነበረ።
44018005	ሲላስን ጢሞቴዎስን ካብ መቄዶንያ ናብ ቆሮንቶስ ምስ መጹ ጳውሎስ  ኢየሱስ መሢሕ ከም ዝኾነ ኣበርቲዑ ይምስክር ነበረ።
44018006	ንሳቶም ምስ ተቓወምዎን ምስ ጸረፍዎን ግና ኽዳኑ ነጊፉ  ደምኩም ኣብ ርእስኹም ይኹን ኣነ ንጹህ እየ ድሕሪ ሕዚ ናብ ኣሕዛብ ክኸይድ እየ በሎም።
44018007	ካብኡ ወፂኡ ድማ እቲ ገዝኡ ኣብ ጥቓ ቤተ ጸሎት ኣይሁድ ዝነበረት ንእግዚኣብሔር ዘምልኽ ናብ ቲቶስ ኢዮስጦስ ዝበሃል ሰብ ኣተወ።
44018008	ቀርስጶስ ዝበሃል መራሕ ቤተ ጸሎት ኣይሁድ ከዓ ምስ ስድራ ቤቱ ብጐይታ ኣመነ፤ ብዙኃት ካብ ሰብ ቆሮንቶስውን ትምህርቲ ጳውሎስ ሰሚዖም ኣመኑን ተጠመቑን።
44018009	ጐይታ ኸዓ ንጳውሎስ ለይቲ ብራእይ ከምዙይ በሎ፦  ኣይትፍራኅ! ተዛረብ ደኣ እምበር ስቕ ኣይትበል።
44018010	ኣብዛ ኸተማ እዚኣ ብዙኅ ሕዝቢ ኣለኒ ኣነ ምሳኻ ስለ ዝኾንኩ ድማ ክጐድአካ ዝኽእል ሓደኳ የለን በሎ።
44018011	ጳውሎስ ኣብ ማእኸሎም ቃል እግዚኣብሔር እናመሃረ ዓመትን መንፈቕን ኣብ ቆሮንቶስ ተቐመጠ።
44018012	ጋልዮስ ሹም ኣካይያ እንተሎ ኣይሁድ ኃቢሮም ኣንጻር ጳውሎስ ተሢኦም ናብ መጋባእያ ኣቕረብዎ።
44018013	 ካብ ኦሪት ወፃኢ ሰባት ንእግዚኣብሔር ከምልኽዎ የሓባብል ኣሎ እናበሉ ድማ ኸሰስዎ።
44018014	ጳውሎስ መልሲ ኽህብ ምስ ተዳለወ ድማ ጋልዩስ ንኣይሁድ ከምዙይ በሎም፦  ኣቱም ኣይሁድ ብዛዕባ ዝኾነ ዓመፅ ወይ ክፉእ ግብሪ እንተ ዝኸውንስ ሃዲአ ኽሰምዐኩም ግቡእ ነይሩ፤
44018015	ሕዚ ግና ክትዕኹም ብዛዕባ ቃልን ስምን ናይ ባዕልኻትኩም ሕግን ስለ ዝኾነ ባዕልኻትኩም ፍለጡ፤ ኣነ ናይዝ ነገር እዙይ ፈራዲ ክኸውን ኣይደልን በሎም።
44018016	ካብቲ መጋባእያውን ሰጐጎም።
44018017	እቶም ግሪካውያን ኲላቶም ንሶስቴንስ መራሕ ቤተ ጸሎት ኣይሁድ ኂዞም ኣብ ቕድሚ መጋባእያ ዘበጥዎ፤ እንተኾነ ጋልዮስ ነዝ ነገር እዙይ ኣይተገደሰሉን።
44018018	ጳውሎስ ኣብ ቆሮንቶስ ምስ ብጾቱ ንቑሩብ መዓልቲ ምስ ቀነየ ካብቶም ኣኅዋት ተሰናቢቱ ምስ ጵርስቅላን ኣቂላን ብመርከብ ናብ ሶርያ ኸደ። ቕድሚ ምኻዱ ግና መብጽዓ ስለ ዝነበሮ ኣብ ክንክራኦስ ዝተብሃለ ኸተማ ርእሱ ተላፀየ።
44018019	ኣብ ኤፌሶን ምስ በጽሑ ኸዓ ንጵርስቅላን ኣቂላን ኣብኣ ኃደጎም፤ ናብ ቤተ ጸሎት ኣይሁድ ኣትዩ ድማ ምስቶም ኣይሁድ ተነጋገረ።
44018020	ንሳቶም ብዙኅ መዓልቲ ምስኣቶም ክጸንሕ ለመንዎ፤ እንተኾነ ሕራይ ኣይበሎምን።
44018021	ከፋንውዎ እንተለዉ  በዝ ዝመጽእ በዓል ኣብ ኢየሩሳሌም ግድን ከኽብር ኣለኒ። ፍቓድ እግዚኣብሔር እንተኾይኑ ናባኻትኩም ክምለስ እየ ኢሉ ተሰናቢቱ፤ ካብ ኤፌሶን ብመርከብ ከደ።
44018022	ኣብ ቂሳርያ ምስ በጽሐ ናብ ቤተ ክርስቲያን ኣትዩ ንኣመንቲ ሰላም ምስ በለ ናብ ኣንጾኪያ ወረደ።
44018023	ቊሩብ መዓልቲ ኸዓ ኣብኣ ጾነየ፤ ካብኣ ተልዒሉ ኣብ ሃገር ገላትያን ፍርግያን እናዞረ ንዂሎም ደቀ መዛሙርት ኣጸናንዖም።
44018024	ሓደ ኣጵሎስ ዝስሙ ኣይሁዳዊ በዓል እስክንድርያ ምሁር ቅዱሳት መጻሕፍትን ክእለት ዘረባ ዘለዎን ሰብኣይ ናብ ኤፌሶን መጸ።
44018025	ንሱ ብዛዕባ መንገዲ ጐይታ ምሁር ነበረ፤ ንሱ ሽሕ እኳ ጥምቀት ዮሓንስ ጥራሕ ዝተጠመቐ እንተ ነበረ ብመንፈስ ተለዓዒሉ ብዛዕባ ኢየሱስ ኣበርቲዑ ይሰብኽን ይምህርን ነበረ።
44018026	ንሱ ኣብ ቤተ ጸሎት ኣይሁድ ብትብዓት ክምህር ጀመረ፤ ጵርስቅላን ኣቂላን ምስ ሰምዕዎ ኸዓ ናብ ገዝኦም ወሲዶም መንገዲ ጐይታ ኣጸቢቖም ኣረድእዎ።
44018027	ናብ ኣካይያ ክኃልፍ ምስ ሓሰበ እቶም ኣመንቲ ኣተባብዕዎ፤ ነቶም ኣብ ኣካይያ ዝነበሩ ደቀ መዛሙርት ድማ ኽቕበልዎ ጸሓፉሎም፤ ኣብኣቶም ምስ በጽሐ ኸዓ ነቶም ብጸጋ እግዚኣብሔር ዝኣመኑ ብዙኅ ረድኦም።
44018028	ኢየሱስ መሢሕ ከም ዝኾነ ብቅዱሳት መጻሕፍቲ እናረድአ ንኣይሁድ ኣብ ቕድሚ ዂሉ በርቲዑ ይከራኸሮምን ይረትዖምን ነበረ እሞ።
44019001	ኣጵሎስ ኣብ ቆሮንቶስ እንተሎ ጳውሎስ በቲ ላዕላይ ሃገር ኃሊፉ ናብ ኤፌሶን በጽሐ። ኣብኡ ኸዓ ውሑዳት ደቀ መዛሙርት ረኸበ።
44019002	 ምስ ኣመንኩምስ መንፈስ ቅዱስዶ ተቐቢልኩም? ኢሉ ጠየቖም። ንሳቶም ከዓ  ኣይተቐበልናን መንፈስ ቅዱስ ከም ዘሎውን ሰሚዕና ኣይንፈልጥን ኢሎም መለሱሉ።
44019003	ንሱ ኸዓ  በየናይ ጥምቀት ደኣ ተጠመቕኩም? በሎም፤ ንሳቶም ድማ  ብጥምቀት ዮሓንስ በልዎ።
44019004	ሽዑ ጳውሎስ  ዮሓንስ በቲ ድኅሪኡ ዝመጽእ ብኢየሱስ ክርስቶስ ክኣምኑ ነቶም ሕዝቢ እናነገረ ጥምቀት ንስሓ እዩ ዘጥመቐ በሎም።
44019005	እዙይ ምስ ሰምዑ ብስም ጐይታና ኢየሱስ ተጠመቑ።
44019006	ጳውሎስ ኢዱ ምሰንበረሎም ድማ መንፈስ ቅዱስ ናብኣቶም ወረደ። ሽዑ ብቛንቋታት ተዛረቡን ተነበዩን።
44019007	እቶም ሰባት ከዓ ዂሎም ዓሠርተ ኽልተ ዝኣኽሉ ነበሩ።
44019008	ጳውሎስ ኣብ ቤተ ጸሎት ኣይሁድ ኣትዩ ብዛዕባ መንግሥቲ እግዚኣብሔር እናተኻትዐን እናረድአን ንሠለስተ ወርኂ ብትብዓት ተናገረ።
44019009	ሓድሓደ ነቲ መንገዲ ጐይታ ኣብ ቅድሚ ሕዝቢ እናካፍኡ ልቦም ምሰትረሩን ምእማን ምስ ኣበዩን ግና ኻብኣቶም ረኃቐ፤ ነቶም ደቀ መዛሙርት ፈልዩ ድማ በብመዓልቱ ኣብቲ ጢራኖስ ዝምህረሉ ዝነበረ ኣዳራሽ ይሰብከሎም ነበረ።
44019010	እዙይ እቶም ኣብ እስያ ዝነበሩ ዂሎም ኣይሁድን ግሪካውያንን ነቲ ቓል እግዚኣብሔር ክሳዕ ዝሰምዕዎ ኽልተ ዓመት ምሉእ ቀጸለ።
44019011	እግዚኣብሔር ከዓ ብኢድ ጳውሎስ ብዙኅ ዘደንቕ ተኣምራት ይገብር ነበረ።
44019012	እንሆ ድማ መንዲል ወይ ክዳን ካብ ሰብነቱ ወሲዶም ኣብቶም ሕሙማት የንብሩ እሞ ሕማሞም የኃድጎም ርኹሳት መናፍስቲውን ካብኣቶም ይወፁ ነበሩ።
44019013	ካብ ሰብ ኣጋንንቲ እናውፅኡ ዝዞሩ ዝነበሩ ኣይሁድ ገሊኦም ነቶም ርኹሳት መናፍስቲ ዝኃደርዎም  በቲ ጳውሎስ ዝሰብኮ ብስም ኢየሱስ ክትወፁ ንእዝዘኩም ኣለና እናበሉ ስም ጐይታና ኢየሱስ ክጽውዑ ሎም ፈተኑ።
44019014	እቶም እዙይ ዝገበሩ ኸዓ ሸውዓተ ደቂ ሓደ ኣስቄዋ ዝበሃል ኣይሁዳዊ ሊቀ ካህናት ነበሩ።
44019015	እቲ ርኹስ መንፈስ ድማ  ንኢየሱስ እፈልጦ ንጳውሎስውን እፈልጦ እየ ንስኻትኩም ደኣ እንታዎት ኢኹም? እናበለ መለሰሎም።
44019016	እቲ ርኹስ መንፈስ ዝኃደሮ ሰብኣይ ከዓ ዘሊሉ ሓኒም እሞ ሰዓሮም ክዳኖም ቀዲዱ ዕርቃን ዝባኖም ኣውጺኡ ኣቝሲሉ ካብታ ገዛ ሃዲሞም ክሳዕ ዝወፁ ድማ ንዂሎም ኣሰነፎም።
44019017	እዝ ነገር እዙይ ኣብቶም ኣብ ኤፌሶን ዝነብሩ ኣይሁድን ግሪካውያንን ኲሎም ተሰምዐ፤ ንዂሎምውን ፍርኃት ኃዞም ስም ጐይታና ኢየሱስ ድማ ኸበረ።
44019018	ካብቶም ዝኣመኑ ኸዓ ብዙኃት እናመጹ ነቲ ዝገበርዎ ኽፉእ ግብሮም ብገሃድ ይንስሑ ነበሩ።
44019019	ብዙኃት ጠንቈልቲ ድማ መጻሕፍቶም ኣኪቦም ኣብ ቅድሚ ዂሉ ሰብ ኣንደድዎ ዋግኡ ምስ ጸብጸብዎ ኸዓ ኃምሳ ሽሕ ድሪም ኮይኑ ተረኽበ
44019020	ቃል እግዚኣብሔር ድማ ኸምዙይ ኢሉ እናሰፍሐ ብኃይሊ በርትዐ።
44019021	እዝ ነገር እዙይ ምስ ኃለፈ ጳውሎስ ብመቄዶንያን ብኣካይያን ገይሩ ናብ ኢየሩሳሌም ክኸይድ ሓሰበ እሞ ኣብኣ ምስ በጻሕኹውን ንሮም ክርእያ ይግብኣኒ እዩ በለ።
44019022	ንኽልተ ኻብቶም ሓገዝቱ ንጢሞቴዎስን ንኣርስጦንን ናብ መቄዶንያ ሰደዶም ንሱ ግና ኣብ እስያ ብዙኅ መዓልቲ ጸንሐ።
44019023	በቲ ቕነ እቱይ ብዛዕባ እቲ መንገዲ ጐይታ ኣብ ኤፌሶን ብዙኅ ሁከት ኮነ።
44019024	ሓደ ድሜጥሮስ ዝተብሃለ ሠራሕ ብሩር ነበረ። ንሱ ኣብ ቤተ መቕደስ ኣርጤምስ ዝኸውን ምስሊ ብሩር እናሠርሐ ነቶም ኣንጠረኛታት የርብሖም ነበረ።
44019025	ነዚኣቶምን ነቶም ብሥራሖም ዝተኃባበርዎምን ኣኪቡ ከምዙይ በሎም፦  ኣቱም ሰባት ጥቕምና ካብዝ ሥራሕዙይ ምዃኑ ትፈልጡ ኢኹም።
44019026	ከም እትርእዩዎን እትሰምዕዎን ዘለኹም እዝ ጳውሎስ እዞም ብኢድ ሰብ ዝግበሩስ ኣማልኽቲ ኣይኮኑን› እናበለ ኣብ ኤፌሶን ጥራሕ ዘይኮነስ ዳርጋ ኣብ ኲላ እስያ ንብዙኃት ሰባት ከም ዘስድዕን ከም ዘስሕትን ትርእዩን ትሰምዑ ን ኣለኹም።
44019027	ዘፍርኀና ዘሎ እታ ዂላ እስያን ብዘላ ዓለምን ዘምልኻኣ ዓባይ ኣርጤምስ ዕብየታ ኸይሠዓር መቕደሳውን ከም ከንቱ ኸይቝጸር እምበር ሥራሕና ኸይንዓቕ ጥራሕ ኣይኮነን።
44019028	ነዙይ ምስ ሰምዑ  ኬርና ተቖጥዑ እሞ  ናይ ኤፌሶን ኣርጤምስ ዓባይ እያ! እናበሉ ዓው ኢሎም ጸርሑ።
44019029	ኣብታ ኸተማ ድማ ሁከት ኮነ፤ ነቶም ኣዕርኽቲ ጳውሎስ ዝኾኑ ንጋይዮስን ንኣርስጠርኮስን ሰብ መቄዶንያ ኂዞም እናጐተቱ ናብቲ መአከብ ሕዝቢ ጐየዩ።
44019030	ጳውሎስ ድማ ናብ ማእኸል እቶም ሕዝቢ ኽኣቱ ደለየ እንተኾነ ደቀ መዛሙርት ከልከልዎ።
44019031	ካብ እስያ ዝኮኑ ሹመኛታት ፈተውቱ ልኢኾም ናብቲ መአከብ ሕዝቢ ኸይኣቱ ለመንዎ።
44019032	እቲ ሕዝቢ ድብልቕልቕ ኢሉ ስለ ዝነበረ ዝበዝኁ ብዛዕባ እንታይ ከም ዝተኣከቡ እኳ ኣይፈልጡን ነበሩ፤ ስለዙይ ገሊኦም ከምዙይ ገሊኦምውን ከምቱይ እናበሉ ዓው ኢሎም ይጸርሑ ነበሩ።
44019033	እቶም ኣይሁድ ንእስክንድሮስ ኣብቲ ቕድሚ ሕዝቢ ምስ ኣቕረብዎ ካብቶም ሕዝቢውን ገሊኦም ዓው ኢሎም ኣደፋፈርዎ፤ እስክንድሮስ ድማ ነቶም ሕዝቢ ኽምጕተሎም ደልዩ ሱቕ ክብሉ ብኢዱ ኣመልከቶም።
44019034	ኣይሁዳዊ ምዃኑ ምስ ፈለጡ ግና ዂላቶም ብሓደ ቓል ኮይኖም  ናይ ኤፌሶን ኣርጤምስ ዓባይ እያ! እናበሉ ኽልተ ሰዓት ዝኣክል ዓው ኢሎም ጸርሑ።
44019035	እቲ ናይታ ኸተማ ሹም ነቶም ሕዝቢ ኣህዲኡ ኸምዙይ በሎም፦  ኣቱም ሰብ ኤፌሶን ከተማ ኤፌሶን ነቲ መቕደስ እታ ዓባይ ኣርጤምስን ነቲ ኻብ ሰማይ ዝወረደ ምስላን ከም እትሕሉ ዘይፈልጥ ሰብ እንታዋይ እዩ?
44019036	እምበኣርስ እዙይ ኣሉ ዘይበሃል ነገር ካብ ኮነ ክትሃድኡ ደኣ እምበር ብታህዋኽ ሓደ ነገር ክትገብሩ ኣይግብአኩምን እዩ።
44019037	እዞም ሰባት እዚኣቶም መቕደስ እንተይሰረቑ ንኣምላኽናውን እንተይጸረፉ ኢኹም ኣምጺእኹምዎም ዘለኹም።
44019038	ድሜጥሮስን እቶም መሣርሕቱን ግና ኽሲ እንተልይዎም መዓልቲ መጋባእያን ሹመኛታትን ኣለውዎም ንስንሳቶም ይካሰሱ።
44019039	ካልእ ነገር እንተልይኩም ድማ ኣብቲ ሥሩዕ መጋባእያ ይረአ።
44019040	ነዝ ሁከት እዙይ እንህቦ ምኽንያት የብልናን በዝ ሎሚ ዝኾነ ሁከት እኳ ኸይንኽሰስ ንፈርኅ ኢና ።
44019041	ኢሉ ነቲ ኣኼባ በተኖ።
44020001	እቲ ሁከት ምስ ሃድአ ኸዓ ጳውሎስ ነቶም ኣመንቲ ጸዊዑ ብምኽሪ ኣጸናንዖም ተሰናቢትዎም ከዓ ናብ መቄዶንያ ክኸይድ ተልዓለ።
44020002	በቲ ዝኃለፎ ዓድታት ከዓ ብብዙኅ ቃል እናጸናንዖም ናብ ግሪኽ ከደ።
44020003	ኣብኡ ሠለስተ ወርኂ ተቐመጠ፤ ናብ ሶርያ ብመርከብ ክኸይድ ሓሲቡ እንተሎ ድማ ኣይሁድ ተንኰል ከም ዝገበሩሉ ምስ ፈለጠ ብመቄዶንያ ገይሩ ኽምለስ ሓሰበ።
44020004	በዓል ቤርያ ዝኾነ ጴጥሮስ ወዲ ጲሮስ ኣርስጦርኮስን ሲኮንዱስን ሰብ ተሰሎንቄ ጋይዮስ በዓል ደርቤን ከምኡ ኸዓ ጢሞቴዎስ ካብ እስያ ኸዓ ቲኪቆስን ጥሮፊሞስን ክሳዕ እስያ ኣፋነውዎ።
44020005	እዚኣቶም ቅድሜና ኃሊፎም ኣብ ጢሮኣዳ ተጸበዩና።
44020006	ንሕና ግና ድኅሪ በዓል ፋሲካ ካብ ፊልጵስዩስ ብመርከብ ተልዒልና ብኃሙሽተ መዓልቲ ኣብ ጢሮኣዳ ናብኣቶም በጻሕና ኣብኡውን ሸውዓተ መዓልቲ ቐነና።
44020007	በታ ቐዳመይቲ መዓልቲ ናይ ሰሙን እንጀራ ኽንቖርስ ተኣከብና፤ ጳውሎስ ድማ ይምህሮም ነበረ፤ ንጽባሒቱ ኽገይሽ ስለ ዝኾነ ኸዓ ትምህርቱ ኽሳዕ ፍርቂ ለይቲ ኣንውኀ።
44020008	ኣብቲ ተኣኪብናሉ ዝነበርና ላዕላይ ደብሪ ብዙኅ መብራህትታት ይበርህ ነበረ።
44020009	ኣውጤክስ ዝስሙ ጐበዝ ኣብ መስኰት ተቐሚጡ እንተሎ ተታኸሰ፤ ጳውሎስ ትምህርቱ ምሰንውኀ ኸዓ ድቃስ ከቢድዎ ካብ ሣልሰይቲ ደብሪ ናብ ታሕቲ ወዲቑ ሞተ ሬሳኡ ድማ ኣልዓልዎ።
44020010	ጳውሎስ ድማ ወሪዱ ኣብ ልዕሊኡ ድንን በለ እሞ ሓቝፉ ኣልዓሎ  ብሕይወት እዩ ዘሎ እሞ ኣይትደንግፁ በሎም።
44020011	ናብቲ ደብሪ ደይቡ ነቲ ጐበዝውን ምስኡ ኣደየቦ፤ ተቐሚጡውን እንጀራ ቖሪሱ በልዐ ክሳዕ ዝወግሕውን ብዙኅ መሃሮምሞ ኸደ።
44020012	ነቲ ወዲ ኸዓ ብሕይወቱ ስለዝወሰድዎ የመና ተጸናንዑ ።
44020013	ንጳውሎስ ኣብ መርከብ ክነሳፍሮ ስለ ዝሓሰብና ንሕና ኣቐዲምና ናብ ኣሶን ከድና፤ ከምዙይ ዝገበርና ኸዓ ጳውሎስ ክሳዕ ኣሶን ብእግሪ ክኸይድ ስለ ዝመደበን ከምኡ ኽንገብር ስለ ዝነገረናን እዩ።
44020014	ኣብ ኣሶን ምስ በጻሕና ድማ ናብታ መርከብ ተቐበልናዮ ናብ ሚጢሊኒን ከዓ ኸድና።
44020015	ካብኡ ወጺእና ኸዓ ብመርከብ ጌርና ናብ ማዕዶ ክዮስ በጻሕና፤ በታ ኻልአይቲ መዓልቲ ድማ ናብ ሳሞስ ተሳገርና፤ ንጽባሒቱ ኸዓ ኣብ ሚሊጢ ኣተና።
44020016	ጳውሎስ እንተ ኾይኑሉስ ንበዓል ኃምሳ ኣብ ኢየሩሳሌም ክውዕል ተሃዊኹ ስለ ዝነበረ ምእንቲ ኣብ እስያ ከይንድንጕ ኢሉ ናብ ኤፌሶን ከይኣቱ ወሰነ።
44020017	ጳውሎስ ካብ ሚሊጢ ናብ ኤፌሶን ልኢኹ ነቶም መራሕቲ ቤተ ክርስቲያን ናብኡ ጸውዖም።
44020018	ናብኡ ምስ መጹ ኸዓ ኸምዙይ በሎም፦  ካብታ እግረይ ናብ እስያ ዝረገጽኩላ ቐዳመይቲ መዓልቲ ጀሚረ ኲልሻዕ ምሳኻትኩም ከመይ ከም ዝነበርኩ ንስኻትኩም ትፈልጡ ኢኹም፤
44020019	ብተንኰል ኣይሁድ ፈተና እንተ በጽሐኒ እኳ ብዂሉ ትሕትናን ብብዙኅ ንብዓትን ንጐይታ ኸመይ ገይረ ኸም ዘገልገልኩ፤
44020020	ዝጠቅም ኲሉ እናሰበኽኩልኩም ኣብ ኣደባባይ ኮነ ኣብ ገዛውትኹም እንትምህረኩም ዘጕደልኩልኩም የለን።
44020021	ከምኡ ኸዓ ንኣይሁድን ንግሪኻውያንን ብንስሓ ናብ እግዚኣብሔር ክምለሱ ብጐይታና ኢየሱስ ክርስቶስ ክኣምኑ ኸም ዝመስከርኩ ትፈልጡ ኢኹም።
44020022	ሕዚ ብመንፈስ ተመሪሐ ናብ ኢየሩሳሌም እኸይድ ኣለኹ፤ ኣብኡ ኸዓ እንታይ ከም ዝረኽበኒ ኣይፈልጥን።
44020023	ብዘይ እቲ መንፈስ ቅዱስ ማእሰርትን መከራን ይጽበየካ ኣሎ› ኢሉ ኣብ ፈቐዶ ኸተማታት ዝነገረኒ እንተዘይኮይኑ ዝፈልጦ የብለይን።
44020024	ኣነ ግና ጸጋ እግዚኣብሔር ዝኾነ ወንጌል ንኽምህርን ንኽሰብኽን ካብ ጐይታ ኢየሱስ ክርስቶስ ዝተውሃበኒ መልእኽተይን ግብረይን ክሳዕ ዝፍጽም ንሕይወተይ ኣየናሕስየላን ከም ክብርቲ ገይረውን ኣይርእያን እየ።
44020025	 ሕዚ ድማ እንሆ ንስኻትኩም መንግሥቲ እግዚኣብሔር እናዞርኩ ዝሰበኽኩልኩም ኲልኻትኩም ደጊም ገጸይ ከም ዘይትርእዩኒ ፈሊጠ ኣለኹ።
44020026	ስለዙይ ካብ ደም ኲልኻትኩም ንጹህ ምዃነይ ሎሚ መዓልቲ ኣሰምዐልኩም ኣለኹ።
44020027	ኲሉ ፍቓድ እግዚኣብሔር ደኣ ነገርኩኹም እምበር ዘትረፍኩልኩም የብለይንሞ።
44020028	ስለዙይ ንርእስኹምን ነታ ክርስቶስ ብደሙ ዘጥረያ ቤተ ክርስቲያን እግዚኣብሔርን ክትሕልዉ መንፈስ ቅዱስ ኤጲስ ቆጶሳት ገይሩ ኣብኣ ዝሸመኩም ነቲ ዂሉ መጓሰ ሓልዉ።
44020029	ኣነ ምስ ከድኩ ነታ መጓሰ ዘየናሕስዩላ ከም ተዃሉ ጨካናት ብድኅረይ ከም ዝመጹኹም እፈልጥ እየ።
44020030	ካባኻትኩምውን ነቶም ኣመንቲ ሰዓብቶም ምእንቲ ኽገብርዎም ጠዋይ ትምህርቲ ዝምህሩ ሰባት ክለዓሉ እዮም።
44020031	ስለዙይ ሠለስተ ዓመት ምሉእ ለይትን መዓልትን ብንብዓት ንነፍስ ወከፍኩም ምምዓድ ከም ዘየቋረጽኩ እናዘከርኩም ንቕሑ።
44020032	ሕዚ ድማ ንእግዚኣብሔር ነቲ ኽሓንጸኩምን ምስ ኲላቶም ቅዱሳን ርስቲ ኽህበኩምን ንዝኽእል ቃል ጸጋኡ ኃደራ እህበኩም ኣለኹ።
44020033	ኣነ ኻባኻትኩም ካብ ሓደኳ ወርቂ ወይ ብሩር ወይ ክዳን ኣይደለኹን።
44020034	በዘን ኣእዳወይ እናሠራሕኹ ንኣይን ነቶም ምሳይ ዝነበሩን ዘድለየና ኸም ዘማላእኹ ባዕልኻትኹም ትፈልጡ ኢኹም።
44020035	ከምኡውን ሥራሕ ምሥራሕ፤ ድኻታት ምርዳእ ከምዝግባእ ጐይታና ኢየሱስ  ካብቲ ዝቕበል እቲ ዝህብ ዝበለጸ ይባረኽ ዝበሎ ቓል ዘክሩ።
44020036	እዙይ ምስ በለ ኸዓ ምስቶም ምስኡ ዘለዉ ዂሎም ተምበርኪኹ ጸለየ።
44020037	ኲላቶም ድማ ብዙኅ በኸዩ ንጳውሎስ ከዓ ብኽሳዱ ሓቝፎም ሰዓምዎ።
44020038	ካብ ኲሉ ኸዓ ስለ እቲ  ደጊምስ ገጸይ ኣይትርእዩንን ኢኹም ዝበሎም ቃል የመና ኃዘኑ ክሳዕ እታ መርከብውን ኣፋነውዎ።
44021001	ካብኣቶም ተፈሊና ብመርከብ ምስ ተልዓልና መንገድና ኣቕኒዕና ናብ ቆስ መጻእና፤ ንጽባሒቱ ኸዓ ሮዶስ ኣብ እትብሃል ደሴት በጻሕና ካብኣውን ናብ ጳጥራ ኣተና።
44021002	ናብ ፊንቄ እትኸይድ መርከብ ምስ ረኸብና ናብኣ ደየብና ብኣኣ ጌርናውን ጕዕዞና ቐጸልና።
44021003	ነታ ቆጵሮስ እትበሃል ደሴት ምስ ረአናያ ንኢድ ጸጋም ኃዲግናያ ናብ ሶርያ ኣቢልና ተጕዓዝና ፅዕነት እታ መርከብ ኣብ ጢሮስ ዝራገፍ ስለ ዝነበረ ድማ ናብኣ ኣተና።
44021004	ኣብኣ ደሊና ኣመንቲ ረኸብና ምስኣቶም ከዓ ሸውዓተ መዓልቲ ቐኔና ንሳቶም ድማ ብመንፈስ ተገሊጹሎም ንጳውሎስ  ናብ ኢየሩሳሌም ኣይትደይብ በልዎ።
44021005	እተን መዓልትታት እቲኣተን ምሰኅለፍና ካብኡ ወፂእና ክንጐዓዝ ተልዓልና፤ ዂሎም ድማ ምሰንስቶምን ደቆምን ኮይኖም ክሳዕ ወፃኢ እታ ኸተማ ኣፋነዉና፤ ኣብቲ ገምገም ባሕሪ ኸዓ ተንበርኪኽና ጸለና።
44021006	 ደኃን ኩኑ ተበሃሂልና ምስ ተፈላለና ንሕና ናብታ መርከብ ደየብና ንሳቶምውን ነናብ ገዝኦም ተመልሱ።
44021007	ንሕና ግና ናይ ባሕሪ ጕዕዞ ምስ ወዳእና ካብ ጢሮስ ናብ ጴጤሌማይስ በጻሕና፤ ነቶም ኣመንቲ ሰላም ኢልና ምስኣቶም ሓንቲ መዓልቲ ወዓልና።
44021008	ንጽባሒቱ ካብኣ ወፂእና ናብ ቂሳርያ በጻሕና ኣብ እንዳ ፊልጶስ ወንጌላዊ ሓደ ኻብቶም ሸውዓተ ዲያቆናት ኣቲና ኣብኣ ቐኔና።
44021009	ንሱ ትንቢት ዝዛረባ ኣርባዕተ ደናግል ኣዋልድ ነበራኦ።
44021010	ኣብኡ ብዙኅ መዓልቲ ምስ ጸናሕና ሓደ ኣጋቦስ ዝስሙ ነቢይ ካብ ይሁዳ ወረደ።
44021011	ናባና መጺኡ ኸዓ ዕጣቕ ጳውሎስ ወሲዱ ኣእዳዉን ኣእጋሩን ብእኡ ኣሰረ እሞ  ንዋና እዛ ዕጣቕ እዚኣ ኣይሁድ ኣብ ኢየሩሳሌም ከምዙይ ገይሮም ኣሲሮም ናብ ኢድ ኣሕዛብ ኣኅሊፎም ክህብዎ እዮም ይብል መንፈስ ቅዱስ በለ።
44021012	እዙይ ምስ ሰማዕና ንሕናን እቶም ደቂ እታ ዓድን ኴንና ናብ ኢየሩሳሌም ከይድይብ ንጳውሎስ ለመንናዮ።
44021013	ሽዑ ጳውሎስ  ንምንታይ ከምዙይ ትገብሩ? ስለ ምንታይከ ትበኽዩ? ንምንታይከ ልበይ ትሰብሩኒ ኣለኹም? ኣነ ምእንቲ ስም ጐይታና ኢየሱስ ኣብ ኢየሩሳሌም ንማእሰርቲ ጥራሕ ዘይኮነስ ንሙማትውን ድልዊ እየ ኢሉ መለሰ።
44021014	ምስማዕ ምስ ኣበየና ኸዓ  እግዚኣብሔር ዝፈቐዶ ይኹን ኢልና ስቕ በልና።
44021015	ድኅሪ ቑሩብ መዓልትታት ምስ ተዳሎና ናብ ኢየሩሳሌም ደየብና።
44021016	ካብ ቂሳርያ ኃቢሮም ዝመጹ ደቀ መዛሙርትውን ምሳና ነበሩ። ኬድና ካብቶም ቀዲሞም ዝኣመኑ ደቀ መዛሙርት ሓደ ዝኾነ ናይ ቆጵሮስ ሰብ እንዳ ምናሶን ክንኣቱውን መርሑና።
44021017	ኣብ ኢየሩሳሌም ምስ በጻሕና እቶም ኣመንቲ ብሓጐስ ተቐበሉና።
44021018	ንጽባሒቱ ጳውሎስ ምሳና ናብ ያዕቆብ ከደ፤ ኲሎም መራሕቲ ቤተ ክርስቲያን ድማ ኣብኡ ነበሩ።
44021019	ጳውሎስ ሰላም ምስ በሎም እግዚኣብሔር በቲ ናቱ ኣገልግሎት ገይሩ ኣብ ኣሕዛብ ዝገበሮ ዂሉ ሓደ ብሓደ ነገሮም።
44021020	ነዙይ ምስ ሰምዑ ንእግዚኣብሔር ኣመስገኑ ንጳውሎስ ከዓ ኸምዙይ በልዎ፦  ኣታ ኃውና! ካብ ኣይሁድ ክንደይ ኣእላፋት ከምዝኣመኑ ትርኢ ኣለኻ ኲላቶም ከዓ ሕጊ ሙሴ ንምፍጻም ቅንኣት ኣለዎም።
44021021	ንስኻ ኣብ ማእኸል ኣሕዛብ ንዘለዉ ኣይሁድ ኲሎም ካብ ሕጊ ሙሴ ኽርሕቑ ደቆም ከይገርዙ ብሥርዓቶም ከይነብሩ ኢልካ ኸም እትምህር ወረ ሰሚዖምልካ ኣለዉ።
44021022	ምምጻእኻ ብርግጽ ክሰምዑ እዮም እሞ እንታይ ምግባር ይኃይሽ?
44021023	እምበኣር ከምዝ እንብለካ ግበር መብፅዓ ዘለዎም ኣርባዕተ ሰባት ኣለዉና
44021024	ምሳኻ ተማልኣዮም እሞ ምስኣቶም ርእስኻ ኣንጽህ፤ ርእሶም ይላፀዩ፤ እቲ ንቤተ መቕደስ ዝግባእ መባእ ድማ ንስኻ ክፈለሎም፤ ሽዑ ንስኻ ባዕልኻ እኳ ሕጊ እናሓለኻ ኸም እትመላለስን እዝ ብዛዕባኻ ዝሰምዕዎ ዂሉ ኸዓ ሓቂ ኸም ዘይኮነን ኲላቶም ክፈልጡ እዮም።
44021025	ብዛዕባ እቶም ዝኣመኑ ኣሕዛብ ግና ተማኺርና ንጣዖታት ካብ ዝተሠውዐ ምግብን ደምን፤ ዝበኸተ ሥጋ እንስሳ ካብ ምብላዕን ካብ ዝሙትን ረኃቁ› ኢልና ብጽሑፍ ኣዚዝናዮም ኣለና።
44021026	ንጽባሒቱ ጳውሎስ ነቶም ሰባት ኂዙ ምስኣቶም ርእሱ ኣንጽሀ ብድኅሪ እዙይ እቲ መዓልቲ ምንጻሆም መኣዝ ከም ዝውዳእን ንነፍስ ወከፎም ድማ መሥዋዕቲ መኣዝ ከምዘቕርቡን ኽነግር ናብ ቤተ መቕደስ ኣተወ።
44021027	እተን ሸውዓተ መዓልቲ ኽውድኣ ምስ ቀረባ ካብ ሃገር እስያ ዝመጹ ኣይሁድ ንጳውሎስ ኣብ ቤተ መቕደስ ረአይዎ ንዂሉ እቲ ሕዝቢ ኣለዓዒሎም ድማ ኃዝዎ።
44021028	 ኣቱም ሰብ እስራኤል ንዑ ርድኡና እቲ ኣብ ፈቐዶ ሃገር ምስ እዝ ሕዝቢ እዙይን ምስ እዝ ሕጊ እዙይን ምስ እዛ ስፍራ እዚኣን ዝጻረር ነገር ንዂሉ ሰብ ዝምህር ሰብኣይ እዙይ እዩ ኣብ ርእሲ እዙይ ድማ ግሪካውያን ናብዛ መቕደስ እዚኣ ኣእትዩ ነዛ ቕድስቲ ሥፍራ ኣርኪስዋ እዩ እናበሉ ድምፆም ዓው ኣቢሎም ጸርሑ።
44021029	እዙይ ዝበሉ ኸዓ ቕድም ንጥሮፊሞስ በዓል ኤፌሶን ምስኡ ኣብ ከተማ ርእዮምዎ ነበሩ እሞ ጳውሎስ ኣብታ መቕደስ ዘእተዎ መሲልዎም እዩ።
44021030	ኲላ እታ ኸተማ ተሃወኸት፤ እቶም ሕዝቢ ዂላቶም ብሓንሳእ ብምጕያይ ንጳውሎስ ኂዞም ካብ ቤተ መቕደስ ጐቲቶም ኣውፅእዎ፤ ሽዑ ንሽዑ ውን ነቲ መዓፁ ቤተ መቕደስ ዓፀውዎ።
44021031	ክቐትልዎ ምስ ደለዩ ድማ ኢየሩሳሌም ከም ዝተሃወኸት ናብቲ ሓለቓ ሽሕ መልእኽቲ በጽሐ።
44021032	ንሱ ኸዓ ወታደራትን ኣሕሉቕ ሚእትን ኂዙ ናብኣቶም ጐየየ። ኣይሁድ ከዓ ነቲ ሓለቓ ሽሕን ጭፍራኡን ምስ ረአዩ ንጳውሎስ ካብ ምውቃዕ ኣቋረጹ።
44021033	ድኅርዙይ እቲ ሓለቓ ሽሕ ቀሪቡ ኣትኃዞ ብኽልተ መቝሕ ክኣስርዎ ድማ ኣዘዘ፤ መን ምዃኑን እንታይ ከም ዝገበረንውን ጠየቐ።
44021034	እቶም ሕዝቢ ኸዓ ዓው ኢሎም ገሊኦም ከምዙይ ገሊኣቶምውን ከምቱይ ይብሉ ነበሩ። ብምኽንያት እቲ ዋዕዋዕታ እቲ ሓለቓ ሽሕ ናይቲ ሁከት መልዓሊኡ ምርዳእ ስለ ዘይከኣለ ናብ ሰፈር ወታደራት ከብጽሕዎ ኣዘዘ።
44021035	ጳውሎስ ኣብቲ መደያይቦ ምስ በጽሐ እቲ ሕዝቢ የመና ኣምሪሩ ስለ ዝነበረ፤ እቶም ወታደራት ተሰከምዎ፤
44021036	 ኣወግዶ ኢሎም እናጸርሑ ብዙኅ ሕዝቢ ይስዕብዎ ነበሩሞ።
44021037	ናብቲ ሰፈር ወታደራት ከእትውዎ ምስ ደለዩ ድማ ጳውሎስ ነቲ ሓለቓ ሽሕ  ክዛረበካዶ ትፈቕደለይ ኢኻ? በሎ። ንሱ ኸዓ  ቋንቋ ግሪክዶ ትፈልጥ ኢኻ?
44021038	ቕድሚ ሕዚ ሁከት ዘለዓዓልካን ኣርባዕተ ሽሕ ቀተልቲ ነፍሲ ናብ በረኻ ዘውፃእኻን ግብጻዊ ንስኻዶ ኣይኮንካን? በሎ።
44021039	ጳውሎስ ግና  ኣነስ ኣይሁዳዊ ሰብ ኣብ እታ ፍልጥቲ ኸተማ ጠርሴስ ናይ ቂልቅያ ዝተወለድኩ እየ ንሕዝቢ ኽዛረብ ክትፈቕደለይ እልምነካ ኣለኹ በለ።
44021040	ሽዑ ጳውሎስ ምስ ተፈቕደሉ ኣብቲ መደያይቦ ደው ኢሉ ነቶም ሕዝቢ ስቕ ክብሉ ብኢዱ ኣመልከቶም፤ ስቕ ምስ በሉ ኸዓ ብቛንቋ ዕብራይስጢ ኸምዙይ ኢሉ ኽናገሮም ጀመረ፦
44022001	 ኣቱም ኣቦታተይን ኣኅዋተይን እዝ ሕዚ ኣነ ዝከራኸረሉ ነገር ስምዑ ኒ።
44022002	ብቛንቋ ዕብራይስጢ ኽዛረብ ምስ ሰምዕዎ ብዝበለጸ ጸጥ ኢሎም ኣዳመፅዎ ንሱ ኸዓ ኸምዙይ በለ፦
44022003	 ኣነስ ኣብታ ኣብ ቂልቅያ እትርከብ ጠርሴስ እትበሃል ከተማ ዝተወለድኩ ኣይሁዳዊ ሰብ እየ። ብገማልያል ሕጊ ኣቦታት ኣጸቢቐ እናተምሃርኹ ኣብዛ ኸተማ እዚኣ ኢየ ዝዓበኹ። ከምዝ ዂልኻትኩም ሎሚ ዘለኹምዎ ኸዓ ብናይ እግዚኣብሔር ነገር ቀናእ ነበርኩ።
44022004	ሰብኡትን ኣንስትን ናብ ቤት ማእሰርቲ ኣኅሊፈ እናሃብኩ ነቶም ነዛ መንገዲ ጐይታ እዚኣ ዝስዕቡ ክሳዕ ሞት ክቐትሎም ኣሳጐጕክዎም።
44022005	ከምዙይ ከም ዝገበርኩ ሊቀ ካህናትን ኲላቶም ዓበይትን ይምስክሩለይ እዮም። እቶም ኣብ ደማስቆ ዘለዉ ኣመንቲ ምእንቲ ኽቕጽዑ እናኣሰርኩ ናብ ኢየሩሳሌም ከምጽኦም ዘኽእለኒ ናብቶም ኣብኡ ዘለዉ ኣይሁዳውያን መልእኽቲ ኻብኣቶም ተቐቢለ ነይረ እየሞ።
44022006	 ናብ ደማስቆ እናኸድኩ እንተለኹ ናብኣ ምስ ቀረብኩ ኣጋ ቐትሪ ድንገት ካብ ሰማይ ዓብዪ ብርሃን ኣብ ዙርያይ ኣንጸባረቐ።
44022007	ኣብ ምድሪ ኸዓ ወደቕኩ ሳውል! ሳውል! ንምንታይ እተሳጕጐኒ?› ዝብል ድምፂ ድማ ሰማዕኹ።
44022008	ኣነ ድማ መሊሰ ጐይታይ! ንስኻ መን ኢኻ?› በልክዎ። ንሱ ኸዓ ኣነ እቲ ንስኻ እተሳጕጐኒ ዘለኻ ናይ ናዝሬት ኢየሱስ እየ› በለኒ።
44022009	እቶም ምሳይ ዝነበሩ ነቲ ብርሃን ረአይዎ ናይቲ ዝዛረበኒ ዝነበረ ድምፂ ግና ኣይሰምዑ ን።
44022010	ሽዑ ኸዓ ጐይታይ እንታይ ክገብር?› በልክዎ፤ ጐይታ ድማ ተሢእኻ ናብ ደማስቆ ኺድሞ እቲ ኽትገብሮ ዝግበአካ ኣብኡ ኽነግሩኻ እዮም› በለኒ።
44022011	ካብቲ ግርማ ነጸብራቕ ዝተልዓለ ምርኣይ ምስ ሰኣንኩ ድማ እቶም ምሳይ ዝነበሩ እናመርሑኒ ናብ ደማስቆ በጻሕኹ።
44022012	 ኣብ ደማስቆ ዝነበሩ ኣይሁድ ዝንእድዎ፤ ንእግዚኣብሔር ዝፈርኅን ሕያዋይን ብሕጊ ዝጸንዐን ሓናንያ ዝስሙ ሓደ ሰብ ነበረ።
44022013	ንሱ ናባይ መጺኡ ኣብ ቕድመይ ደው በለ፤ ሳውል ኃወይ ረአ› በለኒ፤ ሽዑ ንሽዑ ድማ ንእኡውን ጠመትኩዎ።
44022014	ንሱ ኸዓ ፍቓዱ ኽትፈልጥን ነቲ ጻድቕ [ ክርስቶስ] ከዓ ኽትርእዮን ካብ ኣፉውን ቃል ክትሰምዕ ኣምላኽ ኣቦታትና ኃረየካ።
44022015	እዙይ ድማ በቲ ዝረአኻዮን ዝሰማዕኻዮን ኣብ ኲሉ ሰብ ምስክር ምእንቲ ኽትኮኖ እዩ።
44022016	ሕዝኸ እንታይ ትጽበ ኣለኻ? ተሥእሞ ስም ጐይታ እናጸዋዕኻ ተጠመቕ ካብ ኃጢኣትካውን ተሓጸብ› በለኒ።
44022017	 ናብ ኢየሩሳሌም ተመሊሰ ኣብ መቕደስ ኮይነ ኽጽሊ እንተለኹ ድማ ተመሰጥኩ።
44022018	ጐይታ ኸዓ ብራእይ ነቲ ብዛዕባይ እትምስክሮ ኣይቕበሉኻን እዮም እሞ ካብ ኢየሩሳሌም ቀልጢፍካ ውፃእ› ኽብለኒ እንተሎ ረአኽዎ።
44022019	ኣነ ኸዓ ጐይታይ! ኣነ ነቶም ብኣኻ ዝኣምኑ ኣኣስሮምን ኣብ ቤተ ጸሎታቶም እወቕዖምን ከም ዝነበርኩ ባዕላቶም ይፈልጡ እዮም።
44022020	ደም እስጢፋኖስ ሰማዕትኻ ከፍስሱ እንተለዉ ድማ ባዕለይ ምስኣቶም ተሰማሚዐ ኣብኡ ደው ኢለ ነይረ፤ ናይቶም ዝቐተልዎ ኽዳውንቲውን እሕሉ ነይረ› በልክዎ።
44022021	ንሱ ኸዓ ኣነ ርኁቕ ናብ ዘለዉ ኣሕዛብ እልእኸካ ኣለኹ እሞ ኺድ› በለኒ።
44022022	ክሳዕ እዝ ዘረባ እዙይ ንጳውሎስ ሰምዕዎ ብድኅሪ እዙይ ግና ድምፆም ዓው ኣቢሎም፦  ከምዙይ ዝበለ ሰብ ብሕይወት ክነብር ኣይግብኦን እዩ እሞ ካብ ምድሪ ኣወግድዎ በሉ።
44022023	እቶም ሕዝቢ ኽዳውንቶም እናደርበዩ ሓመድ ንላዕሊ እናብነኑ ዋዕዋዕ ኽብሉ እንተለዉ
44022024	እቲ ሓለቓ ሽሕ ነቲ ዋዕዋዕ ዘበሎም ምኽንያት ምእንቲ ኽፈልጥ  ኣብ ሥፍራ ወታደራት ኣእቲኹም ብመግረፍቲ መርምርዎ ኢሉ ኣዘዘ።
44022025	ክገርፍዎ ምስ ኣሰርዎ ኸዓ ጳውሎስ ነቲ ደው ኢሉ ዝነበረ ሓለቓ ሚእቲ  ንሓደ ሮማዊ ዜጋ ብዘይ ፍርዲ ኽትገርፉዶ ተፈቒዱልኩም እዩ? በሎ።
44022026	እቲ ሓለቓ ሚእቲ እዙይ ምስ ሰምዐ ከይዱ ነቲ ሓለቓ ሽሕ  እዝ እትገብሮ ዘለኻ ፍለጥ፤ ምኽንያቱ እዝ ሰብኣይ እዙይ ሮማዊ እየ› ይብል ኣሎ ኢሉ ነገሮ።
44022027	እቲ ሓለቓ ሽሕ ከዓ መጺኡ  ኣታ ሮማዊ ዲኻ? እስኪ ንገረኒ በሎ። ጳውሎስ ከዓ  እወ በሎ።
44022028	እቲ ሓለቓ ሽሕ ኸዓ  ኣነስ ነዝ ዜግነት እዙይ ብዙኅ ገንዘብ ብምኽፋል እየ ዝረኸብክዎ በሎ፤ ጳውሎስ ድማ  ኣነስ እባ ተወሊደሉ እየ በሎ።
44022029	እቶም ክምርምርዎ ኢሎም ኣብኡ ዝነበሩ ቐልጢፎም ካብኡ ኣግለሱ። እቲ ሓለቓ ሽሕ ድማ ሮማዊ ምዃኑ ምስ ኣረጋገጸ ስለ ዝኣሰሮ ፈርኀ።
44022030	ንጽባሒቱ ኣይሁድ ብዛዕባ እንታይ ከም ዝኸሰስዎ ንጹር ነገር ክፈልጥ ደልዩ ድማ እቲ ሓለቓ ሽሕ ፈትሖ። ንሊቃውንቲ ኻህናትን ንብዘሎ እቲ ዋዕላን ክእከቡ ኣዘዞም ንጳውሎስ ድማ ኣምጺኡ ኣብ ቅድሚኦም ኣቖሞ።
44023001	ሽዑ ጳውሎስ ነቶም ኣብ መጋባእያ ዝተኣከቡ ኣትኲሩ እናጠመተ  ኣቱም ኣኅዋተይ ኣነ ኽሳዕ እዛ መዓልቲ እዚኣ ኣብ ቕድሚ እግዚኣብሔር ብዂሉ ቕኑዕ ሕሊና እየ ዝነብር በሎም።
44023002	ሓናንያ እቲ ሊቀ ካህናት ግና ነቶም ኣብ ጥቓኡ ደው ኢሎም ዝነበሩ ኣፉ ኽጸፍዕዎ ኣዘዘ።
44023003	ጳውሎስ ድማ ንእኡ  ኣታ ዝተለመጸ መንደቕ እትመስል እግዚኣብሔር ክወቕዐካ እዩ። ንስኻ ብሕጊ ኽትፈርደኒ ኣብ መንበር ተቐሚጥካስ ብዘይ ሕጊ ክወቕዑ ኒዶ ትእዝዝ ኣለኻ? በሎ።
44023004	እቶም ኣብ ጥቓኡ ደው ኢሎም ዝነበሩ ኸዓ  ንምንታይ ንናይ እግዚኣብሔር ሊቀ ካህናት ትጻረፍ ኣለኻ? በልዎ።
44023005	ጳውሎስ ድማ  ኣኅዋተይ ሊቀ ካህናት ምዃኑ ኣይፈለጥኩን ንሹም ሕዝብኻ ኣይትጽረፍ› ዝብል ተጽሒፉ ኢዩ እሞ በሎም።
44023006	ጳውሎስ ከዓ ገሊኦም ሰዱቃውያን ገሊኦም ፈሪሳውያን ምዃኖም ምስ ፈለጠ ኣብቲ መጋባእያ ዓው ኢሉ  ኣቱም ኣኅዋተይ ኣነ ፈሪሳዊ ወዲ ፈሪሳዊ እየ፤ ምዉታን ከም ዝትሥኡ ተስፋ ስለ ዝገብር እዩ ዝፍረደኒ ዘሎ በሎም።
44023007	እዙይ ምስ ተዛረበ ኣብ መንጎ ፈሪሳውያንን ሰዱቃውያንን ባእሲ ኾነ እቲ ኣኼባውን ተፈላለየ።
44023008	ሰዱቃውያን ትንሣኤ ሙታን መልኣኽ ወይ መንፈስ የለን ዝብሉ እንትኾኑ ፈሪሳውያን ግና እዙይ ኲሉ ኸም ዘሎ የኣምኑ ነበሩሞ።
44023009	ብዙኅ ዋዕዋዕታ ድማ ኾነ ካብ ወገን ፈሪሳውያን ዝኾኑ ሓድሓደ መምህራን ሕጊ  ኣብዝ ሰብኣይ እዙይ ሓደኳ ኽፋእ ነገር ኣይረኸብናን፤ መንፈስ ወይ መልኣኽ ተናጊርዎ እንተ ኾነኸ እንታይ ንፈልጥ? እናበሉ ተሢኦም ተኸራኸሩ።
44023010	ብዙኅ ባእሲ ምስ ኮነ እቲ ሓለቓ ሽሕ እቶም ሕዝቢ ንጳውሎስ ከይምንዝዕዎ ፈሪኁ ነቶም ወታደራት  ወሪድኩም ካብ ማእኸሎም ኂዝኩም ናብ ሰፈር ወታደራት ኣብጽሕዎ ኢሉ ኣዘዞም።
44023011	በታ ኻልአይቲ ለይቲ ኸዓ ጐይታ ናብኡ ቐሪቡ  ጳውሎስ! ከምቲ ኣብ ኢየሩሳሌም ብዛዕባይ ዝመስከርካዮ ኸምኡውን ኣብ ሮም ክትምስክረለይ ኢኻ እሞ ኣይዞኻ በሎ።
44023012	ምድሪ ምስ ወግሐ ኸዓ ኣይሁድ  ንጳውሎስ ክሳዕ እንቐትሎ ኣይንብላዕ ኣይንስተ ኢሎም ተመሓሓሉ።
44023013	እቶም ከምዙይ ዝተማሓሓሉ ድማ ካብ ኣርብዓ ዝበዝኁ ነበሩ።
44023014	ንሳቶም ከዓ ናብ ሊቃነ ካህናትን ናብ ዓበይትን ከይዶም  ንሕና ንጳውሎስ እንተይቀተልና ዝኾነ ኸይንጥዕም ተመሓሒልና ኣለና›
44023015	ሕዚ ድማ ንስኻትኩም ምስቶም ኣብ መጋባእያ ዝተኣከቡ ኴንኩም ንጳውሎስ ናባኻትኩም ከውፅኦ እሞ ብዛዕባኡ ኣጸቢቕኩም ክትምርምሩ ከም ዝደለኹም ጌርኩም ነቲ ሓለቓ ሽሕ ንገርዎ፤ ንሕና ኸዓ ኣባኻትኩም እንተይበጽሐ ኽንቀትሎ ተዳሊና ኣለና በልዎም።
44023016	ወዲ ሓፍቱ ንጳውሎስ ከዓ ነዝ ምኽሮም ሰሚዑ ኸደ፤ ናብቲ ሰፈር ወታደር ኣትዩ ድማ ንጳውሎስ ነገሮ።
44023017	ጳውሎስ ድማ ካብቶም ኣሕሉቕ ሚእቲ ንሓደ ጸዊዑ   እዝ ወድዙይ ንሓለቓ ሽሕ ዝነግሮ ነገር ኣለዎ እሞ ናብኡ ውሰዶ በሎ።
44023018	እቲ ሓለቓ ሚእቲ ኸዓ ኂዙ ምስኡ ወሲዱ ናብቲ ሓለቓ ሽሕ ኣእተዎ እሞ  እቲ እሱር ጳውሎስ ናብኡ ጸዊዑ  እዝ ወድዙይ ዝነግረካ ዘረባ ስለ ዘለዎ ናባኻ ኸእትዎ ለሚኑኒ በሎ።
44023019	እቲ ሓለቓ ሽሕ ከዓ ነቲ ቖልዓ ብኢዱ ኂዙ ንበይኑ ኣግልስ ኣቢሉ  እቲ ኽትነግረኒ እትደልዮ እንታይ እዩ ኢሉ ጠየቖ።
44023020	ንሱ ኸዓ  ኣይሁድ ንጳውሎስ ብዛዕባኡ ኣጸቢቖም ክጥይቕዎ ከም ዝደለዩ ኣምሲሎም ጽባሕ ናብ መጋባእያ ኽተውርደሎም ክልምኑኻ ተማኺሮም ኣለዉ።
44023021	ካብኣቶም ካብ ኣርብዓ ሰባት ዝበዝኁ ይጸናተዉ ኣለዉ ንእኡ ኽሳዕ ዝቐትልዎ ድማ ከይበልዑ ን ከይሰትዩን ተመሓሒሎም ኣለዉ። ሕዚ ኽሳዕ እትልእኸሎም እዮም ዝጽበዩ ዘለዉ። ንስኻ ግና ሕራይ ኣይትበሎም በሎ።
44023022	ድኅሪዙይ እቲ ሓለቓ ሽሕ ነቲ ወዲ  ንኣይ ከም ዝነገርካኒ ንኻሊእ አይትንገር ኢሉ ኣጠንቂቑ ሰደዶ።
44023023	ብድኅሪኡ ንኽልተ ኣሕሉቕ ሚእቲ ጸዊዑ   ንቂሳርያ ዝኸዱ ኽልተ ሚእቲ ወታደራት ሰብዓ ፈረሰኛታት ክልተ ሚእቲ ሰብ ኲናት ለይቲ ብሣልሰይቲ ሰዓት ኣዳልዉ።
44023024	ንጳውሎስ ከዓ መፅዓኛ ቐርቡሉ ናብ ፊልክስ እቲ ገዛኢ ቂሳርያ ኣብጽሕዎ በሎም።
44023025	ከምዙይ ኢሉ ድማ መልእኽቲ ጸሓፈ፦
44023026	 ካብ ቀላውዴዎስ ሉስዮስ ናብ ልዑ ል ሹም ፊልክስ ሰላም ንኣኻ ይኹን።
44023027	ነዝ ሰብኣይ እዙይ ኣይሁድ ኂዞም ክቐትልዎ ደልዮም ነበሩ፤ ኣነ ግና ሮማዊ ዜጋ ምዃኑ ምስ ፈለጥኩ ምስ ወታደራት መጺአ ኣናገፍክዎ።
44023028	እቲ ዝኸሱሉ ምኽንያት ክፈልጥ ደልየ ኸዓ ናብ መጋባእያኦም ኣቕረብክዎ።
44023029	ሽዑ ብዛዕባ ኽርክር ሕጎም ከም ዝኸሰስዎ ደኣ እምበር ናብ ሞት ወይ ናብ ማእሰርቲ ዘብጽሕ ክሲ ኸቶ ኣይረኸብኩሉን።
44023030	ነዝ ሰብኣይ እዙይ ይጸናተውዎ ኸም ዘለዉ ምስ ሰማዕኹ ኸዓ ብቕልጡፍ ናባኻ ሰዲደዮ ኣለኹ ነቶም ከሰስቱውን ኣብ ቕድሜኻ ክኸስዎ ኣዚዘዮም ኣለኹ [ ደኃን ኩን] ።
44023031	እቶም ወታደራት ድማ ኸምቲ ዝተኣዘዝዎ ንጳውሎስ ወሲዶም ብለይቲ ናብ ኣንቲጳጥሪስ ኣብጽሕዎ።
44023032	ንጽባሒቱ ነቶም ፈረሰኛታት ምስኡ ክኸዱ ኃዲጎምዎም ናብ ሰፈሮም ተመልሱ።
44023033	እቶም ፈረሰኛታት ናብ ቂሳርያ ምስ ኣተዉ ድማ እታ መልእኽቲ ንፊልክስ ሃብዎ፤ ንጳውሎስውን ኣብ ቕድሚኡ ደው ኣበልዎ።
44023034	ነታ መልእኽቲ ምሰንበበ ኸዓ፤ ናይ መን ግዝኣት ተወላዳይ ምዃኑ ጠየቖ። በዓል ቂልቅያ ምዃኑ ምስ ፈለጠ
44023035	 እምበኣር ከሰስትኻ ምስ መጹ ሽዑ ኽሰምዐኩም እየ በሎ። ኣብ ናይ ሄሮድስ ቤተ መንግሥት ኣእትዮም ንኽሕልውዎ ኸዓ ኣዘዘ።
44024001	ድኅሪ ሓሙሽተ መዓልቲ ሓናንያ እቲ ሊቀ ካህናት ምስ ሽማግሌታትን ጠርጠሉስ ምስ ዝበሃል ሓደ ወዳእ ነገርን ወረደ፤ ንሳቶም ድማ ንጳውሎስ ኣብ ቅድሚ እቲ ሹም ከሰስዎ።
44024002	ጳውሎስ ምስ ተጸውዐ ድማ ጠርጠሉስ ከምዙይ እናበለ ክኸሶ ጀመረ፦  ኦ ኽቡር ፊልክስ! ብኣኻ ብዙኅ ሰላም ረኺብና ኣለና፤ ሳላ ብልሓትካ ድማ ነዝ ሕዝቢ እዙይ ብዙኅ ምምሕያሽ ኮይኑሉ ኣሎ።
44024003	ነዝ ነገር እዙይ ድማ ኲልሻዕ ኣብ ኲሉ ሃገር ብታሕጓስ እናተቐበልና ነመስግነካ ኣለና።
44024004	እንተኾነ ምእንቲ ኸየንውኀልካ ነዝ ብሓፂሩ ዝብለካ ተዓጊሥካ ብቅንዕና ኽትሰምዐኒ እልምነካ ኣለኹ።
44024005	እዝ ሰብኣይ እዙይ ናይቶም ናዝራውያን ተብሂሎም ዝጽውዑ ወገን መራሒ እዩ፤ በብዓዱ ንዘለዉ ዂሎም ኣይሁድ ድማ ዕግርግርን ህውከትን እናፈጠረ ሕማም ኮይኑ ረኺብናዮ ኣለና።
44024006	ቤተ መቕደስ ከርክስ ምስ ደለየ ኸዓ ኂዝና ከም ሕግና ኽንፈርዶ ደለና።
44024007	ግና ሉስዮስ እቲ ሓለቓ ሽሕ መጺኡ ብብዙኅ ኃይሊ ካብ ኢድና መንዚዑ ወሰዶ።
44024008	ነቶም ከሰስቱ ድማ ናባኻ ኽመጹ ኣዘዞም። ብዛዕባ እዝ ንሕና እንኸሶ ዘለና ዂሉ ኸዓ ባዕልኻ ንእኡ መርሚርካ ኽትፈልጦ ትኽእል ኢኻ።
44024009	ኣይሁድውን  እወ እዝ ነገር እዙይ ልክዕ እዩ በሉ።
44024010	እቲ ሹም ክዛረብ ምሰመልከቶ ኸዓ ጳውሎስ ከምዙይ እናበለ መለሰ፦  ካብ ብዙኅ ዓመት ጀሚርካ ነዝ ሕዝቢ እዙይ ፈራዲ ምዃንካ እፈልጥ እየሞ። ነገረይ ብታሕጓስ እነግረካ ኣለኹ።
44024011	ክሰግድ ኢለ ናብ ኢየሩሳሌም ካብ ዝድይብ ካብ ዓሠርተ ኽልተ መዓልቲ ዝበዝኅ ከም ዘይገበርኩ ኽትፈልጦ ትኽእል ኢኻ።
44024012	ኣብ ቤተ መቕደስ ምስ ሓደኳ ኽዛረብ ወይ ሕዝቢ ኣኪበ ክህውኽ ኣብ ኣብያተ ጸሎት ኮነ ኣብ ከተማ ኣይረኸቡንን።
44024013	ሕዝውን በዝ ዝኸሱኒ ዘለዉ ነገር ኣብ ቅድሜኻ ክረትዑሉ ኣይኽእሉን እዮም።
44024014	ኣነ ግና ነቲ ዂሉ ኣብ ሕጊ ሙሴ ዘሎን ነቲ ዂሉ ኣብ ነቢያት ተጽሒፉ ዘሎን ከም ዝኣምን በታ ንሳቶም  መናፍቕነት ብዝብልዋ መንገዲ ጐይታ ንኣምላኽ ኣቦታተይ ከም ዘምልኽ እእመነልካ ኣለኹ።
44024015	ከምቲ ንሳቶም ተስፋ ዝገብርዎ ኣነውን ጻድቃንን ኃጥኣንን ካብ ሞት ከም ዝትሥኡ ኣብ እግዚኣብሔር ተስፋ ኣለኒ።
44024016	ስለዙይ ከዓ እየ ኣብ ቅድሚ እግዚኣብሔርን ኣብ ቅድሚ ሰብን ብንጹህ ኅሊና ኽነብር ዝፅዕር ዘለኹ።
44024017	 ድኅሪ ብዙኅ ዓመታት ከዓ ናብ ሕዝበይ ምጽዋት ከብጽሕን መሥዋዕቲ ኸቕርብን ናብ ኢየሩሳሌም መጻእኹ።
44024018	እዞም ሰባት እዚኣቶም ከምቲ ሥርዓት ዝእዝዞ ኣብ ቤተ መቕደስ ርእሰይ ከንጽህ እንተለኹ ደኣ ረኸቡኒ እምበር ዝኣከብክዎ ወይ ንህውከት ዘለዓዓልክዎ ሕዝቢ ኣይነበረን
44024019	ገሊኦም ካብ እስያ ዝመጹ ኣይሁድ ግና ኣብኡ ነበሩ፤ ንሳቶም ኣባይ ነገር እንተ ድኣ ኣልይዎም ኣብ ቅድሜኻ መጺኦም ክኸሱኒ እዩ ዝግባእ።
44024020	ወይ ከዓ ኣብ ቅድሚ ዋዕላ ቖይመ እንተለኹ ዝኾነ በደል ረኺቦምለይ እንተ ኾይኖም እዚኣቶም ይንገሩ።
44024021	ብዘይ እታ ኣብ ማእኸሎም ቆይመ ዓው ኢለ ሎሚ ኣነ ብዛዕባ ትንሣኤ ምዉታን ኣብ ቅድሜኹም እፍረድ ኣለኹ› ዝበልክዋ እንተ ዘይኮይና ሓንቲ እኳ ኣይረኸቡለይን።
44024022	ፊልክስ እዙይ ምስ ሰምዐ ብዛዕባ መንገዲ ጐይታ ኣጸቢቑ ይፈልጥ ስለ ዝነበረ  እቲ ሓለቓ ሽሕ ሉስዮስ ምስ ወረደ ሽዑ ነገርኩም ኣጸቢቐ ኽምርምሮ እየ ኢሉ ኽጸንሕ ገበሮ።
44024023	ነቲ ሓለቓ ሚእቲ ንጳውሎስ ክሕልዎ ማእሰርቲ ኸቃልለሉ ካብቶም ከገልግልዎ ዝደልዩ ሰባትውን ንሓደኳ ኸይኽልክል ኣዘዞ።
44024024	ድኅሪ ቑሩብ መዓልቲ ኸዓ ፊልክስ ምስታ ድሩሲላ ዝተብሃለት ኣይሁዳዊት ሰበይቱ መጺኡ ንጳውሎስ ልኢኹ ጸውዖ እሞ ብዛዕባ ብኢየሱስ ክርስቶስ ምእማን ካብኡ ሰምዑ ።
44024025	ብዛዕባ ጽድቅን ርእስኻ ምግታእን ብዛዕባ ዝመጽእ ፍርድን ምስ ነገሮም ፊልክስ ፈሪኁ  ሕዚ ኺድ ብዝምችወኒ ጊዜ ኽትመጽእ ክልእኸልካ እየ በሎ።
44024026	ምስዙይ ድማ ካብ ጳውሎስ ገንዘብ ክረክብ ተስፋ ይገብር ስለ ዝነበረ ብዙኅ ጊዜ ለልኢኹ እናምጽአ ይዛረቦ ነበረ።
44024027	ክልተ ዓመት ምስ ኃለፈ ጶርቅዮስ ፊስጦስ ክንዲ ፊልክስ ተሸመ። ፊልክስ ከዓ ንኣይሁድ ከሕጕስ ደልዩ ንጳውሎስ ብእሱሩ ኃደጎ።
44025001	ፊስጦስ ናብታ ግዝኣቱ ቂሳርያ ምስ መጸ ድኅሪ ሠለስተ መዓልቲ ኻብ ቂሳርያ ናብ ኢየሩሳሌም ደየበ።
44025002	ሊቃነ ካህናትን መኳንንቲ ኣይሁድን ድማ ብዛዕባ ጳውሎስ ነገርዎ።
44025003	ኣብ መንገዲ ተጸናትዮም ክቐትልዎ መዲቦም ስለ ዝነበሩ ኸዓ  ንጳውሎስ ናብ ኢየሩሳሌም ስደደልና ኢሎም ለመንዎ።
44025004	ፊስጦስ ድማ ጳውሎስ ኣብ ቂሳርያ እዩ ዝሕሎ ዘሎ ኣነ ኸዓ ቐልጢፈ ናብኡ ኽምለስ እየ ኢሉ መለሰሎም።
44025005	 እምበኣር ካባኻትኩም ኃላፍነት ዘለዎም ወዳእቲ ነገር ምሳይ ይኺዱ እሞ እቲ ሰብኣይ እቱይ ዝኾነ በደል እንተልይዎ ኣብኡ ይኽሰስዎ በሎም።
44025006	ፊስጦስ ምስኣቶም ሾሞንተ ወይ ዓሠርተ መዓልቲ ምስ ቀነየ ናብ ቂሳርያ ወረደ፤ ንጽባሒቱ ድማ ኣብ መንበር ፍርዲ ተቐሚጡ ንጳውሎስ ከምጽእዎ ኣዘዘ።
44025007	ጳውሎስ ምስ መጸ ኸዓ እቶም ካብ ኢየሩሳሌም ዝወረዱ ኣይሁድ ከቢቦምዎ ደው በሉ። መርትዒ ኽረኽቡሉ ዘይኽእሉ ብዙኅን ከቢድን ክሲ ድማ ኸሰስዎ።
44025008	ጳውሎስ ድማ  ኣነ ኣብ ልዕሊ ሕጊ ኣይሁድ ኮነ ኣብ ልዕሊ ቤተ መቕደስ ወይ ኣብ ልዕሊ ቄሣር ኣይበደልኩን ኢሉ ናይ ምክልኻል መልሲ ሃበ።
44025009	ፊስጦስ ከዓ ንኣይሁድ ከሕጕስ ደልዩ ንጳውሎስ  ናብ ኢየሩሳሌም ክትድይብ እሞ በዝ ነገር እዙይ ኣብኡ ኣብ ቅድመይ ክትፍረድዶ ትደሊ ኢኻ? ኢሉ ጠየቖ።
44025010	ጳውሎስ ግና  ኣነ ኣብ ቕድሚ ናይ ቄሣር መንበር ፍርዲ ቖይመ ኣለኹ ፤ ክፍረድ ዝግብአኒ ድማ ኣብኡ እዩ፤ ኣብ ልዕሊ ኣይሁድ ዝበደልክዎ ኸምዘይብለይ ድማ ንስኻ ትፈልጥ ኢኻ።
44025011	ንሞት ዘብጽሕ ዓመፅን ክፍኣትን ገይረ እንተኾይነ ሞት ኣይፈረደኒ ኣይብልን። እዝ ዝኸሱኒ ዘለዉ ብሓሰት እንተ ኾይኑ ግና ናብኣቶም ኣኅሊፉ ኽህበኒ ዝኽእል የለን፤ ኣነ ናብ ቄሣር ይግባይ ኢለ ኣለኹ በለ።
44025012	ሽዑ ፊስጦስ ምስቶም ኣማኸርቱ ተነጋጊሩ  ናብ ንጉሥ ቄሣር ይግባይ ካብ በልካ ናብኡ ኽትከይድ ኢኻ በሎ።
44025013	ቁሩብ መዓልትታት ምስ ኃለፈ ድማ ንጉሥ ኣግሪጳን ብርኒቄን ንፊስጦስ ክራኽብዎ ናብ ቂሳርያ ወረዱ።
44025014	ኣብኡ ብዙኅ መዓልቲ ምስ ገበሩ ኸዓ ፊስጦስ ነቲ ንጉሥ ናይ ጳውሎስ ነገር ከምዝ ዝስዕብ ገለጸሉ፦  ፊልክስ ብእሱሩ ዝኃደጎ ሰብኣይ ኣብዙይ ኣሎ።
44025015	ናብ ኢየሩሳሌም ከይደ እንተለኹ ድማ ሊቃነ ካህናት ኣይሁድን ዓበይቶምን ናባይ መጺኦም ብዛዕብኡ ነገሩኒ ክፈርዶውን ለመኑኒ።
44025016	ንተኸሳሲ ምስ ከሰስቱ ገጽ ንገጽ ደው እንተየበልካ በቲ ዝኸሰስዎ ናይ ምክልኻል መልሲ ዕድል እንተይሃብካ ተቐዳዲምካ ንሓደ እኳ ኽቕጻዕ ኣኅሊፍካ ምሃብ ሥርዓት ሮማውያን ከም ዘይኮነ ነገርክዎም።
44025017	ድኅርዙይ ናብዙይ ተኣኪቦም ምስ መጹ እንተየደናጐኹ ንጽባሒቱ ኣብ መንበር ፍርዲ ተቐሚጠ ነቲ ሰብኣይ ከምጽእዎ ኣዘዝኩ።
44025018	እቶም ከሰስቱ ምስኡ ምሲምኩዎም ኣነ ኸም ዝተጸበኽዎ ዝገበሮ ወንጀል ኣየቕረቡሉን።
44025019	እንተኾነ ብዛዕባ ናይ ኣምልኾኦም ዝኾነ ነገርን ብዛዕባ ሓደ ዝሞተ ጳውሎስ ግና ሕያው እዩ› ዝብሎ ኢየሱስ ይካትዑ ነበሩ።
44025020	ኣነ ኸዓ ዝገብሮ ምስ ሰኣንኩ ብዛዕባ እዝ ነገር እዙይ ክትፋረድ ናብ ኢየሩሳሌም ክትድይብዶ ትደሊ?› በልክዎ።
44025021	ጳውሎስ ግና ፍርዲ ቄሣር ክሳዕ ዝወሃቦ ይግባይ ስለ ዝበለ ናብ ቄሣር ክሳዕ ዝሰዶ ክሕሎ ኣዘዝኩ።
44025022	ኣግሪጳ ኸዓ ንፊስጦስ  ነዝ ሰብኣይ እዙይ ኣነውን ባዕለይ ክሰምዖ እደሊ እየ በሎ። ፊስጦስ ድማ  እምበኣር ጽባሕ ክትሰምዖ ኢኻ በሎ።
44025023	ንጽባሒቱ ድማ ኣግሪጳን ብርኒቄን ልብሰ መንግሥት ለቢሶም ብዓብዪ ግርማ ፤ ምስቶም ሓለቓታት ሽሕን ናይታ ኸተማ ዓበይቲ ሰባትን ናብ ቤት ፍርዲ ኣተዉ። ፊስጦስ ከዓ ንጳውሎስ ከምጽእዎ ኣዘዘ።
44025024	ጳውሎስ ምስ መጸ ፊስጦስ  ኦ ንጉሥ ኣግሪጳ! ኣቱም ኣብዙይ ምሳና ዘለኹም ኲልኹም ስምዑ ፦ ኲላቶም ኣይሁድ ኣብ ኢየሩሳሌም ኮነ ኣብዙይ ብሕይወት ክነብር ኣይግብኦን እዩ› እናበሉ ዝጠርዑ ሉ እዝ እትርእይዎ ዘለኹም ሰብኣይ እዩ።
44025025	ኣነ ግና መርሚረ ናብ ሞት ዘብጽሕ በደል ከቶ ኣይረኸብኩሉን፤ ባዕሉ ናብ ቄሣር ይግባይ› ምስ በለ ኸዓ ንምስዳዱ ወሲነ ኣለኹ።
44025026	እንተኾነ ብዛዕባኡ ናብ ጐይታይ ዝጽሕፎ ፍሉጥ ነገር የብለይን፤ ስለዙይ ንሱ ምስ ተመርመረ ዝጽሕፎ ነገር ምእንቲ ኽረክብስ ናባኻትኩም ምናዳ ኸዓ ኦ ንጉሥ ኣግሪጳ! ናባኻ ኣምጺአዮ ኣለኹ።
44025027	ንሓደ እሱር መኽሰሲኡ እንተይነገርኩ ምስዳዱ ቕኑዕ ኾይኑ ኣይተርኣየንንሞ በለ።
44026001	ኣግሪጳ ንጳውሎስ  ብዛዕባ ርእስኻ ኽትዛረብ ተፈቒዱልካ ኣሎ በሎ። ሽዑ ጳውሎስ ኢዱ ዘርጊሑ ኸምዙይ እናበለ ኽዛረብ ጀመረ፦
44026002	 ኦ ንጉሥ ኣግሪጳ! ብዛዕባ እቲ ብኣይሁድ ዝኽሰሰሉ ዘለኹ ነገር ኣብ ቅድሜኻ ሎሚ መልሲ ኽምልስ ስለ ዝተፈቐደለይ የመና ሕጉስ እየ።
44026003	ኲሉ ሥርዓት ኣይሁድን ክርክሮምን ኣጸቢቕካ ትፈልጥ ኢኻ፤ ስለዙይ ድማ ብትዕግሥቲ ኽትሰምዐኒ እልምነካ ኣለኹ።
44026004	 እምበኣርከስ ካብ ንእስነተይ ጀሚረ ኣብ ማእኸል ሕዝበይ ኣብ ኢየሩሳሌም እየ ዝዓበኹ፤ ዘኅለፍክዎ ሕይወትውን ካብ ጥንቲ ጀሚሮም ኲላቶም ኣይሁድ ይፈልጥዎ እዮም።
44026005	ክምስክሩ እንተ ደኣ ደልዮምስ ኣነ ኻብቶም ብዛዕባ ሃይማኖትና ኣጸቢቖም ዝጥንቀቑ ወገን ፈሪሳውያን ከም ዝነበርኩ ንሳቶም ካብ ቀደም ጀሚሮም ይፈልጡኒ እዮም።
44026006	ሕዚ ድማ ነታ እግዚኣብሔር ነቦታትና ዝሃቦም ናይ ተስፋ ቓል ተስፋ ስለ ዝገብር ኣብ ትሕቲ ፍርዲ ደው ኢለ እኔኹ።
44026007	እቶም ዓሠርተ ኽልተ ነገድና ኸዓ ለይትን መዓልትን ተጊሆም ንእግዚኣብሔር እናምለኹ ፍጻሜ ናይዛ ቓል ተስፋ እዚኣ ይጽበዩ ነበሩ። ኣነውን ኦ ንጉሥ ኣግሪጳ! ስለ እዛ ተስፋ እዚኣ እየ ብኣይሁድ ዝኽሰስ ዘለኹ፤
44026008	እግዚኣብሔር ንምዉታን ከም ዘተሥኦም ደኣ ስለ ምንታይ ከም ሓደ ዘይእመን ነገር ገይርኩም ትርእይዎ ኣለኹም?
44026009	ኣነ ንባዕለይ ብዝከኣለኒ ዂሉ ኣብ ልዕሊ ስም ናይ ናዝሬት ኢየሱስ ዝፃረር ነገር ክገብር ግቡእ እዩ ኢለ ኣኣምን ነበርኩ።
44026010	ነዙይ ድማ ኣብ ኢየሩሳሌም ገይረዮ እየ፤ ካብ ሊቃነ ካህናት ሥልጣን ተቐቢለ ንብዙኃት ኣመንቲ ናብ ቤት ማእሰርቲ ኣእተኽዎም ክቐትልዎም እንተለዉውን ኃቢረ ተሰማማዕኹ።
44026011	ኣብ ኲሉ ኣብያተ ጸሎት ድማ ብዙኅ ጊዜ እናቐጻዕኹ እምነቶም ከም ዝኽሕዱ ገበርክዎም፤ የመና እናደድ ስለ ዝነበርኩ ኸዓ ክሳዕ እተን ኣብ ወፃኢ ዝነበራ ኸተማታት እናሰዓብኩ ኣሳጕጎም ነበርኩ።
44026012	በዝ ጉዳይ እዙይ ብትእዛዝ ሊቃነ ካህናትን ብፍቓዶምን ናብ ደማስቆ ክኸይድ እንተለኹ
44026013	ኦ ንጉሥ ኣግሪጳ! ቀትሪ ኣብ መንገዲ እንተለኹ ካብ ፀሓይ ዝደምቕ ብርሃን ካብ ሰማይ ኣብ ዙርያይን ኣብ ዙርያ እቶም ምሳይ ዝኸዱ ዝነበሩን ከንጸባርቕ እንተሎ ረአኹ።
44026014	ኲላትና ኣብ ምድሪ ምስ ወደቕና ኸዓ ብቛንቋ ዕብራይስጢ ሳውል! ሳውል! ስለምንታይ እተሳጕጐኒ በሊሕ ነገር እንተረገጽካ ንርእስኻ እዩ ዝገደካ ኢሉ ዝዛረበኒ ድምፂ ሰማዕኹ።
44026015	ኣነ ድማ መን ኢኻ ጐይታይ?› በልክዎ፤ ጐይታ ኸዓ ኣነ እቲ ንስኻ እተሳጕጎ ዘለኻ ኢየሱስ እየ።
44026016	ግና ተሥእ እሞ ብእግርኻ ደው በል፤ በቲ ዝረአኻንን ድኅሪ ሕዝውን ክትሪኦ ዘለኻን ኣገልጋልን ምስክርን ክትከውን ስለ ዝመረጽኩኻ እየ ዝተገለጽኩልካ።
44026017	ካብ ሕዝብኻን ካብቶም ናብኣቶም ዝልእኸካ ኣሕዛብን ከዓ ኸናግፈካ እየ።
44026018	ንኣይ ብምእማን ከዓ ኅድገት ኃጢኣት ክረኽቡ ምስቶም ብእምነት ዝተቐደሱ ድማ ርስቲ ኽቕበሉ ካብ ጸልማት ናብ ብርሃን ካብ ሥልጣን ሰይጣንውን ናብ ኣምላኽ ክምለሱ ኣዒንቶም ክትከፍተሎም እልእኸካ ኣለኹ› በለኒ።
44026019	 እምበኣር ኦ ንጉሥ ኣግሪጳ! ነቲ ሰማያዊ ራእይ ምእዛዝ ኣይኣበኹን።
44026020	እኳ ደኣ ኽንስሑን ናብ እግዚኣብሔር ክምለሱን ከም ዝተነስሑ ዘርኢ ግብሪ ኽገብሩን ቅድም ኣብ ደማስቆ ደኃር ኣብ ኢየሩሳሌምን ኣብ ኲላ ሃገር ይሁዳን ከምኡ ኸዓ ነሕዛብ ወንጌል ሰበኽኩ።
44026021	ብዛዕባ እዙይ ከዓ ኣይሁድ ኣብ ቤተ መቕደስ ኃዙኒ ኽቐትሉኒውን ደለዩ።
44026022	እንተኾነ ኽሳዕ እዛ መዓልቲ እዚኣ ረድኤት እግዚኣብሔር ኣይተፈለየንን፤ ስለዙይ ድማ ንንኡስን ንዓብይን እናመስከርኩ ደው ኢለ እኔኹ። ብዘይ እቲ ሙሴን ነቢያትን ክኸውን ከም ዘለዎ ዝተዛረብዎ ኻልእ ሓደኳ ኣይወሰኽኩን።
44026023	ንሳቶም ክርስቶስ መከራ ኸምዝቕበል መጀመርታ ካብ ሞት ብምትሥኡውን ንሕዝቢ እስራኤልን ነሕዛብን ብርሃን ከምዘብሥር ተዛሪቦም ነበሩ።
44026024	ከምዙይ ኢሉ ብዛዕባ ርእሱ ምስተዛረበ ድማ ፊስጦስ ዓው ኢሉ  ጳውሎስ ዓቢድካ ኢኻ! እዝ ብዙኅ ትምህርትኻ ናብ ዕብዳን ኣብጺሑካ ኣሎ በሎ።
44026025	ጳውሎስ ከዓ  ኦ ኽቡር ፊስጦስ! እታ ጽርይቲ ሓቂ እየ ዝዛረብ ዘለኹ እምበር ኣይዓበድኩን።
44026026	እዝ ኣነ ኣብ ቅድሚኡ ደፊረ ዝዛረቦ ዘለኹ ንጉሥ ኣግሪጳ ድማ ነዝ ነገር እዙይ ይፈልጦ እዩ፤ ብኅቡእ ስለ ዘይተገብረ እዝ ነገር እዙይ ከም ዘይስሕቶ እፈልጥ እየ።
44026027	ኦ ንጉሥ ኣግሪጳ! ንነቢያትዶ ተኣምኖም ኢኻ? ከም እትኣምኖም ድማ እፈልጥ እየ።
44026028	ኣግሪጳ ኸዓ ንጳውሎስ  ብሓፂር ጊዜዶ ክርስቲያን ክትገብረኒ ደሊኻ? በሎ።
44026029	ጳውሎስ ከዓ  እንተ ብሓፂሩ እንተ ብነዊኁ ንስኻ ጥራሕ ዘይኮንካስ ኲሎም እዞም ሎሚ ዝሰምዑ ኒ ዘለዉን ብዘይ እዝ መቝሐይ ከምዝ ኸማይ ክኾኑ ካብ እግዚኣብሔር ዝምነዮ ዘለኹ እዩ በለ።
44026030	ሽዑ እቲ ንጉሥን እቲ ሹም ብርኒቄን እቶም መቓምጦምን ተሥኡ።
44026031	ካብኡ ወፂኦም ምስ ከዱ ንስንሳቶም  እዝ ሰብኣይ እዙይ ናብ ሞት ወይ ናብ ማእሰርቲ ዘብጽሕ ሓንቲ ነገር እኳ ኣይገበረን ተበሃሃሉ።
44026032	ኣግሪጳ ኸዓ ንፊስጦስ  እዝ ሰብኣይ እዙይ ናብ ቄሣር ይግባይ ኢሉ እንተ ዘይኸውንስ ክፍታሕ ምተገብኦ ነይሩ በሎ።
44027001	ናብ ኢጣልያ ብመርከብ ክንከይድ ምስ ተወሰነ ንጳውሎስን ንኻልኦት እሱራትን ነቲ ኣብ ሠራዊት ቄሣር ሓለቓ ሚእቲ ዝኾነ ዩልዮስ ዝስሙ ኣመኃላለፍዎም።
44027002	ናብ ሃገር እስያ ዝነቐለት ካብ ኣድራሚጢስ ዝመጸት መርከብ ጌርና ጕዕዞና ጀመርና። ኣብ ተሰሎንቄ ዝነብር ኣርስጣርኮስ ዝተብሃለ መቄዶንያዊ ድማ ምሳና ኸደ።
44027003	ብጽባሒቱ ኣብ ሲዶና በጻሕና፤ ዩልዮስ ከዓ ንጳውሎስ ራህረሀሉ ናብ ፈተውቱ ኽበጽሕ እሞ ካብኣቶም ሓገዝ ክረክብውን ፈቐደሉ።
44027004	ካብኣ ተልዒልና ኸዓ ንፋስ ብቕድሜና ስለ ዝኾነ ንቆጵሮስ ከውሊ ጌርና ኃለፍና።
44027005	ኣብ ጥቓ ቂልቅያን ጵምፍልያን ዘሎ ባሕሪ ኃሊፍና ናብታ ኣብ ሃገር ሉቅያ እትርከብ ሙራ ናብ እትበሃል ወደብ ኣተና።
44027006	እቲ ሓለቓ ሚእቲ ኣብኣ ናብ ኢጣልያ እትኸይድ ናይ እስክንድርያ መርከብ ረኸበ እሞ ናብኣ ኣደየበና።
44027007	እታ መርከብ ብዙኅ መዓልቲ ሰለይ እናበለት ትጐዓዝ ነበረት፤ ብጭንቂ ድማ ኣብ ማዕዶ ቀኒዶስ በጻሕና፤ ናብኣ ኸይንቐርብ ንፋስ ምስ ከልከለና ኸዓ ንቀርጤስ ከውልና ጌርና ብማዕዶ ሰልሙና ኃለፍና።
44027008	ብብዙኅ ጭንቂ ጸግዒ ጸግዒ ምስ ኃለፍና ኣብ ጥቓ ኸተማ ላስያ እትርከብ  ጽብቕቲ ወደብ ናብ እትብሃል በጻሕና።
44027009	ከምዙይ ኢሉውን ብዙኅ ጊዜ ኃለፈ እቲ መዓልቲ ጾም ኣይሁድ ምስ ኃለፈ ብባሕሪ ምጕዓዝ ዘጸግመሉ ወርኃት ስለ ዝኾነ ጳውሎስ ከዓ፦
44027010	ኣቱም ሰባት ስምዑ ኒ ጕዕዞና ንመርከብን ፅዕነትን ጥራሕ ዘይኮነስ ንሕይወትና ብዙኅ ጥፍኣትን ጕድኣትን ከም ዘስዕብ ይረአየኒ ኣሎ ኢሉ መኸሮም።
44027011	እቲ ሓለቓ ሚእቲ ግና ካብቲ ጳውሎስ ዝተዛረቦ ዘረባ ነቲ መራሒ መርከብን ነቲ ዋናኡን ኣብሊጹ የኣምን ነበረ።
44027012	ኣብቲ ወደብ ክረምቲ ክኸርሙሉ ዘይምቾ ስለ ዝነበረ መብዛኅትኦም ካብኡ ኽወፁ እንተ ተኻኢልዎም ከዓ ኣብ ፊንቄ ክኸርሙ መኸሩ። ንሳ እታ ናብ ደቡባዊ ምዕራብን ሰሜናዊ ምዕራብን ኣቢላ እትርኢ ናይ ቀርጤስ ወደብ ነበረት።
44027013	ንፋስ ደቡብ ምስ ነፈሰ ኸዓ ከም ሓሳቦም ዝኾነሎም መሲልዎም መልህቅ ኣልዒሎም ብጸግዒ ቀርጤስ ኃለፉ።
44027014	ሽዑ ኸዓ ብዙኅ እንተይደንጐየ ሰሜናዊ ምብራቕ› ዝበሃል ህቦብላ ንፋስ ካብታ ደሴት ተልዓለ።
44027015	ነታ መርከብ ደፊኡ ምስ ወሰዳ ኸዓ ንሳ ነቲ ንፋስ ክትቃወሞ ስለ ዘይከኣለት ናብ ዝኸደት ትኪድ ኢልና ኃደግናያ።
44027016	ኣብ ከውሊ እታ ከላውዳ እትበሃል ደሴት ምስ በጻሕና ድማ ብብዙኅ ጭንቂ ንጃልባ እታ መርከብ ክነድኅና ኸኣልና።
44027017	ነታ ጃልባ ስሒቦም ምሰውጽእዋ ነታ መርከብ ብታሕቲ ብገመድ ኣሰርዋ። ኣብ ድበት ሑፃ ናብ ሱርቱስ ከይወድቁ ፈሪኆም ድማ ነቲ ጋንጽላ ጠቕሊሎም ብንፋስ ክትከይድ ኃደግዋ።
44027018	ንጽባሒቱ ማዕበል እናበርትዐና ምስ ከደ ድማ ካብቲ ፅዕነት ናብ ባሕሪ ኽድርብዩ ጀመሩ።
44027019	ብሣልሰይቲ መዓልቲ ድማ ነቲ መሣርሒ መርከብ በእዳዎም እናልዓሉ ደርበይዎ።
44027020	ብዙኅ መዓልቲ ፀሓይ ኮነ ከዋኽብቲ እንተይረአና ቐኒና እቲ ማዕበል እናበርትዐና ምስ ከደ ኸዓ ዂሉ ተስፋ ድኅነት ሕይወትና ፈጺምና ቐበጽናዮ።
44027021	እኽሊ እንተይጠዓሙ ብዙኅ መዓልቲ ምስ ገበሩ ጳውሎስ ኣብ ማእኸል ደው ኢሉ ኣቱም ኣኅዋተይ ምኽረይ ሰሚዕኹምኒ እንተ ትኾኑ ኔርኩም ካብ ቀርጤስውን እንተዘይትወፁ እዝ መከራን ጕድኣትን ኣይምረኸበኩምን ነይሩ።
44027022	ሕዚ ድማ ብዘይ እታ መርከብ ካባና ሓደኳ ኣይጕዳእን እሞ ኣይትፍርኁ እብለኩም ኣለኹ።
44027023	በዛ ለይቲ እዚኣ መልኣኽ ናይቲ ኣነ ናቱ ዝኾንኩን ዘገልግሎን እግዚኣብሔር ኣብ ቅድመይ ቆይሙ
44027024	ጳውሎስ ኣብ ቅድሚ ቄሣር ደው ክትብል ኢኻ፤ እንሆ ነቶም ምሳኻ ዝጐዓዙ ዂላቶምውን እግዚኣብሔር ሂቡካ ኣሎ እሞ ኣይትፍራኅ› በለኒ።
44027025	ሕዝውን ኣቱም ሰባት ኣይዞኹም ኣነ ኸዓ ኸምቲ ንሱ ዝነገረኒ ኸም ዝኸውን ንእግዚኣብሔር አኣምኖ እየሞ።
44027026	እንተኾነ ናብ ሓንቲ ደሴት ክንበጽሕ ኣለና በሎም።
44027027	ኣብ መበል ዓሠርተ ኣርባዕተ ለይቲ ኣብ ባሕሪ ኣድርያ ንፋስ እናኣጋፍዐና ኽንከይድ እንተለና እቶም መርከበኛታት ኣብ ፍርቂ ለይቲ ናብ ምድሪ ዝቐረቡ መሰሎም።
44027028	ሽዑ መለክዒ እንተውረዱ ኣርብዓ ሜትር ኮይኑ ረኸብዎ። ካብኡ ቑሩብ ኅልፍ ኢሎም ከዓ ኻልኣይ መለክዒ ኣውረዱ እሞ ሠላሳ ሜትር ኮይኑ ረኸብዎ።
44027029	ምስ ከውሒ ኸይላተሙ ፈሪኆም ከዓ ብወገን ድኅሪት እታ መርከብ ኣርባዕተ መልህቅ ኣውረዱ፤ ክወግሐሎም ድማ ጸለዩ።
44027030	እቶም መርከበኛታት ድማ ካብታ መርከብ ክሃድሙ ደልዮም ብወገን ቅድሚታ መልህቅ ከም ዘውርዱ መሲሎም ነታ ጃልባ ናብ ባሕሪ ኣውረድዋ።
44027031	ጳውሎስ ከዓ ነቲ ሓለቓ ሚእትን ነቶም ወታደራትን  እዚኣቶም ኣብ መርከብ እንተዘይጸኒሖም ንስኻትኩም ክትድኅኑ ኣይትኽእሉን ኢኹም በሎም።
44027032	ሽዑ እቶም ወታደራት መእሰር እታ ጃልባ በቲኾም ክትወድቕ ኃደግዋ።
44027033	ምስ ወግሐ ጳውሎስ  እናተጸበኹም እኽሊ ካብ ዘይትጥዕሙ ሎሚ ዓሠርተ ኣርባዕተ መዓልትኹም እዩ እሞ እንጀራ ብልዑ  ኢሉ ንዂሎም ለመኖም።
44027034	 እምበኣርከስ ካባኻትኩም ናይ ሓደ ፀጕሪ ርእሱ እኳ ኣይትጠፍእን እያ እሞ ብሕይወት ምእንቲ ኽትጸንሑ ክትበልዑ እልምነኩም ኣለኹ በሎም።
44027035	እዙይ ምስ በለ እንጀራ ኣልዒሉ ኣብ ቅድሚ ዂላቶም ንኣምላኽ ኣመስገነ ቈሪሱ ድማ ኽበልዕ ጀመረ።
44027036	ኲላቶም ከዓ ተጸናንዑ  እንጀራውን በልዑ ።
44027037	ኣብታ መርከብ ዝነበርና ዂላትና ኽልተ ሚእትን ሰብዓን ሽዱሽተን ሰባት ነበርና።
44027038	በሊዖም ምስ ጸገቡ ኸዓ ነቲ ሥርናይ ናብ ባሕሪ ደርብዮም ነታ መርከብ ኣቓለሉላ።
44027039	ምስ ወግሐ ነቲ ምድሪ ምልላዩ ሰኣኑ፤ ኣማዕድዮም ግና ገምገም ዘለዎ ልሳን ባሕሪ ረአዩ እሞ እንተተኽኢልዎምስ ነታ መርከብ ናብኡ ኸብጽሕዋ ደለዩ።
44027040	ነቲ መልህቅ ፈቲሖም ከዓ ናብ ባሕሪ ደርበይዎ፤ ሽዑ ነቲ መእሰር ስካን ፈትሕዎ፤ ነቲ ንእሽቶይ ጋንጽላ ንንፋስ ገቲሮምውን ናብቲ ገምገም ገጾም ከዱ።
44027041	ኣብ ሓደ ልሳን ምድሪ ምስ በጽሑ ኸዓ እታ መርከብ ብወገን ቅድሚታ ኣብ ምድሪ ተሸኽለት እሞ ዘይትንቕነቕ ኮነት፤ ብድኅሪኣ ኸዓ ማዕበል በርቲዑ ዋ ተሰብረት።
44027042	እቶም እሱራት ምእንቲ ሓሚሶም ከየምልጡ እቶም ወታደራት ነቶም እሱራት ክቐትልዎም ተማኸሩ።
44027043	እቲ ሓለቓ ሚእቲ ግና ንጳውሎስ ከድኅኖ ስለ ዝደለየ ነቲ ምኽሮም ኣይተቐበሎን እኳ ድኣ ነቶም ምሕማስ ዝኽእሉ ሓሚሶም ናብ ምድሪ ኽወፁ ኣዘዘ።
44027044	ነቶም ዝተረፉ ኸዓ ገሊኦም ብሉሕ ገሊኦምውን ብስባር እታ መርከብ ክወፁ ኣዘዘ። በዝ ኸምዙይ ኲላቶም ድኂኖም ናብ ምድሪ በጽሑ።
44028001	ብድኃን ናብ ምድሪ ምስ በጻሕና እታ ደሴት ማልታ ከም እትብሃል ፈለጥና።
44028002	እቶም ደቂ ዓዲ ድማ የመና ራህሩህልና፤ ጽቡቕ ድማ ገበሩልና፤ ሽዑ ዝናም ይዘንም ስለ ዝነበረ ቝሪውን ስለ ዝነበረ ሓዊ ኣንዲዶም ብጽቡቕ ተቐበሉና።
44028003	ጳውሎስ ከዓ ብዙኅ ጭራሮ ኣኪቡ ናብ ሓዊ ኸእቱ እንተሎ ካብ ሙቐት እቲ ዝነድድ ሓዊ ዝተልዓለ ኣፍዑ ት ወፂኡ ንኢዱ ነኺሱ ተንጠልጠለ።
44028004	እቶም ደቂ ዓዲ ኸዓ እቲ ኣፍዑ ት ኣብ ኢዱ ኣንጠልጢሉ ምስ ረአዩዎ ንስንሳቶም  እዝ ሰብኣይ እዙይ ብርግጽ ቀታል ነፍሲ እዩ፤ ካብ ባሕሪ እኳ እንተ ደኃነ ፍርዲ እግዚኣብሔር ብሕይወት ክነብር ኣይኃደጎን ተበሃሃሉ።
44028005	ጳውሎስ ግና ነቲ ኣፍዑ ት ናብቲ ሓዊ ነጸጎ ምንም ጕድኣት ድማ ኣይረኸቦን።
44028006	ንሳቶም ግና ዝሓብጥ እሞ ሽዑ ንሽዑ ዝመውት መሲልዎም ነበረ። እናረአዩዎ ድማ ንነዊኅ ጊዜ ጸንሑ ዝኾነ ጕድኣት ከምዘይበጽሖ ምስ ረአዩ ቃሎም ለዊጦም  እዙይስ ኣምላኽ እዩ በሉ።
44028007	ኣብታ ቦታ ፑብልዮስ ዝበሃል ገዛኢ እታ ደሴት ከዓ ኣብ ጥቓ እታ ሥፍራ እቲኣ መሬት ነበሮ። ንሱ ብጽቡቕ ተቐቢሉ ንሠለስተ መዓልቲ ኣብ ገዝኡ ኣአንገደና።
44028008	ኣቦ ፑብልዮስ ድማ ረስንን ውፅኣትን ሓሚሙ ነበረ፤ ጳውሎስ ከዓ ናብኡ ኣትዩ ጸለየሉ ኣእዳዉ ኣንቢሩውን ኣሕወዮ።
44028009	ከምኡውን ኣብታ ደሴት ዝነብሩ ሕሙማት ናብኡ እናመጹ ተፈወሱ።
44028010	ንሳቶም ከዓ ብዙኅ ኣኽበሩና ብመርከብ ክንልዓል እንተለናውን ንጕዕዞና ዘድልየና ዂሉ ሂቦም ኣፋነውና።
44028011	ድኅሪ ሠለስተ ወርኂ ኸዓ በታ ኣብታ ደሴት ከሪማ ዝነበረት ናይ ዲዮስቆሮስ ዝተብሃለት ናይ መንታ ኣማልኽቲ ምልክት ዝነበራ መርከብ እስክንድርያ ጌርና ተልዓልና።
44028012	ኣብ ስራኩስ ምስ በጻሕና ኸዓ ኣብኣ ሠለስተ መዓልቲ ጸናሕና።
44028013	ካብኣ ኃሊፍና ኸዓ ክናብ ሬግዩም ኣተና፤ ንጽባሒቱ ተልዒልና ድኅሪ ሓደ መዓልቲ ንፋስ ደቡብ ነፈሰ እሞ ብኻልአይቲ መዓልቲ ናብ ፑቲዮሉስ በጻሕና።
44028014	ኣብኣ ድማ ኣመንቲ ረኸብና እሞ ሸውዓተ መዓልቲ ምስኣቶም ክንቅኒ ለመኑና፤ ብድሕሪኡ ናብ ሮም ከድና።
44028015	እቶም ኣመንቲ ወረና ምስ ሰምዑ  ኽሳዕ እቲ ኣጵያስ ዝበሃል ዕዳጋን ክሳዕ  ሠለስተ መኃድር እትብሃል ቦታን መጺኦም ተቐበሉና፤ ጳውሎስ ከዓ ምስ ረአዮም ንእግዚኣብሔር ኣመስገነ የመናውን ተጸናንዐ።
44028016	ኣብ ሮም ምስ ኣተና ኸዓ እቲ ሓለቓ ሚእቲ ነቶም እሱራት ንሓለቓ ሠራዊት ኣኅሊፉ ሃቦም ንጳውሎስ ግና ምስ ሓደ ዝሕልዎ ወታሃደር ንበይኑ ኽቕመጥ ፈቐደሉ።
44028017	ድኅሪ ሠለስተ መዓልቲ ጳውሎስ ነቶም መራሕቲ ኣይሁድ ጸዊዑ ኣከቦም። ምስ ተኣከቡ ድማ  ኣቱም ኣኅዋተይ ኣነ ምስ ሕዝብና ኾነ ወይ ምስ ሥርዓት ኣቦታትና ዝጻረር ነገር እኳ ኣይገበርኩን፤ እንተኾነ ካብ ኢየሩሳሌም ብእሱረይ ናብ ኢድ ሮማውያን ኣኅለፉኒ።
44028018	ንሳቶም መርሚሮም ናብ ሞት ዘብጽሕ ምኽንያት ምስ ሰኣኑለይ ከዓ ኽፈትሑኒ ደለዩ።
44028019	ኣይሁድ ምስ ቲወሙኒ ግና ንሕዝበይ ዝኸሰሉ ነገር ዘይብለይ እንተለኹ ናብ ቄሣር ይግባይ ክብል ተገደድኩ።
44028020	እምበኣር ብዛዕባ እታ ተስፋ እስራኤል እየ በዝ መቝሕ እዙይ ተኣሲረ ዘለኹ። በዝ ምኽንያት እዙይ እየ ኸዓ ኽርእየኩምን ክዛረበኩምን ዝጸዋዕኩኹም በሎም።
44028021	ንሳቶም ከዓ  ንሕና ብዛዕባኻ ካብ ሃገር ይሁዳ መልእኽቲ ኣይተቐበልናን፤ ካብ ኣኅዋትውን መጺኡ ዝገለጸልና ወይ ብዛዕባኻ ኽፉእ ዝነገረና የለን።
44028022	ብዛዕባ እዛ እምነት እዚኣ ግና ኣብ ኲሉ ቦታ ኸም ዝቃወምዋ ንፈልጥ ኢና እሞ እቲ ንስኻ እትሓስቦ ካባኻ ኽንሰምዖ ንደሊ ኢና በልዎ።
44028023	መዓልቲ ምስተቛጸሩ ድማ ብዙኃት ኮይኖም ናብታ ሰፊርዋ ዝነበረ ገዛ መጹ። ካብ ንግሆ ጀሚሩ ኽሳዕ ምሸት ድማ ካብ ሕጊ ሙሴን መጻሕፍቲ ነቢያትን ብዛዕባ ኢየሱስ እናኣረድአ ብዛዕባ መንግሥቲ እግዚኣብሔር ከዓ እናመስከረ ገለጸሎም።
44028024	ገሊኦም ነቲ ዝተነግረ ኣመንዎ ገሊኦም ግና ኣበይዎ።
44028025	ጳውሎስ ነዝ ዝስዕብ ቃል ምስ ተዛረበ ንስንሳቶም ምስምማዕ ስኢኖም ተፈላለዩ፦  መንፈስ ቅዱስ ብነቢይ ኢሳይያስ ነቦታትኩም ከምዙይ እናበለ ዝተዛረቦም ጽቡቕ ገበረ፦
44028026	ናብዝ ሕዝቢ ኺድ እሞ ምስማዕ ኽትሰምዑ ኢኹም፤ ግና ኣይተስተውዕሉን። ምርኣይ ክትርእዩ ኢኹም፤ ግና ኣይትርድኡን› ኢልካ ንገሮም።
44028027	በእዛኖም ከይሰምዑ ኣእዛኖም ኣጽመሙ። በዒንቶም ከይርእዩ ኣዒንቶም ዓመቱ ብልቦም ከየስተውዕሉ ኸይምለሱ እሞ ኣነውን ከየሕውዮምስ ልቢ እዝ ሕዝቢ እዙይ ድንዙዝ እዩ።›
44028028	እምበኣርከስ እዝ ምድኃን እግዚኣብሔር ነሕዛብ ከም ዝኸውን ፍለጡ ንሳቶም ከዓ ኽቕበልዎ እዮም።
44028029	እዙይ ምስ ተዛረበ ኣይሁድ ንስንሳቶም ብዙኅ እናተኻትዑ ወፁ።
44028030	ጳውሎስ ከዓ ኣብታ ዝተኻረያ ገዛ ኽልተ ዓመት ምሉእ ተቐመጠ ነቶም ናብኡ ዝመጹ ዂሎምውን ይቕበሎም ነበረ።
44028031	እንተይተኸልከለ ኸዓ መንግሥቲ እግዚኣብሔር ብብዙኅ ትብዓት ይሰብኽ ብዛዕባ ጐይታና ኢየሱስ ክርስቶስውን ይምህር ነበረ።
45001001	ወንጌል እግዚኣብሔር ክምህር ካብ ዝተኃርየ ኣገልጋሊ ኢየሱስ ክርስቶስን ሓዋርያ ክኸውን ካብ ዝተጸውዐን ካብ ጳውሎስ ዝተልኣኸት መልእኽቲ።
45001002	እዝ ወንጌል እዙይ እግዚኣብሔር ኣቐዲሙ ብነቢያቱ ኣብ ቅዱሳት መጻሕፍቲ ዘተስፈዎ እዩ።
45001003	እዝ ወንጌል እዙይ ብዛዕባ እቲ ሰብ ኮይኑ ኻብ ዘርኢ ዳዊት ዝተወልደ ወዱ እዩ ዝዛረብ።
45001004	ካብ ምዉታን ብምትሥኡ ድማ ብመንፈስ ቅዱስ ወዲ እግዚኣብሔር ምዃኑ ብኃይሊ ዝተግሃደ ኢየሱስ ክርስቶስ ጐይታና እዩ።
45001005	ኲሎም ኣሕዛብ ከም ዝኣምኑን ከም ዝእዘዙን ክንገብር ብእኡን ምእንቲ ስሙን ጸጋን ሓዋርያነትን ተቐበልና።
45001006	ንስኻትኩምውን ከምኣቶም ናይ ኢየሱስ ክርስቶስ ክትኮኑ ተጸዊዕኹም ኢኹም።
45001007	ኣብ ሮም ዘለኹም ቅዱሳን ክትኮኑ ዝተጸዋዕኹም ፍቑራት እግዚኣብሔር ኲልኻትኩም ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ንኣኻትኩም ይኹን።
45001008	ብክርስቶስ ምእማንኩም ኣብ ኲላ ዓለም ስለ ዝተሰምዐት ቅድሚ ዂሉ ብዛዕባ ዂልኻትኩም ንእግዚኣብሔር ብኢየሱስ ክርስቶስ አመስግኖ ኣለኹ።
45001009	እንተየቋረጽኩ ዂልሻዕ ኣብ ጸሎተይ ከምዝዝክረኩም እቲ ወንጌል ወዱ እናሰበኽኩ ብምሉእ ልበይ ዘገልግሎ እግዚኣብሔር ምስክረይ እዩ።
45001010	ፍቓድ እግዚኣብሔር እንተድኣ ኾይኑ ናባኻትኩምውን ክመጽእ መንገደይ ከቕንዐለይ እጽሊ ኣለኹ።
45001011	ብእምነት ምእንቲ ኽትጸንዑ መንፈሳዊ ውህብቶ ኸካፍለኩም ስለ ዝደሊ ኽርእየኩም እናፍቕ ኣለኹ።
45001012	እዙይ ከዓ ኣነን ንስኻትኩምን በታ ዘላትና እምነት ንስንሳትና ምእንቲ ኽንጸናናዕ ኢለ እየ።
45001013	ኣቱም ኣኅዋተይ! ከምቲ ኣብቶም ካልኦት ኣሕዛብ ዝረኸብክዎ ፍረ ኣባኻትኩምውን ምእንቲ ኽረክብ ናባኻትኩም ንምምጻእ ብዙኅ ጊዜ ከም ዝመደብኩ እንተኾነ ክሳዕ ሕዚ ኸም ዘይተኽኣለኒ ኽትፈልጡለይ እደሊ።
45001014	ንግሪኻውያንን ንኻልኦት ኣሕዛብን ንዝተምሃሩን ንዘይተምሃሩን ክሰብኽ ግቡአይ እዩ።
45001015	ስለዙይ ከም ሓሳበይ እንተዝኸውንስ ኣብ ሮም ንዘለኹምውን ወንጌል ክሰብከልኩም ብርቱዕ ድልየት ኣለኒ።
45001016	ብወንጌል ኣይኃፍርን እየ፤ ወንጌል ንዝኣምን ኲሉ ቅድም ንኣይሁድ ደኃር ንኣሕዛብ ዘድኅን ኃይሊ እግዚኣብሔር እዩ እሞ።
45001017	ከምቲ ጽሑፍ  ጻድቕ ብእምነት እዩ ዝነብር ዝብሎ ኣብ ወንጌል እቲ ኻብ እግዚኣብሔር ዝርከብ ጽድቂ ማለት እቲ ኻብ መጀመርታ ኽሳዕ መወዳእታ ብእምነት ዝርከብ ጽድቂ ተገሊጹ ኣሎ።
45001018	ቊጥዓ እግዚኣብሔር ኣብ ልዕሊ ኽፍኣትን ኃጢኣትን ናይቶም ብኽፍኣቶም ንሓቂ ዝኽውልዋ ሰባት ካብ ሰማይ ክግለጽ እዩ።
45001019	እግዚኣብሔር ስለ ዝገለጸሎም እቲ ብዛዕባ እግዚኣብሔር ክፈልጥዎ ዝግባእ ኣብኣቶም ግሉጽ እዩ።
45001020	ዘመኻንይዎ ምእንቲ ኽስእኑስ እቲ ዓለም ካብ ዝፍጠር ጀሚሩ ተርእዩ ዘይፈልጥ ባህርይ እግዚኣብሔር ማለት ዘለዓለማዊ ኃይሉን መለኮቱን በቲ ዝፈጠሮ ፍጥረት ኣጸቢቑ ተግሃደ።
45001021	ንእግዚኣብሔር እናፈለጥዎስ ከም ኣምላኽነቱ ኣየኽበርዎን፤ ከምኡውን ኣየመስገንዎን፤ እኳ ደኣ ብሓሳቦም ከንቱ ኾኑ፤ እቲ ዘየስተውዕል ልቦምውን ጸልመተ።
45001022	ለባማት ኢና እኳ እንተበሉ ዓሻታት ኮኑ።
45001023	ንኽብሪ እቲ ዘይመውት ኣምላኽ ናብ ምስሊ መዋቲ ሰብን ኣዕዋፍን ኣርባዕተ መኃውር ዘለዎም እንስሳን ናብ ለመም ዝብሉን ለወጥዎ።
45001024	ስለዙይ እግዚኣብሔር ከዓ ንስንሳቶም ሰብነቶም ከኅስሩ ብትምኒት ልቦም ንርኽሰት ኣኅሊፉ ሃቦም።
45001025	እዙይ ከዓ ነቲ መለኮታዊ ሓቂ ናብ ሓሰት ስለ ዝለወጥዎ ኽንዲ ፈጣሪውን ንፍጡር ስለ ዘምለኹን ዘገልገሉን እዩ፤ ንሱ ግና ንዘለዓለም ቡሩኽ እዩ፤ ኣሜን።
45001026	በዝ ምኽንያት እዙይ ከዓ እግዚኣብሔር ንዘነውር ፍትወት ኣኅሊፉ ሃቦም። ደቂ ኣንስትዮኦም እንተይተረፋ ነቲ ጾታዊ ባህርየን ኃዲገን ንጾታዊ ባህርየን ዘይግባእ ፈጸማ።
45001027	ሰብኡትውን ከምኡ ነቲ ምስ ጓል ኣንስተይቲ ዝፍጸም ባህርዮም ኃዲጎም ንስንሳቶም ብፍትወቶም ነደዱ፤ ሰብኡት ኣብ ሰብኡት ነውሪ ገበሩ፤ ናይቲ ዝገበርዎ ስሕተትውን ግቡእ መቕፃዕቲ ኣብ ርእሶም ኣውረዱ።
45001028	ከምቲ ንሳቶም ንእግዚኣብሔር ክፈልጥዎ ዘይደለዩ እግዚኣብሔር ከዓ ነውሪ ኽፍጽሙ ንዘየስተውዕል ኣእምሮ ኣኅሊፉ ሃቦም።
45001029	ስለዙይ ብዓመፅ ብኽፍኣት ብስስዐ ብቕንኣት ብቕትለት ብባእሲ ብምጥፍፋእ ብእከይ ምሉኣት ኮኑ። ከምኡውን ስም ሰብ ዘጸልሙ
45001030	ሓመይቲ ንእግዚኣብሔር ዝጸልኡ ዕቡያት ተጀሃርቲ ኽፍኣት ዝኣልሙ ንወለዶም ዘይእዘዙ
45001031	ዘየስተውዕሉ ጠላማት ፍቕሪ ዘይብሎም ጨካናት እዮም።
45001032	እዚኣቶም  እቶም ከምኡ ዝገብሩ ሞት ይግብኦም እዩ ዝብል ቅኑዕ ፍርዲ እግዚኣብሔር እናፈለጡ ነዝ ዂሉ ይፍጽሙ ኣለዉ፤ እዙይ ከይኣኽሎም ከዓ ነቶም ከምኡ ዝገብሩውን የተባብዑ ኣለዉ።
45002001	ስለዙይ ኣታ ንኻልእ እትፈርድ ሰብ እተመኽንዮ የብልካን፤ በቲ ንኻልእ እትፈርደሉ ነገር ኲሉ ንርእስኻ ትዂንን ኣለኻ፤ ነቲ ፈራዲ ዝኾንካሉ ንስኻውን ንእኡ ትገብሮ ኣለኻሞ።
45002002	ንሕና ግና ኣብ ልዕሊ እቶም ከምዙይ ዝገብሩ ግቡእ ፍርዲ እግዚኣብሔር ከም ዝወርድ ንፈልጥ ኢና።
45002003	ኣታ ኣብ ልዕሊ እቶም ከምዙይ ዝገብሩ እትፈርድ ባዕልኻውን ከምቲ ግብሮም እትገብር ሰብ ካብ ፍርዲ እግዚኣብሔር እተምልጥዶ ይመስለካ?
45002004	ወይ ከዓ ብዝኂ ሕያዋይነቱን ትዕግሥቱን ዓቕሉንዶ ትንዕቕ ኣለኻ? ሕያዋይነት እግዚኣብሔር ናብ ንስሓ ኽመርሐካ ኸም ዝኽእል ኣይትፈልጥን ዲኻ?
45002005	ግና ብትረት ልብኻን ብዘይምንሳሕኻን በታ ቕኑዕ ፍርዲ እግዚኣብሔር ዝወርደላ መዓልቲ ቝጥዓ ንርእስኻ መቕሠፍቲ ትእክብ ኣለኻ።
45002006	እግዚኣብሔር ንነፍስ ወከፍ ከከም ግብሩ ኽፈድዮ እዩ እሞ።
45002007	ነቶም ሠናይ እናገበሩ ምስጋናን ክብርን ዘለዓለማዊ ሕይወትን ብትዕግሥቲ ዝጽበዩ ናይ ዘለዓለም ሕይወት ክህቦም እዩ።
45002008	ነቶም ንዓመፃ እምበር ንሓቂ ዘይእዘዙ ፈተውቲ ርእሶም ግና ቝጥዓን መዓትን ክወርዶም እዩ።
45002009	ክፉእ ንዝገብር ኲሉ ሰብ ስቓይን መከራን ክወርዶ እዩ፤ ቅድም ንኣይሁድ ከምኡ ኸዓ ንኣሕዛብ።
45002010	ሠናይ ንዝገብር ኲሉ ግና ምስጋናን ክብርን ሰላምን ክወሃቦ እዩ፤ ቅድም ንኣይሁዳዊ ከምኡ ኸዓ ንኣሕዛብ።
45002011	እግዚኣብሔር ገጽ ሰብ ርእዩ ኣየዳሉን እዩ እሞ።
45002012	እቶም ብዘይ ሕጊ ኃጢኣት ዝገበሩ ዂሎም ብዘይ ሕጊ ኽጠፍኡ እዮም፤ እቶም ሕጊ እንተለዎም ኃጢኣት ዝገበሩ ዂሎም ከዓ በቲ ሕጊ ኽፍረዱ እዮም።
45002013	ኣብ ቅድሚ እግዚኣብሔር ገበርቲ ሕጊ ጥራሕ ደኣ እዮም ዝጸድቁ እምበር ሰማዕቲ ሕጊ ኣይኮኑን ዝጸድቁ።
45002014	እቶም ሕጊ ዘይብሎም ኣሕዛብ ነቲ ኣብ ሕጊ ዘሎ ብባህርዮም ተመሪሖም ዝፍጽምዎ ንሳቶም ሕጊ እንተ ዘይብሎም እኳ ንባዕላቶም ሕጊ እዮም።
45002015	በዙይ ከዓ ንሳቶም ሕሊናኦም እናመስከረሎም ሓሳቦምውን ሓንሳእ እንትወቕሶም ሓንሳዕውን እንትድግፎም ብምርካቡ እቲ ግብሪ ሕጊ ኣብ ልቦም ዝተጽሓፈ ምዃኑ የርእዩ ኣለዉ።
45002016	ስለዙይ እቲ ኣነ ዝሰብኮ ወንጌል ከም ዝብሎ በታ እግዚኣብሔር ብኢየሱስ ክርስቶስ ገይሩ ንኅቡእ ሓሳባት ልቢ ሰብ ዝፈርደላ መዓልቲ ከምኡ ክኸውን እዩ።
45002017	ንስኻ ግና  ብሕጊ ዝነብር ብእግዚኣብሔርውን ዝምካሕ ኣይሁዳዊ እየ ኢኻ እትብል።
45002018	ፍቓድ እግዚኣብሔር እንታይ ከም ዝኾነ እትፈልጥ ሕጊ ስለ ዝተምሃርካ ዝሐሸ ነገር ፈሊኻ እትፈልጥ
45002019	 መራሕ ዕውራት ኣብ ጸልማት ንዘለዉ ኸዓ ብርሃን እየ ኢልካውን እትምካሕ
45002020	እቲ ብሕጊ ዝርከብ ፍልጠትን ሓቅን ስለ ዘለካ ኸዓ ንዓያሹ መለበሚ ናይ ሕፃናት ከዓ መምህር እየ እትብል ኢኻ።
45002021	እምበኣር ኣታ ንኻልእ እትምህር ንባዕልኻ ደኣ ዘይትምህር? ኣይትስረቑ ኢልካ ትምህር ንባዕልኻ ግና ትሰርቕ።
45002022	ኣይትዘምዉ ትብል ንስኻ ግና ትዝሙ። ጣዖት ትጽየፍ ባዕልኻ ኸዓ ቤተ መቕደሳቶም ትሰርቕ።
45002023	-
45002024	ከምቲ  ብሰንክኹም ስም እግዚኣብሔር ኣብ ማእኸል ኣሕዛብ ይጽረፍ ኣሎ ተብሂሉ ዝተጽሓፈ ኣታ ብሕጊ እትምካሕ ሕጊ ብምፍራስካ ንእግዚኣብሔር ተቃልሎ ኣለኻ።
45002025	ግርዘት እትጠቅም ሕጊ እንተ ሓሊኻ እያ፤ ሕጊ እንተ ጥሒስካ ግና እታ ግርዘት ዘይምግራዝ ክትኮነካ እያ።
45002026	እምበኣር እቲ ዘይግሩዝ ነቲ ትእዛዝ ሕጊ እንተ ኃልይዎ እቲ ዘይምግራዙ ኸም ግርዘት ኮይኑዶ ኣይቝጸረሉን እዩ?
45002027	እቲ ብሥጋ ዘይተገርዘ ኾይኑ ሕጊ ዝሕሉ ጽሑፍ ሕግን ግርዘትን እንተለካ ሕጊ ንእተፍርስ ንኣኻ ክዂንነካ እዩ።
45002028	ብዝረአ ኣይሁዳዊ ምዃን ኣይሁዳዊ ኣይትገብርን እያ፤ እታ ብዝረአ ኣብ ሥጋ እትግበር ግርዘትውን ግርዘት ኣይኮነትን።
45002029	ኣይሁዳዊ ማለት እቲ ብውሽጡ ኣይሁዳዊ ዝኾነ እዩ እሞ። ግርዘት ከዓ ብሕጊ ዘይኮነስ እታ ብመንፈስ እግዚኣብሔር ኣብ ልቢ እትግበር ግርዘት እያ። ከምዙይ ዝመሰለ ሰብ ናእዳኡ ካብ እግዚኣብሔር እዩ እምበር ካብ ሰብ ኣይኮነን።
45003001	ኣይሁዳዊ ምዃን ደኣ ረብኅኡ እንታይ እዩ? ግርዘትከ እንታይ እዩ ጥቕሙ?
45003002	ብዂሉ ወገን ብዙኅ እዩ። ቅድሚ ዂሉ ቃል እግዚኣብሔር ንኣኣቶም እዩ ብኅድሪ ዝተውሃቦም።
45003003	ካብኣቶም ዘየኣምኑ እንተሃልዮምከ? እቲ ናታቶም ዘይምእማን ነቲ ናይ እግዚኣብሔር ተኣማንነትዶ ኸንቱ ይገብሮ እዩ?
45003004	ኣይገብሮን፤ ከምቲ  ብቓልካ ኽትጸድቅ ኣብ ፍርዲውን ክትረትዕ ኢኻ ዝብል ጽሑፍ ዘሎ ዂሉ ሰብ ሓሳዊ እኳ እንተ ኾነ እግዚኣብሔር ግና ሓቀኛ እዩ።
45003005	እቲ ኽፍኣትና ጽድቂ እግዚኣብሔር ዝገልጽ ካብ ኮነ እንታይ ንበል? እግዚኣብሔር ብቝጥዓኡ ኽቐጽዕ እንተሎኸ ዓማፂ ማለት ድዩ? [ ከም ኣዘራርባ ሰብ እዛረብ ኣለኹ።]
45003006	ኣይፋሉን! ከመይ ኢሉ ድኣ እግዚኣብሔር ንዓለም ምፈረዳ?
45003007	ሓሰተይ ንሓቂ እግዚኣብሔር ዝገልጽን ንኽብሩውን ዝውስኽን ካብ ኮነ ድኣ ስለምንታይ ከም ኃጥእ ኮይነ ዝፍረድ?
45003008	ከምቲ ገሊኦም  ጽቡቕ ምእንቲ ኽንረክብስ ክፉእ ንግበር ከም ዝበልና ገይሮም ከካፍኡና ዝጸርፉና ስለምንታይ ድኣ ኸምኡ ዘይንብል? ነዚኣቶም ዝፍረዶም ፍርዲ ቕኑዕ እዩ።
45003009	እንታይ ድኣ ይኹን? ካብኣቶም እንሕሸሉዶ ኣለና? የብልናን! ኣይሁድ ኮኑ ኣሕዛብ ኲላቶም ኣብ ትሕቲ ኃጢኣት እዮም ኢልና ኣቐዲምና ኸሲስናዮም ኢናሞ።
45003010	መጽሓፍ ከምዙይ ከም ዝብል፦  ሓደኳ ጻድቕ የለን፤ ሓደኳ የለን፤
45003011	ዘስተውዕልውን ሓደኳ የለን፤ ንእግዚኣብሔር ዝደልዮ የለን፤
45003012	ኲላቶም ዓመፁ፤ ኲላቶምውን ኃቢሮም ሰሓቱ፤ ጽቡቕ ዝገብርውን የለን፤ ሓደኳ የለን፤
45003013	ጐረሮኦም ክፉት መቓብር እዩ፤ ብልሳኖም ይሽፍጡ፤ ኣብ ትሕቲ ኸናፍሮም ሕንዚ መንደላይ ተመን ኣሎ፤
45003014	ኣፎም መርገምን ምረትን ዝመልአ እዩ።
45003015	ኣእጋሮም ደም ንምፍሳስ ቅልጡፋት እየን፤
45003016	ኣብ መንገዶም ዕንወትን መከራን ኣሎ።
45003017	ንመንገዲ ሰላምውን ኣይፈልጥዋን እዮም፤
45003018	ኣብ ቅድሚ ኣዒንቶም ፍርሃት እግዚኣብሔር የለን።
45003019	እንሆ እምበኣር ኲሉ ሰብ ዘመኻንዮ ምእንቲ ኽስእን ኲሉ ዓለምውን ኣብ ትሕቲ ፍርዲ እግዚኣብሔር ከም ዝኾነ ምእንቲ ኽፈልጥ እቲ ሕጊ ዝእዝዞ ነቶም ኣብ ትሕቲ ሕጊ ዘለዉ ኸም ዝኾነ ንፈልጥ ኢና።
45003020	ስለዙይ ሥጋ ዝለበሰ ዂሉ ኣብ ቅድሚ እግዚኣብሔር ሕጊ ብምፍጻም ዝጸድቕ የለን። ሕጊ ኃጢኣት ከም ዘሎ የፍልጥ እዩሞ።
45003021	ሕዚ ግና ከምቲ ሕግን ነቢያትን ዝመስከርዎ ብዘይ ሕጊ ሙሴ ዝኾነ ጽድቂ እግዚኣብሔር ተገሊጹ ኣሎ።
45003022	ኲሎም እቶም ዝኣምኑ ኣብ ቅድሚ እግዚኣብሔር ዝጸድቁ ብኢየሱስ ክርስቶስ ብምእማን እዩ። ኣብዙይ ኣፈላላይ የለን።
45003023	ኲሎም በዲሎም እዮም፤ ክብሪ እግዚኣብሔር ከዓ ጐዲልዎም እዩ።
45003024	በቲ ብኢየሱስ ክርስቶስ ዝርከብ ድኅነት ብኸምኡ ብጸጋኡ ይጸድቁ እዮምሞ።
45003025	እግዚኣብሔር ከዓ ጽድቁ ምእንቲ ኸርኢ ነቲ ቕድም ዝተገብረ ኃጢኣት ብመለኮታዊ ትዕግሥቱ ይቕረ ኢሉ ብደሙ ንዝኣምን ኲሉ ንክርስቶስ መተዓረቒ ገይሩዎ እዩ እሞ።
45003026	ኣብዝ ዘመን እዙይ ዝገልጾ ዘሎ ኸዓ ንሱ ጻድቕ ከም ዝኾነ ነቲ ብኢየሱስ ዝኣምን ኲሉውን ከም ዝጸድቕ ምእንቲ ኸርኢ እዩ።
45003027	ትምክሕትና ደኣ ኣበይ ኣሎ? ንሱ ተሪፉ እዩ፤ ሕጊ ብምፍጻም ድዩ? ኣይኮነን! ብእምነት እዩ።
45003028	ሰብ ሕጊ ብምፍጻም ዘይኮነስ ብእምነት ከም ዝጸድቕ ንፈልጥ ኢናሞ።
45003029	እግዚኣብሔር ናይ ኣይሁድ ኣምላኽ ጥራሕ ድዩ? ናይ ኣሕዛብውን ኣምላኽዶ ኣይኮነን? ናይ ኣሕዛብውን እባ።
45003030	እቲ ንግሩዝ ብእምነት ንዘይግሩዝውን ብእምነት ዘጽድቕ እግዚኣብሔር ሓደ እዩ።
45003031	እምበኣር ንሕጊ ብእምነት ነፍርስ ዲና ዘለና? ኣይፋልናን! ሕጊ ድኣ ነጽንዕ እምበር።
45004001	እምበኣር እቲ ብሥጋ ኣቦና ዝኾነ ኣብርሃም እንታይ ረኺቡ ኽንብል ኢና?
45004002	ኣብርሃም ብሥርሑ ጸዲቑ እንተ ዝኸውን ዝምክሐሉ ነገር ምሃለዎ ነይሩ፤ ኣብ ቅድሚ እግዚኣብሔር ግና ሓንቲ እኳ የብሉን።
45004003	መጽሓፍከ እንታይ ይብል?  ኣብርሃም ብእግዚኣብሔር ኣመነ፤ ጽድቂ ኾይኑ ድማ ተቖጸረሉ ይብል።
45004004	ነቲ ዝሠርሕ ሰብ ደመወዙ ኸም ግቡእ ኾይኑ ይቝጸረሉ እምበር ከም ውህብቶ ኣይኮነን።
45004005	ሰብ ሠናይ ተግባር እንተ ዘይብሉ እኳ በቲ ንኃጢኣተኛታት ዘጽድቕ እግዚኣብሔር እንተ ኣሚኑ እቲ እምነቱ ጽድቂ ኾይኑ ይቝጸረሉ እዩ።
45004006	ዳዊት ብዛዕባ እቲ ብግብሪ ዘይኮነስ ብዛዕባ እቲ ብኸምኡ እግዚኣብሔር ዘጽድቖ ሰብ ብፁዕ ኸም ዝኾነ ኽዛረብ እንተሎ ኸምዙይ ይብል፦
45004007	 እቶም ኣበሳኦም ይቕረ ዝተብሃለሎም ኃጢኣቶምውን ዝተኃደገሎም፤ ብፁዓን እዮም።
45004008	እግዚኣብሔር ኃጢኣቱ ዘይቖጽረሉ ሰብ ብፁዕ እዩ።
45004009	እዛ ብፅዕና እዚኣ ንግሩዛት ጥራሕ ድያ ወይ ንዘይተገርዙውን? ንኣብርሃም እታ እምነቱ ጽድቂ ኾይና ተቖጸረትሉ ኢልና ኣለና።
45004010	ከመይ ኢላ እያኸ ዝተቖጸረትሉ? ምስ ተገርዘ ድያ? ወይ እንተይተገርዘ? እንተይተገርዘ እያ እምበር ምስተገርዘ ኣይኮነትን።
45004011	ነታ ገና ኸይተገርዘ እንተሎ ብእምነት ዝረኸባ ጽድቂ ምልክትን ማኅተምን ክትከውን ግርዘት ተቐበለ። ስለዙይ ነቶም እንተይተገርዙ ዝኣምኑ እሞ እምነቶም ጽድቂ ዝቖጸረሎም ኲሎም ድማ ኣቦ ኾኖም።
45004012	ኣቦ ግሩዛትውን እዩ፤ እዙይ ከዓ ስለ ዝተገረዙ ጥራሕ ዘይኮነስ ነታ ኣብርሃም ከይተገረዘ እንተሎ ዝረኸባ እምነት ስለ ዝሰዓቡ እዩ።
45004013	እታ ንኣብርሃም ምስ ዘርኡ ንዓለም ከም ዝወርሳ ዝተውሃበቶ ተስፋ በቲ ብእምነት ዝርከብ ጽድቂ እያ እምበር ሕጊ ብምፍጻም ኣይኮነትን።
45004014	እቶም ፈጸምቲ ሕጊ ዝወርሱ እንተ ዝኾኑ ግና እምነት ከንቱ ምኾነት፤ ተስፋ ኸዓ ዋጋ ኣይምነበራን።
45004015	ሕግስ ቊጥዓ እዩ ዘምጽእ፤ ኣብቲ ሕጊ ዘይብሉ ግና ኣብኡ ምፍራስ ሕጊ የለንሞ።
45004016	እታ ተስፋ ኻብ እምነት እያ፤ ስለዙይ ዘርኢ ኣብርሃም ኲሎም ነዛ ተስፋ እዚኣ ብጸጋ ኽወርሱዋ እዮም። እዙይ ከዓ ፈጸምቲ ሕጊ ጥራሕ ዘይኮኑስ እቶም ከም ኣብርሃም ብእምነት ዝጸድቁውን እዮም። ኣብርሃም ብእምነት ኣቦ ዂልና እዩሞ።
45004017	እዙይ ድማ  ኣቦ ብዙኃት ኣሕዛብ ገይረካ እየ ዝብል ተጽሒፉ ስለ ዘሎ እዩ። ተስፋ ንኣብርሃም ዝተውሃቦ ንሱ ንዝሞቱ ሕይወት ዝህብ ንዘየለዉውን ናብ ህላዌ ዝጽውዕ እግዚኣብሔር ስለ ዝአመነ እዩ።
45004018	 ዘርእኻ ኸምኡ ክኸውን እዩ ዝብል ዝተነግሮ ኣብርሃም ኣብቲ ተስፋ ዘይነበሮ ተስፋ ብምግባር ኣቦ ብዙኃት ከም ዝኸውን ኣመነ።
45004019	ኣብርሃም ወዲ ሚእቲ ዓመት ኣቢሉ ስለ ዝነበረ ክወልድ ከም ዘይኽእልን ሳራውን ማኅፀና ኸም ዝሞተ እናረአየ እኳ እምነቱ ኣይደኸመን።
45004020	ግና ብእምነቱ እናበርትዐ ደኣ ንእግዚኣብሔር ክብሪ ሃበ እምበር በቲ እግዚኣብሔር ዝሃቦ ተስፋስ ኣይተጠራጠረን።
45004021	ነቲ ዝሃቦ ተስፋ እግዚኣብሔር ክፍጽሞ ከም ዝኽእል ኣጸቢቑ ተረዲኡ ነበረሞ።
45004022	ስለዙይ ድማ  እምነቱ ጽድቂ ኾይኑ ተቖጸረሉ።
45004023	ግና  እቲ ጽድቂ ኾይኑ ተቖጸረሉ ዝብል ንኣብርሃም ጥራሕ ኣይተጽሓፈን፤
45004024	ንኣናውን እዩ እምበር። በቲ ንጐይታና ኢየሱስ ካብ ምዉታን ዘተሥኦ ንእንኣምን ንኣናውን ክቝጸረልና እዩ።
45004025	ንሱ ምእንቲ ኃጢኣትና ቤዛ ዝኾነ ንኣና ንኸጽድቕውን ካብ ሞት ዝተሥአ እዩ እሞ።
45005001	እምበኣር ብእምነት ካብ ጸደቕና ብጐይታና ብኢየሱስ ክርስቶስ ምስ እግዚኣብሔር ሰላም ኣለና።
45005002	ብእኡ ኸዓ ናብዝ ሕዚ ዘለናዮ ጸጋ ብእምነት ኣተና፤ ብተስፋ ተኻፈልቲ ኽብሪ እግዚኣብሔር ስለ ዝኾንናውን ንምካሕ ኣለና።
45005003	በዙይ ጥራሕ ኣይኮነን፤ እቲ መከራ ትዕግሥቲ ኸም ዘምጽእ ስለ ዝፈለጥና ብመከራና ድማ ንምካሕ እምበር።
45005004	ብትዕግሥቲ ጽንዓት ብጽንዓት ከዓ ተስፋ ይርከብ።
45005005	እታ ተስፋ ኣይተኅፍርን እያ፤ በቲ ዝተውሃበና መንፈስ ቅዱስ ፍቕሪ እግዚኣብሔር ኣብ ልብና መሊኡ እዩ እሞ።
45005006	ንሕና ድኹማት እንተለና ክርስቶስ በቲ ውሱን ጊዜ ምእንቲ ኃጥኣን ሞተ።
45005007	ክንዲ ጻድቕ ዝመውት እኳ ዝርከብ ኣይመስልን፤ ክንዲ ሕያዋይ ሰብ ግናኽመውት ዝደፍር ምናልባሽ ኣይምተስኣነን ይኸውን።
45005008	ግና ንሕና ገና ኃጥኣን እንተለና ክርስቶስ ምእንታና ሞይቱ እዩ እሞ እግዚኣብሔር እታ ኣባና ዘላቶ ፍቕሪ በዙይ የርኢ ኣሎ።
45005009	እምበኣር ሕዚ ብደሙ ዝጸደቕና ካብ ኮንና ካብቲ ቝጥዓኡ ደኣ ብእኡ ኽንደይ ብዝበለጸ ዘይንድኅን!
45005010	ንሕና ጸላእቱ እንተለና ምስ እግዚኣብሔር ብሞት ወዱ ተዓረቕና፤ ካብ ተዓረቕና ደኣ ብሕይወት ወዱ ኽንደይ ብዝበለጸ ዘይንድኅን!
45005011	እዙይ ጥራሕ ግና ኣይኮነን፤ በቲ ብእኡ ዕርቂ ዝረኸብና ብጐይታና ብኢየሱስ ክርስቶስ ጌርና ብእግዚኣብሔር ንምካሕ ኣለና።
45005012	ብሰንኪ ሓደ ሰብ ኃጢኣት ናብ ዓለም ኣተወ፤ ብምኽንያት ኃጢኣትውን ሞት መጸ፤ ኲላቶም ስለ ዝበደሉ ድማ ሞት ናብ ኲሉ ሰብ ተኃላለፈ።
45005013	ሕጊ ሙሴ ቕድሚ ምምጽኡ ኃጢኣት ኣብ ዓለም ነበረ፤ እንተኾነ ኣብቲ ሕጊ ዘይነበረሉ እቲ ኃጢኣት ከም ኃጢኣት ኣይቝጸርን ነበረ።
45005014	ሞት ግና ካብ ኣዳም ጀሚሩ ኽሳዕ ሙሴኣብቶም ከም ኣዳም ትእዛዝ ብምጥሓስ ኃጢኣት ዘይገበሩውን ነጊሡ ነበረ፤ ኣዳም ከዓ ምሳሌ እቲ ኽመጽእ ዘለዎ ነበረ።
45005015	ግና ጸጋ እግዚኣብሔርን እቲ ኣበሳን ሓደ ኣይኮነን፤ ብኣበሳ ሓደ ሰብ ብዙኃት ከም ዝሞቱ እቲ ጸጋ እግዚኣብሔርን እቲ ብኸምኡ ዝተውሃበ ናይቲ ሓደ ሰብ ማለት ብጐይታና ኢየሱስ ክርስቶስ ዝተረኽበ ውህብቶ ጸጋ ኣብ ብዙኃት የመና በዚኁ ኣሎ።
45005016	እቲ ብጸጋ ዝተረኽበ ውህብቶ ኸም ሳዕቤን ናይቲ ብሓደ ሰብ ዝመጸ ኃጢኣት ኣይኮነን። ብኃጢኣት ሓደ ሰብ ዝመጸ ፍርዲ ኲነኔ ኣስዓበ፤ ድኅሪ ኃጢኣት ብዙኃት ዝተውሃበ ጸጋ ኸዓ ጽድቂ ኣፍረየ።
45005017	ሞት ብሰንኪ ኃጢኣት ሓደ ሰብ ካብ ነገሠ እቶም ብዙኅ ጸጋ እግዚኣብሔርን ውህብቶ ጽድቅን ዝረኸቡ ደኣ በቲ ሓደ ሰብ ኢየሱስ ክርስቶስ ኣብ ሕይወት ክንደይ ኣብሊጾም ዘይነግሡ!
45005018	እምበኣር ከምቲ ብናይ ሓደ ሰብ በደል ናብ ኲሉ ሰብ ኲነኔ ዝመጸ ከምኡ ድማ ብናይ ሓደ ግብሪ ጽድቂ ንዂሉ ሰብ ሕይወት እትህብ ጽድቂ መጸት።
45005019	ብዘይ ምእዛዝ ሓደ ሰብ ብዙኃት ኃጥኣን ከም ዝኾኑ ከምኡ ኸዓ ብምእዛዝ እቲ ሓደ ብዙኃት ጻድቃን ክኾኑ እዮም።
45005020	ኃጢኣት ምእንቲ ኽበዝኅ ሕጊ ኣተወ፤ ኣብቲ ኃጢኣት ዝበዝኆ ግና ኣብኡ ጸጋ የመና በዝኀ።
45005021	ስለዙይ ከምቲ ኃጢኣት ሞት ብምምጻእ ዝነገሠ ጸጋ እግዚኣብሔር ከዓ ኸምኡ ብኢየሱስ ክርስቶስ ጐይታና ብጽድቂ ንዘለዓለም ሕይወት ክነግሥ እዩ።
45006001	እሞኸ እንታይ ንበል? ጸጋ ምእንቲ ኽበዝኅ ኃጢኣት እናገበርናዶ ንንበር?
45006002	ኣይፋልናን! ንሕና ካብ ኃጢኣት ፈጺምና ተፈሊና እናበልናስ ከመይ ኢልና ደኣ ሕዚ ኣብ ኃጢኣት ክንነብር?
45006003	ንሕና ምስ ኢየሱስ ክርስቶስ ሓደ ኽንከውን ዝተጠመቕና ናይ ሞቱ ተኻፈልቲ ኽንኸውን ከም ዝተጠመቕና ኣይትፈልጡን ዲኹም?
45006004	እምበኣር ከምቲ ክርስቶስ ብናይ ኣብ ክብሪ ኻብ ሙታን ዝተሥአ ከምኡ ኸዓ ንሕና ብሓዳስ ሕይወት ምእንቲ ኽንነብር ብጥምቀት ምስኡ ሞትናን ተቐበርናን።
45006005	ምስኡ ኃቢርና እንተ ደኣ ሞይትና ምስኡ ኃቢርና ከም እንትሥእ ርግጽ እዩ።
45006006	ደጊም ንኃጢኣት ከይንግዛእ እቲ ኃጥእ ሰብነትና ምእንቲ ኽጠፍእ እቲ ኣረጊት ሰብነትና ምስኡ ኸም ዝተሰቕለ ንፈልጥ ኢና።
45006007	እቲ ዝሞተ ካብ ኃጢኣት ሓራ ወፂኡ እዩ እሞ።
45006008	ንሕና ምስ ክርስቶስ ካብ ሞትና ምስኡ ድማ ብሕይወት ከም እንነብር ነኣምን ኢና።
45006009	እቲ ኻብ ሞት ዝተሥአ ክርስቶስ መሊሱ ኸም ዘይመውት ንፈልጥ ኢና፤ ደጊም ሞት ኣብ ልዕሊኡ ሥልጣን የብሉንሞ።
45006010	ንሱ ብሞቱ ንሓዋሩ ሓደ ጊዜ ንኃጢኣት እዩ ዝሞተ። ብሕይወቱ ግና ንእግዚኣብሔር እዩ ዝነብር።
45006011	ከምኡ ድማ ንስኻትኩም ኃጢኣት ከይትገብሩ ኸም ዝሞትኩም፤ ብኢየሱስ ክርስቶስ ግና ንእግዚኣብሔር ሕያዋን ከም ዝኾንኩም ንርእስኹም ቊጸሩ።
45006012	እምበኣር ንሥጋዊ ድልየትኩም ምእንቲ ኸይትግዝኡ ኣብዝ መዋቲ ሥጋኹም ኃጢኣት ኣይንገሥ።
45006013	ሞይቶም ከም ዝተሥኡ ርእስኹም ንእግዚኣብሔር ወፍዩ እምበር ኣካላትኩም መሣርሒ ኽፍኣት ክኸውን ንኃጢኣት ኣይትሃብዎ፤ ኣካላትኩምስ መሣርሒ ጽድቂ ክኸውን ንእግዚኣብሔር ደኣ ወፍይዎ።
45006014	ትሕቲ ጸጋ እምበር ትሕቲ ሕጊ ስለ ዘይኮንኩም ኃጢኣት ኣይገዝአኩምን እዩ እሞ።
45006015	እሞኸ ደኣ! ትሕቲ ጸጋ እምበር ትሕቲ ሕጊ ኻብ ዘይኮንና ኃጢኣትዶ ኽንገብር? ኣይፋልናን!
45006016	ከም እዙዛት ባሮት ኴንኩም ርእስኹም እንተግዛእኹም ናይቲ እትእዘዝዎ ባሮት ከም ዝኾንኩምዶ ኣይትፈልጡን ኢኹም? ከምኡ ኸዓ ንኃጢኣት እንተ ተኣዘዝኩም ናብ ሞት ክመርሐኩም እዩ፤ ንእግዚኣብሔር እንተ ተኣዘዝኩም ግና ናብ ጽድቂ ኽመርሐኩም እዩ።
45006017	-
45006018	ቀደም ባሮት ኃጢኣት እኳ እንተ ነበርኩም ነቲ ብኅድሪ ዝተውሃበኩም ትምህርቲ ካብ ልቢ ስለ ዝተኣዘዝኩምዎ ካብ ኃጢኣት ሓራ ወፂእኹም ከዓ ንጽድቂ ስለ ዝተገዛእኹም እግዚኣብሔር ዝተመስገነ ይኹን።
45006019	ከም ልማድ ሰብ ዝዛረብ ዘለኹ ብሥጋኹም ድኹማት ስለ ዝኾንኩም እየ። ከምቲ ንርኽሰትን እናገደደ ንዝኸይድ ክፍኣትን ንኽግዛእ ኣካላትኩም ዝወፈኹም ከምኡ ድማ ሕዚ ናብ ቅድስና ንዘብጽሕ ጽድቂ ኣካላትኩም ወፍዩ።
45006020	ባሮት ኃጢኣት ኣብ ዝነበርኩምሉ ጊዜ ጽድቂ ኽንገብር ዝብል ሓሳብ ኣይነበረኩምን ነይሩ።
45006021	ካብቲ ሕዚ እትኃፍሩሉ ዘለኹም ነገራት እንታይ ኣፍረይኹም? መወዳእታ ናይቲ ነገራት እቱይ ሞት እዩ እሞ።
45006022	ሕዚ ግና ካብ ኃጢኣት ሓራ ወፂእኹም ንእግዚኣብሔር ስለ ዝተገዛእኹም ቅድስና ኣፍሪኹም ኣለኹም። መወዳእታኡ ኸዓ ናይ ዘለዓለም ሕይወት እዩ።
45006023	ዓስቢ ኃጢኣት ሞት እዩ፤ ውህብቶ ጸጋ እግዚኣብሔር ግና ብኢየሱስ ክርስቶስ ጐይታና ናይ ዘለዓለም ሕይወት እዩ እሞ።
45007001	ኣኅዋተይ! ምሳኻትኩም ሕጊ ምስ እትፈልጡ ሰባት እየ ዝዛረብ ዘለኹ፤ ሕጊ ንሰብ ዝገዝኦ ብሕይወቱ ኽሳዕ ዘሎ ጥራሕ ምዃኑዶ ኣይትፈልጡን ኢኹም?
45007002	ሰበይቲ ሰብኣያ ብሕይወቱ ኽሳዕ ዘሎ ብሕጊ ምስኡ እስርቲ እያ። ሰብኣያ እንተ ሞተ ግና ካብቲ ዝተኣሰረትሉ ሕጊ ፍትሕቲ እያ።
45007003	እምበኣር ሰብኣያ ብሕይወቱ እንተሎ ንኻልእ ሰብኣይ እንተ ኾነት ዘማዊት እያ እትበሃል። ሰብኣያ እንተ ሞተ ግና ኻብቲ ሕጊ ሓራ ወፂኣ እያ እሞ ንኻልእ ሰብኣይ እንተ ተመርዐወት ዘማዊት ኣይኮነትን።
45007004	ስለዙይ ንእግዚኣብሔር ፍረ ምእንቲ ኽንፈሪ ንስኻትኩምውን ኣኅዋተይ ንኻልእ ማለት ነቲ ኻብ ሞት ዝተሥአ ክርስቶስ ምእንቲ ኽትኮኑ ብናይ ክርስቶስ ሥጋ ካብ ሕጊ ሙሴ ሓራ ወፂእኹም ኢኹም።
45007005	ካብቲ ብሥጋ እንነብረሉ ዝነበርና ጊዜ ብሕጊ ተለዓዒሉ ድልየት ኃጢኣት ኣብ ሥጋና ይሠርሕ ነበረሞ ንሞት ዝኸውን ፍረ ኣፍረይና።
45007006	ሕዚ ግና ብብሉይ ናይ ሕጊ ጽሑፍ ኣነባብራ ኽንክተል ዘይኮነስ [ ብመንፈስ] ዝኾነ ብሓድሽ መንፈሳዊ ሕይወት ክነገልግል ካብቲ ኣሲሩና ዝነበረ ሕጊ ሞይትና ኻብኡ ተፈታሕና።
45007007	እንታይ ድኣ ኽንብል? ሕጊ ኃጢኣት እዩ ዲና ኽንብል? ኣይንብልን! ኦሪት እንተዘይመጽእ ነይሩ ግና ብዘይ ሕጊ ንኃጢኣት ኣይምፈለጥክዎን ነይረ። ሕጊ  ዘይገንዘብካ ኣይትመነ! እንተ ዘይብል ንትምኒት ፈጺመ ኣይምፈለጥክዎን ነይረ።
45007008	ኃጢኣት ብዘይ ሕጊ ምዉት እዩ፤ ኃጢኣት ግና ነቲ ትእዛዝ ምኽንያት ብምግባር ክፉእ ትምኒታት ኣለዓዓለለይ።
45007009	ኣነውን ቅድም ሕጊ እንተይመጸ ሕያው ነበርኩ፤ ትእዛዝ ምስ መጸ ግና ኃጢኣት ሕያው ኮነ፤ ኣነ ኸዓ ሞትኩ።
45007010	እቲ ሕይወት ከምጽእ ዝተውሃበ ትእዛዝ ንኣይ ንሞት ኮነኒ።
45007011	ሕጊ ንኃጢኣት ምኽንያት ኮይንዎ ብትእዛዝ ኣስሓተኒሞ ብእኡውን ቀተለኒ።
45007012	እምበኣር እቲ ሕጊ ቕዱስ እዩ፤ እቲ ትእዛዙውን ጽድቅን ሠናይን እዩ።
45007013	እቲ ሠናይ ድዩ ደኣ ንኣይ ሞት ዘምጽአለይ? ኣይፋሉን! ሞት ዘምጽአለይስ ኃጢኣት እዩ። ኃጢኣት ኃጢኣት ምዃኑ ምእንቲ ኽግለጽ በቲ ሠናይ ገይሩ ሞት ኣምጽኣለይ። በዙይ ከዓ እቲ ኃጢኣት ብምኽንያት ትእዛዝ ፍጹም ኃጢኣት ከም ዝኾነ ምእንቲ ኽግለጽ እዩ።
45007014	ሕጊ መንፈሳዊ ምዃኑ ንፈልጥ ኢና፤ ኣነ ግና ንኃጢኣት ዝተሸጥኩ ሥጋዊ ሰብ እየ።
45007015	ነቲ ዝገብሮ ኣይፈልጥን እየ፤ ነቲ ዝጸልኦ እየ ዝገብሮ ዘለኹ እምበር ነቲ ዝደልዮ ኣይኮንኩን ዝገብሮ ዘለኹሞ።
45007016	ኣነ ነቲ ዘይደልዮ ኻብ ዝገብር ግና እቲ ሕጊ ሠናይ ምዃኑ እምስክር ኣለኹ።
45007017	እምበኣር እቲ ኣባይ ኃዲሩ ዘሎ ኃጢኣት እዩ ዝገብሮ ዘሎ እምበር ኣነ ኣይኮንኩን።
45007018	ሠናይ ንምግባር ደኣ ድልየት ኣለኒ እምበር ሠናይ ግብሪስ የብለይን። ሥጋዊ ስለ ዝኾንኩ ጽቡቕ ሥራሕ ኣባይ ከም ዘየለ እፈልጥ እየ።
45007019	ነቲ ኽገብሮ ዝደልዮ ሠናይ ዘይኮነስ ነቲ ኽገብሮ ዘይደልዮ ነገር እየ ዝገብር ዘለኹ።
45007020	ነቲ ኣነ ዘይደልዮ ዝገብሮ ኻብ ኮንኩ ግና ድኅሪ ሕዝስ እቲ ኣባይ ኃዲሩ ዘሎ ኃጢኣት እዩ እምበር ኣነ ኣይኮንኩን ዝገብሮ ዘለኹ።
45007021	እቲ ጽቡቕ ሥራሕ ክሠርሕ ዝፈቐደለይ ሕጊ ንሱ ኣብ ልዕለይ ክፉእ ነገር ኣምጺኡለይ ረኸብክዎ።
45007022	ኣብ ውሽጠይ ብሕጊ እግዚኣብሔር ባህ ይብለኒ እዩ።
45007023	ግና ምስ ሕጊ መንፈሰይ ዝዋጋእ ናብቲ ኣብ ሰብነተይ ዘሎ ሕጊ ኃጢኣት ኣቢሉውን ዝማርኸኒ ኻልእ ሕጊ እርኢ ኣለኹ።
45007024	ኣነ ዝተዋረድኩ ሰብ እየ! ካብዚ መዋቲ ሰብነት መን ኮን ከድኅነኒ እዩ?
45007025	እምበኣርስ ኣነ ብሓሳበይ ንሕጊ እግዚኣብሔር ብሰብኣዊ ባሕረይ ድማ ንሕጊ ኃጢኣት እግዛእ ኣለኹሞ ነቲ ብጐይታና ኢየሱስ ክርስቶስ ዘድኃነኒ እግዚኣብሔር ምስጋና ይኹኖ።
45008001	እምበኣር ሕዚ ነቶም ብኢየሱስ ክርስቶስ ዘለዉ ኲነኔ የብሎምን።
45008002	እቲ ኣብ ኢየሱስ ክርስቶስ ዘሎ ሕይወት ዝህብ መንፈሳዊ ሕጊ ካብቲ ሕጊ ኃጢኣትን ሞትን ሓራ ኣውፂኡኒ እዩ።
45008003	ብሥጋ ስለ ዝደኸመ ሕጊ ኽገብሮ ዘይከኣለ እግዚኣብሔር ንወዱ ብምስሊ ኃጢኣተኛ ሥጋን መሥዋእቲ ኃጢኣትን ክኸውን ልኢኹ ነቲ ኃጢኣት ብሥጋኡ ዀነኖ።
45008004	እዙይ ከዓ ብፍቓድ መንፈስ እምበር ብፍቓድ ሥጋ ኣብ ዘይንነብር እቲ ሕጊ ዝጥይቖ ጽድቂ ኣባና ምእንቲ ኽፍጸም እዩ።
45008005	እቶም ከም ፍቓድ ሥጋኦም ዝነብሩ ዂሎም ነቲ ናይ ሥጋ እዮም ዝሓስቡ። እቶም ከም ፍቓድ መንፈስ ዝነብሩ ግና ነቲ ናይ መንፈስ እዮም ዝሓስቡ።
45008006	ናይ ሥጋ ነገር ጥራሕ ምሕሳብ ሞት የምጽእ፤ ናይ መንፈስ ነገር ምሕሳብ ግና ሕይወትን ሰላምን የምጽእ።
45008007	እቲ ሓሳብ ሥጋ ንፍቓድ እግዚኣብሔር ዝጻረር እዩ እሞ ነቲ ሕጊ እግዚኣብሔር ኣይግዝኦን፤ ክግዝኦውን ኣይኽእልን እዩ።
45008008	እቶም ብፍቓድ ሥጋ ዝምርሑ ዂሎም ንእግዚኣብሔር ከሕጕስዎ ኣይኽእሉን።
45008009	ንስኻትኩም ግና መንፈስ እግዚኣብሔር ብርግጽ ኃዲሩኩም እንተደኣ ኾይኑ ብመንፈስ እምበር ብሥጋ ኣይኮንኩምን ዘለኹም። እቲ መንፈስ ክርስቶስ ዘይብሉ ሰብ ግና ናይ ክርስቶስ ኣይኮነን።
45008010	ክርስቶስ ኣባኻትኩም እንተልዩ ግና እቲ ሥጋኹም ብሰንኪ ኃጢኣት ምዉት እንተኾነኳ እግዚኣብሔር ስለ ዘጽደቐኩም እቲ መንፈስኩም ሕያው እዩ።
45008011	ናይቲ ንኢየሱስ ካብ ሞት ዘተሥኦ መንፈስ አባኻትኩም ኃዲሩ እንተልዩ ግና እቲ ንኢየሱስ ክርስቶስ ካብ ሞት ዘተሥኦ ንሱ ነቲ መዋቲ ሥጋኹምውን በቲ ኣባኻትኩም ኃዲሩ ዘሎ መንፈሱ ገይሩ ሕያው ክገብሮ እዩ።
45008012	እምበኣርከስ ኣኅዋተይ! ዕዳ ኣለና፤ ከም ፍቓድ ሥጋ ክንነብር ንሥጋ ግና ኣይኮነን።
45008013	ከም ፍቓድ ሥጋ እንተ ነበርኩም ክትሞቱ ኢኹም። ነቲ ተግባራት ሥጋ ብመንፈስ እንተ ቐቲልኩምዎ ግና ብሕይወት ክትነብሩ ኢኹም።
45008014	እቶም ብመንፈስ እግዚኣብሔር ዝምርሑ ዂሎም ንሳቶም ውሉድ እግዚኣብሔር እዮምሞ።
45008015	ንስኻትኩም ነቲ ብእኡ ጌርና  ኣባ! ኣቦ! ኢልና እንጽውዐሉ መንፈስ ውሉድነት ኢኹም ዝተቐበልኩም እምበር ናብ ፍርኃት ክትምለሱ መንፈስ ባርነት ኣይተቐበልኩምን።
45008016	ንሕና ውሉድ እግዚኣብሔር ምዃንና ኸዓ እቲ መንፈስ እግዚኣብሔር ባዕሉ እዩ ምስ መንፈስና ኾይኑ ዝምስክር።
45008017	እምበኣር ውሉድ እግዚኣብሔር ካብ ኮንና ወረስቲ እግዚኣብሔር ኢና፤ ንእግዚኣብሔር ወረስቱ ኻብ ኮንና ኸዓ ንክርስቶስ መዋርስቱ ኢና። ምስኡ መከራ እንተ ተቐቢልና ምስኡውን ክንከብር ኢና።
45008018	ስቓይ እዝ ዘመን እዙይ ምስቲ ኣባና ኽግለጽ ዝመጽእ ዘሎ ኽብሪ እንትነጻጸር ከም ዘይመጣጠን እቖጽሮ ኣለኹ።
45008019	ኲሉ ፍጥረት ነቲ ምግላጽ ወዲ እግዚኣብሔር ብሃረርታ ይጽበዮ ኣሎ።
45008020	እቲ ፍጥረት ንኸንቱ ተገዚኡ ኣሎ፤ ብድልየቱ ዘይኮነስ በቲ ብተስፋ ዘግዝኦ እዩ እምበር።
45008021	ግና ኻብ መግዛእቲ ወፂኡ ደቂ እግዚኣብሔር ሓራ ኾይኖም ናብ ዝኣትዉላ ኽብሪ ኽኣቱ ተስፋ ኣለዎ።
45008022	ኲሉ እቲ ፍጥረት ቅልውላው ኂዝዎ ኽሳዕ ሕዚ ይግዕር ከም ዘሎ ንፈልጥ ኢና።
45008023	ፍጥረት ጥራሕውን ኣይኮነን። ንሕና ነቲ ቐዳማይ ፍረ መንፈስ ቅዱስ ዝተቐበልናውን መሰል ውሉድነት ክህበናን ንዂለንትናና ከድኅነናን እናተጸበና ብውሽጥና ንግዕር ኣለና።
45008024	በዝ ተስፋዙይ ኢና ዝደኃንና። ነቲ ዝርአ ተስፋ ምግባር ተስፋ ኣይኮነን፤ ነቲ ዝርእዮ ተስፋ ዝገብርከ መን ኣሎ?
45008025	ነቲ ዘይንሪኦ ተስፋ እንተገበርናዮ ግና ብትዕግሥቲ ንጽበዮ።
45008026	መንፈስ ቅዱስ ብድኻምና ይሕግዘና እዩ፤ ከመይ ጌርና ኽንጽሊ ኸም ዝግብአና ኣይንፈልጥን ኢና፤ ግና እቲ መንፈስ ባዕሉ እዩ ብዘይንገር እህህታ ዝጽልየልና።
45008027	እቲ ልቢ ዝምርምር እግዚኣብሔር ናይ መንፈስ ቅዱስ ሓሳብ እንታይ ከም ዝኾነ ይፈልጦ እዩ። መንፈስ ቅዱስ ምእንቲ እቶም ቅዱሳን ዝጽልዮ ኸም ፍቓድ እግዚኣብሔር ገይሩ እዩ እሞ።
45008028	ነቶም ንእግዚኣብሔር ዝፈትዉዎን ከም ፍቓዱውን ንዝተጸውዑ ን ግና ዂሉ ነገራት እግዚኣብሔር ንሠናይ ከም ዝገብረሎም ንፈልጥ ኢና።
45008029	ንሱ ንብዙኃት ኣኅዋት በዂሮም ምእንቲ ክኸውን ነቶም ኣቐዲሙ ዝኃረዮም ንምስሊ ወዱ ኽመስሉ ኣቐዲሙ መደቦም።
45008030	ነቶም ኣቐዲሙ ዝመደቦም ንኣኣቶም ከዓ ጸውዖም፤ ነቶም ዝጸውዖም ኣጽደቖም፤ ነቶም ዘጽደቖም ከዓ ኣኽበሮም።
45008031	እምበኣር ብዛዕባ እዝ ነገር እዙይ እንታይ ክንብል ኢና? እግዚኣብሔር ምሳና ኻብ ኮነኸ መን እዩ ዝቃወመና?
45008032	እቲ ንወዱ እኳ ምእንቲ ዂላትና ኣኅሊፉ ዝሃቦ እምበር ዘየናሕሰየሉስ ከመይ ድኣ ምስኡ ዂሉ ዘይህበና?
45008033	እቲ ዘጽድቕ እግዚኣብሔር ካብ ኮነ ነቶም ናይ እግዚኣብሔር ኅሩያት ዝኸሶም መን እዩ?
45008034	እቲ ዝዂንንከ መን እዩ? እቲ ዝሞተ ኻብ ሞት ዝተሥአ ኣብ የማን እግዚኣብሔር ኮይኑውን ምእንታና ዝጽሊ ዘሎ ኢየሱስ ክርስቶስዶ ኣይኮነን?
45008035	-
45008036	ካብ ፍቕሪ ክርስቶስ ዝፈልየና መን እዩ? መከራ ድዩ? ጭንቂ ድዩ ስደት ድዩ ጥሜት ድዩ ዕርቃን ድዩ ሓደጋ ድዩ ወይ ሰይፊ?  ምእንታኻ በብመዓልቱ ንቕተል ኣለና፤ ከም ዝኅረዱ ኣባጊዕውን ተቖጸርና ተብሂሉ ኸም ዝተጽሓፈ እዩ።
45008037	እምበኣር ኣብ ልዕሊ እዝ ዂሉ በቲ ዘፍቀረና ክርስቶስ ብምስዓር ካብቶም ሰዓርቲ የመና ንበልጽ ኢና።
45008038	ስለዙይ ሞት ኮነ ሕይወት መላእኽቲ ኾኑ ገዛእቲ ዘሎ ኾነ ዝመጽእ ወይ ኃይልታት
45008039	ላዕለዋይ ኮነ ታሕተዋይ ካልእ ፍጥረትውን እንተ ኾነ ካብታ ብጐይታና ኢየሱስ ክርስቶስ ዘላትና ፍቕሪ እግዚኣብሔር ከቶ ኽፈልየና ዝኽእል ከም ዘየለ ርግጸኛ እየ።
45009001	ብክርስቶስ ሓቂ ኸም ዝዛረብ እምበር ከም ዘይሕሱ ሕሊናይ ብመንፈስ ቅዱስ ይምስክረለይ እዩ።
45009002	ብዙኅ ጓህን ዘየቋርጽ ሥቓይን ኣብ ልበይ ኣሎ።
45009003	ኣነ ንባዕለይ ምእንቲ እቶም ብሥጋ ኣኅዋተይን ኣዝማደይን ዝኾኑ ርጉም ኮይነ ኻብ ክርስቶስ ንኽፍለ ምደለኹ።
45009004	ንሳቶም እስራኤላውያን እዮም፤ እግዚኣብሔር ከዓ ደቁ ገበሮም፤ ክብሩ ገለጸሎም፤ ኪዳን ኣተወሎም፤ ሕጊ ሓገገሎም፤ ኣምልኾ ሠርዐሎም፤ ተስፋ ድማ ሃቦም።
45009005	ንሳቶም ካብ ኣቦታት ዝተወልዱ እዮም፤ ክርስቶስውን ብሥጋ ኻብኣቶም እዩ ዝተወልደ። ንሱ ልዕሊ ዂሉ ዝኾነ ኣምላኽ ንዘለዓለም ቡሩኽ እዩ። ኣሜን!
45009006	ግና እቲ ቓል ኣምላኽ በዙይ ከንቱ ኾይኑ ተሪፉ ማለት ኣይኮነን፤ እቶም ካብ እስራኤል ዝተወልዱ ዂሎም እስራኤላውያን ኣይኮኑንሞ።
45009007	ከምኡውን ኲላቶም እቶም ካብ ኣብርሃም ዝተወልዱ ደቂ ኣብርሃም እዮም ማለት ኣይኮነን። እንተኾነ  ካብ ይስሓቅ ዘርኢ ኽስመየልካ እዩ ኢልዎ ነበረ።
45009008	እዙይ ማለት ከዓ እቶም ከም ተስፋ ቓሉ ዝተወልዱ እዮም ደቁ ዝኾኑ እምበር እቶም ብሥጋ ዝተወልዱስ ደቂ እግዚኣብሔር ኣይኮኑን።
45009009	እቲ ቓል ተስፋ  ንዓመታ ኸምዛ እዋን እዚኣ ኽመጽእ እየ፤ ሣራ ኸዓ ወዲ ኽትወልድ እያ ዝብል ቃል ተስፋ ነበረሞ።
45009010	እዙይ ጥራሕ ኣይኮነን፤ ርብቃውን ካብ ኣቦና ይስሓቅ ማንታ ምስ ጠነሰት፤
45009011	ካብ ኅርየት እምበር ካብ ግብሪ ኸም ዘይኮነ፤ እቲ ምኽሪ እግዚኣብሔር ከዓ ኣብ ምሕራይ ከም ዝተመሥረተ ምእንቲ ኽገሃድ እቶም ሕፃናት ገና እንተይተወልዱ ጽቡቕ ኮነ ኽፉእ ከይገበሩ እንተለዉ
45009012	ንርብቃ  እቲ ዓብዪ ነቲ ንእሽቶይ ክግዛእ እዩ ዝብል ተነግራ።
45009013	እዙይ ከዓ  እቲ ንያዕቆብ ኣፍቀርኩ ንኤሳው ግና ጸላእኹ ዝብል ጽሑፍ ስለ ዘሎ እዩ።
45009014	እሞኸ እንታይ ክንብል ኢና? ኣብ ኣምላኽዶ ፍትሒ የለን እዩ? ኣሎባ!
45009015	እግዚኣብሔር ንሙሴ፦  ንዝምሕሮ ኽምሕሮ እየ፤ ንዝርህርሀሉ ኽርህርሀሉ እየ ኢልዎ እዩ።
45009016	ስለዙይ ካብቲ ዝምሕር እግዚኣብሔር እዩ እምበር ካብ ናይ ሰብ ድልየትን ፃዕርን ኣይኮነን።
45009017	ንፈርዖን ‹‹ኃይለይ ኣባኻ ኸርኢ ስመይውን ኣብ ኲሉ ምድሪ ምእንቲ ኽፍለጥ እየ ዘተሣእኹኻ ዝብል ጽሑፍ ኣሎ እሞ።
45009018	እምበኣር ንዝደልዮ ይምሕሮ፤ ንዝደልዮ ድማ የሀልኾ እዩ።
45009019	 ንፍቓዱ ዝቃወም እንድሕር ዘየልዩ ንምንታይ ደኣ ብኃጢኣትና ዝወቕሰና? ዝብል ይህሉ ይኸውን።
45009020	ኣታ ሰብ ንእግዚኣብሔር እትከራኸሮ ንስኻ መን ኢኻ? ሥራሕ ንሠራሒኡ ንምንታይ ከምዙይ ጌርካ ሠሪሕኻኒ ኽብሎዶ ይኽእል እዩ?
45009021	ወይ እቲ ሠራሕ መሬት ካብ ሓደ ጸብሪ ገሊኡ ንኽብሪ ገሊኡውን ንሓሳር ዝኸውን ኣቕሑ ኽሠርሕ ኣብቲ ጸብሪ ሥልጣን የብሉን ድዩ?
45009022	ከምኡ ድማ እግዚኣብሔር ቊጥዓኡ ኸርኢ ኃይሉውን ከፍልጥ እንተ ደለየ ትዕግስቱ ምሰርአየ ነቶም ዝተዳለዉ ናይ ጥፍኣት መሣርሕታት የምጽእ።
45009023	ከምኡውን ዕብየት ጐይትነቱ ኸርኢ እንተደለየ ኣቐዲሙ ንኽብሪ ንዘዳለዎም ናይ ምሕረት መሣርሒታት የምጽእ።
45009024	እዚኣቶምውን ንሕና እቶም ካብ ኣይሁድ ኮነ ኻብ ኣሕዛብ ዝተጸዋዕና ሰባት ኢና።
45009025	ኣብ ነቢይ ሆሴዕውን፦  ነቲ ሕዝበይ ዘይኮነ ሕዝበይ!› ክብሎ እየ፤ ነታ ዘይፍቕርተይውን ፍቕርተይ!› ክብላ እየ ይብል እዩ።
45009026	ኣብታ  ሕዝበይ ኣይኮንኩምን ተብሂሎም ዝተጸውዑ ላ ስፍራ  ደቂ ሕያው እግዚኣብሔር ተብሂሎም ክጽውዑ እዮም ይብል።
45009027	ኢሳይያስ ብዛዕባ ደቂ እስራኤል ጸሪሑ፦  ቊጽሪ ደቂ እስራኤል ከም ሑፃ ባሕሪ እኳ እንተ በዝኀ እቲ ተረፍ ጥራሕ እዩ ዝድኅን።
45009028	እግዚኣብሔር ንፍርዱ ኣብ ምድሪ ብርግጽን ብቕልጡፍን ክፍጽሞ እዩ እሞ።
45009029	ከምቲ ኢሳይያስ ኣቐዲሙ  እግዚኣብሔር ጸባኦት ዘርኢ እንተ ዘይኃድገልናስ ከም ሰዶም ምኾንና ንገሞራውን ምመሰልና ኔርና ዝበሎ እዩ።
45009030	ደጊምከ እንታይ ንበል? እቶም ጽድቂ ዘይደለዩ ኣሕዛብ ንጽድቂ ረኸብዋ፤ እዙይ ከዓ ብእምነት ዝርከብ ጽድቂ እዩ።
45009031	እስራኤል ግና ነቲ ናብ ጽድቂ ዘብጽሕ ሕጊ እናተኸተሉስ ንሕጊ ስለ ዘይፈጸምዎ ነቲ ጽድቂ ኣይረኸብዎን።
45009032	ስለምንታይ ነቲ ጽድቂ ዘይረኽብዎ? ጽድቆም ብሥራሕ እምበር ብእምነት ስለ ዘይኮነ እዩ። ኣብቲ እምኒ መዐንቀፊ ድማ ተዓንቀፉ።
45009033	እዙይ ከዓ መጽሓፍ፦  እንሆ ኣብ ጽዮን መዐንቀፊ እምንን ዘንደልህጽ ኰዂሕን አንብር ኣለኹ፤ ብእኡ ዝኣምን ከዓ ኣይኃፍርን እዩ ከም ዝበሎ እዩ።
45010001	ኣቱም ኣኅዋተይ! ሃረርታ ልበይን ምእንትኣቶም ናብ እግዚኣብሔር ዘቕርቦ ጸሎትን እስራኤላውያን ምእንቲ ኽድኅኑ እየ።
45010002	ኣብ ቅኑዕ ፍልጠት ዝተመሥረተ ደኣ ኣይኮነን እምበር ንእግዚኣብሔር ከም ዝቐንኡስ ኣነ እምስክረሎም እየ።
45010003	ነቲ ኻብ ኣምላኽ ዝመጽእ ጽድቂ ሰኣን ምፍላጦም ጽድቂ ርእሶም ከቑሙ ብምድላዮም ንርእሶም ኣብ ትሕቲ ጽድቂ እግዚኣብሔር ኣየግዝኡን።
45010004	ዝኣምን ኲሉ ምእንቲ ኽጸድቕ ክርስቶስ ናይ ሕጊ ፍጻሜ እዩ።
45010005	ሙሴ ብዛዕባ እቲ ሕጊ ብምፍጻም ዝመጽእ ጽድቂ  እቲ ንሕጊ ዝፍጽሞ ሰብ ብእኡ ብሕይወት ክነብር እዩ እናበለ ይጽሕፍ።
45010006	እቲ ኻብ እምነት ዝመጽእ ጽድቂ ግና ኸምዙይ ይብል፦ ብልብኻ [ ንክርስቶስ ከውርዶ] ናብ ሰማይ ዝድይብ መን እዩ?› ኣይትበል።
45010007	ወይ [ ንክርስቶስ ካብ ሞት ከተሥኦ] ናብ ሲኦል ዝወርድ መን እዩ?› ኣይትበል።
45010008	እንታይ ደኣ ይብል?  እቲ ቓል  ንሱውን እቲ ንሕና እንሰብኮ ቓል እምነት  ኣብ ጥቓኻ ኣብ ኣፍካን ኣብ ልብኻን እዩ ይብል።
45010009	ስለዙይ ብኣፍካ  ኢየሱስ ጐይታ እዩ ኢልካ እንተ መስከርካ ብልብኻውን እግዚኣብሔር ካብ ሞት ከም ዘተሥኦ እንተ ኣሚንካ ክትድኅን ኢኻ።
45010010	ሰብ ብልቡ ኣሚኑ ይጸድቕ፤ ብኣፉ መስኪሩውን ይድኅን እዩ እሞ።
45010011	እቲ ጽሑፍውን  ብእኡ ዝኣምን ኲሉ ኣይኃፍርን እዩ ይብል።
45010012	ኣብ መንጎ ኣይሁድን ኣሕዛብን ኣፈላላይ የለን፤ ንሱ ናይ ኲሉ ጐይታ እዩ፤ ነቶም ዝጽውዕዎ ዂሎም ድማ ኣበርኪቱ ዝህብ እዩ።
45010013	 ስም እግዚኣብሔር ዝጽውዕ ዂሉ ኽድኅን እዩ እሞ።
45010014	ግናኸ ብእኡ እንተይኣመኑ ኸመይ ኢሎም ክጽውዕዎ እዮም? ብዛዕብኡ እንተይሰምዑ ኸ ኸመይ ገይሮም ብእኡ ኽኣምኑ እዮም? ብዘይ ሰባኺኸ ኸመይ ገይሮም ክሰምዑ እዮም?
45010015	ከምቲ መጽሓፍ  ናይቶም ሠናይ ዜና ዘበሥሩ ኣእጋር ከመይ ጽቡቕ እዩ ዝብሎ፦ ሰበኽቲ እንተዘይተልኣኹኸ ኸመይ ገይሮም ክሰብኩ እዮም?
45010016	ግና ኸምቲ ኢሳይያስ  ጐይታይ ንምስክርነትና መን ኣመኖ? ዝበሎ ኲላቶም ንወንጌል ኣይተቐበልዋን።
45010017	እምበኣር ምእማን ካብ ምስማዕ እዩ፤ እቲ ዝስማዕውን ቃል ክርስቶስ እዩ።
45010018	እስኪ ኽጥይቕ፦ ከቶ ኣይሰምዑ ን ድዮም? መጽሓፍ  ድምፆም ናብ ኲሉ ምድሪ ወፀ፤ ቃሎምውን ክሳዕ ወሰን ዓለም በጽሐ ከም ዝበሎ ብርግጽ ሰሚዖም ኣለዉ።
45010019	እስኪ ደጊመ ኽጥይቕ፤ እሞ እስራኤላውያንከ ኣይፈለጡን ማለት ድዩ? ሙሴስ ኣቐዲሙ፦  ኣነ ሕዝቢ ብዘይኮነ ኸቕንአኩም ኣእምሮ ብዘይብሉ ሕዝቢውን ከዀርየኩም እየ ይብል።
45010020	ኢሳይያስውን ደፊሩ  ነቶም ዘይደለዩኒ ተረኸብኩሎም፤ ንዘይጠየቑኒውን ተገለጽኩሎም ይብል።
45010021	ብዛዕባ እስራኤል ግና  ነቲ ዘይእዘዝን ቲዋምን ሕዝቢ ክቕበሎ ዂሉ መዓልቲ ኣእዳወይ ዘርጋሕኹ ይብል።
45011001	እስኪ መሊሰ ኽጥይቕ፤ እግዚኣብሔር ንሕዝቡ ገዲፍዎም እዩዶ ኽብል? ኣይፋሉን! ኣነ እኳ ንባዕለይ እስራኤላዊ ካብ ዘርኢ ኣብርሃም ካብ ነገድ ብንያም እየ።
45011002	እግዚኣብሔር ነቲ ኣቐዲሙ ዝኃረዮ ሕዝቡ ኣይገደፎን። እቲ ጽሑፍ ብዛዕባ ኤልያስ እንታይ ከም ዝበለ ኤልያስ ከዓ ኣብ ቅድሚ እግዚኣብሔር ንእስራኤላውያን እንታይ ኢሉ ኸም ዝኸሰሶምዶ ኣይትፈልጡን ኢኹም?
45011003	 ጐይታይ ንነቢያትካ ቐተልዎም፤ መሠውዒታትካውን ኣፍረሱ፤ ኣነ በይነይ እየ ተሪፈ ዘለኹ፤ ክቐትሉኒ ድማ ይደልዩ ኣለዉ በለ።
45011004	እግዚኣብሔር ግና  ነቲ በዓል ዝብሃል ጣዖት ዘይሰገዱ ንባዕለይ ሾውዓተ ሽሕ ሰባት ኣትሪፈ ኣለኹ ኢሉ መለሰሉ።
45011005	ከምኡ ኸዓ በዝ ዘመንዙይ ብጸጋ ተኃርዮም ዝተረፉ ኣለዉ።
45011006	እምበኣር ብጸጋ ኻብ ኮነ ብግብሪ ኣይኮነን፤ ብግብሪ እንተ ዝኸውንስ እቲ ጸጋ ጸጋ ኣይምኾነን።
45011007	-
45011008	እሞኸ ደኣ? እስራኤላውያን ነቲ ዝደልይዎ ዝነበሩ ኣይረኸብዎን፤ እቶም ኅሩያት ግና ረኸብዎ፤ እቶም ዝተረፉ ኸዓ ኸምቲ ጽሑፍ፦  ኣዒንቶም ከይርእያ ኣእዛኖምውን ከይሰምዓ እግዚኣብሔር ክሳዕ ሎሚ መዓልቲ ድንዙዝ መንፈስ ሃቦም ዝበሎ ልቦም ኣትረረ።
45011009	ዳዊት ከዓ፦  ማእዶም መጻወድያን መድፈንን መዐንቀፍን ፍዳን ይኹኖም፤
45011010	ምእንቲ ኸይርእዩ ኣዒንቶም ይጸልምታ፤ ሕቝኦም ከዓ ንሓዋሩ ይጕበጣ ይብል።
45011011	እስኪ መሊሰ ኽጥይቕ፤ እስራኤላውያን ኣብኡ ወዲቖም ምእንቲ ኽተርፉ ድዮም ዝተዓንቀፉ? ኣይፋሎምን! እንተኾነ ምእንቲ ንኣኣቶም ከቕንኦም ብበደሎም ነሕዛብ ምድኃን ኮነሎም።
45011012	በደሎም ንዓለም በረኸት ካብ ኮነ ውድቀቶም ከዓ ነሕዛብ በረኸት ካብ ኮነ ናብ ድኅነት ምእታዎም ደኣ ኽንደይ ዝበለጸ ምኾነ!
45011013	-
45011014	ምናልባሽ ነቶም ዓሌተይ ዝኾኑ እንተቕናእኽዎም ካብኣቶምውን ንገሊኦም እንተድኃንኩስ ንኣኻትኩም ንኣሕዛብ እብለኩም ኣለኹ። ኣነ ንኣሕዛብ ሓዋርያ ኸም ምዃነይ ብኣገልግሎተይ እሕበን እየ።
45011015	እግዚኣብሔር ንእስራኤላውያን ምስ ገደፎም ንዓለም ዕርቂ ኻብ ኣምጽአላ ምስ ተቐበሎም ግዳ ካብ ሞት ናብ ሕይወት ምምላስ እንተ ዘይኮይኑ ካልእ እንታይ ከየምጽእ!
45011016	እቲ ኸም በዂራት ዝቐረበ ብሒቝ ዝተቐደሰ እንተ ደኣ ኾይኑ እቲ ዝተረፈ ቕዱስ እዩ፤ እቲ ሱር ዝተቐደሰ እንተ ደኣ ኾይኑ ኸዓ እቲ ጨናፍርውን ቅዱስ እዩ።
45011017	ካብቶም ጨናፍር ገሊኦም እንተ ተሰብሩ እሞ ንስኻ ኣውሊዕ በረኻ እንተለኻ ኣብ ሥፍራኦም እንተ ተተኸልካ ካብቲ ሡር ኣውሊዕ ዝወፅእ ማራ ተኻፋሊውን እንተ ዄንካ
45011018	ኣብቶም ጨናፍር ኣይትተዓበ። እቲ ሡር እዩ ንኣኻ ፆይሩካ ዘሎ እምበር ንስኻ ኣይኮንካን ፆይርካዮ ዘለኻ እሞ ኣይትተዓበ።
45011019	ምናልባሽ ንስኻ  ኣነ ምእንቲ ኽትከል እዮም እቶም ጨናፍር ዝተሰብሩ ትብል ትኸውን።
45011020	ጽቡቕ፤ ንሳቶም ሰኣን ምእማኖም ተሰብሩ፤ ንስኻ ግና ስለ ዝኣመንካ ደው ኢልካ ኣለኻ። ስለዙይ ፍራኅ ደኣ እምበር ብልብኻ ኣይትተዓበ።
45011021	እግዚኣብሔር ነቶም ብባህርዮም ጨናፍር ዝነበሩ ኻብ ዘየናሕሰየሎም ንኣኻውን ኣየናሕስየልካን እዩ።
45011022	እምበኣር ናይ ኣምላኽ ሕያዋይነትን ጭካነን ኣስተውዕል፤ ኣምላኽ ነቶም ዝወደቑ ጨካን ንኣኻ ግና ኣብ ሕያዋይነቱ ጸኒዕኻ እንተ ነበርካ ሕያዋይ እዩ፤ እንተ ዘይኮነ ንስኻውን ክትቊረጽ ኢኻ።
45011023	ንሳቶም ኣብቲ ዘይምእማኖም እንተ ዘይጸንዑ ግና ኽትከሉ እዮም። እግዚኣብሔር መሊሱ ኽተኽሎም ይኽእል እዩሞ።
45011024	ንስኻ ካብታ ብፍጥረታ ኣውሊዕ በረኻ ዝተቖረጽካ ኣብዘይ ፍጥረትካ ኣብ ጽብቕቲ ኣውሊዕ ኻብ ተተኸልካስ እቶም ብፍጥረቶም ጨናፍር ኣውሊዕ ዝነበሩ ግዳ ኽንደይ ኣብታ ናይ ቀደሞም ጽብቕቲ ኣውሊዕ ዘይትከሉ!
45011025	ኣኅዋተይ! ምእንቲ  ፈላጣት ኢና ኢልኩም ከይትምክሑስ ነዛ ምሥጢር እዚኣ ኽትፈልጡ ምፈተኹ። ንገሊኦም እስራኤላውያን ትረት ልቢ ዝበጽሖም ኣሕዛብ ናብ ድኅነት ብምልኣት ክሳዕ ዝምለሱ እዩ።
45011026	-
45011027	ከምቲ መጽሓፍ  መድኃኒ ኻብ ጽዮን ክመጽእ እዩ፤ ካብ ዘርኢ ያዕቆብ ኃጢኣት ከርሕቕ እዩ፤ ኃጢኣቶም ምሰርሓቕኩ ኸዓ እቲ ምስኣቶም ዝኣትዎ ኺዳን እዙይ እዩ ዝብሎ እስራኤላውያን ብምሉኦም ክድኅኑ እዮም።
45011028	እስራኤላውያን ንወንጌል ብዘይ ምቕባሎም ምእንቲ ጥቕምኹም ጸላእቲ እግዚኣብሔር ኮኑ፤ ብኅርየት ግና ምእንቲ ኣቦታት ፍቑራት እግዚኣብሔር እዮም።
45011029	ውህብቶን ጻውዒት ኣምላኽን ዘይልወጡ እዮምሞ።
45011030	ንስኻትኩም ቀደም ንእግዚኣብሔር ኣይተኣዘዝኩምዎን ሕዚ ግና ብናይ እስራኤል ዘይምእዛዝ ተምሓርኩም።
45011031	ከምኡውን ንሳቶም በቲ ንስኻትኩም ዝተምሓርኩምሉ ምሕረት ምእንቲ ኽምሓሩ ሕዚ ኣይተኣዘዙን።
45011032	እግዚኣብሔር ምሕረቱ ምእንቲ ንዂሉ ኸርኢ ንዂሎም ኣብቲ ዘይምእዛዝ ዓጽዩዎም እዩ እሞ።
45011033	ናይ እግዚኣብሔር ጥበቡን ፍልጠቱን ክንደይ ዓሚቝ እዩ! ንፍርዱ ኽምርምሮ ዝኽእል የለን፤ ንመንገዱውን ክረኽቦ ዝኽእል የለን።
45011034	ሓሳብ እግዚኣብሔር ዝፈልጥ መን እዩ? ዘማኽሮኸ መን እዩ?
45011035	ንእግዚኣብሔር ኣቐዲሙ ዘለቅሖ እሞ ዝፈድዮ መን እዩ?
45011036	ኲሉ ኻብኡን ብእኡን ንእኡን እዩ፤ ንእኡ ንዘለዓለም ክብሪ ይኹኖ! ኣሜን!
45012001	እምበኣር ኣኅዋተይ! ሰብነትኩም ሕያውን ቅዱስን ንእግዚኣብሔር ዘሕጕስን መሥዋዕቲ ጌርኩም ክተቕርብዎ ብምሕረት እግዚኣብሔር እልምነኩም ኣለኹ፤ እዙይ ድማ መንፈሳዊ ኣገልግሎትኩም እዩ።
45012002	እቲ ሠናይን ዘሕጕስን ፍጹምን ዝኾነ ፍቓድ እግዚኣብሔር እንታይ ምዃኑ ምእንቲ መርሚርኩም ክትፈልጡ ኣእምሮኹም ብምሕዳስ ተለወጡ እምበር ነዛ ዓለም እዚኣ ኣይትምሰልዋ።
45012003	ከምቲ እግዚኣብሔር ንነፍሲ ወከፍ ዝዓደሎ መጠን እምነት ገይሩ ደኣ ብዛዕባ ርእሱ ብልክዕ ይሕሰብ እምበር ካብቲ ዝግብኦ ኣብሊጹ ኸይሓስብስ ንነፍስ ወከፍ ኣብ ማእኸልኩም ንዘሎ ብዝተውሃበኒ ጸጋ እምዕዶ አለኹ።
45012004	ከምቲ ኣብ ሓደ ሰብነት ብዙኅ ኣካላት ዘለና እቶም ኣካላት ድማ ተግባሮም ሓደ ዘይኮነ
45012005	ከምኡውን ንሕና ብዙኃት እንትንከውን ብክርስቶስ ሓደ ሰብነት ኢና። ነፍስ ወከፍና ድማ ናይ ሓደ ሰብነት ኣካላት ኢና።
45012006	ከምቲ ብጸጋ እግዚኣብሔር ዝተቐበልናዮ በበይኑ ዝኾነ ውህብቶ ዘለና ትንቢት እንተ ኾይኑ ብመጠን እምነት ይኹን።
45012007	ኣገልግሎት እንተ ኾይኑ ኣብ ኣገልግሎቱ ይትጋህ፤ ዝምህርውን ኣብ ምምሃር ይጽናዕ።
45012008	ዝምዕድ ኣብ ምምዓድ ይትጋህ። ዝህብ ብልግሲ የሃብ። ዝመርሕውን ብትግሃት ይምራሕ። ዝርህርህ ከዓ ብሓጐስ ይራህርህ።
45012009	ግብዝና ዘይብሉ ሓቀኛ ፍቕሪ የሃልኹም። ንኽፍኣት ተጸየፍዎ፤ ንሠናይ ኣጽኒዕኹም ኃዝዎ።
45012010	ኣብ ንስንሳትኩም ልባዊ ዝኾነ ፍቕሪ ኣኅዋት የሃልኹም፤ ንስንሳትኩም ክትከባበሩ ድማ ተቐዳደሙ።
45012011	ኣብ ኣገልግሎትኩም ኣይትተሃከዩ፤ ብመንፈስ ዝቲጸልኩም ኩኑ፤ ንእግዚኣብሔር ኣገልግሉ፤
45012012	ብተስፋ ተሓጐሱ፤ ብመከራ ተዓገሡ፤ እንተየቋረጽኩም ጸሎት ኣዘውትሩ።
45012013	ብዘድልዮም ንኣመንቲ ሓግዙ፤ ተቐበልቲ ጋሻ ኹኑ።
45012014	ንዘሳጕጕኹም መርቑ፤ መርቑ እምበር ኣይትርገሙ።
45012015	ምስቶም ዝሕጐሱ ተሓጐሱ፤ ምስቶም ዝበኽዩ ብኸዩ።
45012016	ንስንሳትኩም ተሰማሚዕኹም ንበሩ፤ ምስቶም ትሑት ናብራ ዘለዎም ሕዉሳት ኩኑ እምበር ኣይትተዓበዩ፤ ፈላጣት ኢና ኢልኩም ኣይትመክሑ።
45012017	ነቲ ኣብ ቅድሚ ዂሉ ሰብ ቅኑዕ ዝኾነ ደኣ ሕሰቡ እምበር ንሓደኳ ኽፉእ ክንዲ ኽፉእ ኣይትፍደይዎ።
45012018	ብወገንኩም ምስ ኲሉ ሰብ ብሰላም ክትነብሩ ዝከኣለኩም ግበሩ።
45012019	ፍቑራተይ!  ምፍዳይ ሕነ ናተይ እዩ፤ ኣነ ኽፈድዮ እየ› ይብል እግዚኣብሔር ዝብል ጽሑፍ ኣሎ እሞ ቊጥዓ እግዚኣብሔር ባዕሉ ኽፈድዮ ኅደጉሉ እምበር ባዕልኻትኩም ሕነ ኣይትፍደዩ።
45012020	ግና  ጸላኢኻ እንተ ጠመየ ኣብልዓዮ፤ እንተ ጸምአውን ኣስትዮ። እዙይ ብምግባርካ ከም ብጕሁር ሓዊ ኽተንድዶ ኢኻ።
45012021	ነቲ ኽፉእ ደኣ ብሠናይ ጌርካ ሰዓሮ እምበር ብኽፉእ ኣይትሰዓር።
45013001	ብፍቓድ እግዚኣብሔር እንተዘይኮይኑ ሥልጣን የለንሞ ነፍስ ወከፍ ነቲ ኣብ ልዕሊኡ ዘሎ በዓል ሥልጣን ይተኣዘዝ። እቶም ዘለዉ ሰብ ሥልጣንውን ብእግዚኣብሔር ዝተሸሙ እዮም።
45013002	ንበዓል ሥልጣን ዝቃወም ንሥርዓት እግዚኣብሔር እዩ ዝቃወምሞ። እቶም ዝቃወሙ ድማ ንባዕላቶም ቅጽዓት የምጽኡ።
45013003	ሰብ ሥልጣን ሥራሑ ኽፉእ ንዝኾነ እምበር ሥራሑ ጽቡቕ ንዝኾነ ኣየፍርኁን እዮም። ንሰብ ሥልጣን ከይትፈርኅ እንተደሊኻ ጽቡቕ ግበር። ንሱ ድማ ኸመስግነካ እዩ።
45013004	ንሱ እግዚኣብሔር ንሠናይካ ኢሉ ዝሸሞ ኣገልጋሊ እዩሞ። ክፉእ እንተ ገበርካ ግና ፍራኅ፤ ሰይፊ ንኸንቱ ኣይዕጠቕዎንዮምሞ። ንሱ ኣገልጋሊ እግዚኣብሔር ስለ ዝኾነ ነቲ ኽፉእ ዝገብር ክቐጽዕ ልኡኽ ቊጥዓ እግዚኣብሔር እዩ።
45013005	ስለዙይ መቕጻዕቲ ፈሪኅኹም ጥራሕ ዘይኮነስ ሕሊናኹም ስለ ዝወቕሰኩምውን ክትግዝኡ ይግብአኩም እዩ።
45013006	ንሳቶም ኣገልገልቲ እግዚኣብሔር ኮይኖም እንተየብኰሩ ተሠሪዖም ኢዮምሞ ስለዙይ ኢኹም ግብሪ እትኸፍሉ።
45013007	እምበኣር ንዂሉ ኸከም ዝግብኦ ግበሩ፤ ቐረጽ ንዝግብኦ ቀረጽ ፍርኃት ንዝግብኦ ፍርኃት ክብሪ ንዝግብኦ ኽብሪ ንዂሉ እቲ ዘዝግብኦ ሃብዎ።
45013008	እንትርፊ ንስንሳትኩም ምፍቓር ምስ ሓደኳ ኻልእ ዕዳ ኣይሃሉኹም፤ እቲ ንብጻዩ ዘፍቅር ንሕጊ ፈጺምዎ እዩ እሞ።
45013009	እቲ  ኣይትዘሙ፤ ኣይትቕተል፤ ኣይትስረቕ፤ ብሓሶት ኣይትመስክር፤ ዘይናትካ ኣይትመነ! ዝብል ካልእ ትእዛዛትውን ኲሉ  ንብጻይካ ኸም ነፍስኻ ኣፍቅር! ብዝብል ትእዛዝ ተጠቓሊሉ እዩ።
45013010	ብጻዩ ዝፈቱ ኽፉእ ኣይገብርን፤ እምበኣር ፍቕሪ መፈጸሚ ሕጊ እዩ።
45013011	ነቲ ዘመን ፍለጥዎ፤ ካብ ድቃስ እትበራበሩሉ እዋን ሕዚ እዩ፤ ምድኃንና ካብቲ ዝኣመንናሉ ጊዜ ሕዚ የመና ቐሪቡ ኣሎ።
45013012	ለይቲ ኃሊፋ መዓልቲ ቐሪባ ኣላ። ስለዙይ ግብሪ ጸልማት ካባና ደርቢና ኣፅዋር ብርሃን ንልበስ።
45013013	ብጓይላን ስኽራንን ብምንዝርናን ዕብዳንን ብባእስን ቅንኣትን ዘይኮነስ ከም ብመዓልቲ ብቕንዕና ንንበር።
45013014	ንጐይታ ኢየሱስ ክርስቶስ ደኣ ልበስዎ እምበር ድልየት ሥጋኹም ንምርዋይ ኣይትሕሰቡ።
45014001	ነቲ ብእምነቱ ዘይጠንከረ ተቐበልዎ፤ በቲ ዘካትዕ ነገር ድማ ኣይትንቀፍዎ።
45014002	ኲሉ ንምብላዕ ኸም ዝተፈቕደሉ ዝኣምን ኣሎ፤ እቲ ብእምነቱ ዘይጠንከረ ሓምሊ ጥራሕ እዩ ዝበልዕ።
45014003	እግዚኣብሔር ተቐቢልዎ እዩ እሞ እቲ ዝበልዕ ነቲ ዘይበልዕ ኣይንዓቆ። እቲ ዘይበልዕውን ነቲ ዝበልዕ ኣይንቀፎ፤ እግዚኣብሔር ተቐቢልዎ እዩ እሞ።
45014004	ንስኻኸ ኣብ ሓሽከር ኻልእ እትፈርድ እንታዋይ ኢኻ? ንሱ እንተ ተሥአን እንተ ወደቐን ንጐይታኡ እዩ። እግዚኣብሔር ከተሥኦ ስለ ዝኽእል ከዓ ኽትሥእ እዩ።
45014005	እቲ ሓደ ነታ ሓንቲ መዓልቲ ኻብታ ኻልእ ኣብሊጹ ይርእያ፤ እቲ ሓደ ግና ንዂላተን መዓልትታት ማዕረ ገይሩ ይርእየን።
45014011	 ኣነ ሕያው እየ፤ ይብል እግዚኣብሔር፤ ኲሉ ብርኪ ኽሰግደለይ ኲሉ ልሳንውን ኣነ ኣምላኽ ምዃነይ ክምስክር እዩ ዝብል ጽሑፍ ኣሎሞ።
45014012	እምበኣር ኲላትና ነፍስ ወከፍ ንእግዚኣብሔር መልሲ ኽንህብ ኢና።
45014013	ስለዙይ ኣብ ንስንሳትና ደጊም ኣይንፍረድ። የግዳስ ሓደ ንኃዉ መዐንቀፊ ወይ መሐንኰሊ ኸይገብረሉ ይጠንቀቕ።
45014014	ነቲ ኸም ርኹስ ንዝርእዮ ደኣ እዩ ርኹስ ዝኾኖ እምበር ብተፈጥሮኡ ርኹስ ምግቢ ኸም ዘየለ ብጐይታና ብኢየሱስ ፈሊጠን ተረዲአን ኣለኹ።
45014015	በቲ እትምግቦ ምግቢ ኃውካ ዝጕዳእ እንተ ኾይኑ ብፍቕሪ ኣይኮንካን እትነብር ዘለኻ። ነቲ ክርስቶስ ዝሞተሉ ሰብ ብትምገቦ ምግቢ ኣይተጥፍኣዮ።
45014016	ስለዙይ ኣባኻትኩም ዘሎ ሠናይ ነገር እዩ እትብልዎ ኻልኦት ከም ዝነቕፍዎ ኣይትግበሩ።
45014017	መንግሥቲ እግዚኣብሔር ብመንፈስ ቅዱስ ጽድቅን ሰላምን ሓጐስን እያ እምበር ብልዕን መስተን ኣይኮነትን እሞ።
45014018	እቲ በዝ ኸምዙይ ንክርስቶስ ዘገልግል ንእግዚኣብሔር የሐጕሶ፤ ብሰብውን ምስጉን እዩ።
45014019	እምበኣር ኣሰር ሰላምን ኣሰር እቲ ንስንሳትና እንተሃናነጸሉ ነገርን ንስዓብ።
45014020	ብምኽንያት ምግቢ ንሥራሕ እግዚኣብሔር ኣይተፍርሶ፤ ብርግጽ ምግቢ ዂሉ ንጹሕ እዩ። እንተኾነ ኃውካ ዝዕንቀፈሉ ምግቢ ምብላዕ በደል እዩ።
45014021	ኃውካ ዝዕንቀፈሉ እንተኾይኑ ሥጋ ዘይምብላዕ ወይኒ ዘይምስታይ ወይ ካልእ ዘዐንቅፍ ነገር ዘይምግባር ሠናይ እዩ።
45014022	እቲ ዘለካ እምነት ኣብ መንጎኻን ኣብ መንጎ እግዚኣብሔርን ይኹነልካ። እቲ በቲ ቕኑዕ እዩ ኢሉ ዝኣመነሉ ሕሊናኡ ዘይወቕሶ ሰብ ብፁዕ እዩ።
45014023	እቲ እናተጠራጠረ ዝበልዕ ግና ብእምነት ስለ ዘይበልዐ ዂኑን እዩ። ብእምነት ዘይግበር ኲሉ ኃጢኣት እዩ እሞ።
45015001	ንሕና ብእምነት ዝጸናዕና ነቶም ብእምነት ዘይጸንዑ ኣኅዋትና ኽንድግፎም ደኣ እምበር ንባዕልና ጥራሕ ክነሐጕስ ኣይግብአናን እዩ።
45015002	ነፍስ ወከፍና ንብጻይና ምእንቲ ኽንሃንጾ ሠናይ ንግበረሉ፤ ነሐጕሶውን።
45015003	ከምቲ ጽሑፍ  ጸርፊ እቶም ዝጸርፉኻ ኣባይ ወደቐ ዝብሎ ክርስቶስውን እንተኾነ ንባዕሉ ኣየሐጐሰንሞ።
45015004	በቲ ኻብ ቅዱሳት መጻሕፍቲ ዝርከብ ትዕግሥትን ምጽንናዕን ተስፋ ምእንቲ ኽንረክብ እቲ ኣቐዲሙ ዝተጽሓፈ ዂሉ ንትምህርትና እዩ ዝተጽሓፈ።
45015005	-
45015006	ኃቢርኩም ብሓደ ኣፍ ኴንኩም ናይ ጐይታና ኢየሱስ ክርስቶስ ኣቦ ንዝኾነ እግዚኣብሔር ምእንቲ ኽተኽብሩ እቲ ናይ ትዕግሥትን ምጽንናዕን ኣምላኽ ኣብ ንስንሳትኩም ከምቲ ናይ ክርስቶስ ኢየሱስ ጌርኩም ሓደ ሓሳብ ከም እትሓስቡ ይግበርኩም።
45015007	ስለዙይ ከምቲ ክርስቶስ ንኽብሪ እግዚኣብሔር ዝተቐበለኩም ንስንሳትኩም ተቐባበሉ።
45015008	ክርስቶስ ነቲ ነቦታት ዝተውሃበ ተስፋ ምእንቲ ኸጽንዖ ኣምላኽ ሓቀኛ ኸም ዝኾነ ምእንቲ ኸርኢ ኣገልጋሊ ግሩዛት ከም ዝኾነ እነግረኩም ኣለኹ።
45015009	ክርስቶስ ኣገልጋሊ ግርዘት ዝኾነ ኸምቲ መጽሓፍ፦  ኣብ ማእኸል ኣሕዛብ ከመስግነካ እየ፤ ንስምካውን ክዝምር እየ ዝብሎ ኣሕዛብ ንእግዚኣብሔር ብምሕረቱ ምእንቲ ኸመስግንዎ እዩ።
45015010	ደጊሙውን  ኣቱም ኣሕዛብ ምስ ሕዝቡ ኾይንኩም ተሓጐሱ!
45015011	ቀጺሉ ኸዓ  ኲልኻትኩም ኣሕዛብ ንጐይታ ኣመስግንዎ! ኲሎም ሕዝብታትውን ይወድስዎ! ይብል።
45015012	ኢሳይያስውን  ካብ ዘርኢ እሴይ ዝውለድ ክመጽእ እዩ፤ ንሱ ኣብ ኣሕዛብ ክገዝእ ክትሥእ እዩ፤ ብእኡ ኸዓ ኣሕዛብ ተስፋ ኽገብሩ እዮም ይብል።
45015013	ብኃይሊ መንፈስ ቅዱስ ተስፋኹም ኣፀቢቑ ምእንቲ ኽዓቢ እቲ ዝኣመንኩምዎ ናይ ተስፋ ኣምላኽ ኲሉ ሓጐስን ሰላምን ይምላእኹም።
45015014	ኣኅዋተይ! ብሠናይ ነገርን ብፍልጠትን ኲሉ ኸም ዝተመላእኹም ንስንሳትኩምውን ምምዕዓድ ከም እትኽእሉ ኣነ ባዕለይ ተረዲአዮ ኣለኹ።
45015015	በቲ ኻብ እግዚኣብሔር ዝተውሃበኒ ጸጋ ከዘኻኽረኩም ደልየ ብዛዕባ ሓድሓደ ነገራት ብድፍረት ጽሒፈልኩም ኣለኹ።
45015016	እዙይ ከዓ እቲ ብመንፈስ ቅዱስ ዝተቐደሰ መሥዋዕቲ ኾይኖም ዝቐረቡ ኣሕዛብ ብኣምላኽ ቅቡላት ምእንቲ ክኾኑ ካህን ወንጌል ኣምላኽ ኮይነ ንኣሕዛብ ናይ ኢየሱስ ክርስቶስ ኣገልጋሊ ምእንቲ ክኸውን እየ።
45015017	ስለዙይ ንእግዚኣብሔር ስለዘገልግል ብኢየሱስ ክርስቶስ እምካሕ ኣለኹ።
45015018	እንተኾነ ነቲ ክርስቶስ ኣሕዛብ ንእግዚኣብሔር ምእንቲ ኽእዘዙ ኢሉ ብቓለይን ብግብረይን ዝሠርሖ እንተ ዘይኮይኑ ብኻልእ ክዛረብ ኣይደፍርን።
45015019	ብኃይሊ መንፈስ ቅዱስን ብዘደንቕ ምልክትን ተኣምራትን ካብ ኢየሩሳሌም ጀሚረ ኽሳዕ እልዋሪቆን ናይ ክርስቶስ ወንጌል ሰበኽኩ።
45015020	-
45015021	ከምቲ ኣብ መጽሓፍ  እቶም ብዛዕብኡ ዘይተነግሮም ክርእዩ እዮም፤ እቶም ብዛዕብኡ ዘይሰምዑ ውን ከስተውዕሉ እዮም ዝብሎ ኣብ ልዕሊ እቲ ኻልእ ሰብ ዝመሥረቶ ምእንቲ ኸይሃንጽ ክርስቶስ ኣብ ዘይተጸውዐሉ ሥፍራ ዂሉ ወንጌል ክስበኽ ብርቱዕ ድልየት ኣለኒ።
45015022	ስለዙይ ከዓ እየ ናባኻትኩም ካብ ምምጻእ ብዙኅ ጊዜ ዝተኸልከልኩ።
45015023	ሕዚ ግና ኣብዝ ሃገርዙይ ዝነበረኒ ሥራሕ ወንጌል ስለ ዝወዳእኹ ኻብ ብዙኅ ዓመታት ኂዘውን ናባኻትኩም ክመጽእ ድልየት ስለ ዝነበረኒ
45015024	ንእስፔይን ክኸይድ እንተለኹ ኽርእየኩም በኣኻትኩም ክኃልፍ እየ፤ ንኣኻትኩም ሪአ ምስ ተሓጐስኩ ናብኡ ክኸይድ እየ፤ ንስኻትኩም ድማ ብዘድሊ ኸም እተፋንዉኒ ተስፋ እገብር ኣለኹ።
45015025	ሕዚ ግና ነቶም ኣብ ኢየሩሳሌም ዘለዉ ኣመንቲ ዝኸውን ሓገዝ ኂዘ እኸይድ ኣለኹ።
45015026	እቶም ናይ መቄዶንያን ኣካይያን ኣመንቲ ነቶም ኣብ ኢየሩሳሌም ዘለዉ ድኻታት ኣመንቲ ገንዘብ ከዋፅኡሎም ፈትዮም ኣለዉሞ።
45015027	ግቡኦም ስለ ዝኾነውን ተሰማሚዖም እዮም። እቶም ኣሕዛብ ካብቲ መንፈሳዊ በረኸት ካብ ተኻፈሉ ንሳቶም ድማ በቲ ሥጋዊ በረኸት ከገልግልዎም ግቡእ እዩ።
45015028	እምበኣር ነቲ ዝተዋህለለ ገንዘብ ኣብጺሐሎም ኣገልግሎተይ ምስ ወዳእኹ ብኣኻትኩም ኣቢለ ንእስፔይን ክኸይድ እየ።
45015029	ናባኻትኩም ክመጽእ እንተለኹ ኸዓ ብበረኸት ክርስቶስ መሊአ ኸም ዝመጽእ እፈልጥ ኣለኹ።
45015030	ኣኅዋተይ! ብጐይታና ብኢየሱስ ክርስቶስን ብፍቕሪ መንፈስ ቅዱስን ምእንታይ ናብ እግዚኣብሔር ብጸሎት ምሳይ ክትጋደሉ እልምነኩም አለኹ።
45015031	እትጽልዩለይ ከዓ ኻብቶም ኣብ ይሁዳ ዘለዉ ዘይኣምኑ ምእንቲ ኽድኅንን እቲ ኣብ ኢየሩሳሌም ዘወፍዮ ኣገልግሎተይ ድማ በቶም ቅዱሳን ቅቡል ክኸውንን
45015032	ብፍቓድ እግዚኣብሔር ብሓጐስ ናባኻትኩም መጺአ ኸዓ ምሳኻትኩም ምእንቲ ኸዕርፍን እየ።
45015033	ኣምላኽ ሰላም ምስ ኲልኻትኩም ይኹን። ኣሜን።
45016001	ነታ ንቤተ ክርስቲያን ክንክርኤስ ኣገልጋሊት ዝኾነት ፌቤን ኃፍትና ናባኻትኩም አማኅፅና ኣለኹ።
45016002	ንኣመንቲ ኸም ዝግባእ ጌርኩም ብጐይታ ተቐበልዋ ብዘድልያ ዂሉ ኸዓ ደግፍዋ። ንሳ ንብዙኃትን ንኣይ ንባዕለይዉን ደጋፊት ነይራ እያሞ።
45016003	ነቶም ብኢየሱስ ክርስቶስ መሣርሕተይ ዝኾኑ ጵርስቅላን ኣቂላን ሰላም በሉለይ።
45016004	ንሳቶም ምእንታይ ሕይወቶም ንምኅላፍ ዝተዳለዉ ነይሮም እዮምሞ ስለዙይውን አመስግኖም ኣለኹ፤ ኣነ በይነይ ዘይኮንኩስ ኣብያተ ክርስቲያን ኣሕዛብ ኲለን እየን ዘመስግናኦም።
45016005	ነታ ኣብ ቤቶም ዘላ ቤተ ክርስቲያን ሰላም በሉለይ። ነቲ ክርስቶስ ብምቕባል ኣብ እስያ መጀመርታ ዝኾነ ኤጴኔጦስ ፍቑረይ ሰላም በሉለይ።
45016006	ነታ ብዙኅ ዝፀዓረትልኩም ማርያም ሰላም በሉለይ።
45016007	ነቶም ኣብ ሓዋርያት ፍሉጣት ቅድመይ ድማ ብክርስቶስ ዝኣመኑ ምሳይውን ተኣሲሮም ንዝነበሩ ኣዝማደይ ኣንድራኒቆንን ዩልያንን ሰላም በሉለይ።
45016008	ነቲ ብጐይታ ፍቑረይ ዝኾነ ኣንጵልያጦን ሰላም በሉለይ።
45016009	ነቲ ብክርስቶስ መሣርሕትና ዝኾነ ኡርባኖስን ንስጣክስ ፍቑረይን ሰላም በሉለይ።
45016010	ነቲ ምእንቲ ክርስቶስ ፈተና ተቐቢሉ እሙን ኾይኑ ዝተረኽበ ኤጴሌን ሰላም በሉለይ። ንእንዳ ኣርስጠቦሉ ሰላም በሉለይ።
45016011	ንሄሮድያና ዘመደይ ሰላም በሉለይ። ነቶም ኣብ እንዳ የርቂኮስ ዘለዉ ብጐይታ ዝኣመኑ ሰላም በሉለይ።
45016012	ነተን ብጐይታ ዝፅዕራ ዘለዋ ጥሬፌናን ጥሬፎሳን ሰላም በሉለይ። ነታ ብጐይታ ብዙኅ ዝፀዓረት ፍቕርቲ ጰርሲዳ ሰላም በሉለይ።
45016013	ነቲ ብጐይታ ዝተኃርየ ሩፎንን ንኖኡን ንኣይውን እነይ ሰላም በሉለይ።
45016014	ንኣስንቀሪጦንን ፍሌጎንን ሄርሜስን ንጰጥሮባንን ሄርማንን ምስኣቶም ንዘለዉ ኣኅዋትን ሰላም በሉለይ።
45016015	ንፍሌጎንን ንዩልያን ንኔርያን ንሓፍቱን ንኣልንጦንን ምስኣቶም ንዘለዉ ዂሎም ቅዱሳንን ሰላም በሉለይ።
45016016	ንስንሳትኩም ከዓ ብቕዱስ ሰላምታ ሰላም ተበሃሃሉ። ኲለን ናይ ክርስቶስ ኣብያተ ክርስቲያን ሰላም ይብላኹም ኣለዋ።
45016017	ኣኅዋተይ! ክትፍጽምዎ ኣብ ልዕሊ ዝተቐበልኩምዎ ትምህርቲ ዝቓወሙን ኣብ ማእኸልኩም ምፍልላይን ጸገማትን ካብ ዘምጽኡ ሰባት ኽትጥንቀቑ ኻብኣቶምውን ኽትርሕቑ ሓደራ እብለኩም ኣለኹ።
45016018	እዞም ሰባት እዚኣቶም ንጐይታና ኢየሱስ ክርስቶስ ዘይኮነስ ንኸብዶም እዮም ዝግዝኡ። ብነገር ብምትላልን የዋህ ብምምሳልን ንብዙኃት ገርህታት የስሕትዎም እዮምሞ።
45016019	ንወንጌል ተኣዘዝቲ ምዃንኩም ኣብ ኲሉ ስለ ዝተሰምዐ ብኣኻትኩም ሕጉስ እየ። ንሠናይ ነገር ብልህታት ንክፉእ ግና የዋሃት ክትኮኑ እደሊ ኣለኹ።
45016020	ኣምላኽ ሰላም ድማ ንሰይጣን ቀልጢፉ ኣብ ትሕቲ እግርኹም ክቕጥቅጦ እዩ። ጸጋ ጐይታና ኢየሱስ ክርስቶስ ምሳኻትኩም ይኹን።
45016021	ጢሞቴዎስ እቲ መሣርሕተይ ሰላም ይብለኩም ኣሎ። ኣዝማደይ ሉቂዮስ ኢያሶንን ሱሲ ጳጥሮስን ሰላም ይብሉኹም ኣለዉ።
45016022	ነዛ መልእኽቲ እዚኣ ዝጸሓፍኩ ኣነ ጠርጥዮስ ብጐይታ ሰላም እብለኩም ኣለኹ።
45016023	እቲ ንኣይ ከም ጋሻ ዝተቐበለ እታ ቤተ ክርስቲያን ከዓ ኣብ ገዝኡ ኽትእከብ ዝፈቐደ ጋይዮስ ሰላም ይብለኩም ኣሎ። ኣርስጦስ እቲ ናይታ ኸተማ ተኃዝ ገንዘብን ቁኣርጦስ ኃውናን ሰላም ይብሉኹም ኣለዉ።
45016024	ጸጋ ጐይታና ኢየሱስ ክርስቶስ ምስ ኲልኻትኩም ይኹን! ኣሜን።
45016025	ነቲ ብመሠረት እቲ ኻብ ዘለዓለም ተሠዊሩ ዝነበረ ሕዚ ግና ዝተገልጸ ምሥጢር ከምቲ ኣነ ዝሰብኮ ወንጌልን ከምቲ ብዛዕባ ኢየሱስ ክርስቶስ ዝስበኾ ዘሎን ገይሩ ኣብ እምነትኩም ከጽንዐኩም ዝኽእል እግዚኣብሔር ክብሪ ይኹኖ።
45016026	ሕዚ ግና እቲ ምሥጢር ብመጻሕፍቲ ነቢያት ተግሂዱ ኣሎ። ብትእዛዝ እቲ ናይ ዘለዓለም ኣምላኽ ኲሎም ኣሚኖም ምእንቲ ኽእዘዝዎ ብዂሎም ኣሕዛብ ከም ዝፍለጥ ተገይሩ ኣሎ።
45016027	ነቲ በይኑ በዓል ጥበብ ዝኾነ እግዚኣብሔር ብኢየሱስ ክርስቶስ ንዘለዓለም ክብሪ ይኹኖ! ኣሜን።
46001001	ካብቲ ብፍቓድ እግዚኣብሔር ሓዋርያ ኢየሱስ ክርስቶስ ክኸውን ዝተጸውዐ ጳውሎስን ኃውና ሶስቴኔስን፦
46001002	ኣብታ ኣብ ቆሮንቶስ ዘላ ቤተ ክርስቲያን እግዚኣብሔር ናብቶም ብኢየሱስ ክርስቶስ ዝተቐደሱ ምስቶም ኣብ ኲሉ ስፍራ ስም እቲ ጐይታኦምን ጐይታናን ዝኾነ ኢየሱስ ክርስቶስ ዝጽውዑ ዂሎም ቅዱሳን ንምዃን ዝተጸውዑ ፦
46001003	ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ንኣኻትኩም ይኹን።
46001004	ስለቲ ብክርስቶስ ኢየሱስ ዝተውሃበኩም ጸጋ እግዚኣብሔር ብዛዕባኹም ዂሉ ጊዜ ንኣምላኸይ አመስግን ኣለኹ።
46001005	-
46001006	ዘመስግኖ ዘለኹ ኸዓ እቲ ብዛዕባ ክርስቶስ ዝመስከርናልኩም ኣባኻትኩም ጸኒዑ ስለ ዝተረኽበ ብዂሉ ቓልን ብዂሉ ፍልጠትን ብእኡ ስለ ዝሃብተምኩም እዩ።
46001007	ስለዙይውን ናይ ጐይታና ኢየሱስ ክርስቶስ ምምጻእ ኣብ እትጽበዩሉ ዝጐድለኩም ውህብቶ ጸጋ የለን።
46001008	ብመዓልቲ ጐይታና ኢየሱስ ክርስቶስ ብዘይ ነውሪ ንኽትርከቡ ንሱ ኽሳዕ መወዳእታ ኸጽንዐኩም እዩ።
46001009	እቲ ምስ ወዱ ምስ ጐይታና ኢየሱስ ክርስቶስ ኅብረት ምእንቲ ኽህልወኩም ዝጸውዐኩም እግዚኣብሔር እሙን እዩ።
46001010	ኣኅዋተይ! ኲልኻትኩም ክትሰማምዑ ብሓደ ልብን ብሓደ ሓሳብን ክትኃብሩ እምበር ምፍልላይ ከይህልወኩም ብስም ጐይታና ኢየሱስ ክርስቶስ ኣማኅፅነኩም ኣለኹ።
46001011	ኣኅዋተይ! ኣብ ማእኸልኩም ባእሲ ኸም ዘሎ ሰብ ቀሎኤ ነጊሮምኒ ኣለዉ።
46001012	እወ! ነፍስ ወከፍኩም  ኣነ ናይ ጳውሎስ እየ! ኣነስ እባ ናይ ኣጵሎስ እየ! ኣነ ናይ ኬፋ እየ! ኣነስ እባ ናይ ክርስቶስ! ከም እትብሉ ነጊሮምኒ ኣለው።
46001013	ክርስቶስዶ ተመቓቒሉ እዩ? ወይ ጳውሎስ ዲዩ ምእንታኻትኩም ዝተሰቐለ? ወይ ብስም ጳውሎስ ዲኹም ዝተጠመቕኩም?
46001014	ካባኻትኩም ብዘይ ንክርስጶስን ንጋይዮስን ንሓደኳ ስለ ዘየጥመቕኩ ንእግዚኣብሔር አመስግኖ ኣለኹ።
46001015	ስለዙይ ካባኻትኩም ሓደኳ  ብስም ጳውሎስ ተጠሚቐ ክብል ኣይኽእልን እዩ።
46001016	ንስድራ እስጢፋኖስ እባ ኣጥሚቐ ኣለኹ፤ ብዝተረፈ ግና ካልእ ከም ዘጥመቕኩ ኣይፍለጠንን።
46001017	ክርስቶስ ወንጌል ክሰብኽ እምበር ከጥምቕ ኣይለኣኸንንሞ። እንተኾነ መስቀል ክርስቶስ ከንቱ ምእንቲ ኸይኸውን ዝሰብኮ ወንጌል ኣብ ክእለት ዘረባ ዝተመሥረተ ኣይነበረን።
46001018	ናይ መስቀሉ ነገር ንዝጠፍኡ ሰባት ዕሽነት እዩ፤ ንኣና ንእንድኅን ግና ኃይሊ እግዚኣብሔር እዩ።
46001019	እቲ ጽሑፍ ኣነ ጥበብ ጠቢባን ከጥፍእ እየ፤ ፍልጠት ፈላጣት ከፍርስ እየ እዩ ዝብልሞ።
46001020	ጥበበኛ ደኣ ኣበይ ኣሎ? መምህር ሕጊኸ ኣበይ ኣሎ? ፈላስፋ እዛ ዓለም እዚኣኸ ኣበይ ኣሎ? ኣምላኽዶ ንጥበብ እዛ ዓለም እዚኣ ዕሽነት ኣይገበሮን እዩ?
46001021	ሰባት ንእግዚኣብሔር ብጥበቦም ከይፈልጥዎ እግዚኣብሔር ብጥበቡ ኸልከሎም። ንቶም ዝኣምኑ ግና በቲ ኸም ዕሽነት ዝቊጸር ንሕና እንሰብኮ ወንጌል ከድኅኖም ደለየ።
46001022	ኣይሁድ ምልክት ክርእዩ ይጥይቑ፤ ግሪካውያን ድማ ጥበብ ይደልዩ እዮምሞ፤
46001023	ንሕና ግና ነቲ ንኣይሁድ ዕንቅፋት ንኣሕዛብ ከዓ ዕሽነት ዝኾነ ዝተሰቐለ ክርስቶስ ንሰብኽ ኣለና።
46001024	ነቶም ጽዉዓት ኣይሁድ ኮኑ ግሪካውያን ክርስቶስ ኃይሊ እግዚኣብሔር እዩ፤ ጥበብ እግዚኣብሔርውን እዩ።
46001025	ዕሽነት እግዚኣብሔር መሲሉ ዝርአ ካብ ፍልጠት ሰብ ይበልጽ እዩ፤ ድኻም እግዚኣብሔር መሲሉ ዝርአ ኸዓ ካብ ኃይሊ ሰብ ይብርትዕ እዩ።
46001026	ኣኅዋተይ! ከመይ ከም ዝተመረጽኩም እሞ ተመልከቱ፤ ብዙኃት ካባኻትኩም በተሓሳስባ ሰብ ፈላጣት ወይ ኃያላት ወይ ብትውልዲ ዝኸበርኩም ኣይነበርኩምን።
46001027	እግዚኣብሔር ንጥበበኛታት ምእንቲ ኸኅፍር በዛ ዓለም ከም ዓሻታት ዝቝጸሩ ሰባት መረጸ፤ ንኃያላት ምእንቲ ኸኅፍር ከዓ በዛ ዓለም እዚኣ ኸም ድኹማት ዝቊጸሩ መረጸ።
46001028	ነቲ ዘሎ ኸንቱ ምእንቲ ኽገብር ከዓ ነቲ ብዓለም ሕሱርን ንዑ ቕን ነቲ ዘየሎን መረጸ።
46001029	እዙይ ከዓ ዂሉ ሰብ ኣብ ቅድሚ እግዚኣብሔር ምእንቲ ኸይምካሕ ኢሉ እዩ።
46001030	ንስኻትኩም ግና በቲ እግዚኣብሔር ጥበብናን ጽድቅናን ቅድስናናን ቤዛናን ክኸውን ብዝሃበና ኢየሱስ ክርስቶስ ካብኡ ሕይወት ኣለኩም።
46001031	እምበኣር መጽሓፍ ከም ዝብሎ  እቲ ዝምካሕ ብእግዚኣብሔር ይመካሕ።
46002001	ኣኅዋተይ! ኣነውን ናባኻትኩም ክመጽእ እንተለኹ ብኽእለት ዘረባ ወይ ብፍልስፍና ምሥጢር እግዚኣብሔር ክሰብከልኩም ኣይመጻእኹን።
46002002	እዙይ ከዓ ምሳኻትኩም እንተለኹ እንትርፊ ኢየሱስ ክርስቶስ ንሱ ኸዓ እቲ ዝተሰቕለ እንተዘይኮይኑ ኻልእ ከይፈልጥ ወሲነ እየሞ።
46002003	ኣነ ኸዓ ብድኻምን ብፍርኃትን ብብዙኅ ምንቅጥቃጥን እየ ምሳኻትኩም ዝነበርኩ።
46002004	ቃለይን ስብከተይን ንመንፈስ ቅዱስን ኃይሉን ዝገልጽ እምበር ብዝጥብር ቃል ጥበብ ኣይነበረን።
46002005	እዙይ ከዓ እምነትኩም ኣብ ኃይሊ እግዚኣብሔር እምበር ኣብ ጥበብ ሰብ ዝተመሥረተ ምእንቲ ኸይኸውን እዩ።
46002006	ኣብ ማእኸል እቶም ብመንፈስ ብሱላት ዝኾኑ ግና ጥበብ ንዛረብ ኢና፤ እቲ እንዛረቦ ግና ጥበብ እዛ ዓለም ወይ ጥበብ ናይቶም ዝኃልፉ ገዛእቲ እዛ ዓለም እዚኣ ኣይኮነን።
46002007	ንሕናስ እቲ እግዚኣብሔር ቅድሚ ዘመናት ንኽብርና ዘዳለዎ ተሰዊሩ ዝነበረ ምሥጢር ንዝኾነ ጥበብ እግዚኣብሔር ኢና እንዛረብ።
46002008	ካብ ገዛእቲ እዛ ዓለም እዚኣ ሓደኳ ነዝ ጥበብ እዙይ ኣይፈለጦን፤ እንተዝፈልጡስ ነቲ ጐይታ ኽብሪ ኣይምሰቐልዎን ነይሮም።
46002009	ግና እቲ ጽሑፍ፦  ዓይኒ ዘይረአየቶ እዝኒ ዘይሰምዐቶ ልቢ ሰብ ዘይሓሰቦ እግዚኣብሔር ነቶም ዝፈትውዎ ኣዳልዩሎም ኣሎ ይብል።
46002010	ንኣና ግና እግዚኣብሔር ብመንፈሱ ገይሩ ገለጸልና፤ እቲ መንፈስ ቅዱስ ንዂሉ ናይ እግዚኣብሔር ዓሚቝ ምሥጢር ዝምርምር እዩ እሞ።
46002011	እቲ ኣብ ሰብ ዘሎ መንፈስ እንተ ዘይኮይኑ ነቲ ኣብ ልቢ ሰብ ዘሎ ዝፈልጥ የለን። ከምኡውን መንፈስ እግዚኣብሔር እንተ ዘይኮይኑ ነቲ ኣብ እግዚኣብሔር ዘሎ ሓሳብ ሓደኳ ዝፈልጦ የለን።
46002012	ንሕና ግና ነቲ እግዚኣብሔር ብኸምኡ ዝሃበና ጸጋ ምእንቲ ኽንፈልጥስ ነቲ ኻብ እግዚኣብሔር ዝኾነ መንፈስ ደኣ ተቐበልና እምበር ናይዚ ዓለም መንፈስ ኣይተቐበልናን።
46002013	ንሕና ኸዓ መንፈሳዊ ነገር ምስ መንፈሳውያን ሰባት እናሰማማዕና ጥበብ ሰብ ብዝምህረሉ ቓል ዘይኮነስ መንፈስ ቅዱስ ብዝምህረሉ ቓል ንዛረብ ኣለና።
46002014	መንፈስ እግዚኣብሔር ዘይብሉ ሰብ ነቲ ኻብ መንፈስ እግዚኣብሔር ዝመጽእ ኣይቕበሎን እዩ፤ ንእኡ ዕሽነት እዩ፤ ብመንፈስ ዝምርመር ስለ ዝኾነ ኸዓ ክፈልጦ ኣይኽእልን እዩ እሞ።
46002015	ናይ እግዚኣብሔር መንፈስ ዝኃደሮ ሰብ ግና ንዂሉ ይምርምር፤ ንሱ ግና ብሓደኳ ኣይምርመርን እዩ።
46002016	 ናይ እግዚኣብሔር ሓሳብ መን ይፈልጥ? መማኽርቱኸ መንዩ? ንሕና ግና ናይ ክርስቶስ ልቢ ኣለና።
46003001	ኣኅዋተይ! ኣነ ግና ከም ሥጋውያን ብክርስቶስ ከዓ ገና ከም ዘይዓበዩ ሕፃናት እምበር ከም መንፈሳውያን ክዛረበኩም ኣይከኣልኩን።
46003002	ድልዋት ስለ ዘይነበርኩም ዕፁም ብልዒ ዘይኮነስ ጸባ ኣምዓጕኩኹም፤ ሕዝውን ድልዋት ኣይኮንኩምን።
46003003	እዙይ ከዓ ገና ሥጋውያን ስለ ዝኾንኩም እዩ፤ ኣብ ማእኸልኩም ቅንእን ባእስን ምህላዉስ ሥጋውያን ምዃንኩምዶ ኣይኮነን? ከም ዓለማውያንዶ ኣይኮንኩምን እትመስሉ?
46003004	ካባኻትኩም  ኣነ ናይ ጳውሎስ እየ ካልእ ከዓ  ኣነ ናይ ኣጵሎስ እየ ዝብል ኣሎሞ ሥጋውያን ምዃንኩምዶ ኣይኮነን?
46003005	እምበርከ ኣጵሎስ እንታይ እዩ? ጳውሎስከ እንታይ እዩ? እምበኣር ንሳቶም ንነፍስ ወከፎም እግዚኣብሔር ከም ዝሃቦም ናብ እምነት ዘብጽሑኹም ኣገልገልቲ እዮም።
46003006	ኣነ ተኸልኩ፤ ኣጵሎስ ኣስተየ፤ እግዚኣብሔር ድማ ኣዕበየ።
46003007	እቲ ዘዕቢ እግዚኣብሔር ደኣ እምበር እቲ ዝተኸለ ኾነ እቲ ዘስተየ ዝጠቅም የብሉን።
46003008	እቲ ዝተክልን እቲ ዘስትን ማዕረ እዮም ኲሎም ከከም ፃዕሮም ዋግኦም ክረኽቡ እዮም።
46003009	ንሕና ምስ እግዚኣብሔር እንሠርሕ ኢና፤ ንስኻትኩም ግና ግራት እግዚኣብሔርን ሕንፃ እግዚኣብሔርን ኢኹም።
46003010	ኣነ እግዚኣብሔር ብዝሃበኒ ጸጋ ኸም ፈላጥ ሓናጺ ኾይነ መሠረት ሠረትኩ፤ ሓደ ኻልእ ኣብ ልዕሊኡ የሃንጽ ኣሎ፤ ነፍስ ወከፍ ከመይ ገይሩ ኸም ዝሃንጽ ይጠንቀቕ።
46003011	ምኽንያቱ ብዘይ እቲ ሥሩት መሠረት ንሱ ኸዓ ኢየሱስ ክርስቶስ ካልእ መሠረት ክሥርት ዝኽእል ሓደኳ የለን።
46003012	ዝኾነ ይኹን ሰብ ኣብ ልዕሊ እዛ መሠረት እዚኣ ብወርቂ ብብሩር ብኽቡር እምኒ ብዕንጨይቲ ብሣዕሪ ወይ ብሓሰር እንተ ሠርሐ
46003013	ናይ ነፍስ ወከፍ ሰብ ሥራሕ ክገሃድ እዩ፤ እታ መዓልቲ ብሓዊ ኽትግለጽ ስለ ዝኾነት ክትቀልዖ እያ፤ ሥራሕ ነፍስ ወከፍ ከመይ ከም ዝኾነ ኸዓ እቲ ሓዊ ኽፍትኖ እዩ።
46003014	እቲ ኣብ መሠረት ሓኒጹ ሥርሑ ዝጸንዐሉ ሰብ ዓስቡ ኽቕበል እዩ።
46003015	ሥርሑ ዝቲጸሎ ሰብ ግና ዓስቡ ኽስእን እዩ፤ እንተኾነ ንሱ ኽድኅን እዩ፤ ግና ኸምቲ ብሓዊ ኃሊፉ ዝድኅን ሰብ ይድኅን።
46003016	ናይ እግዚኣብሔር ቤተ መቅደስ ከም ዝኾንኩምን መንፈስ እግዚኣብሔር ኣባኻትኩም ኃዲሩ ኸም ዘሎንዶ ኣይትፈልጡን ኢኹም?
46003017	ዝኾነ ሰብ ነቲ ናይ እግዚኣብሔር ቤተ መቅደስ እንተፍረሰ እግዚኣሔር ንእኡ ድማ ኸፍርሶ እዩ። ቤተ መቕደስ እግዚኣብሔር ቅዱስ እዩ፤ እዝ ቤተ መቕደስ እዙይውን ንስኻትኩም ኢኹም።
46003018	ሓደኳ ርእሱ ኣየታልል፤ ካባኻትኩም ኣብዛ ዓለም እዚኣ ጥበበኛ ዝኾነ እንተ መሰሎ ጥበበኛ ምእንቲ ክኸውን ዓሻ ይኹን።
46003019	 ነቶም ጥበበኛታት ብጕርሖም ይኅዞም ተብሂሉ ኸም ዝተጽሓፈ ጥበብ እዛ ዓለም እዚኣ ኣብ ቅድሚ እግዚኣብሔር ዕሽነት እዩ እሞ።
46003020	ከምኡውን  ሓሳብ እቶም ጥበበኛታት ከንቱ ኸም ዝኾነ እግዚኣብሔር ይፈልጦ እዩ ዝብል ተጽሒፉ ኣሎ።
46003021	እምብኣርከስ ኲሉ ናታትኩም እዩ እሞ ሓደኳ ብሰብ ኣይመካሕ።
46003022	ጳውሎስ ኮነ ኣጵሎስ ኬፋ ኾነ ዓለም ሕይወት ኮነ ሞት ዘሎ ኾነ ዝመጽእ ኲሉ ናታትኩም እዩ።
46003023	ንስኻትኩም ናይ ክርስቶስ ኢኹም፤ ክርስቶስ ከዓ ናይ እግዚኣብሔር እዩ።
46004001	እምበኣር ሰብ ንኣና ኸም ኣገልገልቲ ክርስቶስን ከም መገብቲ ምሥጢራት እግዚኣብሔርን ገይሩ ይቝጸረና።
46004002	ኣብ ርእሲዙይ ከዓ ዂሎም መገብቲ እሙናት ኮይኖም ክርከቡ ይግብኦም።
46004003	ኣነ እኳ ብኣኻትኩም ወይ ብኻልእ ሰብ እንተ ተፈረድኩ ግዲ የብለይን፤ ንባዕለይ እኳ ኣይፈርድን እየ።
46004004	ሕሊናይ ኣይወቕሰንን እዩ፤ በዙይ ግና ንጹህ እየ ማለት ኣይኮነን። ጐይታ ጥራሕ እዩ ንኣይ ዝፈርደኒ።
46004005	ስለዙይ ነቲ ኣብ ጸልማት ዝተሓብአ ናብ ብርሃን ዘምጽእ ሓሳባት ልቢ ኸዓ ዝገልጽ ጐይታ ክሳዕ ዝመጽእ ጊዜ እንተይበጽሐ ሓደኳ ኣይትፍረዱ። ሽዑ ነፍስ ወከፍ ነናእዳኡ ኻብ እግዚኣብሔር ክቕበል እዩ።
46004006	ኣኅዋተይ! በቲ ሓደ ኽትምክሑ ነቲ ሓደ ኸዓ ኽትንዕቑ ኣይግባእን እዩ። ነቲ  ካብ ጽሑፍ ኣይትኅለፍ ዝብሎ ኸዓ ኻባና ምእንቲ ኽትመሃሩ ንጥቕምኹም ኢለ ንባዕለይን ንኣጵሎስን ከም ምሳሌ ኣቕሪበልኩም ኣለኹ።
46004007	ካብ ካልኦት ብሉጽ ዝገበረካ መን እዩ? ዘይተቐበልካዮኸ እንታይ ኣለካ? ዝተቐበልካ ኻብ ኮንካኸ ስለምንታይ ከም ዘይተቐበልካ እትዕበ?
46004008	ድሮ ኸዓ ጸገብኩም፤ ከምኡውን ሃብተምኩም፤ ብዘይ ብኣና ድማ ነገሥኩም፤ ንሕናውን ምሳኻትኩም ምእንቲ ኽንነግሥስ ኣበይሞ ከምነገሥኩም!
46004009	ኣነ ግና እግዚኣብሔር ንኣና ንሓዋርያት ከምቶም ንሞት ዝተፈርዱ ድኅሪ ዂሎም ዝገበረና ይመስለኒ። ስለዙይ ንዓለምን ንመላእኽትን ንሰብን ትርኢት ኴንና ኣለና።
46004010	ንሕና ምእንቲ ክርስቶስ ዓያሹ ኢና፤ ንስኻትኩም ግና ብክርስቶስ ጥበበኛታት ኢኹም፤ ንሕና ድኹማት ንስኻትኩም ግና ኃያላት ኢኹም፤ ንስኻትኩም ክቡራት ንሕና ግና ሕሱራት ኢና።
46004011	ክሳዕ እዛ ሰዓት እዚኣ ንጠምን ንጸምእን ንዓርቕን ንውቃዕን ኣለና፤ መኅደሪውን የብልናን።
46004012	በእዳውና እናሠራሕና ንደክም ኣለና። ንዝጸርፈና ንምርቕ ንዘሳጕጉና ንዕገሥ
46004013	ስምና ንዘኽፍእ ብጥዑ ም ቃል ንምልስ ኣለና። ክሳዕ ሕዚ ኸም ናይ ዓለም ጐሓፍን ከም ናይ ዂሉ ነገር ጐድፍን ኴንና ኣለና።
46004014	እዝ ዝጽሕፈልኩም ዘለኹ ኸም ተፈተውቲ ደቀይ ክምዕደኩም እምበር ክኅፍረኩም ኢለ ኣይኮንኩን።
46004015	ምንም እኳ ብክርስቶስ ኣእላፋት መዕበይቲ መምህራን እንተሃለዉኹም ብዙኃት ኣቦታት የብልኩምን። ወንጌል ብምብሣር ብክርስቶስ ኢየሱስ ዝወለድኩኹም ኣነ እየሞ።
46004016	ስለዙይ ንኣይ ምሰሉ እናበልኩ እልምነኩም ኣለኹ።
46004017	በዝ ምኽንያት እዙይ ከዓ ኣብ ኲሉ ሥፍራ ኣብ ኲለን ኣብያተ ክርስቲያን ከመይ ገይረ ኸም ዝምህር ብክርስቶስ ኢየሱስ ዝኾነ መንገደይ ምእንቲ ኸዘኻኽረኩም እቲ ፍቁር ወደይን ብጐይታ እሙንን ጢሞቴዎስ ሰዲደልኩም ኣለኹ።
46004018	ገሊኦም ግና ኣነ ናባኻትኩም ዘይመጽእ መሲልዎም ብትዕቢት ዝተመልኡ ኣለዉ።
46004019	እግዚኣብሔር እንተ ፈቒዱስ ቀልጢፈ ናባኻትኩም ክመጽእ እየ፤ ሽዑ እቶም ዕቡያት ዝዛረብዎ ዘይኮነስ ኃይሎም ክርኢ እየ።
46004020	መንግሥቲ እግዚኣብሔር ብኃይሊ እምበር ብዘረባ ኣይኮነትንሞ።
46004021	እንታይ ትደልዩ? ብበትሪዶ ወይ ብፍቕርን ብመንፈስ ለውሃትን ክመጸኩም?
46005001	ኣብ ኣሕዛብ እኳ ተገይሩ ዘይፈልጥ ምንዝርና ኣብ ማእኸልኩም ከም ዘሎ ብፍላይ ካባኻትኩም ሰበይቲ ኣቦኡ ዘእተወ ከም ዘሎ ይውረየኩም ኣሎ።
46005002	ተዓቢኹም ኣለኹም! ክትጉህዩዶ ግዳ ኣይምተገብአኩምን? ነቲ ኸምዙይ ዝበለ ርኹስ ግብሪ ዝገበረ እንዶግዳ ኻብ ማእኸልኩም ኣርኅቕዎ።
46005003	-
46005004	ኣነ ብኣካል እኳ ምሳኻትኩም እንተዘይሃለኹ ብመንፈሰይ ምሳኻትኩም እየ። ምሳኻትኩም ከም ዘለኹ ኾይነ ከዓ ነቲ ኸምዙይ ዝመሰለ ርኽሰት ዝፈጸመ ሰብ ብስም ጐይታ ኢየሱስ ድሮ ፈሪደዮ ኣለኹ። ንስኻትኩም ምስ ተኣከብኩም ኣነውን ብኃይሊ ጐይታ ኢየሱስ ብመንፈስ ምሳኻትኩም ኾይነ
46005005	ነዝ ሰብ እዙይ ንሰይጣን ኣኅሊፍኩም ሃብዎ። እዙይ እትገብሩ ብሥጋኡ ተቐጺዑ  ብመዓልቲ ጐይታ ነፍሱ ምእንቲ ኽትድኅን እዩ።
46005006	ዛህራኹም ጽቡቕ ኣይኮነን። ቊሩብ መባዂዕቲ ንብዘሎ እቲ ብሒቝ ከም ዘብኲዖዶ ኣይትፈልጡን ኢኹም?
46005007	ከምቲ ሕዚ ዘለኹምዎ ዘይበዂዐ ሓድሽ ብሒቊ ምእንቲ ኽትኮኑ ነቲ ኣረጊት መባዂዕቲ ካባኻትኩም ኣርሕቑ። በጊዕ ፋሲካና ክርስቶስ ተሠዊዑ እዩ እሞ።
46005008	ስለዙይ በቲ ኣረጊት መባዂዕቲ ወይ ብመባዂዕቲ ኽፍኣትን ሕሰምን ዘይኮነ ብዘይበዂዐ እንጀራ ማለት ብቕንዕናን ብሓቅን በዓልና ነኽብር።
46005009	 ምስ ዘማውያን ኣይትተሓወሱ ኢለ ጽሒፈልኩም ነይረ።
46005010	ግና ምስቶም ናይዛ ዓለም እዚኣ ዘማውያንን ወይ ስሱዓትን ከተርትን ወይ መምለኽቲ ጣዖትን ማለተይ ኣይኮነን፤ እንተ ዘይኮነስ ካብዛ ዓለም እዚኣ ኽትወፁ ምተገብአኩም ነይሩ።
46005011	ኣነ ዝጸሓፍኩልኩም ኣመንቲ ኢና ካብ ዝብሉ ግና ዘመውቲ ወይ ስሱዓት ወይ ተጻረፍቲ ወይ ሰኸርቲ ወይ ከተርቲ ምስ ዝኾኑ ሰባት ከይትሕወሱ ምስ ከምዚኦም ዝበሉ ሰባትውን ከቶ ከይትበልዑ ኢለ እየ እምበር፤
46005012	ነቶም ካብ ክርስትና ወፃኢ ንዘለዉ ዝፈርድ እንታይ ኣእትዩኒ? ንስኻትኩም ነቶም ኣብ ውሽጢ ክርስትና ዘለዉዶ ኣይኮንኩምን ክትፈርዱ ዘለኩም?
46005013	ነቶም ካብ ክርስትና ወፃኢ ዘለዉ ግና እግዚኣብሔር ኢዩ ዝፈርዶም። እምበኣር ነቲ ኽፉእ ዝገብር ሰብ ካባኻትኩም ኣርኅቅዎ።
46006001	ሓደ ኻባኻትኩም ምስ ብጻዩ ነገር እንተሃልይዎ ኣብ ቅድሚ እቶም ኣመንቲ ዘይኮነስ ኣብ ቅድሚ እቶም ዘይኣምኑዶ ኽፋረድ ይደፍር እዩ?
46006002	ወይ ከዓ እቶም ኣመንቲ ንዓለም ከም ዝፈርዱዋዶ ኣይትፈልጡን ኢኹም? ንዓለም እትፈርዱ እንካብ ኮንኩም ድኣ ነዝ ኣናእሽቱ ነገራት ንምፍራድ ከመይ ዘይትበቕዑ ?
46006003	ንመላእኽቲ ኸም እንፈርድዶ ኣይትፈልጡን ኢኹም? ናይዛ ዓለም እዚኣ ነገር ግዳ ኸመይ ዘይንፈርድ?
46006004	እሞኸ ደኣ ብነገር እዛ ዓለም እዚኣ ዝዳነ እንተሃልይኩም ስለምንታይ ነቶም ብቤተ ክርስቲያን ዝተንዓቑ ኣሕዛብ ፈረድቲ ትገብሩዎም?
46006005	ከኅፍረኩም ኢለ እየ ነዙይ ዝዛረብ ዘለኹ፤ ኣብ መንጎ ኣመንቲ ኽዓርቕ ዝኽእል ለባም ሰብዶ የብልኩምን?
46006006	እኳ ድኣ ኃው ንኃው ኣብ ቅድሚ እቶም ዘይኣምኑ ይኸስስ ኣሎ!
46006007	ብርግጽ ኣብ ንሰንሳትኩም ምክሳስ ምህላዉ ብሱሩ ውርደት እዩ፤ እንተ ትብደሉዶ ኣይመሐሸን? እንተትግፍዑ ዶ ኣይምሐሸን?
46006008	መኅልፎ ንስኻትኩም ነኅዋትኩም እንተይተረፈ ትብድሉን ትገፍዑ ን ኣለኹም።
46006009	ዓመፅቲ ንመንግሥቲ እግዚኣብሔር ከም ዘይወርስዋዶ ኣይትፈልጡን ኢኹም? ኣይትጋገዩ፤ ኣመንዝራታት ወይ መምለኽቲ ጣዖት ዘመውቲ ወይ ግብሪ ሰዶም ዝገብሩ
46006010	ሰረቕቲ ወይ ስሱዓት ወይ ሰካራማት ወይ ተጻረፍቲ ወይ ከተርቲ ንመንግሥቲ እግዚኣብሔር ኣይወርስዋን እዮም።
46006011	ገሊኻትኩም ከምኣቶም ኔርኩም ኢኹም። ግና ብስም ጐይታና ኢየሱስ ክርስቶስን ብመንፈስ ኣምላኽናን ተሓጺብኩምን ተቐዲስኩምን ጸዲቕኩምን ኢኹም።
46006012	ኲሉ ተፈቒዱለይ እዩ፤ ግና ዂሉ ኣይጠቅምን እዩ። ኲሉ ተፈቒዱለይ እዩ፤ ኣነ ግና ናይ ሓደ ነገር እኳ ግዙእ ክኸውን ኣይደልን እየ።
46006013	ብልዒ ንኸብዲ ከብዲ ኸዓ ንብልዒ እዩ፤ እግዚኣብሔር ግና ንኽልቲኦም ከጥፍኦም እዩ። ሰብነት ንእግዚኣብሔር እግዚኣብሔርውን ንሰብነት እዩ እምበር ሰብነት ንምንዝርና ኣይኮነን።
46006014	እግዚኣብሔር ድማ ኸምቲ ንጐይታና ካብ ምዉታን ዘተሥኦ ንኣናውን ብኃይሉ ኸተሥአና እዩ።
46006015	እቲ ሰብነትኩም ኣካል ክርስቶስ ምዃኑዶ ኣይትፈልጡን ኢኹም? እሞኸ ደኣ ንኣካል ክርስቶስ ወሲደ ኣካል ኣመንዝራ ኽገብሮዶ ይግባእ እዩ? ኣይግባእን!
46006016	መጽሓፍ  ክልቲኦም ሓደ ኣካል ክኾኑ እዮም ከም ዝብል ምስ ኣመንዝራ ዝዘመወ ምስኣ ሓደ ኣካል ከም ዝኸውንዶ ኣይትፈልጡን ኢኹም?
46006017	እቲ ምስ ጐይታ ሓደ ዝኸውን ግና ምስኡ ሓደ መንፈስ እዩ።
46006018	ካብ ዝሙት ረሓቑ፤ ሰብ ዝገብሮ ኃጢኣት ኲሉ ኻብ ሰብነቱ ወፃኢ እዩ ዝገብሮ፤ ዝምንዝር ግና ኣብ ናይ ባዕሉ ሰብነት እዩ ዝብድል።
46006019	ሰብነትኩም ቤተ መቅደስ ናይቲ ኻብ እግዚኣብሔር ዝተቐበልኩምዎ ኣብ ውሽጥኹም ዘሎ መንፈስ ቅዱስ ከም ዝኾነዶ ኣይትፈልጡን ኢኹም? እምበኣር ናይ ባዕልትኹም ኣይኮንኩምን።
46006020	ብዋጋ ኢኹም ዝተዓደግኩም፤ ስለዙይ ንእግዚኣብሔር ብሰብነትኩም ኣኽብርዎ።
46007001	ብዛዕባ እቲ ዝጸሓፍኩምለይ ነገር ድማ ሰብኣይ ናብ ሰበይቲ እንተ እንተይቀረበ ይሐይሽ።
46007002	ግና ካብ ዝሙት ምእንቲ ኽርሕቕ ነፍስ ወከፍ ሰብኣይ ናይ ባዕሉ ሰበይቲ ተሃልዎ። ነፍስ ወከፍ ሰበይቲውን ናይ ባዕላ ሰብኣይ የሃልዋ።
46007003	ሰብኣይ ንሰበይቱ ዝግብኣ ይግበረላ፤ ከምኡውን ሰበይቲ ንሰብኣያ ዝግብኦ ትግበረሉ።
46007004	ሰበይቲ ኣብ ሰብነታ ሥልጣን የብላን፤ ሥልጣን ንሰብኣያ እዩ እምበር፤ ከምኡውን ሰብኣይ ኣብ ሰብነቱ ሥልጣን የብሉን፤ ሥልጣን ንሰበይቱ እዩ እምበር።
46007005	ንጸሎት ክትተግሁ ብዝተሰማማዕኹምሉ ጊዜ ጥራሕ እንተዘይኮይኑ ኣይትፈላለዩ። ንሰብነትኩም ምቊጽጻር ብዘይምኽኣልኩም ሰይጣን ምእንቲ ኸይፍትነኩም ብሓደ ኹኑ።
46007006	እዙይ ግና ከም ምኽሪ እምበር ከም ትእዛዝ ኣይኮንኩን ዝብል ዘለኹ።
46007007	ዂሉ ሰብ ከምዝ ኸማይ ክኸውን ምፈተኹ ነይረ፤ ግና ነፍስ ወከፍ ካብ እግዚኣብሔር ዝተቐበሎ ናይ ጸጋ ውህብቶ ስለ ዘለዎ እቲ ሓደ ኸምዙይ እቲ ሓደውን ከምቱይ ውህብቶ ኣለዎ።
46007008	ንዘይተመርዐዉን ንመበለታትን ግና ከምዝ ኸማይ ኮይኖም እንተ ነበሩ ይሐሾም እብል ኣለኹ።
46007009	ንሰብነቶም ክቈጻጸሩ እንተዘይኽኢሎም ግና ይመርዓዉ፤ ብፍትወት ካብ ምቅፃል ምምርዓው ይሐይሽ እዩ እሞ።
46007010	ነቶም ዝተመርዓዉ ድማ ብናይ ባዕለይ ዘይኮነስ ብናይ እግዚኣብሔር ትእዛዝ ሰበይቲ ኻብ ሰብኣያ ኣይትፈላለ።
46007011	እንተ ተፈልየት ግና እንተየእተወት ትንበር፤ ወይ ምስ ሰብኣያ ትተዓረቕ። ሰብኣይውን ሰበይቱ ኣይፍታሕ።
46007012	ነቶም ዝተረፉ ድማ ብጐይታ ዘይኮነስ ኣነ ባዕለይ ከምዙይ እብሎም ኣለኹ፦ ሓደ ኣማኒ ኣማኒት ዘይኮነት ሰበይቲ እንተሃሊያቶ ንሳ ድማ ምስኡ ኽትነብር እንተ ፈተወት ኣይፍትሓያ።
46007013	ሰበይቲውን ኣማኒ ዘይኮነ ሰብኣይ እንተሃልይዋ ንሱ ከዓ ምስኣ ኽነብር እንተ ፈተወ ኣይትፍትሓዮ።
46007014	እቲ ኣማኒ ዘይኮነ ሰብኣይ ብምኽንያት ሰበይቱ ተቐዲሱ እዩ፤ እታ ኣማኒት ዘይኮነት ሰበይቲውን ምእንቲ ኣማኒ ሰብኣያ ተቐዲሳ እያሞ፤ ከምኡ እንተ ዘይኸውን ደቆም ርኹሳት ምኾኑ ነይሮም፤ ሕዚ ግና ተቐዲሶም እዮም።
46007015	እቲ ኣማኒ ዘይኮነ ክፍለ እንተ ደለየ ግና ይፈለ። ኣብ ከምዙይ ዝመሰለ እቲ ኃው ወይ እታ ሓፍቲ ኣይግደዱን። እግዚኣብሔር ብሰላም ክንነብር እዩ ዝጸውዐናሞ።
46007016	ኣቲ ሰበይቲ ንሰብኣይኪ እንተድኃንክዮ እንታይ ትፈልጢ? ኣታ ሰብኣይውን ንሰበይትኻ እንተድኃንካያ እንታይ ትፈልጥ?
46007017	ብዝተረፈ ነፍስ ወከፍ ከምቲ እግዚኣብሔር ዝዓደሎ ነፍስ ወከፍውን ከምቲ እግዚኣብሔር ዝጸውዖ ኾይኑ ይንበር። ንዂላተን ኣብያተ ክርስቲያን ከምኡ እየ ዝሠርዕ ዘለኹ።
46007018	ሓደ ኣማኒ ኻባኻትኩም ግሩዝ እናሃለወ ዝተጸውዐ እንተሃልዩ ድማ ዘይምግራዝ ኣይመነ። ዘይግሩዝ እናሃለወ ዝተጸውዐ እንተሃልዩ ኽግረዝ ኣይድለ።
46007019	ትእዛዛት እግዚኣብሔር ምሕላው እዩ ዝጠቅም እምበር ምግራዝ ኮነ ዘይምግራዝ ዝጠቕሞ የብሉን።
46007020	ነፍስ ወከፍ ከምታ እግዚኣብሔር ክጽውዖ እንተሎ ዝነበራ ይንበር።
46007021	ባርያ እንተለኻ ዲኻ ዝተጸዋዕኻ? በዙይ ኣይትሕሰብ፤ ሓራ ኽትወፅእ ትኽእል እንተ ዄንካ ግና ኸምኡ ግበር።
46007022	እቲ ባርያ እንተሎ እግዚኣብሔር ዝጸውዖ ናይ ጐይታ ውፁእ ሓራ እዩ። ከምኡውን እቲ ሓራ እንተሎ ዝተጸውዐ ባርያ ክርስቶስ እዩ።
46007023	ክርስቶስ ብዋጋ ዓዲጉኩም እዩሞ ባሮት ሰብ ኣይትኹኑ።
46007024	ኣኅዋትና! ነፍስ ወከፍ በቲ ዝተጸውዖ ኣብ ቅድሚ እግዚኣብሔር ከምኡ ይንበር።
46007025	ብዛዕባ ደናግል ግና እሙን ክኸውን ከም ሓደ ካብ ጐይታ ምሕረት ዝተቐበለ ሰብ ኮይነ ምኽረይ እነግረኩም ኣለኹ እምበር ካብ ጐይታ ዝተቐበልክዎ ትእዛዝ ኣይኮነን።
46007026	እምበኣር ብምኽንያት እቲ ሎሚ ተረኺቡ ዘሎ ጭንቂ ሰብ ከምታ ዘለዋ ኾይኑ ኽነብር ጽቡቕ መሲሉ ይረአየኒ።
46007027	ተመርዒኻ እንተ ዄንካ ኽትፋታሕ ኣይትድለ። ዘይተመርዖኻ እንተ ዄንካ ምምርዓው ኣይትድለ።
46007028	ግና እንተ ተመርዖኻ ኃጢኣት ኣይገበርካን፤ ድንግልውን እንተ ተመርዐወት ኃጢኣት ኣይገበረትን። እዞም ከምዚኣቶም ዝበሉ ግና ብናብራ ጸገማት ይረኽቦም እዩ እሞ ካብዙይ ክድኅኑ ኢለ እየ።
46007029	ኣኅዋተይ! እቲ ዝብለኩም ዘለኹ እዙይ እዩ፤ እቲ ዘመን ሓፂር እዩ እሞ ድኅሪ ደጊም እቶም ኣንስቲ ዘለዋኦም ከም ዘይብሎም ይንበሩ።
46007030	እቶም ዝኃዝኑ ኸም ዘይኃዝኑ እቶም ዝሕጐሱ ኸም ዘይሕጐሱ እቶም ዝዕድጉ ኸም ዘየጥረዩ
46007031	እቶም ብናብራ እዛ ዓለም እዚኣ ዝጥቀሙ ብእኡ ኸም ዘይጥቀሙ ኾይኖም ይንበሩ እዛ ዓለም እዚኣ ኃላፊት እያሞ።
46007032	ኣነ ግና ብዘይ ሓሳብ ክትነብሩ ድልየተይ እዩ፤ እቲ ዘይተመርዐወ ከመይ ገይሩ ንእግዚኣብሔር ከም ዘሐጕሶ ብዛዕባ ጐይታ እዩ ዝሓስብ።
46007033	እቲ ዝተመርዐወ ግና ንሰበይቱ ኸመይ ገይሩ ኸም ዘሐጕሳ ብናይ እዛ ዓለም እዚኣ እዩ ዝሓስብ፤
46007034	በዝ ዂነታት እዙይ ሓሳቡ ዝተኸፋፈለ ይኸውን። እታ መበለት ሰበይቲ ወይ ዘይተመርዐወት ድንግል ድማ ሥጋኣን መንፈሳን ምእንቲ ኽቕደስ ብዛዕባ እግዚኣብሔር እያ እትሓስብ። እታ ዝተመርዐወት ግና ከመይ ገይራ ንሰብኣያ ኸም እተሐጕሶ ናይ እዛ ዓለም እዚኣ እያ እትሓስብ።
46007035	እዙይ ዝብለኩም ዘለኹ ልብኹም እንተይተኸፍለ ንእግዚኣብሔር ብግቡእ ክተገልግሉ ንረብኃኹም ኢለ እየ እምበር ከኽብደልኩም ኢለ ኣይኮንኩን።
46007036	ግና ሓደ ሰብ ሕጽይቱ ብጽሕቲ እንተ ኾነት ንፍትወት ሥጋኡ ድማ ምግታእ ብምስኣኑ ኽምርዓዋ እንተ ሓሰበ ዝደለዮ ይግበር፤ ይመርዓዋ፤ ኃጢኣት የብሉን።
46007037	ግና እቲ ዘገደዶ ዘይብሉ ንኸይምርዖ ዝቖረጸ ንድሌቱውን ክገትእ ዝኽእል ነቲ ኽገብሮ ዘለዎ ኸዓ ድሮ መዲብዎ እንተ ደኣ ኾይኑ ነታ ሕጽይቱ እንተ ዘይተመርዐዋ ጽቡቕ ይገብር።
46007038	ስለዙይ እቲ ንሕጽይቱ ዝምርዐዋ ጽቡቕ ይገብር፤ እቲ ዘይምርዖ ከዓ ዝሐሸ ይገብር።
46007039	ሰበይቲ ሰብኣያ ብሕይወቱ ኽሳዕ ዘሎ እስርቲ እያ። ሰብኣያ እንተ ሞይቱ ግና ዝደለየቶ ኽትምርዖ ሓራ እያ፤ ብእግዚኣብሔር ዝኣምን ጥራሕ ደኣ ይኹን እምበር።
46007040	ከም ሓሳበይ ግና ከምቲ ዘላቶ ኾይና እንተ ትነብር ዝበለጸ ምተሓጐሰት፤ ኣነውን መንፈስ እግዚኣብሔር ከም ዘለኒ ይመስለኒ።
46008001	ብዛዕባ ንጣዖት ዝተሠውዐ ግና  ኲላትና ፍልጠት ከም ዘለና ንፈልጥ ኢና። ፍልጠት ትዕቢት የኅድር፤ ፍቕሪ ግና የሓንጽ።
46008002	ዝኾነ ሰብ ዝፈልጥ እንተመሰሎ ነቲ ዝፈልጦ ኸምቲ ዝግብኦ ገይሩ ገና ኣይፈለጦን።
46008003	ንእግዚኣብሔር ዘፍቅር ግና ንሱ ብእግዚኣብሔር ፍሉጥ እዩ።
46008004	ብዛዕባ እቲ ንጣዖታት ዝተሠውዐ ምብላዕ ግና ኣብዛ ዓለም እዚኣ ጣዖታት ሓቀኛ ህልውና ኸም ዘይብሎም እንትርፊ ሓደ እግዚኣብሔር ካልእ ኣምላኽ ከም ዘየለ ንፈልጥ ኢና።
46008005	ኣምላኽ እንተይኮኑ ብዙኃት ኣማልኽትን ብዙኃት ጐይቶትን ተብሂሎም ዝጽውዑ ኣብ ሰማይ ኮነ ኣብ ምድሪ ኣለዉ እንተተብሃለኳ
46008006	ንኣና ግና ዂሉ ኻብኡ ዝኾነ ንሕናውን ንእኡ ዝኾንና ሓደ እግዚኣብሔር ኣብ እለና፤ ከምኡውን ዂሉ ብእኡ ዝተፈጥረን ንሕናውን ብእኡ እንነብርን ሓደ ጐይታ ኢየሱስ ክርስቶስ ኣለና።
46008007	እዝ ፍልጠት እዙይ ግና ኣብ ኲሉ ሰብ ኣይርከብን እዩ። ገሊኦም ምምላኽ ጣዖት ከም ልማድ ገይሮምዎ፤ ክበልዑ እንተለዉ ኸም ንጣዖት ዝተሠውዐ ገይሮም እዮም ዝበልዑ ። ሕሊናኦም ድኹም ስለ ዝኾነ ድማ ይረኽሱ።
46008008	ብልዒ ናብ እግዚኣብሔር ኣየቕርበናን፤ እንተበላዕና ዝውስኸልና የብሉን፤ እንተዘይበላዕናውን ዘጕድለልና የብሉን።
46008009	ንኣኻትኩም ርእዩ ኻልእ ከይጋገ እቲ ሓርነትኩም ነቶም ብእምነቶም ዘይጠንከሩ መዐንቐፊ ኸይኾኖም ተጠንቀቑ።
46008010	ሓደ ሰብ ፍልጠት ንዘለካ ንኣኻ ኣብ ቤት ጣዖት ክትበልዕ እንተ ረአየካ እቲ ብእምነቱ ዘይጠንከረ ዝተሠውዐ ንምብላዕዶ ኣይምደፈረን?
46008011	ስለዙይ እቲ ምእንታኡ ክርስቶስ ዝሞተሉ ብእምነቱ ዘይጠንከረ ኃው ብሰንኪ ፍልጠትካ ይጠፍእ ኣሎ።
46008012	እምበኣር ከምዙይ ነቶም ኣመንቲ እናበደልኩም ነቲ ድኹም ሕሊናኦም እናቝሰልኩም ንክርስቶስ ትብድልዎ ኣለኹም።
46008013	እምበኣር ምግቢ ንኃወይ ዘዐንቅፎ እንተ ኾይኑስ ንኃወይ ምእንቲ ኸየዐንቅፎ ንሓዋሩ ፈጺመ ሥጋ ኣይበልዕን እየ።
46009001	ሓራዶ ኣይኮንኩን እየ? ሓዋርያዶ ኣይኮንኩን እየ? ንጐይታና ኢየሱስ ክርስቶስከ ኣይረአኽዎን ድየ? ንስኻትኩምከ ብጐይታ ፍረ ሥራሐይዶ ኣይኮንኩምን?
46009002	ንኻልኦት እኳ ሓዋርያ እንተ ዘይኮንኩ ንኣኻትኩምስ ሓዋርያኹም እየ፤ ማሕተም ሓዋርያነተይ ብጐይታ ንስኻትኩም ኢኹምሞ።
46009003	ነቶም ዝነቕፉኒ መልሰይ እዙይ እዩ፦
46009004	ክንበልዕን ክንሰትንዶ መሰል የብልናን ኢና?
46009005	ከምቶም ካልኦት ሓዋርያትን ኣኅዋት ጐይታናን ኬፋን ዝገብርዎ ብእምነት ሓፍትና ዝኾነት ሰበይቲ ምሳና ኽንወስድዶ መሰል የብልናን ኢና?
46009006	ወይ ከዓ ኣነን በርናባስን ጥራሕ ዲና ብኢድና ፅዒርና ኽንበልዕ ዝግብአና?
46009007	እንታዋይ ወታደር እዩ ብገንዘቡ እናተመገበ ዘገልግል? ወይኒ ተኺሉ ፍሪኡ ዘይበልዕኸ መን እዩ? ወይ እናጓሰየ ካብተን ዝጓስየን መጓሰ ጸባ ዘይሰቲ መን እዩ?
46009008	ከም ኣተሓሳስባ ሰብ ጥራሕ ድየ ዝዛረብ ዘለኹ? ሕጊ ሙሴውንዶ ኸምኡ ኣይብልን እዩ?
46009009	ኣብ ሕጊ ሙሴ  ኣፍ ዘኽይድ ብዕራይ ኣይትእሰር ዝብል ተጽሒፉ እዩ እሞ እግዚኣብሔር ብዛዕባ ኣብዑ ር ድዩ ዝግደስ ዘሎ?
46009010	ብሱሩኸ ምእንታናዶ ኣይኮነን ዝዛረብ ዘሎ? እቲ ዝሓርስ ብተስፋ ኽሓርስ እቲ ዘኽይድ ብተስፋ ከኽይድ ገግዲኦም ክረኽቡ ዝግብኦም ስለ ዝኾነ ምእንታና እዩ ዝተጽሓፈ።
46009011	ንሕና ነቲ መንፈሳዊ ነገር ካብ ዘራእናልኩምከ ናይ ሥጋዊ በረኸትኩም እንተ ዓጸድናስ ዓብዪ ነገር ድዩ?
46009012	እቶም ካልኦት ምሳኻትኩም ክማቐሉ መሰል ካብ ዝህልዎም ንሕና ግዳ ኽንደይ ካብኡ ዝዓበየ መሰል ዘይህልወና? ንሕና ግና ንወንጌል ክርስቶስ ከይንዓግት ንዂሉ ንጸውር ኣለና እምበር ነዝ መሰልዙይ ኣይተጠቐምናሉን።
46009013	ኣብ ቤተ መቕደስ ዘገልግሉ ኻብቲ ናይ ቤተ መቕደስ ከም ዝምገቡ እቶም ኣብ መሠውዒ ዘገልግሉ ድማ ካብቲ መሥዋዕቲ ኸም ዝካፈሉ ኣይትፈልጡን ዲኹም?
46009014	ከምኡ ድማ ጐይታ ነቶም ወንጌል ዝሰብኩ ኻብ ወንጌል ክምገቡ ሠሪዑ ሎም ኣሎ።
46009015	ኣነ ግና ኻብዞም መሰላት እዚኣቶም ብሓደኳ ኣይተጠቐምኩን፤ ከምኡ ምእንቲ ክኾነለይ ኢለውን ኣይኮንኩን እዙይ ዝጽሕፍ ዘለኹ። ሓደ ሰብ ነዝ ትምክሕተይ ከንቱ ኻብ ዝገብሮስ ሞት ይሕሸኒ።
46009016	ወንጌል እንተ ሰበኽኩ ዝምክሐሉ የብለይን፤ ክሰብኽ ግዴታይ እዩ እሞ እንተ ዘይሰበኽኩ ግና ወይለይ!
46009017	ነዙይ ፈትየ እንተ ገበርክዎ ዓስቢ ኣለኒ፤ ከይፈተኹ እንተ ገበርክዎ ግና ብኅድሪ ስለ ዝተውሃበኒ እዩ።
46009018	ዓስበይ ደኣ እንታይ እዩ? ወንጌል ክሰብኽ እንተለኹ ነቲ ወንጌል ብምስባኽ ዝግብአኒ መሰል እንተይወሰድኩ ኽሰብኽ እንተለኹ እዩ።
46009019	ኣነ ካብ ዂሉ ሓራ እንተለኹ ንብዙኃት ምእንቲ ኽጠቅም ንርእሰይ ባርያ ዂላቶም ገበርኩ።
46009020	ነቶም ኣይሁድ ምእንቲ ኸድኅን ንኣይሁድ ከም ኣይሁዳዊ ኾንኩ፤ ነቶም ትሕቲ ሕጊ ዘለዉ ምእንቲ ኸድኅን ከዓ ባዕለይ እኳ ትሕቲ ሕጊ ዘይኮንኩ እንተለኹ ምስቶም ትሕቲ ሕጊ ዘለዉ ትሕቲ ሕጊ ኸም ዘሎ ኾንኩ።
46009021	ነቶም ሕጊ ዘይብሎም ምእንቲ ኸድኅን ሕጊ እግዚኣብሔር ዘለንን ብሕጊ ክርስቶስ ዝነብርን እኳ እንተሃለኹ ምስቶም ሕጊ ዘይብሎም ሕጊ ኸም ዘይብሉ ኾንኩ።
46009022	ነቶም ድኹማት ምእንቲ ኸድኅን ድማ ምስቶም ድኹማት ድኹም ኾንኩ፤ ብዂሉ መንገዲ ንገሊኦም ምእንቲ ኸድኅን ምስ ዂሉ ብዂሉ ነገር ከምኣቶም ኮንኩ።
46009023	እዙይ ግና ካብ በረኸቱ ኽካፈል ምእንቲ ወንጌል ኢለ እየ ዝገብሮ ዘለኹ።
46009024	ኣብ ሜዳ ቕድድም ኲላቶም ከም ዝጐዩ ነታ ሽልማት ዝወስዳ ግና ሓደ ጥራሕ ከም ዝኾነዶ ኣይትፈልጡን ኢኹም? ንስኻትኩምውን ሽልማት ምእንቲ ኽትረኽቡ ከምኡ ጕየዩ።
46009025	እቲ ዝቃለስ ኲሉ ብዂሉ ንባዕሉ መሊኹ እዩ ዝነብር። እዚኣቶም ነቲ ኃላፊ ኣኽሊል ምእንቲ ኽቕበሉ ይፅዕሩ፤ ንሕና ግና ነቲ ዘይኃልፍ ኣኽሊል ክንቅበል ኢልና ኢና እንፅዕር።
46009026	ስለዙይ ኣነ እጐዪ ኣለኹ፤ ግና ኸምቲ ዕላማ ዘይብሉ ኣይኮንኩን። እቃለስ፤ ምስ ንፋስ ከም ዝቃለስ ግና ኣይኮንኩን።
46009027	ንኻልኦት እናሰበኽኩ ንርእሰይ ዘይበቅዕ ምእንቲ ኸይከውን ንሰብነተይ እቐጽዖን እገዝኦን ኣለኹ።
46010001	ኣኅዋተይ! ንዂላቶም ኣቦታትና ደመና ኸም ዘጽለለሎም ኲላቶምውን ባሕሪ ኸም ዝተሳገሩ ኽትፈልጡ እደሊ እየ።
46010002	ኲላቶም ድማ ምስ ሙሴ ክኃብሩ ብደመናን ብባሕርን ተጠመቑ።
46010003	ኲላቶም ከዓ ሓደ መንፈሳዊ ምግቢ በልዑ ።
46010004	ኲላቶምውን ሓደ መንፈሳዊ መስተ ሰተዩ። ካብቲ ዝስዕቦም ዝነበረ መንፈሳዊ ዀዂሒ ሰትዮም እዮምሞ፤ እቲ ዀዂሒ እቱይ ከዓ ክርስቶስ እዩ።
46010005	እንተኾነ ብመብዝኅቶም እግዚኣብሔር ኣይተሓጐሰን። ስለዙይ ኣብ ምድረ በዳ ሞይቶም ተረፉ።
46010006	እዙይ ከዓ ኸምቲ ንሳቶም ነቲ ኽፉእ ዝተመነይዎ ንሕናውን ምእንቲ ኸይንምነዮ መለበሚ ኾነና።
46010007	 እቲ ሕዝቢ ኽበልዕን ክሰትን ተቐመጠ፤ ክጻወትውን ተሥአ ዝብል ከም ዝተጽሓፈ ከምቶም ገሊኣቶም መምለኽቲ ጣዖት ኣይትኹኑ።
46010008	ከምቲ ገሊኣቶም ዘመንዘሩ እሞ ብሓንቲ መዓልቲ ዕሥራን ሠለስተን ሽሕ ዝሞቱ ኣይነመንዝር።
46010009	ከምቲ ገሊኣቶም ንጐይታ ዝተፈታተንዎ እሞ ብኣትማን ዝጠፍኡ ንጐይታ ኣይንፈታተን።
46010010	ከምኡውን ከምቲ ገሊኣቶም ዘዕረምረሙ እሞ እቲ ዝቐዝፍ መልኣኽ ዘጥፍኦም ኣይነዕረምርም።
46010011	እዝ ዂሉ መለበሚ ክኸውን እዩ ዝበጽሖም፤ ንኣና እቲ መወዳእታ ዘመናት ንዘርከበናውን ንተግሣጽ ክኾነና እዩ ዝተጽሓፈ።
46010012	ስለዙይ እቲ ደው ኢሉ ዘሎ ዝመስሎ ከይወድቕ ይጠንቀቕ።
46010013	ኣብ ሰብ ካብ ዝበጽሕ ፈተና ንላዕሊ ኣይበጽሐኩምን። እግዚኣብሔር እሙን እዩ፤ ስለዙይ ካብ ዓቕምኹም ንላዕሊ ኽትፍተኑ ኣይፈቅድን እዩ። ምፅዋሩ ምእንቲ ኽትክእሉ ግና ምስቲ ፈተናኹም መዋፅኦ ኽገብረልኩም እዩ።
46010014	ስለዙይ ፍቑራተይ! ካብ ኣምልኾ ጣዖት ረኃቁ።
46010015	መስተውዓልቲ ኸም ምዃንኩም መጠን እየ ዝዛረበኩም፤ ነዝ ዝብሎ ዘለኹ ባዕልኻትኩም ፍረድዎ።
46010016	እቲ ንሕና እንባርኾ ናይ በረኸት ጽዋዕ ምስ ደም ክርስቶስ ኅብረት ዘለዎዶ ኣይኮነን? እቲ እንቖርሶ ኅብስትስ ምስ ሥጋ ክርስቶስ ኅብረት ዘለዎዶ ኣይኮነን?
46010017	ኲላትና ካብ ሓደ ኅብስቲ ንቕበል ኣለና እሞ እቲ ኅብስቲ ሓደ ኸም ዝኾነ ከምኡ ንሕናውን ብዙኃት እንተለና ሓደ ኣካል ኢና።
46010018	እስኪ ንሕዝቢ እስራኤል ረአዩ፤ እቶም ካብ መሥዋዕቲ ዝበልዑ ምስቲ መሠውዒ ኅብረትዶ የብሎምን እዮም?
46010019	እሞኸ እዙይ ኽብል እንተለኹ ንጣዖታት ዝተሠውዐ ዝጠቕሞ ነገር ኣለዎ ማለተይ ድዩ? ወይ ከዓ ጣዖት ዝጠቅም ነገር ኣለዎ ማለተይ ድየ?
46010020	ኣይኮነን! እቲ ኣሕዛብ ዝሥውዕዎ ነጋንንቲ እዮም እምበር ንእግዚኣብሔር ኣይኮኑን። ንስኻትኩም ምስ ኣጋንንቲ ኅብረት ክህልወኩም ኣይደልን።
46010021	ጽዋዕ እግዚኣብሔርን ጽዋዕ ኣጋንንትን ክትሰትዩ ማእዲ እግዚኣብሔርን ማእዲ ኣጋንንትን ክትበልዑ ኣይትኽእሉን።
46010022	እምበኣርከ ንእግዚኣብሔርዶ ኽነቕንኦ? ንሕናዶ ኻብኡ ንብርትዕ ኢና?
46010023	ዂሉ ተፈቒዱ እዩ፤ ዂሉ ግና ኣይጠቅምን እዩ፤ ዂሉ ተፈቒዱ እዩ፤ ዂሉ ግና ኣይሓንጽን እዩ።
46010024	ነፍስ ወከፍ ንጥቕሚ ብጻዩ ደኣ እምበር ሓደኳ ጥቕሚ ርእሱ ኣይድለ።
46010025	ብሕሊና እንተይመርመርኩም ኣብ ዕዳጋ ዝሽየጥ ሥጋ ዂሉ ብልዑ ።
46010026	ምድርን እቲ ኣብኣ መሊኡ ዘሎን ናይ እግዚኣብሔር እዩ እሞ።
46010027	ካብቶም ዘይኣምኑ ሓደ እንተ ዓደመኩም እሞ ኽትከዱ እንተ ደለኹም ዝጠራጠር ሕሊና ኣይሃሉኹም፤ ዝተቐረበልኩም ዂሉ እንተይመርመርኩም ብልዑ ።
46010028	ሓደ ሰብ  እዙይስ ንጣዖት ዝተሠውዐ እዩ እንተ በለኩም ግና ምእንቲ እቲ ዝነገረኩምን ምእንቲ ሕሊናን ኢልኩም ኣይትብልዑ ።
46010029	ሕሊና ኽብል እንተለኹ ግና ናይ ብጻይካ እምበር ናትካ ማለተይ ኣይኮነን። ንስኻ  ስለምንታይከ እቲ ሓርነተይ ብሕሊና ኻልእ ዝዕገት?
46010030	ኣነ ኣመስጊነ ዝበልዕ ኻብ ኮንኩ ስለምንታይ ደኣ በቲ ዘመስግነሉ ዝንቀፍ? ትብል ትኸውን።
46010031	እምበኣርስ እንተ በላዕኹም ወይ እንተ ሰተኹም ወይ ዝኾነ ይኹን እንተ ገበርኩም ዂሉ ንኽብሪ እግዚኣብሔር ግበርዎ።
46010032	-
46010033	ከምቲ ኣነ ንዂሉ ሰብ ብዂሉ ነገር ዘሐጕስ ዘለኹ ንስኻትኩም ድማ ንኣይሁድ ኮነ ንግሪኻውያን ወይ ንቤተ ክርስቲያን እግዚኣብሔር መዐንቀፊ ኣይትኹኑ። ኣነ ምእንቲ ኽድኅኑስ ጥቕሚ ብዙኃት እምበር ጥቕመይ ኣይደለኹንሞ።
46011001	ከምቲ ኣነ ንክርስቶስ ዝመስሎ ዘለኹ ንስኻትኩምውን ንኣይ ምሰሉ።
46011002	ብዂሉ ስለ እትዝክሩንን ካባይ ዝተቐበልኩምዎ ትምህርቲውን ኣጽኒዕኹም ስለ ዝኃዝኩምዎን እንእደኩም ኣለኹ።
46011003	ግናኸ ርእሲ ሰብኣይ ክርስቶስ ርእሲ ሰበይቲ ኸዓ ሰብኣይ ርእሲ ክርስቶስውን እግዚኣብሔር ከም ዝኾነ ኽትፈልጡ እደሊ ኣለኹ።
46011004	እቲ ኽጽሊ እንተሎ ወይ ክንበ እንተሎ ነቲ ርእሱ ዝጕልበብ ነቲ ርእሱ ዝኾነ ክርስቶስ የሕስሮ።
46011005	እታ ኽትጽሊ እንተላ ወይ ክትንበ እንተላ ርእሳ ዘይትጕልበብ ሰበይቲ ድማ ከምታ ልጽይቲ ርእሲ እያ እሞ ነቲ ርእሳ ዝኾነ ሰብኣይ ተሕስሮ።
46011006	ሰበይቲ ዘይትጕልበብ እንተ ኾይና ግና ፀጕራ ትላጸ ወይ ትቖረጽ። እምብኣርስ ንሰበይቲ ምቝራጽ ወይ ምልጻይ ፀጕራ ዘነውራ ኻብ ኮነ ትጐልበብ።
46011007	ሰብኣይ ምስሊ እግዚኣብሔርን ክብሩን ዝገልጽ ስለ ዝኾነ ክጕልበብ ኣይግብኦን እዩ። ሰበይቲ ግና ኽብሪ ሰብኣይ እያ እትገልጽ።
46011008	ሰበይቲ እያ ካብ ሰብኣይ ዝተረኽበት እምበር ሰብኣይ ካብ ሰበይቲ ኣይተረኽበንሞ።
46011009	ከምኡውን ሰበይቲ እያ ምእንቲ ሰብኣይ ዝተፈጥረት እምበር ሰብኣይ ምእንቲ ሰበይቲ ኣይተፈጥረን።
46011010	በዝ ምኽንያት እዙይን ምእንቲ እቶም መላእኽትን ሰበይቲ ኣብ ርእሳ ምልክት ሥልጣን ናይ ሰብኣያ ኽህልዋ ይግባእ።
46011011	በቲ ኣብ ጐይታ ዘለና ሕይወት ግና ሰበይቲ ብዘይ ሰብኣይ ሰብኣይ ድማ ብዘይ ሰበይቲ ኸቶ ኣይኸውንን እዩ።
46011012	ከምቲ ሰበይቲ ኻብ ሰብኣይ ከም ዝኾነት ከምኡውን ሰብኣይ ካብ ሰበይቲ እዩ ዝውለድ፤ ዂሉ ኸዓ ኻብ እግዚኣብሔር እዩ።
46011013	እስኪ ባዕልኻትኩም ሕሰብዎ፤ ሰበይቲ ርእሳ እንተይተጐልበበት ናብ እግዚኣብሔር ክትጽሊዶ ይግባእ እዩ?
46011014	ወይ ከዓ ሰብኣይ ፀጕሩ እንተንወኀ ነውሪ ምዃኑስ እቲ ተፈጥሮ ባዕሉዶ ኣይምህረኩምን እዩ?
46011015	ሰበይቲ ፀጕራ እንተንውኀት ግና ክንዲ መጐልበቢ ፀጕሪ ተውሂብዋ እዩ እሞ ንእኣ ኽብረታ እዩ።
46011016	ዝኾነ ሰብ ብዛዕባ እዝ ነገርዙይ ዝጠራጠር እንተልዩ የስተውዕል፤ ንሕናን እተን ናይ እግዚኣብሔር ኣብያተ ክርስቲያንን ካብዙይ ዝተፈልየ ልማድ የብልናን።
46011017	ክትእከቡ እንተለኹም እትገብርዎ ክንዲ ንጽቡቕ ንሕማቕ ስለ ዝኾነ በዝ ዝህበኩም ዘለኹ ትእዛዝ ኣይንእደኩምን እየ።
46011018	ቅድሚ ዂሉ ኸም ቤተ ክርስቲያን ክትእከቡ እንተለኹም ኣብ ማእኸልኩም ምፍልላይ ከም ዘሎ ሰሚዐ ኣለኹ። ካብቲ ዝሰማዕኽዎውን ገሊኡ ኣኣምኖ እየ።
46011019	እቶም ቅኑዓት ምእንቲ ኽገሃዱስ ኣብ ማእኸልኩም ምፍልላይ ክኸውን ግድን እዩ።
46011020	እቲ ብሓደ ምእካብኩም ማእዲ ጐይታ ንምብላዕ ኣይኮነን።
46011021	ምክንያቱ ኽትበልዑ እንተለኹም ነፍስ ወከፍ ተቐዳዲሙ ደድራሩ ይበልዕ፤ እቲ ሓደ እንትጠሚ እቲ ሓደ ይሰክር።
46011022	እትበልዑ ሉን እትሰትዩሉን ኣባይቲዶ የብልኩምን ኢኹም? ነቶም ዘይብሎም እተኅፍርዎም ዘለኹምስ ንቤተ ክርስቲያን እግዚኣብሔር ንዒቕኩም ዲኹም? እንታይ እሞ ኽብለኩም እየ? ወይ እንታይ እሞ ኽብል? በዙይዶ ኽንእደኩም እየ? ከቶ ኣይንእደኩምን!
46011023	እቲ ንኣኻትኩም ዘመኃላለፍኩልኩም ነቲ ኻብ ጐይታ ኢየሱስ ዝተቐበልኩዎ እዩ፤ ጐይታና ኢየሱስ በታ ዝተትኃዘላ ለይቲ ኅብስቲ ኣልዓለ።
46011024	ኣመስጊኑ ቖሪሱ  እንኩ! ብልዑ ! እዙይ ምእንታኻትኩም ዝወሃብ ሥጋይ እዩ፤ እዙይ ንመዘከርታይ ግበርዎ! በለ።
46011025	ከምኡ ኸዓ ምስተደረሩ ነቲ ጽዋዕ ኣልዒሉ  እዝ ጽዋዕ እዙይ ብደመይ ዝኸውን ሓድሽ ኪዳን እዩ፤ ኣብ እትሰትይዎ ጊዜ ዂሉ ንመዘከርታይ ግበርዎ! በለ።
46011026	ነዝ ኅብስቲዙይ ኣብ እትበልዕዎ ነዝ ጽዋዕ እዙይውን ኣብ እትሰትይዎ ጊዜ ዂሉ ክሳዕ ጐይታ ዝመጽእ ሞቱ ኢኹም እትነግሩ።
46011027	ስለዙይ እንተይተገብኦ ኅብስቲ ጐይታ ዝበልዕ ወይ ጽዋዕ ጐይታ ዝሰቲ ናይ ጐይታ ሥጋን ደምን እዩ ዝብድል።
46011028	እምበኣር ሰብ ካብዝ ኅብስቲ እዙይ ቕድሚ ምብልዑ ን ካብዝ ጽዋዕዙይ ቅድሚ ምስታዩን ርእሱ ይመርምር።
46011029	እንተይተገብኦ ዝበልዕን ዝሰትን ናይ ጐይታ ሥጋ ስለ ዘይፈለጠ ኣብ ርእሱ ፍርዲ እዩ ዘምጽእ።
46011030	በዝ ምኽንያት እዙይ እዮም ኣብ ማእኸልኩም ብዙኃት ድኹማትን ሕሙማትን ዘለዉ፤ ዝሞቱውን ብዙኃት እዮም።
46011031	ንባዕልትና ብትኽክል እንተንፈርድስ ኣይምተፈረደናን ነይሩ።
46011032	እንተኾነ ግና ጐይታ ኽፈርደና እንተሎ ይግሥጸና እዩ ዘሎ፤ እዙይ ከዓ ምስ ዓለም ምእንቲ ኸይንዂነን ኢሉ እዩ።
46011033	ስለዙይ ኣኅዋተይ! ንማእዲ ጐይታ ኽትእከቡ እንተለኹም ንስንሳትኩም ደኣ ተጸባበዩ።
46011034	ምእካብኩም ንፍርዲ ምእንቲ ኸይኸውን ዝጠመየ እንተልዩ ኣብ ገዝኡ ይብላዕ። ነቲ ዝተረፈ ግና ምስ መጻእኹ ኽሠርዐልኩም እየ።
46012001	ሕዚ ኸዓ ኣኅዋተይ! ብዛዕባ መንፈሳዊ ውህብቶ ፍልጠት ዘይብልኩም ክትኮኑ ኣይደልን እየ።
46012002	ኣሕዛብ ኣብ ዝነበርኩምሉ ጊዜ ተታሊልኩም ናብቶም በሃማት ኣማልኽቲ ትምርሑ ኸምዝነበርኩም ትፈልጡ ኢኹም።
46012003	ስለዙይ ከምቲ ብመንፈስ እግዚኣብሔር ዝዛረብ  ኢየሱስ ርጉም እዩ ክብል ዘይኽእል ብመንፈስ ቅዱስ ተመሪሑ እንተ ዘይኮይኑ ድማ  ኢየሱስ ጐይታ እዩ ክብል ዝኽእል ሓደኳ ኸምዘየለ ኣፍልጠኩም ኣለኹ።
46012004	እምበኣርከስ በብዓይነቱ ውህብቶ ኣሎ፤ መንፈስ ቅዱስ ግና ሓደ ንሱ እዩ።
46012005	በብዓይነቱ ኣገልግሎት ኣሎ፤ ጐይታ ግና ሓደ ንሱ እዩ።
46012006	በብዓይነቱ ዝኾነ ተግባራት ኣሎ፤ እቲ ኣብ ኲላቶም ኲሉ ዝገብር እግዚኣብሔር ግና ሓደ ንሱ እዩ።
46012007	ምግላጽ መንፈስ ቅዱስ ንጥቕሚ ብዙኃት ንነፍስ ወከፍ ሰብ ይወሃቦ እዩ።
46012008	ንሓደ ብመንፈስ ቃል ጥበብ ይወሃቦ፤ ነቲ ሓደ ኸዓ በቲ መንፈስ እቱይ ቃል ፍልጠት ይወሃቦ።
46012009	ንሓደ በቲ ሓደ መንፈስ እምነት፤ ንሓደ ድማ በቲ መንፈስ እቱይ ናይ ምፍዋስ ውህብቶ ይወሃቦ።
46012010	ንሓደ ተኣምራት ምግባር ነቲ ሓደ ድማ ትንቢት ምዝራብ ነቲ ሓደውን መናፍስቲ ምልላይ ነቲ ሓደ ኸዓ በብዓይነቱ ቛንቋታት ምዝራብ ነቲ ሓደ ድማ ቋንቋታት ናይ ምትርጓም ውህብቶ ይወሃቦ።
46012011	ነዝ ዂሉ ኸዓ ንሱ እቲ ሓደ መንፈስ ቅዱስ ከም ዝፈቐዶ ንነፍስ ወከፍ ዝተፈላለየ ውህብቶ ይዕድሎ።
46012012	ከምቲ ሰብነት ሓደ እንተሎስ ብዙኅ ኣካላት ዘለዎ እቲ ኣካላት ከዓ ብዙኅ እንተሎ ሓደ ሰብነት ከም ዝኾነ ክርስቶስውን ኸምኡ እዩ።
46012013	ንሕና ኣይሁድ ኮንና ግሪካውያን ባሮት ኮንና ነፃ ሰባት ኲልና ሓደ ሰብነት ምእንቲ ኽንከውን ብሓደ መንፈስ ተጠመቕና፤ ሓደ መንፈስውን ሰተና።
46012014	እቲ ሰብነት ከዓ ብብዙኅ እምበር ብሓደ ኣካል ዝተሠርሐ ኣይኮነን።
46012015	እግሪ  ኣነ ኢድ ስለ ዘይኮንኩ ናይ ሰብነት ኣካል ኣይኮንኩን እንተ በለ በዙይዶ ናይ ሰብነት ኣካል ምዃኑ ይተርፎ እዩ?
46012016	እዝኒ ድማ  ኣነ ዓይኒ ስለ ዘይኮንኩ ናይ ሰብነት ኣካል ኣይኮንኩን እንተ በለት በዙይዶ ናይ ሰብነት ኣካል ምዃና ይተርፋ እዩ?
46012017	ብዘሎ እቲ ሰብነት ዓይኒ እንተ ዝኸውን ደኣ ምስማዕ ኣበይ ምተረኽበ? እቲ ሰብነት ኲለንትናኡ ምስማዕ እንተ ዝኸውንከ ምሽታት ኣበይ ምተረኽበ?
46012018	ሕዚ ግና ኣምላኽ ንሱ ኸም ዝደለዮ ገይሩ ንነፍስ ወከፍ ኣካላት ኣብቲ ሰብነት ሠርዖ።
46012019	ኲሉ ሓደ ኣካል እንተ ዝኸውን ሰብነት ኣበይ ምተረኽበ?
46012020	ሕዚ ግና እቲ ኣካላት እኳ ብዙኅ እንተ ኾነ እቲ ሰብነት ሓደ እዩ።
46012021	ስለዙይ ዓይኒ ንኢድ  ኣይደልየክን ክትብላ ኣይትኽእልን እያ፤ ርእሲ ድማ ነእጋር  ኣይደልየኩምን ክብሎም ኣይኽእልን እዩ።
46012022	እኳ ደኣ እቶም ድኹማት ዝመስሉ ኣካላት ሰብነት እዮም የመና ዘድልዩ።
46012023	ነቲ ኣብ ሰብነት ዘሎ ሕሱር ኣካል ዝመስለና ኸዓ ብፍሉይ ክብሪ ንከናኸኖ፤ ንኃፍረትናውን የመና ብኽብሪ ንኸውሎ።
46012024	-
46012025	እቲ ኽቡር ኣካልና ግና እዙይ ኣየድልዮን እዩ። ግና እቲ ኣካላት ንስንሳቱ ኽፃወር እምበር ኣብቲ ሰብነት ምፍልላይ ምእንቲ ኸይኸውንስ ኣምላኽ ነቲ ኽብሪ ዝጐደሎ ኣካል ዝበዝኅ ክብሪ እናሃበ ነቲ ሰብነት ኣጋጠሞ።
46012026	ሓደ ኣካል እንተ ተሣቐየ ዂሉ እቲ ኣካላት ምስኡ ይሣቐ። ሓደ ኣካል እንተ ኸበረ ኸዓ ዂሉ እቲ ኣካላት ምስኡ ይሕጐስ።
46012027	እምበኣርከ ንስኻትኩም ሰብነት ክርስቶስ ኢኹም፤ ነፍስ ወከፍኩም ከዓ ኣካላቱ ኢኹም።
46012028	እግዚኣብሔር ከዓ ኣብታ ቤተ ክርስቲያን ብመጀመርታ ሓዋርያት ካልኣይ ነቢያት ሣልሳይ መምህራን ሸመ፤ ደኃር ተኣምራት ዝገብሩ ናይ ምፍዋስ ውህብቶ ዘለዎም ዝሕግዙ ዘመሓድሩ በብዓይነቱ ቛንቋታት ዝዛረቡ ሠርዐ።
46012029	ኲላቶምዶ ሓዋርያት እዮም? ኲላቶምከ ነቢያት ድዮም? ኲላቶምዶ መምህራን እዮም? ኲላቶምከ ገበርቲ ተኣምራት ድዮም?
46012030	ኲላቶምዶ ውህብቶ ምፍዋስ ዘለዎም እዮም? ኲላቶምዶ ብቛንቋታት ይዛረቡ እዮም? ኲላቶምከ ይትርጕሙ ድዮም?
46012031	ነተን ዝዓበያ ውህብቶታት ድኣ ብብርቱዕ ድለዩ። ሕዚ ኸዓ ዝበለጸ መንገዲ ኸርእየኩም እየ።
46013001	ብቛንቋታት ሰብን መላእኽትን እንተዝዛረብ ግና ፍቕሪ እንተ ዘይብለይ ከም ዝደምፅ ነሃስ ወይ ጭልጭል ከም ዝብል ጸናጽል ምኾንኩ።
46013002	ውህብቶ ትንቢት እንተ ዝህልወኒ ዂሉ ምሥጢራትን ኲሉ ፍልጠትን እንተ ዝፈልጥ እምባታት ክሳዕ ዘፍልስ ከዓ ፍጹም እምነት እንተ ዝህልወኒ ግና ፍቕሪ እንተ ዘይብለይ ከንቱ እየ።
46013003	ኲሉ ገንዘበይ ከዓ ንድኻታት እንተ ዝዕድል ሰብነተይ ንምንዳድ ኣኅሊፈ እንተ ዝህብ ግና ፍቕሪ እንተ ዘይብለይ ሓደኳ ኣይጠቕመንን እዩ።
46013004	ፍቕሪ የዐግስ፤ ፍቕሪ የራህርህ፤ ፍቕሪ ኣየቃንእን፤ ፍቕሪ ኣየመክሕን፤ ኣየዕብይን።
46013005	ፍቕሪ ዘለዎ ስዲ ኣይኸውንን፤ ፍቕሪ ዘለዎ ንዓይ ይጥዓመኒ ብዝብል ኣይምራሕን፤ ፍቕሪ ኣየበሳጩን፤ ፍቕሪ ዘለዎ ኣይቕየምን።
46013006	ፍቕሪ ዘለዎ ብሓቂ ይሕጐስ እምበር ብዓመፅ ባህ ኣይብሎን።
46013007	ፍቕሪ ዘለዎ ንዂሉ ይፀውር፤ ንዂሉ የኣምን፤ ብዂሉ ድማ ተስፋ ይገብር፤ ንዂሉ ይዕገሥ።
46013008	ትንቢት እንተሃልዩ ንሱ ኽሠዓር እዩ፤ ምዝራብ ቋንቋታት እንተሃልዩ ንሱ ኽውዳእ እዩ፤ ፍልጠት እንተልዩውን ንሱ ኽሠዓር እዩ፤ ፍቕሪ ግና ከቶ ኣይተቋርጽን እያ።
46013009	እቲ እንፈልጦ ኾነ እንንበዮ ምሉእ ኣይኮነን።
46013010	ግና እቲ ፍጹም ዝኾነ ምስ መጸ እቲ ጐደሎ ክሠዓር እዩ።
46013011	ቈልዓ ኣብ ዝነበርኩሉ ጊዜ ከም ቈልዓ እዛረብ ነበርኩ፤ ከም ቈልዓ አሓስብ ነበርኩ፤ ከም ቈልዓውን እመራመር ነበርኩ፤ ምስ ዓበኹ ግና ነቲ ነገር ቊልዕነት ኃደግክዎ።
46013012	ሕዝስ ከም ብመስትያት ብጽልግልግ ንርኢ ኣለና፤ ሽዑ ግና ገጽ ንገጽ ክንርኢ ኢና። ሕዚ ፍልጠተይ ጐደሎ እዩ፤ ሽዑ ግና ከምቲ እግዚኣብሔር ንኣይ ዝፈልጠኒ ፍልጠተይ ምሉእ ክኸውን እዩ።
46013013	እምበኣር እምነት ተስፋ ፍቕሪ እዚአን ሠለስቲአን ጸኒዐን ይነብራ። ካብዚኣተን እትዓቢ ግና ፍቕሪ እያ።
46014001	ንፍቕሪ ሰዓብዋ፤ ንመንፈሳዊ ውህብቶታት ብኅልፊኳ ኽትንበዩ ኣብሊጽኩም ተመነዩ።
46014002	ብቛንቋታት ዝዛረብ ንእግዚኣብሔር እምበር ንሰብ ኣይኮነን ዝዛረብ፤ ነቲ ዝዛረቦ ዘስተውዕሎ ሓደኳ የለን፤ ንሱ ግና ብመንፈስ ቅዱስ ምሥጢራት እዩ ዝዛረብ።
46014003	ትንቢት ዝንበ ግና ንሰብ ዝሓንጽን ዘተባብዕን ዘጸናንዕን እዩ ዝዛረብ።
46014004	ብቛንቋታት ዝዛረብ ንርእሱ የሓንጽ፤ ትንቢት ዝናገር ግና ንቤተ ክርስቲያን የሓንጽ።
46014005	ሕዚ ኸዓ ዂልኻትኩም ብቛንቋታት ክትዛረቡ ብኅልፍኳ ኽትንበዩ ድልየተይ እዩ፤ እታ ቤተ ክርስቲያን ምእንቲ ኽትሕነጽ ነቲ ብቛንቋታት ዝተዛረቦ ዝትርጕመሉ እንተ ዘይረኺቡ ካብቲ ብቛንቋታት ዝዛረብ እቲ ዝንበ የዓቢ።
46014006	ሕዚ ግና ኣኅዋተይ! ብራእይ ወይ ብፍልጠት ወይ ብትንቢት ወይ ብትምህርቲ ዘይኮነስ ቋንቋታት እናተዛረብኩ ናባኻትኩም እንተ ዝመጽእ እንታይ ምጠቐምኩኹም?
46014007	እቲ ሕይወት ዘይብሉ ከም እኒ እምብልታ ወይ መሰንቆ ዝመሰለ ዝደምፅ ነገራት ፍሉይ ዝኾነ ቃና እንተ ዘየስምዐ እቲ ብእምብልታ ወይ ብመሰንቆ ዝቲነየ እንታይ ምዃኑ ይፍለጥ?
46014008	መለኸትከ ዘይፍሉጥ ድምፂ እንተስምዐ መን እዩ ንውግእ ዝስለፍ?
46014009	ከምኡ ኸዓ ንስኻትኩም ብቛንቋታት ዘይርዳእ ነገር እንተ ተዛረብኩም ነቲ ዝተዛረብኩምዎ መን ክርድኦ ይኽእል? ምስ ንፋስ ከም ዝዛረብ ኢኹም ትኾኑ።
46014010	ኣብ ዓለም በበይኑ ዝኾነ ብዙኅ ቋንቋታት ኣሎ፤ ትርጕም ዘይብሉ ግና የለን።
46014011	እምበኣር ኣነ ናይቲ ዝተነግረ ቋንቋ ትርጕም ዘይፈልጥ እንተ ኾይነ ነቲ ኣነ ዝዛረቦ ባዕዲ እየ ዝኾኖ፤ እቲ ዝዛረብ ከዓ ባዕዲ እዩ ዝኾነኒ።
46014012	ከምኡ ድማ ንስኻትኩም ውህብቶታት መንፈስ ሃረር እትብሉ ኻብ ኮንኩም እቶም ንቤተ ክርስቲያን ዝሓንጹ ውህብቶታት ክበዝኁልኩም ድለዩ።
46014013	ብቛንቋታት ዝዛረብ ምትርጓም ምእንቲ ክኽእል ይጸሊ።
46014014	ብቛንቋታት እንተ ጸለኹ መንፈሰይ እዩ ዝጽሊ፤ ኣእምሮይ ግና ብዘይ ፍረ እዩ።
46014015	እሞ እንታይ ደኣ ኽገብር? ብመንፈስ ክጽሊ በእምሮይውን ክጽሊ እየ፤ ብመንፈስ ክዝምር በእምሮይውን ክዝምር እየ።
46014016	እንተ ዘይኮነ ብመንፈስ ንእግዚኣብሔር ክተመስግን እንተለኻ ኣብ ጉባኤ ዘሎ ዘይርድኦ ሰብ ነቲ እትብሎ ስለ ዘይፈልጦ ከመይ ገይሩ ብምስጋናኻ  ኣሜን ክብል ይኽእል?
46014017	ንስኻ ጽቡቕ ጌርካ ተመስግን ኣለኻ፤ እቲ ኻልእ ግና ኣይተሓንጸን።
46014018	ካብ ዂልኻትኩም ብዝበለጸ ብቛንቋታት ስለ ዝዛረብ ንእግዚኣብሔር አመስግኖ እየ።
46014019	ኣብ ቤተ ክርስቲያን ግና ንኻልኦት ምእንቲ ኽምህር ብቛንቋታት እልፊ ቓላት ካብ ዝዛረብ ኃሙሽተ ቓላት በእምሮ ኽዛረብ እፈቱ።
46014020	ኣኅዋተይ! በተሓሳስባኹም ከም ቈልዓ ኣይትኹኑ፤ ንኽፉእ ደኣ ሕፃናት ኩኑ እምበር በተሓሳስባኹምስ ብሱላት ኩኑ።
46014021	ኣብ ኦሪት፦  ነዝ ሕዝቢ እዙይ ብኻልእ ዝቛንቋኦም ሰባትን ብኣፍ ጓኖትን ገይረ ኽዛረቦም እየ፤ ምስ እዝ ዂሉ እኳ ኣይሰምዑ ንን እዮም፤› ይብል እግዚኣብሔር ዝብል ጽሑፍ ኣሎ።
46014022	ስለዙይ ብቛንቋታት ምዝራብ ነቶም ዝኣምኑ ዘይኮነስ ነቶም ዘየኣምኑ ምልክት እዩ፤ ትንቢት ከዓ ነቶም ዘይኣምኑ ዘይኮነስ ነቶም ዝኣምኑ እዩ።
46014023	እታ ቤተ ክርስቲያን ብምልእታ ምስ ተኣከበት ነፍስ ወከፍ ከዓ ብቛንቋታት እንተ ዝዛረብ እሞ ዘይፈልጡ ወይ ዘይኣምኑ ሰባት እንተ ዝመጹ  እዚኣቶም ዓቢዶም እዮም ኣይምበልዎምንዶ?
46014024	ኲላቶም እንተ ዝንበዩ ግና ሓደ ዘይኣምን ወይ ዘይፈልጥ እንተ ዝኣቱ በቲ ዂላቶም ዝብልዎ ኃጥእ ምዃኑ ምተወቕሰ፤ በቲ ዂሎም ዝብልዎውን ምተፈርደ።
46014025	እቲ ኣብ ልቡ ዝተሠወረ ነገርውን ምተገልጸ፤  ብርግጽ እግዚኣብሔር ኣብ ማእኸልኩም ኣሎ እናበለ ድማ ብገጹ ተደፊኡ ንእግዚኣብሔር ምሰገደ።
46014026	እምበኣርከስ ኣኅዋተይ! እንታይ ይሐይሽ? ክትእከቡ እንተለኹም ሓደ ውህብቶ መዝሙር ኣለዎ፤ ሓደ ውህብቶ ትምህርቲ ኣለዎ፤ ሓደ ውህብቶ ራእይ ኣለዎ፤ ሓደ ብቛንቋታት ናይ ምዝራብ ውህብቶ ኣለዎ፤ ውህብቶ ትርጉም ኣለዎ፤ ዂሉ ውህብቶ ንምሕናጽ ይገበር።
46014027	ብቛንቋታት ዝዛረቡ እንተልዮም ክልተ እንተ በዝኁ ኸዓ ሠለስተ በብተራ ይዛረቡ፤ ሓደ ድማ ይተርጕሞ።
46014028	ተርጓሚ እንተ ዘየለ ግና እቲ ብቛንቋታት ዝዛረብ እንተልዮም ክልተ እንተበዝኁ ኣብታ ቤተ ክርስቲያን ስቕ ይበል፤ ንርእሱን ንእግዚኣብሔርን ጥራሕ ይዛረብ።
46014029	ነቢያት ክልተ ወይ ሠለስተ ኾይኖም በብተራ ይዛረቡ፤ እቶም ካልኦት ድማ ይመርምሩ።
46014030	ካብቶም ተቐሚጦም ዘለዉ ንሓደ ራእይ እንተ ተገልጸሉ ግና እቲ ቐዳማይ ስቕ ይበል።
46014031	ኲላቶም ምእንቲ ኽመሃሩ ኲላቶምውን ምእንቲ ኽተባብዑ ስ ኲልኻትኩም በብሓደ ኽትንበዩ ትኽእሉ ኢኹም።
46014032	እቶም መናፍስቲ ነቢያት ነቶም ነቢያት ይግዝእዎም እዮምሞ።
46014033	እግዚኣብሔር ናይ ሰላም ኣምላኽ እምበር ናይ ሁከት ኣምላኽ ኣይኮነን። ከምቲ ኣብ ኲለን ኣብያተ ክርስቲያን ዘለዉ ኣመንቲ ዝግበር ዘሎ፦
46014034	ኣንስቲ ኣብ ቤተ ክርስቲያን ክዛረባ ኣይተፈቐደለንን እዩ እሞ ስቕ ይበላ። ግና ኸምቲ ሕጊ ሙሴ ዝብሎ ይተኣዘዛ።
46014035	ክመሃራ እንተ ደለያ ኸዓ ኣብ ገዛ ንሰብኡተን ይጠይቓ፤ ንሰበይቲ ኣብ ቤተ ክርስቲያን ምዝራብ ነውሪ እዩ እሞ።
46014036	ቃል እግዚኣብሔር ካባኻትኩም ድዩ ወፂኡ? ወይ ኣባኻትኩም ጥራሕ ድዩ በጺሑ?
46014037	ሓደ  ኣነ ነቢይ እየ ወይ  መንፈሳዊ ውህብቶ ኣለኒ ዝብል እንተልዩ እዝ ዝጽሕፈልኩም ዘለኹ ትእዛዝ እግዚኣብሔር ምዃኑ ይፍለጥ።
46014038	ነቲ ነዙይ ኽፈልጥ ዘይደሊ ንሱውን ኣይፍለጥን።
46014039	ስለዙይ ኣኅዋተይ! ክትንበዩ ሃረር በሉ፤ ብቛንቋታት ምዝራብ ድማ ኣይትኸልክሉ፤
46014040	እንተኾነ ዂሉ ብሥርዓትን ብኣገባብን ደኣ ይኹን።
46015001	ሕዚ ኸዓ ኣኅዋተይ! ነቲ ኣነ ዝሰበኽኩልኩም ወንጌል ከዘክረኩም እደሊ ኣለኹ። ንሱ ድማ እቲ ዝተቐበልኩምዎን ብእኡ ድማ ጸኒዕኹም እትነብሩ ዘለኹምን እዩ።
46015002	ነቲ ኣነ ዝሰበኽኩልኩም ቃል ኣጽኒዕኹም ኂዝኩምዎ እንተሊኹምስ ብእኡ ድኂንኩም ኢኹም፤ እንተ ዘይኮነ ግና እምነትኩም ከንቱ እዩ።
46015003	ነቲ ኣነ ዝተቐበልክዎ ቅድሚ ዂሉን ልዕሊ ዂሉን ገይረ ኣመኃላሊፈልኩም እየ፤ ከምቲ ቕዱሳት መጻሕፍቲ ዝብልዎ፦  ክርስቶስ ምእንቲ ኃጢኣትና ሞተ፤
46015004	ተቐብረ፤ ከምቲ ቕዱሳት መጻሕፍቲ ዝብልዎ ኸዓ  ብሣልሳይ መዓልቲ ተሥአ፤
46015005	ንጴጥሮስ ተርአዮ፤ ደኃርውን ነቶም ዓሠርተ ኽልተ ተርአዮም።
46015006	ብድኅሪኡ ኻብ ኃሙሽተ ሚእቲ ንዝበዝኁ ኣኅዋት ብሓደ ጊዜ ተርአየ፤ ካብኣቶም እቶም ዝበዝኁ ኽሳዕ ሎሚ ኣለዉ፤ ገሊኣቶም ግና ሞይቶም እዮም።
46015007	ድኅሪኡ ንያዕቆብ ድኅሪኡ ኸዓ ንዂላቶም ሓዋርያት ተርአየ።
46015008	ድኅሪ ዂላቶም ድማ ብዘይ መዓልቱ ዝተወለደ ንዝመስል ንኣይ ተርአየኒ።
46015009	ኣነ ኻብ ኲላቶም ሓዋርያት ዝነኣስኩ እየ፤ ነታ ቤተ ክርስቲያን እግዚኣብሔር ዘሳጐጕክዋ ስለ ዝኾንኩ ኸዓ ሓዋርያ ኽበሃል ዘይግብአኒ እየ።
46015010	እቲ ኾይነዮ ዘለኹ ግና ብጸጋ እግዚኣብሔር እየ ኾይነዮ ዘለኹ፤ እቲ ንኣይ ዝሃበኒ ጸጋ ኸዓ ከንቱ ኣይኮነን፤ እኳ ደኣ ኅልፊ ዂላቶም ፀዓርኩ። እንተኾነ እቲ ኣባይ ኃዲሩ ዘሎ ጸጋ እግዚኣብሔር እዩ እምበር ኣነ ኣይኮንኩን።
46015011	እምበኣር ኣነ ኾንኩ ንሳቶም ነዙይ ኢና እንሰብኽ ዘለና፤ ንስኻትኩምውን ነዙይ ኢኹም ዝኣመንኩም።
46015012	ክርስቶስ ካብ ሙታን ከም ዝተሥአ ኻብ ተሰበኸ ከመይ ኢሎም ደኣ ካባኻትኩም ትንሣኤ ሙታን የለን ዝብሉ ዘለዉ?
46015013	እምበኣር ትንሣኤ ሙታን ዘየለ እንተ ኾይኑስ ክርስቶስውን ኣይተሥአን።
46015014	ክርስቶስ ዘይተሥአ እንተ ኾይኑ ድማ ስብከትና ኸንቱ እዩ፤ እምነትኩምውን ከንቱ እያ።
46015015	እግዚኣብሔር ንክርስቶስ ከም ዘተሥኦ መስኪርና ነይርና፤ ንምዉታን ዘየተሥኦም እንተ ደኣ ኾይኑ ግና እምበኣር ንክርስቶስውን ኣየተሥኦን። ንሕና ኸዓ ሓሰውቲ መሰኻኽር እግዚኣብሔር ኴንና ንርከብ ኣለና።
46015016	ንምዉታን ዘየተሥኦም እንተ ኾይኑ ክርስቶስውን ኣይተሥአን።
46015017	ክርስቶስ ዘይተሥአ እንተ ኾይኑ ድማ እምነትኩም ከንቱ እያ። ንስኻትኩምውን ገና ኣብ ኃጢኣትኩም ኢኹም ዘለኹም።
46015018	እቶም ብእምነት ክርስቶስ ዝሞቱ ኸዓ ጥፉኣት እዮም።
46015019	ኣብ ክርስቶስ ዘላትና ተስፋ ኣብዛ ሕይወት እዚኣ ጥራሕ እንተ ደኣ ኾይና ካብ ኲሉ ሰብ ዝበለጸ እነኅዝን ኢና።
46015020	ክርስቶስ ግና ካብ ሞት ተሥአ፤ በዙይ ከዓ ናይቶም ዝሞቱ በዂሪ ትንሣኤ ኾነ።
46015021	ስለዙይ ከምቲ ብሓደ ሰብ ሞት ዝመጸ ከምኡ ኸዓ ትንሣኤ ሙታን ብሓደ ሰብ እዩ ዝመጸ።
46015022	ከምቲ ዂላቶም ብኣዳም ዝሞቱ ከምኡ ድማ ዂላቶም ብክርስቶስ ሕያዋን ክኾኑ እዮም።
46015023	ግና ነፍስ ወከፍ በብመሥርዑ እዩ፤ ኣቐዲሙ ክርስቶስ ተሥአ፤ ደኃር ኣብ ካልኣይ ምጽኣቱ እቶም ናይ ክርስቶስ ዝኾኑ ኽትሥኡ እዮም።
46015024	ክርስቶስ ከዓ ዂሉ መንግሥትን ሥልጣንን ኃይልን ሥዒሩ እታ መንግሥቲ ንእግዚኣብሔር ኣብ ምስ ወፈያ ሽዑ መወዳእታ ክኸውን እዩ።
46015025	ንዂሎም ጸላእቱ ኣብ ትሕቲ ኣእጋሩ ኽሳዕ ዝገብሮም ክነግሥ ይግብኦ እዩ እሞ።
46015026	እቲ ኽድምሰስ ዘለዎ ናይ መወዳእታ ጸላኢ ኸዓ ሞት እዩ።
46015027	መጽሓፍ  እግዚኣብሔር ንዂሉ ኣብ ትሕቲ እግሩ ኣግዚኡሉ እዩ እንተኾነ  ዂሉ ኣግዚኡሉ እዩ ክብል እንተሎ ግና ነቲ ኸም ዝግዝኦ ንዝገበረ እግዚኣብሔር ኣብ ከምዘይምልከት ግሁድ እዩ።
46015028	ኲሉ ምስ ተገዝአሉ ግና ኣምላኽ ኲሉን ኣብ ኲሉን ምእንቲ ክኸውን ወልድ ንርእሱ ነቲ ዂሉ ዘግዝአሉ ኽግዛእ እዩ።
46015029	እንተ ዘይኮነ እቶም ክንዲ ምዉታን ዝጥመቑ ደኣ እንታይ እዩ ረብኃኦም? ብሱሩ ምዉታን ዘይትሥኡ እንተ ኾይኖምከ ስለምንታይ ደኣ ኽንድኦም ዝጥመቑ?
46015030	ስለምንታይከ ንሕና ዂሉ ጊዜ ንሓደጋ እንቃላዕ?
46015031	ኣኅዋተይ! ኣነ በብመዓልቱ ሞት ዘጋጥመኒ ዘሎ በቲ ብጐይታና ኢየሱስ ክርስቶስ ኣባኻትኩም ዘለኒ ትምክሕቲ ከምዝኾነ አረጋግጸልኩም ኣለኹ።
46015032	ከም ኣተሓሳስባ ሰብ እንተኾይኑ ኣነ ኣብ ኤፌሶን ምስ ኣራዊት ዝተዋጋእኹ ደኣ እንታይ እዩ ረብኃይ? ምውታን ዘይትሥኡ እንተኾይኖም ግና  ከምቲ ዒራ ጽባሕ ክንመውት ኢናሞ ንብላዕ ንስተ ዝብልዎዶ ኣይምኾነን?
46015033	ኣይትታለሉ፤ ሕማቕ ዕርክነት ንጽቡቕ ባህርይ የበላሽዎ እዩ።
46015034	ቅንዕና ንምግባር ተበራበሩ፤ ኃጢኣትውን ኣይትግበሩ፤ ገሊኦም ካባኻትኩም ንእግዚኣብሔር ዘይፈልጥዎ ኣለዉሞ ምእንቲ ኽትኃፍሩ ኢለ እየ እዙይ ዝብል ዘለኹ።
46015035	ገሊኡ ሰብ ግና  ምዉታን ከመይ ኢሎም እዮም ዝትሥኡ? ከመይ ዝበለ ሰብነትከ እዩ ኽህልዎም? ዝብል ይህሉ ይኸውን።
46015036	ኣታ ዓሻ! እቲ ንስኻ እትዘርኦ እንተይሞተ ሕይወት ኣይረክብን እዩ።
46015037	እቲ እትዘርኦ ድማ ናይ ስርናይ ወይ ናይ ካልእ ዓይነት ፍረ ጥራሕ እዩ እምበር ነቲ ተኽሊ ኣይኮንካን እትዘርኦ።
46015038	ኣምላኽ ግና ኸም ዝደለዮ ገይሩ እዩ ሰብነት ዝህቦ። ንነፍስ ወከፍ ዘርኢውን ሰሰብነቱ ይህቦ።
46015039	ሥጋ ሰብ በይኑ ሥጋ እንስሳ በይኑ ሥጋ ኣዕዋፍ በይኑ ሥጋ ዓሣውን በይኑ ደኣ እዩ እምበር ኲሉ ሥጋ ሓደ ዓይነት ኣይኮነንሞ።
46015040	ሰማያዊ ሰብነት ኣሎ፤ ምድራዊ ሰብነት ከዓ ኣሎ፤ ግና ኽብሪ እቲ ሰማያዊ በይኑ ክብሪ እቲ ምድራዊውን በይኑ እዩ።
46015041	ክብሪ ፀሓይ በይኑ ክብሪ ወርሒ በይኑ ክብሪ ኸዋኽብቲውን በይኑ እዩ፤ ብኽብርስ ኮኸብውን ካብ ኮኸብ ይበልጽ እዩ።
46015042	ትንሣኤ ሙታንውን ከምኡ እዩ፤ ብዝብስብስ ይዝራእ፤ ብዘይብስብስ ከዓ ይትሥእ።
46015043	ብውርደት ይዝራእ፤ ብኽብሪ ይትሥእ። ብድኻም ይዝራእ፤ ብኃይሊ ይትሥእ።
46015044	ሥጋዊ ሰብነት ይዝራእ፤ መንፈሳዊ ሰብነት ይትሥእ። ሥጋዊ ሰብነት እንተልዩ መንፈሳዊ ሰብነትውን ኣሎ።
46015045	 እቲ ቐዳማይ ሰብ ኣዳም ሕይወት ዘለዎ ፍጡር ኮነ ዝብል ጽሑፍ ኣሎ። እቲ ዳኅረዋይ ኣዳም ከዓ ሕይወት ዝህብ መንፈስ ኮነ።
46015046	ግና ቕድም ዝመጽእ እቲ ሥጋዊ እዩ እምበር እቲ መንፈሳዊ ኣይኮነን። እቲ መንፈሳዊ ደኃር እዩ ዝመጽእ።
46015047	እቲ ቐዳማይ ሰብ ካብ መሬት ስለ ዝተፈጥረ መሬታዊ እዩ። እቲ ኻልኣይ ሰብ ግና ካብ ሰማይ እዩ።
46015048	እቶም መሬታውያን ከምቲ መሬታዊ እዮም፤ እቶም ሰማያውያን ድማ ኸምቲ ሰማያዊ እዮም።
46015049	ከምቲ ምስሊ እቲ መሬታዊ ዝለበስና ከምኡ ድማ ምስሊ እቲ ሰማያዊ ኽንለብስ ኢና።
46015050	ግና ኣኅዋተይ! ሥጋን ደምን መንግሥቲ እግዚኣብሔር ክወርስ ከም ዘይከኣሎ እቲ መዋታይ ነቲ ዘይመውት ከም ዘይወርሶ እነግረኩም ኣለኹ።
46015051	-
46015052	እንሆ ምሥጢር እነግረኩም ኣለኹ፤ እቲ ናይ መወዳእታ መለኸት ምስ ተነፍሐ ኲላትና ብሓንሳዕ ብቕጽበት ዓይኒ ኽንልወጥ ኢና እምበር ኲላትና ኣይንመውትን ኢና። እቲ መለኸት ክንፋሕ እዩ እሞ እቶም ምዉታን ድማ ሕያዋን ኮይኖም ክትሥኡ እዮም፤ ንሕናውን ክንልወጥ ኢና።
46015053	እቲ ዝጠፍእ ዘይጠፍእ እቲ መዋታይ ከዓ ዘይመውት ክለብስ ይግብኦ እዩ።
46015054	እቲ ዝጠፍእ ዘይጠፍእ እቲ መዋታይ ዘይመውት ምስ ለበሰ ሽዑ ፦  ሞት ተሰኒፉ ተውሓጠ ዝብል ቃል ጽሑፍ ክፍጸም እዩ።
46015055	 ኦ ሞት! ኣሰናፊነትካ ኣበይ ኣሎ? ኦ ሞት! ምውጋእኻ ኣበይ ኣሎ?
46015056	ናይ ሞት መውግኢ ኃጢኣት እዩ፤ ናይ ኃጢኣት ኃይሊ ኸዓ ሕጊ እዩ።
46015057	ግና ነቲ ብጐይታና ኢየሱስ ክርስቶስ ክነሰንፍ ዝገብረና እግዚኣብሔር ስብሓት ይኹኖ።
46015058	ስለዙይ ፍቑራት ኣኅዋተይ! ፃዕርኹም ብጐይታ ኸንቱ ኸም ዘይኮነ ፈሊጥኩም ጽኑዓት ዘይትነቓነቑ ዂሉ ጊዜ ሥራሕ ጐይታ ዝበዝኀልኩም ኩኑ።
46016001	ብዛዕባ እቲ ነቶም ኣመንቲ ክኸውን ዝዋፃእ ገንዘብ ድማ ኣብ ገላትያ ንዘለዉ ምእመናን ከም ዝሠራዕኽዎ ንስኻትኩምውን ከምኡ ግበሩ።
46016002	እቲ ምውጻእ ገንዘብ ኣነ ምስ መፃእኹ ምእንቲ ኸይኸውን ኣብ ሰሰሙን በታ ቐዳመይቲ መዓልቲ ነፍስ ወከፍኩም ከከም እቶቱ ኣዋህሊሉ ኣብ ገዝኡ የቐምጥ።
46016003	ኣነ ምስ መጻእኹ ድማ ነቲ ውህብቶኹም ናብ ኢየሩሳሌም ምእንቲ ኸብጽሑ ነቶም ዝኃረኹምዎም ሰባት መልእኽቲ ኣትኂዘ ኽሰዶም እየ። ኣነ ክኸይድ ዘድሊ እንተ ኾይኑ ድማ ምሳይ ይኸዱ።
46016005	ብመቄዶንያ ኽኃልፍ ሓሲበ እየሞ ናብ መቄዶንያ እንትኃልፍ ናባኻትኩም ክመጽእ እየ።
46016006	ናብቲ ዝኸዶ ዓዲ ምእንቲ ኸተፋንዉኒ ምናልባሽ ምሳኻትኩም እጸንሕ ወይ እኸርም እኸውን እየ።
46016007	ከም ኃላፍ መንገዲ ኾይነ ኽርእየኩም ኣይፈቱን እየሞ እግዚኣብሔር እንተ ፈቐዶ ቁሩብ ጊዜ ምሳኻትኩም ክጸንሕ ተስፋ ኣለኒ።
46016008	ግና ኽሳዕ በዓለ ኃምሳ ኣብ ኤፌሶን ክጸንሕ እየ።
46016009	ዓብይን ፍረ ዘለዎን ኣፍ ደገ ተኸፊቱለይ ኣሎ፤ ተፃረርተይ ግና ብዙኃት እዮም።
46016010	ጢሞቴዎስ እንተመጸ ኸዓ ከምዝ ኸማይ ናይ እግዚኣብሔር ሥራሕ እዩ ዝሠርሕ እሞ ብዘይ ስኽፍታ ምሳኻትኩም ከም ዝቕመጥ ግበርዎ።
46016011	ሓደኳ ኣይንዓቆ፤ ምስቶም ኣመንቲ ኽመጽእ እጽበዮ ኣለኹ እሞ ዘድልዮ ሂብኩም ብሰላም ኣፋንውዎ።
46016012	ብዛዕባ ኣጵሎስ ኅውና ኸዓ ምስቶም ኣመንቲ ናባኻትኩም ክመጽእ ብዙኅ ለሚነዮ ነይረ፤ እንተኾነ ፍቓድ እግዚኣብሔር ስለ ዘይኮነ ሕዚ ኽመጽእ ኣይደለየን። ምስ ጠዓሞ ግና ኽመጽእ እዩ።
46016013	ንቕሑ፤ ኣብ እምነትኩም ጽንዑ ፤ በርትዑ ፤ ጠንክሩ፤
46016014	ኲሉ ነገር ብፍቕሪ ግበርዎ።
46016015	ኣኅዋተይ! ስድራ እስጢፋኖስ ኣብ ሃገር ኣካይያ ቀዳሞት ኣመንቲ ኸም ዝኾኑን ንኣመንቲ ኸገልግሉ ንባዕላቶም ከም ዘወፈዩ ትፈልጡ ኢኹም።
46016016	ንስኻትኩም ከዓ ነዞም ከምዚኣቶም ዝበሉን ነቶም ምሳና ዝሠርሑን ዝፅዕሩን ክትእዘዝዎም እምዕደኩም ኣለኹ።
46016017	እስጢፋኖስን ፎርዱናቱስን ኣካይቆስን ብምምጻኦም ሕጉስ እየ። ክንዳኻትኩም ኮይኖም ነቲ ዝጐደለኒ መሊኦምለይ ኢዮምሞ።
46016018	ንመንፈሰይን መንፈስኩምን ኣዕሪፎም እዮም እሞ ነዞም ከምዚኣቶም ዝበሉ ሰባት ፍለጥዎም።
46016019	እተን ኣብ እስያ ዘለዋ ኣብያተ ክርስቲያን ሰላም ይብላኹም ኣለዋ። ኣቂላን ጵርስቅላን ምስታ ኣብ ቤቶም እትእከብ ቤተ ክርስቲያን ኮይኖም ብጐይታ ብዙኅ ሰላም ይብሉኹም ኣለዉ።
46016020	ኲላቶም እቶም ኣኅዋት ሰላም ይብሉኹም ኣለዉ። ብቕዱስ ሰላምታ ንስንሳትኩም ሰላም ተበሃሃሉ።
46016021	እዛ ሰላምታ እዚኣ ኣነ ጳውሎስ ባዕለይ ብኢደይ ዝጸሓፍክዋ እያ።
46016022	ንጐይታና ዘየፍቅሮ እንተልዩ ንሱ ዝተረገመ ይኹን! ማራናታ!
46016023	ጸጋ ጐይታና ኢየሱስ ክርስቶስ ምሳኻትኩም ይኹን።
46016024	ፍቕረይ ብኢየሱስ ክርስቶስ ምስ ኲልኻትኩም ይኹን። ኣሜን።
47001001	ብፍቓድ እግዚኣብሔር ሓዋርያ ኢየሱስ ክርስቶስ ካብ ዝኾነ ጳውሎስን ካብ ኃውና ጢሞቴዎስን ናብታ ኣብ ቆሮንቶስ ዘላ ቤተ ክርስቲያን እግዚኣብሔርን ናብቶም ኣብ ኲላ ሃገር ኣካይያ ዘለዉ ዂሎም ቅዱሳንን።
47001002	ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ንኣኻትኩም ይኹን።
47001003	እቲ ኣቦ ምሕረትን [ ኣምላኽ] ኲሉ ምጽንናዕን ዝኾነ ኣቦ ጐይታና ኢየሱስ ክርስቶስ እግዚኣብሔር ይመስገን።
47001004	በቲ ንርእስና ኻብ እግዚኣብሔር እንጸናንዐሉ ምጽንናዕ ነቶም ኣብ መከራ ዘለዉ ዂላቶም ክነጸናንዕ ምእንቲ ኽከኣለና ብመከራና ዂሉ ዘጸናንዐና ንሱ እዩ።
47001005	ከምቲ ናይ ክርስቶስ መከራ ብብዝኂ ተኻፈልቲ ዝኾንና ከምኡ ድማ ብክርስቶስ ምጽንናዕ ብብዝኂ ንረክብ።
47001006	ንሕና መከራ እንተተቐበልና ንስኻትኩም ምእንቲ ኽትጸናንዑ ን ክትድኅኑን እዩ፤ ንሕና እንተተጸናኒዕና ድማ ንሕና እንቕበሎ ዓይነት መከራ እንትትቅበሉ ብትዕግሥቲ ብምቕባል ምእንቲ ኽትጸናንዑ እዩ።
47001007	ከምቲ ኣብ መከራና ተኻፈልቲ ዝኾንኩም ኣብ ምጽንናዕናውን ከም እትካፈሉ ስለ እንፈልጥ እታ ኣባኻትኩም ዘላትና ተስፋ ጽንዕቲ እያ።
47001008	ኣኅዋትና! ኣብ እስያ ዝረኸብናዮ መከራ ኽትፈልጡ እደሊ። ካብ ዓቕምና ንላዕሊ ስለ ዝኸበደና ንሕይወትና ቐቢጽናያ ነበርና።
47001009	ንሞት ከም ዝተፈረድና ይስመዐና ነይሩ፤ እዙይ ከዓ ንምዉታት ዘተሥእ እግዚኣብሔር እምበር ብርእስና ምእንቲ ኸይንተኣማመን እዩ።
47001010	ንሱ ንሞት ካብ ዘብጽሕ ሓደጋ ኣድኂኑና እዩ፤ ከድኅነና ድማ እዩ፤ ንዳኅራይውን ከም ዘድኅነና ብእኡ ተስፋ ንገብር ኣለና።
47001011	ንስኻትኩም ከዓ ብጸሎትኩም ክትድግፉና ይግባእ፤ በቲ ናይ ብዙኃት ጸሎት እንረኽቦ ውህብቶ ጸጋ ድማ ብዙኃት ሰባት ብዛዕባና ንእግዚኣብሔር ከመስግኑ እዮም።
47001012	ንሕና ኣብዛ ዓለም እዚኣ ኣውራ ኸዓ በቲ ምሳኻትኩም ዘለና ርክብ በቲ ኻብ እግዚኣብሔር ዝርከብ ቅድስናን ቅንዕናን ከም ዝነበርና ሕሊናና ይምስክረልና እዩ። ነዙይ ከዓ ብጥበብ ሰብ ዘይኮነስ ብጸጋ እግዚኣብሔር ስለ ዝገበርናዮ ንምካሕ ኢና።
47001013	-
47001014	ብዘይ እቲ እተንብብዎን እተስተውዕልዎን ካልእ ኣይንጽሕፈልኩምን ኢና፤ ሕዚ ብሓደ ወገን ኢኹም እትፈልጡና። በታ ጐይታና ኢየሱስ ዝመጸላ መዓልቲ ግና ከምቲ ንስኻትኩም ትምክሕትና ዝኾንኩም ንሕናውን ትምክሕትኹም ከም ዝኾንና ኣጸቢቕኩም ከም እትፈልጡ ተስፋ እገብር ኣለኹ።
47001015	በዙይ ርግጸኛ ስለ ዝነበርኩን ድርብ ጥቕሚ ምእንቲ ኽትረኽቡን ብመጀመርታ ናባኻትኩም ክመጽእ ደልየ ነይረ።
47001016	በኣኻትኩም ኣቢለ ኸዓ ናብ መቄዶንያ ኽኃልፍ እንትምለስ ድማ ኻብ መቄዶንያ ናባኻትኩም ክመጽእ ንስኻትኩም ድማ ዘድልየኒ ሂብኩም ናብ ይሁዳ ኸተፋንዉኒ ሓሲበ ነይረ።
47001017	ከምዙይ ኢለ ኽውስን እንተለኹ ቅዉም ሓሳብ ስለ ዘይብለይ ድየ? ወይ  እወ እወ ክብል ጸኒሐ  ኣይኮነን ኣይኮነን  ብዝብል ልማድ እዛ ዓለም ዝምራሕ ስለ ዝኾንኩ ድየ?
47001018	እግዚኣብሔር እሙን ከም ዝኾነ ዝነገርናኩም ቃልና  እወ ን  ኣይኮነን ኣይነበረን።
47001019	እቲ ብኣይን ብስልዋኖስን ብጢሞቴዎስን ኣባኻትኩም ዝሰበኽናዮ ኢየሱስ ክርስቶስ ወዲ እግዚኣብሔር  እወ ን  ኣይኮነን ን ኣይነበረን፤ ብእኡ ዂልሻዕ  እወ እዩ እምበር።
47001020	ብእግዚኣብሔር ተውሂቡ ዘሎ ተስፋ ዂሉ  እወ ዝኸውን ብክርስቶስ እዩ፤ ስለዙይ ከዓ እዩ ንኽብሪ እግዚኣብሔር  ኣሜን እንብል።
47001021	እቲ ንኣናን ንኣኻትኩምን ብክርስቶስ ዘጽንዐናን ንሥራሕ ዝፈለየናን እግዚኣብሔር እዩ።
47001022	ናቱ ኸም ዝኾንና ማኅተም መፈለጥታ ዝገበረልና ኣብ ልብና መተኣማመኒ መንፈስ ቅዱስ ዝሃበና እግዚኣብሔር እዩ።
47001023	እቲ ናብ ቆሮንቶስ ዘይምምጽአይ ንኣኻትኩም ስለ ዝሓለኹልኩም ከም ዝኾነ እግዚኣብሔር ምስክረይ እዩ።
47001024	ብእምነት ጸኒዕኹም ስለ ዘለኹም ምእንቲ ኽትሕጐሱ ኃቢርና እንሠርሕ ደኣ ኢና እምበር ኣብ እምነትኩም ክንጕይተት ኣይኮናን።
47002001	ስለዙይ ምእንቲ ኸየኅዝነኩም ኢለ መሊሰ ናባኻትኩም ከይመጽእ ወሰንኩ።
47002002	ኣነ እንተኅዚነኩም እቲ ብኣይ ምኽንያት ዝኃዘነ እንተ ዘይኮይኑ ደኣ መን እዩ ዘሐጕሰኒ?
47002003	እዝ ዝጽሕፈልኩም ዘለኹ ክመጽእ እንተለኹ ካብቶም ሓጐስ ክረኽበሎም ዝግበአኒ ጓሂ ምእንቲ ኸይረክብ እየ። ምኽንያቱ ሓጐሰይ ሓጐስ ኲልኻትኩም ከም ዝኾነ ኸም እትፈልጡ ስለ ዝኣምን እየ።
47002004	ብብዙኅ መከራን ጭንቀት ልብን ብብዙኅ ንብዓትን ዝጸሓፍኩልኩም ክሳዕ ክንደይ ኣጸቢቐ ኸም ዘፍቅረኩም ምእንቲ ኽትፈልጡ እምበር ምእንቲ ከኅዝነኩም ኢለ ኣይኮንኩን።
47002005	ሰብ ዘኅዘነ እንተልዩ ንኣይ ጥራሕ ዘይኮነስ ከየኽብዶ ድኣ እምበር ንዂልኻትኩም እዩ ዘኅዘነ።
47002006	ነዝ ኸምዙይ ዝበለ ሰብ እቲ ኻብቶም ብዙኃት ዝረኸቦ ተግሣጽ የኣኽሎ እዩ።
47002007	እኳ ደኣ ብብዝኂ ኃዘን ከይወሓጥ ይቕረ በሉሉን ኣጸናንዕዎን።
47002008	ስለዙይ ብልቢ ኸም እተፍቅርዎ ኽተርእይዎ እምዕደኩም ኣለኹ።
47002009	ነዝ ዝጽሕፈልኩም ዘለኹ ነቲ ፈተና ስዒርኩም ብዂሉ ነገር እዙዛት ምዃንኩም ምእንቲ ኽፈልጥ ኢለ እየ።
47002010	ነቲ ይቕረ እትብሉሉ ኣነውን ይቕረ እብለሉ ኣለኹ። እቲ ይቕረ ዝበልኩሉ ሰብ ኣብ ቅድሚ ክርስቶስ ምእንታኻትኩም ኢለ እየ ይቕረ ዝበልክዎ።
47002011	እዙይ ማለተይ ከዓ ተንኰል ሰይጣን ከመይ ከም ዝኾነ ኣይንስሕቶን ኢና እሞ ከይብለጸልና ኢለ እየ።
47002012	ወንጌል ክርስቶስ ክሰብኽ ናብ ጢሮኣዳ ምስ መጻእኹ ብጐይታ ዝተኸፍተለይ ናይ ኣገልግሎት ኣፍ ደገ ረኸብኩ።
47002013	ንቲቶ ኃወይ ስለ ዘይረኸብክዎ ግና ብዙሕ ተጨነቕኩ፤ ስለዙይ ካብኣቶም ተሰናቢተ ናብ መቄዶንያ ኸድኩ።
47002014	ግና ነቲ ብክርስቶስ ገይሩ ዂልሻዕ ናብ ዓወት ዝመርሐና ብኣና ገይሩውን ክርስቶስ ከም ዝፍለጥ ንምግባር ከም ጥዑ ም መዓዛ ኣብ ኲሉ ቦታ ዝገልጽ እግዚኣብሔር ምስጋና ይኹኖ።
47002015	ኣብ ማእኸል እቶም ዝድኅኑን እቶም ዝጠፍኡን ኣብ ቅድሚ እግዚኣብሔር መዓዛ ክርስቶስ ኢናሞ።
47002016	ነዚኣቶም ካብ ሞት ናብ ሞት ዘብጽሕ መዓዛ ነቲኣቶም ከዓ ካብ ሕይወት ናብ ሕይወት ዘብጽሕ መዓዛ ኢና። ነዝ ነገርዙይ ብቑዕ እየ ዝብልከ መን ኣሎ?
47002017	ብእግዚኣብሔር ተልኢኽና ብቅንዕና ኣብ ቅድሚ እግዚኣብሔር ብክርስቶስ ኴንና ንዛረብ ኣለና እምበር ከምቶም ብዙኃት ብቓል እግዚኣብሔር ዝነግዱ ኣይኮንናን።
47003001	ከምዙይ ክንብል እንተለና ገና ንርእስና ንንእድ ዲና ዘለና? ወይ ከምቲ ገሊኣቶም ዝገብርዎ ናባኻትኩም ወይ ከዓ ኻባኻትኩም ናይ ናእዳ መልእኽቲ የድልየና ድዩ?
47003002	እታ ዂሉ ሰብ ምእንቲ ኽፈልጣን ከንብባን ኣብ ልብና ዝተጽሓፈት ናይ ናእዳ መልእኽትና ንስኻትኩም ኢኹም።
47003003	ንስኻትኩም ካብ ክርስቶስ ዝተልኣኸት ብኣና ዝበጽሐት ብቐለም ዘይኮነ ብመንፈስ እቲ ሕያው ዝኾነ እግዚኣብሔር ዝተጽሓፈት ኣብ ጽላት እምኒ ዘይኮነ ኣብ ልቢ ወዲ ሰብ ዝተቐርጸት መልእኽቲ ምዃንኩም ግሁድ እዩ።
47003004	እዙይ እንብል ዘለና ኸዓ በቲ ኣብ እግዚኣብሔር ዘለና ብክርስቶስ ዝረኸብናዮ እምነት እዩ።
47003005	ዝኾነ ነገር ንምግባር ብቕዓት ዝሃበና እግዚኣብሔር እዩ እምበር ካብ ባዕልና ዝኾነ ብቕዓት የብልናን።
47003006	ናይታ ብፊደል ዝተጽሓፈት ሕጊ ዘይኮነስ ናይታ ብመንፈስ ቅዱስ ዝኾነት ሓዳስ ኪዳን ኣገልገልቲ ኽንከውን ብቑዓት ዝገበረና እግዚኣብሔር እዩ፤ ጽሑፍ ሕጊ ሞት የምጽእ መንፈስ ቅዱስ ግና ሕይወት ይህብ እዩሞ።
47003007	ደቂ እስራኤል ብምኽንያት እቲ ኃላፊ ዝኾነ ኽብሪ ገጽ ሙሴ ምጥማት ሰኣኑ። እታ ኣብ ጽላት እምኒ ብፊደል ዝተቐርጸት ሞት እተስዕብ ሕጊ ብኽብሪ ኻብ ተገልጸት፤
47003008	እታ ኣገልግሎት መንፈስ ቅዱስ ደኣ ኸመይ ኣብሊጻ ብኽብሪ ዘይትግለጽ?
47003009	እታ ዂነኔ እተስዕብ ኣገልግሎት ካብ ከበረት እታ ጽድቂ እተስዕብ ኣገልግሎት ደኣ ኸመይ ኣብሊጻ ዘይትኸብር?
47003010	እታ ኽብርቲ ዝነበረት እዛ ኻብኣ ዝኸበረት ብምምጻኣ ኽብሪ ኸም ዘይነበራ ኾነት።
47003011	እታ እናሃሰሰት እትኸይድ ኃላፊት ብኽብሪ ኻብ መጸት እታ ነባሪት ደኣ ኸመይ ኣብሊጻ ብክብሪ ዘይትመጽእ!
47003012	ከምዙይ ዝበለት ተስፋ ስለ ዘላትና ኢና ብትብዓት እንዛረብ ዘለና።
47003013	ንሕና ከምቲ ሙሴ ነቲ ዝሃስስ ዝነበረ ምንጽብራቕ ገጹ ደቂ እስራኤል ከይርእይዎ ዝጕልበብ ዝነበረ ኣይኮንናን።
47003014	እንተኾነ ልቦም ተደፊኑ እዩ፤ ብሉይ ኪዳን ከንብቡ እንተለዉ እቲ ጕልባብ ገና ኽሳዕ ሎሚ ኣይተቐልዐሎምን፤ እቲ ጕልባብ እቱይ ዝቕላዕ ብክርስቶስ ጥራሕ እዩሞ።
47003015	እወ ክሳዕ ሎሚውን ሕጊ ኦሪት ክንበብ እንተሎ ልቦም ብጕልባብ ክዉል እዩ።
47003016	ሓደ ሰብ ናብ ጐይታ እንትምለስ ግና እቲ ጕልባቡ ይቕንጠጠሉ እዩ።
47003017	ጐይታስ መንፈስ እዩ፤ ኣብቲ መንፈስ ጐይታ ዘለዎ ድማ ኣብኡ ሓርነት ኣሎ።
47003018	ንሕና ዂልና ኸዓ ብቕሉዕ ገጽ ክብሪ ጐይታ ኢና እነንጸባርቕ፤ እዙይ ካብቲ መንፈስ ዝኾነ ጐይታ ዝመጸ ኽብሪ ኸዓ ናብ ምስሊ ኣርኣያኡ ምእንቲ ኽንመስል ካብ ክብሪ ናብ ክብሪ ንልወጥ ኣለና።
47004001	እምበኣርከስ እግዚኣብሔር ብምሕረቱ ነዝ ኣገልግሎት እዙይ ስለ ዝሃበና ተስፋ ኣይንቖርጽን ኢና።
47004002	እኳ ደኣ ኣብ ቅድሚ እግዚኣብሔር ነቲ ሓቂ ኣብ ሕሊና ነፍስ ወከፍ ሰብ ብገሃድ ነቕርብ እምበር ብተንኰል ኣይተመላለስናን፤ ንቓል እግዚኣብሔርውን ኣይለወጥናን፤ ነቲ ብኅቡእ ዝግበር ነውራም ነገርውን ካባና ኣርሒቕናዮ ኢና።
47004003	እቲ እንሰብኮ ወንጌል ክዱን እንተኾነ ክዱን ዝኸውን ነቶም ዝጠፍኡ ጥራሕ እዩ።
47004004	ንኣኣቶም ገዛኢ እዛ ዓለም እዚኣ ዝኾነ ሰይጣን ብርሃን ወንጌል ምእንቲ ኸይርእዩ ንልቢ እቶም ዘይኣምኑ ኣዕወሮ። እዝ ብርሃንዙይ ከዓ ክብሪ ናይቲ ኣርኣያ እግዚኣብሔር ዝኾነ ክርስቶስ እዩ።
47004005	ኢየሱስ ክርስቶስ ጐይታ ኸም ዝኾነ ንሕና ኸዓ ምእንቲ ክርስቶስ ኣገልገልትኹም ከም ዝኾንና እምበር ብዛዕባ ርእስና ኣይኮንናን እንሰብኽ።
47004006	እቲ  ኣብ ጸልማት ብርሃን ይብራህ ዝበለ እግዚኣብሔር ነቲ ኣብ ገጽ ክርስቶስ ክብሪ እግዚኣብሔር ዘንጸባርቕ ብርሃን ፍልጠት ምእንቲ ኽህበና ኣብ ልብና ኸም ዝበርህ ገይሩ እዩሞ።
47004007	ግና እቲ ዓብዪ ኃይሊ ናይ እግዚኣብሔር እምበር ናትና ኸም ዘይኮነ ምእንቲ ኽገሃድ ካብ መሬት ካብ ዝተፈጥረ ሰብነትና እዝ ናይ ፍልጠት መዝገብ ኣለና።
47004008	ብዂሉ ወገን ንግፋዕ ግና ኣይንሰዓርን ኢና፤ እንገብሮ ይጠፍአና ግና ተስፋ ኣይንቐብጽን ኢና።
47004009	የሳድዱና ግና ኣይንድርበን ኢና፤ ተወቒዕና ንወድቕ ግና ኣይንመውትን ኢና።
47004010	ሕይወት ኢየሱስ ኣብ መዋታይ ሰብነትና ምእንቲ ኽትገሃድውን ሞት ኢየሱስ ኣብ ሰብነትና ዂልሻዕ ንፀውር ኣለና።
47004011	ሕይወት ኢየሱስ ኣብ መዋቲ ሰብነትና ምእንቲ ኽትገሃድ ድማ ንሕና ብሕይወት እንነብር ዘለና ምእንቲ ኢየሱስ ኲልሻዕ ናብ ሞት ኣኅሊፎም ይህቡና ኣለዉ።
47004012	ስለዙይ ንሕና ንመውት ኣለና፤ ንስኻትኩም ግና ብሕይወት ትነብሩ ኣለኹም።
47004013	ከምቲ ኣመንኩ፤ ስለዙይ ተዛረብኩ ዝብል ጽሑፍ ዘሎ ሓደ ዝዓይነቱ መንፈስ እምነት ስለ ዘለና ንሕና ድማ ነኣምን፤ ስለዙይውን ንዛረብ ኣለና።
47004014	እቲ ንጐይታና ኢየሱስ ዘተሥኦ ንኣናውን ምስ ኢየሱስ ከም ዘተሥአናን ምሳኻትኩም ኣብ ቅድሚኡ ኸም ዘቑመና ንፈልጥ ኢናሞ።
47004015	እዝ ዂሉ ንጥቕምኹም እዩ፤ ምኽንያቱ ብዙኅ ጸጋ ኣብ ብዙኃት ሰባት ክብርክት እንተሎ እቲ ንኽብሪ እግዚኣብሔር ዝዓርግ ምስጋና ኽበዝኅ እዩሞ።
47004016	ስለዙይ ተስፋ ኣይንቐብጽን ኢና፤ እቲ ናይ ወፃኢ ሰብነትና እንተ በለየ እኳ ውሽጣዊ ሰብነትና በብመዓልቱ ይሕደስ እዩሞ።
47004017	እዝ ቐልጢፉ ዝኃልፍን ቀሊል ዝኾነ መከራና ኸዓ ካብ ኲሉ ዝበልጽን ማዕረ ዘይብሉን ዘለዓለማዊ ኽብሪ ኸውህበና እዩ።
47004018	እቲ ዝረአ ኃላፋይ እዩ፤ እቲ ዘይረአ ግና ዘለዓለማዊ እዩ። ንሕና ኸዓ ኣብቲ ዝርአ ዘይኮነስ ኣብቲ ዘይርአ ኢና እንጥምት ዘለና።
47005001	እዛ ኸም ድንኳን ጊዜያዊት ዝኾነት ሰብነትና እንተ ፈረሰት እኳ ብኢድ ሰብ ዘይተሠርሐት ካብ እግዚኣብሔር ዝኾነት ናይ ዘለዓለም ቤት ኣብ ሰማያት ከምዘላትና ንፈልጥ ኢና።
47005002	ኣብዙይ ግና ንግዕር ኣለና፤ እቲ ሰማያዊ ቤትና ንኽንለብስ ከዓ ንናፍቕ ኣለና።
47005003	ሰማያዊ ሰብነት ምስ ለበስና ዕሩቓት ኴንና ኣይንርከብን ኢናሞ።
47005004	ኣብዝ ድንኳን ዝኾነ ምድራዊ ሰብነትና ኽሳብ ዘለና ኸቢዱና ንግዕር፤ እዙይውን ክንቅንጠጥ ደሊና ዘይኮንናስ ሰማያዊ ሰብነት ምስ ለበስና እቲ መዋታይ ብሕይወት ምእንቲ ኽልወጥ እዩ።
47005005	እቲ ነዙይ ዘዳለወልና ነቲ ክኸውን ዘለዎ መተኣማመኒ መንፈስ ቅዱስ ዝሃበና እግዚኣብሔር እዩ።
47005006	ኣብዝ ሰብነት እዙይ ክሳዕ ዘለና ኻብ ጐይታ ብርኅቐት ከም ዘለና እንተፈለጥና እኳ ዂሉ ጊዜ ብእኡ ንተኣማመን ኢና።
47005007	ብእምነት እምበር ብምርኣይ ኣይኮንናን እንነብር ዘለና።
47005008	ካብዝ ሰብነት እዙይ ተፈሊና ምስ ጐይታ ኽንነብር ይሕሸና ኢልና ብትብዓት ንዛረብ።
47005009	ኣብዝ ሰብነት እዙይ እናሃለና ኾነ እንተተፈለና ዕላማና ንእኡ ምሕጓስ እዩ።
47005010	ነፍስ ወከፍና ነቲ ብሥጋዊ ሕይወቱ እንተሎ ዝገበሮ ሠናይ ኮነ ወይ ክፉእ ምእንቲ ኽቕበል ኲላትና ኣብ ቅድሚ መንበር ፍርዲ ክርስቶስ ግድን ክንቀርብ ኢናሞ።
47005011	እምበኣር ንእግዚኣብሔር ምፍራኅ እንታይ ከም ዝኾነ ስለ እንፈልጥ ንዂሉ ሰብ ክነረድእ ንፅዕር ኣለና፤ እንታዎት ከም ዝኾንና እግዚኣብሔር ይፈልጥ እዩ፤ ንስኻትኩምውን ብሕሊናኹም እንታዎት ከም ዝኾንና ኸም እትፈልጡ ተስፋ ኣለና።
47005012	ነቶም ብልቢ ዘሎ ዘይኮነ ብዝረአ ኣፍኣዊ ንዝምክሑ መልሲ ምሃብ ምእንቲ ኽትክእሉ ምኽንያት ንህበኩም ኣለና እምበር መሊስና ንርእስና ኽንንእድ ኢልና ኣይኮንናን።
47005013	ንሕናስ ከም ዕቡዳት እንተተቖጸርና ንእግዚኣብሔር ኢልና ኢና፤ ለባማት እንተ ዄንና ድማ ንኣኻትኩም ኢልና ኢና።
47005014	ሓደ ቤዛ ዂሉ ኸም ዝሞተ ኲላቶም ከዓ ተኻፈልቲ ሞቱ ኸም ዝኾኑ ስለ ዝተረዳእና ፍቕሪ ክርስቶስ የገድደና እዩሞ።
47005015	እቶም ብሕይወት ዝነብሩ ነቲ ምእንትኣቶም ዝሞተን ዝተሥአን እምበር ንርእሶም ምእንቲ ኸይነብሩ ክርስቶስ ምእንቲ ዂላቶም ሞተ።
47005016	እምበኣር ካብ ሕዚ ንደኃር ብሥጋዊ ኣረኣእያ ንሓደኳ ኣይንፈልጥን ኢና። ንክርስቶስ ብሥጋዊ ኣረኣእያ ፈሊጥናዮ እንተ ነበርና እኳ ሕዚ ግና ኸምኡ ኣይንፈልጦን ኢና።
47005017	ስለዙይ ሓደኳ ብክርስቶስ እንተልዩ ንሱ ሓድሽ ፍጥረት እዩ፤ እቲ ብሉይ ኃሊፉ እንሆ ዂሉ ሓድሽ ኮይኑ እዩ።
47005018	እዝ ዂሉውን ካብቲ ባዕሉ ብክርስቶስ ገይሩ ዝተዓርቐና ንኻልኦትውን ምስኡ ኽነተዓርቕ ኣገልግሎት ዝሃበና እግዚኣብሔር እዩ።
47005019	እዙይ ከዓ እግዚኣብሔር ብክርስቶስ ገይሩ ንሕዝቢ ዓለም ምስ ርእሱ ኽዓርቕ እንተሎ በደሎም ኣይቈጸረሎምን፤ ንኣናውን መልእኽቲ ዕርቂ ሃበና።
47005020	ስለዙይ ንሕና ናይ ክርስቶስ መልእኽተኛታት ኢና፤ እግዚኣብሔር ከዓ ብኣና ገይሩ ይዕድም ኣሎ። ክንዲ ክርስቶስ ኴንና ድማ  ምስ እግዚኣብሔር ተዓረቑ! እናበልና ንልምነኩም ኣለና።
47005021	ንሕና ብክርስቶስ ተኻፈልቲ ጽድቂ እግዚኣብሔር ምእንቲ ኽንከውን እግዚኣብሔር ናትና ኃጢኣት ክጸውር ገበሮ።
47006001	ምስ እግዚኣብሔር እንሠርሕ ከም ምዃንና ጸጋ እግዚኣብሔር ንኸንቱ ኸይትቕበሉ ንልምነኩም ኣለና።
47006002	 ብኅርይቲ ጊዜ ሰማዕኩኻ! ብመዓልቲ ምድኃን ረዳእኩኻ! ከም ዝብሎ እንሆ እታ ኅርይቲ ዕለት ሎሚ እያ፤ እታ መዓልቲ ምድኃንውን ሕዚ እያ።
47006003	ምእንቲ ኣገልግሎትና ኸይንቀፍ ንዝኾነ ይኹን ሰብ ምኽንያት መዐንቀፊ ኣይንኾኖን ኢና።
47006004	እኳ ደኣ ብዂሉ ኸም ኣገልገልቲ እግዚኣብሔር ንርእስና ነቕርብ፦ ብብዙኅ ትዕግሥቲ ብመከራ ብጭንቂ ብሽግር
47006005	ብመግረፍቲ ብማእሰርቲ ብሁከት ብፃዕሪ ድቃስ ብምስኣን ብጥምየት
47006006	ነዙይ ከዓ ብቕድስና ብምስትውዓል ብዓቕሊ ብለውሃት ብመንፈስ ቅዱስ ብሓቀኛ ፍቕሪ
47006007	ሓቂ ብምዝራብ ብኃይሊ እግዚኣብሔር ብየማንን ብጸጋምን ኣእዳውና ኣጽዋር ጽድቂ ብምኃዝ እዩ።
47006008	ብኽብርን ብሕስራንን ጽቡቕ ክዛረቡልና ኾነ ኸጸልሙና ንረአ ኣለና። ሓቀኛታት እንተለና ኸም መምሰልቲ ይቖጽሩና፤
47006009	ከም ዘይተፈለጥና ግና ኣጸቢቕና ፍሉጣት ኢና። ከም ዝሞትና ግና ገና ሕያዋን ኢና። ብብርቱዕ ንቕጻዕ እንተኾነ ገና ኣይተቐተልናን።
47006010	ከም ጕሁያት ግና ዂልሻዕ ሕጉሳት ኢና። ከም ድኻታት ግና ንብዙኃት ነሀብትም ኢና። ኲሉ እንተለናስ ሓንቲ ከም ዘይብሎም ኴንና ንረአ ኣለና።
47006011	ኣቱም ሰብ ቆሮንቶስ ብገሃድ ንዛረበኩም ኣለና፤ ልብናውን ከፊትናልኩም ኢና።
47006012	ንስኻትኩም ድኣ ኢኹም ፍቅርኹም ዘጕደልኩም እምበር ፍቕርናስ ኣየጕደልናልኩምን።
47006013	ከም ደቀይ እየ ዝዛረበኩም ዘለኹ፤ ንስኻትኩምውን ከምኡ ልብኩም ክፈቱልና።
47006014	ግቡእ ብዘይኮነ ኣካይዳ ምስቶም ዘየኣምኑ ብሓደ ኣይትጸመዱ፤ ጽድቂ ምስ ኃጢኣት እንታይ ዘራኽብ አለዎ? ወይ ከዓ ብርሃን ምስ ጸልማት እንታይ ኅብረት ኣለዎ?
47006015	ክርስቶስ ምስ ዲያብሎስ እንታይ ስምምዕ ኣለዎ? ኣማኒ ምስ ዘይኣማኒ እንታይ ኅብረት ኣለዎ?
47006016	መቕደስ እግዚኣብሔር ምስ ጣዖታት እንታይ ስምምዕ ኣለዎ? እግዚኣብሔር፦  ምስኣቶም ክነብር እየ፤ ኣብ መንጎኦምውን ክመላለስ እየ፤ ኣነ ኣምላኾም ክኸውን እየ፤ ንሳቶም ከዓ ሕዝበይ ክኾኑኒ እዮም ከም ዝበለ ንሕና ቤተ መቅደስ ሕያው እግዚኣብሔር ኢና።
47006017	 ስለዙይ ካብ ማእኸሎም ውፁ፤ ዝተፈለኹም ኩኑ› ይብል እግዚኣብሔር። ርኹስ ኣይትንክኡ፤ ኣነውን ክቕበለኩም እየ።
47006018	ኣቦ ክኾነኩም እየ፤ ንስኻትኩምውን ኣወዳትን ኣዋልድን ክትኮኑኒ ኢኹም› ይብል ኲሉ ዝኽእል እግዚኣብሔር ተብሂሉ ኸም ዝተጽሓፈ እዩ።
47007001	እምበኣርከስ ኣቱም ፍቑራተይ! እዝ ዂሉ ተስፋ እዙይ ካብ ሃለወናስ ካብቲ ሥጋን መንፈስን ዘርክስ ኲሉ ርእስና ነንጽሕ። ንእግዚኣብሔር ብምፍራኅ ቅድስናና ፍጹም ንግበሮ።
47007002	ልብኹም ኣግፊሕኹም ክፈቱልና፤ ንሕና ንሓደኳ ኣይዓመፅናን፤ ንሓደኳ ኣይጐዳእናን ንሓደውን ኣይተበለጽናሉን።
47007003	እዝ ዝብለኩም ዘለኹ ኽወቕሰኩም ኢለ ኣይኮንኩን። ከምቲ ኣቐዲመ ዝበልኩኹም ንኣኻትኩም ልብና ኽፉት እዩሞ። ብሕይወት እንተለና ወይ እንተ ሞትና ዂልሻዕ ምሳኻትኩም ኢና።
47007004	ኣባኻትኩም ብዙኅ እምነት ኣለኒ፤ ብኣኻትኩም ዘለኒ ትምክሕቲ ኸዓ ዓብዪ እዩ፤ ተጸናኒዐውን ኣለኹ። ብዙኅ መከራ እኳ እንተሃለወና ሓጐሰይ ወሰን የብሉን።
47007005	ኣብ መቄዶንያ ምስ በጻሕና ድማ ብዂሉ ጨነቐና እምበር ዕረፍቲ ኣይረኸብናን፤ ኣብ ወፃኢ ውግእ ኣብ ውሽጢውን ፍርኃት ነበረና።
47007006	እቲ ንዝኃዝኑ ዘጸናንዕ እግዚኣብሔር ግና ብምምጻእ ቲቶ ገይሩ ኣጸናንዐና።
47007007	ግና በቲ ንሱ ኻባኻትኩም ዝረኸቦ ምጽንናዕ ደኣ እምበር ብምምጽኡ ጥራሕ ኣይኮነን፤ ናተይ ናፍቖት ከም ዘለኩም ከም እተናሳሕኹም ንኣይውን እምብዛ ኸም እትሓልዩ ምስ ነገረና የመና ተሓጐስኩ።
47007008	ብመልእኽተይ ኣጕህየኩም እንተ ኾንኩ እኳ ኣየናስሐንን እዩ። ቅድም ግና ንጊዜኡ እኳ እንተ ኾነ ከም ዘጕሄኹኹም ስለ ዝፈለጥኩ ኣናሲሑኒ ነይሩ።
47007009	ሕዚ ግና ስለ ዘጕሄኹኹም ዘይኮነስ ብኣና ምኽንያት ዝኾነ ጕድኣት ስለ ዘይበጽሐኩምን ከም ፍቓድ ኣምላኽ ንንስሓ ስለ ዝጐሄኹምን እሕጐስ ኣለኹ።
47007010	ከም ፍቓድ እግዚኣብሔር ምጕሃይ ናብ ድኅነት ዘብጽሕ ንስሓ የስዕብ፤ ኣየናስሕን ከዓ እዩ፤ ጓሂ ዓለም ግና ሞት የስዕብ እዩ።
47007011	እንሆ እዝ ኸም ፍቓድ እግዚኣብሔር ዝጕሄኹምዎ ክትፅዕሩን ካብ በደል ንጹሓት ምዃንኩም ክተረድኡን ገበረኩም። ኃጢኣት ምጽላእን ፍርኃት እግዚኣብሔርን ከም ዝህልወኩምን ንኣይ ከም እትናፍቑን መንፈሳዊ ቕንኣት ከም ዝኃድረኩምን ብቕንዕና ኸም እትፈርዱውን ገበረኩም። በዝ ነገር እዙይ ብዂሉ ንጹሓት ከም ዝኾንኩም ኣመስከርኩም።
47007012	እምበኣር ኣነ ዝጸሓፍኩልኩም ብኣይ ከም እትግደሱ ኣብ ቅድሚ እግዚኣብሔር ንኣኻትኩም ግሁድ ምእንቲ ክኸውን ኢለ እየ እምበር ብዛዕባ በዳሊ ወይ ብዛዕባ ተበዳሊ ኢለ ኣይኮንኩን ዝጸሓፍኩልኩም።
47007013	ስለዙይ ድማ ተጸናናዕና። ኣብቲ ናትና ምጽንናዕ ብተወሳኺ ቲቶ ብምሕጓሱን ንመንፈሱ ስለ ዘዕረፍኩምዎን ብዝበለጸ ተሓጕስና ኣለና።
47007014	ኣነ ከም ዝምክሐልኩም ንቲቶ ነጊረዮ ነይረ፤ ንስኻትኩምውን ኣየኅፈርኩምንን። ከምቲ ንኣኻትኩም ዝነገርናኩም ኲሉ ሓቂ ኸም ዝኾነ ብዛዕባኹም ተመኪሕና ንቲቶ ዝነገርናዮውን ሓቂ ምዃኑ ተረጋጊጹ ኣሎ።
47007015	ከም ዝተኣዘዝኩምዎን ብፍርሃትን ብራዕድን ከመይ ጌርኩም ከም ዝተቐበልኩምዎን እናዘከረ ንኣኻትኩም ዘለዎ ፍቕሪ እምብዛ ዓብዪ እዩ።
47007016	ኣባኻትኩም ፍጹም እምነት ስለ ዘለኒ ሕጉስ እየ።
47008001	ኣቱም ኣኅዋተይ! ብዛዕባቲ ንኣብያተ ክርስቲያን መቄዶንያ ዝተውሃበ ጸጋ እግዚኣብሔር ክትፈልጡ ንደሊ ኣለና።
47008002	ብብዙኅ መከራ ተፈቲኖም እዮም፤ እንተኾነ ሕጉሳት ስለ ዝኾኑ የመና ድኻታት እኳ እንተኾኑ የመና ድማ ለጋሳት እዮም።
47008003	ባዕልቶም ፈትዮም ከም ዓቕሞምን አረ ኻብ ዓቕሞም ንላዕልን ከም ዝለገሱ እምስክረሎም እየ።
47008004	ነቶም ኣብ ይሁዳ ዘለዉ ኣመንቲ ንምሕጋዝ ኣብ ዝግበር ኣገልግሎት ክሳተፉ ግደ ክወሃቦም ኣበርቲዖም ለመኑና።
47008005	ከምቲ ንሕና ዝተተስፎናዮ ዘይኮነ ኸዓ ቅድም ንጐይታ ድኅሪኡ ኸዓ ንኣና ኸም ፍቓድ እግዚኣብሔር ርእሶም ወፈዩ።
47008006	ስለዙይ ከምቲ ኣቐዲሙ ጀሚርዎ ዝነበረ ነዝ ናይ ልግስናኹም ኣገልግሎት ኣብ ፍጻሜ ኸብጽሖ ንቲቶ ምዒድናዮ ኣለና።
47008007	ከምቲ ብዂሉ ነገር፦ ብእምነት ብቓል ብፍልጠት ብዂሉ ትግሃት በታ ኣባና ዘላትኩም ፍቕሪ ብሉጻት ዝኾንኩም በዝ ናይ ልግሲ ሠናይ ሥራሕውን ብሉጻት ኩኑ።
47008008	እዙይ ክብል እንተለኹ ምስ ናይ ካልኦት ትግሃት ብምንጽጻር ፍቕርኹም ሓቂ ኸም ዝኾነት ከረጋግጽ ኢለ እየ እምበር እእዝዘኩም ኣይኮንኩን ዘለኹ።
47008009	ጸጋ ጐይታና ኢየሱስ ክርስቶስ ትፈልጡ ኢኹም፤ ንስኻትኩም በቲ ድኽነቱ ምእንቲ ኽትህብትሙ ሃብታም እንተሎ ምእንታኻትኩም ደኸየ።
47008010	ብዛዕባ እዝ ነገር እዙይ ዝምዕደኩም፦ ዓሚ ምልጋስ ጥራሕ ዘይኮነስ ብቕድሙውን ንምውፃእ ገንዘብ ድልየት ከምዘለኩም ዝገለጽኩም ንስኻትኩም ኢኹም።
47008011	ሕዚ ኸዓ እቲ ዝነበረኩም ባህጊ ምልኣት ምእንቲ ኽረክብ ነቲ ሠናይ ምግባር ከም ዓቕምኹም ገይርኩም ፈጽምዎ።
47008012	ንምሃብ ድሌት እንተ ደኣ ሃልዩ እቲ ውህብቶ ቕቡል እዩ፤ እንተኾነ ከም ዓቕሙ ደኣ እምበር ልዕሊ ዓቕሙ ክኸውን የብሉን።
47008013	እዙይ ግና ንኣኣቶም ክምችዎም ንኣኻትኩም ክትጽገሙ ኢለ ዘይኮነስ ማዕርነት ምእንቲ ኽህሉ ኢለ እየ።
47008014	-
47008015	ከምቲ ጽሑፍ  ብዙኅ ዝኣከበ ኣየትረፈን፤ ውሑድ ዝኣከበውን ኣይጐደሎን ዝብሎ ኣብዝ ዘመን እዙይ እቲ ተረፍኩም ነቲ ጐደሎኦም ክምልእ እቲ ተረፎም ከኣ ነቲ ጐደለኹም ክምልእ እሞ ማዕረ ምእንቲ ክኸውን ኢለ እየ እዙይ ዝብል ዘለኹ።
47008016	ነቲ ኣነ ምእንታኻትኩም ዘለኒ ሓልዮት ናብ ልቢ ቲቶ ዘኅደረ ኣምላኽ ኣመስግኖ ኣለኹ።
47008017	ቲቶ ልመናይ ሰሚዑ ጥራሕ ዘይኮነስ ብናይ ባዕሉ ፍቓድ ብርቱዕ ድልየት ሃልይዎ እዩ ናባኻትኩም ዝመጽእ ዘሎ።
47008018	ምስኡውን ነቲ ብኣገልግሎት ወንጌል ብዂላተን ኣብያተ ክርስቲያን ዝተንኣደ ኃው ንሰደልኩም ኣለና።
47008019	ከምኡውን ንሱ ኣብቲ ንኽብሪ እግዚኣብሔርን ነቲ ዘለና ሓልዮትን ክነርኢ ኢልና ናይ ልግሲ ጸጋ ክነመኃድር ኣብ እንገብሮ ጕዕዞ ምሳና ክኸይድ ኣብያተ ክርስቲያን ዝኃረያኦ እዩ።
47008020	ነዝ ናይ ልግሲ ኣገልግሎት ክነመኃድር እንተለና ኸይንንቀፍ ንጥንቀቕ ኣለና።
47008021	ዕላማና ኣብ ቅድሚ እግዚኣብሔር ጥራሕ ዘይኮነስ ኣብ ቅድሚ ሰብውን ሠናይ ንምግባር እዩሞ።
47008022	ሕዝውን እንሆ እምብዛ ትጉህ ከም ዝኾነ ብዙኅ ጊዜ ብብዙኅ ነገር መርሚርና ዝፈለጥናዮ ሓደ ኻልእ ኃው ምስኣቶም ንሰደልኩም ኣለና። ሕዚ እሞ ኸዓ ኣባኻትኩም ዓብዪ እምነት ስለ ዘኅደረ ብዝበለጸ ይተግህ ኣሎ።
47008023	ብዛዕባ ቲቶ ዝጥይቕ እንተልዩ ኸዓ ንሱ መሣርሕተይ ምሳይ ሓቢሩውን ንኣኻትኩም ዘገልግል እዩ። ብዛዕባ እቶም ኣሕዋትና ዝጥይቕ እንተልዩ ንሳቶም ንኽብሪ ክርስቶስ ልኡኻት ኣብያተ ክርስቲያን እዮም።
47008024	እምበኣር ፍቕርኹም ነዚኣቶም ብምግላጽ ብዛዕባኹም ዝተመካሕናዮ ሓቂ ኸም ዝኾነ ነተን ኣብያተ ክርስቲያናት ኣረጋግጹለን።
47009001	ብዛዕባ ነቶም ኣብ ይሁዳ ዘለዉ ኣመንቲ ዝኸውን ረድኤት ክጽሕፈልኩም ዘድሊ ኣይመስለንን።
47009002	ክትሕግዙ ድልዋት ምዃንኩም እፈልጥ እየሞ።  እቶም ኣብ ኣካይያ ዘለዉ ኣኅዋት ካብ ዓሚ ጀሚሮም ንምሕጋዝ ዝተዳለዉ እዮም እናበልኩ ኣብ ሰብ መቄዶንያ ተመኪሐልኩም እየ። እቲ ትግሃትኩም ከዓ ንብዙኃት ኣነቓቒሕዎም ኣሎ።
47009003	እቲ ብዛዕባኻትኩም ዝተመካሕናዮ በዝ ተግባርዙይ ከንቱ ምእንቲ ኸይከውን ግና ኸምቲ ዝበልክዎ ተዳሊኹም ክትጸንሑ ነቶም ኣሕዋት ልኢኸዮም ኣለኹ።
47009004	እዙይ ከዓ መቄዶናውያን ምሳይ እንተ መጹ እሞ ከይተዳለኹም እንተ ጸናሕኹም ብኣኻትኩም ብምምካሕና ንሕና ጥራሕ ዘይኮነስ ንስኻትኩምውን ከይትኃፍሩ ኢለ እየ።
47009005	ስለዙይ ነቲ ኽትልግስዎ ዘተስፎኹምዎ ውህብቶ ኣቐዲሞም ምእንቲ ኸዳልዉ ነቶም ኣሕዋት ቀቅድመይ ናባኻትኩም ክኸዱ ጠየቕኩዎም። እዙይ ከዓ ፈቲኹም እምበር ተገዲድኩም ከም ዘይገበርኩምዎ ኸረድእ እዩ።
47009006	እቲ ብውሑድ ዝዘርእ ብውሑድ ከም ዝዓጽድ እቲ ብብዙኅ ዝዘርእ ድማ ብብዙኅ ከም ዝዓጽድ ፍለጡ።
47009007	እግዚኣብሔር ሕጉስ ወሃቢ እዩ ዝፈቱ እሞ ነፍስ ወከፍ እንተይፈተወ ወይ ብግዲ ዘይኮነስ ከምቲ ብልቡ ዝሓሰቦ የሃብ።
47009008	-
47009009	ከምቲ ቕዱስ መጽሓፍ  ንድኻ ብልግሲ ሃበ፤ ጽድቁ ንዘለዓለም ይነብር ዝብሎ እግዚኣብሔር ከዓ ዘድልየኩም ኲሉ ረኺብኩም ብሠናይ ተግባር ኲሉ ብሉፃት ኴንኩም ምእንቲ ኽትርከቡ ጸጋ ኸብዝኀልኩም ይኽእል እዩ።
47009010	እቲ ንዘራኢ ዘርኢ ንተመጋቢ ምግቢ ዝህብ ኣምላኽ ዘርኢ ክህበኩምን ከበርክተልኩምን ናይ ጽድቅኹም ፍረውን ከብዝኀልኩም እዩ።
47009011	ኲሉ ጊዜ ለጋሳት ምእንቲ ኽትኮኑ ብዂሉ ወገን ከሀብትመኩም እዩ፤ እቶም ነቲ ውህብቶኹም ብኢድና ኣቢሉ ዝበጽሖም ድማ ንእግዚኣብሔር ከመስግኑ እዮም።
47009012	እዝ ናይ ልግሲ ኣገልግሎትኩም ጐደሎ እቶም ቅዱሳን ምምላእ ጥራሕ ዘይኮነስ ሰብ ንእግዚኣብሔር ዝበለጸ ምስጋና ኸም ዘቕርብ ይገብር እዩ።
47009013	እዝ ናይ ልግስኹም ኣገልግሎት ንስኻትኩም ነቲ ዝተቐበልኩምዎ ወንጌል ክርስቶስ እሙናት ከም ዝኾንኩምን ንኣኣቶምን ንዂሉ ሰብን ለጋሳት ከም ዝኾንኩም ስለ ዘረድእ ብዙኃት ንእግዚኣብሔር ከመስግኑ እዮም።
47009014	ንሳቶም ንኣኻትኩም ይጽልዩልኩም እዮም። ስለቲ ኣባኻትኩም ዘሎ መጠን ዘይብሉ ጸጋ እግዚኣብሔር ክርእይኹም ይናፍቑ እዮም።
47009015	ስለቲ ብቓል ክንገር ዘይከኣል ውህብቶኡ እግዚኣብሔር ይመስገን።
47010001	ኣነ ጳውሎስ ኣብ ቅድሜኹም ሓፋር ብድኅሬኹም ግና ደፋር ዝተብሃልኩ ብናይ ክርስቶስ ሕያዋይነትን ለውሃትን እልምነኩም ኣለኹ።
47010002	ነቶም ብሥጋዊ መንገዲ ኸም እንነብር ገይሮም ዝቖጽሩና ሰባት ብድፍረት ክምልሰሎም እኽእል እየ፤ እንተኾነ ናባኻትኩም ምስ መጻእኹ ብድፍረት ኣብ ምዝራብ ከይተብጽሑኒ እልምነኩም ኣለኹ።
47010003	ኣብዛ ዓለም እኳ እንተነበርና ኸምዛ ዓለም ኣይንዋጋእን ኢና።
47010004	ኣፅዋር ውግእና ድማ ጽኑዕ ዕርድታት ዘፍርስ መለኮታዊ ኃይሊ ዘለዎ ኣፅዋር እዩ እምበር ናይዛ ዓለም ኣፅዋር ኣይኮነን።
47010005	በዙይ ከዓ ነቲ ንፍልጠት እግዚኣብሔር ብትዕቢት ዝቃረን ኲሉ ነፍርሶ፤ ንዂሉ ሓሳብ ማሪኽና ድማ ንክርስቶስ ከም ዝግዛእ ንገብሮ።
47010006	ንስኻትኩም ብምእዛዝ ፍጹማት ምስ ኮንኩም ነቲ ዘይእዘዝ ኲሉ ኽንቀጽዖ ድልዋት ኢና።
47010007	ንስኻትኩም ንሓደ ነገር ብኣፍኣዊ ጥራሕ ኢኹም እትርእይዎ፤ ሓደ ናይ ክርስቶስ ከም ዝኾነ ዝኣምን እንተልዩ ከምቲ ንሱ ናይ ክርስቶስ ዝኾነ ንሕናውን ናይ ክርስቶስ ከም ዝኾንና ኽሓስብ ይግብኦ።
47010008	በቲ ጐይታ ንመጥፍኢኹም ዘይኮነስ ንምህናጽኩም ዝሃበና ሥልጣን ቊሩብ ኅልፊ ገይረ እንተ ደኣ ተመኪሐ ኾይነ ድማ ኣይኃፍርን እየ።
47010009	ብመልእኽታተይ ገይረ ኸፈራርኀኩም ዝደሌኹ ኣይምሰልኩም።
47010010	ሓድሓደ ሰባት  እተን መልእኽታቱ ኸበድትን ብርቱዓትን እየን፤ ብኣካል ምሳና እንተሎ ግና ድኹም እዩ፤ ዘረባኡውን ንዑ ቕ እዩ ዝብሉ ኣለዉ።
47010011	እቶም ከምዙይ ዝብሉ ሰባት ከምቲ ኣብ ርሑቕ እንተለና ብመልእኽታትና እንብሎ ብኣካል ኣብኡ ምሳኻትኩም እንተለናውን ከምኡ ኸም እንብል ይፍለጡ።
47010012	ምስቶም ባዕላቶም ንባዕላቶም ዝንእዱ ርእስና ኽንቈጽር ወይ ክነመዓራሪ ኣይንደፍርን ኢና። ንሳቶም ንርእሶም ምስ ርእሶም ስለ ዘመዛዝኑ ንርእሶም ከዓ ምስ ርእሶም ስለ ዘመዓራርዩ ዘየስተውዕሉ እዮም።
47010013	ንሕና ግና ናባኻትኩም ክሳዕ እንበጽሕ በቲ እግዚኣብሔር ዝወሰነልና መጠን እምበር ካብ መጠን ኃሊፍና ኣይንምካሕን ኢና።
47010014	ቅድሚ ዂሉ ናይ ክርስቶስ ወንጌል ዝሰበኽናልኩም ንሕና ኢና፤ ስለዙይ ብኣኻትኩም እንተ ተመካሕና ካብ ዝተወሰነልና ዝኃለፍና ኣይመስለንን።
47010015	ንሕናስ ካብ ዝተወሰነልና ኃሊፍና በቲ ኻልኦት ዝደኸሙሉ ኣይንምካሕን ኢና። እኳ ደኣ እምነትኩም ክዓቢ እሞ እቲ ኣባኻትኩም ዝተወሰነልና ኣገልግሎት ክሰፍሕ ተስፋ ንገብር ኣለና።
47010016	ኣብቲ ኻልኦት ኣቐዲሞም ብዝሠርሑሉ እንተይተመካሕና ካባኻትኩም ኃሊፍና ናብ ካልኦት ሃገራት ወንጌል ክንሰብኽ ኢና።
47010017	 እቲ ዝምካሕ ብእግዚኣብሔር ይመካሕ ከም ዝብሎ
47010018	እቲ እግዚኣብሔር ዝንእዶ እምበር እቲ ንርእሱ ዝንእድ ሰብ ኣይኮነን ተቐባልነት ዝረክብ።
47011001	ቁሩብ ዘረባ ዕሽነት ክዛረብ እየ እሞ ኽትዕገሡኒ ምደሌኹ፤ እወ ተዓገሡኒ ደኣ።
47011002	ብኣምላኻዊ ቕንኢ እቐንአልኩም እየ እሞ ከም ሓንቲ ንጽሕቲ ድንግል ምእንቲ ኸቕርበኩም ንሓደ ሰብኣይ ንክርስቶስ ኣሕፅየኩም ኣለኹ።
47011003	ግና ኸምቲ ተመን ብጕርሑ ንሔዋን ዘስሓታ ከምኡ ንስኻትኩምውን ብሓሳብኩም ተታሊልኩም ካብቲ ኣብ ክርስቶስ ዘሎኩም ምሉእን ንጹሕን ፍቕሪ ከይትርኅቑ እፈርሕ ኣለኹ።
47011004	ምኽንያቱ ሓደኳ ንሕና ዘይሰበኽናዮ ኻሊእ ኢየሱስ እንተ ሰበኸልኩም ወይ ካባና ዘይተቐበልኩምዎ መንፈስ ካሊእ መንፈስ እንተ ተቐበልኩም ወይ ቅድሚ ሕዚ ዘይተቐበልኩምዎ ኻልእ ወንጌል እንተ ሰበኸልኩም ስቕ ኢልኩም ትዕገሥዎ ኣለኹም።
47011005	ኣነ ኻብዞም ብሉጻት ሓዋርያት ኢና ዝብሉ ብሓንቲ እኳ ዝንእስ ኣይመስለንን።
47011006	ክእለት ኣዘራርባ እኳ እንተ ዘይብለይ ፍልጠትስ ኣይጐድለንን። እዙይ ከዓ ብብዙኅ መንገዲ ገሊጽናልኩም ኢና።
47011007	ንስኻትኩም ምእንቲ ልዕል ክትብሉ ኢለ ርእሰይ ኣትሒተ ወንጌል እግዚኣብሔር ብዘይ ዋጋ እንተ ሰበኽኩልኩምዶ ኃጢኣት ገይረ እየ?
47011008	ንኣኻትኩም ምእንቲ ኸገልግል ኢለ ካብተን ካልኦት ኣብያተ ክርስቲያን ሓገዝ ብምቕባለይ ወፂዐየን እየ።
47011009	ምሳኻትኩም እንተለኹውን ምስ ሰኣንኩ ንሓደኳ ኣየጸገምኩን፤ እቶም ካብ መቄዶንያ ዝመጹ ኣኅዋት ዘድልየኒ ዂሉ ገይሮምለይ እዮምሞ። ስለዙይ ንሓደኳ ኣየጸገምኩን፤ ድኅሪ ሕዚውን ከየጸግመልኩም ክጥንቀቕ እየ።
47011010	ኣብ ሃገር ኣካይያ እዛ ትምክሕቲ እዚኣ ሓደኳ ኸኅድገኒ ዝኽእል ከም ዘየለ በቲ ኣባይ ኃዲሩ ዘሎ ናይ ክርስቶስ ሓቂ እብለኩም ኣለኹ።
47011011	ዘየፍቅረኩም ስለ ዝኾንኩ ድየ እዙይ ዝብል ዘለኹ? ከም ዘፍቅረኩምስ እግዚኣብሔር ይፈልጥ እዩ።
47011012	እቶም  ሓዋርያት ኢና ዝብሉ  ከምቲ ናቱ ንገብር ኢና ኢሎም ምእንቲ ኸይምክሑ ምኽንያት ከስእኖም እቲ ሕዚ ዝገብሮ ዘለኹ ኽቕጽለሉ እየ።
47011013	ከምዚኣቶም ዝበሉ ንባዕላቶም ናይ ክርስቶስ ሓዋርያት ከም ዝኾኑ ኣምሲሎም ብምጥባር ዝሠርሑ ሓሰውቲ ሓዋርያት እዮም።
47011014	ሰይጣን እኳ ንርእሱ ናይ ብርሃን መልኣኽ የምስል እዩ እሞ እዙይ ኣየገርምን እዩ።
47011015	ስለዙይ ከዓ እቶም ኣገልገልቲ ሰይጣን ንርእሶም ኣገልገልቲ ጽድቂ እንተምሰሉ ዘገርም ነገር ኣይኮነን፤ መወዳእታኦም ድማ ከም ግብሮም ክኸውን እዩ።
47011016	ደጊመውን እብል ኣለኹ፦ ሓደኳ ኸም ዓሻ ኣይቝጸረኒ። ከም ዓሻ እንተ ቖጺርኩምኒ ግና ኣነውን ቁሩብ ምእንቲ ኽምካሕስ ከም ዓሻ ገይርኩም ተቐበሉኒ።
47011017	ከምዙይ ኢለ ብትምክሕቲ ኽዛረብ እንተለኹ ከም ዓሻ እምበር ከም ፍቓድ እግዚኣብሔር ኣይኮንኩን ዝዛረብ ዘለኹ።
47011018	ብዙኃት ብናይ ዓለም ነገራት ካብ ዝምክሑ ኣነውን ክምካሕ እየ።
47011019	ንስኻትኩም ለባማት እናሃለኹም ነቶም ዓያሹ ብታሕጓስ ትዕገሥዎም ኣለኹም!
47011020	ሓደ ኸም ባርያ እንተ ቖጸረኩም ሓደ እንተ ዓመፀኩም ሓደ እንተ ተበለጸልኩም ሓደ እንተ ዀርዐልኩም ሓደውን ገጽኩም እንተ ጸፍዐኩም ትዕገሥዎ ኣለኹም።
47011021	ንምዝራቡ እኳ ዘኅፍረኒ እንተ ኾነ ንሕና ነዞም ነገራት እዚኣቶም ንምግባር ድኹማት ኢና እብለኩም፤ ሓደ ኽምካሕ ዝደፍር እንተልዩ ግና ኣነውን ክምካሕ እየ። ነዝ ዂሉ ግና ኸም ዓሻ እየ ዝዛረብ ዘለኹ።
47011022	ዕብራውያን ድዮም? ኣነውን ዕብራዊ እየ። እስራኤላውያን ድዮም? ኣነውን እስራኤላዊ እየ። ደቂ ኣብርሃም ድዮም? ኣነውን ወዲ ኣብርሃም እየ።
47011023	ኣገልገልቲ ክርስቶስ ድዮም? ከም ዕቡድ ደኣ እየ ዝዛረብ ዘለኹ እምበር ኣነ እበልጾም። ካብአቶም ኅልፊ ዝፀዓርኩ ብዙኅ ጊዜ ዝተኣሰርኩ ብዙኅ ጊዜ ዝተገረፍኩ ብዙኅ ጊዜውን ኣብ ኣፍ ሞት ዝበጻሕኹ እየ።
47011024	ኃሙሽተ ጊዜ ነርብዓ ጭጕራፍ ሓደ ጐደል ብኣይሁድ ተገረፍኩ።
47011025	ሠለስተ ሻዕ ብበትሪ ተዘበጥኩ፤ ሓደ ሻዕ በእማን ተቐጥቀጥኩ። ሠለስተ ሻዕ እታ ዝነበርክዋ መርከብ ተሰብረትኒ። ሓደ ለይትን ሓደ መዓልትን ኣብ ባሕሪ ጸምበለል በልኩ።
47011026	ብዙኅ ጊዜ ኣብ ጕዕዞ ነበርኩ። ብውሑጅን ብኸተርትን ከዓ ተጨነቕኩ፤ ኣይሁድን ኣሕዛብንውን መከራ ኣበርቱዕለይ፤ ኣብ ከተማን ኣብ በረኻን ኣብ ባሕርን ተጨነቕኩ፤ በቶም ሓሰውቲ ኣኅዋት ተጨነቕኩ።
47011027	ብሥራሕ ብፃዕሪ ድቃስ ለይቲ ብምስኣን ብጥሜት ብጽምኢ ብጾም ብቝርን ብዕርቃንን ነበርኩ።
47011028	ኣብ ርእሲ እዝ ዂሉ ኸዓ እቲ ብዛዕባ ዂለን ኣብያተ ክርስቲያን ዘለኒ ሓልዮት በብመዓልቱ የጨንቐኒ ኣሎ።
47011029	መን እዩ ዝደኸመ እሞ ኣነ ዘይኃዝን? መንከ እዩ ብኃጢኣት ዝወደቐ እሞ ኣነ ዘይጕሂ?
47011030	ምምካሕ ዝግባእ እንተኾይኑስ ኣነውን ብድኻመይ ክምካሕ እየ።
47011031	እቲ ንዘለዓለም ቡሩኽ ዝኾነ ኣቦ ጐይታና ኢየሱስ እግዚኣብሔር አነ ኸም ዘይሕሱ ይፈልጥ እዩ።
47011032	ኣብ ደማስቆ እቲ ኣብ ትሕቲ ንጉሥ ኣርስጣስዮስ ኮይኑ ዘመኃድር ዝነበረ ሹም ክኅዘኒ ደልዩ ነታ ኸተማ የሐልዋ ነበረ።
47011033	ስለዙይ ኣብ ከፈር ገይሮም በቲ ኣብቲ ቕጽሪ ዝነበረ መስኮት ኣውረዱኒ እሞ ካብ ኢዱ ኣምለጥኩ።
47012001	ብምምካሕ ዝርከብ ጥቕሚ እንተዘይሃለወኳ ምምካሕ እንተድልዩስ ጐይታ ብዝሃበኒ ራእይን ምግላጽን ክምካሕ እየ።
47012002	ቅድሚ ዓሠርተ ኣርባዕተ ዓመት ሓደ ናይ ክርስቶስ ዝኾነ ሰብ ክሳዕ ሣልሳይ ሰማይ ከም ዝተወስደ እፈልጥ። ብሥጋኡ ይኹን ካብ ሥጋኡ ወፃኢ ኣይፈልጥን እየ፤ እግዚኣብሔር ይፈልጥ።
47012003	እዝ ሰብ እዙይ ዝተወስደ ብኣካል ይኹን ኣይኹን ኣይፈልጥን፤ እግዚኣብሔር ይፈልጥ።
47012004	እዝ ሰብዙይ ናብ ገነት ተወስደ፤ ኣብኡ ኸዓ ኽንገር ዘይከኣል ሰብ ክዛረቦ ዘይተፈቕደሉ ነገር ከም ዝሰምዐ እፈልጥ።
47012005	በዝ ኸምዙይ ዝመሰለ ሰብ ክምካሕ እየ፤ ብዛዕባ ርእሰይ ግና ብድኻመይ እንተ ዘይኮይኑ ኣይምካሕን እየ።
47012006	ክምካሕ እንተዝደልስ ሓቂ ስለ ዝዛረብ ከም ዓሻ ኣይምተቖጸርኩን። ኣነ ግና ሕዚ ሓደኳ ብዛዕባይ ልዕሊ እቲ ኣባይ ዝርእዮን ካባይ ዝሰምዖን ምእንቲ ከይግምተኒ ሸለል ኢለ አኃድጎ ኣለኹ።
47012007	ብምኽንያት እቲ ብዙኅ ዝተገልጸለይ እምብዛ ምእንቲ ኸይዕበ ኸዓ ሥጋይ ዝወግእ ናይ ሰይጣን ልኡኽ ተውሃበኒ።
47012008	 እዙይ ካባይ ንኸርሕቐለይ ንጐይታ ሠለስተ ሻዕ ለመንክዎ።
47012009	ንሱ ግና  ኃይለይ ኣብ ድኻም እዩ ፍጹም ኮይኑ ዝግለጽ እሞ ጸጋይ የኣኽለካ በለኒ። ስለዙይ ኃይሊ ክርስቶስ ኣብ ልዕለይ ምእንቲ ኽኃድር ብብዙኅ ታሕጓስ ብድኻመይ ክምካሕ እየ።
47012010	እንትደክም ሽዑ እየ ዝብርትዕ እሞ ምእንቲ ክርስቶስ ኢለ ብድኻም ብጸርፊ ብሓሳር ብስደት ብመከራ እሕጐስ ኣለኹ።
47012011	ከም ዓሻ እየ ዝተዛረብኩ። እንተኾነ ኸም ዓሻ ኽዛረብ ዝገበርኩምኒ ንስኻትኩም ኢኹም። ክትንእዱኒ ዝግብአኩም ዝነበረስ ንስኻትኩም ኢኹም። ዘይረብኅ እኳ እንተ ኾንኩ ካብቶም  ብሉጻት ሓዋርያት ኢና ዝብሉ ኣይንእስን እየ።
47012012	ኣነ ሓዋርያ ኸም ዝኾንኩ ዘረድእ ብዙኅ ምልክትን ተኣምራትን ዘደንቕ ነገራትን ምስ ብዙኅ ትዕግሥቲ ኣብ ማእኸልኩም ተገይሩ እዩ።
47012013	ሓግዙኒ ብምባል ንኣኻትኩም ዘይምጽጋመይ እንተዘይኮይኑ ካብቶም ካልኦት ኣብያተ ክርስቲያን ዘጕደልኩልኩም እንታይ እዩ? እዚኣ በደል እንተድኣ ኾይና ይቕረ በሉለይ።
47012014	እንሆ ናባኻትኩም ንኽመጽእ እንትዳሎ እዙይ ሣልሳየይ እዩ፤ ሕዝውን ሸኽሚ ክኾነኩም ኣይደልን። ኣነ ንኣኻትኩም እምበር ገንዘብኩም ኣይኮንኩን ዝደሊ። ወለዲ እዮም ንውላዶም ገንዘብ ከዋህልሉሎም ዝግባእ እምበር ውሉድ ኣይኮኑን ንወለዲ ዘዋህልሉሎም።
47012015	ኣነ ኽንዳኻትኩም ዘለኒ ዂሉ ሕይወተይውን እንተይተረፈ ምእንታኻትኩም ኣኅሊፈ ኽህብ ሕጉስ እየ። ኣብሊጸ ስለ ዘፍቀርኩኹም ዲኹም ኣንኢስኩም ተፍቅሩኒ ዘለኹም?
47012016	ሸኽሚ ኣይኮንኩኹምን ግና ብጕርሒ ተጣቢበ ዝኃዝኩኹም እዩ ዝመስለኩም።
47012017	በቶም ናባኻትኩም ዝለአኽኩዎም ገይረዶ ተበሊጸልኩም እየ?
47012018	ንቲቶ ናባኻትኩም ክኸይድ ለሚነዮ ነይረ፤ ምስኡውን ሓደ ኃው ሰዲደ ነይረ፤ ቲቶ ደኾን ተበሊጹልኩም ኮይኑ? ኣነን ንሱን ብሓደ መንፈስን ብሓደ መንገድንዶ ኣይኮንናን እንሰርሕ?
47012019	ኣብ ቅድሜኹም ንርእስና ኽንከላኸል ዝጸናሕናዶ ይመስለኩም? ኣቱም ፍቑራተይ! ከም ፍቓድ ክርስቶስ ኣብ ቅድሚ እግዚኣብሔር ኢና ንዛረብ ዘለና፤ እዝ ዂሉ ኸዓ ንስኻትኩም ምእንቲ ኽትህነጹ እዩ።
47012020	ክመጽእ እንተለኹ ኸምቲ ኣነ ዘይደልዮ ዀንኩም ከይረኽበኩም ንኣይውን ከምቲ ንስኻትኩም ዘይትደልይዎ ኾይነ ከይትረኽቡኒ ምናልባሽውን ባእሲ ቅንኢ ቊጥዓ ሻራ ስም ምጽላም ሓሜት ትዕቢት ህውከት ከይህልወኩም እፈርኅ ኣለኹ።
47012021	ከምኡውን እግዚኣብሔር ብሰንክኹም ከየኅፍረኒ እዙይ ከዓ እቶም ቀደም ኃጢኣት ዝገብሩ ዝነበሩ ካብቲ ዝገብርዎ ርኽሰትን ምንዝርናን ዕብዳንን ብዙኃት እንተይተነስሑ ኸይጸንሑ እሞ ከይጕሂ እፈርሕ ኣለኹ።
47013001	ናባኻትኩም እንትመጽእ እዙይ ሣልሳይ ጊዜይ እዩ።  ነገር ዝቐውም ብኽልተ ወይ ብሠለስተ ምስክር እዩ።
47013002	ካልኣይ ምሳኻትኩም ኣብ ዝነበርኩሉ ጊዜ ኣጠንቂቐዮም ከም ዝነበርኩ ሕዚውን ኣብ ርኁቕ ኮይነ ነቶም ኃጢኣት ዝገብሩን ነቶም ካልኦትን ኣጠንቅቖም ኣለኹ። ኣብ ምምጽአይ ንሓደኳ ኣይርኅርኃሉን እየ፤
47013003	እዙይውን ክርስቶስ ኣባይ ኃዲሩ ኸም ዝዛረብ መረጋገጺ ስለ እትደልዩ እዩ። ክርስቶስ ኣብ መንጎኹም ብኃይሊ እምበር ብድኻም ኣይግለጽን እዩ።
47013004	ብርግጽ ክርስቶስ ብድኹም ሥጋ እዩ ተሰቒሉ፤ ብኃይሊ እግዚኣብሔር ግና ሕያው ኮይኑ ይነብር ኣሎ። ንሕናውን ተኻፈልቲ ድኻሙ ኢና፤ ኣብ ማእኸልኩም ክንሠርሕ እንተለና ግና ብኃይሊ እግዚኣብሔር ሕያዋን ኴንና ኽንነብር ኢና።
47013005	ኣብ እምነት ምህላውኩምን ዘይምህላውኩምን ምእንቲ ኽትግንዘቡ ንርእስኹም መርምሩ፤ ከምኡውን ፈትኑ። ጨሪስኩም ኣብ ፈተና ወዲቕኩም እንተ ዘይኴንኩምስ ክርስቶስ ኣባኻትኩም ከም ዘሎ ኣይትፈልጡን ዲኹም?
47013006	ንሕና ግና ብቑዓት ከም ዝኾንና ኸም እትፈልጡ ተስፋ እገብር።
47013007	ከቶ ኽፉእ ከይትገብሩ ንእግዚኣብሔር ንልምኖ ኣለና። ንሕና ኣብ ፈተና ኸም ዝወደቕና እንተ ተቖጸርና እኳ ንስኻትኩም ሠናይ ምእንቲ ኽትገብሩ እምበር ንሕና ኣብ ፈተና ኸም ዝሰዓርና ምእንቲ ኽነርኢ ኣይኮነን ንጽልዮ ዘለና።
47013008	ንሕና ንሓቂ ዝድግፍ እምበር ንሓቂ ዝፃረር ሓደኳ ኽንገብር ኣይንኽእልን ኢና እሞ።
47013009	ከምኡውን ንሕና ደኺምና ንስኻትኩም እንተጠንኪርኩም ኢና እንሕጐስ። ጸሎትናውን ንስኻትኩም ፍጹማን ምእንቲ ኽትኮኑ እዩ።
47013010	ምእንትዙይ በቲ ጐይታ ኸፍርሰሉ ዘይኮነስ ክሓንጸሉ ዝሃበኒ ሥልጣን ምስ መጻእኹ ምእንቲ ኸየበርትዐልኩም ገና ርሑቕ እንተለኹ እጽሕፈልኩም ኣለኹ።
47013011	ብዝተረፈ ኣኅዋተይ! ደኃን ኩኑ፤ ፍጹማን ኩኑ፤ ምኽረይ ስምዑ ፤ ሓደ ልቢ ኹኑ፤ ብሰላም ንበሩ፤ ኣምላኽ ፍቕርን ሰላምን ከዓ ምሳኻትኩም ክኸውን እዩ።
47013012	ንስንሳትኩም ብቕዱስ ሰላምታ ሰላም ተበሃሃሉ።
47013013	ኲላቶም ኣመንቲ ሰላም ይብሉኹም ኣለዉ።
47013014	ጸጋ ጐይታና ኢየሱስ ክርስቶስን ፍቕሪ እግዚኣብሔር ኣብን ኅብረት መንፈስ ቅዱስን ምስ ኲልኻትኩም ይኹን።
48001001	ካብቲ ካብ ሰብ ወይ ብሰብ ዘይኮነስ ብኢየሱስ ክርስቶስን በቲ ካብ ሙታን ዘተሥኦ እግዚኣብሔር ኣብን ሓዋርያ ክኸውን ዝተኃርየ ጳውሎስን
48001002	ካብቶም ኲሎም ምሳይ ዘለዉ ኣኅዋትን ናብተን ኣብ ገላትያ ዘለዋ ኣብያተ ክርስቲያን ትብጻሕ።
48001003	ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ምሳኻትኩም ይኹን።
48001004	ጐይታና ኸም ፍቓድ ኣምላኽናን ኣቦናን ካብዛ ሕዚ ዘላ ኽፍእቲ ዓለም ምእንቲ ኸድኅነና ብምኽንያት ኃጢኣትና ርእሱ ኣኅሊፉ ሃበ።
48001005	ንእኡ ካብ ዘለዓለም ንዘለዓለም ክብሪ ይኹኖ። ኣሜን።
48001006	ነቲ ብጸጋ ክርስቶስ ገይሩ ዝጸውዐኩም እግዚኣብሔር ኣሻዕኹም ኃዲግኩምዎ ናብ ካልእ ወንጌል ከም ዝኃለፍኩም ገሪሙኒ ኣሎ!
48001007	እዙይ ግና ገሊኣቶም ሰባት ንወንጌል ክርስቶስ ክልውጡ ደልዮም እዮም ዝህውኹኹም ዘለዉ እምበር ካልእ ወንጌል ፈጺሙ የለን።
48001008	ግና ንሕና ኾነ ወይ ካብ ሰማይ ዝወረደ መልኣኽ ነቲ ንሕና ዝሰበኽናልኩም ዝቃረን ካልእ ወንጌል እንተ ደኣ ሰቢኹልኩም ርጉም ይኹን።
48001009	ከምቲ ኣቐዲምና ዝበልናዮ ሕዚውን ደጊመ እብል ኣለኹ፤ ነቲ ዝተቐበልኩምዎ ዝቃረን ካልእ ወንጌል እንተድኣ ሰቢኹልኩም ርጉም ይኹን።
48001010	በዙይከ ናይ ሰብ ናእዳ ድየ ዝደሊ ዘለኹ? ወይ ከዓ ናይ ኣምላኽ? ወይ ንሰብ ከሐጕስ ድየ ዝደሊ ዘለኹ? ንሰብ ከሐጕስ እንተ ዝደልስ ባርያ ክርስቶስ ኣይምኾንኩን ነይረ።
48001011	ኣቱም ኣኅዋተይ! እቲ ኣነ ዝሰበኽኩልኩም ወንጌል ካብ ሰብ ከም ዘይኮነ አፍልጠኩም ኣለኹ።
48001012	ኢየሱስ ክርስቶስ እዩ ዝገለጸለይ እምበር ካብ ሰብ ኣይተቐበልክዎን፤ ብሰብውን ኣይተምሃርክዎን።
48001013	ከምኡውን ቀደም ናይ አይሁድ እምነት ተኸታሊ ኣብ ዝነበርኩሉ እዋን ንቤተ ክርስቲያን እግዚኣብሔር ካብ መጠን ንላዕሊ ኸም ዘሳደድክዋን ከጥፍኣ ከም ዝፈተንኩን ሰሚዕኹም ኣለኹም።
48001014	ኣብቲ ናይ ኣይሁድ እምነት ካብ ኲሎም ደቂ ዓደይን ብጾተይን እበልጽ ነበርኩ። ብዛዕባ ሥርዓት ኣቦታተይ ድማ ቐናእ ነበርኩ።
48001015	እቲ ኣብ ማኅፀን እነይ እንተለኹ ዝኃረየኒ ብጸጋኡውን ዝጸውዐኒ እግዚኣብሔር
48001016	ኣብ ኲሎም ኣሕዛብ ብዛዕብኡ ምእንቲ ኽሰብኽ ንወዱ ክገልጸለይ ምስ ፈተወ ግና ምስ ዝኾነ ይኹን ሰብ ኣይተማኸርኩን።
48001017	ነቶም ቅድመይ ዝነበሩ ሓዋርያት ክርኢ ናብ ኢየሩሳሌም ኣይደየብኩን። እኳ ደኣ ናብ ምድሪ ዓረብ ከድኩ እምበር፤ ደጊመውን ናብ ደማስቆ ተመለስኩ።
48001018	ድኅሪ ሠለስተ ዓመት ከዓ ንኬፋ ኽርኢ ናብ ኢየሩሳሌም ደየብኩ። ምስኡ ኸዓ ዓሠርተ ኃሙሽተ መዓልቲ ጸናሕኹ።
48001019	እንትርፊ ያዕቆብ ኃው ጐይታና ኻልእ ካብ ሓዋርያት ሓደኳ ኣይረአኹን።
48001020	እዝ ዝጽሕፈልኩም ዘለኹ ሓሰት ከም ዘይኮነ ኣብ ቅድሚ እግዚኣብሔር አረጋግጸልኩም ኣለኹ።
48001021	ብድኅሪኡ ኸዓ ናብ ሃገር ሶርያን ቂልቅያን ከድኩ።
48001022	እንተኾነ እተን ኣብ ይሁዳ ዝነበራ ኣብያተ ክርስቲያን ብገጽ ኣይፈልጣንን ነበራ።
48001023	 እቲ ቐደም ዘሳድደና ዝነበረ ብዛዕባ እታ ኸጥፍኣ ዝፈተነ እምነት ሕዚ ይሰብኽ ኣሎ ዝብል ጥራሕ ይሰምዓ ነበራ።
48001024	ብዛዕባይውን ንእግዚኣብሔር ኣመስገና።
48002001	ድኅሪ ዓሠርተ ኣርባዕተ ዓመት ምስ በርናባስ ንቲቶ ኂዘ መሊሰ ናብ ኢየሩሳሌም ደየብኩ።
48002002	እዙይ ከዓ እግዚኣብሔር ብራእይ ስለ ዝገለጸለይ እየ ዝደየብኩ። ምናልባሽ ንኸንቱ እጐዪ ኸይህሉ ወይ ድማ ንኸንቱ ጐይየ ኸይከውን ኢለ ነቲ ኣብ ኣሕዛብ ዝሰብኮ ዝነበርኩ ወንጌል ነቶም መራሕቲ ንበይኖም ገለጽኩሎም።
48002003	እቲ ምሳይ ዝነበረ ቲቶ ግሪካዊ እኳ እንተነበረ ክግረዝ ኣይተገደደን።
48002004	እንተኾነ እቶም ኣኅዋት መሲሎም ኣብ ማእኸልና ሰሊኾም ዝኣተዉ ሰለልቲ ኽግረዝ ደልዮምዎ ነይሮም። እዙይ ከዓ ነቲ ብጐይታና ኢየሱስ ክርስቶስ ዝረኸብናዮ ሓርነት ኣጥፊኦም ባሮት ክገብሩና ደልዮም ስለ ዝነበሩ እዩ።
48002005	እቲ ናይ ወንጌል ሓቂ ኣባኻትኩም ምእንቲ ኽጸንዕ ንኣኣቶም ንሓንቲ ሰዓት እኳ ኣይተገዛእናሎምን።
48002006	እቶም መራሕቲ ዝብሃሉ እንታዎት ከም ዝነበሩ ግዲ የብለይን እየ፤ ኣምላኽ ገጽ ሰብ ርእዩ ኣየዳሉን እዩሞ ንሳቶም ሓንቲ ነገር እኳ ኣይወሰኹለይን።
48002007	እኳ ደኣ ኸምቲ ንጴጥሮስ ንግሩዛት ወንጌል ክሰብኽ ኃደራ ዝተውሃቦ ኣነ ኸዓ ነቶም ዘይግሩዛት ኣሕዛብ ወንጌል ክሰብኽ ኃደራ ኸም ዝተውሃብኩ ፈለጡ።
48002008	ከምቲ ጴጥሮስ ኣብቶም ኣይሁድ ከም ሓዋርያ ኸገልግል እንተሎ ዝሠርሐ ኃይሊ እግዚኣብሔር ኣባይውን ኣብቶም ኣሕዛብ ከገልግል እንተለኹ ሠሪሑ እዩ እሞ።
48002009	እቶም ኣዕማድ ቤተ ክርስቲያን ተብሂሎም ዝጽውዑ ያዕቆብን ጴጥሮስን ዮሓንስን ከዓ ነቲ ተውሂቡኒ ዝነበረ ጸጋ ምስ ረአዩ ናይ ኅብረት ምልክት ምእንቲ ክኾነና ንኣይን ንበርናባስን የማናይ ኢዶም ሃቡና። ንሕና ናብ ኣሕዛብ ክንከይድ ንሳቶም ከዓ ናብቶም ኣይሁድ ክኸዱ ተሰማማዕና።
48002010	ጥራሕ ንድኻታት ክንዝክሮም ኃደራ በሉና፤ እዙይ ከዓ ባዕለይ ዝደልዮ ዝነበርኩ ነገር እዩ።
48002011	ጴጥሮስ ናብ ኣንጾኪያ ምስ መጸ ግና ተጋግዩ ስለዝነበረ ኽውቀስ ይግብኦ ነበረ፤ ኣነውን ገጽ ንገጽ ቲወምክዎ።
48002012	ሰባት ካብ ያዕቆብ ተልኢኾም ቅድሚ ምምጽኦም ምስቶም ካብ ወገን ኣሕዛብ ዝኾኑ ኣኅዋት ይበልዕ ነበረ። ንሳቶም ምስ መጹ ግና  ነቶም ዝኣመኑ ኣሕዛብ ክግረዙ ኣለዎም ዝብሉ ኣኅዋት ፈሪኁ ካብኣቶም ተፈልየ።
48002013	እቶም ዝተረፉ ካብ ወገን ኣይሁድ ዝኾኑ ኣኅዋትውን ከም ጴጥሮስ ግብዛት ኮኑ፤ በርናባስ እኳ እንተይተረፈ በቲ ግብዝናኦም ተለከመ።
48002014	ከምቲ ናይ ወንጌል ሓቂ ብቕኑዕ መንገዲ ኸም ዘይተመላለሱ ምስ ረአኹ ግና ንጴጥሮስ ኣብ ቅድሚ ዂላቶም፦  ንስኻ ኣይሁዳዊ እንተለኻ ኸም ኣይሁድ ዘይኮነስ ከም ኣሕዛብ ካብ እትነብር ከመይ ኢልካ ደኣ ነቶም ኣሕዛብ ከም ኣይሁድ ክነብሩ ተገድዶም ኣለኻ? በልክዎ።
48002015	ንሕና ዓሌትና ኣይሁድ ኢና። ካብቶም ኃጥኣን ኣሕዛብ ኣይኮንናን።
48002016	ሰብ ብኢየሱስ ክርስቶስ ብምእማን እምበር ሕጊ ብምፍጻም ከም ዘይጸድቕ ከዓ ንፈልጥ ኢና፤ ንሕናውን ሕጊ ብምፍጻም ዘይኮነስ ንክርስቶስ ብምእማን ምእንቲ ኽንጸድቕ ብክርስቶስ ኢየሱስ ኣመንና፤ ሕጊ ብምፍጻም ዝጸድቕ ሰብ የለንሞ።
48002017	ንሕና ብክርስቶስ ክንጸድቕ እንደሊ ኃጢኣተኛታት ኮይንና እንተተረኺብና ኃጢኣት ዘሥርሐና ክርስቶስ እዩ ማለት ድዩ? ብፍጹም ኣይኮነን!
48002018	ነቲ ዘፍረስክዎ ሥርዓት ደጊመ ዝሃንጾ እንተ ደኣ ኾይነ ሕጊ ጠሓሳይ ምዃነይ ኣረጋግጽ ኣለኹ።
48002019	ንእግዚኣብሔር ሕያው ኮይነ ምእንቲ ኽነብር በቲ ሕጊ ንሕጊ ሞይተለኹ። ማለት ሕጊ ባዕሉ ቀቲሉኒ እዩ።
48002020	ኣነ ምስ ክርስቶስ ተሰቒለ ኣለኹ፤ ደጊም ክርስቶስ እዩ ኣባይ ዝነብር ዘሎ እምበር ኣነ ኣይኮንኩን ዝነብር ዘለኹ፤ እዝ ሕዚ ብሥጋ ዝነብሮ ዘለኹ ድማ በቲ ዘፍቀረኒ ምእንታይ ከዓ ርእሱ ቤዛ ዝሃበ ወዲ እግዚኣብሔር ብምእማን እየ ዝነብሮ ዘለኹ።
48002021	ኣነስ ንጸጋ እግዚኣብሔር ኣየቃልልን፤ ጽድቂ ሕጊ ብምፍጻም ዝርከብ እንተኾይኑ እምበኣር ክርስቶስ ንኸንቱ እዩ ዝሞተ ማለት እዩ።
48003001	ኣቱም ዘይተስተውዕሉ ሰብ ገላትያ መን እዩ ዝዓዘመኩም? ኢየሱስ ስቑል ኮይኑ ኣብ ቅድሚ ኣዒንትኹምዶ ተስኢሉ ኣይነበረን?
48003002	ካባኻትኩም ክፈልጣ ዝደሊ ሓንቲ ነገር ጥራሕ ኣላ፤ መንፈስ ቅዱስ ዝተቐበልኩምዎ ሕጊ ብምፍጻም ዲኹም ወይ ነቲ ዝሰማዕኹምዎ ብሥራት ብምእማን?
48003003	ክሳዕ ክንድዙይዶ ኣይተስተውዕሉን ኢኹም? ብመንፈስ ጀሚርኩም ሕዚ ብሥጋ ኽትፍጽሙዶ ትደልዩ ኣለኹም?
48003004	ክንድዙይ ዝኣክል መከራ ተቐቢልኩምስ ንኸንቱ ገይርኩምዎ? ብሓቂ እንተድኣ ኸምኡ ኾይኑስ ከንቱ እዩ።
48003005	እግዚኣብሔር ብመንፈሱ ዝመልአኩምን ኣብ ማእኸልኩም ከዓ ተኣምራት ዝገብርን ሕጊ ስለ ዝፈጸምኩም ድዩ ወይ ነቲ ዝሰማዕኹምዎ ብሥራት ስለ ዝኣመንኩም?
48003006	ከምኡ ኸዓ ኣብርሃም  ብእግዚኣብሔር ኣመነ፤ እምነቱውን ጽድቂ ኾይኑ ተቖጸረሉ።
48003007	እምበኣር እቶም ዝኣመኑ ሰባት ደቂ ኣብርሃም ከምዝኾኑ ፍለጡ።
48003008	ቅዱስ መጽሓፍውን እግዚኣብሔር ነሕዛብ ብእምነት ከም ዘጽድቖም ኣቐዲሙ ሪኡ  ኲሎም ኣሕዛብ ብኣኻ ኽባረኹ እዮም እናበለ ኣቐዲሙ ንኣብርሃም ኣብሠሮ።
48003009	ስለዙይ እቶም ዝኣምኑ ሰባት ምስቲ ዝኣመነ ኣብርሃም ዝተባረኹ እዮም።
48003010	 ነቲ ኣብ ሕጊ ሙሴ ዘሎ ዂሉ ዘይፍጽም ዝተረገመ እዩ ዝብል ተጽሒፉ እዩሞ እቶም ኣብ ምፍጻም ሕጊ ዝተኣማመኑ ዂሎም ኣብ ትሕቲ መርገም እዮም።
48003011	ሕዚ ግና  ጻድቕ ብእምነት ይነብር ከም ዝብሎ ኣብ ቅድሚ እግዚኣብሔር ሕጊ ብምፍጻም ዝጸድቕ ከም ዘየለ ርግጽ እዩ።
48003012	ሕጊ ኣብ እምነት ዝተመሥረተ ኣይኮነን። እኳ ደኣ ሕጊ  እቲ ንሕጊ ብምልኣት ዝፍጽም ብእኡ ሕያው ኮይኑ ክነብር እዩ ዝብል ትእዛዝ ኣለዎ።
48003013	 ኣብ ዕንፀይቲ ዝተሰቐለ ዝተረገመ እዩ  ዝብል ጽሑፍ ከም ዘሎ ክርስቶስ ክንዳና ኸም ዝተረገመ ሰብ ኮይኑ ካብ ናይ ሕጊ መርገም ተቤዘወና።
48003014	እዙይ ከዓ እቲ በረኸት ኣብርሃም ብክርስቶስ ኢየሱስ ኣብ ኣሕዛብ ምእንቲ ኽወርድ ንሕና ኸዓ ነቲ ብእግዚኣብሔር ዝተተስፈወልና መንፈስ ቅዱስ ብእምነት ምእንቲ ኽንቅበል እዩ።
48003015	ኣኅዋተይ! እስኪ ካብ ዕለታዊ ሕይወት ወዲ ሰብ ሓደ ኣብነት ክንርኢ፦ ሰብ እኳ ዝኣተዎ ኺዳን ከፍርስ ወይ ክውስኸሉ ኣይኽእልን።
48003016	እቲ ተስፋ ንኣብርሃምን ንዘርኡን እዩ ተውሂቡ ዝነበረ። ንብዙኃት ከምዝብል  ነዝርእትኻ ኣይበለን፤ እንተኾነ ንሓደ ኸም ዝብል  ንዘርእኻ በለ እምበር። ንሱ ኸዓ ክርስቶስ እዩ።
48003017	እቲ ኽብሎ ዝደሊ ዘለኹ እዙይ እዩ፦ ድኅሪ ኣርባዕተ ሚእትን ሠላሳን ዓመት ሕጊ መጸ። ግና እዝ ሕጊ እዙይ ነቲ ተስፋ ኸንቱ ኽገብሮ ኢሉ ነቲ እግዚኣብሔር ቀደም ዘጽንዖ ኺዳን ኣየፍርሶን እዩ።
48003018	እቲ ዝውረስ ብሕጊ እንተ ዝኸውንስ ደጊም ብተስፋ ኣይምኾነን ነይሩ። እግዚኣብሔር ግና ንኣብርሃም ብተስፋ እዩ ዝሃቦ።
48003019	ሕጊ ደኣ ንምንታይ መጸ? እቲ ተስፋ ዝተገብረሉ ዘርኢ ኽሳዕ ዝመጽእ ኃጢኣት እንታይ ከም ዝኾነ ኽገልጽ ዝተወሰኸ እዩ። ብመላእኽቲ ኣቢሉ ብኢድ እቲ ዓራቒ ዝኾነ ሰብ እዩ ዝተውሃበ።
48003020	እቲ ዓራቒ ኣብ መንጎ ኽልተ ወገን እምበር ንሓደ ኣይኸውንን፤ እግዚኣብሔር ግና ሓደ እዩ።
48003021	እምበኣር ሕጊ ነቲ ብእግዚኣብሔር ዝተውሃበ ተስፋ ይቃረን ድዩ? ፈጺሙ ኣይቃረንን! ሕያው ክገብር ዝኽእል ሕጊ ተውሂቡ ነይሩ እንተ ዝኸውን ብርግጽ ጽድቂ ብሕጊ ምኾነ ነይሩ።
48003022	እቲ ንኢየሱስ ክርስቶስ ብምእማን ዝርከብ ተስፋ ነቶም ዝኣምኑ ጥራሕ ምእንቲ ኽወሃብ ቅዱስ መጽሓፍ ኲሉ ዓለም ኣብ ትሕቲ ሥልጣን ኃጢኣት ከም ዝኾነ ገለጸ።
48003023	እዛ እምነት እዚኣ ቕድሚ ምምጽኣ ንሕና ነታ ኽትግሃድ ዘለዋ እምነት እናተጸበና ኣብ ትሕቲ ሕጊ ተዓጺና ንሕሎ ነበርና።
48003024	ስለዙይ ከዓ ብእምነት ምእንቲ ኽንጸድቕስ ናብ ክርስቶስ ከብጽሐና እቲ ሕጊ መጕዚት ኮነና።
48003025	እምነት ምስ መጸት ግና ደጊም ትሕቲ መጕዚት ምዃን ኣየድልየናን።
48003026	ንኢየሱስ ክርስቶስ ብምእማን ኲልኻትኩም ውሉድ እግዚኣብሔር ኢኹም።
48003027	ብክርስቶስ ዝተጠመቕኩም ኲልኻትኩም ንክርስቶስ ለቢስኩምዎ ኢኹም።
48003028	ኲልኻትኩም ብክርስቶስ ኢየሱስ ሓደ ኢኹም እሞ በዙይ ኣይሁዳዊ ወይ ግሪካዊ ባርያ ወይ ጭዋ ተባዕታይ ወይ ኣንስተይቲ ዝብል ኣፈላላይ የለን።
48003029	እምበኣር ናይ ክርስቶስ ካብ ኮንኩም ደጊም ዘርኢ ኣብርሃም ኢኹም፤ ከምቲ ተስፋውን ወረስቲ ኢኹም።
48004001	ኣነ ዝብሎ እዙይ እዩ፦ እቲ ወራሲ ኣብ ጊዜ ሕፃንነቱ ናይ ኲሉ ጐይታ እንተ ኾነ እኳ ካብ ባርያ ኣይፍለን።
48004002	ክሳዕ እቲ ኣቦኡ ዝወሰነሉ ጊዜ ኣብ ትሕቲ ሥልጣን ሓለውትን መገብትን እዩ።
48004003	ከምኡውን ንሕና ሕፃናት እንተለና ኣብ ትሕቲ ኣተሓሳስባ ዓለም ባሮት ኴንና ነበርና።
48004004	-
48004005	ጊዜኡ ምስ በጽሐ ግና እግዚኣብሔር ነቶም ኣብ ትሕቲ ሥልጣን ሕጊ ዝነበሩ ምእንቲ ኸድኅን ንሕናውን ናይ ውሉድነት ሥልጣን ምእንቲ ኽንረክብ ንወዱ ለኣኾ፤ ካብ ሰበይትውን ተወለደ፤ ንሕጊውን ተኣዛዚ ኾነ።
48004006	ውሉድ ስለ ዝኾንኩም ከዓ ነቲ  ኣባ! ኣቦ! ኢሉ ዝጽውዕ መንፈስ ወዱ ናብ ልብኹም ለኣኾ።
48004007	ደጊም ውሉድ እምበር ባሮት ኣይኮንኩምን። ውሉድ ካብ ኮንኩም ከዓ ናይ እግዚኣብሔር ወረስቲ ኢኹም።
48004008	ቀደም ንእግዚኣብሔር ከይፈለጥኩምዎ እንተለኹም ነቶም ብባህሪዮም ኣማልኽቲ ዘይኮኑ ብባርነት ትግዝኡ ነበርኩም።
48004009	ሕዚ ግና ንእግዚኣብሔር ምስ ፈለጥኩምዎ ብኅልፊ እኳ እግዚኣብሔር ንኣኻትኩም ምስ ፈለጠኩም ከመይ ኢልኩም ናብቲ ድኹምን ዘይጠቅምን ሥርዓት ዓለም ትምለሱ ኣለኹም? ከም ብሓድሽዶ ንኣኣቶም ክትግዝኡ ትደልዩ ኣለኹም?
48004010	ንስኻትኩም ፍሉያት መዓልትታትን ኣዋርኅን ዘመናትን ዓመታትን ተኽብሩ ኣለኹም።
48004011	ኣባኻትኩም ንኸንቱ ደኺመ ኸይከውን እፈርኅ ኣለኹ።
48004012	ኣቱም ኣኅዋተይ! ከምቲ ኣነ ንኣኻትኩም ዝመሰልኩ ንስኻትኩምውን ንኣይ ክትመስሉ እልምነኩም ኣለኹ፤ ሓንቲ እኳ ኣይበደልኩምንን።
48004013	ከምቲ እትፈልጥዎ ብመጀመርታ ጊዜ ወንጌል ዝሰበኽኩልኩም ሓሚመ እንተለኹ እዩ ነይሩ።
48004014	እቲ ሕማመይ ንኣኻትኩም ፈተና እኳ እንተ ነበረ ኣይነዓቕኩምንን፤ ኣይተጸየፍኩምንን። እኳ ደኣ ኸም መልኣኽ እግዚኣብሔር ከም ክርስቶስ ኢየሱስ ጌርኩም ተቐበልኩምኒ እምበር።
48004015	እቲ ኣኽብሮትኩም ደኣ ሎሚ ናበይ ከደ? ዝከኣል ነይሩ እንተ ዝኸውን ዓይንኹም እኳ እንተይተረፈ ኣውፂእኹም ምሃብኩምኒ ነይርኩም ኢለ ባዕለይ እምስክረልኩም ኣለኹ።
48004016	እሞኸ ሓቂ ስለ ዝነገርኩኹምዶ ጸላኢ ኾይነኩም እየ?
48004017	እቶም ንኣኻትኩም ዝኃልዩ ዝመስሉ ዘለዉ ካባይ ምእንቲ ኽፈልዩኹም እሞ ንኣኣቶም እትኃልዩ ኽገብሩኹም ኢሎም እዮም እምበር ንሠናይኩም ኢሎም ኣይኮኑን።
48004018	ንጽቡቕ ደኣ ይኹን እምበር ንሰብ ምሕላይ ሠናይ እዩ፤ እዙይ ግና ኣነ ምሳኻትኩም እንተለኹ ጥራሕ ዘይኮነስ ኲሉ ጊዜ ክኸውን ኣለዎ።
48004019	ኣቱም ደቀይ! ክርስቶስ ኣብ ልብኹም ክሳዕ ዝቕረጽ መሊሰ ንኣኻትኩም ከም ሕማም ሕርሲ እፀዓር ኣለኹ።
48004020	እቲ ብዛዕባኻትኩም ዝብሎ ምእንቲ ኽፈልጥ ምሳኻትኩም እንተ ዝህሉ ጽቡቕ ነይሩ፤ ሕዚ ግና ዝብሎ ጠፊኡኒ ኣሎ።
48004021	ኣቱም ብሥርዓት ኦሪት ንንበር እትብሉ ዘለኹም እስኪ ንገሩኒ፤ ንኦሪት ኣይትሰምዕዋን ዲኹም?
48004022	ኣብርሃም ክልተ ኣወዳት ሓደ ኻብታ ገረድ ሓደ ኸዓ ኻብታ እመቤት ከም ዝወለደ ተጽሒፉ እዩ።
48004023	ወዲ እታ ገረድ ብባህርያዊ መንገዲ ተወልደ፤ ወዲ እታ እመቤት ግና በቲ ተውሂቡ ዝነበረ ተስፋ ተወልደ።
48004024	እዙይ ምሳሌ እዩ፤ እዘን ኣንስቲ እዚኣተን ክልተ ኺዳን እየን ዘመልክታ። ብኣጋር ዝተመሰለት እታ ንባርነት እትወልድ ናይ ደብረ ሲና ኺዳን እያ።
48004025	ኣጋር ከዓ ኣብ ሃገር ዓረብ ዘላ ደብረ ሲና እያ እተመልክት። ንሳ ምሳሌ ናይታ ሕዚ ምስ ደቃ ኣብ ባርነት ዘላ ኢየሩሳሌም እያ።
48004026	እታ ሰማያዊት ኢየሩሳሌም ግና እመቤት እያ፤ ንሳ ኸዓ እኖና እያ።
48004027	 ኣቲ ዘይወለድኪ መኻን ደስ ይበልኪ! ኣቲ ንምውላድ ዘይፀዓርኪ ዕልል በሊ! ጽርሒ! ካብ ደቂ እታ ሰብኣይ ዘለዋስ ደቂ እታ ንበይና ዘላ ይበዝኁ ዝብል ተጽሒፉ ኣሎ እሞ።
48004028	ኣኅዋተይ! ንሕና ኸም ይስሓቅ ደቂ ተስፋ ኢና።
48004029	ግና ኸምቲ ሽዑ እቲ ብናይ ሥጋ ዝተወልደ ነቲ ብናይ መንፈስ ዝተወልደ ዝሰጐጎ ሕዚውን ከምኡ እዩ።
48004030	እቲ ጽሑፍ ግና  ወዲ እታ ባርያ ምስ ወዲ እታ እመቤት ኣይወርስን እዩ እሞ ነታ ባርያ ምስ ወዳ ስደዳ ይብል።
48004031	ስለዙይ ኣኅዋተይ! ንሕና ደቂ እታ እመቤት እምበር ደቂ እታ ገረድ ኣይኮንናን።
48005001	ብሓርነት ምእንቲ ኽንነብር ክርስቶስ ሓራ ኣውፂኡና እዩ። ስለዙይ ጽንዑ ፤ መሊስኩም በርዑ ት ባርነት ኣይትቈረኑ።
48005002	እንሆ ኣነ ጳውሎስ እነግረኩም ኣለኹ፦ እንተ ተገረዝኩም ግርዘት ኣብ ክርስቶስ ፈጺሙ ኣይጠቕመኩምን እዩ።
48005003	ኲሉ እቲ ዝግረዝ ሰብ ከዓ ነቲ ሕጊ ብምሉኡ ክፍጽሞ ግቡኡ ከም ዝኾነ ደጊመ አጠንቅቕ ኣለኹ።
48005004	ኣቱም ሕጊ ብምፍጻም ክትጸድቁ እትደልዩ ካብ ክርስቶስ ተፈሊኹም ኢኹም፤ ካብ ጸጋ ኸዓ ርሒቕኩም ኢኹም።
48005005	ንሕና ግና ብእግዚኣብሔር መንፈስ ብእምነት ክንጸድቕ ተስፋ ጌርና ንጽበ ኣለና።
48005006	ኣብ ክርስቶስ ኢየሱስ እንተ ደኣ ኣሊና እታ ብፍቕሪ እትሠርሕ እምነት እምበር ምግራዝ ኮነ ዘይምግራዝ ጥቕሚ የብሉን እሞ።
48005007	ቅድም ጽቡቕ ትጐዩ ኔርኩም፤ ንሓቂ ኸይትእዘዝዋ ደኣ መን አዐንቀፈኩም?
48005008	እዛ ምኽሪ እዚኣ ኻብቲ ዝጸውዐኩም እግዚኣብሔር ኣይመጸትን።
48005009	እዙይ ከዓ  ውሑድ ማይ ብሒቝ ንዂሉ እቲ ብሒቝ የብኲዖ ከም ዝብሃል እዩ።
48005010	ካብዙይ ዝተፈልየ ኻልእ ከምዘይትሓስቡ ብጐይታ እተኣማመን እየ። እቲ ዘደናግረኩም ዘሎ ግና ዝኾነ ይኹን ፍርዱ ኽቕበል እዩ።
48005011	ኣኅዋተይ! ኣነ  ግርዘት የድሊ እዩ እናበልኩ ዝሰብኽ እንተ ኾይነ ደኣ ንምንታይ የሳጕጉኒ ኣለዉ? እቲ ዕንቅፋት ኮይኑ ዘሎ ናይ መስቀል ስብከት ከዓ ምተወገደ ነይሩ።
48005012	እቶም ተገረዙ እናበሉ ዘደናግርኹም ሰባት እንተደለዩ ይሰለቡ።
48005013	ኣኅዋተይ! ንስኻትኩም ሓራ ኽትኮኑ ኢኹም ዝተጸዋዕኹም፤ ንስንሳትኩም ደኣ ብፍቕሪ ኣገልግሉ እምበር እዛ ሓርነትኩምስ ንሥጋዊ ድልየትኩም መፈጸሚ ኣይትግበርዋ።
48005014	ሕጊ ብምሉኡ ኣብቲ  ንብጻይካ ኸም ነፍስኻ ኣፍቅር ዝብል ትእዛዝ ተጠቕሊሉ ኣሎ እሞ።
48005015	ንስንሳትኩም እንተ ተናኸስኩምን እንተ ተባላዕኹምን ግና ከይትዋድኡ ተጠንቀቑ።
48005016	ኣነ ግና ብመንፈስ ንበሩ፤ ድልየት ሥጋ ኸዓ ኣይትፈጽሙ እብለኩም ኣለኹ።
48005017	ትምኒት ሥጋ ምስ መንፈስ መጻርርቲ እዩ፤ መንፈስ ከዓ ምስ ድልየት ሥጋ መጻርርቲ እዩ። ስለዙይ ነቲ እትደልይዎ ምእንቲ ኸይትገብሩ ክልቲኦም መጻርርቲ እዮም።
48005018	ብመንፈስ እንተ ተመሪሕኹም ግና ተገዛእቲ ሕጊ ኣይኮንኩምን።
48005019	ተግባር ሥጋ ግሁድ እዩ፤ ንሱ ኸዓ ዝሙት ርኽሰት ስድነት
48005020	ኣምልኾ ጣዖት ጥንቖላ ጽልኢ ክርክር ቅንኢ ቊጥዓ ርእስኻ ምፍታው ምፍልላይ መናፍቕነት
48005021	መንቀኝነት ምቅታል ስኽራን ስድነት ዘለዎ ጓይላ ነዙይ ዝመስል ኲሉን እዩ። ከምቲ ኣቐዲመ ዘጠንቀቕኩኹም እቶም ነዙይ ዝመስል ዝገብሩ ዂሎም ንመንግሥቲ እግዚኣብሔር ኣይወርስዋን እዮም።
48005022	ፍረ መንፈስ ቅዱስ ግና ፍቕሪ ሓጐስ ሰላም ትዕግሥቲ ልግሲ ሕያዋይነት እሙን ምዃን
48005023	ለውሃት ርእስኻ ምግዛእ እዩ። ከም ዚኣቶም ንዝመሰሉ ዝቃረን ሕጊ የለን።
48005024	እቶም ናይ ኢየሱስ ክርስቶስ ዝኾኑ ነቲ ሥጋ ምስ ክፉእ ፍትወቱን ድልየትን ሰቒሎምዎ እዮም።
48005025	ብመንፈስ እንነብር እንተድኣ ዄንና ብመንፈስ ንመራሕ።
48005026	ንስንሳትና እናተነቓቐፍናን እናተቐናናእናን ብኸንቱ ኣይንመካሕ።
48006001	ኣቱም ኣኅዋተይ! ሓደ ሰብ ኣብ ኃጢኣት እንተ ተረኽበ መንፈሳውያን ዝኾንኩም ንስኻትኩም ነዝ ኸምዙይ ዝበለ ሰብ ብለውሃት መንፈስ ምለስዎ። ንስኻትኩምውን ከምኡ ከይትፍተኑ ንርእስኹም ተጠንቀቑ።
48006002	ነፍስ ወከፍ ናይ ካልእ ፆር ይፁር፤ በዙይ ከዓ ሕጊ ክርስቶስ ክትፍጽሙ ኢኹም።
48006003	ሓደ ሰብ ንዘይኮኖ ኸም ዝኾነ እንተ መሰሎ ንርእሱ ይጥብር።
48006004	እንተኾነ ነፍስ ወከፍ ናይ ርእሱ ሥራሕ ይመርምር፤ ሽዑ ብናይ ብጻዩ ዘይኮነ ብናይ ርእሱ ሥራሕ ክምካሕ እዩ።
48006005	ነፍስ ወከፍ ናይ ርእሱ ፆር ክፀውር ይግባእ እዩሞ።
48006006	እቲ ቓል ዝመሃር ከዓ ነቲ ዘለዎ ጽቡቕ ነገራት ምስቲ መምህሩ ይካፈሎ።
48006007	ኣይትታለሉ! እግዚኣብሔር ኣይዕሾን እዩ፤ ሰብ ነቲ ዝዘርኦ እዩ ዝዓጽድ።
48006008	እቲ ንሥጋኡ ኸሕጕስ ኢሉ ዝዘርእ ካብ ሥጋኡ ሞት የዓጽድ። እቲ ንመንፈስ ከሕጕስ ኢሉ ዝዘርእ ከዓ ካብ መንፈስ ቅዱስ ናይ ዘለዓለም ሕይወት የዓጽድ።
48006009	ሠናይ ሥራሕ ንምሥራሕ ኣይንሰልኪ፤ ተስፋ እንተ ዘይቖረጽና እዋኑ ምስ በጽሐ ኽንዓጽድ ኢናሞ።
48006010	እምበኣር ጊዜ እንተለና ንዂሉ ሰብ ሠናይ ንግበር፤ ብኅልፊ እኳ ነቶም ብእምነት ኣኅዋትና ዝኾኑ ሠናይ ንግበረሎም።
48006011	ብኸመይ ዝበሉ ፍሩያት ፊደላት ብኢደይ ከም ዝጸሓፍኩልኩም ርኣዩ።
48006012	እቶም ክትግረዙ ግዲ ዝብሉኹም ዘለዉ በቲ ዝገበርዎ ኣፍኣዊ ነገር ክምክሑ ዝደልዩ ሰባት እዮም። ነዝ ዝገብርዎ ዘለዉ ኸዓ ብሰንኪ መስቀል ክርስቶስ ከይስደዱ ኢሎም እዮም።
48006013	እቶም ግሩዛት እኳ ባዕልቶም ሕጊ ኣይሕልዉን እዮም። እንተኾነ  ከም ዝግረዙ ገይርናዮም ኢሎም ምእንቲ ኽምክሑ ክትግረዙ ግዲ ይብሉኹም ኣለዉ።
48006014	ኣነ ግና በቲ ጐይታና ኢየሱስ ክርስቶስ ዝተሰቐለሉ መስቀል እንተዘይኮይኑ ብኻልእ ኣይምካሕን። በዝ መስቀል እዙይ ዓለም ኣብ ቅድመይ ምውቲ እያ፤ ኣነውን ኣብ ቅድሚ ዓለም ምውት እየ።
48006015	ብክርስቶስ ኢየሱስ ዝርከብ ሓድሽ ፍጥረት ምዃን እምበር ምግራዝ ኮነ ዘይምግራዝ ዝጠቕሞ የብሉን።
48006016	ኣብቶም በዛ መምርሒ እዚኣ ዝነብሩ ዂሎምን ኣብቶም ወገን እግዚኣብሔር ዝኾኑ እስራኤላውያንን ሰላምን ምሕረትን ይኹን።
48006017	ኣነስ ምልክት መከራ ኢየሱስ ክርስቶስ ኣብ ሰብነተይ እፀውር ኣለኹ እሞ ድኅሪ ሕዚ ሓደኳ ኣየትክረኒ።
48006018	ኣኅዋተይ! ጸጋ ጐይታና ኢየሱስ ክርስቶስ ምስ ኲልኻትኩም ይኹን። ኣሜን።
49001001	ብፍቓድ እግዚኣብሔር ናይ ኢየሱስ ክርስቶስ ሓዋርያ ካብ ዝኾነ ጳውሎስ ናብቶም ኣብ ኤፌሶን ዘለዉ ኣመንትን ብኢየሱስ ክርስቶስ ከዓ እሙናትን
49001002	ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ምሳኻትኩም ይኹን።
49001003	እቲ ብመንፈሳዊ በረኸት ኲሉ ብክርስቶስ ገይሩ ኣብ ሰማያት ዝባረኸና ኣቦ ጐይታና ኢየሱስ ክርስቶስ እግዚኣብሔር ይመስገን።
49001004	ኣብ ቅድሚኡ ቕዱሳንን ነውሪ ዘይብልናን ምእንቲ ኽንከውን ቅድሚ ምፍጣር ዓለም ኃረየና።
49001005	ስለ ዘፍቀረና ብጽቡቕ ፍቓዱ ብኢየሱስ ክርስቶስ ናቱ ውሉድ ክንከውን ኣቐዲሙ መረጸና።
49001006	እዙይ ከዓ በቲ ዘፍቅሮ ወዱ ገይሩ ዝሃበና ኽቡር ጸጋ ምእንቲ ኽምስገን ኢሉ እዩ።
49001007	ብእኡ ማለት ብደሙ ድኅነት ከምቲ ሃብቲ ጸጋኡ ድማ ኅድገት ኃጢኣት ረኸብና።
49001008	ንሱ ነዝ ጸጋ እዙይ ብዂሉ ጥበብን ፍልጠትን ኣብ ልዕሌና ኣብዝሖ።
49001009	ጽቡቕ ፍቓዱ ኾይኑ ኸዓ ነቲ ብክርስቶስ ገይሩ ኣቐዲሙ ዝወሰኖ ናይ ፍቓዱ ምሥጢር ኣፍለጠና።
49001010	እዙይ ከዓ እቲ ጊዜ ምስ በጽሐ ኣብ ሰማይ ኮነ ኣብ ምድሪ ዘሎ ዂሉ ኣብ ትሕቲ ሥልጣን ክርስቶስ ምእንቲ ኽጥቕለል እዩ።
49001011	-
49001012	ንሕና ኣቐዲምና ብክርስቶስ ተስፋ ዝገበርና ንናይ ክብሩ ምስጋና ምእንቲ ኽንከውን እቲ ብፍቓዱ ንዂሉ ነገራት ከም ምኽሩ ዝገብር እግዚኣብሔር ወረስቲ ኽንከውን ብወዱ ኃረየና።
49001013	ንስኻትኩምውን ነቲ ናይ ምድኃንኩም ቃል ሓቂ ዝኾነ ወንጌል ምስ ሰማዕኹም ብእኡውን ምስ ኣመንኩም በቲ ዘተስፈዎ መንፈስ ቅዱስ ሓቲሙ ናቱ ገበረኩም።
49001014	ንኽብሩ ምስጋና ክኸውን እግዚኣብሔር ነቶም ናይ ባዕሉ ዝኾኑ ዂሎም ክሳዕ ዘድኅኖም መንፈስ ቅዱስ ነቲ ኽንረኽቦ ዘለና ርስቲ መተኣማመኒ እዩ።
49001015	ኣነውን እቲ ኣብ ኢየሱስ ክርስቶስ ዘለኩም እምነትን ንዂሎም ሕዝቢ እግዚኣብሔር ዘለኩም ፍቕርን ካብ ዝሰምዕ ጀሚረ
49001016	ኣብ ጸሎተይ እናዘከርኩኹም ምእንታኻትኩምውን ንእግዚኣብሔር ምምስጋን ኣብኲረ ኣይፈልጥን።
49001017	ነቲ ኣቦ ጐይታና ኢየሱስ ክርስቶስ እግዚኣብሔር ኣቦ ኽብሪ ብዝበለጸ ምእንቲ ኽትፈልጥዎ መንፈስ ጥበብን መንፈስ ምግላጽን ምእንቲ ኽህበኩም
49001018	ኣዒንቲ ልብኹም በሪሁ ናይቲ ዝጸውዐኩም ተስፋ እንታይ ከም ዝኾነ ምእንቲ ኽትፈልጡ እቲ ንኣመንቲ ዘተስፈዎም ክቡር ርስቲ ኽንደየናይ ብዙኅ ከም ዝኾነ ምእንቲ ኽተስተውዕሉ እጽሊ ኣለኹ።
49001019	ኣባና ኣብ እንኣምን ከዓ እቲ ኽግመት ዘይከኣል ዕቤት ኃይሉ እንታይ ከም ዝኾነ ምእንቲ ኽትፈልጡ እጽሊ ኣለኹ። እዝ ኣባና ዝሠርሕ ዘሎ ኃይሉ ኸዓ
49001020	እቲ ንክርስቶስ ካብ ሞት ዘተሥአሉን ኣብ ሰማያት ኣብ የማኑ ዘቐመጠሉን ኃይሉ እዩ።
49001021	ኣብዛ ዓለም እዚኣ ጥራሕ ዘይኮነስ ኣብታ እትመጽእ ዓለምውን ኣብ ልዕሊ ግዝኣትን ሥልጣንን ኃይልን ምልክን ሸይሙ ኣብ ልዕሊ ዂሉ ዝጽዋዕ ስም ሃቦ።
49001022	ንዂሉ ኸዓ ኣብ ትሕቲ ኣእጋሩ ኣግዝኦ። ርእሲ ቤተ ክርስቲያን ገይሩውን ኣብ ልዕሊ ዂሉ ሸሞ።
49001023	ንሳ ኣካሉ እያ፤ ንኣኣን ንዂሉን ዝመልእ ናይ ክርስቶስውን ምልኣቱ እያ።
49002001	ንስኻትኩም ብበደልኩምን ብኃጢኣትኩምን ምዉታን ነበርኩም።
49002002	ብናይ ዓለም ክፉእ መንገዲውን ትነብሩ ነበርኩም፤ ነቲ ሕዚ ነቶም ንእግዚኣብሔር ዘይእዘዙ ሰባት ዝመልኽ ርኹስ መንፈስ ኣብ ኣየር ናይ ዘለዉ ሓለቓ መናፍስቲ ድማ ትእዘዙ ነበርኩም።
49002003	ንሕናውን ቀደም ኲልና ኸምኣቶም ትምኒት ሥጋና እናፈጸምና ከም ድሌትናን ሓሳብናን ንነብር ነበርና። ብባህርይና ኸምቶም ካልኦት ትሕቲ ቝጥዓ እግዚኣብሔር ነበርና።
49002004	ግና እቲ ብምሕረት ሃብታም ዝኾነ እግዚኣብሔር ምእንቲ እታ ብኣኣ ገይሩ ዘፍቀረና ዓባይ ፍቕሩ
49002005	ብበደልና ምዉታን እኳ እንተ ነበርና ምስ ክርስቶስ ሕያዋን ገበረና፤ ብጸጋ ኢኹም ዝደኃንኩም።
49002006	እግዚኣብሔር ምስ ክርስቶስ ኣተሥአና፤ ብኢየሱስ ክርስቶስ ገይሩ ኸዓ ኣብ ሰማያት ምስኡ ኣቐመጠና።
49002007	እዙይ ከዓ ነቲ ብኢየሱስ ክርስቶስ ዝተገለጸልና ሕያዋይነት ማለት ነቲ ዓቐን ዘይብሉ ሃብቲ ጸጋኡ ምእንቲ ኸርኢ ኢሉ እዩ።
49002008	ንክርስቶስ ብምእማን ብጸጋ ኢኹም ዝደኃንኩም። እዙይ ከዓ ውህብቶ እግዚኣብሔር እዩ እምበር ካባኻትኩም ኣይኮነን።
49002009	ሓደኳ ኸይምካሕስ ብግብሪ ኣይኮነን።
49002010	ንሕና ነቲ እግዚኣብሔር ኣቐዲሙ ዘዳለወልና ሠናይ ተግባራት እናፈጸምና ምእንቲ ኽንነብር ብኢየሱስ ክርስቶስ ዝፈጠረና ፍጡራት እግዚኣብሔር ኢና እሞ።
49002011	እምበኣር ንስኻትኩም ቀደም ብትውልድኹም ኣሕዛብ ዝነበርኩም እቶም  ግሩዛት በታ ኣብ ሥጋ እትግበር ግርዘት ብምምካሕ  ዘይግሩዛት ኢሎም ይጽውዑ ኹም ከም ዝነበሩ ዘክሩ።
49002012	ኣብዛ ዓለም እዚኣ ኻብ እግዚኣብሔር ዝረኃቕኩም ካብ ኅብረት እስራኤል ፍሉያት ነታ ኺዳን ተስፋ ኣጋይሽ ኣብዛ ዓለም እዚኣ ኸዓ ብዘይ እግዚኣብሔር እትነብሩ ተስፋ ዘይብልኩም ከም ዝነበርኩም ዘክሩ።
49002013	ሕዚ ግና ንስኻትኩም ቀደም ርሑቓት ዝነበርኩም ብኢየሱስ ክርስቶስ ኮይንኹም ብደሙ ቐረብኩም።
49002014	ነቲ ኣብ መንጎ ዝነበረ ናይ ጽልኢ መንደቕ ብሥጋኡ ብምፍራስ ነቶም ክልተ ሓደ ዝገበረ ንሱ ሰላምና እዩ እሞ።
49002015	ነቶም ክልተ ዝነበሩ ብእኡ ሓደ ሓድሽ ሰብ ምእንቲ ኽገብሮም ንሕጊ ምስ ትእዛዛቱን ሥርዓቱን ብሥጋኡ ስዒሩ ሰላም ገበረ።
49002016	ኣብ መስቀል ተሰቒሉ ብሙማት ነቲ ጽልኢ ደምሰሶ፤ ንኽልቲኦም ሓደ ብምግባር ከዓ ብመስቀሉ ምስ እግዚኣብሔር ኣተዓረቖም።
49002017	መጺኡ ኸዓ ንኣኻትኩም ርሑቓት ንዝነበርኩምን ነቶም ቀረባ ዝነበሩን ሰላም ኣብሠረ።
49002018	ክልቴና ብእኡ ጌርና ብሓደ መንፈስ ተመሪሕና ኢና ናብ ኣብ እንኣቱ እሞ።
49002019	-
49002020	እምበኣር ንስኻትኩም ኣብቲ ኢየሱስ ክርስቶስ ባዕሉ እምኒ መኣዝኑ ዝኾነ መሠረት ነቢያትን ሓዋርያትን ዝተሃነጽኩም ደጊም ንቕዱሳን ደቂ ዓዶም ንእግዚኣብሔር ድማ ቤተ ሰቡ ኢኹም እምበር ኣጋይሽን ስደተኛታትን ኣይኮንኩምን።
49002021	እቲ ሕንፃ ብምሉኡ ዝተቐደሰ ቤተ መቅደስ ምእንቲ ክኸውን ብጐይታ እናተገጣጠመ የዓቢ።
49002022	ንስኻትኩምውን ብመንፈስ ቅዱስ መኅደሪ እግዚኣብሔር ክትኮኑ ኃቢርኩም ብእኡ ትህነጹ ኣለኹም።
49003001	ስለዙይ ኣቱም ኣሕዛብ! ኣነ ጳውሎስ ናይ ኢየሱስ ክርስቶስ እሱር ዝኾንኩ ምእንታኻትኩም ኢለ እየ።
49003002	ብርግጽ ብዛዕባ እቲ እግዚኣብሔር ንጥቕምኹም ዝሃበኒ ናይ ኣገልግሎት ጸጋ ሰሚዕኹምዎ ኣለኹም።
49003003	ከምቲ ኣቐዲመ ብሓጺሩ ጽሒፈልኩም ዝነበርኩ እግዚኣብሔር ነቲ ምሥጢር ብራእይ ኣፍለጠኒ።
49003004	ነቲ ዝጸሓፍክዎ እንትተንብቡ ብዛዕባ ምሥጢር ክርስቶስ ዘለኒ ፍልጠት ክተስተውዕልዎ ትኽእሉ ኢኹም።
49003005	እዙይ ከምቲ ሕዚ ነቶም ቅዱሳን ሓዋርያቱን ነቢያቱን ብመንፈስ ቅዱስ ዝተገለጸሎም ነቶም ቀዳሞት ትውልዲ ኣይተገለጸሎምን።
49003006	እዝ ምሥጢር እዙይ ከዓ ኣሕዛብ ብወንጌል ምስ እስራኤል ኃቢሮም ወረስቲ ናይ ሓደ ሰብነት ኣካል ብኢየሱስ ክርስቶስ ከዓ መኻፍልቲ ተስፋ ኸም ዝኾኑ እዩ።
49003007	ኣነ ኸዓ በቲ ኣሠራርሓ ኃይሉ ዝተዓደለኒ ውህብቶ ጸጋ እግዚኣብሔር ናይዝ ወንጌል እዙይ ኣገልጋሊ ኾንኩ።
49003008	ካብ ኲሎም ቅዱሳን ንዝነኣስኩ ንኣይ ነቲ ዘይምርመር ሃብቲ ክርስቶስ ነሕዛብ ክሰብኽ እዝ ጸጋ እዙይ ተውሃበኒ።
49003009	እቲ ኻብ ዘለዓለም ኣብቲ ንዂሉ ዝፈጠረ እግዚኣብሔር ተሠዊሩ ዝነበረ ናይዝ ምሥጢር እዙይ ኣገልግሎት ከመይ ምዃኑ ንዂሉ ሰብ ምእንቲ ኸብርሀሎም ተውሃበኒ።
49003010	-
49003011	እዙይ ከዓ ኸምቲ እግዚኣብሔር ብኢየሱስ ክርስቶስ ጐይታና ገይሩ ዝፈጸሞ ዘለዓለማዊ ምኽሩ ነቲ ብዙኅ ዝዓይነቱ ጥበብ እግዚኣብሔር ብቤተ ክርስቲያን ገይሩ ነቶም ኣብ ሰማያት ዘለዉ ኣሕሉቕን ሥልጣናትን ምእንቲ ኸፍልጦም ኢሉ እዩ።
49003012	ንሕና ኸዓ ብእኡ ማለት ብክርስቶስ ብምእማን ብትብዓትን ብእምነትን ምእንቲ ናብ እግዚኣብሔር ምቕራብ ክንኽእል እዩ።
49003013	ስለዙይ በቲ ምእንታኻትኩም ዝበጽሐኒ መከራ ክብርኹም ስለ ዝኾነ ብመከራይ ተስፋ ኸይትቖርጹ እልምነኩም ኣለኹ።
49003014	-
49003015	ምእንትዙይውን ኣብ ሰማይን ኣብ ምድርን ዘለዉ ዂሎም ዝጽውዕሉ ኣብ ቅድሚ እግዚኣብሔር እምብርከኽ ኣለኹ።
49003016	ከምቲ ብዝኂ ኽብሩ ብመንፈስ ቅዱስ ንውሽጣዊ ሰብነትኩም ብኃይሊ ምእንቲ ኸበርትዐኩም እጽሊ ኣለኹ።
49003017	ክርስቶስ ኣብ ልብኹም ብእምነት ምእንቲ ኽኃድር ኣብ ፍቕሪ ሡር ክትሰዱን ክትምሥረቱን
49003018	ምስ ኲሎም ቅዱሳን ኴንኩምውን እቲ ናይ ክርስቶስ ፍቕሪ ምግፋሑን ምንዋኁን ምዕማቑን ቁመቱን ክንደይ ዝኣክል ምዃኑ ምስትውዓል ምእንቲ ኽትክእሉ
49003019	ነታ ልዕሊ ፍልጠት ዝኾነት ፍቕሪ ክርስቶስ ድማ ኽትፈልጥዋ ክሳዕ ኲሉ ምልኣት እግዚኣብሔር ከዓ ምእንቲ ኽትመልኡ እጽሊ ኣለኹ።
49003020	ሕዚውን በቲ ኣብ ውሽጥና ዝሠርሕ ኃይሊ ገይሩ ካብቲ ንሕና እንልምኖን እንሓስቦን ኲሉ እምብዛ ኣብዚኁ ኽገብር ዝከኣሎ እግዚኣብሔር
49003021	ካብ ዘለዓለም ንዘለዓለም ንዂሉ ትውልዲታት ብቤተ ክርስቲያንን ብኢየሱስ ክርስቶስን ክብሪ ይኹኖ። ኣሜን።
49004001	እምበኣር ኣነ ንጐይታ ብምግልጋለይ ዝተኣሰርኩ ነቲ ዝተጸዋዕኹምሉ ጽወዓ ብቑዓት ኴንኩም ክትነብሩ እልምነኩም ኣለኹ።
49004002	ብሓቂ ትሑታት ከምኡውን ለዋሃት ኩኑ፤ ንስንሳትኩም ብፍቕሪ እናተፃወርኩም ድማ ዕጉሣት ኩኑ።
49004003	ነቲ ብመንፈስ ቅዱስ ዝረኸብኩምዎ ኅብረት ብመእሰር ሰላም ጠሚርኩም ክትሕልውዎ ፀዓሩ።
49004004	ከምቲ ንሓደ ተስፋ ዝተጸዋዕኹምዎ ሓደ ሰብነት ሓደ መንፈስ ቅዱስ ኣሎ።
49004005	ሓደ ጐይታ ሓንቲ እምነት ሓንቲ ጥምቀት
49004006	ከምኡውን እቲ ልዕሊ ዂሉን ብዂሉን ኣብ ኲሉን ኣቦ ዂሉን ዝኾነ ሓደ እግዚኣብሔር ኣሎ።
49004007	ግና ከምቲ ክርስቶስ ዝዓደለና ንነፍስ ወከፍና ጸጋ ተውሂቡ እዩ፤
49004008	ስለዙይ ድማ እዩ  ናብ ላዕሊ ምስ ዓረገ ብዙኃት ምሩኻት ኂዙ ኸደ፤ ንደቂ ሰብ ከዓ ውህብቶ ሃበ ዝብል።
49004009	 ዓረገ ማለት ናብ ታሕተዋይ ምድሪ ወሪዱ ኸም ዝነበረ ማለት እንተ ዘይኮይኑ እንታይ ክኸውን ይኽእል?
49004010	እቲ ናብ ታሕተዋይ ዝወረደ ድማ ንዂሉ ብህላዌ ምእንቲ ኽመልእ ልዕሊ ዂሉ ሰማያት ዝዓረገ ንሱ እዩ።
49004011	ንሱ ኸዓ ንገሊኦም ሓዋርያት ንገሊኦም ነቢያት ንገሊኦም ሰበኽቲ ወንጌል ንገሊኦም ሓለውቲ ምእመናን ንገሊኦም ድማ መምህራን ገይሩ ውህብቶ ሃበ።
49004012	እዙይ ከዓ እታ ሰብነት ክርስቶስ ዝኾነት ቤተ ክርስቲያን ምእንቲ ኽትሕነጽ እቶም ቅዱሳንውን ኣብ ኣገልግሎቶም ፍጹማን ምእንቲ ክኾኑ
49004013	ንሕና ኸዓ ዂልና ብእምነት ሓደ ዄንና ንወዲ እግዚኣብሔር ፈሊጥና ምሉእ ሰብ ብምዃን ኣብ ክርስቶስ ዘሎ ፍጹምነት ክሳዕ እንበጽሕ እዩ።
49004014	እምበኣር ብጥበራን ብተንኰልን ብዝመጽእ ናይ ትምህርቲ ንፋስ ከም ሕፃናት ነየው ነዘው እናተደፋእና ኣይንውሰድን።
49004015	እኳ ደኣ ነቲ ሓቂ ብፍቕሪ እናተዛረብና ብዂሉ ነገር ናብቲ ርእሲ ዝኾነ ክርስቶስ ንዕበ።
49004016	ብክርስቶስ ከዓ ዂሉ እቲ ሰብነት ብምሉኡ በቲ ዝተውሃቦ መገጣጠሚ ተተኃኂዙን ተጠሚሩን ነፍስ ወከፍ ድማ ናይ ባዕሉ ሥራሕ እናገበረ ብፍቕሪ የዓብን ይሕነጽን።
49004017	እምበኣርከ ንስኻትኩም ድኅሪ ደጊም ከምቲ ኣሕዛብ በቲ ኸንቱ ዝኾነ ሓሳባት ዝነብሩዎ ኸይትነብሩ ብጐይታ እነግረኩምን ኣጠንቅቐኩምን ኣለኹ።
49004018	ንሳቶም ብሰንኪ ትረት ልቦምን ብሰንኪ እቲ ኣብኣቶም ዘሎ ድንቊርናን ኣእምሮኦም ጸልሚቱ ካብቲ እግዚኣብሔር ዝህቦ ሕይወት ርኂቖም እዮም።
49004019	ንሳቶም ደንዚዞም እዮም፤ ርኽሰት ንምግባር ስለ ዝሰስዑ ኸዓ ንባዕልቶም ንሥጋዊ ድልየቶም ኣኅሊፎም ሂቦም እዮም።
49004020	ንስኻትኩም ግና ንክርስቶስ ከምዙይ ጌርኩም ኣይተምሃርኩምዎን።
49004021	እንተ ደኣ ብሓቂ ሰሚዕኹምዎ ዄንኩም ብእኡ ኸዓ እንተ ደኣ ተምሂርኩም ኴንኩም ሓቂ ኣብ ኢየሱስ ስለ ዘሎ
49004022	ነቲ ቐደም ትነብሩሉ ዝነበርኩም ብኽፉእ ትምኒት ዝተበላሸወ ኣረጊት ሰብነትኩም ቀንጥጡ፤
49004023	በተሓሳስባኹምውን ተሓደሱ።
49004024	ነቲ ብኣርኣያ እግዚኣብሔር ብጽድቅን ብቕድስናን ዝተፈጥረ ሓድሽ ሰብ ከዓ ልበስዎ።
49004025	እምበኣር ኲልና ናይ ሓደ ሰብነት ኣካላት ስለ ዝኾንና ነፍስ ወከፍ ሓሰት ምዝራብ ገዲፉ ምስ ብጻዩ ሓቂ ይዛረብ።
49004026	ተቖጥዑ ፤ ግና ኃጢኣት ኣይትግበሩ፤ ኣብ ቊጥዓኹም ፀሓይ ኣይትዕረብኩም፤
49004027	ንዲያብሎስ ከዓ መንገዲ ኣይትሃብዎ።
49004028	እቲ ሰራቒ ዝነበረ ደጊም ኣይስረቕ፤ እኳ ደኣ ነቲ ዝጸገሞ ዘማቕሎ ምእንቲ ኽህልዎስ ጽቡቕ ሥራሕ እናገበረ ደኣ በእዳዉ ይፅዓር እምበር።
49004029	እቲ ንሰማዕቱ ንበረኸት ዝኸውን ከከም ዘድልዮም ክሓንጽ ዝኽእል ሠናይ ዘረባ ደኣ ተዛረቡ እምበር ዘይግባእ ዘረባስ ካብ ኣፍኩም ኣይውፃእ።
49004030	ንመዓልቲ ድኅነትኩም እተኃተምኩምሉ ነቲ ቕዱስ ናይ እግዚኣብሔር መንፈስ ኣይተኅዝንዎ።
49004031	ኲሉ ምረትን ንደትን ቊጥዓን ሁከትን ጸርፍን ካባኻትኩም አርሕቑ።
49004032	ከምቲ እግዚኣብሔር ብክርስቶስ ይቕረ ዝበለልኩም ንስንሳትኩም ለዋሃትን ርኅሩኃትን ኴንኩም ይቕረ ተበሃሃሉ።
49005001	እምበኣር ከም ፍቑራት ውሉድ ንእግዚኣብሔር ምሰሉ።
49005002	ከምቲ ክርስቶስ ዘፍቀረና ሓደ ምዑ ዝ ዝሽታኡ መባእን መሥዋዕትን ገይሩ ንርእሱ ምእንታና ኣኅሊፉ ዝሃበ ንስኻትኩምውን ብፍቕሪ ጸኒዕኹም ንበሩ።
49005003	ቅዱስ ንዝኾነ ሕዝቢ እግዚኣብሔር ኣይግባእን እዩ እሞ ዝሙት ዝኾነ ዓይነት ርኽሰት ከትሪ ወይ ስስዐ ኣባኻትኩም ከቶ ኣይሰማዕ።
49005004	እኳ ደኣ ንእግዚኣብሔር ምስጋና እምበር ዘሕንኽ ወይ ዘነውር ዘረባ ወይ ዋዛ ኣባኻትኩም ክስማዕ ኣይግባእን እዩ።
49005005	ዘማዊ ርኹስ ወይ ጣዖት ከም ምምላኽ ዝቝጸር ስስዐ ዘለዎ ሰብ ኣብ መንግሥቲ ክርስቶስን እግዚኣብሔርን ርስቲ ኸምዘይብሉ ፍለጡ።
49005006	ብሰንኪ እዝ ነገራት እዙይ ኣብቶም ንእግዚኣብሔር ዘይእዘዙ ሰባት ቊጥዓ እግዚኣብሔር ክወርድ እዩ እሞ ሓደኳ ብኸንቱ ዘረባ ኣየስሕትኩም።
49005007	እምበኣር ምስኣቶም ኅብረት ኣየሃሉኹም።
49005008	ቀደም ጸልማት ኔርኩም ኢኹም፤ ሕዚ ግና ብጐይታ ብርሃን ኢኹም፤ እምበኣር ከም ደቂ ብርሃን ኴንኩም ንበሩ።
49005009	ፍረ ብርሃን ኣብ ኲሉ ሠናይን ቅንዕናን ሓቅን እዩ ዝርከብ እሞ።
49005010	እምበኣር እቲ ንእግዚኣብሔር ዘሐጕሶ እንታይ ከም ዝኾነ መርምሩ።
49005011	ኣቃልዕዎ ደኣ እምበር ምስ ፍረ ዘይብሉ ግብሪ ጸልማት ኅብረት ኣየሃሉኹም፤
49005012	እቲ ንሳቶም ብኅቡእ ዝገብርዎ ንምዝራቡ እኳ ዘኅፍር እዩ።
49005013	ኲሉ ነገር እንተ ደኣ ናብ ብርሃን ቀሪቡ ግና ይርአ፤ እቲ ንዂሉ ከም ዝርአ ዝገብር ከዓ ብርሃን እዩ።
49005014	ስለዙይ ከዓ እዩ  ኣታ ደቂስካ ዘለኻ ተበራበር! ካብ ምዉታንውን ተሥእ! ክርስቶስ ከዓ ኸብርሀልካ እዩ ዝተብሃለ።
49005015	-
49005016	እምበኣር ተጠንቀቑ! እዝ ዘመን ክፉእ እዩ እሞ ነቲ ዝተውሃበኩም ጊዜ ብምሉኡ ኣብ ረብኃ እናውዓልኩም ከም ዓያሹ ዘይኮነስ ከም ለባማት ንበሩ።
49005017	ስለዙይ እቲ ፍቓድ እግዚኣብሔር እንታይ ምዃኑ ኣስተውዕሉ እምበር ዓያሹ ኣይትኹኑ።
49005018	ብመንፈስ ቅዱስ ደኣ ተመልኡ እምበር ናብ ጥፍኣት ስለ ዘብጽሕ ብወይኒ ኣይትስከሩ።
49005019	ብመዝሙርን ብቕኔን ብመንፈሳዊ ዜማን ንስንሳትኩም ተዘራረቡ፤ ንጐይታ ብምሉእ ልብኹም እናዜምኩምን እናዘመርኩምን ኣመስግኑ።
49005020	ንእግዚኣብሔር ኣቦና ስለ ዂሉ ነገር ብስም ጐይታና ኢየሱስ ክርስቶስ ኲሉ ሻዕ ኣመስግንዎ። ብዛዕባ ሰብኣይን ሰበይትን
49005021	ንክርስቶስ ካብ ዘለኩም ፍርኃት ዝተልዓለ ንስንሳትኩም እዙዛት ኩኑ።
49005022	ኣትን ኣንስትውን ከም ንክርስቶስ ጌርክን ንሰብኡትክን ተኣዘዛኦም።
49005023	ከምቲ ክርስቶስ ርእሲ ቤተ ክርስቲያን ዝኾነ ሰብኣይ ከዓ ርእሲ ሰበይቱ እዩ። ክርስቶስ ድማ ናይታ ሰብነቱ ዝኾነት ቤተ ክርስቲያን መድኅን እዩሞ።
49005024	ከምቲ ቤተ ክርስቲያን ንክርስቶስ እትእዘዞ ከምኡ ድማ ኣንስቲ ንሰብኡተን ብዂሉ ይተኣዘዛኦም።
49005025	ክርስቶስ ንቤተ ክርስቲያን ከምዘፍቀራ ርእሱውን ቤዛ ገይሩ ከምዝሃበላ ኣቱም ሰብኡትውን ነንስትኹም ኣፍቅርወን።
49005026	ክርስቶስ ንቤተ ክርሰቲያን እዙይ ዝገበረ ብምሕጻብ ማይ ብቓሉ ኣጽርዩ ምእንቲ ኽቕድሳ እዩ።
49005027	ርስሓት ወይ ምጭምዳድ ወይ ድማ ንእኡ ዝመስል ካልእ ክፍኣት ዘይብላ ቅድስትን ነውሪ ዘይብላን ክብርቲ ቤተ ክርስቲያን ገይሩ ንባዕሉ ምእንቲ ኸቕርባ እዩ።
49005028	ከምኡ ኸዓ ኣቱም ሰብኡት ነተን ኣንስትኹም ከም ሰብነትኩም ጌርኩም ኣፍቅርወን። እቲ ንሰበይቱ ዘፍቅር ንባዕሉ እዩ ዘፍቅር።
49005029	ከምቲ ክርስቶስ ንቤተ ክርስቲያን ዝከናኸና ሰብ ንሰብነቱ ይምግቦን ይከናኸኖን እምበር ሰብነቱ ዝጸልእ ሓደኳ የለን።
49005030	ንሕና ኸዓ ኣካላት ሰብነት ክርስቶስ ኢና።
49005031	 ስለዙይ ሰብኣይ ኣቦኡን እኖኡን ኃዲጉ ምስ ሰበይቱ ሓደ ይኸውን፤ ክልቲኦም ከዓ ሓደ ኣካል ይኾኑ።
49005032	እዝ ምሥጢርዙይ ዓብዪ እዩ፤ ኣነ ግና ብክርስቶስን ብቤተ ክርስቲያንን እምስሎ ኣለኹ።
49005033	ስለዙይ ነፍስ ወከፍ ሰብኣይ ንሰበይቱ ኸም ነፍሱ ገይሩ የፍቅራ ሰበይቲውን ንሰብኣያ ተኽብሮ።
49006001	ኣቱም ውሉድ ግቡእ እዩ እሞ ንወለድኹም ብጐይታ ተኣዘዝዎም።
49006002	-
49006003	 ምእንቲ ኽቐንዐካ ኣብ ምድሪ ኸዓ ነዊኅ ዕድመ ምእንቲ ኽህልወካ ዝብል ተስፋ ዝኃዘ ቐዳማይ ትእዛዝ  ኣቦኻን እኖኻን ኣኽብር ዝብል እዩሞ።
49006004	ኣቱም ወለዲውን ብናይ ጐይታ ሥነ ሥርዓትን ምኽርን ደኣ ኣዕብይዎም እምበር ንደቅኹም ኣይተቖጥዕዎም።
49006005	ኣቱም ኣገልገልቲ ነቶም ብሥጋ ጐይቶትኩም ብፍርኃትን ብራዓድን ብቕኑዕ ልብን ከም ንክርስቶስ ጌርኩም ተኣዘዝዎም።
49006006	ከም ኣገልገልቲ ክርስቶስ ንፍቓድ እግዚኣብሔር ብልቢ እናፈጸምኩም እምበር ንሰብ ክተሐጕሱ ኢልኩም ንይምሰል ኣይትግበርዎ።
49006007	ንሰብ ዘይኮነስ ከም ንጐይታ እተገልግሉ ካብ ልቢ ኣገልግሉ።
49006008	ኣገልጋሊ ኾነ እቲ ተገልጋሊ ነፍሲ ወከፍ ሠናይ ዝገበረ ካብ እግዚኣብሔር ዓስቡ ኸም ዝቕበል ፍለጡ።
49006009	ንስኻትኩምውን ኣቱም ጐይቶት ልክዕ ከምኡ ግበሩሎም። ኣብ ሰማይ ዘሎ ናታቶምን ናታትኩምን ጐይታ ገጽ ሰብ ሪኡ ዘየዳሉ ምዃኑ ፈሊጥኩም ኣይተፈራርኅዎም።
49006010	ብዝተረፈ ኣኅዋተይ! ብጐይታን ብጽንዓት ኃይሉን ጠንክሩ።
49006011	ንተንኰል ሰይጣን ምክልኻል ምእንቲ ኽትክእሉ ኣጽዋር እግዚኣብሔር ብምሉኡ ልበሱ።
49006012	ውግእና ምስሕሉቕን ሥልጣናትን ምስቶም ነዝ ዘመን ጸልማት ዘመኃድሩ ገዛእቲ ዓለምን ምስቶም ኣብ ሰማይ ዘለዉ ኽፉኣት መናፍስትን እዩ እምበር ምስ ሰባት ኣይኮነን።
49006013	እምበኣር በታ ኽፍእቲ መዓልቲ ምክልኻል ምእንቲ ኽትክእሉ ኲሉ ሥዒርኩም ድማ ደው ክትብሉስ ምሉእ ኣፅዋር እግዚኣብሔር ልበሱ።
49006014	ደጊም ሕቖኹም ብሓቂ ተዓጢቕኩም ድርዒ ጽድቂውን ተኸዲንኩም ቁሙ።
49006015	ነቲ ሰላም ዝህብ ወንጌል ኣብ ኣእጋርኩም ከም ኣሣእን ብምእታው ተዳሊኹም ደው በሉ።
49006016	ኣብ ርእሲ እዝ ዂሉ ኸዓ ነቲ ናይቲ ኽፉእ ሃልሃል ዝብል ፍላጻታት ኲሉ ኽተጥፍኡሉ እትኽእሉ ዋልታ እምነት ኣልዕሉ።
49006017	ናይ ምድኃን ቆብዕ ሓፂን ድፍኡ፤ ናይ መንፈስ ቅዱስ ሰይፊውን ማለት ቃል እግዚኣብሔር ኃዙ።
49006018	ብኹሉ ጸሎትን ብልመናን ኲልሻዕ ብመንፈስ ጸልዩ። ስለዙይ ከዓ ተስፋ እንተይቈረጽኩም ስለ ዂሎም ኣመንቲ ብጸሎት ትግሁ።
49006019	ምእንታይውን ክዛረብ እንተለኹ ነቲ ምሥጢር ወንጌል ብትብዓት ምእንቲ ኽነግር ቃል ክወሃበኒ ጸልዩለይ።
49006020	ምእንቲ ወንጌል እሱር ዝኾንኩ ልኡኽ እየ እሞ ከምቲ ዝግብአኒ ብትብዓት ምእንቲ ኽዛረብ ጸልዩለይ።
49006021	ሕዚ ኸዓ ኸመይ ከም ዘለኹን እንታይ ከምዝገብርን ምእንቲ ኽትፈልጡ እቲ ፍቑር ኃወይን ብጐይታ ኸዓ እሙን ኣገልጋልን ዝኾነ ቲኪቆስ ኲሉ ኽነግረኩም እዩ።
49006022	ናባኻትኩም ዝሰደድክዎውን ብዛዕባና ዂሉ ፈሊጥኩም ልብኹም ምእንቲ ኽጸናናዕ ኢለ እየ።
49006023	ሰላምን ፍቕርን ምስ እምነት ካብ እግዚኣብሔር ኣቦናን ካብ ጐይታና ኢየሱስ ክርስቶስን ነቶም ኣኅዋትና ይኹን።
49006024	ነቶም ንጐይታና ኢየሱስ ክርስቶስ ብዘየቋርጽ ፍቕሪ ዘፍቅሩዎ ዂሎም ጸጋ ይኹነሎም።
50001001	ናይ ኢየሱስ ክርስቶስ ኣገልገልቲ ኻብ ዝኾኑ ጳውሎስን ጢሞቴዎስን ናብቶም ኣብ ፊልጵስዩስ ብኢየሱስ ክርስቶስ ዘለዉ ዂሎም ኣመንቲ ምስ ኤጲስ ቆጶሳትን ዲያቆናትን።
50001002	ናይ እግዚኣብሔር ኣቦናን ናይ ጐይታና ኢየሱስ ክርስቶስን ጸጋን ሰላምን ምሳኻትኩም ይኹን።
50001003	ኲልሻዕ ንኣኻትኩም ክዝክር እንተለኹ ንኣምላኸይ አመስግኖ።
50001004	ኣብ ኲሉ ጸሎተይ ምእንቲ ዂልኻትኩም ብሓጐስ እጽሊ ኣለኹ።
50001005	ካብ መጀመርታ ኽሳዕ ሕዚ ኣብ ስብከት ወንጌል ተሓባበርቲ ስለ ዝኾንኩም ንእግዚኣብሔር አመስግኖ ኣለኹ።
50001006	እቲ ኣብ ሕይወትኩም ሠናይ ግብሪ ዝጀመረ እግዚኣብሔር ክሳዕ እታ ክርስቶስ ኢየሱስ ተመሊሱ ዝመጸላ መዓልቲ ኸም ዝፍጽሞ ርግጸኛ እየ።
50001007	ኲልኻትኩም ኣብ ልበይ ስለ ዘለኹም ብዛዕባ ዂልኻትኩም ክሓስብ ግቡእ እዩ። ተኣሲረ እንተለኹ ኾነ ንወንጌል ክምሥርታን ክማጐተላን እንተለኹ ንስኻትኩም ኲልኹም ኣብዚ ጸጋ እዙይ መኻፍልተይ ኢኹም።
50001008	ብፍቕሪ ክርስቶስ ኢየሱስ ንዂልኻትኩም ከመይ ገይረ ኸም ዝናፍቐኩም እግዚኣብሔር ምስክረይ እዩ።
50001009	ፍቕርኹም ብዂሉ ፍልጠትን ምስትውዓልን ብዝበለጸ እናበዝኀ ምእንቲ ክኸይድ እጽሊ ኣለኹ።
50001010	እዙይውን ነቲ ዝበለጸ መርሚርኩም ክትፈልጡ በታ ክርስቶስ ተመሊሱ ዝመጸላ መዓልቲ ንጹሓትን ነቐፋ ዘይብልኩምን ኮይንኹም ምእንቲ ኽትርከቡ
50001011	ንኽብሪ እግዚኣብሔርን ንውዳሴኡን ከዓ በቲ ኻብ ኢየሱስ ክርስቶስ ዝመጽእ ፍረ ጽድቂ ምእንቲ ኽትምልኡ እጽሊ ኣለኹ።
50001012	ኣቱም ኣኅዋተይ! እቲ ዝበጽሐኒ ነገር ኲሉ ንምስፋሕ ወንጌል የመና ከም ዝጠቅም ክትፈልጡ እደሊ ኣለኹ።
50001013	ስለዙይውን ምእንቲ ክርስቶስ ተኣሲረ ኸም ዘለኹ በቶም ቤተ መንግሥት ዝሕልዉ ወታደራትን በቶም ኲሎም ካልኦትን ተፈሊጡ ኣሎ።
50001014	ዝበዝኁ ኻብቶም ኣኅዋት ድማ ብምኽንያት ምእሳረይ ኣብ ጐይታ ጸንዑ ፤ ብዘይ ፍርኃት ቃል እግዚኣብሔር ንምንጋርውን ዝበለጸ ትብዓት ረኸቡ።
50001015	ገሊኦም ብቕንእን ብቕጽጽን ገሊኦም ግና ብሓቀኛ ፍቕሪ ብዛዕባ ክርስቶስ ይሰብኩ ኣለዉ።
50001016	እዞም ዳኅረዎት ንወንጌል ስለ ዝተማጐትኩላ ኸም ዝተኣሰርኩ ፈሊጦም ብፍቕሪ ይሰብኩ ኣለዉ።
50001017	እቶም ቐዳሞት ግና ኣብ ርእሲ ምእሳረይ ተወሳኺ መከራ ኸምጽኡለይ ደልዮም ብቕንዕና ዘይኮነስ ብሻራ ብዛዕባ ክርስቶስ ይሰብኩ ኣለዉ።
50001018	ይኹን ደኣ እምበር እንተስ ብተንኰል እንተስ ብቕንዕና ብዝኾነ መንገዲ ክርስቶስ ይስበኽ ኣሎ፤ በዙይ ድማ እሕጐስ ኣለኹ።
50001019	ገናውን ክሕጐስ እየ፤ እዝ ተግባር እዙይ ብጸሎትኩምን ብረድኤት መንፈስ ኢየሱስ ክርስቶስን ንድኅነተይ ከም ዝኸውን እፈልጥ እየሞ
50001020	ሥራሐይ ንምፍጻም ከምዘይኃፍር በዓል ምሉእ ሃረርታን ተስፋን እየ። ከምቲ ዂልሻዕ ሕዝውን እንተ ኾነ እንተስ ብሕይወት እንተስ ብሞት ንክርስቶስ ብሥጋይ ከኽብሮ እየ።
50001021	ንኣይ ሕይወት ማለት ክርስቶስ እዩ፤ ሙማት ድማ ረብኃይ እዩሞ።
50001022	ብሕይወት እንተ ደኣ ኽነብር ኮይነ ገና ፍረ ዘለዎ ሥራሕ ኣለኒ ማለት እዩ። ነየናይ ከም ዝመርጽ ግና ኣይፈልጥን እየ።
50001023	በዘን ክልተ ነገራት እዚኣተን እጭነቕ ኣለኹ፤ ብዝበለጸ ዝሕሸኒ ስለ ዝኾነ ግና ካብዙይ ተፈልየ ምስ ክርስቶስ ክኸውን ሃረርታይ እዩ።
50001024	እንተኾነ ግና ብሕይወት ምጽንሐይ ንኣኻትኩም ኣድላዪ እዩ።
50001025	በዙይ ብምትእምማን ብእምነት ክትዓብዩን ክትሕጐሱን ብሕይወት ጸኒሐ ምሳኻትኩም ከምዝኸውን ተረዲአ ኣለኹ።
50001026	መሊሰ ናባኻትኩም ምስ መጻእኹ ብኣይ ምኽንያት ብኢየሱስ ክርስቶስ ዘለኩም ሓጐስ ክበዝኀልኩም እዩ።
50001027	ዝኾነ እንተ ኾነ ክርእየኩም እንተ መጻእኹ ወይ ኣብ ርኁቅ እንተለኹ ብሓደ መንፈስ ጸኒዕኹም ምእንቲ እምነት ወንጌል ብሓደ ልቢ ትጋደሉ ምህላውኩም ምእንቲ ኽሰምዕ ኣካይዳኹም ንወንጌል ክርስቶስ ዝበቅዕ ይኹን።
50001028	በቶም ዝቃወሙኹም ኣይትደንግፁ፤ እዙይ እቲ ኻብ እግዚኣብሔር ዝኾነ ንኣኣቶም ናይ ጥፍኣት ንኣኻትኩም ግና ናይ ድኅነት ርኡይ ምልክት እዩሞ።
50001029	እቲ ተውሂቡኩም ዘሎ ጸጋ ኸዓ ብእኡ ኽትኣምኑ ጥራሕ ዘይኮነስ ምእንትኡውን መከራ ኽትቅበሉ እዩ።
50001030	ስለዙይ ናይቲ ኣባይ ዝርአኹምዎ ሕዚውን እትሰምዕዎ ዘለኹም ገድሊ ተኻፈልቲ ኢኹም።
50002001	እምበኣር ናይ ክርስቶስ ብምዃንኩም ምትብባዕ እንተልይኩም ናይ ፍቕሪ ምጽንናዕ እንተልይኩም ምስ መንፈስ ቅዱስ ኅብረት እንተልይኩም ለውሃትን ርህራሀን እንተልይኩም
50002002	ብሓንቲ ሓሳብ ብምስምማእ ብሓንቲ ፍቕሪ ብሓደ ልቢ ብምሥራሕ ንሓጐሰይ ምሉእ ግበሩለይ።
50002003	ሓንቲ ነገር እኳ  ጥቕሚ ርእስኻ ብምቕዳም ወይ ንኸንቱ ውዳሴ ኢልኩም ኣይትግበሩ። እኳ ደኣ ትሕትና ብምልባስ እቶም ካልኦት ካባኻትኩም ከም ዝበልጹ ጌርኩም ቊጸሩ።
50002004	ነፍስ ወከፍ ናይ ካልኦት ጥቕሚውን እምበር ናይ ርእሱ ጥቕሚ ጥራሕ ኣይሕሰብ።
50002005	ከምዙይ ከዓ ኢየሱስ ክርስቶስ ዘርአዮ ትሕትና ኣብ ሕይወትኩም ክህሉ ይግባእ።
50002006	ንሱ ብባህርዩ ኣምላኽ እኳ እንተ ኾነ፦ ነቲ ማዕረ ኣምላኽ ምዃኑ ከም ምምንዛዕ ኣይቖጸሮን።
50002007	እኳ ደኣ ሰብ ብምዃን መልክዕ ባርያ ብምውሳድ ብፍቓዱ ንርእሱ ድኻ ገበረ።
50002008	ንርእሱ ኣዋሪዱ ኽሳዕ ሞት ክሳዕ ኣብ መስቀል ተሰቒሉ ሙማትውን ተኣዘዘ።
50002009	ስለዙይ እግዚኣብሔር ልዕሊ ዂሉ ልዕል ኣበሎ፤ ልዕሊ ዂሉ ስም ዝኾነ ስም ከዓ ሃቦ።
50002010	ስለዙይ ንኽብሪ ስም ኢየሱስ ኣብ ሰማይን ኣብ ምድርን ኣብ ትሕቲ ምድርን ዘሎ ዂሉ ፍጥረት ብብርኩ ምእንቲ ኽምብርከኽ
50002011	ንኽብሪ እግዚኣብሔር ኣብ ከዓ ኢየሱስ ክርስቶስ ጐይታ ኸም ዝኾነ ኲሉ ኣንደበት ክምስክር እዩ።
50002012	እምበኣርከስ ኣቱም ፍቑራተይ! ከምቲ ዂልሻዕ ተኣዘዝቲ ዝነበርኩም ሕዚ ኸዓ ኣብ ቅድመይ ጥራሕ ዘይኮነስ ኣውራ እኳ ደኣ ብድኅረይ ብፍርኃትን ብራዕድን ናይ ርእስኹም ድኅነት ንምፍጻም ተጊህኹም ሥርሑ።
50002013	ነቲ እግዚኣብሔር ብፍቕሩ ዝመደቦ ምእንቲ ኽትደልዩን ክትገብሩን እግዚኣብሔር ባዕሉ እዩ ኣባኻትኩም ዝሠርሕ ዘሎሞ።
50002014	ንዂሉ ብዘይ ምጕርምራምን ብዘይ ምትህልላኽን ግበርዎ።
50002015	እዙይ እንተኾይኑ ኣብ ማእኸል እዛ ቐይናንን ጠዋይን ትውልዲ እዚኣ ጕድለት ዘይብሎም ንጹሃትን ነቐፋ ዘይብሎም ውሉድ እግዚኣብሔርን ኴንኩም ኣብዛ ዓለም እዚኣ ኸም ከዋኽብቲ ኽተብርሁ ኢኹም።
50002016	እዙይ ከዓ ነቲ ቓል ሕይወት ኣጽኒዕኹም እንተ ኂዝኩምዎ እዩ፤ በታ ክርስቶስ ተመሊሱ ዝመጸላ መዓልቲ ኸዓ ብኸንቱ ስለ ዘይጐየኹን ስለ ዘይፀዓርኩን ክምካሕ እየ።
50002017	ኣብ እተቅርብዎ ናይ እምነትኩም መሥዋዕቲ ደመይ ኣፍሲሰ እንተዝቐርብውን ደስ ይብለኒ፤ ተሳተፍቲ ሓጐሰይ ብምዃንኩም ባህ ይብለኒ።
50002018	ንስኻትኩምውን ከምኡ ደስ ይበልኩም፤ ምሳይውን ተሓጐሱ።
50002019	ሃለዋትኩም ሰሚዐ ኣነውን ክሕጐስን ባህ ክብለንን ንጢሞቴዎስ ቀልጢፈ ናባኻትኩም ክልእኾ ብጐይታና ኢየሱስ ተስፋ እገብር ኣለኹ።
50002020	ንጽቡቕኩም ዝሓልን ዝግደስን ካልእ ከምኡ ዝበለ የብለይን።
50002021	ኲላቶም ጥቕሚ ርእሶም እምበር ብናይ ኢየሱስ ክርስቶስ ኣይግደሱን እዮም።
50002022	ጢሞቴዎስ ግና ውሉድ ነቦኡ ኸምዝእዘዝ ምሳይ ኮይኑ ንወንጌል ብምግልጋል ብቕዓቱ ኸም ዘርአየ ትፈልጡ ኢኹም።
50002023	እምበኣር ኲነታተይ ሪአ ንእኡ ብቕልጡፍ ክሰደልኩም ተስፋ እገብር ኣለኹ።
50002024	ኣነ ባዕለይውን ድኅሪ ቑሩብ ጊዜ ኽመጽእ ብጐይታ ተስፋ እገብር ኣለኹ።
50002025	ነቲ ኃወይ መሣርሕተይ ምሳይ ዝተሰለፈ ናይ ክርስቶስ ወታደር ብምዃን ከዓ ብጻየይ ብዘድልየኒ ኽድግፈኒ ዝለኣኽኩምዎ ኣፍሮዲጡውን መሊሰ ኽልእኸልኩም ግዲ ኾይኑ ተርእዩኒ ኣሎ።
50002026	ንሱ ብዙኅ ናፊቑኩም ኣሎ፤ ምሕማሙ ኸም ዝሰማዕኹም ስለ ዝፈለጠ ኸዓ ተጨኒቑ ኣሎ።
50002027	ብርግጽ ሓሚሙ ናብ ሞት ቀሪቡ ነይሩ፤ እግዚኣብሔር ግና ራህረሀሉ፤ ኃዘን ኣብ ልዕሊ ኃዘን ምእንቲ ኸይውሰኸኒ ንኣይውን እዩ እምበር ንእኡ ጥራሕ ኣይኮነን ዝራህረሀሉ።
50002028	ስለዙይ መሊስኩም ምስ ረአኹምዎ ምእንቲ ኽትሕጐሱ ኃዘነይውን ምእንቲ ኽቐልል ቀልጢፈ እሰዶ ኣለኹ።
50002029	እምበኣር ብጐይታ ብምሉእ ታሕጓስ ተቐበልዎ። ነዞም ከምዚኣቶም ዝመሰሉ ሰባትውን ኣኽብርዎም።
50002030	ንኣይ እትገብርዎ ኣገልግሎትኩም ምእንቲ ኽምልእ ብዛዕባ ሥራሕ ክርስቶስ ነፍሱ ንሞት ኣኅሊፉ ኽሳዕ ምሃብ በጺሑ ነይሩ እዩሞ።
50003001	ብዝተረፈ ኣኅዋተይ! ብጐይታ ተሓጐሱ። ብዛዕባዝ ነገርዙይ ደጊመ ኽጽሕፈልኩም ኣይስልክየንን እዩ፤ ንኣኻትኩም ንጥቕምኹም እዩሞ።
50003002	ካብቶም ከም ኣኽላባት ከለፍለፍ ዝብሉ ገበርቲ ኽፉእ ተጠንቀቑ፤ ካብቶም ተገረዙ እናበሉ ሥጋ ሰብ ዝቖርጹ ተጠንቀቑ።
50003003	ንሕና ብመንፈስ ንእግዚኣብሔር እነምልኽ ብሥጋ ዝግበር ኣፍኣዊ ሥርዓት ዘይኮነስ ብኢየሱስ ክርስቶስ እንምካሕ ዝኾንና ንሕና ኢና ብሓቂ ግሩዛት።
50003004	ትምክሕቲ ዘድሊ እንተኾይኑስ ኣነውን ብዙኅ ኣለኒ። ሓደ በቲ ኣብ ሰብነት ዝግበር ኣፍኣዊ ሥርዓት ዘመክሕ ዘለዎ እንተ መሰሎውን ኣነ ኻብቲ ናቱ ዝበለጸ ኣለኒ።
50003005	ኣነ ኣብ ሻምናይ መዓልቲ ዝተገረዝኩ ካብ ዓሌት እስራኤል ካብ ነገድ ብንያም ዝተወለድኩ ካብ ዕብራውያን ዕብራዊ እየ፤ ሕጊ ብምፍጻምውን ፈሪሳዊ እየ፤
50003006	ንቕንኢ ሃይማኖት ብዝምልከት ኣሳጓጕ ቤተ ክርስቲያን ሕጊ ብምፍጻም ንዝርከብ ጽድቂ ኸዓ ነቐፌታ ዘይብሉ እየ።
50003007	እንተኾነ ነዝ ንኣይ ረብኃ ዝነበረ ምእንቲ ክርስቶስ ኢለ ዋጋ ኸም ዘይብሉ ቖጸርክዎ።
50003008	እወ! ምእንቲ እቲ ማዕረ ዘይብሉ ፍልጠት ናይቲ ጐይታይ ዝኾነ ኢየሱስ ክርስቶስ ንዂሉ ነገር ከም ከንቱ ቖጸርክዎ። ምእንትኡ ኽብል ኲሉ እስእን ኣለኹ። ንእኡ ኽረክብን ምስኡ ክኸውንን ከዓ ንዂሉ ኸም ጐሓፍ እቖጽሮ ኣለኹ።
50003009	እዙይ ከዓ ነቲ ኣብ ሕጊ ብምፍጻም ዝተመሥረተ ናይ ባዕለይ ጽድቂ ዘይኮነስ ኣብቲ ንክርስቶስ ብምእማን ዝተመሥረተ ካብ እግዚኣብሔር ዝኾነ ጽድቂ ንምርካብ እዩ።
50003010	ከምኡ ኸዓ ንክርስቶስን ንሥልጣን ትንሣኤኡን ክፈልጥ ኣብ መከራኡ ኽካፈል ብሞቱውን ንእኡ ኽመስሎ እሞ
50003011	ኣብ ትንሣኤ ሙታን ክበጽሕ እንተ ኸኣልኩ ኢለ እየ።
50003012	ነዝ ዂሉ ድሮ ረኺበዮ ወይ ድማ ኽድሚ ሕዚ ፍጹም ኮይነ እየ ማለተይ ኣይኮነን። ክርስቶስ ኢየሱስ ናቱ ስለ ዝገበረኒ ግና ኣነ ድማ ነዝ ዂሉ ናተይ ክገብሮ ኢለ እፅዕር ኣለኹ።
50003013	ኣኅዋተይ! ኣነ ግና ናተይ ከም ዝገበርክዎ ገይረ ንርእሰይ ኣይግምትን እየ፤ ሓደ ዝገብሮ ነገር ኣሎ፦ ነቲ ብድኅረይ ዘሎ እናረሳዕኹ ነቲ ኣብ ቅድመይ ዘሎ እናተመጣጠርኩ
50003014	ናብቲ ናይ መወዳእታ ዕላማ ኣቢለ ናብቲ ዓስቢ ኣሰናፊነት ብክርስቶስ ኢየሱስ ዝኾነ ናይ እግዚኣብሔር ጽወዓ እጐዪ ኣለኹ።
50003015	እምበኣር ብመንፈሳዊ ሕይወት ዝጠንከርና ዂልና እዙይ ንሕሰብ፤ ብዝኾነ ነገር ሓሳብኩም ዝተፈለየ እንተ ኾይኑ ድማ ንእኡውን እግዚኣብሔር ክገልጸልኩም እዩ።
50003016	ሕዚ ግና በቲ በጺሕናዮ ዘለና ብእኡ ጸኒዕና ንንበር።
50003017	ኣኅዋተይ! ንኣይ ምሰሉ፤ ነቶም በታ ዝሃብናኩም ኣርኣያ ዝነብሩ ኸዓ ኣስተውዕልዎም።
50003018	ከምቲ ብዙኅ ጊዜ ዝነገርኩኹም ሕዚ ኸዓ እናነባዕኹ ዝነግረኩም ዘለኹ ብዙኃት ጸላእቲ መስቀል ክርስቶስ ኮይኖም ይነብሩ ኣለዉ።
50003019	መወዳእትኦም ግና ጥፍኣት እዩ፤ ኣምላኾም ከብዶም እዩ፤ ክብረቶምውን በቲ ነውሮም እዩ፤ ሓሳቦም ከዓ ምድራዊ እዩ።
50003020	ንሕና ግና ሃገርና ኣብ ሰማያት እዩ፤ ካብኡ ንዝመጽእ መድኃኒናን ጐይታናን ኢየሱስ ክርስቶስ ንጽበ ኣለና።
50003021	ንሱ በቲ ንዂሉ ኽመልከሉ ዝከኣሎ ኃይሊ ነዝ ዝተዋረደ ሰብነትና ለዊጡ ነቲ ኽቡር ሰብነቱ ኸምስሎ እዩ።
50004001	እምበኣር ኣቱም ኣነ ዘፍቅረኩምን ዝናፍቐኩምን ሓጐሰይን ኣኽሊለይን ዝኾንኩም ፍቑራት ኣኅዋተይ! ኣብ ጐይታ ጸኒዕኹም ንበሩ።
50004002	ንኤዎድያንን ንስንጤኪንን ብጐይታ ብሓደ ሓሳብ ምእንቲ ኽሰማምዓ እምዕደን ኣለኹ።
50004003	እወ ንስኻውን ኣታ እሙን መሣርሕተይ ክትድግፈን እልምነካ ኣለኹ። ንሳተን ምስ ቀሌምንጦስን ምስቶም ስሞም ኣብ መጽሓፍ ሕይወት ዝተጽሓፈ ኻልኦት መሣርሕተይን ምሳይ ብኣገልግሎት ወንጌል ዝፀዓራ እየንሞ።
50004004	ብጐይታ ዂልሻዕ ተሓጐሱ፤ ደጊመ ተሓጐሱ እብል ኣለኹ።
50004005	ልውህናኹም ኣብ ኲሉ ሰብ ይፈለጥ። ጐይታ ዝመጸሉ ጊዜ ቐረባ እዩ።
50004006	ድልየትኩም ብጸሎትን ልመናን ምስ ምስጋና ንእግዚኣብሔር ኣቕርቡ እምበር ብሓደኳ ኣይትጨነቑ።
50004007	እቲ ኻብ ኲሉ ምስትውዓል ንላዕሊ ዝኾነ ሰላም እግዚኣብሔር ድማ ንልብኹምን ሓሳብኩምን ብክርስቶስ ኢየሱስ ገይሩ ኽሕልዎ እዩ።
50004008	ብዝተረፈ ኣኅዋተይ! ሓቂ ዝኾነ ዂሉ ክቡር ዝኾነ ዂሉ ቅኑዕ ዝኾነ ዂሉ ንጹህ ዝኾነ ዂሉ ተፈታዊ ዝኾነ ዂሉ ቅኑዕ ዝኾነ ዂሉ ብሉጽ ወይ ምስጉን ዝኾነ ነገር እንተልዩ ብዛዕባዝ ነገራት እዙይ ሕሰቡ።
50004009	ነቲ ኻባይ ዝተምሃርኩምዎን ዝተቐበልኩምዎን ዝሰማዕኹምዎን ኣባይውን ዝርአኹምዎን ነገር ኲሉ ግበርዎ፤ ኣምላኽ ሰላም ከዓ ምሳኻትኩም ክኸውን እዩ።
50004010	ድኅሪ ነዊሕ ጊዜ መሊስኩም ክትሓስቡለይ ስለዝተለዓዓልኩም ብጐይታ ኣብዚኀ እሕጐስ ኣለኹ። ምችዊ እዋን ኣይረኸብኩምን እምበር ቅድምውን ተሓስቡለይ ነይርኩም ኢኹም።
50004011	እዙይ ዝብል ዘለኹ ስለ ዝሰኣንኩ ኣይኮነን፤ ዘለኒ የኣኽለኒ ምባል ተምሂረ እየሞ።
50004012	ትሕት ምባል እፈልጥ፤ ኅልፍን ትርፍን ዘለካ ምዃን እፈልጥ፤ ኣብ ጽጋብ ኮነ ኣብ ጥሜት ብሃብቲ ኾነ ብድኽነት ኣብ ኲሉን ብዂሉን ናይ ምንባር ምሥጢር ተምሂረ ኣለኹ።
50004013	በቲ ኃይሊ ዝህበኒ ክርስቶስ ንዂሉ እኽእሎ እየ።
50004014	ኣብቲ መከራይ ተኻፈልቲ ብምዃንኩም ግና ጽቡቕ ገበርኩም።
50004015	ኣቱም ሰብ ፊልጵስዩስ መጀመርታ ንስብከት ወንጌል ካብ መቄዶንያ ኽወፅእ እንተለኹ እንትርፊ ንስኻትኩም ብምሃብ ይኹን ብምቕባል ካልእ ቤተ ክርስቲያን ምሳይ ከምዘይ ተሓባበረ ባዕልኻትኩም ትፈልጡ ኢኹም።
50004016	ኣብ ተሰሎንቄ እንተለኹውን ሓደ ኽልተ ጊዜ ዘድልየኒ ረድኤት ሰዲድኩምለይ ኔርኩም ኢኹም።
50004017	ኣነስ እቲ ፍረ ልግስናኹም ንኣኻትኩም ክበዝሐልኩም ኢለ እየ እምበር ውህብቶኹም ደልየ ኣይኮንኩን።
50004018	ሕዚ ግና ዝኣክል እኳ ደኣ ኣኺሉ ዝተርፍ ኣለኒ፤ ነቲ ብኣፍሮዲጡ ዝለኣኽኩምዎ ምዑ ዝ ዝሽታኡ ንእግዚኣብሔር ዘሐጕስ ቅቡል መሥዋዕቲ ምስ ተቐበልኩ መሊኡለይ ኣሎ።
50004019	ኣምላኸይ ከም መጠን ሃብቱ ብኽብሪ ብክርስቶስ ኢየሱስ ገይሩ ድልየትኩም ኲሉ ኽመልአልኩም እዩ።
50004020	ንኣምላኽናን ኣቦናን ንዘለዓለመ ዓለም ክብሪ ይኹኖ! ኣሜን።
50004021	ንዂሎም ነቶም ኣብ ክርስቶስ ኢየሱስ ዘለዉ ኣመንቲ ሰላም በልዎም። እቶም ምሳይ ዘለዉ ኣኅዋትውን ሰላም ይብሉኹም ኣለዉ።
50004022	ኲሎም ኣመንቲ ብኅልፊ እኳ እቶም ኣብ ቤተ መንግሥቲ ቄሣር ዘለዉ ዂሎም ሰላም ይብሉኹም ኣለዉ።
50004023	ጸጋ ጐይታና ኢየሱስ ክርስቶስ ምሳኻትኩም ይኹን።
51001001	ብፍቓድ እግዚኣብሔር ናይ ኢየሱስ ክርስቶስ ሓዋርያ ኻብ ዝኾነ ጳውሎስን ካብ ኃውና ጢሞቴዎስን ናብቶም ብክርስቶስ እሙናት ኣኅዋትና ዝኾኑ ኣብ ቈላስይስ ዘለዉ ኣመንቲ፦
51001002	ካብ እግዚኣብሔር ኣቦና ጸጋን ሰላምን ይኹነልኩም።
51001003	-
51001004	ብዛዕባ እታ ኣብ ክርስቶስ ኢየሱስ ዘላትኩም እምነትን ንዂሎም ምእመናን ዘለኩም ፍቕርን ምስ ሰማዕና ዂልሻዕ ምእንታኻትኩም እንትንጽሊ ንእግዚኣብሔር ኣቦ ጐይታና ኢየሱስ ክርስቶስ ነመስግኖ ኣለና፤
51001005	እቲ ቓል ሓቂ ዝኾነ ወንጌልቕድሚ ሕዚ ናባኻትኩም ምስ መጸ ብዛዕባ እቲ ንሱ ዝህቦ ተስፋ ሰሚዕኹም ኔርኩም። ስለዙይ እምነትኩምን ፍቕርኹምን ኣብቲ ኣብ ሰማይ ተዓቝሩልኩም ዘሎ ተስፋ ዝተመሥረተ እዩ።
51001006	ከምቲ ወንጌል ኣብ ኲሉ ዓለም ፍረ የፍርን ይጋፋሕን ዘሎ ካብታ ጸጋ እግዚኣብሔር ዝሰማዕኹምላን ሓቂ ምዃና ዝተረዳእኹምላን መዓልቲ ጀሚሩ ኣባኻትኩምውን ፍረ የፍርን ይሰፍሕን ኣሎ።
51001007	እቲ ፍቑር መሳርሕትና ኤጳፍራስ እዩ ነዙይ ዝመሃረኩም። ንሱ ኽንዳና እሙን ኣገልጋሊ ክርስቶስ እዩ።
51001008	ብዛዕባ እቲ ብመንፈስ ቅዱስ ዘለኩም ፍቕሪውን ዝነገረና ንሱ እዩ።
51001009	ስለዙይውን እዩ ንሕና ኻብታ ዝሰማዕናላ መዓልቲ ጀሚርና ብዂሉ መንፈሳዊ ጥበብን ብምርዳእን ፍቓድ ኣምላኽ እንታይ ከም ዝኾነ እትግንዘቡሉ ምሉእ ፍልጠት ምእንቲ ኽህልወኩም እናለመንና ብዛዕባኻትኩም ካብ ምጽላይ ኣቋሪጽና ኣይንፈልጥን።
51001010	ብሠናይ ተግባር ኲሉ ፍረ እናፈረኹም ንእግዚኣብሔር ብምፍላጥ እናዓበኹም ንእኡ ብዝበቅዕ ሕይወት እናነበርኩም ንጐይታ ብዂሉ ምእንቲ ኸተሐጕስዎ ንጽሊ ኣለና።
51001011	ብዙኅ ትዕግሥትን ጽንዓትን በቲ ኽቡር ኃይሉ ብዙኅ ትዕግሥትን ጽንዓትን ረኺብኩም ብዂሉ ኃይሊ ምእንቲ ኽትብርትዑ 
51001012	ነቲ ግደ ርስቲ ቕዱሳን ዝኾነ መንግሥቲ ብርሃን ዘብቅዐና ኣብ ብሓጐስ ከተመስግኑ ንጽሊ ኣለና።
51001013	ንሱ ካብ ሥልጣን ጸልማት ኣውፅአና ናብታ መንግሥቲ ፍቑር ወዱውን ኣእተወና።
51001014	ንሱ ቤዛና ኾይኑ ሕድገት ኃጢኣት ረኸብና።
51001015	ክርስቶስ ናይቲ ዘይርአ እግዚኣብሔር ኣምሳልን ልዕሊ ዂሉ ፍጥረት ዝኾነ በዂርን እዩ።
51001016	ኣብ ሰማያትን ኣብ ምድርን ዘሎ ዂሉ ዝርአን ዘይርአን ኃይልታት ይኹኑ ገዛእቲ ኣሕሉቕ ይኹኑ በዓል ሥልጣናት ኲሎም ብእኡ ዝተፈጥሩ እዮምሞ ኲሉ ብእኡን ንእኡን እዩ ዝተፈጥረ።
51001017	ንሱ ኸዓ ቕድሚ ዂሉ ፍጥረት ዝነበረ እዩ፤ ዂሉ ጸኒዑ ዝቖመውን ብእኡ እዩ።
51001018	ንሱ ናይታ ሰብነቱ ዝኾነት ቤተ ክርስቲያን ርእሲ እዩ፤ ብዂሉ ነገር ቀዳማይ ምእንቲ ክኸውንስ ንሱ መጀመርታ እዩ፤ ካብ ሞት ብምትሣእውን በዂሪ እዩ።
51001019	እዙይ ዝኾነ ናይ መለኮት ምልኣት ኣብ ወዱ ምእንቲ ኽነብር ናይ እግዚኣብሔር ኣብ ፍቓድ ስለ ዝኾነ እዩ።
51001020	እግዚኣብሔር በቲ ወዱ ኣብ መስቀል ዘፍሰሶ ደም ገይሩ ሰላም ገበረ፤ ነቲ ኣብ ምድሪ ዘሎን ኣብ ሰማያት ዘሎን ኲሉ ኸዓ ምስ ባዕሉ ዓረቖ።
51001021	ንስኻትኩም ቀደም ካብ እግዚኣብሔር ዝረሓቕኩም ብሓሳብኩምን ብኽፉእ ግብርኹምን ጸላእቱ ነበርኩም።
51001022	ንሱ ግና ነውርን ነቐፋን ዘይብሎም ቅዱሳን ገይሩ ኣብ ቅድሚኡ ምእንቲ ኸቑመኩም ብሞት ሥጋዊ ሰብነት ወዱ ገይሩ ዓረቐኩም።
51001023	እዙይ ከዓ ተመሥሪትኩምን ደልዲልኩምን ካብቲ ብወንጌል ዝረኸብኩምዎ ተስፋ እንተይተነቓነቕኩም ኣብ እምነትኩም እንተ ጸኒዕኹም እዩ። እዙይ ከዓ እቲ ንስኻትኩም ዝሰማዕኹምዎ ኣነ ጳውሎስ ኣገልጋሊኡ ዝኾንኩ ኣብ ትሕቲ ሰማይ ንዘሎ ፍጥረት ኲሉ ዝተሰብከ ወንጌል እዩ።
51001024	ሕዚ ኸዓ ምእንታኻትኩም መከራ ብምቕባለይ እሕጐስ አለኹ። ምእንቲ እታ ሰብነቱ ዝኾነት ቤተ ክርስቲያን ከዓ ነቲ ካብ ክርስቶስ መከራ ዝተረፈ ብሥጋይ እምልእ ኣለኹ።
51001025	ከምቲ ብእግዚኣብሔር ዝተውሃበኒ ኃላፍነት ቃል እግዚኣብሔር ኣባኻትኩም ብምልኣት ምእንቲ ኽሰብኽ ናይዛ ቤተ ክርስቲያን እዚኣ ኣገልጋሊ ኾንኩ።
51001026	እዝ ምሥጢር እዙይ ካብ ዘለዓለም ንውሉድ ወለዶ ተሠዊሩ ነበረ፤ ሕዚ ግና ንቕዱሳኑ ተገልጸ።
51001027	እግዚኣብሔር ነዚኣቶም እዝ ምሥጢር እዙይ ኣብ መንጎ ኣሕዛብ ሃብቲ ኽብሩ ኽሳዕ ኽንደይ ዓብዪ ኸም ዝኾነ ኸፍልጦም መረጸ። እዙይ ከዓ እቲ ኣባኻትኩም ዘሎ ናይ ክብሪ ተስፋ ዝኾነ ክርስቶስ እዩ።
51001028	ንሕና ድማ ንነፍስ ወከፍ ሰብ ብክርስቶስ ፍጹም ገይርና ምእንቲ ኽነቕርቦ ብጥበብ ንዂሉ ሰብ እናመዓድና ንዂሉ ሰብውን እናመሃርና ንእኡ ንሰብኽ ኣለና።
51001029	ኣነ ኸዓ እዝ ዕላማዙይ ምእንቲ ኽፍጽም በቲ ንሱ ኣብ ውሽጠይ ብኃይሊ ዝገብሮ ዘሎ ተግባራት ኲሉ እናተጋደልኩ እጽዕር ኣለኹ።
51002001	ምእንታኻትኩምን ምእንቲ እቶም ኣብ ሎዶቅያ ዘለዉን ምእንቲ እቶም ገጸይ ሪኦም ዘይፈልጡን ከመይ ዝበለ ዓብዪ ጻዕሪ ኸም ዘለኒ ኽትፈልጡ እደሊ ኣለኹ።
51002002	እዙይ ከዓ ነቲ ምሥጢር እግዚኣብሔር ዝኾነ ክርስቶስ ምእንቲ ኽፈልጡ ምሉእ ናይ ምስትውዓል ሃብቲ ምእንቲ ኽህልዎምን ልቦም ተጸናኒዑ ብፍቕሪ ሓደ ምእንቲ ክኾኑ ኢለ እየ።
51002003	ኲሉ መዝገብ ጥበብን ፍልጠትን ኣብ ክርስቶስ እዩ ተሠዊሩ ዝርከብ።
51002004	እዙይ ዝብለኩም ዘለኹ ሓደኳ ብምጥባር ከየስሕተኩም ኢለ እየ።
51002005	ኣነ ብሥጋ እኳ ምሳኻትኩም እንተ ዘየለኹ ብመንፈስ ምሳኻትኩም እየ፤ ብሥርዓት ምንባርኩምን ኣብ ክርስቶስ ዘለኩም ጽኑዕ እምነትን እናረአኹውን እሕጐስ ኣለኹ።
51002006	እምበኣር ንጐይታ ኢየሱስ ክርስቶስ ካብ ተቐበልኩምዎ ብእኡ ንበሩ፤
51002007	ከምቲ ዝተመሃርክምዎ ኣብኡ ተመሥሪትኩምን ተሓኒጽኩምን ብምስጋና መሊእኹምን ብእምነት ጽንዑ ።
51002008	ኣብ ናይ ክርስቶስ ዘይኮነስ ኣብ ባህሊ ሰብን ኣብ ኣተሓሳስባ እዛ ዓለም እዚኣን ዝተመሥረተ ኸንቱን መታለልን ዝኾነ ፍልስፍና ገይሩ ሓደኳ ኸየስሕተኩም ተጠንቀቑ።
51002009	ናይ መለኮት ፍጹም ምልኣት ብሰብነት ተገሊፁ ዝነብር ብክርስቶስ እዩ።
51002010	ንስኻትኩም ከዓ በቲ ርእሲ ሕልቅነትን ሥልጣናትን ዝኾነ ክርስቶስ ናብ ምሉእ ሕይወት በጺሕኹም ኣለኹም።
51002011	ንስኻትኩም ድማ ብክርስቶስ ብዝግበር ግርዘት ነቲ ኃጢኣተኛ ሥጋኹም ካባኻትኩም ብምቕንጣጥ ብኢድ ሰብ ብዘይኮነ ግርዘት ብእኡ ተገረዝኩም።
51002012	ብጥምቀት ምስኡ ተቐበርኩም፤ ብኃይሊ እቲ ካብ ሞት ዘተሥኦ እግዚኣብሔር ብምእማንኩም ድማ ምስኡ ተሣእኹም።
51002013	እግዚኣብሔር ኲሉ ኃጢኣትና ይቕረ ብምባል ንኣኻትኩምውን ብኣበሳኹም በቲ ዘይተገረዘ ኃጢኣተኛ ሥጋኹም ሞይትኩም ንዝነበርኩም ምስ ክርስቶስ ሕያዋን ገበረኩም።
51002014	ነቲ ዝኸሰናን ዝቃወመናን ዝነበረ ኣብ ሕጊ ዘሎ ናይ ዕዳ ጽሑፍ ደምሰሰልና፤ ኣብ መስቀል ሸንኪሩውን ኣወገዶ።
51002015	ነቶም ሕልቅነትን ሥልጣናትን ኣፅዋሮም ገፊፉ ብመስቀሉ ምስ ሰዓሮም ኣብ ቅድሚ ሕዝቢ ኣኅፈሮም።
51002016	ስለዙይ ብብልዕን መስተን ብምብዓል በዓላትን ባሕትን ሰናብትን ዝመጸ ሓደኳ ኣይፍረድኩም።
51002017	እዝ ዂሉ ናይቲ ኽመጽእ ዘለዎ ጽላሎት እዩሞ፤ እቲ ናይ ብሓቂ ህላዌ ዘለዎ ግና ክርስቶስ እዩ።
51002018	ሓደኳ ሓቂ ብዘይብሉ ትሕትናን ንመላእኽቲ ብዝግበር ኣምልኾን ነቲ ዓስብኹም ኣየግድፍኩም፤ እዝ ሰብዙይ በቲ ዝረኽቦ ራእይ እናተመጻደቐ ከንቱ ብዝኾነ ሥጋዊ ኣተሓሳስባኡ ዝዕበ እዩ።
51002019	እዝ ሰብ እዙይ ምስቲ ንሰብነት ብጅማትን መገጣጠምን ኣሲሩ ብምምጋብ እግዚኣብሔር ብዝህቦ ዕብየት ዝዓብየሉ ርእሲ ዝኾነ ክርስቶስ ርክብ የብሉን።
51002020	-
51002021	እምበኣር ካብ ኣተሓሳስባ እዛ ዓለም እዚኣ ምስ ክርስቶስ ሞይትኩም እንተ ዄንኩም ስለምንታይ ደኣ ገና ኸም ኣነባብራ ዓለም ትነብሩ? ስለምንታይከ ነቲ  ኣይትሓዝ፤ ኣይትጥዓም፤ ኣይትንካእ! ዝብል ሕጊ ትግዝኡ?
51002022	እዝ ሕጊ እዙይ ብምሉኡ ሰብ ዝሓገጎን ዝመሃሮን ስለ ዝኾነ ምስ ፈጸምካዮ ሓላፊ እዩ።
51002023	እዝ ሰብ ባዕሉ ብዘጥረዮ ኣምልኾን ሓቂ ብዘይብሉ ትሕትናን ንሰብነት ኣበርቲዑ ዝቐጽዕ ብምዃኑ ጥበብ ዘለዎ ይመስል፤ ድልየት ሥጋ ንምቁጽጻር ግና ኣይጠቕምን እዩ።
51003001	እምበኣር ምስ ክርስቶስ ካብ ሞት ተሢእኹም እንተድኣ ዄንኹም ኣብቲ ክርስቶስ ኣብ የማን እግዚኣብሔር ተቐሚጥዎ ዘሎ ኣብ ሰማያት ዘሎ ነገራት ድለዩ።
51003002	ኣእምሮኹም ናብቲ ኣብ ምድሪ ዘሎ ዘይኮነስ ናብቲ ኣብ ሰማይ ዘሎ የቕልብ።
51003003	ንስኻትኩም ብሞት ከም ምፍላይ ካብዚ ዓለም ተፈሊኹም ኣለኹም፤ ሕይወትኩምውን ምስ ክርስቶስ ኣብ እግዚኣብሔር ተሠዊሩ ኣሎ።
51003004	እቲ ሕይወትና ዝኾነ ክርስቶስ እንትግለጽ ንስኻትኩምውን ምስኡ ብኽብሪ ኽትግለጹ ኢኹም።
51003005	ስለዙይ ኣባኻትኩም ንዘሎ ምድራዊ ድልየት ቕተሉ፤ እዙይ ከዓ፦ ዝሙት ርኽሰት ፍትወት ሥጋ ክፉእ ትምኒት እቲ ኣምልኾ ጣዖት ዝኾነ ስስዐ እዩ።
51003006	ብሰንኪ እዝ ነገራት እዙይ ቊጥዓ እግዚኣብሔር ኣብቶም ዘይእዘዙ ኽወርድ እዩ።
51003007	ንስኻትኩምውን ቀደም ነዝ ነገራት እዙይ እናገበርኩም ትነብሩ ኔርኩም።
51003008	ሕዚ ግና ንስኻትኩም ንደት ቊጥዓ ክፍኣት ጸርፊ ካባኻትኩም ኣርሕቑ፤ ዘጸይፍ ዘረባውን ካብ ኣፍኩም ኣይውጻእ።
51003009	-
51003010	ከምኡውን ነቲ ኣረጊት ሰብነት ምስ ኲሉ ግብሩ ቐንጢጥኩም ነቲ ንፈጣሪኡ ምእንቲ ኽመስል ብፍልጠት ዝሕደስ ዘሎ ሓድሽ ሰብነት ስለ ዝለበስኩም ንስንሳትኩም ኣይትተሓሳሰዉ።
51003011	ክርስቶስ ኲሉን ኣብ ኲሉን እዩ እምበር ኣብኡስ ግሪካውን ኣይሁዳውን ግሩዝን ዘይግሩዝን ዝሠልጠነ ኣረማውን ዘይሠልጠነ ኣረማውን ጨዋን ባርያን ዝብል ኣፈላላይ የለን።
51003012	እምበኣር ኣምላኽ ዝሓረዮም ቅዱሳንን ፍቑራትን ሕዝቢ ከም ምዃንኩም ምሕረት ለውሃት ትሕትና ሕያዋይነት ትዕግሥቲ ልበሱ።
51003013	ንስንሳትኩም ተኸኣኣሉ፤ ኣብ መንጎኹም ቅር ዘብል ነገር እንተሊዩ ይቕረ ተበሃሃሉ። ከምቲ ጐይታ ይቕረ ዝበለልኩም ይቕረ ተበሃሃሉ።
51003014	ኣብ ልዕሊ እዝ ዂሉ ንዂሉ ኣሲራ ናብ ፍጹም ሓድነት እተብጽሕ እያሞ ንፍቕሪ ልበስዋ።
51003015	ናይ ሓደ ሰብነት ኣካላት ኴንኩም ንሰላም ተጸዊዕኹም ኢኹም እሞ ሰላም ክርስቶስ ኣብ ልብኹም ይንገሥ፤ ኣመስገንቲውን ኩኑ።
51003016	ቃል ክርስቶስ ብምልኣት ይኅደርኩም፤ ብዂሉ ጥበብ ንስንሳትኩም ተመሃሃሩን ተመዓዓዱን፤ መዝሙርን ቅኔን መንፈሳዊ ዜማን ብዘመስግን ልቢ ንእግዚኣብሔር ዘምሩ።
51003017	ብቓል ኮነ ወይ ብግብሪ እትገብርዎ ዂሉ ብስም ጐይታና ኢየሱስ ክርስቶስ ግበርዎ፤ ብእኡ ኸዓ ንእግዚኣብሔር ኣብ ኣመስግንዎ።
51003018	ኣትን ኣንስቲ ንእግዚኣብሔር ደስ ብዘብል መንገዲ ንሰብኡትክን ተኣዘዛኦም።
51003019	ኣቱም ሰብኡትውን ነንስትኹም ኣፍቅርወን፤ ኣይትጨክኑለንውን።
51003020	ኣቱም ውሉድ ንእግዚኣብሔር የሐጕስ እዩሞ ንወለድኹም ብዂሉ ተኣዘዝዎም።
51003021	ኣቱም ወለዲውን ተስፋ ምእንቲ ኸይቖርጹ ንደቕኹም ኣይተቖጥዕዎም።
51003022	ኣቱም መገልገልቲውን ነቶም ብሥጋ ጐይቶትኩም ዝኾኑ ንገጽ ርአ ንሰብ ባህ ከም እተብሉ ጌርኩም ዘይኮነስ ብቕኑዕ ልቢ ንእግዚኣብሔር እናፈራሕኹም ብዂሉ ተኣዘዝዎም።
51003023	-
51003024	ነቲ ርስቲ ካብ ጐይታ ኸም ዓስቢ ኸም እትገብርዎ ፈሊጥኩም እትገብርዎ ዂሉ ንሰብ ዘይኮነስ ንጐይታ ኸም እትገብርዎ ጌርኩም ካብ ልቢ ግበርዎ። እቲ እተገልግልዎ ጐይታ ክርስቶስ እዩሞ።
51003025	እቲ ኽፉእ ዝገበረ ክንዲ እቲ ኽፉእ ግብሩ ኽፍደ እዩ፤ ኣብ እግዚኣብሔር ኣድልዎ የለንሞ።
51004001	ኣቱም ጐይቶት ንስኻትኩምውን ኣብ ሰማይ ጐይታ ኸም ዘለኩም ፈሊጥኩም ንመገልገልትኹም ቕኑዓትን ዘይተዳልዉን ኩኑ።
51004002	ጸሎት ኣዘውትሩ፤ ኣብ ጸሎትኩም ከዓ ንቑሓትን መመስገንትን ኩኑ።
51004003	ነቲ ምእንታኡ ተኣሲረ ዘለኹ ምሥጢር ክርስቶስ ምእንቲ ኽንሰብኽ እግዚኣብሔር ንቓሉ ኣፍ ደገ ክኸፍተልና ምእንታና ጸልዩ።
51004004	ኣነውን ከምቲ ዝግብአኒ ገይረ ነቲ ቓል ምእንቲ ብግልጺ ኽናገር ጸልዩለይ።
51004005	ነቲ ዝተውሃበኩም ጊዜ ብግቡእ እናተጠቐምኩም ምስቶም ዘይኣምኑ ብጥበብ ንበሩ።
51004006	ንነፍስ ወከፍ ብቑዕ መልሲ ምሃብ ምእንቲ ኽትክእሉ ኣዘራርባኹም ብጨው ከም ዝተቐመመ ዂልሻዕ ብጸጋ ዝመልአ ይኹን።
51004007	ቲኪቆስ እቲ ፍቑር ኃውናን እሙን ኣገልጋልን ብጐይታ መሳርሕተይን ከመይ ከም ዘለኹ ኸፍልጠኩም እዩ።
51004008	ናባኻትኩም ዝሰዶ ዘለኹ ብዛዕባ ሃለዋትና ምእንቲ ኽትፈልጡን ልብኹም ምእንቲ ኸጸናንዕን ኢለ እየ።
51004009	ምስኡውን ነቲ ኻባኻትኩም ዝኾነ እሙንን ፍቑርን ኃውና ኣናሲሞስ እሰደልኩም ኣለኹ፤ ንሳቶም እቲ ኣብዙይ ዝኾነ ዂሉ ኽነግሩኹም እዮም።
51004010	እቲ መተኣስርተይ ዝኾነ ኣርስጠርኮስ ሰላም ይብለኩም ኣሎ፤ ማርቆስ ወዲ ኃው ኣቦኡ ንበርናባስውን ሰላም ይብለኩም ኣሎ። እዙይ እቲ  እንተ መጸኩም ብጽቡቕ ተቐበልዎ ኢለኩም ዝነበርኩ ሰብ እዩ።
51004011	ኢዩስጦስ ዝተብሃለ ኢያሱ ሰላም ይብለኩም ኣሎ። ንመንግሥቲ እግዚኣብሔር ምሳይ ዘገልግሉ ንኣይውን ዘጸናንዑ ኒ ዘለዉ ኣይሁድ እዚኣቶም ጥራሕ እዮም።
51004012	እቲ ሓደ ኻባኻትኩም ምሉኣትን ብዂሉ ናይ እግዚኣብሔር ፍቓድ ተረዲእኹም ጸኒዕኹም ደው ምእንቲ ኽትብሉ ተጊሁ ብጸሎት ዝጋደለልኩም ዘሎ ባርያ ኢየሱስ ክርስቶስ ዝኾነ ኤጳፍራስ ሰላም ይብለኩም ኣሎ።
51004013	ንሱ ምእንታኻትኩምን ምእንቲ እቶም ኣብ ሎደቅያን ኣብ ኢያራጶሊስ ዘለዉን ብዙኅ ጻዕሪ ኸም ዘለዎ እምስክረሉ ኣለኹ።
51004014	ሉቃስ እቲ ፍቑር ሓኪምን ዴማስን ሰላም ይብሉኹም ኣለዉ።
51004015	ነቶም ኣብ ሎዶቅያ ዘለዉ ኣኅዋትን ንኒምፋስን ነታ ኣብ ገዛኣ ዘላ ቤተ ክርስቲያንን ሰላም በሉለይ።
51004016	ነዛ መልእኽቲ እዚኣ ምሰንበብኩምዋ ኣብ ቤተ ክርስቲያን ሎዶቅያ ኸም እትንበብ ግበሩ፤ ንስኻትኩምውን ነታ ካብ ሎዶቅያ እትመጽእ መልእኽቲ ኣንብብዋ።
51004017	ንኣክርጳ ድማ  ነታ ብጐይታ ዝተቐበልካያ ኣገልግሎት ከም እትፍጽማ በልዎ።
51004018	እዝ ሰላምታ እዙይ ኣነ ጳውሎስ ብኢደይ እጽሕፈልኩም ኣለኹ። መዋቕሐይ ዘክሩ። ጸጋ ምሳኻትኩም ይኹን።
52001001	ካብ ጳውሎስን ስልዋኖስን ጢሞቴዎስን ናብታ ኣብ እግዚኣብሔር ኣቦናን ኣብ ጐይታና ኢየሱስ ክርስቶስን ዘላ ቤተ ክርስቲያን ተሰሎንቄ ጸጋን ሰላምን ንኣኻትኩም ይኹን።
52001002	ምእንቲ ዂልኹም ንእግዚኣብሔር ኲልሻዕ ነመስግኖ ኣለና፤ ኣብ ጸሎትናውን ኲሉ ጊዜ ንዝክረኩም ኣለና።
52001003	ነቲ ናይ እምነት ሥራሕኹም ነቲ ኣብ ፍቕሪ ዝተመሥረተ ፃዕርኹም ነቲ ኣብ ጐይታና ኢየሱስ ክርስቶስ ብዘሎ ተስፋ ዝተመሥረተ ጽንዓትኩም ኣብ ቅድሚ ኣምላኽናን ኣቦናን እንተየብኰርና ንዝክር ኣለና።
52001004	ኣቱም ብእግዚኣብሔር ፍቑራት ኣኅዋትና! እግዚኣብሔር ከም ዝኃረየኩም ንፈልጥ ኢና።
52001005	እቲ ንሕና እንሰብኮ ወንጌል ብኃይልን ብመንፈስ ቅዱስን ብምሉእ ምርዳእን እምበር ብቓል ጥራሕ ኣይመጸኩምን። ንሕናውን ምእንታኻትኩም ክንብል ኣብ ማእኸልኩም ከመይ ኢልና ኸም ዝነበርና ትፈልጡ ኢኹም።
52001006	ብዙኅ መከራ እኳ እንተ ተቀበልኩም ነቲ ቓል በቲ ካብ መንፈስ ቅዱስ ዝተረኽበ ሓጐስ ብምቕባልኩም ንኣናን ንጐይታን መሰልኩም።
52001007	ስለዙይ ነቶም ኣብ መቄዶንያን ኣካይያን ዘለዉ ዂላቶም ኣመንቲ ኣርኣያ ኾንኩምዎም።
52001008	እዝ ኻባኻትኩም ዝወፀ ቃል እግዚኣብሔር ኣብ መቄዶንያን ኣካይያን ጥራሕ ኣይኮነን ዝተሰምዐ፤ እቲ ኣብ እግዚኣብሔር ዘለኩም እምነት ኣብ ኲሉ ሥፍራ ተሰሚዑ እዩ። ስለዙይ ንሕና ኽንዛረበሉ ኣየድልን እዩ።
52001009	-
52001010	ነቲ ሕያው ንዝኾነ ናይ ሓቂ ኣምላኽ ክተገልግሉን ነቲ ካብ ሞት ዘተሠኦ ካብቲ ዝመጽእ ቊጥዓ ዘድኅነናን ወዱ ኢየሱስውን ካብ ሰማያት ክትጽበዩ ኽትብሉ ከመይ ገይርኩም ንጣዖታት ኃዲግኩም ናብ እግዚኣብሔር ከም ዝተመለስኩም ናባኻትኩም ምስ መጻእናውን ከመይ ገይርኩም ከም ዝተቐበልኩምና እዞም ሕዝቢ እዚኣቶም ባዕልቶም ይምስክሩ እዮም።
52002001	ኣኅዋተይ! እቲ ናባኻትኩም ምምጻእና ንኸንቱ ኸም ዘይኮነ ንስኻትኩም ትፈልጡ ኢኹም።
52002002	ከም እትፈልጥዎ ቕድም ኣብ ፊልጵስዩስ መከራ ተቐበልናን ተዋረድናን። ይኹን እምበር እንተ ቲወሙናኳ ብረድኤት እግዚኣብሔር ወንጌል ብትብዓት ሰቢኽናልኩም ኢና።
52002003	እቲ ምዕዶና ኻብ ጌጋ ወይ ካብ ርኽሰት ወይ ከዓ ኽንጥብረኩም ኢልና ዝገበርናዮ ኣይኮነን።
52002004	እኳ ደኣ ነቲ ኅድሪ ዝተውሃበና ወንጌል ብእግዚኣብሔር ከም ዝተመስከረሎም ሰባት ንዛረብ ኣለና። ዕላማና ንሰብ ዘይኮነስ ነቲ ልቢ ዝምርምር እግዚኣብሔር ምሕጓስ እዩ።
52002005	ብቓል ቅብጥር ወይ እናመኽነና ብስስዐ ተደፋፊእና ኸም ዘይተዛረብናኩም ትፈልጡ ኢኹም፤ እግዚኣብሔር ከዓ ምስክርና እዩ።
52002006	ካባኻትኩም ኮነ ኻብ ካልኦት ሰባት ክብሪ ኣይደለናን። ሓዋርያት ክርስቶስ ከም ምዃንና ክነኽብደልኩም ምኸኣልና ኔርና።
52002007	እንተኾነ ኸምታ ነናእሽተይ ደቃ እትከናኸን እኖ ኣብ ማእኸልኩም ርህሩሃት ነበርና።
52002008	ከምኡ ንሕናውን ስለ እንናፍቐኩም የመናውን እነፍቅረኩም ስለ ዝኾንና ሕይወትናውን እምበር ወንጌል እግዚኣብሔር ጥራሕ ኣይኮንናን ከነካፍለኩም እንምነ ዝነበርና።
52002009	ኣኅዋተይ! ንሓደኳ ኸይነኽብደሉ ኢልና ለይትን መዓልትን እናሠራሕና ወንጌል ከም ዝሰበኽናልኩም ድኻምናን ፃዕርናን ትዝክርዎ ኢኹም።
52002010	ኣባኻትኩም ኣብ ማእኸል እትኣምኑ ብቕድስናን ብጽድቅን ብዘይ ነቐፋን ከም ዝነበርና ንስኻትኩምን እግዚኣብሔርን ምስክር ኢኹም።
52002011	-
52002012	ነቲ ንመንግሥቱን ክብሩን ዝጸውዐኩም እግዚኣብሔር ብቑዓት ኴንኩም ምእንቲ ኽትነብሩ ንነፍስ ወከፍኩም ከም ኣቦ ንውሉዱ ከመይ ገይርና ንምዕደኩምን ነጸናንዐኩምን ነተባብዐኩምን ከም ዝነበርና ትፈልጡ ኢኹም።
52002013	ነቲ ኻባና ዝሰማዕኹምዎ ቓል እግዚኣብሔር ምስ ተቐበልኩምዎ ከምቲ ኣባኻትኩም ኣብ ኣመንቲ ዝሠርሖ ዘሎ ከምቲ ሓቁ ከም ቃል እግዚኣብሔር እምበር ከም ቃል ሰብ ስለ ዘይተቐበልኩምዎ ንሕና እንተየቋረጽና ንእግዚኣብሔር ነመስግኖ ኣለና።
52002014	ኣኅዋተይ! ንስኻትኩም ነተን ኣብ ክርስቶስ ኢየሱስ ዝነብራ ኣብ ይሁዳ ዘለዋ ኣብያተ ክርስቲያን እግዚኣብሔር መሲልኩምወን ኢኹም። ከምቲ ንሳተን ብኣይሁድ መከራ ዝተቐበላ ንስኻትኩምውን ከምኡ ብደቂ ዓድኹም መከራ ተቐቢልኩም ኢኹም እሞ።
52002015	ኣይሁድ ንጐይታና ኢየሱስን ንነቢያትን ቀተልዎም፤ ንኣና ኸዓ ኣሳጐጕና፤ ንእግዚኣብሔርውን የኅዝኑን ምስ ኲሉ ሰብ ከዓ ይጻልኡን ኣለዉ።
52002016	ኣሕዛብ ምእንቲ ኽድኅኑ ንሕና ወንጌል ከይንሰብከሎም ብምኽልካሎም በዙይ ከዓ ኸም ቀደሞም መስፈር ኃጢኣቶም ይመልኡ ኣለዉ። ግና ቝጥዓ እግዚኣብሔር ኣብ ልዕሊኦም ድሮ ወሪዱ ኣሎ።
52002017	እንተኾነ ኣኅዋተይ! ንሕና ግና ብልብና ምሳኻትኩም እኳ እንተሃለና ብኣካል ንሓፂር ጊዜ ካባኻትኩም ተፈሊና ስለ ዝነበርና ገጽኩም ክንርኢ ብዙኅ ናፍቖትን ሃረርታን ነይሩና።
52002018	ስለዙይ ናባኻትኩም ክንመጽእ ደሊና ኔርና፤ ኣነ ጳውሎስ እኳ ደጋጊመ ኽመጽእ ፈቲነ ነይረ፤ ግና ሰይጣን ዓዐንቀፈና።
52002019	ተስፋና ወይ ሓጐስና ወይ ከዓ ኣብ ካልኣይ ምጽኣቱ ኣብ ቅድሚ ጐይታና ኢየሱስ እንምክሐሉ ኣኽሊልና መን ድዩ? ንስኻትኩምዶ ኣይኮንኩምን?
52002020	ብርግጽ ክብርናን ሓጐስናን ንስኻትኩም ኢኹም።
52003001	ስለዙይ ክንዕገሥ ስለ ዘይከኣልና ኣብ ኣቴና በይንና ኽንተርፍ መረጽና።
52003002	-
52003003	በዝ መከራዙይ ሓደኳ ኸይሰናኸል ነቲ ሓውና ኣብ ናይ ክርስቶስ ስብከት ወንጌል ከዓ መሣርሕትና ኣገልጋሊ እግዚኣብሔር ጢሞቴዎስ ኣብ እምነትኩም ከተባብዐኩምን ከጸናንዐኩምን ለኣኽናዮ። ንሕና ነዝ መከራዙይ ከም ዝተመደብና ንስኻትኩም ትፈልጡ ኢኹም።
52003004	ምሳኻትኩም እንተለናውን መከራ ኸም እንቕበል ኣቐዲምና ነጊርናኩም ነይርና፤ ከም እትፈልጥዎ ድማ እንሆ መከራ በጽሐና።
52003005	ካብዙይ ንላዕሊ ኽዕገሥ ስለ ዘይከኣልኩ ምናልባሽ እቲ ፈታኒ ፈቲኑኩም ከይኸውን እሞ እቲ ፃዕርና ከንቱ ከይኸውን ኢለ ብዛዕባ እምነትኩም ምእንቲ ኽፈልጥ ንጢሞቴዎስ ለኣኽክዎ።
52003006	ሕዚ ግና ጢሞቴዎስ ካባኻትኩም ናባና ስለ ዝተመልሰ ናይ እምነትኩምን ፍቕርኹምን ዘሐጕስ ዜና ኣምጽአልና፤ ብጽቡቕ ከም እትዝክሩና ከምቲ ንሕና ኽንርእየኩም እንናፍቕ ንስኻትኩምውን ክትርእዩና ኸም እትናፍቑ ነገረና።
52003007	ስለዙይ ኣኅዋተይ! ኣብ ኲሉ ጭንቅናን መከራናን በቲ ናታትኩም ኣብ እምነት ምጽናዕ ተጸናኒዕና ኣለና።
52003008	ንስኻትኩም ኣብ ጐይታ ብምጽናዕኹም ንሕና ብሕይወት ንነብር ኣለና።
52003009	ስለቲ ብኣኻትኩም ኣብ ቅድሚ እግዚኣብሔር ዝተሓጐስናዮ ታሕጓስ ንኣምላኽ ከመይ ዝበለ ምስጋና ኢና ኽነቕርብ እንኽእል!
52003010	ገጽኩም ክንርእን ኣብቲ እምነትኩም ዝጐደለ ኽንምልእን ለይትን መዓልትን ተጊህና ንጽሊ ኣለና።
52003011	ግና ባዕሉ እግዚኣብሔር ኣቦናን ጐይታና ኢየሱስን ናባኻትኩም ንኽንመጽእ መንገድና የቕነዐልና።
52003012	ከምቲ ንሕና ንኣኻትኩም እነፍቅረኩም ጐይታ ኣብ ንስንሳትኩምን ምስ ኲሉ ሰብን ፍቕሪ የብዝኀልኩምን ይወስኸልኩምን።
52003013	በታ ጐይታ ምስ ኲሎም ቅዱሳን ዝመጸላ መዓልቲ ኸዓ ኣብ ቅድሚ እግዚኣብሔር ኣቦና ነቐፋ ዘይብሎም ቅዱሳን ምእንቲ ኽትኮኑ ልብኹም የበርትዕ።
52004001	ብዝተረፈ ኣኅዋተይ! ንእግዚኣብሔር ምእንቲ ኽተሐጕስዎ ከመይ ገይርኩም ክትነብሩ ኸም ዝግብአኩም ካባና ተምሂርኩም ኢኹም። ድሮ እኳ ትነብርዎ ኣለኹም። ሕዚ ኸዓ ነዙይ ብዝበለጸ ኽትነብርዎ ብጐይታና ኢየሱስ ንልምነኩምን ነተባብዐኩምን ኣለና።
52004002	ብጐይታና ኢየሱስ ክርስቶስ እንታይ ዓይነት ትምህርቲ ኸም ዝሃብናኩም ትፈልጡ ኢኹም እሞ።
52004003	ፍቓድ እግዚኣብሔር ንስኻትኩም ክትቅደሱን ካብ ዝሙት ክትርኅቑን እዩ።
52004004	ነፍስ ወከፍ ሰብ ሰብነቱ ብቕድስናን ብኽብርን ዓቂብካ ምንባር ይፍለጥ።
52004005	ከምቶም ንእግዚኣብሔር ዘይፈልጡ ኣሕዛብ ድማ ብፍትወት ሥጋ ኣይትስነፉ።
52004006	ሓደኳ በዝ ነገር እዙይ ጥሒሱ ንኃዉ ኣይበድሎን ኣይበለጸሉን። ከምቲ ኣቐዲምና ዝነገርናኩምን ዘጠንቀቕናኩምን ከምዙይ ንዝገብሩ እግዚኣብሔር ፈዳይ ሕነ እዩሞ።
52004007	እግዚኣብሔር ንቕድስና እምበር ንርኽሰት ኣይጸውዐናን።
52004008	እምበኣር እቲ ነዙይ ዘይቕበል ነቲ ቕዱስ መንፈሱ ዝህበኩም ኣምላኽ እምበር ንሰብ ኣይኮነን ምቕባል ዝኣቢ ዘሎ።
52004009	ብዛዕባ ፍቕሪ ኣኅዋት ግና ንስንሳትኩም ምፍቓር ካብ እግዚኣብሔር ተምሂርኩም ኢኹም እሞ ሓደኳ ኽጽሕፈልኩም ኣየድልን ።
52004010	ብርግጽ ኣብ ኲላ መቄዶንያ ንዘለዉ ኣኅዋት ትፈትዉ ኢኹም፤ ግና ኣቱም ኣኅዋትና! ነዙይ ብዝበለጸ ኽትገብርዎ ንምዕደኩም ኣለና።
52004011	-
52004012	ኣብ ናብራኹም ካብ ሰብ ምእንቲ ኸይትደልዩ እቶም ካብ እምነት ወፃኢ ዘለዉ ኸዓ ምእንቲ ከኽብሩኹም ከምቲ ዝኣዘዝናኩም ብህድኣት ክትነብሩን ኣብ ናይ ርእስኹም ጉዳይ ክተተኲሩን ብኢድኩም ክትሠርሑን ድለዩ።
52004013	ግና ኣኅዋተይ! ከምቶም ተስፋ ዘይብሎም ካልኦት ምእንቲ ኸይትኃዝኑ ብዛዕባ እቶም ዝሞቱ ኽትፈልጡ እደሊ ኣለኹ።
52004014	ኢየሱስ ከም ዝሞተ ካብ ሞትውን ከም ዝተሥአ እንተድኣ ነኣምን ኮይንና እግዚኣብሔር ነቶም ብኢየሱስ ኣሚኖም ዝሞቱ ብኢየሱስ ኣተሢኡ ምስኡ ኸምጽኦም እዩ።
52004015	ንሕና ኽሳዕ ምጽኣት ጐይታ ብሕይወት እንጸንሕ ኸዓ ነቶም ዝሞቱ ኸቶ ኸም ዘይንቕድሞም ብቓል ጐይታ ንነግረኩም ኣለና።
52004016	ጐይታ ባዕሉ ብብርቱዕ ቃል ትእዛዝን ብድምፂ ሊቀ መላእኽትን ብመለኸት እግዚኣብሔርን ካብ ሰማይ ክወርድ እዩ። እቶም ብክርስቶስ ኣሚኖም ዝሞቱ ኸዓ ቀዲሞም ክትሥኡ እዮም።
52004017	ብድኅርዙይ ንሕና ብሕይወት እንጸንሕ ንጐይታ ኣብ ኣየር ክንቅበሎ ምስኣቶም ሓቢርና ብደመና ክንዓርግ ኢና። ንሓዋሩ ድማ ምስ ጐይታ ኽንነብር ኢና።
52004018	ደጊም በዘን ቃላት እዚኣተን ንስንሳትኩም ተጸናንዑ ።
52005001	ኣኅዋትና! ብዛዕባ ጊዜያቱን ወርኃቱን ግና ክንጽሕፈልኩም ኣየድልን እዩ።
52005002	ሰራቒ ብለይቲ ኸም ዝመጽእ መዓልቲ ጐይታውን ከምኡ ከም እትመጽእ ንስኻትኩም ብርግጽ ትፈልጡ ኢኹም እሞ።
52005003	ሰባት  ሰላም እዩ፤ ዘተኣማምን እዩ ክብሉ እንተለዉ ከምቲ ንነፍሰ ፁር ሕማም ሕርሲ ዝሕዛ ብድንገት ጥፍኣት ክመጾም እዩ። ፈጺሞም ከምልጡ ኣይኽእሉን እዮም።
52005004	ኣኅዋትና! ንስኻትኩም ግና ኣብ ጸልማት ስለ ዘይትነብሩ እታ መዓልቲ እቲኣ ኸም ሰራቒ ኣይትመጸኩምን እያ።
52005005	ንስኻትኩምስ ደቂ ብርሃንን ደቂ መዓልትን ኢኹም። ንሕና ደቂ ለይትን ደቂ ጸልማትን ኣይኮናን።
52005006	እምበኣር ንንቃሕ፤ ርእስና ንቖጻጸር ደኣ እምበር ከምቶም ካልኦት ደቀስቲ ኣይንኹን።
52005007	እቶም ዝድቅሱስ ብለይቲ እዮም ዝድቅሱ፤ እቶም ዝሰኽሩውን ብለይቲ እዮም ዝሰኽሩ እሞ።
52005008	ንሕና ግና ደቂ መዓልቲ ስለ ዝኾንና እምነትን ፍቕርን ከም ድርዒ ለቢስና ናይ ድኅነት ተስፋ ኸዓ ኸም ቁራዕ ርእሲ ደፊእና ርእስና ብምግታእ ንንበር።
52005009	እግዚኣብሔር ብጐይታና ኢየሱስ ክርስቶስ ድኅነት ክንረክብ እምበር ንቝጥዓ ኣይጸውዐናን እሞ።
52005010	እንተሃሊና ወይ እንተሞይትና ምስኡ ሓቢርና ብሕይወት ምእንቲ ኽንነብር ኢሉ ክርስቶስ ምእንታና ሞተ።
52005011	ስለዙይ ከምቲ እትገብርዎ ዘለኹም ንስንሳትኩምውን ተተባብዑ ፤ ንስንሳትኩምውን ተሃናነጹ።
52005012	እምበኣር ኣቱም ኣኅዋትና! ነቶም ኣብ ማእኸልኩም ዝፅዕሩን ብጐይታውን ዝመርሑኹምን ዝምዕዱኹምን ክተኽብርዎም ንልምነኩም ኣለና።
52005013	ስለቲ ሥራሖም ብፍቕሪ ኣብሊጽኩም ኣኽብርዎም፤ ንስንሳትኩምውን ብሰላም ንበሩ።
52005014	ኣቱም ኣኅዋትና! ነቶም ዘይሠርሑ ሃካያት ገሥጽዎም፤ ነቶም ተስፋ ዝቐበጹ ኣተባብዕዎም፤ ነቶም ድኹማት ሓግዝዎም፤ ምስ ኲሉውን ዕጉሣት ክትኮኑ ንምዕደኩም ኣለና።
52005015	ሓደኳ ነቲ ኽፉእ ዝገበሮ ብኽፉእ ከይፈድዮ ተጠንቀቁ፤ ግና ዂልሻዕ ንስንሳትኩም ኮነ ምስ ኲሉ ሰብ ሠናይ ንምግባር ፀዓሩ እምበር።
52005016	ኲልሻዕ ተሓጐሱ፤
52005017	እንተየቋረጽኩም ጸልዩ፤
52005018	ብዂሉ ኣመስግኑ፤ ኣብቲ ብክርስቶስ ኢየሱስ ዘለኩም ሕይወት እግዚኣብሔር ካባኻትኩም ዝደልዮ እዙይ እዩሞ።
52005019	ሥራሕ መንፈስ ቅዱስ ኣይተዳኽሙ፤
52005020	ትንቢት ኣይትንዓቑ።
52005021	ንዂሉ መርሚርኩም ነቲ ሠናይ ኃዝዎ።
52005022	ካብ ኲሉ ኽፉእ ረኃቑ።
52005023	ኣምላኽ ሰላም ባዕሉ ንዂለንትናኹም ይቐድሶ፤ በታ ጐይታና ኢየሱስ ክርስቶስ ዝመጸላ መዓልቲ ኸዓ ብዘይ ነቐፋ ምእንቲ ኽትርከቡ ንመንፈስኩምን ነፍስኹምን ሥጋኹምን የሓልዎ።
52005024	እቲ ዝጸውዐኩም እሙን እዩ፤ ንሱውን ክገብሮ እዩ።
52005025	ኣቱም ኣኅዋትና! ምእንታና ጸልዩ።
52005026	ንዂላቶም ኣኅዋትውን ብቅዱስ ሰላምታ ሰላም በልዎም።
52005027	ነዛ መልእኽቲ እዚኣ ኣብ ቅድሚ ዂሎም ኣኅዋት ክተንብብዋ ብእግዚኣብሔር አማኅፅነኩም ኣለኹ።
52005028	ጸጋ ጐይታና ኢየሱስ ክርስቶስ ምሳኻትኩም ይኹን። ኣሜን።
53001001	ካብ ጳውሎስን ስልዋኖስን ጢሞቴዎስን ናብታ ኣብ እግዚኣብሔር ኣቦናን ኣብ ጐይታና ኢየሱስ ክርስቶስን ዘላ ቤተ ክርስቲያን ተሰሎንቄ።
53001002	ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ምሳኻትኩም ይኹን።
53001003	ኣኅዋትና! እምነትኩም በሊጻ እናዓበየት ትኸይድ ስለ ዘላ እታ ኣብ ንስንሳትኩም ዘላ ናይ ነፍስ ወከፍኩም ፍቕሪውን እናበዝኀት ትኸይድ ስለ ዘላ ብኣኻትኩም ኲሉ ጊዜ ንእግዚኣብሔር ነመስግኖ ኢና፤ እዙይ ከዓ ግቡእና እዩ።
53001004	ስለዙይውን ንሕና ባዕልትና ብጽንዓትኩምን እምነትኩምን በቲ ኣብ ስደትን መከራን እትዕገሥዎ ዘለኹምን ኣብተን ኣብ እግዚኣብሔር ዘለዋ ኣብያተ ክርስቲያን ብኣኻትኩም ንምካሕ ኣለና።
53001005	መከራ እትቕበሉ ዘለኹም ንመንግሥቲ እግዚኣብሔር ብቑዓት ኴንኩም ምእንቲ ኽትርከቡ ናይ እግዚኣብሔር ፍርዲ ቕኑዕ ምዃኑ ዘመልክት እዩ።
53001006	እግዚኣብሔር ቅኑዕ ፈራዲ ስለ ዝኾነ ኣብ ልዕሊ እቶም መከራ ዘምጽኡልኩም መከራ ኽፈድዮም እዩ።
53001007	ጐይታና ኢየሱስ ምስቶም ኃያላት መላእኽቱ ብነበልባል ሓዊ ኻብ ሰማይ እንትመጽእ መከራ ንትቕበሉ ንኣኻትኩም ምሳና ዕረፍቲ ኽህበኩም እዩ።
53001008	ነቶም ንእግዚኣብሔር ዘይፈልጥዎን ነቶም ንወንጌል ጐይታና ኢየሱስ ዘይእዘዝዎን ከዓ ኽቐጽዖም እዩ።
53001009	-
53001010	ነቲ ዝመስከርናልኩም ስለ ዝተቐበልኩምዎ በታ ብቕዱሳኑ ዝኸብረላን በቶም ዝኣምኑ ዂሎም ዝድነቐላን መዓልቲ ንሳቶም ካብ ገጽ ጐይታ ኾነ ኻብ ግርማ ኃይሉ ኽርሕቑ ብናይ ዘለዓለም ጥፍኣትውን ክቕጽዑ እዮም።
53001011	ነዙይ ብምሕሳብ ኣምላኽና ንጸውዒቱ ብቑዓት ምእንቲ ኽገብረኩም ብኃይሉ ኸዓ ነቲ ሠናይ ንምግባር ዘለኩም ድልየትን ናይ እምነትኩም ተግባርን ኲሉ ምእንቲ ኽፍጽመልኩም ኲልሻዕ ምእንታኻትኩም ንጽሊ ኣለና።
53001012	ከም መጠን ጸጋ ኣምላኽናን ጐይታና ኢየሱስ ክርስቶስን ስም ጐይታና ኢየሱስ ኣባኻትኩም ምእንቲ ክኸብር ንስኻትኩምውን ብእኡ ምእንቲ ኽትከብሩ ንጽሊ ኣለና።
53002001	ሕዚ ኸዓ ኣቱም ኣኅዋትና! ብዛዕባ ምጽኣት ጐይታና ኢየሱስ ክርስቶስን ብዛዕባቲ ናብኡ ምእካብናን እንነግረኩም እዙይ እዩ፦
53002002	ብመንፈስ ወይ ብቓል ወይ ካባና ኸም ዝተጽሓፈት መልእኽቲ ብምምሳል  ጐይታ ተመሊሱ ዝመጸላ መዓልቲ በጺሓ እያ ኢልኩም ቀልጢፍኩም ኣይትደንግፁን ኣይትተሃወኹን።
53002003	ኣቐዲሙ ኽሕደት እንተይመጸ እቲ ናይ ዓመፅ ሰብ ዝኾነ ናይ ጥፍኣት ሰብ እንተይተገልጸ ጐይታ ተመሊሱ ዝመጸላ መዓልቲ ኣይትመጽእን እያሞ ሓደኳ ብዝኾነ መንገዲ ኣየስሕትኩም።
53002004	ንሱ ኣብ ልዕሊ ዂሉ  ኣምላኽ እየ ኢሉ ብምእዋጅ ኣብ ቤተ መቕደስ እግዚኣብሔር ተቐሚጡ ነቲ ኣምላኽ ተብሂሉ ዝጽዋዕን ነቲ ዂሉ ዝምለኽን ክቃወም ክለዓል እዩ።
53002005	ኣነ ገና ምሳኻትኩም እንተለኹ ነዙይ ከም ዝነገርኩኹምከ ኣይትዝክርዎን ዲኹም?
53002006	ንሱ ኣብቲ ዝተወሰነሉ እዋን ምእንቲ ኽግለጽ እቲ ሕዚ ዝኽልክሎ እንታይ ምዃኑ ትፈልጥዎ ኢኹም።
53002007	እቲ ናይ ዓመፅ ምሥጢር ድሮ እኳ ይሠርሕ ኣሎ፤ እንተኾነ እቲ ኸልኪልዎ ዘሎ ንሱ ኻብ መንገዱ ኽሳዕ ዘግልስ ኣይግለጽን እዩ።
53002008	ድኅርዙይ ናይ ዓመፅ ሰብ ክግለጽ እዩ፤ ጐይታ ኢየሱስ ከዓ በቲ ኻብ ኣፉ ዝወፅእ ትንፋስ ከጥፍኦ እዩ። ብግርማ ምጽኣቱውን ክድምስሶ እዩ።
53002009	ናይቲ ናይ ዓመፅ ሰብ ምምጻእ በቲ ሰይጣን ዝሠርሖ ዂሉ ብኃይልን መስሓቲ ምልክትን ዘደንቕ ነገራትን ብምግባር ክኸውን እዩ።
53002010	ከምኡውን ነቶም ዝጠፍኡ ዘስሕተሉ ዂሉ ተንኰልን ክፍኣትን ኣለዎ። እቶም ዝጠፍኡ ኸዓ ነቲ ኸድኅኖም ዝኽእል ሓቂ ፈትዮም ስለ ዘይተቐበሉ እዩ።
53002011	ስለዙይውን ንሓሰት ምእንቲ ኽኣምኑ እግዚኣብሔር ዘስሕት ኃይሊ ይሰደሎም።
53002012	እዙይ ከዓ እቶም ንሓቂ ዘይኣምኑ ብኽፉእ ግና ዝሕጐሱ ዂሎም ምእንቲ ኽፍረዱ እዩ።
53002013	ኣቱም ጐይታ ዘፍቅረኩም ኣኅዋትና! ብመንፈስ ቅዱስ ተቐዲስኩምን ነቲ ሓቂ ኣሚንኩምን ምእንቲ ኽትድኅኑ ካብ መጀመርታ ስለ ዝኃረየኩም ንሕና ብዛዕባኻትኩም ንእግዚኣብሔር ኲልሻዕ ኽነመስግኖ ግቡእና እዩ።
53002014	ናይ ጐይታና ኢየሱስ ክርስቶስ ክብሪ ተኻፈልቲ ምእንቲ ኽትኮኑ ኢሉ በቲ ንሕና እንሰብኮ ወንጌሉ ጸውዐኩም።
53002015	እምበኣር ኣቱም ኣኅዋትና! ጸኒዕኹም ቁሙ፤ ነቲ ብቓል ኮነ ብመልእኽትና ዝመሃርናኩም ኣጽኒዕኹም ኃዝዎ።
53002016	ባዕሉ ጐይታና ኢየሱስ ክርስቶስን እቲ ዘፍቀረና ብጸጋኡ ኸዓ ዘለዓለማዊ ምጽንናዕን ሠናይ ተስፋውን ዝሃበና እግዚኣብሔር ኣቦና
53002017	ንልብኹም የጸናንዕ፤ ሠናይ ክትገብሩን ክትዛረቡን ከዓ የበርትዕኹም።
53003001	ብዝተረፈ ኣኅዋትና! ቃል እግዚኣብሔር ከምቲ ኣብ ማእኸልኩም ኮይንዎ ዘሎ ምእንቲ ኽሰፍሕን ክኸብርን
53003002	ኲሉ ኸዓ ኣማኒ ኣይኮነን እሞ ካብ ዓመፀኛታትን ክፉኣት ሰባትን ምእንቲ ኽንድኅን ጸልዩልና።
53003003	ጐይታ ግና እሙን እዩ፤ ከጽንዐኩምን ካብ ሰይጣን ክሕልወኩምን እዩ።
53003004	ነቲ እንእዝዘኩም ትፍጽምዎ ኸም ዘለኹም ገናውን ከም እትፍጽምዎ ኣባኻትኩም ብጐይታ እምነት ኣለና።
53003005	ጐይታ ኸዓ ንልብኹም ናብ ፍቕሪ እግዚኣብሔርን ናብ ትዕግሥቲ ክርስቶስን የቕንዓዮ።
53003006	ሕዚ ኸዓ ኣቱም ኣኅዋትና! በቲ ኻባና ዝተቐበልኩምዎ ሥርዓት ምኻድ ገዲፉ ካብ ዘይሠርሕ ሃካይ ኣማኒ ዂሉ ኽትፍለዩ ብስም ጐይታና ኢየሱስ ክርስቶስ ንእዝዘኩም ኣለና።
53003007	ምሳኻትኩም እንተለና ሃካያት ኣይነበርናን እሞ ከምቲ ንሕና እንገብሮ ኽትገብሩ ኸም ዝግብአኩም ንስኻትኩም ትፈልጡ ኢኹም።
53003008	ካባኻትኩም ንሓደኳ ኸይነኽብደሉ ኽንብል ለይትን መዓልትን እናሠራሕና ንፅዕርን ንደክምን ነበርና እምበር ካብ ሓደኳ ብኸምኡ እንጀራ ኣይበላዕናን።
53003009	እዙይ ከዓ ኣርኣያ ኽንኮነኩምን ንኣና ምእንቲ ኽትመስሉን ኢልና ኢና እምበር ግቡእና ኽንረክብ መሰል ዘይብልና ዄንና ኣይኮነን።
53003010	ምሳኻትኩም እንተለና እቲ  ክሠርሕ ዘይደሊ ኣይብላዕ! ዝብል ትእዛዝ ሂብናኩም ነይርና ኢናሞ።
53003011	ኣባኻትኩም ሃካያት ኣብ ዘየእትዎም ዝኣትዉ ሓንቲ ሥራሕ ዘይብሎም ከም ዘለዉ ሰሚዕና ኣለና።
53003012	ነዞም ከምዚኣቶም ዝመሰሉ ብህድኣት እናሠርሑ ንርእሶም ክኽእሉ ብጐይታና ኢየሱስ ክርስቶስ ንእዝዞምን ነተባብዖምን ኣለና።
53003013	ንስኻትኩም ግና ኣቱም ኣኅዋትና! ሠናይ ንምግባር ኣይትሰልክዩ።
53003014	ነቲ በዛ መልእኽቲ እዚኣ እንብሎ ቓል ዘይእዘዝ እንተልዩ ኣለልይዎ፤ ምእንቲ ኽሓፍር ከዓ ምስኡ ኣይትኅበሩ።
53003015	ግና ኸም ኃው ደኣ መዓድዎ እምበር ከም ጸላኢ ኣይትቝጸርዎ።
53003016	እምበኣር ኣምላኽ ሰላም ባዕሉ ብዂሉ ወገን ኲልሻዕ ሰላም የሃብኩም። ጐይታ ምስ ኲልኻትኩም ይኹን።
53003017	ነዝ ሰላምታ እዙይ ኣነ ጳውሎስ ብኢደይ ዝጸሓፍኩዎ እዩ። እዙይ ከዓ ኣብ ኲለን መልእኽታተይ ምልክት እዩ፤ ከምዙይ ገይረ እየ ዝጽሕፍ።
53003018	ጸጋ ጐይታና ኢየሱስ ክርስቶስ ምስ ኲልኻትኩም ይኹን።
54001001	ብትእዛዝ መድኃኒትና እግዚኣብሔርን ብተስፋና ኢየሱስ ክርስቶስን ናይ ኢየሱስ ክርስቶስ ሓዋርያ ካብ ዝኾነ ጳውሎስ
54001002	ናብቲ ብእምነት ናይ ሓቂ ወደይ ዝኾነ ጢሞቴዎስ ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ምሕረትን ሰላምን ንኣኻ ይኹን።
54001003	ከምቲ ናብ መቄዶንያ ክኸይድ እንተለኹ ኃደራ ዝበልኩኻ ኣብ ኤፌሶን ጽናሕ እሞ ገሊኦም ናይ ሓሰት ትምህርቲ ኸይምህሩ ኣዝዝ።
54001004	ከምኡውን ናብ ኣፈ ታሪካትን መወዳእታ ናብ ዘይብሉ ናብ ምቝጻር ትውልድታትን ከየዘምብሉ መዓድ። እዝ ነገራት እዙይ ክትዕ እምበር ኣብቲ ብእምነት ዝግበር ናይ እግዚኣብሔር ሥራሕ ዝጠቅም የብሉን።
54001005	ናይዝ ትእዛዝ እዙይ ዕላማ ግና እታ ኻብ ንጹሕ ልቢ ካብ ጽርይቲ ሕሊና ካብ ሓቀኛ እምነት እትርከብ ፍቕሪ እያ።
54001006	ገሊኦም ሰባት ካብዙይ ወፂኦም ናብ ከንቱ ኽርክር ተመሊሶም ኣለዉ።
54001007	ነቲ ዝብልዎ ወይ ነቲ ብምትእምማን ዝዛረብዎ እኳ ዘይፈልጥዎ እንተለዉስ መምህራን ሕጊ ክኾኑ ይደልዩ።
54001008	ሰብ ንሕጊ ብዝግባእ መንገዲ እንተ ደኣ ፈጺምዎ ሠናይ ከም ዝኾነ ንፈልጥ ኢና።
54001009	ሕጊ ኸዓ ንጻድቃን ከም ዘይተሠርዐ ንፈልጥ ኢና፤ ሕጊ ዝተሠርዐ፦ ንጠሓስቲ ሕጊ ንዓመፀኛታት ንጕሒላታት ነቶም ቅድስና ዘይብሎም ንኃጥኣን ንርኹሳት ነቶም መንፈሳዊ ነገራት ዝንዕቑ ነቶም ኣቦኦምን እኖኦምን ዝቐትሉ ንቐተልቲ ነፍሲ
54001010	ንዘመውቲ ግብሪ ሰዶም ንዝገብሩ ነቶም ሰብ ዝሸጡ ነጋዶ ንሓሰውቲ ነቶም ብሓሰት ዝምሕሉ ነቶም ንቕኑዕ ትምህርቲ ዝጻረር ዝገብሩ ዂሎም እዩ።
54001011	እዝ ትምህርቲ እዙይ ናይቲ ኣነ ኸብሥሮ ኅድሪ ዝተውሃበኒ ኣብቲ ናይቲ ቡሩኽ እግዚኣብሔር ዝኾነ ኽቡር ወንጌል እዩ ዝርከብ።
54001012	ነቲ ኸገልግሎ ኃይሊ ዝሃበኒ ከም እሙን ቈጺሩ ኸዓ ናብዝ ኣገልግሎት እዙይ ዝኃረየኒ ጐይታና ኢየሱስ ክርስቶስ አመስግኖ ኣለኹ።
54001013	ቀደም ስም ጐይታ ዝጸርፍን ዘሳድድን ዝገፍዕን እንተ ነበርኩ እኳ ሰኣን ፍልጠትን ሰኣን ምእማንን ነእዙይ ስለ ዝገበርክዎ ምሕረት ረኸብኩ።
54001014	ኣብ ርእሲ እቲ ብክርስቶስ ኢየሱስ ዝረኸብናዮ እምነትን ፍቕርን ጸጋ ጐይታና ኣባይ ብዘይ ልክዕ በዝኀ።
54001015	 ኢየሱስ ክርስቶስ ንኃጥኣን ከድኅን መጸ ዝብል ቃል እሙንን ኲሉ ሰብ ክቕበሎ ዝግባእን እዩ። ኣነ ኸዓ ካብ ኲሉ ዝገደድኩ ኃጢኣተኛ እየ።
54001016	በዝ ምኽንያት እዙይ ድማ እየ ኣነ ምሕረት ዝረኸብኩ፤ ኢየሱስ ክርስቶስ ነቲ ወሰን ዘይብሉ ትዕግሥቱ ቅድም ኣባይ ካብ ኲሉ ዝገደድኩ ኃጢኣተኛ ንዝኾንኩ ብምግላጽ ነቶም ናይ ዘለዓለም ሕይወት ክረኽቡ ኢሎም ብእኡ ዝኣምኑ መርኣያ ገበረኒ።
54001017	ነቲ ናይ ዘለዓለም ንጉሥ ዘይመውት ዘይርአ በይኑ ኣምላኽ ዝኾነ ንዘለዓለመ ዓለም ክብርን ምስጋናን ይኹኖ! ኣሜን።
54001018	ጢሞቴዎስ ወደይ! ኣብቲ ዝተነግረልካ ናይ ትንቢት ቃላት ተመሥሪተ እዝ ትእዛዝ እዙይ ኃደራ እህበካ ኣለኹ። ነቲ ዝተነግረካ ቓል ኣጽኒዕኻ ኃዞ፤ ተቢዕኻውን ሠናይ ገድሊ ተጋደል።
54001019	እምነትን ንጹሕ ሕሊናን ኃዝ። ገሊኣቶም ሰባት ንሕሊናኦም ብዘይምእዛዝ ንእምነቶም ከምታ ብማዕበል እትጠፍእ መርከብ ንእምነቶም ኣጥፊኦምዋ እዮም።
54001020	ኣብ መንጎኦም እኳ ንእግዚኣብሔር ምጽራፍ ከም ዘይግባእ ምእንቲ ኽመሃሩ ኢለ ንሰይጣን ኣኅሊፈ ዝሃብኩዎም ሄሜኔዎስን እስክንድሮስን ዝበሃሉ ሰባት ኣለውዎም።
54002001	እምበኣር ቅድሚ ዂሉ ምህልላ ጸሎት ምምላድ ምስጋና ምእንቲ ዂሉ ሰብ ክግበር እምዕድ ኣለኹ፤
54002002	ብመንፈሳዊነትን ብኽብርን ህዱእን ሰላማዊን ዝኾነ ሕይወትን ክንነብር ምእንቲ ዂሎም ነገሥታትን ሰብ ሥልጣንውን ጸልዩ።
54002003	እዙይ ኣብ ቅድሚ እቲ መድኃኒና ዝኾነ እግዚኣብሔር ሠናይን ዘሕጕስን እዩ።
54002004	ንሱ ዂሉ ሰብ ክድኅንን ናብ ፍልጠት ሓቂ ኽመጽእን ይፈቱ እዩ እሞ።
54002005	እግዚኣብሔር ሓደ እዩ፤ እቲ ኣብ መንጎ እግዚኣብሔርን ሰብን ዘሎ መተዓረቒ ድማ ሓደ እዩ፤ ንሱ ኸዓ እቲ ሰብ ዝኾነ ኢየሱስ ክርስቶስ እዩ።
54002006	ንሱ ኽንዲ ዂሉ ሰብ ቤዛ ገይሩ ርእሱ ኣኅሊፉ ሃበ፤ እዙይ ከዓ ጊዜኡ ምስ በጽሐ እግዚኣብሔር ኲሉ ኽድኅን ከም ዝደሊ ምስክር እዩ።
54002007	ኣነውን ነዙይ እየ ነሕዛብ ሓቅን እምነትን ምእንቲ ኽምህር ሰባኽን ሓዋርያን ኮይነ ዝተሸምኩ፤ ሓቂ እየ ዝዛረብ እምበር ኣይሕሱን እየ።
54002008	ኲሎም ሰብኡት ካብ ኲራን ባእስን ርኂቖም ኣብ ኲሉ ሥፍራ ቅዱሳት ኣእዳዎም ኣልዒሎም ክጽልዩ እደሊ ኣለኹ።
54002009	ኣንስቲውን ርእሰን ብምቝናን ወይ ብወርቂ ወይ ብዕንቊ ወይ ብኽቡር ዝዋግኡ ኽዳውንቲ ብምግያጽ ዘይኮነስ ግቡእን ትሕትና ዘርእን ክዳን ይከደና።
54002010	ከምቲ ነተን መንፈሳውያት ኣንስቲ ዝግባእ ብሠናይ ግብሪ ኽሽለማ እደሊ ኣለኹ።
54002011	ሰበይትስ እዝዝቲ ብምዃን ብህድኣት ድኣ ትመሃር።
54002012	ሰበይቲ ኽትምህር ወይ ኣብ ልዕሊ ሰብኣይ ሥልጣን ክህልዋ ኣይፈቅድን እየ። ንሳስ ስቕ ደኣ ትበል።
54002013	ቅድም ዝተፈጠረ ኣዳም እዩ፤ ደኃር ከዓ ሔዋን እያሞ።
54002014	ከምኡ ኸዓ ሰበይቲ እያ ተታሊላ ትእዛዝ ዝጠሓሰት እምበር ኣዳም ኣይተታለለን።
54002015	ሰበይቲ ግና ብእምነትን ብፍቕርን ብቕድስናን ብትሕትናን ጸኒዓ እንተ ነበረት ውሉድ ብምውላድ ክትድኅን እያ።
54003001	መራሕ ቤተ ክርስቲያን ክኸውን ዝደሊ  ሠናይ ነገር ይምነ ዝብል ቃል ሓቂ እዩ።
54003002	እምበኣር መራሕ ቤተ ክርስቲያን ክሽየም ዝግባእ ነቐፋ ዘይብሉ ሰብኣይ ሓንቲ ሰበይቲ ብመጠን ዝነብር ርእሱ ኽቈጻጸር ዝኽእል ገጽ ሰብ ሪኡ ዘየዳሉ ተቐባል ጋሻ ብቑዕ መምህር ክኸውን ይግባእ።
54003003	ዘይሰክር ዘይዊዕ ሕያዋይ ዘይበኣስ ፈታው ገንዘብ ዘይኮነ
54003004	ቤተሰቡ ብጽቡቕ ዘመኃድርን ብቕንዕና ዝእዘዙ ውሉድ ዘለውዎን ይኹን።
54003005	ስድራኡ ብሥነ ሥርዓት ከመኃድር እንተዘይክኢሉ ነታ ቤተ ክርስቲያን እግዚኣብሔር ደኣ ኸመይ ገይሩ ኸመኃድራ ይኽእል?
54003006	ብትዕቢት ተነፊሑ ኸም ዲያብሎስ ኣብ ፍርዲ ምእንቲ ኸይወድቕ ሓድሽ ኣማኒ ኣይኹን።
54003007	ኣብ ውርደትን ኣብ መፃወድያ ዲያብሎስን ምእንቲ ኸይወድቕ በቶም ዘየኣምኑ ጽቡቕ ምስክርነት ዘለዎ ይኹን።
54003008	ዲያቆናትውን ከምኡ መስተውዐልቲ ቃሎም ዘይለዋውጡ መስተ ዘየብዝኁ ህርፋን ገንዘብ ዘይብሎም
54003009	ነቲ ናይ እምነት ምሥጢር ብንጹሕ ሕሊና ዝሕልዉ ክኾኑ ይግባእ።
54003010	ንሳቶምውን ቅድም ይመርመሩ፤ ነቐፋ ዘይብሎም ኮይኖም እንተ ተረኺቦም ድማ ብዲቁና የገልግሉ።
54003011	ኣንስቲውን ከምኡ መስተውዐልቲ ዘይሓምያ ብመጠን ዝነብራ ብዂሉውን እሙናት ክኾና ይግባእ።
54003012	ዲያቆናት ነፍስ ወከፎም ሰብ ሓንቲ ሰበይቲ ደቆምን ስድራኦምን ብጽቡቕ ዘመኃድሩ ይኹኑ።
54003013	ብጽቡቕ ዘገልግሉ ዓብዪ መዓርግ ይረኽቡ፤ ብዛዕባ እምነት ኢየሱስ ክርስቶስ ድማ ብትብዓት ክዛረቡ ይኽእሉ እዮም።
54003014	ናባኻ ቐልጢፈ ኸም ዝመጽእ ተስፋ እናገበርኩ ነዝ መልእኽትዙይ እጽሕፈልካ ኣለኹ።
54003015	እንተ ደንጐኹ ግና ኣብታ ቤት እግዚኣብሔር ማለት ኣብታ ናይ ሓቂ ዓምድን መሠረትን ዝኾነት ቤተ ክርስቲያን ሕያው እግዚኣብሔር ሰባት ከመይ ገይሮም ክነብሩ ኸም ዝግብኦም ክትፈልጥ ጽሒፈልካ ኣለኹ።
54003016	እወ እቲ  ብሥጋ ሰብ ተገልጸ፤ ብመንፈስ ጸደቐ፤ ብመላእኽቲ ተርአየ፤ ኣብ መንጎ ኣሕዛብ ተሰብከ፤ ኣብ ዓለም ተኣምነ፤ ብኽብሪ ዓረገ ዝብል ናይ እምነትና ምሥጢር ብርግጽ ዓብዪ እዩ።
54004001	በቲ ዳሕረዋይ ዘመን ግና ገሊኣቶም እምነቶም ክሒዶም ንመታለልቲ መናፍስትን ንትምህርቲ ኣጋንንትን ከም ዝስዕቡ መንፈስ ቅዱስ ብገሃድ ይነግር ኣሎ።
54004002	እዝ ዓይነት ትምህርትዙይ ድማ ካብቶም ብመተኰስ ከም ዝሓረረ ሕሊናኦም ዝደንዘዘ ግብዛት ሓሰውቲ ሰባት እዩ ዝመጽእ።
54004003	ንሳቶም መውስቦ ይኽልክሉ፤ እቶም ኣመንትን ሓቂ ዝፈለጡን ብምስጋና ኽቕበልዎ ኢሉ ኣምላኽ ዝፈጠሮ ብልዒውን ሰብ ክሓርሞ ይእዝዙ።
54004004	-
54004005	እቲ ፍጥረት እግዚኣብሔር ኲሉ ጽቡቕ እዩ፤ ብምስጋና ንዝቕበሎ ኸዓ በቲ ቓል እግዚኣብሔርን ጸሎትን ዝቕደስ ስለ ዝኾነ ሓደኳ ዝድርበ የብሉን።
54004006	እዝ ትምህርቲ እዙይ ነቶም ኣኅዋት እንተገለጽካሎም ቃል እምነትን እቲ ተኣሚንካ ዝሰዓብካዮ ጽቡቕ ትምህርትን ዝተመገበ ሕያዋይ ኣገልጋሊ ኢየሱስ ክርስቶስ ክትከውን ኢኻ።
54004007	ካብቲ ንእግዚኣብሔር ዘየኽብር ተረትን ቅለትን ረኃቕ። ንርእስኻ ጽድቂ ኣለማምድ።
54004008	ልምምድ ምንቅስቓስ ኣካል ንቑሩብ ነገር እዩ ዝጠቅም፤ ምልምማድ ጽድቂ ግና ነዛ ሕዚ ዘላ ሕይወት እዚኣን ነታ እትመጽእን ተስፋ ስለ ዘለዎ ንዂሉ እዩ ዝጠቅም።
54004009	እዙይ ኲሉ ሰብ ክቕበሎ ዝግባእ እሙን ቃል እዩ።
54004010	በቲ ንዂሉ ሰብ ብኅልፊ እኳ ንኣመንቲ ዘድኅን ሕያው እግዚኣብሔር ተስፋ ስለ ዝገበርና ንፅዕርን ንጋደልን ኣለና።
54004011	ነዝ ነገራት እዙይ ኣዝዝን መሃርን።
54004012	 ንንእስነትካ ሓደኳ ኣይንዓቃ። ግና ነቶም ኣመንቲ ብቓል በካይዳ ብፍቕሪ ብእምነት ብንጽህናውን ኣርኣያ ኹኖም።
54004013	ኣነ ኽሳዕ ዝመጽእ ቕዱሳት መጻሕፍቲ ንሕዝቢ ብምንባብን ብምስባኽን ብምምሃርን ትጋህ።
54004014	ነቲ ብቓል ትንቢትን ብምንባር ኢድ መራሕቲ ቤተ ክርስቲያንን ዝተውሃበካ ውህብቶ ሸለል ኣይትበሎ።
54004015	እናዓበኻ ትኸይድ ከም ዘለኻ ዂሎም ምእንቲ ኽሪኡ በዞም ነገራት እዚኣቶም ኣጸቢቕካ ትጋህ፤ ንኽትፍጽሞም ከዓ ኲለንትናካ ወፊ።
54004016	ንርእስኻን ነቲ እትህቦ ትምህርትን ተጠንቀቕ፤ ኣብኡውን ጸኒዕኻ ንበር፤ እዙይ እንተ ገይርካ ንርእስኻን ነቶም ዝሰምዑ ኻን ክተድኅን ኢኻ።
54005001	-
54005002	ንሽማግለ አይተቃልል፤ እኳ ደኣ ንእኡ ኸም ኣቦ ንኣጓብዝ ከም ኣኅዋት ንዓበይቲ ኣንስቲ ኸም እኖታት ንኣናእሽቲ ኸም ኣኃት ቈጺርካ መዓዶም።
54005003	ነተን ብርግጽ መበለታት ዝኾና ኣኽብረን።
54005004	ዝኾነት መበለት ግና ደቂ ወይ ደቂ ደቂ እንተልዮምዋ ንሳቶም ኣቐዲሞም ንስድራኦም ብምክንኻን መንፈሳዊ ግቡኦም ምፍጻም ይመሃሩ፤ በዙይ ከዓ ንወለዶም ሞሳ ኽመልሱ እዮም። እዙይ ኣብ ቅድሚ እግዚኣብሔር ቅቡል እዩሞ።
54005005	እታ ብርግጽ መበለት ግና ተስፋኣ ኣብ እግዚኣብሔር ገይራ ምእንቲ ኽረድኣ ለይትን መዓልትን ብምህለላን ጸሎትን እያ እትጸንዕ።
54005006	እታ ደስታ ናይዝ ዓለም እዙይ ጥራሕ እትደሊ መበለት ግና ብሕይወታ እንተላ ዝሞተት እያ።
54005007	ብዘይ ነቐፋ ምእንቲ ክኾኑስ እዝ ትእዛዝ እዙይ ኣዝዞም።
54005008	ሓደኳ ነቶም ኣዝማዱ ብኅልፊ እኳ ንስድራኡ ዘየሓሊ እንተልዩ ንሱ እምነቱ ዝኸሓደ ኻብቲ ዘየኣምንውን ዝገደደ እዩ።
54005009	-
54005010	ካብ ስሳ ዓመት ንላዕሊ ሰበይቲ ሓደ ሰብኣይ ዝነበረት ብሠናይ ግብሪ ዝተመስከረላ ደቃ ብዝግባእ ዘዕበየት ጋሻ ብምቕባል እግሪ ኣመንቲ ብምሕጻብ ንዝጸገሞ ብምሕጋዝ ንሠናይ ግብሪ ዂሉ ድማ ርእሳ ዝወፈየት መበለት ምስተን መበለታት ትቈጸር።
54005011	ብዕድመ ንኡሳት ዝኾና መበለታት ግና ፍትወት ሥጋ ምስ ተልዓለን ካብ ክርስቶስ ርሒቐን ክምርዐዋ እየን ዝደልያ እሞ ምስተን መበለታት ኣይትመድበን።
54005012	እዚኣተን ነታ ቐዳመይቲ መብፅዐአን ስለ ዝጠለማ ፍርዲ ኣብ ርእሰን የምጽኣ እየን።
54005013	ኣብ ልዕሊ እዙይውን ገዛ ንገዛ እናዞራ ምብኳር ሥራሕ እየን ዝመሃራ ምብኳር ሥራሕ ጥራሕ ዘይኮነስ ክዛረባኦ ዘይግባእ እናተዛረባ ሓመይትን መውረይትን ኣብ ዘየእትወን ዝኣትዋ እየን ዝኾና።
54005014	እምበኣር ጸላኢ ኽፉእ ዝዛረቦ ምእንቲ ኸይረክብ እተን ብዕድመ ንዑ ሳት ዝኾና መበለታት ክምርዐዋ ውሉድ ክወልዳ ስድራአን ብግቡእ ከመኃድራ እምዕድ ኣለኹ።
54005015	ገሊኣተን እኳ ንሰይጣን ክስዕባ ዝተመለሳ ኣለዋ።
54005016	ሓንቲ ኣማኒት ዝኾነት ሰበይቲ ኣብ ገዝኣ መበለታት እንተልየንኣ ነታ ቤተ ክርስቲያን ምእንቲ ኸይኸብድኣ ባዕላ ትሕለየለን። እታ ቤተ ክርስቲያን ከዓ ነተን ሓገዝ ዘድልየን ናይ ብርግጽ መበለታት ክትሕግዘን ክትክእል እያ።
54005017	ነቶም ብዝግባእ ዘገልግሉ መራሕቲ ቤተ ክርስቲያን ብኅልፊ እኳ ነቶም ወንጌል ዝሰብኩን ዝምህሩን ዕጽፊ ኽብሪ ይግብኦም እዩ።
54005018	እቲ ቕዱስ መጽሓፍ  ኣፍ እቲ ዘኽይድ ብዕራይ ኣይትእሰር  ከምኡውን  ንሠራሕተኛ ዓስቡ ይግብኦ እዩ ይብል እዩሞ።
54005019	ክልተ ወይ ሠለስተ ሰባት እንተዘይመስኪሮም ኣብ ልዕሊ መራሕ ቤተ ክርስቲያን ክሲ ኣይትቀበል።
54005020	ነቶም ኃጢኣት ዝገብሩ ግና እቶም ካልኦት ምእንቲ ኽፈርኁ ኣብ ቅድሚ ዂሉ ገሥጾም።
54005021	ብዘይ ኣፈላላይን ብዘይ ኣድልዎን ነዝ ምዕዶዙይ ክትሕሉ ኣብ ቅድሚ እግዚኣብሔርን ኣብ ቅድሚ ኢየሱስ ክርስቶስን ኣብ ቅድሚ እቶም ኅሩያት መላእኽትን ኃደራ እብለካ ኣለኹ።
54005022	ኣብ ሓደኳ ኢድካ ኣንቢርካ ንምሻም ኣይትተሃወኽ፤ ኣብ ኃጢኣት ካልኦት ኣይትሳተፍ፤ ንርእስኻ ብንጽሕና ሓሉ።
54005023	ስለ ኸብድኻን ስለቲ ዝመላለሰካ ሕማምን ቁሩብ ወይኒ ስተ እምበር ማይ ጥራሕ ኣይትስተ።
54005024	ኃጢኣት ገሊኦም ሰባት ግሁድ እዩ፤ ነቲ ፍርዲውን የርኢ፤ ናይ ገሊኦም ግና ደኃር እዩ ዝግለጽ።
54005025	ከምኡ ኸዓ እቲ ሠናይ ግብሪ ግሉጽ እዩ፤ እቲ ግሉጽ ዘይኮነ ግና ተሠዊሩ ኽተርፍ ኣይኽእልን እዩ።
54006001	ስም እግዚኣብሔርን እቲ እንሰብኮ ትምህርትን ምእንቲ ኸይንቀፍ እቶም ኣብ ትሕቲ ኣርዑ ት ባርነት ዘለዉ ዂሎም ነቶም ጐይተቶም ምሉእ ኽብሪ ከም ዝግብኦም ይቝጸርዎም።
54006002	እቶም ኣመንቲ ጐይቶት ዘለውዎም ድማ ብክርስቶስ ኣኅዋቶም ብምዃኖም ኣይንዓቕዎም። እኳ ደኣ እቶም በቲ ጽቡቕ ኣገልግሎቶም ዝጥቀሙ ዘለዉ ኣመንትን ፍቑራትን ብምዃኖም ኣብሊጾም የገልግልዎም። ነዝ ነገርዙይ መሃርን ስበኽን።
54006003	ሓደ ሰብ ምስቲ ሓቀኛ ዝኾነ ቓል ጐይታና ኢየሱስ ክርስቶስን ምስቲ ንእግዚኣብሔር ንምምሳል ዘይሰማማዕ ግጉይ ትምህርቲ እንተ መሃረ
54006004	ንሱ ብትዕቢት ዝተነፍሐ ሓንቲ ዘይፈልጥ ሰብ እዩ። ንሱ ናይ ክትዕን ጐይቊን ጽምኢ ዘለዎ ሕሙም ሰብ እዩ። ካብዙይ ከዓ ቕንኢ ባእሲ ክፉእ ሓሳብ ጸርፊ ይመጽእ።
54006005	ኣብቶም እቲ ሓቂ ዘይብሎም ኣእምሮኦም ዝረኸሰ ሰባት ከዓ ዘየቋርጽ ጐይቊ ይፈጥር፤ እዚኣቶም መንፈሳዊነት ናይ ምድራዊ ረብኃ መርከቢ እዩ ዝመስሎም።
54006006	 ዘለኒ የኣኽለኒ ንዝብል ግና ንእግዚኣብሔር ምምላኽ ብዙኅ ረብኃ ኣለዎ።
54006007	ናብዝ ዓለም እዙይ ዘምጻእናዮ የብልናን፤ ካብዝ ዓለም እዙይውን ክንወስዶ እንኽእል ከቶ የለን እሞ።
54006008	ቀለብን ክዳንን እንተ ረኺብና የኣኽለና እዩ።
54006009	ክህብትሙ ዝደልዩ ግና ናብ ፈተናን መፈንጠርን ንሰብ ብዘበላሹን ብዘጥፍእን ከንቱን ጐዳእን ብዝኾነ ትምኒት ይወድቁ።
54006010	ፍቕሪ ገንዘብ ናይ ኲሉ ኽፍኣት ሡር እዩሞ፤ ገሊኦም ብሰንኪ ህርፋን ገንዘብ ካብ መንገዲ እቲ እምነት ወፂኦም ንባዕላቶም ብዙኅ ሥቓይ ኣምጽኡ።
54006011	ንስኻ ግና ኣታ ናይ እግዚኣብሔር ሰብ ካብዙይ ኲሉ ህደም። ደድኅሪ ጽድቅን መንፈሳውነትን እምነትን ፍቕርን ትዕግሥትን ንእግዚኣብሔር ምምላኽውን ሰዓብ።
54006012	ሠናይ ናይ እምነት ገድሊ ተጋደል፤ ነታ ዝተጸዋዕኻላ ኣብ ቅድሚ ብዙኃት ምስክርውን ጽቡቕ ምእማን ንዝተኣመንካላ ናይ ዘለዓለም ሕይወት ኃዝ።
54006013	-
54006014	ነቲ ትእዛዝ ብንጽሕናን ብዘይ ነቐፋን ክሳዕ ምግላጽ ጐይታና ኢየሱስ ክርስቶስ ምእንቲ ኽትሕልዎ ኣብ ቅድሚ እቲ ንዂሉ ሕይወት ዝህብ እግዚኣብሔርን ኣብ ቅድሚ እቲ ጴንጤናዊ ጲላጦስ ነታ ሓቀኛ እምነት ዝመስከረ ኢየሱስ ክርስቶስን እእዝዘካ ኣለኹ።
54006015	ነዙይ ጊዜኡ ምስ በጽሐ እግዚኣብሔር ክገልጾ እዩ፤ ንሱ ብፁዕ በይኑ ንዂሉ ዝገዝእ ንጉሥ ነገሥታት ጐይታ ጐይቶት
54006016	ንሱ በይኑ ዘይመውት ሓደ ሰብ እኳ ከቶ ዘይረኣዮ ክሪኦውን ዘይኽእል ኣብ ዘይቕረብ ብርሃን ዝነብር እዩ፤ ንእኡ ንዘለዓለም ክብርን ሥልጣንን ይኹኖ። ኣሜን።
54006017	ነቶም ኣብዛ ዓለም እዚኣ ዘለዉ ሃብታማት ከይዕበዩ በቲ ኽንሕጐስ ኢሉ ዂሉ ብልግሲ ዝህበና እግዚኣብሔር እምበር በዝ ኃላፊ ሃብቲ ኸይእመኑ ኣዝዞም።
54006018	ገበርቲ ሠናይ ክኾኑ ብሠናይ ግብሪ ኽህብትሙ ለጋሳትን ንምክፋል ድልዋት ክኾኑ ኣዝዞም።
54006019	በዝ መንገዲ እዙይ ናይ ሓቂ ሕይወት ምእንቲ ኽረኽቡ ኣብታ እትመጽእ ዓለም ጽኑዕ መሠረት ምእንቲ ክኾኖም ንርእሶም ሃብቲ ኽእክቡ እዮም።
54006020	ኦ ጢሞቴዎስ! ነቲ ብኅድሪ ዝተውሃበካ ሓልዎ። ካብቲ ብጌጋ ፍልጠት ተብሂሉ ዝጽዋዕ ዓለማዊ ኸንቱ ልፍለፋን ዝጋጮ ሓሳባትን ረኃቕ።
54006021	ገሊኣቶም ነዙይ ብምእማን ካብ መንገዲ እቲ እምነት ዝወፁ ኣለዉሞ። ጸጋ ምሳኻ ይኹን። ኣሜን።
55001001	ብክርስቶስ ኢየሱስ ንዝርከብ ናይ ሕይወት ተስፋ ብፍቓድ እግዚኣብሔር ሓዋርያ ኢየሱስ ክርስቶስ ካብ ዝኾነ ጳውሎስ
55001002	ናብ ዝፈትዎ ወደይ ጢሞቴዎስ ካብ እግዚኣብሔር ኣብን ጐይታና ኢየሱስ ክርስቶስን ጸጋ ምሕረት ሰላም ንኣኻ ይኹን።
55001003	ለይትን መዓልትን እንተየቋረጽኩ ኣብ ጸሎተይ ክዝክረካ እንተለኹ ነቲ ኸምቲ ናይ ኣቦታተይ ገይረ ብንጹሕ ሕሊና ዘገልግሎ እግዚኣብሔር አመስግኖ ኣለኹ።
55001004	ንብዓትካ እዝክር እየ፤ ብታሕጓስ ምእንቲ ኽምላእ ኸዓ ኽርእየካ እናፍቕ ኣለኹ።
55001005	ነታ ኣባኻ ዘላ ጥርጥር ዘይብላ እምነት እዝክራ እየ። እዛ እምነት እዚኣ ቕድም ኣብ እናሓጐኻ ሎይድ ከምኡውን ኣብ እኖኻ ኤውንቄ ነበረት። ሕዚ ኸዓ ኣባኻ ከም ዘላ ተኣማሚነ ኣለኹ።
55001006	ስለዙይ ነቲ ብምንባር ኢደይ ዝተቐበልካዮ ኣባኻ ዘሎ ውህብቶ እግዚኣብሔር ክተለዓዕሎ አዘክረካ ኣለኹ።
55001007	እግዚኣብሔር ዝሃበና መንፈስ ኃይልን ፍቕርን ርእስኻ ምቊጽጻርን እምበር መንፈስ ፍርኃት ኣይሃበናንሞ።
55001008	እምበኣር ብዛዕባ ጐይታና ኢየሱስ ክርስቶስ ምምስካርን ብኣይ ናይ ክርስቶስ እሱርን ኣይትኅፈር፤ እኳ ደኣ በቲ እግዚኣብሔር ዝህበካ ኃይሊ ምእንቲ ወንጌል ምሳይ መከራ ተቐበል እምበር።
55001009	ንሱ ብግብርና ዘይኮነስ ብፍቓዱን በቲ ብኢየሱስ ክርስቶስ ቅድሚ ዘመናት ዝተውሃበና ጸጋን ኣድኃነና፤ ብቕዱስ ጽውዓውን ጸውዐና።
55001010	እዝ ጸጋ እዙይ ብምምጻእ መድኃኒና ኢየሱስ ክርስቶስ ተገልጸ። ንሱ ንሞት ስዒሩ ንሕይወትን ንዘይሙማትን ብወንጌል ናብ ብርሃን ኣውፅኦ።
55001011	ኣነውን ናይዝ ወንጌል እዙይ ኣብሣሪ ሓዋርያን ንኣሕዛብውን መምህር ክኸውን ተሸምኩ።
55001012	በዝ ምኽንያትዙይ ከዓ እየ መከራ ዝቕበል ዘለኹ፤ ግና ንመን ከም ዝኣመንኩ ስለ ዝፈልጥ ኣይኃፍርን እየ። ንሱ ኸዓ ነቲ ዝሃብክዎ ኅድሪ ክሳዕ እታ መዓልቲ ጐይታ ክሕልወለይ ከም ዝኽእል ርግጸኛ እየ።
55001013	ነቲ ኻባይ ዝሰማዕኻዮ ቕኑዕ ትምህርቲ ከም ኣብነት ገይርኻ በቲ ብኢየሱስ ክርስቶስ ዝርከብ እምነትን ፍቕርን ሓልዎ።
55001014	ነቲ ብኅድሪ ዝተውሃበካ ሓቂ በቲ ኣባና ኃዲሩ ዘሎ መንፈስ ቅዱስ ሓልዎ።
55001015	እቶም ኣብ እስያ ዘለዉ ዂላቶም ከም ዝጠለሙኒ ትፈልጥ ኢኻ። ኣብ መንጎኦም እኳ ፊጌሎስን ኤርሞጌኔስን ዝብሃሉ ኣለውዎም።
55001016	እግዚኣብሔር ንቤተ ሰብ ሄኔሴፎሩ ምሕረት የሃቦም፤ ንሱ ብምእሳረይ እንተይኃፈረ ብዙኅ ጊዜ ኣጸናኒዑ ኒ እዩሞ።
55001017	ኣብ ሮም ምስ መጸውን ክሳዕ ዝረኽበኒ ብዙኅ ደኺሙ እዩ።
55001018	በታ መወዳእታ መዓልቲ ጐይታ እግዚኣብሔር ምሕረት የሃቦ። ኣብ ኤፌሶን ክንደይ ከም ዘገልገለኒውን ንስኻ ኣጸቢቕካ ትፈልጥ ኢኻ።
55002001	እምበኣር ጢሞቴዎስ ወደይ! በቲ ብኢየሱስ ክርስቶስ ዘሎ ጸጋ በርትዕ።
55002002	ነቲ ኣብ ቅድሚ ብዙኃት መሰኻኽር ካባይ ዝሰማዕኻዮ ንኻልኦት ክምህሩ ንዝኽእሉ እሙናት ሰባት ኅድሪ ሃቦም።
55002003	ከም ንፉዕ ናይ ኢየሱስ ክርስቶስ ወታደር ኴንካ ምሳይ መከራ ተቐበል።
55002004	ወታደር ኮይኑ ዘገልግል ነቲ ኣዛዚኡ ኸሐጕስ ስለ ዝደሊ ብኻልእ ጉዳያት ኣይጥለፍን።
55002005	ከምኡውን እቲ ኣብ ውድድር ዝሳተፍ ከምቲ ሕጊ ገይሩ እንተ ዘይተወዳዲሩ ናይ ኣሰናፍነት ኣኽሊል ኣይረክብን እዩ።
55002006	እቲ ዝፅዕር ሓረስታይ ካብቲ ዘፍረዮ ፍረ ኣቐዲሙ ኽወስድ ይግብኦ እዩ።
55002007	እግዚኣብሔር ንዂሉ ምስትውዓል ክህበካ እዩሞ ነዝ ዝብሎ ዘለኹ ኣስተብህሎ።
55002008	ነቲ ኻብ ዘርኢ ዳዊት ዝተወልደ ካብ ሞት ዝተሥአ ኢየሱስ ክርስቶስ ዘክሮ፤ እቲ ኣነ ዝሰብኮ ወንጌልውን እዙይ እዩ።
55002009	ብምኽንያት እዝ ወንጌል እዙይ ከዓ ከም ገባር ክፉእ ተኣሲረ መከራ እቕበል ኣለኹ። ቃል እግዚኣብሔር ግና ኣይእሰርን እዩ።
55002010	ስለዙይ እቶም ኅሩያት ነቲ ዘለዓለማዊ ኽብሪ ዘውህብ ብኢየሱስ ክርስቶስ ዝርከብ ድኅነት ምእንቲ ኽረኽቡ ንዂሉ እዕገሥ ኣለኹ።
55002011	እዝ ቓል እዙይ እሙን እዩ፦  ምስኡ እንተ ሞትና ምስኡ ኸዓ ብሕይወት ክንነብር ኢና።
55002012	እንተ ተዓገሥና ምስኡ ኸዓ ኽንነግሥ ኢና። እንተ ኸሓድናዮ ንሱውን ክኽሕደና እዩ።
55002013	እሙናት እንተዘይኮይንና ንሱ ንርእሱ ክኽሕድ ስለ ዘይኽእል እሙን ኮይኑ እዩ ዝነብር።
55002014	ንዝሰምዕዎ ብዘጥፍእ ረብኃ ብዘይብሉ ቓል ከይበኣሱ ኣብ ቅድሚ እግዚኣብሔር እናጠንቀቕካ እዙይ ኣዘክሮም።
55002015	ንቓል ሓቂ ብቕንዕና ዝምህር ዘኅፍር ዘይብሉ ዝተመስከረሉ ኣገልጋሊ ጌርካ ንባዕልኻ ንእግዚኣብሔር ክተወፊ ፀዓር።
55002016	ነቲ ቑም ነገር ዘይብሉ ኸንቱ ኽትዕ ግና ካባኻ ኣርኅቆ፤ እቶም ነዙይ ዘዘውትሩ ካብ እግዚኣብሔር እናረሓቑ እዮም ዝኸዱ እሞ።
55002017	ትምህርቶም ከም መንሽሮ እናሰፍሐ ዝባላዕ እዩ፤ ኣብ መንጎኦም ሄሜኔዎስን ፊሊጦስን ዝብሃሉ ይርከብዎም።
55002018	ንሳቶም ካብ ሓቂ ርሒቖም  ትንሣኤ ሙታን ቅድሚ ሕዚ ኾይኑ እዩ እናበሉ እምነት ብዙኃት ሰባት የናውፁ ኣለዉ።
55002019	ይኹን እምበር  ስም እግዚኣብሔር ዝጽውዕ ዂሉ ካብ ክፍኣት ይርኃቕ ከምኡውን  እግዚኣብሔር ነቶም ናቱ ዝኾኑ ይፈልጦም እዩ ዝብል ማኅተም ዘለዎ ዘይነቓነቕ መሠረት እግዚኣብሔር ጸኒዑ ኽነብር እዩ።
55002020	ኣብ ዓብዪ ገዛ ካብ ዕንፀይትን መሬትን ዝተሠርሐ ኣቕሓ እምበር ኣቕሓ ወርቅን ብሩርን ጥራሕ ኣይኮነን ዝርከብ፤ ገሊኡ ንኽብረት ገሊኡ ኽቡር ንዘይኮነ ኣገልግሎት እዩ ዝውዕል።
55002021	እምበኣር ካብ ኲሉ ኽፉእ ርእሱ ዘንጽሀ ሰብ ንሱ ኣቕሓ ኽብሪ ዝተቐደሰ ንኣገልግሎት ጐይትኡ ዝጠቅም ንዂሉ ሠናይ ግብሪ ዝተዳለወ ይኸውን።
55002022	ካብ ክፉእ ናይ ጕብዝና ትምኒት ህደም፤ ምስቶም ብንጹሕ ልቢ ንእግዚኣብሔር ዝጽውዕዎ ኸዓ ኣሰር ጽድቅን እምነትን ፍቕርን ሰላምን ሰዓብ።
55002023	ባእሲ ኸም ዘምጽእ ፈሊጥካ ካብቲ ናይ ዕሽነትን ከንቱ ኽርክርን ረኃቕ።
55002024	ኣገልጋሊ እግዚኣብሔር ዝኾነ ምስ ኲሉ ለዋህ ንፉዕ መምህር ዕጉሥ ክኸውን ደኣ እምበር ተበኣሳይ ክኸውን ኣይግብኦን እዩ።
55002025	ምናልባሽ እግዚኣብሔር ንሓቂ ምእንቲ ኽፈልጥዋ ኢሉ ንስሓ ኽኣትዉ ዕድል እንተ ሃቦም ኣይፍለጥን እዩ እሞ ንሱ ነቶም ተፃረርቲ ብህድኣት ዝእርሞም ክኸውን ኣለዎ።
55002026	ንሳቶም ከዓ ካብቲ ፍቓዱ ኽገብሩ ኢሉ ኣሲርዎም ዝነበረ መፈንጠር ዲያብሎስ ኣምሊጦም ናብ ልቦም ክምለሱ እዮም።
55003001	ኣብተን ዳኅረዎት መዓልትታት ግና ዘጨንቕ ጊዜ ከም ዝመጽእ ፍለጥ።
55003002	ሽዑ ሰባት ፈተውቲ ርእሶም ፈተውቲ ገንዘብ ትምክሕተኛታት ትዕቢተኛታት ተጻረፍቲ ንወለዶም ዘይእዘዙ ዘየመስግኑ ቅድስና ዘይብሎም ርህራሄ ዘይብሎም
55003003	ፍቕሪ ዘይብሎም ይቕረ ዘይብሉ ሓመይቲ ርእሶም ዘይቋጻጸሩ ጨካናት ሠናይ ዘይፈትዉ
55003004	ከዳዓት ህዉኻት መን ከማይ በሃልቲ ካብ ፍቕሪ እግዚኣብሔር ፍቅሪ ተድላ ዓለም ኣብሊጾም ዝፈትዉ
55003005	ስርዓት ኣምልኾ ኣለዎም፤ ነቲ ኃይሉ ግና ይኽሕድዎ እዮም እሞ ካብዚኣቶም ረሓቕ።
55003006	እዚኣቶም ናብ ገዛ ሰብ ሾሊኾም ብምእታው ነተን ኃጢኣት ዝመልአን ብዝተፈላለየ ፍትወት ዝደፋፍኣ ኣንስቲ ዝማርኹ ሰባት እዮም።
55003007	እዘን ኣንስቲ እዚኣተን ዂሉ ሻዕ ዝመሃራ ናብ ፍልጠት ሓቂ ኽበጽሓ ግና ከቶ ዘይኽእላ እየን።
55003008	ከምቲ ኢያኔስን ኢያንበሬስን ንሙሴ ዝተቓወምዎ እዞም ኣእምሮኦም ዝተበላሸወ ኣብ እምነቶም ጽንዓት ዘይብሎም ሰባት ድማ ከምኡ ነታ ሓቂ ይቃወምዋ ኣለዉ።
55003009	ግና ከምቲ ናይ ኢያኔስን ኢያንበሬስን ዕሽነት ንዂሉ ዝተገልጸ ናይ እዚኣቶም ዕሽነት ከዓ ንዂሉ ኽግለጽ እዩ፤ ካብኡ ኃሊፎም ግና ዘስልጥዎ የብሎምን።
55003010	ንስኻ ግና ትምህርተይ ኣነባብራይ ዕላማይ እምነተይ ትዕግሥተይ ፍቕረይ ጽንዓተይ
55003011	ስደተይ መከራይ ኲሉ እቲ ኣብ ኣንጾኪያን ኢቆንያንን ልስጥራንን ዝበጽሐኒሞ ብትዕግሥቲ ዝተቐበልክዎ ስደት ትፈልጥ ኢኻ፤ ጐይታ ግና ካብዝ ዂሉ ኣድኃነኒ።
55003012	እቶም ናይ ክርስቶስ ኢየሱስ ወገን ብምዃን ብቕድስና ኽነብሩ ዝደልዩ ዂሎም ብርግጽ መከራ ክቕበሉ እዮም።
55003013	እቶም ክፉኣት ሰባትን መምሰልትን ግና እናኣስሓቱን እናሰሓቱን ናብ ዝገደደ ኽፍኣት ክበጽሑ እዮም።
55003014	ንስኻ ግና በቲ ዝተምሃርካዮን ዝተረዳእኻዮን ጽናዕ። ካብ መን ከም ዝተምሃርካ ትፈልጥ ኢኻ እሞ።
55003015	ካብ ሕፃንነትካ ጀሚርካ ብክርስቶስ ኢየሱስ ብምእማን ምድኃን ዝርከበሉ ትምህርቲ ኽህባኻ ዝኽእላ ቅዱሳት መጻሕፍቲ ትፈልጥ ኢኻ።
55003016	-
55003017	እቲ ናይ እግዚኣብሔር ሰብ ፍጹም ንሠናይ ግብሪ ዂሉ ኣጸቢቑ ዝተዳለወ ምእንቲ ክኸውን ብመንፈስ እግዚኣብሔር ዝተጽሓፈ መጽሓፍ ንትምህርቲ ንተግሣጽ ንቕንዕና ብጽድቂ መንገዲ ንምምራሕ ይጠቅም እዩ።
55004001	ኣብ ቅድሚ እግዚኣብሔርን ኣብ ቅድሚ እቲ ኣብ ሕያዋንን ኣብ ሙታንን ክፈርድ ዘለዎ ኢየሱስ ክርስቶስን ብመንግሥቱን ብምጽኣቱን ኣማኅፅነካ ኣለኹ።
55004002	ነቲ ቓል ስበኽ፤ ብምችዊ እዋንን ኣብ ዘይምችዊ እዋንን ድልዊ ኹን፤ ኣረድእ፤ ገሥጽ፤ ምኸር፤ ብዓብዪ ትዕግሥቲ ብምምሃር ትጋህ።
55004003	ነቲ ኣእዛኖም ክሰምዖ ዝህንጠዮ ነገር ዝነግርዎም መምህራን ክእክቡ እምበር ነቲ ሓቂ ዝኾነ ትምህርቲ ንምስማዕ ዘይደልዩሉ ዘመን ክመጽእ እዩሞ።
55004004	ሓቂ ኸይሰምዕውን ኣእዛኖም ዓጽዮም ናብ ተረት ከዘምብሉ እዮም።
55004005	ንስኻ ግና ዂልሻዕ ጥንቁቕ ኩን፤ ብጊዜ መከራ ጽናዕ፤ ግብሪ ወንጌላዊ ግበር፤ ኣገልግሎትካ ፈጽም።
55004006	ኣነስ ድሮ ሰማእት ክኸውን ቐሪበ ኣለኹ፤ መዓልቲ ኅልፈተይ በጺሓ እያ።
55004007	ሠናይ ገድሊ ተጋዲለ ጕያይ ፈጺመ ነታ እምነትውን ሓልየያ እየ።
55004008	ደጊም እቲ ቕኑዕ ፈራዲ ዝኾነ ጐይታ በታ መወዳእታ መዓልቲ እቲኣ ዝህበኒ ኣኽሊል ጽድቂ ይጽበየኒ ኣሎ። እዙይውን ንበይነይ ኣይኮነን፤ ነቶም ናቱ ምምጻእ ዝጽበዩ ዂሎምውን እምበር።
55004009	ጢሞቴዎስ ቀልጢፍካ ናባይ ምጻእ።
55004010	ዴማስ ነዛ ዓለም እዚኣ ስለ ዝፈተዋ ኃዲጉኒ ናብ ተሰሎንቄ ኸይዱ እዩሞ። ቄርቂስ ናብ ገላትያ ቲቶውን ናብ ድልማጥያ ኸይዶም እዮም።
55004011	ሉቃስ በይኑ እዩ ምሳይ ዘሎ። ማርቆስ ንኣገልግሎት ስለ ዝጠቕመኒ ኽትመጽእ እንተለኻ ምሳኻ ተማልኣዮ።
55004012	ንቲኪቆስ ግና ናብ ኤፌሶን ሰዲደዮ ኣለኹ።
55004013	ክትመጽእ እንተለኻ እቲ ኣብ ጢሮኣዳ ምስ ካርፑስ ዝኃደግክዎ ካባን እቲ መጻሕፍትን ብፍላይ እቲ ብራናታት ተማልአለይ።
55004014	እቲ ኣንጠረኛ እስክንድሮስ ብዙኅ ጕድኣት ኣብጺሑለይ እዩ። እግዚኣብሔር ከምታ ግብሩ ይፍደዮ።
55004015	ንሱ ነቲ መልእኽትና ብዙኅ ይፃረሮ እዩ እሞ ንስኻ ድማ ካብኡ ተጠንቀቕ።
55004016	መጀመርታ ጊዜ ናይ እተኸሰስኩሉ መልሲ ኸቕርብ እንተለኹ እግዚኣብሔር ደኣ ከም በደል ኣይቝጸረሎም! ኲላቶም ጠለሙኒ እምበር ሓደኳ ምሳይ ኣይነበረን።
55004017	ግና እቲ ወንጌል ብምልኣት ብኣይ ምእንቲ ኽስበኽ ኲሎም ኣሕዛብውን ምእንቲ ኽሰምዕዎ ጐይታ ምሳይ ኮይኑ ኣበርትዐኒ፤ ካብ ኣፍ ኣንበሳውን ኣናገፈኒ።
55004018	እግዚኣብሔር ካብ ኲሉ ኽፉእ ግብሪ ኸናግፈኒ፤ ኃልዩ ኸዓ ናብታ ሰማያዊት መንግሥቱ ኸብቅዐኒ እዩ። ንእኡ ካብ ዘለዓለም ክሳዕ ዘለዓለም ክብሪ ይኹኖ! ኣሜን።
55004019	ንጵርስቅላን ንኣቂላን ንስድራ ሄኔሴፎሩን ሰላም በለለይ።
55004020	ኣርስጦስ ኣብ ቆሮንቶስ ተሪፉ ኣሎ፤ ጥሮፊሞስ ግና ሓሚሙ ሚሊጢን ኣብ ዝብሃል ከተማ ኃዲገዮ ኣለኹ።
55004021	ቕድሚ ኽረምቲ ንኽትመጽእ ዝከኣለካ ግበር። ኤውቡሎስን ጱዴስን ሊኖስን ቀላውድያን ኲሎም ኣኅዋትና ሰላም ይብሉኻ ኣለዉ።
55004022	ጐይታ ኢየሱስ ክርስቶስ ምስ መንፈስካ ይኹን። ጸጋ ምሳኻትኩም ይኹን። ኣሜን።
56001001	ኣገልጋሊ እግዚኣብሔርን ሓዋርያ ኢየሱስ ክርስቶስን ናይቶም ኅሩያት ኣምላኽ ንእምነት ክሃንጽ ነቲ ናብ ቅድስና ዘብጽሕ ፍልጠት ሓቂ ኽሰብኽ ካብ ዝተጸውዐ ጳውሎስ።
56001002	እዝ እምነት እዙይን እዝ ፍልጠት እዙይን እቲ ዘይሕሱ እግዚኣብሔር ቅድሚ ዘመናት ዘተስፈዎ ናይ ዘለዓለም ሕይወት እዩ።
56001003	ጊዜኡ ምስ በጽሐ ብትእዛዝ እቲ መድኃኒና ዝኾነ እግዚኣብሔር ንኣይ ክእውጅ ብዝሃበኒ ስብከት ገይሩ ንቓሉ ገለጾ።
56001004	በታ ናይ ኲላትና ዝኾነት እምነት ናይ ሓቂ ወደይ ዝኾንካ ቲቶ ካብ እግዚኣብሔር ኣብን ካብ መድኃኒና ኢየሱስ ክርስቶስን ጸጋን ሰላምን ምሳኻ ይኹን።
56001005	ኣብ ቀርጤስ ዝሓደግኩኻ ከምቲ ዝኣዘዝኩኻ ጌርካ ነቲ እንተይተወድአ ዝተረፈ ኽተመዓራርን በብዓዱ መራሕቲ ቤተ ክርስቲያን ክትሸይምን ኢለ እየ።
56001006	መራሕ ቤተ ክርስቲያን ነቐፋ ዘይብሉ ሰብኣይ ሓንቲ ሰበይቲ ስዲ ብምዃንን ብዘይ ምእዛዝን ዘይሕመዩ ኣመንቲ ውሉድ ዘለውዎ ይኹን።
56001007	መራሕ ቤተ ክርስቲያን ሥራሕ እግዚኣብሔር ክመርሕ ሕድሪ ዝተቐበለ ስለ ዝኾነ ነቐፋ ዘይብሉ ክኸውን ይግባእ፤ ከምኡውን ዘይዕበ ዘይዂሪ ዘይሰክር ዘይበኣስ ንገንዘብ ዘይጐዪ ክኸውን ኣለዎ።
56001008	እኳ ደኣ ተቐባል ጋሻ ሠናይ ዝኾነ ዝፈቱ ንርእሱ ዝመልኽ ቅኑዕ ቅዱስን ብመጠን ዝነብርን ይኹን።
56001009	ንሱ በቲ ቕኑዕ ትምህርቲ ምእንቲ ኽምዕድ ነቶም ዝቃወሙውን መልሲ ምሃብ ምእንቲ ክኽእል በቲ ዝተምሃሮ እሙን ዝኾነ ቓል ይጽናዕ።
56001010	ብዙኃት ሰባት ብኅልፊ ኻብቶም  ዝኣመኑ ኣሕዛብ ይገረዙ ዝብሉ ኣይሁድ ዘይእዙዛት ለፍለፍትን መታለልትን ኣለዉሞ።
56001011	ንሳቶም ረብሓ ምእንቲ ኽረኽቡ ኢሎም ቅኑዕ ብዘይኮነ መንገዲ ኽምህርዎ ዘይግብኦም እናመሃሩ ንስድራ ዘናውጹ ኣፎም ክተትኅዞም ግቡእ እዩ።
56001012	ሓደ ኻብቶም ናታቶም ነቢያት እኳ  ሰብ ቀርጤስ ኲልሻዕ ሓሰውቲ ክፉኣት ኣራዊት ሃካያት ከብዳማት እዮም ይብል።
56001013	-
56001014	እዝ ምስክርነት እዙይ ሓቂ እዩ። ስለዙይ ትኽክለኛ እምነት ምእንቲ ኽህልዎም ናብ ተረት ኣይሁድን ናብ ትእዛዛት እቶም ንሓቂ ዝነጸጉ ሰባትን ከየዘንብሉ ኣጸቢቕካ ገሥጾም።
56001015	ነቶም ንጹሃት ኲሉ ነገር ንጹህ እዩ፤ ነቶም ርኹሳትን ዘይኣምኑን ግና ኣእምሮኦምን ሕሊናኦምን ርኹስ ስለ ዝኾነ ንጹህ ዝኾነ ነገር የለን።
56001016	 ንእግዚኣብሔር ንፈልጦ ኢና ይብሉ፤ ብተግባሮም ግና ይኽሕድዎ፤ ዘጸይፉን ዘይእዙዛትን ሠናይ ንምሥራሕ ዘይበቕዑ ን እዮም።
56002001	ንስኻ ግና ሕይወት ዝርከቦ ቕኑዕ ትምህርቲ መሃር።
56002002	ነቶም ኣረጋውያን ጥንቁቓት ክብሮም ዝሕልዉ ለባማት ብእምነትን ብፍቕርን ብትዕግሥትን ጥዑ ያት ክኾኑ መዓዶም።
56002003	ነተን ኣረጋውያትውን ከምኡ ብቕድስና ዝነብራ ዘይሓምያ ዘይሰኽራ ሠናይ ዝኾነ ዂሉ ንንኡሳት ኣንስቲ ዝምህራ ክኾና መዓደን።
56002004	እተን ንኡሳት ኣንስቲውን ንሰብኡተንን ንውሉደንን ከፍቅራ
56002005	ርእሰን ዝመልካ ንጹሃት ስድራአን ዝከናኸና ሕያዎት ንሰብኡተን ዝእዘዛ ምእንቲ ክኾና ይምሃርአን። እዙይ ከዓ ቃል እግዚኣብሔር ምእንቲ ኸይጽረፍ እዩ።
56002006	ነጓብዝውን ከምኡ ርእሶም ዝመልኩ ክኾኑ መዓዶም።
56002007	-
56002008	እቶም ዝቃወሙ ብዛዕባና ዝብልዎ ኽፉእ ነገር ስኢኖም ምእንቲ ኽኃፍሩስ ክትምህር እንተለኻ እሙን ብምዃን ብምስትውዓል ነቐፋ ብዘይብሉ ዘረባ ብዂሉ ሠናይ ግብሪ እናዘውተርካ ኣርኣያ ኹኖም።
56002009	ነቶም መገልገልቲ ኸዓ ንጐይተቶም ብዂሉ ነገር ክእዘዙ ከሐጕስዎም እምበር ክፉእ ከይምልሱሎም መዓዶም።
56002010	እቲ ናይ መድኃኒና እግዚኣብሔር ትምህርቲ ኣብ ኲሉ ቕቡል ምእንቲ ክኸውን ብዂሉ እሙናት ክኾኑ እምበር ሰረቕቲ ኸይኾኑ መዓዶም።
56002011	ንዂሉ ሰብ ዘድኅን ጸጋ እግዚኣብሔር ተገሊጹ እዩሞ፤
56002012	እዝ ጸጋ እዙይ ኃጢኣትን ዓለማዊ ድልየትን ኃዲግና ኣብዛ ዓለም እዚኣ ርእስና መሊኽና ብጽድቅን ብመንፈሳዊ ሕይወትን ክንነብር ይምህረና።
56002013	ከምዙይ ኢልና ነቲ ብሩኽ ተስፋና ናይቲ ዓብዪ ኣምላኽናን መድኃኒናን ኢየሱስ ክርስቶስ ክብሪ ኽግለጽ ንጽበ ኣለና።
56002014	ንሱ ካብ ኲሉ ኃጢኣት ሓራ ምእንቲ ኸውፅአና ንሠናይ ግብሪ ዝቐንኡ ንእኡ ዝኾንዎ ሕዝቢ ምእንቲ ኸንጽህ ንርእሱ ቤዛና ኣኅሊፉ ሃበ።
56002015	እምበኣር ነዝ ነገርዙይ መሃር፤ ብምሉእ ሥልጣን ከዓ መዓድን ገሥጽን ሓደኳ ኣይንዓቕካ።
56003001	ነቶም ሕዝቢ ንገዛእትን ንሰብ ሥልጣንን ክግዝኡን ክእዘዙን ንሠናይ ግብሪ ዂሉ ዝተዳለዉ ክኾኑን
56003002	ንሓደኳ ኽፉእ ዘይዛረቡ ዘይበኣሱን ምቕሉላትን ምስ ኲሉ ሰብ ድማ ብትሕትና ዝነብሩን ክኾኑ ኣዘኻኽሮም።
56003003	ንሕናውን ቀደም ዘይነስተውዕል ዘይንእዘዝ ግጉያት ንብዙኅ ፍትወት ሥጋን ትምኒትን ዝተገዛእና ብኽፍኣትን ቅንኣትን እንነብር ብሰብ ጽሉኣት ንስንሳትናውን እንጻላእ ነበርና።
56003004	ናይቲ መድኃኒና ዝኾነ እግዚኣብሔር ሕያዋይነትን ፍቕርን ምስ ተገልጸ ግና
56003005	ንሕና ብዝገበርናዮ ግብሪ ጽድቂ ዘይኮነስ ብምሕረቱ ማለት በቲ ኻልኣይ ልደት ዝህብ ብምሕጻብን ብመንፈስ ቅዱስ ብምሕዳስን ኣድኃነና።
56003006	-
56003007	ብጸጋኡ ጸዲቕና ብተስፋ ናይ ዘለዓለም ሕይወት ወረስቲ ምእንቲ ኽንከውን ብመድኃኒና ኢየሱስ ክርስቶስ ገይሩ ንመንፈስ ቅዱስ ኣብ ልዕሌና ኣብዚኁ ኣፍሰሶ።
56003008	እዙይ እሙን ዘረባ እዩ። ነቶም ብእግዚኣብሔር ዝኣመኑ ሠናይ ግብሪ ንምግባር ምእንቲ ኽተግሁ ነዙይ ኣጸቢቕካ ኽተረድኦም እደሊ ኣለኹ። እዙይ ጽቡቕን ንሰብ ዝጠቅምን እዩ።
56003009	ንስኻ ግና ካብ ናይ ዕሽነት ክርክርን ካብ ትውልዲ ምቝጻርን ጐይቊን ኣብ ሕጊ ሙሴ ካብ ዝለዓል ክትዕን ባእስን ረሓቕ፤ እዙይ ጥቕሚ ዘይብሉን ከንቱን እዩሞ።
56003010	ነቲ ምፍልላይ ዝፈጥር ሰብ ሓደ ወይ ክልተ ጊዜ ምስ መኸርካዮ እንተኣበየ ካብኡ ረሓቕ።
56003011	ከምዙይ ዝበለ ሰብ ዝተበላሸወን ኃጥእን እዩ፤ ባዕሉ ንባዕሉ ዝዀነነ ሰብ ምዃኑ ፍለጥ።
56003012	ኣብ ኒቆጵልዮን ክኸርም ወሲነ ኣለኹ እሞ ንኣርጢሞን ወይ ንቲኪቆስ ምስ ለኣኽኩልካ ዝገበርካ ገይርካ ናባይ ምጻእ።
56003013	ንዜናስ ፈላጥ ሕግን ንኣጵሎስን ኣብ መገሻኦም ዝኾነ ነገር ከይጐድሎም ብዝከኣለካ ኃግዞም።
56003014	እቶም ናትናውን ዕለታዊ ምግቦም ባዕሎም ክሓልዩ ሠናይ ሥራሕ ክሠርሑ ደኣ ይመሃሩ እምበር ብዘይ ፍረ ኣይንበሩ።
56003015	ምሳይ ዘለዉ ዂሎም ሰላም ይብሉኻ ኣለዉ። ነቶም ብእምነት ዘፍቅሩና  ሰላም በለልና። ጸጋ ምስ ኲልኻትኩም ይኹን።
57001001	ምእንቲ ኢየሱስ ክርስቶስ እሱር ካብ ዝኾንኩ ጳውሎስን ካብ ኃውና ጢሞቴዎስን ናብቲ ፍቑርን መሣርሕትናን ዝኾነ ፊልሞና
57001002	ናብ ኣፍብያ ሓፍትናን ናብቲ ምሳና ወታደር ክርስቶስ ዝኾነ ኣርክጳን ናብቶም ኣብ ቤት ፊልሞና ዝእከቡ ክርስቲያንን።
57001003	ካብ እግዚኣብሔር ኣቦናን ካብ ጐይታና ኢየሱስ ክርስቶስን ጸጋን ሰላምን ንኣኻትኩም ይኹን።
57001004	ኣብ ጸሎተይ ክዝክረካ እንተለኹ ዂሉ ጊዜ ንኣምላኸይ አመስግን።
57001005	እዙይ ከዓ ንኣመንቲ ከም እተፍቅርን ብጐይታና ብኢየሱስ ከም እተኣምንን ስለ ዝሰማዕኹ እየ።
57001006	ነቲ ብክርስቶስ ዝረኸብናዮ ሠናይ ነገር ኣጸቢቕካ ምእንቲ ኽትርዳእ ነቲ ዘለካ እምነት ብትብዓት ክተካፍሎ እጽሊ ኣለኹ።
57001007	ኣታ ኃወይ! ልቢ ኣመንቲ ስለ ዘጸናናዕኻ ብፍቕርኻ ብዙኅ ሓጐስን ምትብባዕን ረኺበ ኣለኹ።
57001008	ስለዙይ ብክርስቶስ ኢየሱስ ብዘለኒ ብዙኅ ትብዓት ነቲ ኽትገብሮ ዝግብአካ ኽእዝዘካ ዝኽእል እኳ እንተ ኾንኩ
57001009	ኣነ ጳውሎስ ሽማግለ ሕዚውን ናይ ኢየሱስ ክርስቶስ እሱር ምእንቲ ፍቕሪ ኢለ
57001010	ብዛዕባ እቲ ኣብ ቤት ማእሰርቲ እንተለኹ ብክርስቶስ ዝወለድክዎ ወደይ ኣናሲሞስ እልምነካ ኣለኹ።
57001011	ንሱ ቐደም ኣይጠቐመካን፤ ሕዚ ግና ንኣኻን ንኣይን ይጠቕመና እዩ።
57001012	ነቲ ብልቢ ዘፍቅሮ ኣናሲሞስ መሊሰ ናባኻ እሰዶ ኣለኹ።
57001013	ኣነ እኳ ወንጌል ብምስባኸይ ተኣሲረ ኣብ ዘለኹሉ ክንዳኻ ኾይኑ ኸገልግለኒ ምሳይ ከትርፎ ምደለኹ ነይረ።
57001014	ግናኸ እቲ ሠናይ ግብርኻ ብድልየትካ እምበር ብግዲ ምእንቲ ኸይኸውን ብዘይ ፍቓድካ ሓንቲ እኳ ኽገብር ኣይደለኹን።
57001015	ኣናሲሞስ ንሓፂር ጊዜ ዝተፈለየካ ምናልባሽ ንሓዋሩ ምሳኻ ምእንቲ ኽነብር እዩ ዝኸውን።
57001016	ደጊም ከም ባርያ ዘይኮነስ ካብ ባርያ ዝበለጸ ኸም ፍቑር ኃውካ እዩ። ኣነ የመና እየ ዘፍቅሮ፤ ንስኻ ግዳ ብሥጋን ብጐይታን ኃውካ ንዝኾነ ክንደይ ኣብሊጽካ ዘይተፍቅሮ!
57001017	እምበኣር ከም ኃው ትርእየኒ እንተ ዄንካስ ንኣይ ከም እትቕበለኒ ጌርካ ተቐበሎ።
57001018	እንተ በዲሉካ ወይ ንሱ ዝኸፍለካ ዕዳ እንተልዩ ካባይ ድለዮ።
57001019	ኣነ ጳውሎስ ክንድኡ ክኸፍለካ እየ ኢለ ብኢደይ እጽሕፈልካ ኣለኹ። ንስኻውን በዓል ዕዳይ ከም ዝኾንካ ምዝራብ ኣየድልየንን እዩ።
57001020	እወ ኣታ ኃወይ! ካባኻስ ብጐይታ ኽጥቀም እደሊ ኣለኹሞ ብክርስቶስ ንልበይ ኣዕርፈለይ።
57001021	ካብዝ ዝብለካ ዘለኹ ኣብሊጽካ ኸም እትገብር ፈሊጠ ከም እትእዘዘኒውን ኣሚነ እየ ዝጽሕፈልካ ዘለኹ።
57001022	ከምኡውን እግዚኣብሔር ጸሎትኩም ሰሚዑ  ናባኻትኩም ክመጽእ ከም ዝገብረኒ ተስፋ ኣለኒ እሞ ሥፍራ ኣዳልወለይ።
57001023	ምእንቲ ንኢየሱስ ክርስቶስ ክብል ምሳይ ተኣሲሩ ዘሎ ኤጳፍራስ ሰላም ይብለካ ኣሎ።
57001024	ከምኡውን እቶም መሣርሕተይ ዝኾኑ ማርቆስ ኣርስጠርኮስ ዴማስ ሉቃስ ሰላም ይብሉኻ ኣለዉ።
57001025	ጸጋ ጐይታና ኢየሱስ ክርስቶስ ምሳኻትኩም ይኹን። ኣሜን።
58001001	እግዚኣብሔር ካብ ጥንቲ ጀሚሩ ብዙኅ ጊዜን ብዝተፈላለየ መንገድን ነቦታትና ብነቢያት ገይሩ ተዛሪብዎም ነይሩ፤
58001002	ኣብዘን ዳኅረዎት መዓልትታት ግና ንኣና በቲ ወራስ ኲሉ ብዝገበሮ ብእኡውን ዓለም ዝፈጠረ ወዱ ገይሩ ተዛረበና።
58001003	ንሱውን ክብሪ እግዚኣብሔር መግለጺ ንዂሉ ነገር ብናይ ቃሉ ኃይሊ ዘቕውም ብባህርዩ ፍጹም ኣርኣያ እግዚኣብሔር ዝኾነ እዩ። ኃጢኣትናውን ምሰንጽሀ ኣብ ሰማይ ኣብ የማን ልዑ ል እግዚኣብሔር ተቐመጠ።
58001004	እቲ ዝወረሶ ስም ካብ ስም መላእኽቲ የመና ኸም ዝዓቢ ወልድ ከዓ ካብ መላእኽቲ የመና የዓቢ እዩ።
58001005	ካብ መላእኽቱ  ንስኻ ወደይ ኢኻ፤ ኣነ ሎሚ ወለድኩኻ፤ ከምኡ ኸዓ  ኣነ ኣቦ ክኾኖ እየ፤ ንሱውን ውሉድ ክኾነኒ እዩ ዝበሎ ንመን እዩ?
58001006	መሊሱ ነቲ በዂሪ ወዱ ናብ ዓለም ክልእኾ እንተሎ  ኲላቶም መላእኽቲ እግዚኣብሔር ይስገዱሉ ይብል።
58001007	ብዛዕባ መላእኽቲ ኸዓ  ንመላእኽቱ ንፋሳት ነገልገልቱ ነበልባል ሓዊ ይገብሮም ይብል።
58001008	ብዛዕባ ወልድ ግና  ኦ ኣምላኸይ! ዙፋንካ ንዘለዓለመ ዓለም ይነብር፤ በትሪ መንግሥትኻውን በትሪ ቕንዕና እያ።
58001009	ጽድቂ ፈተኻ፤ ዓመፅውን ጸላእኻ፤ ስለዙይ እግዚኣብሔር ኣምላኽካ ኅልፊ ብጾትካ ብዘይቲ ሓጐስ ቀብአካ ይብል።
58001010	ከምኡ ድማ፦  ኦ ጐይታይ! ንስኻ ካብ መጀመርታ ንምድሪ መሥረትካያ፤ ሰማያትውን ግብሪ ኣእዳውካ እዮም።
58001011	ንሳቶም ክጠፍኡ እዮም፤ ንስኻ ግና ትነብር፤ ንሳቶም ከም ክዳን ክበልዩ እዮም፤
58001012	ንስኻ ከም ዓለባ ኽትጥቕልሎም ኢኻ፤ ንሳቶምውን ክልወጡ እዮም። ንስኻ ግና ከም ቀደምካ ኢኻ፤ ንዘመናትካውን መወዳእታ የብሉን ይብል።
58001013	እግዚኣብሔር ካብ መላእኽቲ፦  ንጸላእትኻ መርገጽ እግርኻ ክሳዕ ዝገብሮም ኣብ የማነይ ተቐመጥ ዝበሎ ንሓደኳ የለን።
58001014	ኲላቶም መላእኽቲ ንኣገልግሎት እቶም ክድኅኑ ዘለዎም ዝለኣኹ ናይ ኣገልግሎት መናፍስቲዶ ኣይኮኑን?
58002001	ስለዙይ ምእንቲ ኸይንጠፍእ ናብቲ ዝሰማዕናዮ የመና ኽነቕልብ ይግብአና እዩ።
58002002	እቲ ብመላእኽቲ ዝተነግረ ቓል ክትእዘዞ ዝግባእ ሓቂ ኻብ ኮነ ኲሉ ዝብድልን ዘይእዘዝንውን ፍርዱ ዝቕበል ካብ ኮነ
58002003	ንሕና ግዳ ንኽንድዙይ ዝኣክል ዓብዪ ድኅነት ሸለል ክንብል እንተለና ኸመይ ጌርና ኽነምልጥ ንኽእል? እዙይ እቲ ብመጀመርታ ብጐይታ ዝተነግረ ድኅነት በቶም ዝሰምዕዎ ተረጋጊጹልና እዩ።
58002004	እግዚኣብሔር ከዓ ብምልክትን ብዘደንቕ ነገራትን በብዓይነቱ ብዝኾነ ተኣምራትን በቲ ኸም ፍቓዱ ዝዕድሎ መንፈስ ቅዱስን ገይሩ ምስክርነቶም ኣጽኒዑ እዩ።
58002005	ነታ ብዛዕባኣ እንዛረብ ዘለና እትመጽእ ዓለምስ ኣብ ትሕቲ መላእኽቲ ኣየግዝኣን።
58002006	እኳ ደኣ ኣብ ቅዱሳት መጻሕፍቲ  ንስኻ እትሓስቦ ሰብ እንታይ እዩ? ወይ ንስኻ እትኃልየሉስ ሰብ እንታይ እዩ?
58002007	ካብ መላእኽቲ ንቑሩብ ጊዜ ኣንኣስካዮ፤ ኣኽሊል ክብርን ግርማን ደፋእኻሉ፤ ኣብ ልዕሊ ግብሪ ኣእዳውካ ኸዓ ሸምካዮ፤
58002008	ንዅሉውን ኣብ ትሕቲ ኣእጋሩ ኣግዛእኻሉ  ኢሉ መስኪሩ ኣሎ። ንዅሉ ኸግዝአሉ እንተሎ ንእኡ ዘየግዝኦ ሓንቲ እኳ ኣይኃደገን። ሕዚ ግና ዅሉ ኸም ዝተገዝአሉ ኣይንርእን ዘለና።
58002009	ነቲ ኻብ መላእኽቲ ንቑሩብ ጊዜ ኣንኣስካዮ ተብሂሉ ዝነበረ ኢየሱስ ግና ብምኽንያት ሞቱ ሕዚ ኣኽሊል ክብርን ምስጋናን ደፊኡ ንሪኦ ኣለና። እዙይ ከዓ ንሱ ብጸጋ እግዚኣብሔር ምእንቲ ዅሉ ሰብ ስለ ዝሞተ እዩ።
58002010	እቲ ዅሉ ምእንትኡ ዅሉውን ብእኡ ዝተፈጥረ ንብዙኃት ውሉድ ናብ ክብሪ ምእንቲ ኸእትዎም ነቲ ናይ ድኅነቶም መራሒ ብመከራ ፍጹም ክገብሮ ተገብኦ።
58002011	-
58002012	እቲ ዝቕድስን እቶም ዝቕደሱን ካብ ሓደ ዝተረኽቡ እዮምሞ። በዝ ምኽንያት እዙይ ከዓ  ስምካ ነኅዋተይ ክነግሮም እየ፤ ኣብ ማእኸል ማኅበርውን ምስጋናኻ ኽዝምር እየ  ስለ ዝብል  ኣኅዋተይ  ክብሎም ኣይኃፍርን እዩ።
58002013	መሊሱ ከዓ  ኣነ ኣብኡ ኽእመን እየ።  መሊሱውን  ኣነን እቶም እግዚኣብሔር ዝሃበኒ ውሉድን እኔና  ይብል።
58002014	እቶም ውሉድ ሥጋን ደምን ዝለበሱ ሰባት ስለ ዝኾኑ ኢየሱስውን ከምኣቶም ሰብ ኮነ እዙይ ከዓ ብሞቱ ነቲ ኣብ ልዕሊ ሞት ሥልጣን ንዘለዎ ዲያብሎስ ምእንቲ ኽስዕሮ እዩ።
58002015	ነቶም ብናይ ሞት ፍርኃት ምሉእ ዕድሚኦም ባራዩ ኾይኖም ንዝነበሩ ኸዓ ሓራ ምእንቲ ኸውፅእ ኢሉ እዩ።
58002016	ንዘርኢ ኣብርሃም እምበር ንመላእኽቲ ኸድኅን ኣይመጸንሞ።
58002017	ስለዙይውን ርህሩህን እሙንን ንእግዚኣብሔር ዘገልግል ሊቀ ካህናት ምእንቲ ክኸውን ንኃጢኣት ሕዝቢውን ሥርየት ምእንቲ ኸውህብ ነቶም ኣኅዋቱ ብዅሉ ኽመስሎም ተገብኦ።
58002018	ንሱ ባዕሉ ኽፍተን እንተሎ ተሳቕዩ እዩ እሞ ነቶም ዝፍተኑ ኽረድኦም ይከኣሎ እዩ።
58003001	እምበኣር ኣቱም ኣብ ሰማያዊ ጽውዓ ተኻፈልቲ ዝኾንኩም ቅዱሳን ኣኅዋትና ናይ እምነትና ሓዋርያን ሊቀ ካህናትን ንዝኾነ ኢየሱስ ሕሰብዎ።
58003002	ከምቲ ሙሴ ኣብ ቤተ እግዚኣብሔር እሙን ዝነበረ ኢየሱስውን ኣብ ቅድሚ እቲ ዝሸሞ እግዚኣብሔር እሙን ነበረ።
58003003	ካብቲ ገዛ ነቲ ገዛ ዝሠርሐ ዝበለጸ ኽብሪ ኸምዘለዎ ከምኡ ኸዓ ካብ ሙሴ ኢየሱስ ዝበለጸ ኽብሪ ኣለዎ።
58003004	ነፍስ ወከፍ ገዛ ዝሠርሖ ሰብ ኣለዎ፤ እቲ ንዅሉ ዝሠርሕ ግና እግዚኣብሔር እዩ።
58003005	ብዛዕባ እቲ ንሓዋሩ ክኸውን ንዘለዎ ነገራት ምስክር ምእንቲ ክኸውን ሙሴ ኣብ ኲላ ቤተ እግዚኣብሔር እሙን ኣገልጋሊ ነበረ።
58003006	ክርስቶስ ግና ከም ውሉድ ኣብ ልዕሊ ቤተ እግዚኣብሔር እሙን እዩ፤ ነቲ ትብዓትናን እንምክሐሉ ተስፋናን ክሳዕ መወዳእታ ኣጽኒዕና እንተኂዝና ድማ ቤተ እግዚኣብሔር ንሕና ኢና።
58003007	ምእንትዙይ ከምቲ መንፈስ ቅዱስ ዝብሎ  ሎሚ ድምፁ እንተ ሰሚዕኹም
58003008	ከምቲ ኣብ ምድረ በዳ ንእግዚኣብሔር ክትፈታተንዎ እንተለኹም ምእዛዝ ዝኣበኹምዎ ልብኹም ኣይተትርሩ።
58003009	ኣብኡ ኣቦታትኩም ተሃላለኹንን ተፈታተኑንን፤ ነርብዓ ዓመት ከዓ ግብረይ ረአዩ።
58003010	ስለዙይ ነዝ ትውልዲ እዙይ ተቖጣዕኽዎ፤ ኲልሻዕ ብልቦም ይስሕቱ፤ ንመንገደይውን ኣይፈለጥዎን› በልኩ።
58003011	ብቝጠዐይ ድማ ናብቲ ኣነ ዘዳለኹሎም ዕረፍቲ ኸቶ ኣይኣትዉን እዮም› ኢለ መሓልኩ። 
58003012	ኣኅዋተይ ካባኻትኩም ካብቲ ሕያው ዝኾነ እግዚኣብሔር ዘርሕቕ ክፉእን ዘይኣምን ልብን ዘለዎ ሓደኳ ኸይህሉ ተጠንቀቑ።
58003013	እኳ ደኣ  ሎሚ  ተብሂሉ ዝጽዋዕ መዓልቲ ኽሳዕ ዘሎ ብናይ ኃጢኣት ምትዕሽሻው ናይ ሓደ ሰብ ልቢ እኳ ምእንቲ ኸይተርር በብመዓልቱ ንስንሳትኩም ተመዓዓዱ።
58003014	ነታ መጀመርታ እምነትና ኽሳዕ መወዳእታ ኣጽኒዕና እንተ ኂዝናያ መዋርስቲ ክርስቶስ ንኸውን።
58003015	እዙይ ከዓ ኸምቲ፦  ሎሚ ድምፁ እንተ ሰሚዕኹም ከምቲ ንእግዚኣብሔር ምእዛዝ ዝኣበኹምዎ ልብኹም ኣይተትርሩ  ዝበሎ እዩ።
58003016	እቶም ሰሚዖም ምእዛዝ ዝኣበይዎኸ እንመን እዮም? ኲላቶም እቶም ሙሴ ካብ ግብጺ መሪሑ ዘውፅኦምዶ ኣይኮኑን?
58003017	ነርብዓ ዓመት ዝተቖጥዖምከ እንመን እዮም? ነቶም ኃጢኣት ዝገበሩ እሞ ሬሳኦም ኣብ ምድረ በዳ ዝወደቐዶ ኣይኮኑን?
58003018	 ናብቲ ዘዳለኹሎም ዕረፍቲ ኣይኣትዉን እዮም  ኢሉ ዝመሓለሎምከ እንመን ድዮም? ነቶም ዘይተኣዘዝዎዶ ኣይኮነን?
58003019	ብሰንኪ ዘይምእማኖም ክኣትዉ ኸም ዘይከኣሉውን ንርኢ ኣለና።
58004001	እምበኣር ናብ እግዚኣብሔር ዘዳለዎ ዕረፍቲ ንምእታው ተስፋ ካብ ሃለወና ምናልባሽ ሓደ ኻባኻትኩም ናብዝ ዕረፍቲ እዙይ እንተይኣተወ ዝተርፍ ከይህሉ ንጠንቀቕ።
58004002	ንኣናውን ከምቲ ንኣኣቶም ዝተሰብከሎም እዩ ወንጌል ዝተሰበኸልና፤ እንተኾነ ነቲ ዝሰምዕዎ ቓል ብእምነት ስለ ዘይተቐበልዎ ኣይጠቐሞምን።
58004003	ንሕና እንኣምን ግና ናብቲ እግዚኣብሔር ዘተስፈዎ ዕረፍቲ ኽንኣቱ ኢና። ሥራሕ እግዚኣብሔር ኣብ ምፍጣር ዓለም ተወዲኡ እንተ ነበረ እኳ እቲ ጽሑፍ  ናብቲ ዕረፍተይ ኣይኣትዉን እዮም፤ ኢለ ብቝጥዓይ መሓልኩ  ይብል።
58004004	ብዛዕባ እታ ሻውዐይቲ መዓልቲ ኣብ ሓደ ሥፍራ  እግዚኣብሔር ካብ ኲሉ ሥራሑ ብሻውዐይቲ መዓልቲ ኣዕረፈ  ይብል።
58004005	ኣብኡ ኸዓ ደጊሙ  ናብቲ ዕረፍተይ ኣይኣትዉን እዮም  ይብል።
58004006	እምበኣር ኣብዛ ዕረፍቲ እዚኣ ዝኣትዉ ሰባት ስለ ዘለዉ እዩ። እቶም ቅድም ብሥራት ዝሰምዑ ግና ብሰንኪ ዘይምእዛዞም ኣይኣተዉዋን።
58004007	ስለዙይ እግዚኣብሔር ከምቲ ቕድም፦  ሎሚ ድምፁ እንተ ሰሚዕኹም ልብኹም ኣይተትርሩ  ኢልዎ ዝነበረ ድኅሪ ነዊኅ ጊዜ ብኣፍ ዳዊት ገይሩ መሊሱ  ሎሚ  እናበለ ብምዝራቡ ሓንቲ ፍልጥቲ መዓልቲ ኸም ዝመደበ የርኢ።
58004008	ኢያሱ ኣዕሪፍዎም እንተ ዝኸውንስ ድኅሪኡ ብዛዕባ ኻልእ መዓልቲ ኣይምተዛረበን ነይሩ።
58004009	እምበኣር ንሕዝቢ እግዚኣብሔር ዕረፍቲ ተዳሊያትሎም ኣላ።
58004010	እቲ ኣብ እግዚኣብሔር ዘዳለዎ ዕረፍቲ ዝኣተወ ከምቲ እግዚኣብሔር ካብ ሥራሑ ዘዕረፈ ንሱውን ካብ ሥራሑ የዕርፍ እዩሞ።
58004011	ስለዙይ ሓደኳ ናይቲ ዘይምእዛዞም ኣርኣያ ተኸቲሉ ኸይወድቕ ናብቲ እግዚኣብሔር ዘዳለዎ ዕረፍቲ ኽንኣቱ ንፅዓር።
58004012	ቃል እግዚኣብሔር ሕያውን ዝሠርሕን እዩ፤ ነፍስን መንፈስን መገጣጠምን ኣንጕዕን ክሳዕ ዝፈላሊ ዝቖርጽ ካብ ክልተ ዝኣፉ ሰይፊ ዝበልሕ እዩ። ኣብ ልቢ ዝተሰወረ ሓሳብን ድልየትንውን ፈልዩ ዝምርምር እዩ።
58004013	ኣብ ቅድሚ ዓይኑ ኹሉ ነገር ቅሉዕን ስጡሕን እዩ እምበር ካብ እግዚኣብሔር ዝሕባእ ፍጡር የለን፤ ንእኡ ኸዓ ኢና መልሲ እንህብ።
58004014	እምበኣር ንሰማያት ዝዓረገ ዓብዪ ሊቀ ካህናት ኢየሱስ ወዲ እግዚኣብሔር ስለ ዘለና እምነትና ኣጽኒዕና ንኃዝ።
58004015	ከምዝ ኸማና ብዅሉ ዝተፈተነ እዩ፤ ግና ኃጢኣት ኣይገበረን፤ ስለዙይ ብድኻምና ኽርህርሀልና ዘይኽእል ሊቀ ካህናት ኣይኮነን።
58004016	እምበኣር ምሕረት ምእንቲ ኽንቕበል ረድኤት ብዘድልየና ጊዜውን ጸጋ ምእንቲ ኽንረክብ ናብቲ ጸጋ እንረኽበሉ ዙፋን እግዚኣብሔር ብምትእምማን ንቕረብ።
58005001	ሊቀ ካህናት ዝኸውን ኲሉ ኻብቶም ከምኡ ዝበሉ ሰባት እዩ ዝኅረ። ንእግዚኣብሔር ምእንቲ ሰባት መባእን መሥዋዕትን ከቕርብ ድማ ይሽየም።
58005002	ንሱ ባዕሉ ድኽመት ዘለዎ ስለ ዝኾነ ነቶም ዘይፈልጡን ዝተጋገዩን ክርህርሀሎም ይኽእል እዩ።
58005003	ድኽመት ስለ ዘለዎ ከምቲ ምእንቲ ሕዝቢ ኸምኡውን ምእንቲ ርእሱ ናይ ኃጢኣት መሥዋዕቲ ኸቕርብ ይግብኦ።
58005004	ከም ኣሮን ብእግዚኣብሔር ዝተጸውዐ እምበር ነዝ ኽብሪዙይ ባዕሉ ኽረኽቦ ዝኽእል ሓደኳ የለን።
58005005	ክርስቶስውን ሊቀ ካህናት ንምዃን ንባዕሉ ኣየኽበረን። ግና እግዚኣብሔር  ንስኻ ወደይ ኢኻ፤ ኣነ ሎሚ ወለድኩኻ  በሎ እምበር።
58005006	ኣብ ካልእ ሥፍራ ድማ  ንስኻ ከም መዓርግ መልከጼዴቅ ንዘለዓለም ካህን ኢኻ  በሎ።
58005007	ኢየሱስ ሥጋ ለቢሱ ኣብዛ ምድሪ እዚኣ እንተሎ ካብ ሞት ከድኅኖ ናብ ዝኽእል ጸሎትን ልመናን ብብርቱዕ ገዓርን ንብዓትን ኣቕረበ። ንእግዚኣብሔር ይእዘዝ ስለ ዝነበረ ኸዓ ልመናኡ ተሰምዐ።
58005008	ወዲ እግዚኣብሔር እኳ እንተኾነ በቲ ዝተቐበሎ መከራ ተኣዛዚ ምዃን ተምሃረ።
58005009	ሥራሑ ምስ ፈጸመ ድማ ነቶም ዝእዘዝዎ ዅላቶም ናይ ዘለዓለም ድኅነት ክረኽቡ ምኽንያት ኮኖም።
58005010	እግዚኣብሔር ከዓ ኸም መዓርግ መልከጼዴቅ ሊቀ ካህናት ገይሩ ሸሞ።
58005011	ብዛዕባ እዝ ነገር እዙይ እንብሎ ብዙኅ ነይሩና፤ ዘይተስተውዕሉ ድንዙዛት ስለ ዝኾንኩም ግና ኽንገልጸልኩም ኣፀጋሚ እዩ።
58005012	ካብ ዝኣመንኩምሉ ኽሳዕ ሕዝስ መምህራን ክትኮኑ እኳ ምተገበአኩም ነይሩ፤ ገና ናይ መጀመርታ ትምህርቲ ቓል እግዚኣብሔር ደጊሙ ዝምህረኩም የድልየኩም ኣሎ። ጸባ ደኣ እምበር ዕፁም ምግቢ ኣየድልየኩምን እዩ።
58005013	ጸባ ዝምገብ ኲሉ ሕፃን ስለ ዝኾነ ብዛዕባ ናይ ጽድቂ ነገራት ክፈልጥ ኣይኽእልን።
58005014	ዕፁም ምግቢ ግና ነቶም ጽቡቕን ክፉእን ንምፍላይ ንባዕልቶም ንዘላመዱ ንዓበይቲ እዩ።
58006001	እምበኣር ብዛዕባ ክርስቶስ እቲ ናይ መጀመርታ ትምህርቲ ኃዲግና ዕሙቕ ናብ ዝበለ ትምህርቲ ንኅለፍ። ብዛዕባ ኻብቲ ናብ ሞት ዘብጽሕ ግብሪ ብንስሓ ምምላስ ብዛዕባ ብእግዚኣብሔር ምእማን
58006002	ብዛዕባ ጥምቀት ብዛዕባ ኢድ ኣንቢርካ ምጽላይ ብዛዕባ ትንሣኤ ምውታን ብዛዕባ ናይ ዘለዓለም ፍርዲ ዝምልከት መሊስና መሠረት ክንምሥርት ኣየድልን።
58006003	እግዚኣብሔር እንተፈቒዱስ እዙይ ክንገብር ኢና።
58006004	እቶም ሓደ ጊዜ ብርሃን ዝበርሀሎም ሰማያዊ ውህብቶ ዝጠዓሙ ተሳተፍቲ መንፈስ ቅዱስ ዝኾኑ
58006005	ነቲ ሠናይ ዝኾነ ቃል እግዚኣብሔርን ኃይሊ ናይታ እትመጽእ ዓለምን ዝጠዓሙ
58006006	ዝኣመንዎ እንተኽሒዶም ንወዲ እግዚኣብሔር ብፍቓዶም መሊሶም ስለ ዝሰቕልዎን ብገሃድ ስለ ዘላግጽሉን ብንስሓ ኽምለሱ ኣይከኣልን እዩ።
58006007	እታ ብዙኅ ጊዜ ነቲ ኣብኣ ዝወረደ ዝናም ዝሰተየት ምድሪ ነቶም ዝሓርስዋ ዝጠቅም ፍረ እንተሃበቶም ካብ እግዚኣብሔር በረኸት ትረክብ።
58006008	እሾዅን ዳንዴርን እንተብቈለት ግና ንመርገም ዝቐረበት ጥቕሚ ዘይብላ ምድሪ እያ፤ መወዳእታኣ ኸዓ ብሓዊ ምንዳድ እዩ።
58006009	ኣቱም ፍቑራተይ ከምዙይ ኢልና እንተተዛረብና እኳ ብዛዕባኻትኩምስ ዘጠራጥር የብልናን። ነቲ ሠናይን ናብ ድኅነት ዘብጽሐኩም ነገርን ትፈልጥዎ ኢኹም።
58006010	እግዚኣብሔር ቅኑዕ ፈራዲ ስለዝኾነ ነቲ ምእንቲ ፍቕሩ ኢልኩም ብስሙ ነቶም ቅዱሳን ዘገልገልኩምዎምን እተገልግልዎም ዘለኹምን ሥራሕኹም ዝርስዕ ኣይኮነን።
58006011	ነፍስ ወከፍኩም እቲ ተስፋኹም ምእንቲ ኽፍጸመልኩም ክሳዕ መወዳእታ ኸምዙይ ዝዓይነቱ ትግሃት ክተርእዩ ንደሊ ኣለና።
58006012	ነቶም ብእምነትን ብትዕግሥትን ነታ ተስፋ ዝወርሱ ምእንቲ ኽትመስልዎም እምበር ሃካያት ክትኮኑ ኣይንደልን ኢና።
58006013	-
58006014	እግዚኣብሔር ንኣብርሃም ተስፋ ኽህቦ እንተሎ ካብ ስሙ ዝዓቢ ዝምሕለሉ ኻልእ ስለ ዘየለ  ብሓቂ ኽባርኸካን ከብዝኀካን እየ  ኢሉ ብርእሱ መሓለሉ።
58006015	ኣብርሃም ድማ ብትዕግሥቲ ተጸብዩ ነታ ተስፋ ረኸባ።
58006016	ሰባት ካብኣቶም ብዝዓቢ ይምሕሉ፤ እቲ ማሕላ ኸዓ ነቲ ዝተብሃለ የጽንዖ፤ ንዅሉ ክርክር ከዓ ይውድኦ።
58006017	ስለዙይውን እግዚኣብሔር እቲ ምኽሩ ኸም ዘይልወጥ ነቶም ወረስቲ ተስፋ ብገሃድ ከርእዮም ምስ ደለየ ብማሕላ ኣረጋገጸሎም።
58006018	እምበኣር ንሕና በዘን ክልተ ዘይልወጣ ነገራት ማለት ተስፋኡን ማሕላኡን እግዚኣብሔር ከዓ ብኣኣተን ክሕሱ ዘይከኣሎ ነታ ኣብ ቅድሜና ዘላ ተስፋ ንምውራስ ናብኡ ተማዕቝብና ዘለና ጥንኩር ምጽንናዕ ኽንረክብ ኢና።
58006019	እዛ ተስፋ እዚኣ ድልድልትን ጽንዕትን ዝኾነት ናይ ሕይወትና መልህቅ እያ። ብመጋረጃ ኃሊፋ ናብታ ውሽጣዊት መቕደስ እትበጽሕውን እያ።
58006020	ኢየሱስ ድማ ከም መዓርግ መልከጸዴቅ ናይ ዘለዓለም ሊቀ ካህናት ኮይኑ ምእንታና ቅድሜና ናብኣ ኣትዩ እዩ።
58007001	መልከጼዴቅ ናይ ሳሌም ንጉሥን ናይ ልዑል እግዚኣብሔር ካህንን ነበረ። ኣብርሃም ነቶም ነገሥታት ስዒሩ ኽምለስ እንተሎ መልከጼዴቅ ተቐቢሉ ባረኾ።
58007002	ኣብርሃም ድማ ኻብቲ ዝማረኾ ዅሉ ኣሥራት ሃቦ። ቅድም ትርጕም ስሙ  ንጉሥ ጽድቂ  ማለት እዩ፤ ደኃርውን  ንጉሥ ሳሌም   ማለት  ንጉሥ ሰላም  ማለት እዩ።
58007003	መልከጼዴቅ ኣቦ ኾነ እኖ ወይ ሓረግ ትውልዲ የብሉን። ዝተወለደሉ መዓልቲ ወይ ናይ ሕይወቱ መወዳእታ የብሉን፤ ንሱ ብምሳሌ ወዲ እግዚኣብሔር ንዘለዓለም ካህን ኮይኑ ይነብር።
58007004	እዝ ሰብዙይ ከመይ ዝበለ ዓብዪ ኸም ዝኾነ እስኪ ረኣዩ እቲ ርእሲ ኣቦታት ዝኾነ ኣብርሃም እኳ ኣሥራት ናይቲ ዝማረኾ ሃቦ።
58007005	እቶም ክህነት ዝቕበሉ ደቂ ሌዊ ግና ካብ ሕዝቢ ማለት ካብቶም ኣኅዋቶም ዝኾኑ ደቂ ኣብርሃም ኣሥራት ክወስዱ ሕጊ ሙሴ ይእዝዝ።
58007006	መልከጼዴቅ ግና ካብ ሌዊ እኳ እንተ ዘይተወልደ ካብ ኣብርሃም ኣሥራት ተቐበለ፤ ንሱውን ነቲ ተስፋ ዝተውሃቦ ኣብርሃም ባረኾ።
58007007	እቲ ዓብዪ ነቲ ንእሽቶይ ከም ዝባርኾ ፍሉጥ እዩ።
58007008	በዝ ሓደ ወገን ነቲ ኣሥራት እቶም መወቲ ዝኾኑ ሌዋውያን ይወስድዎ፤ በቲ ሓደ ወገን ከዓ እቲ ሕያው ኮይኑ ኸምዝነብር ዝተመስከረሉ ይወስዶ።
58007009	ወይ ድማ ኸምዙይ ክንብሎ ንኽእል፦ እቲ ኣሥራት ዝቕበል ሌዊ እኳ ብኣብርሃም ገይሩ ኣሥራት ሃበ።
58007010	መልከጼዴቅ ንኣብርሃም ክራኸቦ እንተሎ ሌዊ ገና ኣብ ሕቖ ኣብርሃም ኣቦኡ ነይሩ እዩሞ።
58007011	እቲ ንሕዝቢ እስራኤል ዝተውሃበ ሕጊ ኸም ሥርዓት ክህነት ሌዋውያን እዩ ዝነበረ። እምበኣር እዝ ኽህነት እዙይ ፍጹም ነይሩ እንተ ዝኸውን ድኣ ከም መዓርግ ኣሮን ዘይኮነስ ከም መዓርግ መልከጼዴቅ ዝኾነ ኻልእ ካህን ክትሥእ ኣይመድለየን ነይሩ።
58007012	ክህነት ክልወጥ እንተሎ ሕጊውን ናይ ግድን ክልወጥ ኣለዎ።
58007013	እዝ ብዛዕባኡ ተዘሪቡሉ ዘሎ ጐይታ ኢየሱስ ካብ ካልእ ዓሌት እዩ፤ ካብዝ ዓሌት እዙይ ሓደኳ ኣብ መሠውዒ ዘገልገለ የለን።
58007014	ጐይታና ኢየሱስ ካብቲ ሙሴ ብዛዕባ ክህነት ክዛረብ እንተሎ ዘይተዛረበሉ ካብ ዓሌት ይሁዳ ኸም ዝተወልደ ፍሉጥ እዩ።
58007015	ሕዚ ኸዓ ከም መልከጼዴቅ ዝበለ ኻልእ ካህን ክትሥእ እንተሎ እቲ ነገር ኣጸቢቑ ይገሃድ።
58007016	-
58007017	 ንስኻ ከም መልከጼዴቅ ንዘለዓለም ካህን ኢኻ  ኢሉ ስለ ዝመስከረሉ ኸዓ እቲ ኽህነቱ ምድራዊ ሥርዓት ኣብ ዝሓገጎ ዘይኮነስ ኣብቲ ዘይኃልፍ ኃይሊ ሕይወት ዝተመሥረተ እዩ።
58007018	እቲ ዝኃለፈ ትእዛዝ ድኹምን ዘይጠቅምን ስለ ዝኾነ እዩ ዝተስዓረ።
58007019	ሕጊ ሙሴ ንሓደኳ ኣብ ፍጻሜ ዘብጽሖ የለን እሞ። ሕዚ ግና ናብ እግዚኣብሔር እንቐርበሉ ዝበለጸ ተስፋ መጺኡልና ኣሎ።
58007020	እዝ ኽህነት እዙይ ብዘይ ማሕላ ኣይኮነን። እቲኣቶም ብዘይ ማሕላ እዮም ካህናት ዝኾኑ ዝነበሩ።
58007021	ንሱ ግና  እግዚኣብሔር ንስኻ ንዘለዓለም ካህን ኢኻ›  ኢሉ መሓለ ኣይናሳሕን ከዓ እዩ ከም ዝብል ብማሕላ እዩ ካህን ዝኾነ።
58007022	ኢየሱስ ድማ በዝ ማሕላ እዙይ ናይታ ዝበለጸት ኪዳን መተኣማመኒ ዋሕስ ኮነ።
58007023	ብኽህነት ኲልሻዕ ኸየገልግሉ ሞት ስለ ዝኸልከሎም እቶም ቀዳሞት ካህናት ብዙኃት ነበሩ።
58007024	ኢየሱስ ግና ንዘለዓለም ዝነብር ስለ ዝኾነ ዘይኃልፍ ክህነት ኣለዎ።
58007025	ስለዙይ ድማ ዅሉ ጊዜ ምእንትኣቶም ክማልድ ንዘለዓለም ሕያው ስለዝኾነ ነቶም ብእኡ ኣቢሎም ናብ እግዚኣብሔር ዝመጹ ንዘለዓለም ከድኅኖም ይኽእል እዩ።
58007026	ንኣናውን ቅዱስ ነቐፋ ዘይብሉ ንጹሕ ካብ ኃጥኣን ዝተፈልየ ካብ ሰማያት ከዓ ልዕል ዝበለ ሊቀ ካህናት እዩ ዘድልየና።
58007027	ንሱ ንኃዋሩ ሓደ ጊዜ ንርእሱ መሥዋዕቲ ገይሩ ኣቕሪቡ እዩሞ ከምቶም ካልኦት ሊቃነ ካህናት ቅድም ምእንቲ ኃጢኣት ርእሱ ደኃር ድማ ምእንቲ ኃጢኣት ሕዝቢ በብመዓልቱ መሥዋዕቲ ኸቕርብ ኣየድልዮን እዩ።
58007028	ሕጊ ሙሴ ነቶም ድኽመት ዘለዎም ሰባት ሊቃነ ካህናት ገይሩ ሸሞም፤ እቲ ድኅሪ ሕጊ ዝመጺል ማሕላ ግና ነቲ ንዘለዓለም ፍጹም ዝኾነ ወልድ ሸመ።
58008001	እምበኣር እቲ ኽንብሎ ዝደለና ቁም ነገር እዙይ እዩ፦ ንሕናስ ኣብ ሰማያት ኣብ የማን ዙፋን ልዑል እግዚኣብሔር ዝተቐመጠ ሊቀ ካህናት ኣለና።
58008002	ንሱ ኣብታ ሰብ ዘይኮነስ እግዚኣብሔር ዝተኸላ መቕደስን ድንኳን ሓቅን እዩ ዘገልግል።
58008003	ሊቀ ካህናት ዝኾነ ዅሉ መባእን መሥዋዕትን ከቕርብ እዩ ዝሽየም፤ ስለዙይ እዝ ካህን እዙይውን ዘቕርቦ ኽህልዎ ግድን እዩ።
58008004	እምበኣርከ ኣብ ምድሪ እንተ ዝኸውንስ ከምቲ ሕጊ ዝእዝዞ ገይሮም መባእ ዘቕርቡ ካህናት ስለ ዘለዉ ንሱ ከቶ ካህን ኣይምኾነን ነይሩ።
58008005	እዚኣቶም ንምስልን ጽላሎትን ናይቲ ኣብ ሰማይ ዘሎ መቕደስ ዘገልግሉ እዮም። ስለዙይ ከዓ እዩ ንሙሴ ድንኳን ክገብር እንተሎ  ኲሉ ኸምታ ኣብ እምባ ዝረአኻያ ምስሊ ጌርካ ተጠንቂቕካ ሥራሕ  ዝበሎ።
58008006	ሕዚ ግና እታ ኢየሱስ ማእኸላይ ይኑ ዘገልግለላ ኺዳን ካብታ ኣረጊት ዝበለጸትን ኣብ ዝበለጸ ተስፋ ዝተመሥረተትን ስለ ዝኾነት እቲ ንእኡ ዝተውሃቦ ኣገልግሎት ካብቲ ናታቶም ዝበለጸ እዩ።
58008007	እታ ቐዳመይቲ ኺዳን ነቐፋ እንተ ዘይርከባስ እታ ኻልአይቲ ኣይመድለየትን ነይራ።
58008008	እግዚኣብሔር ነቶም ሕዝቢ ነቐፋ ስለ ዝረኸበሎም ከምዙይ በለ፦  እንሆ ምስ ሕዝቢ እስራኤልን ምስ ሕዝቢ ይሁዳን ሓድሽ ኪዳን ዝኣትወለን መዓልትታት ክመጻ እየን፤ ይብል እግዚኣብሔር።
58008009	ከምታ ብኢዶም ኂዘ ካብ ምድሪ ግብጺ ኸውፅኦም እንተለኹ ምሰቦታቶም ዝኣተኽዎ ኺዳን ኣይኮነን፤ ንሳቶም ብኺዳነይ ኣይጸንዑን እሞ ኣነውን ሸለል በልክዎም፤ ይብል እግዚኣብሔር። ሐ
58008010	እንሆ ድኅሪ እተን መዓልትታት እቲኣተን ምስ እስራኤል ዝኣትዎ ኺዳን እዙይ እዩ፦ ንሕግታተይ ኣብ ኣእምሮኦም ከእትዎ ኣብ ልቦምውን ክጽሕፎ እየ፤ ኣነ ኣምላኾም ክኾኖም እየ፤ ንሳቶምውን ሕዝበይ ክኾኑኒ እዮም፤ ይብል እግዚኣብሐሔር።
58008011	ካብ አናእሽቶም ክሳዕ ዓበይቶም ስለ ዝፈልጡኒ ንእግዚኣብሐሔር ፍለጦ› ኢሉ ሓደ ንብጻዩ ኃው ንኃዉ ኣይምህሮን፤
58008012	ንበደሎም ክምሕር እየ፤ ንኃጢኣቶምውን ድኅርዙይ ኣይዝክሮን እየሞ።  ሐ
58008013	ነዝ ኺዳን እዙይ  ሓድሽ  ኢሉ ምጽውዑ ነቲ ቐዳማይ ብሉይ ገበሮ። እቲ ዝበለየን ዝኣረገን ከዓ ክጠፍእ ቀሪቡ እዩ።
58009001	ነታ ቐዳመይቲ ኺዳንውን ናይ ኣገልግሎት ሥነ ሥርዓትን ምድራዊ መቕደስን ነበራ።
58009002	ድንኳንውን ተተኺሉ ነበረ፤ እታ  ቕድስቲ  ተብሂላ እትጽዋዕ ቅድም እትርከብ ክፍሊ ድማ ቀዋሚ ቐንዲልን ጠረጴዛን ኅብስተ ቝርባንን ነበራ።
58009003	ድኅሪ እቲ ኻልኣይ መጋረጃ ንንየው ዘላ ኽፍሊ ድማ ቅድስተ ቅዱሳን ትብሃል ነበረት።
58009004	ኣብ ውሽጣ ብወርቂ ዝተሠርሐ ማዕጠንትን ብዅሉ ወገኑ ብወርቂ ዝተለበጠ ታቦት ኪዳንን ነበረ። እዛ ታቦት እዚኣ መና ዝኃዘት መሶበ ወርቅን ዝጠጥዐት በትሪ ኣሮንን ጽላት ኪዳንን ዝኃዘት ነበረት።
58009005	ኣብ ልዕሊ እቲ ታቦት ከዓ ነቲ ኅድገት ኃጢኣት ዝርከበሉ ቦታ ዘጽልሉ ናይ ክብሪ ኪሩቤል ነበሩ። እንተኾነ ሕዚ ብዛዕባ እዝ ነገር እዙይ ኣስፊሕና ኽንዛረብ ኣይንኽእልን ኢና።
58009006	ከምዙይ ኮይኑ ምስ ተዳለወ እቶም ካህናት ኲልሻዕ ኣብቲ ናይቲ ድንኳን ቀዳማይ ክፍሊ ናይቲ ድንኳን ኣገልግሎቶም ክፍጽሙ ይኣትዉ ነበሩ።
58009007	ኣብቲ ኻልኣይ ክፍሊ ግና እቲ ሊቀ ካህናት ጥራሕ ኣብ ዓመት ሓደ ሻዕ የኣቱ፤ ግና እቲ ምእንቲ ርእሱን ምእንቲ እቶም ሕዝብን ንዝገበርዎ ኃጢኣት ዘቕርቦ ደም እንተይኃዘ ኣይኣቱን ነይሩ።
58009008	እታ ቐዳመይቲ ኽፍሊ ድንኳን ቆይማ ኽሳዕ ዘላ እቲ ናብታ ቕድስተ ቕዱሳን ዘእቱ መንገዲ ገና ኸምዘይተገለጸ መንፈስ ቅዱስ የርኢ ኣሎ።
58009009	እዙይ ናይዝ ዘመን እዙይ ምሳሌ እዩ፤ እቲ ዝቐርብ ዝነበረ መባእን መሥዋዕትን ከዓ ናይቲ ዘቕርብ ሰብ ሕሊና ኸንጽህ ከም ዘይኽእል የመልክት።
58009010	እዙይ እቲ ዘመን ምሕዳስ ክሳዕ ዝመጽእ ዝግበር ናይ ብልዕን መስተን ናይ በብዓይነቱ ዝኾነ ናይ ምንጻህ ኣፍኣዊ ሥርዓት ጥራሕ እዩ ነይሩ።
58009011	ክርስቶስ ግና ናይቲ መጺኡ ዘሎ ሠናይ ነገር ሊቀ ካህናት ኮይኑ መጸ። ናብታ ብኢድ ሰብ ዘይተሰርሐት ብልጽትን ፍጽምትን ካብዝ ፍጥረት እዙይ ዘይኮነትን ድንኳን ከዓ ኣተወ።
58009012	ደም ኣጣልን ዝራብዓትን ኂዙ ዘይኮነስ ናይ ርእሱ ደም ኂዙ ሓደ ጊዜ ንኃዋሩ ናብታ ቕድስተ ቕዱሳን ብምእታው ናይ ዘለዓለም ድኅነት ከም እንረክብ ገበረ።
58009013	ደም ኣጣልን ዝራብዓትን ናይታ ዝሓረረት ዓርሒ ሓመዅሽቲ ኣብቶም ዝረኸሱ ተነጺጉ ሰብነቶም ኣንጺሁ ዝቕድሶም ካብ ኮነ
58009014	ደም እቲ ብዘለዓለማዊ መንፈስ ገይሩ ርእሱ ብዘይ ነቐፋ ንእግዚኣብሔር ዘቕረበ ክርስቶስ ግዳ ነቲ ሕያው እግዚኣብሔር ምእንቲ ኽነገልግል ንሕሊናና ኻብቲ ሞት ዘስዕብ ግብሪ ኽንደይ ኣብሊጹ ዘየንጽሆ
58009015	በዝ ምኽንያት እዙይ ክርስቶስ ናይዛ ሓዳስ ኪዳን እዚኣ ማእኸላይ ተዓረቒ ኾነ። እቶም ጽዉዓት ነታ ዘተስፈዎም ናይ ዘለዓለም ርስቲ ምእንቲ ኽወርሱ ካብቲ ኣብ ትሕቲ እታ ቐዳመይቲ ኺዳን እንተለዉ ዝገበርዎ ኃጢኣት ምእንቲ hኸድኅኖም ቤዛ ኾይኑ ሞተ።
58009016	ኑዛዜ እንተሃልዩ ናይቲ ዝተናዘዘ ሰብ ሞት ምርግጋጽ የድሊ እዩ።
58009017	ኑዛዜ ድኅሪ ሞት እዩ ዝጸንዕሞ። እቲ ዝተናዘዘ ብሕይወቱ ኽሳዕ ዘሎ ግና ዝጠቕሞ የብሉን።
58009018	ስለዙይውን እታ ቐዳመይቲ ኺዳን ክትሥራዕ እንተላኳ ብዘይ ደም ኣይጸንዐትን።
58009019	-
58009020	ሙሴ ድማ ነቲ ትእዛዝ ብምሉኡ ንዅሎም እቶም ሕዝቢ ምስ ነገሮም ደም ዝራብዓትን ኣጣልን ምስ ማይ ኃዊሱ ብቐይሕ ፀጕሪ በጊዕን ብቖጽሊ ስምዕዛን ገይሩ  እግዚኣብሔር ክትሕልውዎ ዝኣዘዘኩም ብደም ዝተሠርዐ ኺዳን እዙይ እዩ  እናበለ ነቲ መጽሓፍን ነቶም ሕዝብን ነጸገሎም።
58009021	ከምኡ ድማ ነቲ ድንኳንን ንዅሉ እቲ ናይ እገልግሎት ኣቕሑን ደም ነጸገሉ።
58009022	ከምቲ ሕጊ ዝሠርዖ ዳርጋ ዅሉ ብደም እዩ ዝነጽህ፤ ብዘይ ምፍሳስ ደምውን ኅድገት ኃጢኣት የለንሞ።
58009023	እምበኣር ናይቲ ኣብ ሰማይ ዘሎ ነገራት ምስሊ ዝኾነ ብመሥዋዕቲ ኽነጽህ ግድን ካብ ኮነ እቲ ሰማያዊ ነገር ንርእሱ ብዝሐሸ መሥዋዕቲ ኽነጽህ ግድን እዩ።
58009024	ክርስቶስ ኣብ ቕድሚ እግዚኣብሔር ክንዳና ምእንቲ ኽረአየልና ናብ ሰማይ ኣተወ እምበር ናብታ ብኢድ ዝተገብረት ናይታ ኣማናዊት መቕደስ ምስሊ ናብ ዝኾነት ኣይኣተወን።
58009025	ከምቲ ሊቀ ካህናት በብዓመት ደም ካልእ ኂዙ ናብ መቕደስ ዝኣቱ ክርስቶስ ንርእሱ ብዙኅ ጊዜ ኽሥውዕ ናብ መቕደስ ኣይኣተወን።
58009026	ከምኡ እንተ ዝኸውን ነይሩ ክርስቶስ ዓለም ካብ ዝፍጠር ጀሚሩ ብዙኅ ጊዜ መከራ ኽቕበል መድለዮ ነይሩ። ሕዚ ግና ንኃጢኣት ምእንቲ ኽድምስስ ኢሉ ሓደ ጊዜ ንኃዋሩ ንርእሱ መሥዋዕቲ ገይሩ ብምቕራብ ኣብ መወዳእታ ዘመን ተገልጸ።
58009027	ከምቲ ንሰብ ሓንሳእ ክመውት ብድኅሪኡ ኸዓ ፍርዲ ተሠሪዑሉ ዘሎ
58009028	ከምኡ ኸዓ እቲ ናይ ብዙኃት ኃጢኣት ምእንቲ ኸወግድ ሓንሳእ ዝተሠውዐ ክርስቶስ ደጊም ንኃጢኣት ክፀውር ዘይኮነስ ነቶም ዝጽበይዎ ኸድኅኖም ካልኣይ ጊዜ ኽግለጽ እዩ።
58010001	ሕጊ ሙሴ ናይቲ ኽመጽእ ዘለዎ ሠናይ ነገር ጽላሎት እምበር ንሱ ባዕሉ ኣይኮነን። በዝ ምኽንያት እዙይ ድማ እቲ በብዓመት ኲልሻዕ ዝቐርብ መሥዋዕትታት ነቶም ዘቕርብዎ ከቶ ፍጹማት ክገብሮም ኣይኽእልን።
58010002	እቶም መሥዋዕቲ ዘቕርቡ ነጺሆም እንተ ዝኾኑ በቲ ዝገብርዎ ኃጢኣት ሕሊናኦም ኣይምወቐሶምን ነይሩ፤ መሥዋዕቲ ካብ ምቕራብውን መዕረፉ ነይሮም።
58010003	እንተኾነ እቲ በብዓመት ዝቐርብ መሥዋዕቲ ኃጢኣት ከም ዘሎ ዘዘክር እዩ።
58010004	ደም ዝራብዓትን ኣጣልን ኃጢኣት ከርኅቕ ኣይኽእልን እዩሞ።
58010005	ስለዙይ ክርስቶስ ናብ ዓለም ክመጽእ እንተሎ ኸምዙይ በለ፦  መሥዋዕትን መባእን ኣይደለኻን፤ እንተኾነ ሰብነት ኣዳሎኻለይ።
58010006	ብዝሓርር መሥዋዕትን በቲ ምእንቲ ኃጢኣት ዝቐርብ መባእን ባህ ኣይበለካን።
58010007	ሽዑ ኸዓ ኣነ ኦ ኣምላኸይ ከምቲ ኣብ መጽሓፍ ብዛዕባይ ተጽሒፉ ዘሎ እንሆ ፍቓድካ ኽፍጽም መጺአ ኣለኹ› በልኩ። 
58010008	ኣቐዲሙ ሕጊ ዝእዝዝ እንተ ኾነ እኳ  መሥዋዕትን መባእን ዝሓርር መሥዋዕትን ምእንቲ ኃጢኣት ዝቐርብ መባእን ኣይደለኻን፤ ብእኡውን ባህ ኣይበለካን  ይብል።
58010009	ኣስዒቡ ኸዓ  እንሆ ፍቓድካ ኽፍጽም መጺአ ኣለኹ  ይብል። ነታ ዳኅረወይቲ ምእንቲ ኸጽንዕ ነታ ቐዳመይቲ ሠዓራ።
58010010	ኢየሱስ ክርስቶስ ፍቓድ እግዚኣብሔር ክፍጽም ንሰብነቱ ሓንሳእ ንሓዋሩ ስለ ዝሠውዐ ተቐዲስና ኢና።
58010011	ካህን ዝኾነ ዅሉ በብመዓልቱ ኣገልግሎቱ ይፍጽም፤ ነቲ ፈጺሙ ኃጢኣት ከርኅቕ ዘይኽእል መሥዋዕቲ ድማ መላሊሱ የቕርብ።
58010012	ክርስቶስ ግና ሓንሳእ ንኃዋሩ እትኸውን መሥዋዕቲ ምእንቲ ኃጢኣት ምሰቕረበ ኣብ የማን እግዚኣብሔር ተቐመጠ።
58010013	ካብ ሽዑ ጀሚሩ ድማ እቶም ጸላእቱ መርገጽ እግሩ ኽሳዕ ዝኾኑ ይጽበ ኣሎ።
58010014	እዙይ ከዓ ነቶም ዝቕደሱ ብሓንቲ መሥዋዕቲ ንዘለዓለም ፍጹማን ስለ ዝገበሮም እዩ።
58010015	መንፈስ ቅዱስውን ከምዙይ ኢሉ ይምስክረልና ኣሎ፦
58010016	 ብድኅሪ እተን መዓልትታት እቲኣተን ምስኣቶም ዝኣትዎ ኺዳን እዙይ እዩ፤ ይብል እግዚኣብሔር፤ ንሕግጋተይ ኣብ ልቦም ከንብር እየ፤ ኣብ ኣእምሮኦምውን ክጽሕፎ እየ። 
58010017	ኣስዒቡ ኸዓ  ደጊም ኃጢኣቶምን ዓመፃኦምን ከቶ ኣይዝክርን እየ  ይብል።
58010018	እምበኣር ብኸምዙይ ኃጢኣት ዝኅደግ ካብ ኮነ ካብ ደጊም ምእንቲ ኃጢኣት ዝቐርብ መሥዋዕቲ ኣየድልን እዩ።
58010019	ስለዙይ ኣኅዋተይ ብደም ክርስቶስ ናብ ቅድስተ ቕዱሳን ንምእታው መተኣማመኒ ረኺብና ኢና።
58010020	እንኣትዎ ኸዓ በቲ መጋረጃ ማለት ብሰብነቱ ዝተኸፍተ ሓድሽን ሕያውን ብዝኾነ መንገዲ ኣቢልና ኢና።
58010021	ኣብ ቤት እግዚኣብሔር ዓብዪ ኻህን ስለዘለና
58010022	ካብ ክፉእ ሕሊና ምእንቲ ኽንነጽህ ልብና ተነጺግና ሰብነትና ብንጹሕ ማይ ሓጺብና ብቕኑዕ ልብን ብሙሉእ እምነትን ናብ እግዚኣብሔር ንቕረብ።
58010023	እቲ ተስፋ ዝሃበና እሙን እዩ እሞ ስለዙይ ነታ እንጽበያ ተስፋ ብዘይ ምጥርጣር ኣጽኒዕና ንኃዛ።
58010024	ንፍቕርን ንሠናይ ግብርን ንስንሳትና ኽንነቓቓሕ ንፅዓር።
58010025	ከምቲ ገሊኣቶም ልማድ ገይሮምዎ ዘለዉ ብሓባር ምእካብ ኣይነቋርጽ፤ እኳ ደኣ ኸምቲ እትርእይዎ ዘለኹም እታ ጐይታ ተመሊሱ ዝመጸላ መዓልቲ ትቐርብ ምህላዋ እናዘከርና ንስንሳትና ብዝበለጸ ንጠናኸር።
58010026	ነቲ ሓቂ ምስ ፈለጥናዮ ኾነ ኢልና ኃጢኣት እንተገበርና ደጊም ምእንቲ ኃጢኣት ዝቐርብ መሥዋዕቲ የለን፤
58010027	ክንድኡ ግና ዘፍርሕ ፍርድን ነቶም ንእግዚኣብሔር ዝጻረሩ ዘንድድ ብርቱዕ ሓውን ኢና ብራዕዲ እንጽበ።
58010028	ንሕጊ ሙሴ ዘፍረሰ ብኽልተ ወይ ብሠለስተ ምስክር ብዘይ ምሕረት ይቕተል ነበረ።
58010029	ንወዲ እግዚኣብሔር ዝነዓቐ ነቲ ዝተቐደሰሉ ደም ኪዳን ድማ ዘርከሰ ነቲ ጸጋ ዝህብ መንፈስ ቅዱስ ዝጸረፈ ግዳ ኽንደይ ዝገደደ ቕጽዓት ዝግብኦ ይመስለኩም
58010030	ንሕና ነቲ  ምፍዳይ ሕነ ናተይ እዩ፤ ኣነ ሕነ ኽፈዲ እየ  ደጊሙ ኸዓ  እግዚኣብሔር ንሕዝቡ ኽፈርዶ እዩ  ዝበለ ንፈልጦ ኢናሞ።
58010031	ኣብ ኢድ እቲ ሕያው ዝኾነ ኣምላኽምውዳቕ የመና ዘፍርኅ እዩ።
58010032	ብርሃን ምስ በርሀልኩም ተዓጊሥኩም መከራ ዝተቐበልኩምለን ነተን ቀዳሞት መዓልትታት ዘክርወን።
58010033	ብሓደ ወገን ጸርፍን ውርደትን ተቐበልኩም፤ ብሓደ ወገን ከዓ ምስቶም ከምዙይ ዝመሰለ ዝበጽሖም ሰባት ተኻፈልቲ ኾንኩም።
58010034	ዝሐይሽን ንዘለዓለም ዝነብርን ሃብቲ ኣብ ሰማይ ከም ዘለኩም ፈሊጥኩም ነቶም እሱራት ራህራህኹምሎም፤ ንብረትኩም እንትውረርውን ብሓጐስ ተቐበልኩምዎ።
58010035	እምበኣር ነቲ ብዙኅ ዓስቢ እትረኽቡሉ እምነትኩም ኣይትኅደጉ።
58010036	ፍቓድ እግዚኣብሔር ምእንቲ ኽትፍጽሙን ነቲ ዘተስፈዎ ምእንቲ ኽትቅበሉን ጽንዓት የድልየኩም እዩ።
58010037	 ድኅሪ ቕሩብ ጊዜ እቲ ዝመጽእ ክመጽእ እዩ፤ ኣይድንጕን ከዓ እዩ።
58010038	ጻድቕ ግና ብእምነት እዩ ዝነብር፤ ንድኅሪት እንተ ተመልሰ ድማ ብእኡ ባህ ኣይብለንን እዩ  ይብል እዩሞ።
58010039	ንሕና ግና ምስቶም ንድኅሪት ተመሊሶም ዝጠፍኡ ዘይኮንናስ ምስቶም ብእምነት ዝድኅኑ ኢና።
58011001	እምነት ነቲ ብተስፋ እንጽበዮ ነገር ከም እንረኽቦ ዘረጋግጽ ነቲ ዘይርአ ነገር ከዓ ኸም ዘሎ ዘረድእ እዩ።
58011002	ነቶም ቀዳሞት ሰባትውን ብእምነቶም እዩ ዝተመስከረሎም።
58011003	ኲሉ ዓለማት ብቓል እግዚኣብሔር ከም ዝተፈጥረ እቲ ዝርአ ድማ ካብ ዘይርአ ኸም ዝተፈጥረ ብእምነት ኢና እነስተውዕሎ።
58011004	ኣቤል ካብ መሥዋዕቲ ቃየል ዝበልጽ መሥዋዕቲ ንእግዚኣብሔር ብእምነት ኣቕረበ። እግዚኣብሔር ንመሥዋዕቱ ብጽቡቕ ስለ ዝተቐበሎ ኸዓ ጻድቕ ሰብ ከም ዝኾነ መስከረሉ። ሞይቱ እንተሎ ኸዓ ገና ብእምነቱ ገይሩ ይዛረብ ኣሎ።
58011005	ሄኖክ ምእንቲ ኸይመውት ብእምነት ንላዕሊ ተወሰደ፤ እግዚኣብሔር ንሰማይ ስለ ዝወሰዶ ኸዓ ኣይተረኽበን። ቅድሚ ምውሳዱ ብእኡ ኸም ዝተሓጐሰ እግዚኣብሔር መስኪሩሉ እዩሞ።
58011006	ብዘይ እምነት ግና ንእግዚኣብሔር ምሕጓስ ኣይከኣልን እዩ፤ እቲ ናብ እግዚኣብሔር ዝቐርብ ኲሉ እግዚኣብሔር ከም ዘሎ ነቶም ዝደልይዎ ኸዓ ዓስቢ ኸም ዝህቦም ክኣምን ይግብኦ።
58011007	ኖኅውን ብዛዕባ እቲ ገና ዘይተርአየ ነገራት እግዚኣብሔር ምስ ገለጸሉ ብፍርኃት እግዚኣብሔር ስድራኡ ዝድኅኑላ መርከብ ብእምነት ሠርሐ። በዙይ ከዓ ንዓለም ኰነና፤ ነታ ብእምነት እትርከብ ጽድቂ ኸዓ ወረሳ።
58011008	ኣብርሃም ምስ ተጸውዐ ብእምነት ተኣዘዘ፤ ናበይ ከም ዝኸይድ እንተይፈለጠውን ናብቲ ርስቲ ኽቕበለሉ ዝነበሮ ሃገር ከደ።
58011009	-
58011010	ነታ እግዚኣብሔር ዝሓናጺኣን ዝሠራሒኣን መሠረት ዘለዋ ኸተማ ይጽበ ስለ ዝነበረ ድማ ብእምነት ኣብታ ምድሪ ተስፋ ከም ጓና ኾይኑ ተቐመጠ፤ ምስቶም ናይዛ ተስፋ እዚኣ መዋርስቱ ዝኾኑ ይስሓቅን ያዕቆብን ከዓ ኣብ ድንኳን ይነብር ነበረ።
58011011	ሣራውን ጊዜኣ እኳ ኃሊፉ እንተ ነበረ ነቲ ተስፋ ሂብዋ ዝነበረ እግዚኣብሔር ስለ ዝኣመነቶ ኽትጠንስ ብእምነት ኃይሊ ረኸበት።
58011012	ስለዙይውን ካብ ሓደ ኸም ምዉት ተቖጺሩ ዝነበረ አብርሃም ከም ከዋኽብቲ ሰማይ ብዙኃትን ከምቲ ኣብ ገምገም ባሕሪ ዘሎ ሑጻ ኽቝጸሩ ዘይከኣሉ ተወልዱ።
58011013	እዚኣቶም ኲላቶም ኣብ እምነቶም ጸኒዖም ሞቱ። ነታ እግዚኣብሔር ዘተስፈዎምውን ኣይረኸብዋን፤ ግና ብርኁቕ ርእዮም ተሳለምዋ፤ ኣብዛ ምድሪ እዚኣ ኣጋይሽን ስደተኛታትን ምዃኖም ቅቡል ገይሮምዎውን ኃለፉ።
58011014	እዞም ከምዙይ ዝብሉ ሰባት ንኣኣቶም እትኸውን ሃገር ይጽበዩ ኸም ዘለዉ የርእዩ ኣለዉ።
58011015	ነታ ኃዲጎምዋ ዝወፁ ሃገር የሓስቡ ነይሮም እንተ ዝኾኑስ ክምለሱ ምኸኣሉ ነይሮም።
58011016	ሕዚ ግና ነታ ሰማያዊት ዝኾነት ዝበለጸት ሃገር እዮም ዝናፍቑ ዘለዉ። እግዚኣብሔር ከተማ ስለ ዘዳለወሎም ድማ ኣምላኾም ተብሂሉ ኽጽዋዕ ኣየኅፍሮን እዩ።
58011017	-
58011018	ኣብርሃም ምስ ተፈተነ ንይስሓቅ ብእምነት ክሥውዖ ኣቕረቦ። ተስፋ ተቐቢሉ እንተ ነበረ እኳ ከምኡውን  ብይስሓቅ ዘርኢ ኽጽወዐልካ እዩ  ተብሂሉ እንተ ነበረ ነቲ ሓደ ወዱ ወፈዮ።
58011019	ኣብርሃም እግዚኣብሔር ካብ ምዉታን ከተሥኦ ኸም ዝኽእል ብምእማኑ ካብ ሞት ከም ዝተሥአ ኾይኑ ንይስሓቅ መሊሱ ረኸቦ።
58011020	ይስሓቅ ንያዕቆብን ንኤሳውን ብዛዕባ እቲ ንቕድሚት ክመጽእ ዘለዎ ፈሊጡ ብእምነት ባረኾም።
58011021	ያዕቆብ ጊዜ ሞቱ ምስ ቀረበ ብእምነት ንደቂ ዮሴፍ ንነፍስ ወከፎም ባረኾም፤ ኣብ ጫፍ በትሩ ተመርኲሱ ኸዓ ንእግዚኣብሔር ሰገደ።
58011022	ዮሴፍ ኣብ ኣጋ ሞቱ ደቂ እስራኤል ካብ ግብጺ ኸም ዝወፁ ብእምነት ኣዘከረ፤ ብዛዕባ ኣዕፅምቱውን ትእዛዝ ሃበ።
58011023	ሙሴ ምስ ተወልደ ወለዱ ጽቡቕ ሕፃን ምዃኑ ርእዮም ኣዋጅ እቲ ንጉሥ እንተይፈርኁ ብእምነት ንሠለስተ ወርኂ ሓብእዎ።
58011024	ሙሴ ምስ ዓበየ ወዲ ጓል ፈርዖን ከይበሃል ብእምነት ኣበየ።
58011025	ብኃጢኣት ካብ ዝርከብ ጊዜያዊ ደስታ ምስ ሕዝቢ እግዚኣብሔር መከራ ኽቕበልውን መረጸ።
58011026	ናብቲ ዓስቢ ኣማዕድዩ ስለ ዝጠመተ ካብ ሃብቲ ግብጽስ ምእንቲ ክርስቶስ ውርደት ምቕባል ብዙኅ ሃብቲ ገይሩ ቖጸሮ።
58011027	ነቲ ዘይርአ ስለ ዝረኣየ ጸንዐ፤ ንቝጥዓ ንጉሥ እንተይፈርኀ ድማ ብእምነት ንግብጺ ኃደጋ።
58011028	እቲ በዅሪ ዝቐዝፍ ዝነበረ መልኣኽሞት ምእንቲ ኸይቐርቦም ብእምነት ሥርዓት ፋሲካን ምንጻግ ደምን ገበረ።
58011029	ደቂ እስራኤል ንባሕሪ ኤርትራ ኸም ንቑጽ ምድሪ ብእምነት ተሳገርዋ፤ ግብጻውያን ግና ኸምኡ ኽገብሩ ምስ ፈተኑ ተውሒጦም ተረፉ።
58011030	ቅጽሪ ኢያሪኮ ሸውዓተ መዓልቲ ምስ ዞርዎ ብእምነት ፈረሰ።
58011031	ረኣብ እታ ኣመንዝራ ብእምነት ነቶም ሰለይቲ ብሰላም ስለ ዝተቐበለቶም ምስቶም ዘይእዙዛት ኣይጠፍአትን።
58011032	እንታይ እሞ ኽብለኩም እየ? ብዛዕባ እኒ ጌዴዎን እኒ ባርቅ እኒ ሶምሶን እኒ ዮፍታሔ እኒ ዳዊት እኒ ሳሙኤል ከምኡውን ብዛዕባ ነቢያት ከይትርኸልኩም ጊዜ የብለይን።
58011033	ንሳቶም ብእምነት ንመንግሥታት ሠዓሩ፤ ብቕንዕና መርሑ፤ እግዚኣብሔር ዘተስፈዎም ረኸቡ፤ ኣፍ ኣናብስ ዓፀዉ፤
58011034	ኃይሊ ሓዊ ኣጥፍኡ፤ ካብ ስሕለት ሰይፊ ደኃኑ፤ ኣብ ድኻም በርትዑ፤ ኣብ ውግእ ኃየሉ፤ ሠራዊት ጸላእቲ ሠዓሩ፤
58011035	ኣንስቲ ምዉታተን ካብ ሞት ተሢኦምለን ተቐበላኦም፤ ካልኦት ግና ዝበለጸ ትንሣኤ ምእንቲ ኽረኽቡ ምሕረት ኣይንደልን ኢሎም ተሳቕዮም ሞቱ።
58011036	ገሊኣቶም ድማ ብላግጽን ብመግረፍትን ኣብ ልዕሊ እዙይውን ብመቝሕን ብማእሰርትን ተሳቐዩ።
58011037	ብእምኒ ተቐጥቂጦም ተቐትሉ፤ ብመጋዝ ተመገዙ፤ ተሰይፎም ሞቱ፤ ኣጐዛ ኣባጊዕን ዲኖ ኣጣልን ተኸዲኖም ዞሩ፤ ሰኣኑ፤ ጸበቦም፤ መከራ ተቐበሉ።
58011038	ዓለም ንኣኣቶም ዘይትበቕዕ ስለ ዝኾነት ኣብ ምድረ በዳን ኣብ እምባታትን ኣብ በዓትታትን ኣብ ጐዳጕድ ምድርን ኰለል በሉ።
58011039	-
58011040	እግዚኣብሔር ብዛዕባና ዝሐሸ ስለ ዝወሰነ ብዘይዘኣና ናብ ፍጻሜ ምእንቲ ኸይበጽሑ እዚኣቶም ኲላቶም ብእምነት ዝተመስከረሎም እኳ እንተኾኑ ነታ ተስፋ ኣይረኸብዋን።
58012001	ምእንትዙይ ንሕናውን ክንድዙይ ዝኣኽሉ መሰኻኽር ከም ደመና ኸቢቦምና ስለ ዘለዉ ንዅሉ እቲ ዝኸብደናን ዝጠብቀናን ኃጢኣት ኣርኂቕና በቲ ኣብ ቅድሜና ተዳልዩልና ዘሎ መቀዳደሚ ብትዕግሥቲ ጸኒዕና ንጕየ።
58012002	ንዅሉ ውርደት ንዒቑ ምእንቲ ኣብ ቅድሚኡ ዘሎ ሓጐስ ኢሉ ኣብ መስቀል ሙማት ዝተዓገሠ ኣብ የማን ዙፋን እግዚኣብሔር ዝተቐመጠ ናይ እምነትና ጀማርን ፈጻምን ናብ ዝኾነ ኢየሱስ ንጠምት።
58012003	ምእንቲ ኸይትደኽሙን ተስፋ ኸይትቖርጹን ነቲ ብኃጥኣን ክንድዙይ ዝኣክል መከራ ዝተዓገሠ ንእኡ ዘክርዎ።
58012004	ምስ ኃጢኣት ክትቃለሱ እንተለኹም ገና ኽሳዕ ምፍሳስ ደምኩም እትበጽሑ ኣይቲወምኩምን።
58012005	እቲ ኸም ውሉድ ገይሩ ከምዙይ ኢሉ ዝምዕደኩም ቃል ረሲዕኹምዎ ዲኹም?  ወደይ ተግሳጽ ጐይታ ኣይተቃልል፤ እንተ ቐጽዐካውን ተስፋ ኣይትቑረጽ፤
58012006	እግዚኣብሔር ነቲ ዝፈትዎ እዩ ዝግስጽሞ ነቲ ኸም ወዱ ንዝተቐበሎውን ይቐጽዖ። 
58012007	እግዚኣብሔር ከም ውሉዱ ይርእየኩም እዩሞ እንተ ቐጽዐኩም ተዓገሡ ኣቦኡ ዘይቐጽዖ ውሉድከ መን እዩ?
58012008	ከምቶም ኲሎም ውሉድ መቕጻዕቲ እንተዘይተቐቢልኩም ግና ድቓሉ ደኣ እምበር ውሉድ ኣይኮንኩምን።
58012009	ኣብ ልዕሊዙይ ብሥጋ ዝወለዱና ኣቦታት ዝቐጽዑና ካብ ኮኑ ንሕናውን እነኽብሮም ካብ ኮንና ብሕይወት ምእንቲ ኽንነብር ነቲ መንፈሳዊ ኣቦና ደኣ ኸመይ ኣብሊጽና ኽንእዘዞ ዘይግብአና
58012010	ሥጋውያን ኣቦታትና ንቑሩብ ጊዜ ከምቲ ጽቡቕ እዩ ኢሎም ዝገመትዎ ገይሮም ይቐጽዑና፤ እግዚኣብሔር ግና ናይ ቅድስናኡ ተኻፈልቲ ምእንቲ ኽንከውን ኢሉ ንጥቕምና ይቐጽዐና።
58012011	ኲሉ ቕጽዓት ንጊዜኡ የኅዝን እምበር ኣየሐጕስን እዩ፤ ብትዕግሥቲ ንዝተቐበልዎ ግና ንሓዋሩ ሰላም ዝመልኦ ናይ ጽድቂ ፍረ እዩ ዘፍርየሎም።
58012012	ስለዙይ ዝደንዘዙ ኣእዳውኩምን ዝደኸሙ ኣብራኽኩምን ኣጽንዑ።
58012013	 ዝሕንክስ ክሓዊ እምበር ዝገደደ ምእንቲ ኸይዘናበልስ ነእጋርኩም ቅኑዕ መንገዲ ግበሩ። 
58012014	ምስ ኲሉ ሰብ ብሰላም ንበሩ፤ ብዘይ ቅድስና ሓደኳ ንእግዚኣብሔር ዝርእዮ የለን እሞ ቅዱሳን ክትኮኑ ፀዓሩ።
58012015	ካብ ጸጋ እግዚኣብሔር ሓደኳ ኸይወፅእ ከምኡውን መሪር ሡር በቝሉ ኸየጨንቐኩም ንብዙኃት ከዓ ኸየርክስ ተጠንቀቑ።
58012016	ሓደኳ ዘማዊ ዝኾነ ወይ ከምቲ ንሓንቲ ጊዜ ኽበልዕ ኢሉ ብዅርናኡ ዝሸጠ ኤሳው መንፈስ ዘይብሉ ሰብ ከይህሉ ተጠንቀቑ።
58012017	ኤሳው ጸኒሑ ነታ በረኸት ክወርስ እኳ እንተደለያ ኣይተውሃቦን፤ ብንብዓትውን እንተ ደለያ ንንስሓ ዝኸውን ጊዜ ከም ዘይረኸበ ትፈልጡ ኢኹም።
58012018	-
58012019	ንስኻትኩም ኣብቲ ሃልሃል ብዝብል ሓዊ ጣቓ ጸልማት ንፋስ ኣውሎ ብድምፂ መለኸትን ቃል ዝስመዐሉ ድምፅን ዝተኸበበ ብኢድ ክድህሰስ ናብ ዝኽእል እምባ ሲና ኣይኮንኩምን በጺሕኩም ዘለኹም።
58012020	 እንስሳ እኳ ነቲ እምባ እንተ ነኽአ ብእምኒ ተቐጥቒጡ ይሙት  ዝብል ትእዛዝ ክፆርዎ ኣይከኣሉንሞ ወሲኹ ኸይዛረቦም ለመንዎ።
58012021	እቲ ትርኢት ክሳዕ ኽንድዙይ ዘፍርኅ ስለ ዝነበረ ድማ ሙሴ  እፈርኅን እርዕድን ኣለኹ  በለ።
58012022	ንስኻትኩም ግና ናብ እምባ ጽዮንን ናብታ ኸተማ ሕያው እግዚኣብሔር ዝኾነት ሰማያዊት ኢየሩሳሌምን ናብቶም ብሓጐስ ዝተኣከቡ ኣእላፋት ዝኾኑ መላእኽትን
58012023	ናብታ በቶም ኣብ ሰማያት ስሞም ዝተጽሓፈ በዅሪ ዝኾኑ ዝቖመት ቤተ ክርስቲያንን ናብቲ ንዅሉ ዝፈርድ እግዚኣብሔርን ናብ ነፍሳት እቶም ፍጹማን ዝኾኑ ጻድቃንን በጺሕኹም ኢኹም።
58012024	ናብቲ ናይ ሓድሽ ኪዳን ማእኸላይ መተዓረቂ ዝኾነ ኢየሱስን ናብቲ ካብ ደም ኣቤል ብዝበለጸ ዝዛረብ ምንዛኅ ደምን ኢኹም በጺሕኹም ዘለኹም።
58012025	እምበኣር ነቲ ዝዛረበኩም ዘሎ ምስማዕ ኸይትኣብይዎ ተጠንቀቑ፤ እቶም ካብ ምድሪ ዝተዛረቦም ምስማዕ ምስ ኣበይዎ ካብ ፍርዲ ኻብ ዘየምለጡ ንሕና ግዳ ነቲ ኻብ ሰማይ ዝዛረበና ምስማዕ እንተኣበና ከመይ ኢልና ኽነምልጥ ንኽእል?
58012026	ሽዑ ድምፁ ንምድሪ ኣናወጻ፤ ሕዚ ግና  ንምድሪ ጥራሕ ዘይኮነስ ንሰማይውን ሓንሳእ ደጊመ ኸናውጾ እየ  ኢሉ ቓል ኣትዩ እዩ።
58012027	 ሓንሳእ ደጊመ  ዝብል ቃል ከዓ እቲ ዝናወጽ ፍጡር ኲሉ ኸም ዝኃልፍ እቲ ዘይናወጽ ከዓ ጸኒዑ ኸም ዝነብር ከመልክት ኢሉ እዩ።
58012028	እምበኣር ዘይትናወጽ መንግሥቲ እንቕበል ካብ ኮንና መመስገንቲ ንኹን፤ ነቲ ንእኡ ባህ ዘብሎ ኣምልኾ ድማ ብፍርኃትን ኣኽብሮትን ነቕርበሉ።
58012029	ኣምላኽና ዝባላዕ ሓዊ እዩሞ።
58013001	ኲልሻዕ ብኅውነታዊ ፍቅሪ ንበሩ።
58013002	ኣጋይሽ ምቕባል ኣይትረስዑ፤ ገሊኣቶም እንተይፈለጡ ንመላእኽቲ ኸም ኣጋይሽ ዝተቐበሉ ኣለዉሞ።
58013003	ንእሱራት ምስኣቶም ከም ዝተኣሰርኩም ኴንኩም መከራ ንዝተቐበሉውን ከምኣቶም መከራ ኸም እትቕበሉ ዘለኹም ኴንኩም ዘክርዎም።
58013004	መውስቦ ኣብ ኲሉ ኽቡር ይኹን፤ እቲ ዓራት ኣሚን ከዓ ኣይርከስ። ንኣመንዝራታትን ንዘመውትን ግና እግዚኣብሔር ክፈርዶም እዩሞ።
58013005	እግዚኣብሔር ባዕሉ  ኣይኃድገካን ሸለልውን ከቶ ኣይብለካን እየ  ኢሉ እዩ እሞ ናብራኹም ብዘይ ፍቕሪ ገንዘብ ይኹን፤ በቲ ዘለኩምውን የኣኽለኒ ምባል ተምሃሩ።
58013006	ስለዙይ ብትብዓት  እግዚኣብሔር ረዳእየይ እዩ እሞ ኣይፈርኅን፤ ሰብከ እንታይ ከይገብረኒ  ንበል።
58013007	ነቶም ቃል እግዚኣብሔር ዝመሃሩኹም፤ መራሕቲ ዘክርዎም፤ ናይ ኣካይዳኦም ፍረ ኣስተውዒልኩም ኣሰር እምነቶም ሰዓቡ።
58013008	ኢየሱስ ክርስቶስ ትማልን ሎምን ንዘለዓለምን ንሱ እዩ፤ ኣይልወጥን።
58013009	ብዙኅ ብዝዓይነቱ ብዘይተለመደ ሓድሽ ትምህርቲ ኣይትታለሉ፤ ነቶም ብእኡ ዝመላለሱ ሓንቲ ዘይጠቕሞም ናይ መብልዕ ሥርዓት ዘይኮነስ ልብኹም ብጸጋ እንተጸንዐ ሠናይ እዩሞ።
58013010	እቶም ነታ ድንኳን ዘገልግሉ ኻብኡ ኽበልዑ ዘይግብኦም ንኣና መሠውዒ ኣለና።
58013011	እቲ ሊቀ ካህናት ነቲ ምእንቲ ኃጢኣት ዝውፈ ናይ እንስሳታት ደም ኂዙ ናብ ቅድስተ ቕዱሳን የኣቱ። እቲ ሥጋ ግና ካብ ሠፈር ወፃኢ ይቃጸል ነበረ።
58013012	ኢየሱስውን ንሕዝቢ ብደሙ ምእንቲ ኽቕድስ ኣብ ወፃኢ እታ ከተማ መከራ ተቐበለ።
58013013	እምበኣር ንሕናውን ንሱ ዝተቐበሎ ውርደት ፆይርና ናብ ወፃኢ ሠፈር ናብቲ ኢየሱስ ዘለዎ ንኺድ።
58013014	ነታ እትመጽእ ደኣ ንጽበ ኣለና እምበር ኣብዙይ ባሪት ከተማ የብልናንሞ።
58013015	እምበኣርከስ ኲሉ ጊዜ ንኣምላኽ ብኢየሱስ መሥዋዕቲ ምስጋና ነቕርብ። እዙይ ከዓ እቲ ንስሙ ዝእመን ናይ ከናፍርና ምስጋና እዩ።
58013016	ሠናይ ምግባርን ዘለኩም ንኻልኦት ምክፋልን ኣይትረስዑ፤ ከምዙይ ዝበለ መሥዋዕቲ ንእግዚኣብሔር የሕጕሶ እዩሞ።
58013017	ንመራሕትኹም ተኣዘዝዎምን ተገዝእዎምን። ንሳቶም ከምቲ መልሲ ዘቕርቡ ነቒሖም ምእንቲ ነፍስኹም ይተግሁ እዮም እሞ። ስለዙይ ነዙይ ብጓሂ እንተ ገበርዎ ንኣኻትኩም ኣይጠቕመኩምን እዩ እሞ ተሓጕሶም ከም ዝገብርዎ ግበሩ።
58013018	ቕኑዕ ሕሊና ኸም ዘለና ርግጸኛታት ኢና፤ ኣብ ኲሉ ጽቡቕ ንምግባርውን ድልየት ኣለናሞ ጸልዩልና።
58013019	ብዝበለጸ እኳ ናባኻትኩም ቀልጢፈ ምእንቲ ኽምለስ ክትጽልዩ እልምነኩም ኣለኹ።
58013020	እቲ ሰላም ዝህብ እግዚኣብሔር ብደም እቲ ናይ ዘለዓለም ኪዳን ገይሩ ንጐይታና ኢየሱስ ካብ ሞት ብምትሣእ ዓብዪ ጓሳ ኣባጊዕ ዝገበሮ
58013021	ብኢየሱስ ክርስቶስ ኣብ ቅድሚኡ ባህ ዘብሎ እናገበረ ብዅሉ ሠናይ ግብሪ ፍቓዱ ኽትፍጽሙ የብቅዕኹም። ንእኡ ካብ ዘለዓለም ንዘለዓለም ክብሪ ይኹኖ ኣሜን።
58013022	ኣቱም ኣኅዋተይ ነዝ ኣሕጽር ኣቢለ ጽሒፈልኩም ዘለኹ ቃል ምዕዳን ብትዕግሥቲ ኽትቅበልዎ እልምነኩም ኣለኹ።
58013023	ጢሞቴዎስ ኃውና ኸም ዝተፈትሐ ፍለጡ፤ ንሱ ቐልጢፉ ናባይ እንተ መጺኡ ብሓደ ዄንና ኽንሪአኩም ኢና።
58013024	ንዅሎም መራሕትኹምን ንዅሎም ኣመንትን ሰላም በልዎም። እቶም ካብ ኢጣልያ ዝመጹ አመንቲ ሰላም ይብሉኹም ኣለዉ።
58013025	ጸጋ ምስ ኲልኻትኩም ይኹን። ኣሜን።
59001001	ካብቲ ናይ እግዚኣብሔርን ናይ ጐይታና ኢየሱስ ክርስቶስን ኣገልጋሊ ዝኾነ ያዕቆብ ነቶም ኣብ ኲሉ ዓለም ተበቲኖም ዘለዉ ዓሠርተ ኽልተ ነገደ እስራኤል ሰላም ንኣኻትኩም ይኹን።
59001002	ኣኅዋተይ! ዝተፈላለየ ፈተና ኽበጽሐኩም እንተሎ ንዂሉ ኸም ሓጐስ ቊጸርዎ።
59001003	እምነትኩም እንትፍተን ጽንዓት ከም ዘምጽአልኩም ትፈልጡ ኢኹም እሞ።
59001004	ሓደኳ ዘይጐድለኩም ፍጹማትን ምሉኣትን ምእንቲ ኽትኾኑ ብትዕግሥቲ ኽሳዕ መወዳእታ ጽንዑ ።
59001005	ሓደ ኻባኻትኩም ጥበብ ዝጐደሎ እንተልዩ ነቲ እንተይነቐፈ ንዂሉ ብልግሲ ዝህብ እግዚኣብሔር ይለምኖ፤ ንሱውን ክህቦ እዩ።
59001006	እቲ ዝልምን ግና እንተይተጠራጠረ ብእምነት ደኣ ይለምን እቲ ዝጠራጠር ከምቲ ንፋስ ንየው ነዘው ዘብሎ ማዕበል ባሕሪ እዩ ዝመስል።
59001007	-
59001008	እዝ ኸምዙይ ዝመስል ኣብ ኲሉ መንገዱ ጽንዓት ዘይብሉ ክልተ ዝልቡ ሰብ ካብ እግዚኣብሔር ሓደኳ ዝቕበል ኣይምሰሎ።
59001009	እቲ ትሕት ዝበለ ናብራ ዘለዎ ኃው ልዕል ብምባሉ
59001010	እቲ ሃብታም ከዓ ትሕት ብምባሉ ይተሓጐስ፤ ንሱ ኸም ዕምበባ ሣዕሪ ኽኃልፍ እዩሞ።
59001011	ፀሓይ ምስ ዋዒኣ ትወፅእ እሞ ነቲ ሣዕሪ ተንቅጾ፤ እቲ ዕምበባኡ ኸዓ ይረግፍ፤ ጽባቐኡ ይጠፍእ፤ ከምኡውን እቲ ሃብታም ብዋኒን ንብረቱ ደፋእፋእ እንትብል ይጠፍእ።
59001012	እቲ ብጊዜ ፈተና ዝዕገሥ ሰብ ብፁዕ እዩ፤ ተፈቲኑ ምስ ወፀ እግዚኣብሔር ነቶም ዘፍቅርዎ ዘተስፈዎም ኣኽሊል ሕይወት ክቕበል እዩሞ።
59001013	ሓደኳ ምስ ተፈተነ እግዚኣብሔር ፈቲኑኒ ኣይበል፤ እግዚኣብሔር ብኽፉእ ኣይፍተንን፤ ባዕሉውን ንሓደኳ ኣይፍትንን እዩሞ።
59001014	ነፍስ ወከፍ ግና ብትምኒቱ ተስሒቡን ተሓቢሉን እዩ ዝፍተን።
59001015	ድኅርዙይ ትምኒት ምስ ጠነሰት ንኃጢኣት ትወልድ፤ ኃጢኣት ምስ ዓበየት ድማ ንሞት ትወልድ።
59001016	ኣቱም ፍቑራት ኣኅዋተይ! ኣይትታለሉ።
59001017	ጽቡቕ ውህብቶን ፍጹም በረኸትን ኲሉ ኻብ ላዕሊ እዩ፤ ካብቲ ዘይለዋወጥ ወይ ዝልወጥ ጽላሎት ዘይብሉ ካብ ኣቦ ብርሃናት እግዚኣብሔር ዝወርድ እዩ።
59001018	በዂሪ ናይ ኲሉ ፍጥረቱ ምእንቲ ኽንከውን ኢሉ ከም ፍቓዱ ብቓል ሓቂ ወለደና።
59001019	ፍቑራት ኣኅዋተይ! ነዙይ ፍለጡ፤ ነፍስ ወከፍ ሰብ ንምስማዕ ቕልጡፍ ንምዝራብ ደንጓዪ ንዂራውን ደንጓዪ ይኹን፤
59001020	ናይ ሰብ ቊጥዓ ጽድቂ እግዚኣብሔር ኣየሥርሖን እዩ እሞ።
59001021	ስለዙይ ንዂሉ ርኽሰትን ነቲ በዚኁ ዘሎ ኽፍኣትን ካባኻትኩም ኣርሕቑ፤ ነቲ ንነፍስኹም ከድኅን ዝኽእል ኣብ ልብኹም ተዘሪኡ ዘሎ ቓል ድማ ብቕንዕና ተቐበልዎ።
59001022	ፈጸምቲ ቓል ኩኑ እምበር ርእስኹም እናጠበርኩም ሰማዕቲ ጥራሕ ኣይትኹኑ።
59001023	ነቲ ቓል ሰሚዑ ዘይፍጽም ሰብ እንተሃልዩ ንሱ ነቲ ገጹ ብመስትያት ዝርኢ ሰብ እዩ ዝመስል።
59001024	ንሱ መልክዑ ይርኢ ክይድ ኢሉ ኸዓ ሽዑ ንሽዑ እንታይ ከም ዝመስል ይርስዕ።
59001025	እቲ ናብቲ ሓርነት ዝህብ ፍጹም ሕጊ ኣተኲሩ ዝጥምትን ኣብኡ ዝጸንዕን ነቲ ዝሰምዖ እንተይረስዐ ኣብ ግብሪ ዘውዕል ሰብ ግና ብሥራሑ ዝተባረኸ ይኸውን።
59001026	ሓደ ሰብ ንእግዚኣብሔር አምልኽ እየ እንተ በለ ንልሳኑ ግና ኽቈጻጸር ዘይኽእል እንተ ኾይኑ ንባዕሉ ደኣ ይጥብር ኣሎ እምበር ኣምልኾኡ ኸንቱ እዩ።
59001027	እቲ ኣብ ቅድሚ እግዚኣብሔር ኣብ ንጹህን ርኽሰት ዘይብሉን ኣምልኾ ርእስኻ ካብ ርኽሰት ዓለም እናሓለኻ ንደኽታማትን መበለታትን ኣብ ጊዜ ሽግሮም ምርዳእ እዩ።
59002001	ኣቱም ኣኅዋተይ! በቲ ናይ ክብሪ ጐይታ ዝኾነ ጐይታና ኢየሱስ ክርስቶስ እትኣምኑ ስለ ዝኾንኩም ኣድልዎ ኣይትግበሩ።
59002002	ኣብ መንፈሳዊ ኣኼባኹም ሓደ በዓል ወርቂ ቐለበት ጽቡቕ ኽዳን ዝተኸድነ ሰብን ሓደ ድኻ ረሳሕ ክዳን ዝተኸድነ ሰብን እንተ ኣተዉ
59002003	እሞ ነቲ ጽቡቕ ኽዳን ዝተኸድነ ብምድላው  ንስኻ ኣብዝ ጽቡቕ ሥፍራ ተቐመጥ  እንተ በልኩምዎ ነቲ ድኻ ግና  ንስኻ ኣብቱይ ደው በል፤ ወይ ኣብዙይ ኣብ ትሕቲ እግረይ ተቐመጥ  እንተ በልኩምዎ
59002004	ብኽፉእ ሓሳብ ተመሪሕኹም ኣብ ንስንሳትኩም ብኣድልዎ ትፈርዱዶ የለኹምን?
59002005	ኣቱም ፍቑራት ኣኅዋተይ! እስኪ ስምዑ ! እግዚኣብሔር ነቶም ዘፍቅርዎ ዘተስፈዎም መንግሥቲ ምእንቲ ኽወርሱ ብእምነት ሃብታማት ክኾኑ ነቶም ድኻታት እዛ ዓለምዶ ኣይኃረዮምን እዩ?
59002006	ንስኻትኩም ግና ነቲ ድኻ ኣዋረድኩምዎ። እቶም ሃብታማትዶ ኣይኮኑን ዝገፍዑ ኹምን ናብ ቤት ፍርዲ ዝጐትኹምን?
59002007	ንሳቶምዶ ኣይኮኑን ነቲ እትጽውዑ ሉ ኽቡር ስም ዝጸርፉ ዘለዉ?
59002008	ነቲ ኣብ መጽሓፍ ዝርከብ  ንብጻይካ ኸም ነፍስኻ ኣፍቅር  ዝብል ክቡር ሕጊ እንተ ድኣ ብሓቂ ፈጺምኩምዎ ሠናይ ትገብሩ ኣለኹም።
59002009	ኣድልዎ እንተ ገበርኩም ግና ኃጢኣት ትገብሩ ኣለኹም፤ እቲ ሕጊ ኸዓ ጠሓስቲ ሕጊ ኸም ዝኾንኩም ይፈርደኩም ኣሎ።
59002010	ንዂሉ እቲ ሕጊ ፈጺሙ ብሓንቲ ዝብድል ግና ብዂሉ እዩ በደለኛ ዝኸውን።
59002011	እቲ  ኣይትዘሙ  ዝበለ  ኣይትቕተል  ድማ በለ። ስለዙይ እንተ ዘይዘሞኻ እኳ ግና እንተቐቲልካስ ጠሓስ ሕጊ ኢኻ።
59002012	እምበኣር ከምቶም ሓራ ብዘውፅእ ሕጊ ዝፍረዶም ተዛረቡን ግበሩን።
59002013	እቲ ምሕረት ዘይገበረ ብዘይ ምሕረት ክፍረድ እዩሞ፤ ይኹን እምበር ምሕረት ንፍርዲ ትሥዕራ እያ።
59002014	ኣኅዋተይ! ሓደ ሰብ እምነት ኣላትኒ እንተ በለ ተግባር ግና እንተዘይሃልይዎ እንታይ ትጠቕሞ? እዛ እምነት እዚኣዶ ኽተድኅኖ ትኽእል እያ?
59002015	ኃው ወይ ኃፍቲ እንተ ዓረቑ ናይ ዕለት ምግቢውን እንተ ሰኣኑ
59002016	እሞ ሓደ ኻባኻትኩም ንሥጋኦም ዘድሊ እንተይሃበ  ብሰላም ኪዱ፤ ሓዊ ሰሓኑ፤ ጽገቡ  እንተ በሎም እንታይ ይጠቕሞም?
59002017	ከምኡ ኸዓ እምነት በይና ተግባር እንተ ዘይብላ ምውትቲ እያ።
59002018	ሓደ ሰብ  ንስኻ እምነት ኣላትካ ኣነ ኸዓ ተግባር ኣለኒ  ዝብል እንተልዩ እምበኣር እምነትካ ብዘይ ተግባር ኣርእየኒ፤ ኣነውን እምነተይ ብተግባረይ ከርእየካ እየ።
59002019	ንስኻስ ሓደ እግዚኣብሔር ከም ዘሎ ተኣምን ኢኻ፤ ጽቡቕ ገበርካ፤ ኣጋንንቲውን የኣምኑን ብፍርኂ ይንቅጥቐጡን እዮም።
59002020	ግና ኣታ ዓሻ ሰብ እምነት ብዘይ ተግባር ፍረ ዘይብላ ምዃና ኽትፈልጥዶ ትደሊ ኢኻ?
59002021	ኣቦና ኣብርሃም ንወዱ ይስሓቅ ኣብ መሠውዒ ምስ ኣቕረቦ ብተግባሩዶ ኣይጸደቐን?
59002022	እምነት ምስ ተግባር ኮይና ኸም ዝሠርሐት ከምኡውን ብተግባር ምልኣት ከም ዝረኸበት ትርኢዶ ኣለኻ?
59002023	 ኣብርሃም ብእግዚኣብሔር ኣመነ፤ ጽድቂ ኾይኑውን ተቖጸረሉ  ዝብል ቃል መጽሓፍ ተፈጸመ። በዙይውን ዓርኪ እግዚኣብሔር ተብሃለ።
59002024	ሰብ ብእምነት ጥራሕ ዘይኮነስ ብተግባር ከም ዝጸድቕዶ ትርኢ ኣለኻ?
59002025	ከምኡ ኸዓ እታ ኣመንዝራ ረኣብ ነቶም ልኡኻት ምስ ተቐበለቶም ብኻልእ መንገዲውን ምስ ኣውፅአቶም ብተግባርዶ ኣይጸደቐትን?
59002026	እምበኣር ሥጋ ብዘይ መንፈስ ምዉት ከም ዝኾነ እምነትውን ብዘይ ተግባር ምውትቲ እያ።
59003001	ኣኅዋተይ! ንሕና መምህራን ዝበርትዐ ፍርዲ ኸም እንቕበል ፈሊጥኩም ብዙኃት መምህራን ኣይትኹኑ።
59003002	ኲላትና ብብዙኅ ነገር ንስሕት ኢና። ሓደ ብቓል ዘይስሕት እንተልዩ ግና ንሱ ንዂለንትናኡ ኽመልኽ ዝኽእል ፍጹም ሰብ እዩ።
59003003	እንሆ ኣፍራስ ምእንቲ ኽእዘዙና ኢልና ልጓም ኣብ ኣፎም ንገብረሎም፤ ንዂሉ ኣካላቶምውን ብእኡ ንመርሖ።
59003004	እንሆ መራኽብ ድማ ኽንድዙይ ዝኣክል ዓበይቲ እንተለዋ ብብርቱዕ ንፋስ ዝዂብኰባ እንትኾና እቲ ኣዛዝ መርከብ ናብ ዝደልዮ ብንእሽተይ መቕዘፊ እየን ዝምርሓ።
59003005	ከምኡ ድማ ልሳን ንእሽተይ ኣካል እንተላ ብዓብዪ ነገር ትምካሕ። እንሆ ንእሽተይ ሓዊ ኽንደይ ዓብዪ ዱር ዘይተባርዕ!
59003006	ልሳንውን ሓዊ እያ። ናይ ክፍኣት ዓለም ድማ እያ። እታ ንምሉእ ሰብነት እትምርዝ ክፍሊ ኣካላት ንምሉእ ጕዕዞ ናይ ሕይወትውን እተቃጽል እያ። ባዕላውን ኣብ ገሃነም ክትቃጸል እያ።
59003007	ኲሉ ዓሌት እንስሳን ኣዕዋፍን ለመም ዝብል እንስሳ ባሕርን ንሰብ ይግዛእ፤ ተገዚኡውን ኣሎ።
59003008	ንልሳን ግና ካብ ደቂ ሰብ ክገዝኣ ዝኽእል ሓደኳ የለን። ንሳ ዘይትዓርፍ ክፍእቲ ዝቐትል ሕንዚ ዝመልአት እያ።
59003009	ብእኣ ጌርና ንእግዚኣብሔር ኣብ ነመስግን፤ ብእኣ ጌርናውን ነቶም ብኣርኣያ እግዚኣብሔር ዝተፈጥሩ ሰባት ንረግም።
59003010	ካብ ሓደ ኣፍ ምስጋናን መርገምን ይወፅእ። ኣኅዋተይ! ከምዙይ ክኸውን ኣይግባእን እዩ።
59003011	ዒላዶ ካብ ሓንቲ ዓይኒ ጥዑ ም ማይን መሪር ማይን ትፍልፍል እያ?
59003012	ኣቱም ኣኅዋተይ! ኦም በለስ ፍረ ኣውልዕ ተኽሊ ወይኒ ፍረ በለስ ክትፈሪዶ ይከኣላ እዩ? ከምኡውን እታ መሪር ማይ እትፍልፍል ዒላ ጥዑም ማይ ክትፍልፍል ኣይከኣላን እዩ።
59003013	ኣብ ማእኸልኩም ለባምን መስተውዓልንዶ ኣሎ? ብሠናይ ኣካይዳኡን ትሕትና ብዝመልኦ ጥበብን ገይሩ ሠናይ ተግባሩ የርኢ።
59003014	ኣብቲ መሪር ቅንእን ርእስኻ ምፍታውን ኣብ ልብኹም እንተሃልዩኩም ኣይትመክሑ፤ ኣብ ልዕሊ እታ ሓቂውን ኣይትሓስዉ።
59003015	እዛ  ጥበብ  እዚኣ ምድራዊትን ሥጋዊትን ሰይጣናዊትን እያ እምበር ካብ እግዚኣብሔር ኣይኮነትን።
59003016	ኣብቲ ቕንእን ርእስኻ ምፍታውን ዘለዎ ኣብኡ ሁከትን ኲሉ ኽፉእ ተግባርን ኣሎ።
59003017	እታ ኻብ እግዚኣብሔር ዝኾነት ጥበብ ግና ቅድሚ ዂሉ ንጽህቲ እያ። ደኃር ሰላማዊት ሕያወይቲ ሕራይ በሃሊት ገባሪት ምሕረት ጽቡቕ ፍረ ዝመልአት ጥርጥርን ግብዝናን ዘይብላ እያ።
59003018	ብሰላም ዝዘርኡ ገበርቲ ሰላም ፍረ ጽድቂ ይዓጽዱ።
59004001	እቲ ኣብ ማእኸልኩም ዘሎ ውግእን ባእስን ካበይ ድዩ ዝመጽእ ዘሎ? ካብቲ ኣብ ውሽጥኹም ኮይኑ ዝዋጋእ ዘሎ ፍትወት ሥጋኹምዶ ኣይኮነን?
59004002	ትምነዩ ግና ኣይትረኽቡን፤ ስለዙይ ትቐትሉ፤ ክፉእ ትምነዩ፤ ሓንቲ እኳ ክትረኽቡ ስለ ዘይትኽእሉ ትበኣሱን ትዋግኡን። ንእግዚኣብሔር ስለ ዘይለመንኩም ድማ ኣይትረኽቡን።
59004003	ትልምኑ ግና ኣይትቕበሉን፤ ንፍትወት ሥጋኹም ምእንቲ ኽተርውዩ ኢልኩም ብኽፉእ ሓሳባት ስለ እትልምኑ ኣይትቕበሉን።
59004004	ኣቱም ዘማውያን ነዝ ዓለም እዙይ ምፍቃር ንእግዚኣብሔር ምጽላእ ከም ዝኾነዶ ኣይትፈልጡን ኢኹም? ነዝ ዓለም እዙይ ዘፍቅር ጸላኢ እግዚኣብሔር ይኸውን።
59004005	ወይ ከዓ እቲ  እግዚኣብሔር ነቲ ኣባና ኣኅዲርዎ ዘሎ መንፈስ ንእኡ ጥራሕ ክንኸውን ብቕንኢ ሃረር ይብል  ዝብል ቃል መጽሓፍዶ ኸንቱ ይመስለኩም?
59004006	ቅዱስ መጽሓፍ  እግዚኣብሔር ንዕቡያት ይጻረሮም፤ ንትሑታት ግና ጸጋ ይህቦም  ከም ዝብል ንሱ ኣብዚኁ እዩ ጸጋ ዝህብ።
59004007	እምበኣርከስ ንእግዚኣብሔር ተገዝእዎ። ንዲያብሎስ ግና ተቓወምዎ፤ ንሱ ኸዓ ኻባኻትኩም ክሃድም እዩ።
59004008	ንእግዚኣብሔር ቅረብዎ፤ ንሱውን ክቐርበኩም እዩ። ኣቱም ኃጥኣን ኣእዳውኩም ኣጽርዩ፤ ኣቱም ሰብ ክልተ ልቢውን ልብኹም ኣንጽሁ።
59004009	ኅዘኑን ጕሃዩን ብኸዩን። ሰሓቕኩም ናብ ብኽያት ሓጐስኩምውን ናብ ኃዘን ይለወጥ።
59004010	ኣብ ቅድሚ እግዚኣብሔር ትሕት በሉ፤ ንሱውን ልዕል ከብለኩም እዩ።
59004011	ኣቱም ኣኅዋተይ! ንስንሳትኩም ኣይትነቓቐፉ። እቲ ንኃዉ ዝነቅፍ ወይ ኣብ ልዕሊ ኃዉ ዝፈርድ ንሕጊ እግዚኣብሔር እዩ ዝነቅፍ፤ ኣብ ልዕሊ ሕጊውን ይፈርድ፤ ንሕጊ ትነቅፍ እንተድኣኴንካ ፈራዲ እምበር ፈጻሚ ኣይኮንካን።
59004012	እቲ ኸድኅንን ከጥፍእን ዝኽእል ሓጋግ ሕግን ፈራድን ሓደ ንሱ እዩ። ንስኻ ደኣ ኣብ ብጻይካ እትፈርድ መን ኢኻ?
59004013	ንስኻትኩም ኣቱም  ሎሚ ወይ ጽባሕ ናብታ ኸተማ እቲኣ ኽንከይድ ኢና፤ እናነገድና ምእንቲ ኽንርባኅ ከዓ ኣብኣ ዓመት ክንቅመጥ ኢና  እትብሉ ስምዑ ።
59004014	ንስኻትኩም ነቲ ጽባሕ ዝኸውን እኳ ኣይትፈልጡን ኢኹም። ሕይወትኩምከ እንታይ እያ? ንቝሩብ ጊዜ ተርእዩ ኸም ዝጠፍእ ግመ ኢኹም።
59004015	 ጐይታ እንተ ፈቒድዎ ብሕይወት እንተሃሊና ከምዙይ ወይ ከምቱይ ክንገብር ኢና  እዩ ኽትብሉ ዝግበአኩም።
59004016	ሕዚ ግና ትዘሃሩን ትምክሑን ኣለኹም። ከምዙይ ዝበለ ትምክሕቲ ዂሉ ኸዓ ኽፉእ እዩ።
59004017	እምበኣርከስ እቲ ኽገብሮ ዝግብኦ ሠናይ ነገር ዝፈልጥ እሞ ዘይፍጽሞ ንእኡ ኃጢኣት ይኾኖ እዩ።
59005001	ሕዚ ኸዓ ኣቱም ሃብታማት ንዑ ስምዑ ፤ በቲ ዝመጸኩም ዘሎ መከራ ዋይ! ዋይ! እናበልኩም ብኸዩ።
59005002	ሃብትኹም ተበላሸወ፤ ክዳውንትኹምውን ብልዒ በልዖ።
59005003	ወርቅኹምን ብሩርኩምን መሪቱ፤ እቲ ምምራቱ ኸዓ ኣብ ልዕሌኹም ምስክር እዩ፤ ኣብዛ ኃላፊት ዓለም እዚኣ ሃብቲ ስለ ዝኣከብኩም ድማ ንሥጋኹም ከም ሓዊ ኽበልዖ እዩ።
59005004	እንሆ እቲ ንስኻትኩም ዝኸላእኽምዎም ዓስቢ እቶም ገርሁኹም ዝዓጸዱ ሠራሕተኛታት የእዊ ኣሎ። ኣውያት እቶም ዓጻዶውን ኣብ እዝኒ እግዚኣብሔር ጐይታ ሠራዊት በጺሑ ኣሎ።
59005005	ኣብ ምድሪ ሓንቂቕኩምን መቺዩኩምን ንመዓልቲ ማኅረዲ ስብሕቲ ኸም ዘህጥር ልብኹም ኣስቢሕኹም ኣለኹም።
59005006	ነቲ ኽከላኸል ዘይኽእል ጻድቕ ሰብውን ፈረድኩምዎን ቀተልኩምዎን።
59005007	እምበኣር ኣኅዋተይ! ክሳዕ ምጽኣት ጐይታ ተዓገሡ። ሓረስታይ ነቲ ኽቡር ፍረ ምድሪ ይጽበዮ፤ ነቲ ቐዳማይን ዳኅረዋይን ዝናብ ክሳዕ ዝረክብውን ከም ዝዕገሥ ርአዩ።
59005008	ንስኻትኩም ከዓ ምጽኣት ጐይታ ስለ ዝቐረበ ተዓገሡ፤ ልብኹምውን ኣጽንዑ ።
59005009	ኣኅዋተይ! ከይትፍረዱ ኣብ ንስንሳትኩም ኣይተጕረምርሙ። እንሆ እቲ ፈራዲ ኣብ በሪ ደው ኢሉ ኣሎ።
59005010	ኣቱም ኣኅዋተይ! ብዛዕባ ምቕባል መከራን ትዕግሥትን እቶም ብስም እግዚኣብሔር ዝተናገሩ ነቢያት ኣርኣያ ይኹኑኹም።
59005011	እንሆ ነቶም ክሳዕ መወዳእታ ዝተዓገሡ ብፁዓን እዮም ንብሎም። ብዛዕባ ትዕግሥቲ ኢዮብ ሰሚዕኹም ኣለኹም፤ ነቲ እግዚኣብሔር ኣብ መወዳእታ ዝገበረሉውን ርኢኹም ኣለኹም። እግዚኣብሔር ርህሩህን ምሕረት ዝመልአን እዩሞ።
59005012	ኣብ ርእሲ እዙይ ኣኅዋተይ! ኣይትምሓሉ። ብምድሪ ኾነ ብሰማይ ወይ ብኻልእ ነገር ኣይትምሓሉ፤ ኣብ ትሕቲ ፍርዲ እግዚኣብሔር ከይትወድቁ ድማ እቲ ቓልኩም እወ እንተኾይኑ እወ ኣይኮነን እንተኾይኑ ኣይኮነን ይኹን።
59005013	ኣብ ማእኸልኩም ዝፀገሞ እንተሃልዩ ንሱ ይጸሊ፤ ዝተሓጐሰ እንተሃልዩ ናይ ምስጋና መዝሙር ይዘምር።
59005014	ኣብ ማእኸልኩም ዝሓመመ እንተሃልዩ ንካህናት ቤተ ክርስቲያን ይጸውዕ፤ ንሳቶም ከዓ ብስም ጐይታ ኢየሱስ ክርስቶስ ብዘይቲ እናቐብኡ ይጸልዩሉ።
59005015	እታ ብእምነት ዝተገብረት ጸሎት ድማ ነቲ ሕሙም ክተሕውዮ እያ። ጐይታውን ከተሥኦ እዩ። ኃጢኣት ገይሩ እንተ ኾይኑውን ክኅደገሉ እዩ።
59005016	እምበኣርከስ ምእንቲ ኽትሓውዩ ንስንሳትኩም ኃጢኣትኩም ተናዘዙ፤ ምእንቲ ንስንሳትኩምውን ጸልዩ። ጸሎት ጻድቕ ኃይሊ ኣለዋ፤ ብዙኅውን ተስልጥ እያ።
59005017	ኤልያስ ከማና ሰብ እዩ፤ ዝናም ከይዘንም ኣበርቲዑ ጸለየ፤ ሠለስተ ዓመትን ሽዱሽተ ወርኅን ከዓ ኣብ ምድሪ ዝናም ኣይዘነመን።
59005018	ብድኅሪኡውን ዝናም ክዘንም ጸለየ፤ ሰማይ ከዓ ዝናም ሃበ፤ ምድሪውን ፍሬኣ ሃበት።
59005019	ኣቱም ኣኅዋተይ! ሓደ ኻባኻትኩም ካብ ሓቂ እንተ ረሓቐ ሓደ ኸዓ እንተ መለሶ
59005020	እቲ ንኃጥእ ካብ መንገዲ ጌጋኡ ዝመልሶ ንነፍሱ ድማ ካብ ሞት ከም ዘድኃና ብዙኅ ኃጢኣትውን ክኅደገሉ ኸም ዝገበረ ይፍለጥ።
60001001	ሓዋርያ ኢየሱስ ክርስቶስ ካብ ዝኾነ ጴጥሮስ ኣብ ጳንጦስ ገላትያ ቀጰዶቅያ እስያ ቢታንያ ተሰዲድኩምን ተበቲንኩምን ንዘለኹም
60001002	እግዚኣብሔር ኣብ ኣቐዲሙ ብዝወሰኖ ዝኃረየኩም ንኢየሱስ ክርስቶስ እዙዛት ክትኾኑን ብምንዛኅ ደሙ ኸዓ ምእንቲ ኽትነጽሑ ብመንፈስ ቅዱስ ንዝተቐደስኩም ጸጋን ሰላምን ይብዝኀልኩም።
60001003	ንኢየሱስ ክርስቶስ ካብ ሞት ብምትሣኡ ሕያው ተስፋ ዝሃበና ብብዝኂ ምሕረቱ ብሓድሽ ልደት ውሉዱ ዝገበረና እግዚኣብሔር ኣቦ ጐይታና ኢየሱስ ክርስቶስ ይመስገን።
60001004	ንሱ ነቲ ዘይጠፍእን ዘይበላሾን ዘይጽምሉን ኣብ ሰማያት ኣዳልዩልና ዘሎ ርስቲ ኽንወርስ ገበረና።
60001005	ንስኻትኩም ስለ ዝኣመንኩም እቲ ኣብ መወዳእታ ዘመን ክገሃድ ዘለዎ ድኅነት ክሳዕ ዝመጽእ ኃይሊ እግዚኣብሔር ክሕልወኩም እዩ።
60001006	ንቑሩብ ጊዜ ብዙኅ ብዝዓይነቱ ፈተና ኽትኃልፉ እኳ ግዲ እንተ ኾነ በዙይ ክትሕጐሱ ኢኹም።
60001007	እዝ ፈተና እዙይ ዝበጽሐኩም ከዓ እታ እምነትኩም ብሓዊ ኻብ ዝዂላዕ ብሉጽ ወርቂ የመና ኸቢራ ምእንቲ ኽትርከብ እሞ ኢየሱስ ክርስቶስ ክግለጽ እንተሎ ምስጋናን ስብሓትን ክብርን ምእንቲ ኽተምጽአልኩም እያ።
60001008	-
60001009	ንኢየሱስ ክርስቶስ እንተይርአኹምዎ ተፍቅርዎ ኣለኹም፤ ሕዚውን ኣይትሪኢዎን ዘለኹም፤ ብእኡ ግና ተኣምኑ ኣለኹም፤ ክንገር ብዘይከኣል ምሉእ ሓጐስውን ትሕጐሱ ኣለኹም። ናይ እምነትኩም ፍረ ኸዓ ድኅነት ነፍስኹም ተቐበልኩም።
60001010	እቶም ብዛዕባ እቲ ንኣኻትኩም ዝተመደበ ጸጋ ዝተነበዩ ነቢያት ብዛዕባ እዝ ምድኃን እዙይ ጠየቑን መርመሩን፤
60001011	እቲ ኣብኣቶም ኃዲሩ ብዛዕባ ስቓይ ክርስቶስን ብዛዕባ እቲ ዝስዕብ ክብሩን ተነብዩ ዝነበረ መንፈስ ክርስቶስ ብዛዕባ ኣየናይ ሰብን ኣየናይ ጊዜን የመልክት ከም ዝነበረ ይምርምሩ ነበሩ።
60001012	ኣምላኽ ከዓ እቲ ኣገልግሎቶም ንኣኻትኩም እምበር ንባዕልቶም ከም ዘይኮነ ገለጸሎም። እዝ ነገራት እዙይ በቲ ኻብ ሰማይ ዝተልኣኸ መንፈስ ቅዱስ ገይሮም ወንጌል ዝሰበኹልኩም ልኡኻት ሕዚ ተነጊሩኩም ኣሎ። ነዝ ነገር እዙይ መላእኽቲውን ክርእይዎ ይምነዩ ነበሩ።
60001013	ስለዙይ ሕቖ ልቡናኹም ተዓጢቕኩም ንሥራሕ ተዳለዉ፤ ብመጠን ንበሩ፤ ሙሉእ ተስፋኹም ከዓ ኢየሱስ ክርስቶስ እንትግለጽ ኣብ እትረኽብዎ ጸጋ ይኹን።
60001014	እዙዛት ውሉድ ከም ምዃንኩም ከምቲ ቐደም ብዘይፍልጠት እትገብርዎ ዝነበርኩም ክፉእ ድልየትኩም ኣይትግበሩ።
60001015	-
60001016	 ኣነ ቕዱስ እየ እሞ ቅዱሳን ኩኑ ዝብል ጽሑፍ ስለ ዘሎ ከምቲ እቲ ዝጸውዐኩም ቅዱስ ዝኾነ ንስኻትኩምውን ብዂሉ ኣካይዳኹም ቅዱሳን ኩኑ።
60001017	ብዘይ ኣድልዎ ንነፍስ ወከፍ ሰብ ከከም ግብሩ ንዝፈርድ እግዚኣብሔር  ኣቦ ኢልኩም እትጽውዕዎ እንተድኣ ኾይንኩም ኣብዚ ምድሪ ኣጋይሽ ኮይንኩም ኣብ ትነብሩሉ ጊዜ ንእኡ ብምፍራኅ ንበሩ።
60001018	-
60001019	ካብቲ ኻብ ኣቦታትኩም ዝወረስኩምዎ ኸንቱ ዝኾነ ሕይወት ዝደኃንኩም ብዝጠፍእ ነገር ብብሩር ወይ ብወርቂ ዘይኮነስ በቲ ነቐፋን ርኽሰትን ከም ዘይብሉ በጊዕ ዝኾነ ብኽቡር ደም ክርስቶስ ኢኹም ዝደኃንኩም።
60001020	ንሱ ቕድሚ ምፍጣር ዓለም ዝተፈልጠ እንትኸውን ኣብ መወዳእታ ዘመን ግና ምእንታና ተገሊጹ እዩ።
60001021	እምነትኩምን ተስፋኹምን ኣብ እግዚኣብሔር ምእንቲ ክኸውን ብኢየሱስ ነቲ ንእኡ ኻብ ሞት ዘተሥኦ ኽብሪውን ዝሃቦ ብእግዚኣብሔር ኣመንኩም።
60001022	ንሓቂ ብምእዛዝኩም ግብዝና ንዘይብላ ፍቕሪ ኣኅዋት ነፍስኹም ስለ ዘጽረኹም ብምሉእ ልብኹም ንስንሳትኩም ተፋቐሩ።
60001023	ዳግም ዝተወለድኩም ብሕያውን ንዘለዓለም ብዝነብርን ቃል እግዚኣብሔር ካብ ዘይጠፍእ ዘርኢ እዩ እምበር ካብ ዝጠፍእ ዘርኢ ኣይኮነን።
60001024	መጽሓፍ ከም ዝብሎ፦  ኲሉ ሰብ ከም ሣዕሪ እዩ፤ ኲሉ ኽብሩውን ከም ዕምበባ በረኻ እዩ፤ እቲ ሣዕሪ ይነቅጽ፤ እቲ ዕምበባውን ይረግፍ፤
60001025	ቃል እግዚኣብሔር ግና ንዘለዓለም ይነብር። እቲ ንኣኻትኩም ዝተሰበኸልኩም ቃል ብሥራት ከዓ እዙይ እዩ።
60002001	እምበኣር ንዂሉ ኽፍኣትን ምትላልን ግብዝናን ቅንእን ሓሜትን ኣወግዱ።
60002002	-
60002003	እግዚኣብሔር ሕያዋይ ምዃኑ ጥዒምኩም እንተዄንኩም ብእኡ ምእንቲ ኽትዓብዩ ከምቶም ሕዚ ዝተወለዱ ሕፃናት ነቲ ጽሩይ መንፈሳዊ ጸባ በሃጉ።
60002004	ናብቲ ብሰብ ዝተንዓቐ ብኣምላኽ ግና ኅሩይን ክቡርን ዝኾነ ሕያው እምኒ ናብ ጐይታ ኢየሱስ ቅረቡ።
60002005	ንስኻትኩምውን ቅዱሳን ካህናት ኴንኩም ነቲ ብኢየሱስ ክርስቶስ ኣብ እግዚኣብሔር ቅቡል ዝኾነ መንፈሳዊ መሥዋዕቲ ምእንቲ ኽተቕርቡ ከም ሕያዋን ኣእማን ኴንኩም ኣብ መንፈሳዊ ቤት ተሓነጹ።
60002006	ቅዱስ መጽሓፍ ከም ዝብል፦  እንሆ ኣብ ጽዮን ኅሩይን ክቡርን እምኒ መኣዝን አንብር አለኹ፤ እቲ ብእኡ ዝኣምን ከዓ ኣይኃፍርን እዩ።
60002007	እምበኣር ንእትኣምኑ ንኣኻትኩም ክቡር እዩ። ነቶም ዘይኣምኑ ግና እቲ  ነደቕቲ ዝነዓቕዎ እምኒ ንሱ ርእሲ መኣዝን ኮነ
60002008	ከምኡውን፦  እምኒ መዐንቀፍን ኣንደልሂጹ ዘውድቕ ኰዂሕን እዩ። ነቲ ቓል ብዘይምእዛዞም ወደቑ፤ ነዙይ ከዓ ምዱባት ነበሩ።
60002009	ንስኻትኩም ግና ናይቲ ኻብ ጸልማት ናብቲ ዘገርም ብርሃኑ ዝጸውዐኩም ዘደንቕ ሥራሕ እግዚኣብሔር ምእንቲ ኽትነግሩ ዝመረጸኩም ኅሩይ ወለዶ ናይ ንጉሥ ካህናት እግዚኣብሔር ናቱ ዝገበረኩም ቅዱስ ሕዝቢ ኢኹም።
60002010	ንስኻትኩም ቀደም ሕዝቡ ኣይነበርኩምን፤ ሕዚ ግና ሕዝቢ እግዚኣብሔር ኢኹም፤ ቀደም ምሕረት ኣይረኸብኩምን፤ ሕዚ ግና ምሕረት ረኺብኩም ኢኹም።
60002011	ኣቱም ፍቑራተይ! ኣጋይሽን ስደተኛታትን ስለ ዝኾንኩም ካብቲ ምስ ነፍሲ ዝዋጋእ ሥጋዊ ፍትወት ረሓቑ እናበልኩ እመኽረኩም ኣለኹ።
60002012	እቶም ከም ገበርቲ እከይ ገይሮም ዝሓምዩኹም ዘለዉ ንሠናይ ግብርኹም ርእዮም በታ እግዚኣብሔር ዝሕውጸላ መዓልቲ ንእግዚኣብሔር ምእንቲ ኸመስግንዎ ኣብ ማእኸል ኣሕዛብ ኣካይዳኹም ኣጸብቑ።
60002013	ምእንቲ እግዚኣብሔር ኢልኩም ንሰብ ሥልጣን ኲሎም ተገዝእዎም፤ ነቲ ዝለዓለ ሥልጣን ዘለዎ ንጉሥ ኮነ
60002014	ንሹመኛታትውን ተኣዘዙ፤ ንገበርቲ እከይ ክቐጽዑ  ንገበርቲ ሠናይ ድማ ኽንእዱ ካብኡ ዝተልኣኹ እዮምሞ።
60002015	ሠናይ እናገበርኩም ናይ ዓያሹ ኸንቱ ዘረባ ስቕ ክተብሉ ፍቓድ እግዚኣብሔር እዩሞ።
60002016	ከም ኣገልገልቲ እግዚኣብሔር ብሓርነት ንበሩ እምበር ነቲ ሓርነትስ መጐልበቢ ኽፍኣት ኣይትግበርዎ።
60002017	ንዂሉ ሰብ ኣኽብሩ፤ ፍቕሪ ኣኅዋት የሃሉኹም፤ ንእግዚኣብሔር ፍርኁዎ፤ ንንጉሥውን ኣኽብርዎ።
60002018	ኣቱም ግዙኣት ነቶም ሕያዎትን ርኅሩኃትን ጐይቶትኩም ጥራሕ ዘይኮነስ ነቶም ክፉኣትውን እንተይተረፈ ብዂሉ ኽብሪ ተኣዘዝዎም።
60002019	ሓደኳ ተዓሚፁ እንተሎ ምእንቲ እግዚኣብሔር ኢሉ እንተ ተዓገሠ ዝነኣድ ንሱ እዩ።
60002020	እናበደልኩም መቕጻዕቲ እንተተዓገሥኩም እንታይ ናእዳ ኣለኩም? ሠናይ እናገበርኩም መከራ እንተተዓገሥኩም ግና ኣብ እግዚኣብሔር ዘንእደኩም እዙይ እዩ።
60002021	ንስኻትኩምውን ነዙይ ኢኹም ዝተጸዋዕኹም፤ ክርስቶስ ድማ ኣሰሩ ምእንቲ ኽትስዕቡ ኢሉ ምእንታኻትኩም መከራ ተቐበለ፤ ኣርኣያውን ኃደገልኩም።
60002022	 ንሱ ኃጢኣት ኣይገበረን፤ ሓሰትውን ኣብ ኣፉ ኣይተረኽበን።
60002023	ምስ ጸረፍዎ መሊሱ ኣይጸረፈን፤ መከራ እንተጽንዑ ሉ ኸዓ ነቲ ብቕንዕና ዝፈርድ እግዚኣብሔር ደኣ ነገሩ ኣኀሊፉ ሃበ እምበር ኣየፈራረኀን።
60002024	ካብ ኃጢኣት ርኂቕና ብጽድቂ ምእንቲ ኽንነብር ንሱ ባዕሉ ንኃጢኣትና በቲ ኣብ መስቀል ዝተሰቕለ ሰብነቱ ፆሮ። ብቝስሉ ኢኹም ዝኃወኹም።
60002025	ከም ዝጠፍኡ ኣባጊዕ ኸርተት ትብሉ ነይርኩም፤ ሕዚ ግና ናብቲ ጓሳኹምን ሓላው ነፍስኹምን ተመሊስኩም ኣለኹም።
60003001	-
60003002	ከምኡውን ኣትን ኣንስቲ! ንሰብኡትክን ተኣዘዛኦም። ነቲ ቃል እግዚኣብሔር ዘይኣምኑ ሰብኡት እንተልዮም ድማ ከም እተኽብራኦምን ብንጽሕና ኸም እትነብራን ምስ ረኣዩ ብዘረባ ዘይኮነስ ብሕይወት ኣንስቶም ክምለሱ ይኽእሉ እዮም።
60003003	ጽባቐኽን ኣፍኣዊ ብዝኾነ ብሥርሓት ፀጕርን ወርቂ ብምእሳርን ብኽቡር ክዳውንትን ኣይኹን።
60003004	ጽባቐኽንስ እቲ ኣብ ቅድሚ እግዚኣብሔር ኣብሊጹ ክቡርን ዘይጠፍእን ብልውህናን ብህድኣትን ዝተሸለመ መንፈስ ኣብ ልቢ ተሠዊሩ ዘሎ ናይ ውሽጢ ሰብነት ይኹን።
60003005	ቀደምውን ተስፋአን ኣብ እግዚኣብሔር ዝገበራ ቕዱሳት ኣንስቲ ብኸምዙይ እየን ዝተሸለማ፤ ንሰብኡተንውን ይእዘዛ ነበራ።
60003006	ሣራ ንኣብርሃም  ጐይታይ እናበለት ትእዘዞ ኸም ዝነበረት ንስኻትክንውን ከምኡ ጽቡቕ እንተገበርክን ዝኾነ ነገርውን እንተ ዘየፍሪሑክን ደቃ ኢኽን።
60003007	ከምኡውን ኣቱም ሰብኡት ምስ ኣንስትኹም ብምስትውዓል ንበሩ። ንሳተን ካባኻትኩም ድኽም ዝበላ እየን፤ ንጸጋ ሕይወት ድማ መዋርስትኹም እየን እሞ ኣኽብርወን። ሽዑ ጸሎትኩም ከንቱ ኣይኸውንን።
60003008	እምበኣር ተሣኒኹም ንበሩ፤ ተራኃራኅቲ ፍቕሪ ኣኅዋት ዘለዎም ለዋሃትን ትሑታትን ኩኑ።
60003009	ክፉእ ክንዲ ኽፉእ ጸርፊ ኽንዲ ጸርፊ ኣይትመልሱ፤ ካብ እግዚኣብሔር በረኸት ምእንቲ ኽትወርሱ መርቑ፤ ነዙይ ኢኹም ዝተጸዋዕኹም እሞ።
60003010	ከምቲ ቕዱስ መጽሓፍ ዝብሎ፦  እቲ ሕይወት ዝፈቱ ሠናያት መዓልትታት ከዓ ኽርኢ ዝደሊ ልሳኑ ኻብ ክፉእ ከናፍሩውን ተንኰል ከይዛረባ ይኸልክል።
60003011	ካብ ክፉእ ይርኃቅ፤ ሠናይ ከዓ ይግበር፤ ንሰላም ይድለያን ይስዓባን።
60003012	ኣዕይንቲ እግዚኣብሔር ናብ ጻድቃን እየን ዝርእያ፤ ኣእዛኑውን ንጸሎቶም እየን ዝሰምዓ፤ ንገበርቲ እከይ ግና እግዚኣብሔር ገጽ ቊጥዓኡ የርእዮም።
60003013	ሠናይ ንምግባር ትተግሁ እንተድኣ ዄንኩምከ መን እዩ ኽጐድአኩም ዝኽእል?
60003014	ምእንቲ ጽድቂ መከራ እንተ ተቐበልኩም ግና ብፁኣን ኢኹም። ዘፈራርኀኩም እንተሃለወውን ኣይትፍርኁ፤ ኣይትጨነቑውን።
60003015	ንክርስቶስ ግና ብልብኹም ከም ጐይታ ቐድስዎ። ብዛዕባ እታ ኣባኻትኩም ዘላ ተስፋ ንዝጥይቐኩም ኲሉ ምላሽ ምሃብ ምእንቲ ኽትክእሉ ኲልሻዕ ድልዋት ኩኑ። ግና ብለውሃትን ብኣኽብሮትን ግበርዎ።
60003016	እቶም ነቲ ብክርስቶስ ዘለኩም ሠናይ ኣካይዳኹም ዝጸርፉ በቲ ዝጸርፍዎ ምእንቲ ኽኃፍሩ ንጹሕ ሕሊና የሃሉኹም።
60003017	እግዚኣብሔር እንተፈቒዱዎስ ካብ ክፉእ እናገበርኩም ሠናይ እናገበርኩም መከራ ምቕባል ይሐይሽ እዩ።
60003018	ክርስቶስውን ናብ እግዚኣብሔር ምእንቲ ኸቕርበና ጻድቅ እንተሎ ምእንቲ ኃጥኣን ሓንሳእ ንሓዋሩ መከራ ተቐቢሉ ሞተ። ብሥጋ ሞተ፤ ብመንፈስ ግና ሕያው ኮነ።
60003019	በዝ መንፈስ እዙይውን ከይዱ ነቶም ኣብ ቤት ማእሰርቲ ዝነበሩ ነፍሳት ድኅነት ሰበኸሎም።
60003020	እዚኣቶም እቶም ቀደም ብዘመን ኖኅ እታ መርከብ ክትሥራሕ እንተላ እግዚኣብሔር ብትዕግሥቲ እናተጸበዮም እንተሎምእዛዝ ዝኣበይዎ እዮም። ኣብታ መርከብ ውሑዳትማለት ሸሞንተ ነፍሳት ብማይ ደኃና።
60003021	ማይ ናይቲ ሕዚ ዘድኅነኩም ጥምቀት ምልክት እዩ፤ ጥምቀት ከዓ እቲ ብትንሣኤ ኢየሱስ ክርስቶስ ብንጹሕ ሕሊና ናብ ኣምላኽ ዝቐርብ ልመና እዩ እምበር ናይ ሰብነት ርስሓት ዝሓጽብ ኣይኮነን።
60003022	ንሱ ናብ ሰማይ ዓሪጉ ኣብ የማን እግዚኣብሔር ኣሎ፤ መላእኽትን ሥልጣናትን ኃይልታትውን ይግዝኡሉ ኣለዉ።
60004001	እምበኣር ክርስቶስ ብሥጋኡ መከራ ኻብ ተቐበለ ንስኻትኩምውን በዚ ሓሳብዙይ ጠንኪርኩም ተዓጠቑ፤ ብሥጋኡ መከራ ዝተቐበለ ሰብ ኃጢኣት ኣይገብርን እዩሞ።
60004002	ደጊም በቲ ኣብ ምድሪ ኽትነብሩሉ ዝተውሃበኩም ተሪፉ ዘሎ ሕይወትኩም ፍቓድ እግዚኣብሔር እምበር ትምኒት ሥጋኹም ኣይትገብሩን ኢኹም።
60004003	እምበኣር እቲ ብዕብዳን ብፍትወት ሥጋ ብስኽራን ብጓይላ ዓቐን ብዘይብሉ መስተ ኣጸያፊ ብዝኾነ ኣምልኾ ጣዖት ክትነብሩ እንተለኹም ከምቲ ኣሕዛብ ዝደልይዎ እናገበርኩም ዘኅለፍኩምዎ ዘመን የኣክል።
60004004	ናብቲ ዘጸይፍ ርኽሰት ምስኣቶም ስለ ዘይጐየኹም ይግረሙ፤ ንኣኻትኩም ከዓ ይጸርፉኹም ኣለዉ።
60004005	እዚኣቶም ነቲ ንሕያዋንን ንምዉታንን ክፈርድ ተዳልዩ ዘሎ መልሲ ኽህቡሉ እዮም።
60004006	እቶም ሕዚ ሞይቶም ዘለዉ ከም ሰብ ብሥጋ እንተ ተፈርዱ እኳ ብመንፈስ ግና ኸም እግዚኣብሔር ብሕይወት ምእንቲ ኽነብሩ ወንጌል ተሰብከሎም።
60004007	ናይ ኲሉ ነገር መወዳእታ ቐሪቡ እዩሞ ብትግሃት ምእንቲ ኽትጽልዩ ርእስኹም እትመልኩን ጥንቁቓትን ኩኑ።
60004008	ፍቕሪ ብዙኅ ኃጢኣት ትኸድን እያሞ ቅድሚ ኹሉ ንስንሳትኩም ብምሉእ ልቢ ተፋቐሩ።
60004009	ብዘይ ምንጽርጻር ተቐበልቲ ጋሻ ኹኑ።
60004010	ናይቲ ብዙኅ ዝዓይነቱ ጸጋ እግዚኣብሔር እሙናት ኣገልገልቲ ብምዃን ነፍስ ወከፍኩም ከምቲ ዝተቐበልኩምዎ ውህብቶ ጸጋ ሓደ ነቲ ሓደ የገልግል።
60004011	እቲ ዝምህር ቃል እግዚኣብሔር ይምሃር፤ እቲ ዘገልግል በቲ እግዚኣብሔር ዝሃቦ ኃይሊ የገልግል፤ እዙይ ከዓ እግዚኣብሔር ብኢየሱስ ክርስቶስ ብዂሉ ነገር ምእንቲ ኽምስገን እዩ። ክብርን ሥልጣንን ንዘለዓለመ ዓለም ንእኡ ይኹኖ! ኣሜን።
60004012	ኣቱም ፍቑራተይ! ከም ሓዊ ዘቃጽል ፈተና ኽረኽበኩም እንተሎ ሓድሽ ነገር ከም ዝበጽሐኩም ኴንኩም ኣይትገረሙ።
60004013	ናይ ክርስቶስ መከራ ኽትካፈሉ እንተለኹም ተሓጐሱ፤ ንሱ ብግርማ ኽግለጽ እንተሎ ኬርና ኽትሕጐሱ ኢኹም።
60004014	ምእንቲ ስም ክርስቶስ እንተ ተጸረፍኩም እቲ ኽቡር መንፈስ እግዚኣብሔር ኣባኻትኩም ስለ ዝኃድር ብፁኣን ኢኹም።
60004015	ሓደኳ ኻባኻትኩም ቀታሊ ወይ ሰራቒ ወይ ገባር ክፉእ ወይ ኣብ ነገር ካልኦት ኢዱ ዘእቱ ብምዃኑ መከራ ዝቕበል ኣየሃሉኹም።
60004016	ክርስቲያን ብምዃኑ እንተ ተሳቐየ ግና ስለ እዝ ስም እዙይ ንእግዚኣብሔር የመስግን እምበር ኣይኅፈር።
60004017	ጊዜ ፍርዲ ቐሪቡ እዩ፤ ዝጅምሮ ኸዓ በቶም ኣብ ቤተ እግዚኣብሔር ዘለዉ እዩ። ብኣና ዝጅምር ካብ ኮነኸ መወዳእታ እቶም ንወንጌል እግዚኣብሔር ዘይእዘዙ ደኣ እንታይ ክኸውን እዩ?
60004018	 እቲ ጻድቕ ብጭንቂ ዝድኅን ካብ ኮነ እቲ ዓማፂን ኃጥእን ድኣ ከመይ ክኸውን እዩ?
60004019	እምበኣር እቶም ከም ፍቓድ እግዚኣብሔር መከራ ዝቕበሉ ሠናይ እናገበሩ ንነፍሶም ነቲ እሙን ፈጣሪ የማኅፅኑ።
60005001	ኣነ ኸምኣቶም መራሕ ቤተ ክርስቲያን ዝኾንኩ ናይቲ ክርስቶስ ዝተቐበሎ ስቓይ መስካሪ ኣብቲ ደኃር ክግለጽ ዘለዎ ኽብሪውን ተኻፋሊ ዝኾንኩ ነቶም ኣብ ማእኸልኩም ዘለዉ መራሕቲ ቤተ ክርስቲያን እምዕዶም ኣለኹ።
60005002	ነቲ ሓደራ ዝተውሃበኩም መጓሰ እግዚኣብሔር ሓልውዎ፤ እንተኾነ ኸም ፍቓድ እግዚኣብሔር ብፍታው እምበር ብግዲ ኣይኹን። ብጽቡቕ ድልየት እምበር ንኸንቱ ረብኃ ኣይኹን።
60005003	ነቲ መጓሰ ኣርኣያ ደኣ ኹንዎ እምበር ኣብ ልዕሊ እቶም ዝተውሃቡኹም መጓሰ ጐይቶት ኣይትኹኑ።
60005004	እቲ ሓለቓ ጓሶት ምስ ተገልጸ ድማ ዘይኃልፍ ኣኽሊል ክብሪ ኽትቅበሉ ኢኹም።
60005005	ከምኡ ኸዓ ኣቱም መንእሰያት ነቶም ዝዓብዩኹም ተኣዘዝዎም።  እግዚኣብሔር ንዕቡያት ይቃወሞም፤ ንትሑታት ግና ጸጋ ይህቦም። ከም ዝብል ትሕትና ለቢስኩም እቲ ሓደ ነቲ ሓደ የገልግል።
60005006	ደጊም ብጊዜኡ ንሱ ልዕል ምእንቲ ኸብለኩም ኣብ ትሕቲ እታ ጽንዕቲ ኢድ እግዚኣብሔር ርእስኹም ትሕት ኣብሉ።
60005007	ንሱ ይሓልየልኩም እዩ እሞ ንዂሉ ሓልዮትኩም ኣብኡ ኣውድቕዎ።
60005008	እቲ መፃርርትኹም ዲያብሎስ ዝውሕጦ ደልዩ ኸም ዝጓዝም ኣንበሳ ይዘውር ኣሎ እሞ ንቕሑ! ኣስተውዕሉ!
60005009	ብእምነት ጸኒዕኹም ተቓወምዎ፤ ነቶም ኣብ ምሉእ ዓለም ዘለዉ ኣኅዋትኩምውን እዝ መከራ እዙይ ይበጽሖም ከም ዘሎ ትፈልጡ ኢኹም።
60005010	ብፍጹም ፍቕሪ ናብ ዘለዓለም ክብሩ ብኢየሱስ ክርስቶስ ዝጸውዐኩም ናይ ኲሉ ጸጋ እግዚኣብሔር ቊሩብ ጊዜ መከራ ምስ ተቐበልኩም ንሱ ኽፍጽመልኩም ከጽንዐኩም ከበርትዐኩም ክምሥርተኩምውን እዩ።
60005011	ንእኡ ንዘለዓለመ ዓለም ክብርን ሥልጣንን ይኹን! ኣሜን።
60005012	በቲ እሙን ምዃኑ ዝፈልጦ ኃውና ስልዋኖስ ገይረ ነዛ ሓፃር መልእኽቲ ጽሒፈልኩም ኣለኹ። እዙይ ከዓ ኸተባብዐኩምን እዙይ ናይ ሓቂ ጸጋ ኣምላኽ ምዃኑ ኽገልጸልኩምን ኢለ እየ። ኣብዝ ጸጋ እዙይ ጸኒዕኹም ቁሙ።
60005013	እታ መተኃርይትኹም ዝኾነት ኣብ ባቢሎን እትርከብ ቤተ ክርስቲያን ሰላም ትብለኩም ኣላ። ማርቆስ ወደይውን ሰላም ይብለኩም ኣሎ።
60005014	ብክርስቲያናዊ ፍቕሪ ብቕዱስ ሰላምታ ንስንሳትኩም ሰላም ተበሃሃሉ። ብክርስቶስ ንዘለኹም ኲልኻትኩም ሰላም ይኹን። ኣሜን።
61001001	ናይ ኢየሱስ ክርስቶስ ኣገልጋልን ሓዋርያን ካብ ዝኾነ ስምዖን ጴጥሮስ ናብቶም ብናይ እግዚኣብሔርን መድኃኒና ኢየሱስ ክርስቶስን ጽድቂ ኸማና ኽብርቲ እምነት ዝተቐበሉ
61001002	በቲ ንእግዚኣብሔርን ንጐይታና ኢየሱስን ብዘለኩም ፍልጠት ጸጋን ሰላምን ይብዝኀልኩም።
61001003	ነቲ ናብ ክብሩን ሕያዋይነቱን ዝጸውዐና ንእኡ ብምፍላጥና መለኮታዊ ኃይሉ ንሕይወትን ንመንፈሳውነትን ዘድልየና ዂሉ ሂቡና ኣሎ።
61001004	በዙይውን እታ ኽብርትን ዓባይን ተስፋ ረኸብና፤ በዛ ተስፋዚኣ ኣብ ዓለም ካብ ዘሎ ኽፉእ ትምኒት ዘስዕቦ ጥፍኣት ኣምሊጥኩም ተኻፈልቲ መለኮታዊ ባህርዩ ኾንኩም።
61001005	ስለዙይ ብዂሉ ትግሃት ኣብ እምነትኩም ሕያዋይነት ወስኹ፤ ኣብ ሕያዋይነትውን ፍልጠት
61001006	ኣብ ፍልጠት ከዓ ርእስኻ ምቊጽጻር ኣብ ርእስኻ ምቊጽጻር ትዕግሥቲ ኣብ ትዕግሥቲ ንእግዚኣብሔር ምምላኽ
61001007	ኣብ ንእግዚኣብሔር ኣብ ምምላኽ ኅውነት ኣብ ኅውነት ድማ ፍቕሪ ወስኹ።
61001008	እዝ ነገር እዙይ እንተልዩኩም እናዓበየውን እንተ ኸይዱ ንጐይታና ኢየሱስ ክርስቶስ ከፍልጠኩም እዩ። ሃካያትን ዘየፍርዩውን ኣይትኾኑን ኢኹም።
61001009	እዝ ነገር እዙይ ዘይብሉ ግና ኣርሒቑ ዘይርኢ ዕዉር ሰብ እዩ፤ ካብቲ ናይ ቀደም ኃጢኣቱ ኸም ዝነጽሀውን ዝረስዐ እዩ።
61001010	ስለዙይ ኣቱም ኣኅዋትና! ንጽውዓኹምን ምኅራይኩምን ክተጽንዕዎ ኣብሊጽኩም ተጋደሉ። እዙይ እንተ ጌርኩም ከቶ ኣይትወድቁን ኢኹም።
61001011	በዙይ ድማ ናብቲ ናይ ጐይታናን መድኃኒናን ኢየሱስ ክርስቶስ ዘለዓለማዊ መንግሥቲ ምእታው ብምልኣት ክወሃበኩም እዩ።
61001012	ስለዙይ እንተ ፈለጥኩምዎ እኳ ኣብቲ ዘለኩም ሓቂውን ጸኒዕኹም እንተሊኹም ነዝ ነገር እዙይ ኲሉ ጊዜ ኸዘኻኽረኩም ወሲነ ኣለኹ።
61001013	ብሕይወት ክሳዕ ዘለኹ እናዘኻኸርኩ ኸነቓቕሐኩም ቅኑዕ ኾይኑ ይርኣየኒ ኣሎ።
61001014	ከምቲ ጐይታና ኢየሱስ ክርስቶስ ዝገለጸለይ ነዝ ሰብነት እዙይ ገዲፈ ዝኸደሉ እዋን ቐሪቡ ኸም ዘሎ ፈሊጠ ኣለኹ።
61001015	ኣነ ምስ ሞትኩውን ነዝ ነገራት እዙይ ኽትዝክርዎ ምእንቲ ኽትክእሉ እፅዕር ኣለኹ።
61001016	ብዛዕባ ኃይሊ ጐይታና ኢየሱስ ክርስቶስን ተመሊሱ ኸም ዝመጽእን ክንነግረኩም እንተለና ሰባት ብተንኰል ዝተጣበብዎ ተረት ዘይኮነስ ነቲ ብዓይንና ዝረአናዮ ግርማ መሳኻኽር ስለ ዝኾንና እዩ።
61001017	እቲ  ብእኡ ዝተሓጐስኩ ዝፈትዎ ወደይ እዙይ እዩ ዝብል ድምፂ ኻብቲ ልዑ ል ግርማ ምስ መጸ ካብ እግዚኣብሔር ኣቦ ኽብርን ግርማን ተቐበለ።
61001018	ኣብቲ ቕዱስ እምባ ምስኡ እንተለና ኸዓ እዝ ድምፂ እዙይ ካብ ሰማይ ክመጽእ እንተሎ ንሕና ባዕልትና ሰሚዕናዮ ኢና።
61001019	ነዙይ ብዝበለጸ ዘረጋግጸልና ቓል ነቢያትውን ኣለና። ምድሪ ኽሳዕ ዝወግሕ ኮኸብ ጽባሕ ኸዓ ኣብ ልብኹም ክሳዕ ዝወፅእ ከምቲ ኣብ ጸልማት ዘብርህ መብራህቲ ጌርኩም እንተስተብሂልኩምሉ ሠናይ ትገብሩ ኣለኹም።
61001020	ቅድሚ ዂሉ እቲ ኣብ መጽሓፍ ቅዱስ ዘሎ ትንቢት ሓደኳ ብናይ ርእሱ ኣተሓሳስባ ኽትርጉሞ ኸም ዘይኽእል ፍለጡ።
61001021	ትንቢት ሰባት ብመንፈስ ቅዱስ ተመሪሖም ካብ እግዚኣብሔር ዝተዛረብዎ እምበር ፈጺሙ ብድልየት ሰብ ዝመጸ ኣይኮነን።
61002001	ግና ሓሰውቲ ነቢያት ኣብ ማእኸል ሕዝቢ እግዚኣብሔር ተሢኦም ከም ዝነበሩ ኣብ ማእኸልኩምውን ሓሰውቲ መምህራን ክትሥኡ እዮም። ንሳቶም ብኅቡእ ጥፍኣት ዘስዕብ መናፍቕነት ከምጽኡ እዮም። ነቲ ዝተቤዘዎም ጐይታ ብምኽሓድውን ኣብ ባዕልቶም ቅልጡፍ ጥፍኣት ከምጽኡ እዮም።
61002002	ብዙኃት ድማ በቲ መንገዲ ርኽሰቶም ክስዕብዎም እዮም። ብሰንኮም እታ መንገዲ ሓቂ ኽትጽረፍ እያ።
61002003	ንሳቶም ስሱዓት ስለ ዝኾኑ ብዘረባ እናጠበሩ መናገዲ ኽገብሩኹም እዮም። ካብ ቀደም ፍርዶም ተዳልዩ እዩ፤ ጥፍኣትውን ብርግጽ ይጽበዮም ኣሎ።
61002004	እግዚኣብሔር ነቶም ኃጢኣት ዝገበሩ መላእኽቲ ኣብ ጸልማት ጕድጓድ ፍርዶም ክጽበዩ ናብ ገሃነም ደርበዮም እምበር ኣይራህርሀሎምን።
61002005	ነታ ቐዳመይቲ ዓለምውን ኣይራህረሀላን፤ ነቲ ሰባኽ ጽድቂ ዝነበረ ኖኅ ግና ሻምናይ ርእሱ ጥራሕ ኣድኂኑ ነቲ ናይ ኃጥኣን ቀዳማይ ዓለም ከዓ ራህሪሁ እንተይመሓረ ኣብቶም ኃጥኣን ማይ ኣይሂ ኣውረደ እምበር።
61002006	ነቶም ፍርኃት እግዚኣብሔር ዘይብሎም መርኣያ መቕጻዕቲ ምእንቲ ክኾና ንሰዶምን ገሞራን ሓመዂሽቲ ኽሳዕ ዝኾና ኽቃጸላ ፈረደን።
61002007	ነቲ ብኣበሳኦምን ብርኹስ ተግባሮምን ዘስካሕኽሕ ዝነበረ ጻድቅ ሎጥ ግና ኣድኃኖ።
61002008	እቲ ጻድቕ ሰብ ኣብ ማእኸሎም ክነብር እንተሎ በብመዓልቱ በቲ ዝርእዮን ዝሰምዖን ዝነበረ ግብሪ ዓመፃኦም እታ ጻድቕ ነፍሱ ትጭነቕ ነበረት።
61002009	ጐይታ ኸዓ ነቶም ዝፈርኅዎ ካብ ፈተና ኸመይ ገይሩ ኸም ዘድኅኖም ንገበርቲ ዓመፃ ድማ እናቐጽዐ ኸመይ ገይሩ ኽሳዕ መዓልቲ ፍርዲ ኸም ዘጽንሖም ይፈልጥ እዩ።
61002010	ብኅልፊ እኳ ደድኅሪ እቲ ርኹስ ዝኾነ ሥጋዊ ፍትወቶም ንዝስዕቡ ንሥልጣን እግዚኣብሔርውን ዝንዕቑ ንፍርዲ ኸጽንሖም እዩ። እቶም ሓሰውቲ መምህራን ደፋራትን ትዕቢተኛታትን ስለ ዝኾኑ ነቶም ናይ ሰማይ ሥልጣናት እንትጻረፉ ኣይፈርሑን።
61002011	መላእኽቲ ብኃይልን ብሥልጣንን ካብኣቶም ዝበልጹ እንትኾኑ እኳ ኣብ ቅድሚ ጐይታ ነቶም ናይ ሰማይ ሥልጣናት ጸርፊ ዘለዎ ኽሲ ኣየቕርቡን እዮም።
61002012	እዚኣቶም ከምታ ተኣሲራ እትሕረድ ኣእምሮ ዘይብላ እንስሳ እዮም ዝመስሉ። ነቲ ዘይፈልጥዎ እናጸረፉ ኸምታ እንስሳ ኽጠፍኡ እዮም።
61002013	ዓስቢ ዓመፃኦምውን ክቕበሉ እዮም። ንኣኣቶም ሓጐስ ብቐትሩ ምዕባድ ማለት እዩ። ነውራማትን ርኹሳትን እዮም። ንኽጥብሩኹም ኢሎም ኣብ ማእድኹም ይሳተፉ፤ በዙይውን ይሕጐሱ።
61002014	ዝሙት ዝመልኣ ኻብ ኃጢኣት ከዓ ዘየቋርጻ ኣዕይንቲ ኣለዋኦም፤ ነተን ብእምነት ዘይጸንዓ ነፍሳት ይሓብልወን፤ ስስዐ ዝለመደ ልቢ ኣለዎም፤ ደቂ መርገም እዮም።
61002015	ነታ ቕንዕቲ መንገዲ ኃዲጎም ተጋገዩ፤ መንገዲ እቲ ዓስቢ ዓመፃ ዝፈተወ በለኣም ወዲ ባሶር ሰዓቡ።
61002016	እንተኾነ ሕጊ ብምፍራሱ ተግሣጽ ተቐበለ፤ ምዝራብ ዘይትኽእል ኣድጊ ብድምፂ ሰብ ተዛሪባ ንዕብዳን እቲ ነቢይ ዓገተቶ።
61002017	እዞም ሰባት እዚኣቶም ዝነጸፈ ዓይኒ ማይን ንፋስ ዝዂብኲቦ ግመን እዮም፤ ንኣኣቶም ግብ ዝበለ ጸልማት ዘለዓለም ይጽበዮም ኣሎ።
61002018	ንሳቶም ነቶም ኣብ ስሕተት ካብ ምንባር ብቐረባ እዋን ኣምሊጦም ዝወፁ በቲ ኸንቱን ትዕቢት ዝመልኦን ዘረባኦም ገይሮም ብኽፉእ ትምኒት ሥጋን ብርኽሰትን የሓባብልዎም ኣለዉ።
61002019	ዝተሥዓረ ሰብ ባርያ ናይቲ ዝሠዓሮ እዩ ዝኸውን፤ ንሳቶም ግና ንባዕልቶም ናይ ክፉእ ኣመል ባሮት እንተለዉ  ሓራ ኽትወፁ ኢኹም እናበሉ የተስፍውዎም።
61002020	በታ ንጐይታናን መድኃኒናን ኢየሱስ ክርስቶስ ብምፍላጥ ካብ ርኽሰት ዓለም ዘምለጡ ሰባት ተመሊሶም ብእኣ ተጠሊፎም እንተ ደኣ ተሥዒሮም ካብ ቀዳማዮም ዳኅራዮም እዩ ዝገድድ።
61002021	ንሳቶም እናፈለጥዋ ካብቲ ዝተውሃቦም ቅዱስ ትእዛዝ ንድኅሪት ካብ ዝምለሱስ ነታ መንገዲ ጽድቂ እንተ ዘይፈልጥዋ ምሐሾም ነይሩ።
61002022	እዙይ ከዓ እቲ  ከልቢ ናብ ትፋኡ ተመለሰ ከምኡ ኸዓ  ሓሰማ ተሓጺባ ኣብ ጸብሪ ኣንገርገረት ዝብል ምስላ ሓቂ ኣብኣቶም በጽሐ።
61003001	-
61003002	ኣቱም ፍቑራተይ! እዛ ሕዚ ዝጽሕፈልኩም ዘለኹ ኻልአይቲ መልእኽተይ እያ። ብኽልቲአን እቲ ቐደም ብቕዱሳን ነቢያት ዝተነግረ ቓልን ብሓዋርያትኩም ዝረኸብኩምዎ ናይ ጐይታናን መድኃኒናን ትእዛዝን እናኣዘኻኸርኩ ቅኑዕ ሓሳባት ክህልወኩም እየ ዝፅዕር ዘለኹ።
61003003	ኣብተን ዳኅረዎት መዓልትታት ብኽፉእ ፍትወት ሥጋኦም ዝመላለሱ መላገጽቲ ኸም ዝመጹ ቕድሚ ዂሉ እዙይ ፍለጡ።
61003004	ንሳቶም  ተስፋ ምጽኣቱ ደኣ ኣበይ ኣሎ? ካብታ ኣቦታትና ዝሞቱላ መዓልቲ ኻብ መጀመርታ ፍጥረት ጀሚሩ ዂሉ ኸምቲ ዝነበሮ እዩ ዘሎ ኽብሉ እዮም።
61003005	ሰማያት ካብ ጥንቲ ብቓል እግዚኣብሔር ከም ዝተፈጥሩ ምድሪውን ካብ ማይን ብማይን ከም ዝጸንዐት ኮነ ኢሎም ይኽሕዱ።
61003006	እታ ሽዑ ዝነበረት ዓለምውን ብማይ ተውሒጣ ጠፍአት።
61003007	እቶም ሕዚ ዘለዉ ሰማያትን ምድርን ግና እቶም ንግዚኣብሔር ዘይፈርኁ ሰባት ተፈሪድዎም ክሳዕ ዝጠፍኡ ብቓሉ ተሓልዮም ንሓዊ ተዓቝሮም ኣለዉ።
61003008	ግና ኣቱም ፍቑራተይ! ብእግዚኣብሔር ሓንቲ መዓልቲ ኸም ሽሕ ዓመት ሽሕ ዓመትውን ከም ሓንቲ መዓልቲ ምዃና እዛ ሓንቲ ነገር እዚኣ ኣይትረስዑ ።
61003009	ጐይታስ ኲላቶም ናብ ንስሓ ኽበጽሑ እምበር ሓደኳ ኽጠፍእ ዘይፈቱ ስለ ዝኾነ ምእንታኻትኩም ይዕገሥ ኣሎ እምበር ከምቲ ንገሊኣቶም ዝድንጕ ዝመስሎም ንተስፋኡ ኣየደንጕዮን እዩ።
61003010	መዓልቲ ጐይታ ግና ከም ሰራቒ ኾይና ኽትመጽእ እያ፤ ሽዑ ሰማያት በዓብዪ ድምፂ ጥዋዕዋዕ እናበሉ ኽኃልፉ እዮም፤ ፍጥረት ሰማይውን ብሓዊ ነዲዱ ኽመክኽ እዩ፤ ምድርን ኲሉ ኣብኣ ዘሎ ነገርን ክነድድ እዩ።
61003011	-
61003012	እዝ ዂሉ ኸምዙይ ኢሉ ዝጠፍእ ካብ ኮነ እንታይ ዝዓይነቶም ሰባት ኢኹም ክትኮኑ ዝግብአኩም? ነታ እግዚኣብሔር ዝመጸላ መዓልቲ እናተጸበኹምን እናቀላጠፍኩምን ብቕዱስ ሕይወትን ብፍርኃት እግዚኣብሔርን ክትነብሩ እዩ ዝግብአኩም። እታ መዓልቲ እቲኣ ሰማያት ብሓዊ ኸም ዝጠፍኣ ፍጥረት ሰማይ ከዓ ብረስኒ ኸም ዝመክኽ ክትገብር እያ።
61003013	ንሕና ግና ኸምቲ ዘተስፈወና ጽድቂ ዝነብረሉ ሓድሽ ሰማይን ሓዳስ ምድርን ንጽበ ኣለና።
61003014	ስለዙይ ከዓ ኣቱም ፍቑራተይ! ነዙይ እናተጸበኹም ብዘይ ነውርን ብዘይ ነቐፋን ኴንኩም ብሰላም ምእንቲ ኽረኽበኩም ብትግሃት ንበሩ።
61003015	ጐይታና ንኸድኅነኩም ኢሉ ዘርእዮ ዘሎ ትዕግሥቲ ሕሰቡ። እቲ ፍቁር ኃውና ጳውሎስውን በቲ ዝተውሃቦ ጥበብ ብዛዕባዙይ እዩ ዝጸሓፈልኩም።
61003016	ንሱ ብዛዕባዝ ነገራትዙይ ክዛረብ እንተሎ ኣብ ኲለን መልእኽታቱ ኸምዙይ እዩ ዝገብር። ኣብኡ ንምርዳኡ ዘፀግም ብዙኅ ነገር ኣሎ። እቶም ደናቝርን ዘይጽኑዓትን ከዓ ከምቲ ነተን ቅዱሳት መጻሕፍቲ ዝጠዋውይወን ንጥፍኣት ርእሶም ይጠዋውይዎ ኣለዉ።
61003017	ንስኻትኩም ግና ኣቱም ፍቑራተይ! ነዙይ ኣቐዲምኩም ትፈልጥዎ ኢኹም። እምበኣር ብስሕተት እቶም ስዲ ዝኸዱ ዘለዉ ተስሒብኩም ካብቲ ጽኑዕ መሠረትኩም ከይትወድቁ ተጠንቀቑ።
61003018	ብናይ ጐይታናን መድኃኒናን ኢየሱስ ክርስቶስ ጸጋን ንእኡ ብምፍላጥን ግና ዕበዩ። ንእኡ ሕዝን ንዘለዓለመ ዓለምን ክብሪ ይኹኖ! ኣሜን።
62001001	ብዛዕባ እቲ ኻብ መጀመርታ ዝነበረ ንሕና ብእዝንና ዝሰማዕናዮ በዒንትና ዝረአናዮ ዝጠመትናዮ በእዳውና ዝዳህሰስናዮ ቓል ሕይወት ንነግረኩም ኣለና።
62001002	እዝ ሕይወት ተገለጸ፤ ንሕና ኸዓ ርኢናዮ ኢና፤ ንምስክርውን ኣለና። ምስ ኣብ ዝነበረ እቲ ንኣና ዝተገልጸ ዘለዓለማዊ ሕይወት ንነግረኩም ኣለና።
62001003	ምሳና ኅብረት ምእንቲ ኽህልወኩም ነቲ ዝረአናዮን ዝሰማዕናዮን ንኣኻትኩም ንነግረኩም ኣለና። ኅብረትናውን ምስ ኣብን ምስ ወዱ ኢየሱስ ክርስቶስን እዩ።
62001004	እዝ እንጽሕፈልኩም ዘለና ሓጐስና ምሉእ ምእንቲ ክኸውን ኢልና ኢና።
62001005	እታ ኻብ ክርስቶስ ዝሰማዕናያ ንኣኻትኩምውን እንነግራ ዘለና መልእኽቲ፦  እግዚኣብሔር ብርሃን እዩ፤ ኣብኡውን ጸልማት ከቶ የለን እትብል እያ።
62001006	 ምስኡ ኅብረት ኣለና እናበልና ኣብ ጸልማት እንተ ነበርና ንሕሱ፤ በቲ ሓቂውን ኣይንነብርን ዘለና።
62001007	ከምቲ ንሱ ኣብ ብርሃን ዘሎ ኣብ ብርሃን እንተ ነበርና ግና ንስንሳትና ኅብረት ኣለና፤ ደም ወዱ ኢየሱስ ክርስቶስውን ካብ ኲሉ ኃጢኣት የንጽሀና እዩ።
62001008	 ኃጢኣት የብልናን እንተ በልና ንርእስና ንጥብር እቲ ሓቂውን ኣባና የለን።
62001009	ኃጢኣትና እንተ ተናዘዝና እግዚኣብሔር እሙንን ጻድቕን ስለ ዝኾነ ንኃጢኣትና ይቕረ ኽብለልና ካብ ኲሉ በደልናውን ከንጽሀና እዩ።
62001010	 ኃጢኣት ኣይገበርናን እንተ በልና ሓሳዊ ንገብሮ፤ ቃሉውን ኣባና የለን።
62002001	ኣቱም ደቀይ! እዝ ዝጽሕፈልኩም ዘለኹ ኃጢኣት ምእንቲ ኸይትገብሩ ኢለ እየ። ሓደኳ ኃጢኣት ዝገበረ እንተሃልዩ ኣብ ቕድሚ ኣብ ጠበቓ ኣለና፤ ንሱውን እቲ ጻድቕ ኢየሱስ ክርስቶስ እዩ።
62002002	ንሱ ምእንቲ ኃጢኣትና ቤዛ ኾነ፤ ምእንቲ ኃጢኣት ኲሉ ዓለምውን እምበር ምእንቲ ኃጢኣትና ጥራሕ ኣይኮነን።
62002003	ትእዛዛት እግዚኣብሔር እንተ ሓሊና ንእኡ ኸም እንፈልጦ በዙይ ኢና እነረጋግጽ።
62002004	 ኣነ እፈልጦ እየ ዝብል ንትእዛዛቱ ግና ዘይሕሉ ንሱ ሓሳዊ እዩ፤ እታ ሓቂውን ኣብኡ የላን።
62002005	እቲ ንቓሉ ዝሕሉ ግና ፍቕሪ እግዚኣብሔር ኣብኡ ፍጹም ይኸውን። ኣብ እግዚኣብሔር ከም ዘለና በዙይ ኢና እንፈልጥ።
62002006	እቲ  ብእግዚኣብሔር እነብር እየ ዝብል ከምቲ ኢየሱስ ዝነበሮ ኽነብር ይግባእ።
62002007	ኣቱም ፍቑራተይ! እቲ ኻብ መጀመርታ ዝነበረኩም ናይ ቀደም ትእዛዝ እምበር ሓድሽ ትእዛዝ ኣይኮነን ዝጽሕፈልኩም ዘለኹ። እቲ ናይ ቀደም ትእዛዝ ከዓ እቲ ዝሰማዕኹምዎ ቓል እዩ።
62002008	እንተኾነ ኣብ ክርስቶስን ኣባኻትኩምን ዝተርአየ ሓድሽ ትእዛዝ እጽሕፈልኩም ኣለኹ፤ ጸልማት ኃሊፉ ድሮ እኳ ብርሃን ሓቂ የብርህ ኣሎ።
62002009	 ኣብ ብርሃን ኣለኹ ዝብል ንኃዉ ግና ዝጸልእ ገና ኣብ ጸልማት እዩ ዘሎ።
62002010	እቲ ንኃዉ ዘፍቕር ኣብ ብርሃን እዩ ዝነብር። ኣብኡውን መዐንቀፊ የብሉን።
62002011	እቲ ንኃዉ ዝጸልእ ግና ኣብ ጸልማት እዩ ዘሎ፤ ኣብ ጸልማትውን ይነብር፤ ጸልማት ነዒንቱ ስለ ዘዕወሮ ድማ ናበይ ከም ዝኸይድ ኣይፈልጥን እዩ።
62002012	ደቀይ! ኃጢኣትኩም ምእንቲ ስም ክርስቶስ ተኃዲጉልኩም እዩ እሞ እጽሕፈልኩም ኣለኹ።
62002013	ኣቱም ኣቦታት! ነቲ ኻብ መጀመርታ ዝነበረ ፈሊጥኩምዎ ኢኹም እሞ እጽሕፈልኩም ኣለኹ። ኣቱም ኣጕባዝ! ነቲ እኩይ ሥዒርኩምዎ ኢኹም እሞ እጽሕፈልኩም ኣለኹ።
62002014	ኣቱም ቈልዑ ! ንኣብ ፈሊጥኩምዎ ኢኹምሞ ጽሒፈልኩም ኣለኹ። ኣቱም ኣቦታት! ነቲ ኻብ መጀመርታ ዝነበረ ፈሊጥኩምዎ ኢኹም እሞ እጽሕፈልኩም ኣለኹ። ኣቱም ኣጓብዝ! ብርቱዓት ስለ ዝኾንኩምን ቃል እግዚኣብሔር ኣባኻትኩም ይነብር ስለ ዘሎን ነቲ ክፉእውን ስለ ዝሠዓርኩምዎን ጽሒፈልኩም ኣለኹ።
62002015	ንዓለም ወይ ነቲ ኣብ ዓለም ዘሎ ኣይትፍተዉ። ንዓለም ዝፈቱ ኣብኡ ፍቕሪ እግዚኣብሔር የብሉን።
62002016	ኲሉ እቲ ኣብ ዓለም ዘሎ ፍትወት ሥጋ ባህጊ ዓይኒ ናይ ናብራ ትምክሕትን ካብ ዓለም እዩ እምበር ካብ እግዚኣብሔር ኣይኮነን።
62002017	ዓለምን እቲ ዂሉ ፍትወታን ኃላፋይ እዩ፤ ፍቓድ እግዚኣብሔር ዝገብር ግና ንዘለዓለም ይነብር።
62002018	ደቀይ! እዚኣ እታ መወዳእታ ሰዓት እያ።  ፀረ ክርስቶስ ከም ዝመጽእ ሰሚዕኹም ኣለኹም፤ ድሮውን ብዙኃት ተፃረርቲ ክርስቶስ ተሢኦም ኣለዉ፤ እዚኣ እታ ናይ መወዳእታ ሰዓት ምዃና ኸዓ በዙይ ኢና እንፈልጥ።
62002019	ንሳቶም ካባና እዮም ወፂኦም፤ ግና ኻባና ኣይነበሩን። ካባና ነይሮም እንተ ዝኾኑ ምሳና ምነበሩ ነይሮም። ግና ኻባና ኸም ዘይኮኑ ምእንቲ ኽገሃድ ወፁ።
62002020	ንስኻትኩም ግና ብመንፈስ ቅዱስ ተቐቢእኹም ኢኹም፤ ንዂሉውን ትፈልጥዎ ኢኹም።
62002021	ነቲ ሓቂ ስለ እትፈልጥዎን ኲሉ ሓሰት ካብቲ ሓቂ ኸምዘይኮነ ስለ እትፈልጡን እየ እምበር ስለ ዘይትፈልጥዎ ኣይኮንኩን ዝጽሕፈልኩም ዘለኹ።
62002022	እቲ ንኢየሱስ መሢሕ ምዃኑ ዝኽሕድ እንተዘይኮይኑኸ መን እዩ እቲ ሓሳዊ? እቲ ንኣብን ንወልድን ዝኽሕድ ፀረ ክርስቶስ እዩ።
62002023	እቲ ንወልድ ዝኽሕድ እግዚኣብሔር ኣብ ኣብኡ የለን፤ እቲ ንወልድ ዝኣምን ግና እግዚኣብሔር ኣብ ኣብኡ ኣሎ።
62002024	እቲ ኻብ መጀመርታ ዝሰማዕኹምዎ ኣባኻትኩም ይንበር። እቲ ኻብ መጀመርታ ዝሰማዕኹምዎ ኣባኻትኩም ዝነብር እንተኾይኑ ንስኻትኩም ኣብ ወልድን ኣብ ኣቦን ክትነብሩ ኢኹም።
62002025	እዙይ ከዓ እቲ ክርስቶስ ዘተስፈወና ተስፋ ናይ ዘለዓለም ሕይወት እዩ።
62002026	ብዛዕባ እቶም ዘስሕቱኹም እየ እዙይ ዝጸሓፍኩልኩም።
62002027	ንስኻትኩም ግና እቲ ኻብ ክርስቶስ ዝተቐበልኩምዎ መንፈስ ቅዱስ ኣባኻትኩም ይነብር እዩሞ ሓደኳ ኽምህረኩም ኣየድልየኩምን እዩ። መንፈስ ቅዱስ ብዛዕባ ዂሉ ኽምህረኩም እዩ ትምህርቱ ኸዓ ሓቂ እዩ፤ ሓሰት ኣይኮነን። እምበኣር ከምቲ ዝመሃረኩም ኣብ ክርስቶስ ጸኒዕኹም ንበሩ።
62002028	እምበኣር ደቀይ! ንሱ ኽግለጽ እንተሎ ትብዓት ምእንቲ ኽንረክብ በታ ዝመጸላ መዓልትውን ኣብ ቕድሚኡ ምእንቲ ኸይንኃፍርስ ኣብ ክርስቶስ ንበሩ።
62002029	ንሱ ጻድቕ ምዃኑ እንተድኣ ትፈልጡ ኾይንኩም ጽድቂ ዝገብር ኲሉ ኻብ እግዚኣብሔር ከም ዝተወልደ ፍለጡ።
62003001	ውሉድ እግዚኣብሔር ተብሂልና ምእንቲ ኽንጽዋዕ እግዚኣብሔር ኣብ ከመይ ዝበለ ፍቕሪ ኸም ዝሃበና እስኪ ርአዩ! ውሉድ እግዚኣብሔርውን ኢና። ዓለም ንእኡ ስለ ዘይፈለጠቶ እያ ንኣናውን ዘይፈለጠትና።
62003002	ኣቱም ፍቑራተይ! ሕዚ ውሉድ እግዚኣብሔር ኢና፤ እንታይ ከም እንኸውን ከዓ ገና ኣይተገልጸን። ክርስቶስ እንትግለጽ ግና፤ ከምታ ዘለዋ ኽንርእዮ ኢና እሞ ንእኡ ኸም እንመስል ንፈልጥ ኢና።
62003003	ኣብ ክርስቶስ ተስፋ ዝገብር ኲሉ ኸምቲ ንሱ ንጹህ ዝኾነ ንባዕሉ የንጽህ።
62003004	ኃጢኣት ዝገብር ኲሉ ሕጊ እግዚኣብሔር ይጥሕስ፤ ኃጢኣት ድማ ምጥሓስ ሕጊ እግዚኣብሔር እዩሞ።
62003005	ክርስቶስ ንኃጢኣት ከርኅቕ ኢሉ ኸም ዝተገልጸ ትፈልጡ ኢኹም፤ ኣብኡውን ኃጢኣት የለን።
62003006	እቲ ኣብ ክርስቶስ ዝነብር ኲሉ ኃጢኣት ኣይገብርን እዩ። ኃጢኣት ዝገብር ግና ንክርስቶስ ኣይረኣዮን፤ ኣይፈለጦንውን።
62003007	ደቀይ! ሓደኳ ኣየስሕትኩም። ከምቲ ክርስቶስ ጻድቕ ዝኾነ እቲ ጽድቂ ዝገብር ከዓ ጻድቕ እዩ።
62003008	ካብ መጀመርታ ጀሚሩ ኃጢኣት ዝገብር ዘሎ ዲያብሎስ እዩ እሞ ኃጢኣት ዝገብር ካብ ዲያብሎስ እዩ። ወዲ እግዚኣብሔር ከዓ ግብሪ ዲያብሎስ ምእንቲ ኸፍርስ ኢሉ እዩ ዝተገልጸ።
62003009	ካብ እግዚኣብሔር ዝተወልደ ባህርይ እግዚኣብሔር ኣብኡ ስለ ዘሎ ኃጢኣት ኣይገብርን እዩ። ካብ እግዚኣብሔር ስለ ዝተወለደውን ኃጢኣት ክገብር ኣይኽእልን እዩ።
62003010	ጽድቂ ዘይገብርን ንኃዉ ዘየፍቅርን ካብ እግዚኣብሔር ኣይኮነን። ደቂ እግዚኣብሔርን ደቂ ዲያብሎስን በዙይ እዮም ዝፍለጡ።
62003011	እታ ኻብ መጀመርታ ዝሰማዕኹምዋ መልእኽቲ  ንስንሳትና ንፋቐር እትብል እያ።
62003012	ከምቲ ኻብ ሰይጣን ወገን ዝነበረ ንኃዉ ኸዓ ዝቐተለ ቃየል ኣይንኹን። ስለ ምንታይከ እዩ ዝቐተሎ? ግብሩ ኽፉእ ግብሪ ኃዉ ግና ሠናይ ስለ ዝነበረ እዩ።
62003013	ኣኅዋተይ! ዓለም እንተ ጸልአትኩም ኣይትገረሙ።
62003014	ንሕና ነኅዋትና ነፍቅሮም ስለ ዝኾንና ካብ ሞት ናብ ሕይወት ከም ዝተሳገርና ንፈልጥ ኢና። እቲ ኃዉ ዘየፍቅር ግና ኣብ ጽላል ሞት እዩ ዝነብር።
62003015	ንኃዉ ዝጸልእ ዂሉ ቐታል ነፍሲ እዩ። ቀታል ነፍሲ ዝኾነ ዂሉ ድማ ናይ ዘለዓለም ሕይወት ከም ዘይብሉ ትፈልጡ ኢኹም።
62003016	ክርስቶስ ንሕይወቱ ቤዛና ስለ ዘኅለፈ ንፍቕሪ በዙይ ኢና እንፈልጣ። ንሕናውን ምእንቲ ኣኅዋትና ሕይወትና ቤዛ ኽነኅልፍ ይግብአና እዩ።
62003017	ግና ዝኾነ ይኹን ጥሪት እዛ ዓለም እዚኣ ዘለዎ እሞ ኃዉ ተሸጊሩ እንተሎ እናረኣዮ እንተ ዘይራህረሀሉ ከመይ ኢሉ ደኣ ንእግዚኣብሔር አፍቅር እየ ኽብል ይኽእል?
62003018	ኣቱም ደቀይ! ብግብርን ብሓቅን እምበር ብቓል ወይ ብልሳን ጥራህ ኣይንፋቐር።
62003019	-
62003020	ካብ ሓቂ ወገን ምዃንና ኸዓ በዙይ ክንፈልጥ ኢና። ሕሊናና እንተ ወቐሰና ድማ እግዚኣብሔር ካብ ኲሉ ዝዓብን ኲሉ ዝፈልጥን ስለ ዝኾነ ንልብና ኣብ ቕድሚኡ ኽነህድኦ ኢና።
62003021	ኣቱም ፍቑራተይ! ልብና እንተ ዘይወቐሰና ግና ኣብ ቅድሚ እግዚኣብሔር ትብዓት ኣለና።
62003022	ትእዛዛቱ እንሕሉን ንእኡ ዘሐጉሶ እንገብርን ስለ ዝኾንና ድማ ነቲ እንልምኖ ኹሉ ኻብኡ ኽንቕበል ኢና።
62003023	ትእዛዙ ድማ ከምቲ ንሱ ዝኣዘዘና ጌርና ብስም ወዱ ኢየሱስ ክርስቶስ ክንኣምንን ንስንሳትናውን ክንፋቐር እዩ።
62003024	እቲ ትእዛዛት እግዚኣብሔር ዝሕሉ እግዚኣብሔር ኣብኡ ይነብር። ንሱውን ኣብ እግዚኣብሔር ይነብር። እግዚኣብሔር ኣባና ኸም ዝነብር ከዓ በቲ ዝሃበና መንፈስ ቅዱስ ኢና እንፈልጥ።
62004001	ኣቱም ፍቑራተይ! ብዙኃት ሓሰውቲ ነቢያት ኣብ ዓለም ተልዒሎም ኣለዉ እሞ እቶም መናፍስቲ ኻብ እግዚኣብሔር እንተ ኾይኖም መርምሩ እምበር ንዂሉ መንፈስ ኣይትእመንዎ።
62004002	ንመንፈስ እግዚኣብሔር በዙይ ኢኩም እትፈልጥዎ፦ ኢየሱስ ክርስቶስ ሰብ ኮይኑ ብሥጋ ኸም ዝተገለጸ ዝኣምን መንፈስ ኲሉ ካብ እግዚኣብሔር እዩ።
62004003	ኢየሱስ ክርስቶስ ሰብ ኮይኑ ኸም ዝመጸ ዘይኣምን መንፈስ ኲሉ ግና ካብ እግዚኣብሔር ኣይኮነን። እዙይ ከዓ እቲ ኸም ዝመጽእ ሰሚዕኹምዎ ዝነበርኩም ናይ ፀረ ክርስቶስ መንፈስ እዩ። ሕዚውን ድሮ ኣብ ዓለም ኣሎ።
62004004	ኣቱም ደቀይ! ንስኻትኩም ካብ እግዚኣብሔር ኢኹም እሞ ነቶም ሓሰውቲ ነቢያት ሥዒርኩምዎም ኢኹም። ካብቲ ኣብ ዓለም ዘሎ መንፈስ እቲ ኣባኻትኩም ዘሎ መንፈስ የመና ዓብዪ እዩሞ።
62004005	ንሳቶም ካብ ዓለም እዮም፤ ከም ኣዘራርባ ዓለም ከዓ ይዛረቡ ኣለዉ። ዓለምውን ትሰምዖም ኣላ።
62004006	ንሕና ግና ኻብ እግዚኣብሔር ኢና፤ ንእግዚኣብሔር ዝፈልጥ ይሰምዐና፤ እቲ ካብ እግዚኣብሔር ዘይኮነ ግና ኣይሰምዐናን እዩ። ንመንፈስ ሓቅን ንመንፈስ ሓሰትን ከዓ በዙይ ኢና እንፈልጦ።
62004007	ኣቱም ፍቑራተይ! ፍቕሪ ኻብ እግዚኣብሔር እያ እሞ ንስንሳትና ንፋቐር። ዘፍቅር ኲሉ ካብ እግዚኣብሔር ዝተወልደ እዩ፤ ንእግዚኣብሔርውን ይፈልጦ እዩ።
62004008	እግዚኣብሔር ፍቕሪ እዩሞ እቲ ዘየፍቅር ንእግዚኣብሔር ኣይፈልጦን።
62004009	እግዚኣብሔር ብወዱ ምእንቲ ኽንነብር ነቲ ሓደ ወዱ ናብ ዓለም ብምልኣኹ በዙይ እዩ ፍቕሪ እግዚኣብሔር ኣብ ማእኸልና ዝተገልጸ።
62004010	ፍቕሪ እዙይ እዩ፤ ንሕና ንእግዚኣብሔር ስለ ዘፍቀርናዮ ዘይኮነስ እግዚኣብሔር ባዕሉ ስለ ዘፍቀረና ንኃጢኣትና ቤዛ ክኸውን ንወዱ ምስዳዱ እዩ።
62004011	ኣቱም ኣኅዋተይ! እግዚኣብሔር ከምዙይ ገይሩ ካብ ኣፍቀረና ንሕናውን ንስንሳትና ኽንፋቐር ይግብአና እዩ።
62004012	ንእግዚኣብሔር ዝረኣዮ ሓደኳ የለን። ንስንሳትና እንተ ተፋቒርና ግና እግዚኣብሔር ኣባና ይነብር፤ ፍቕሩውን ኣባና ፍጹም ይኸውን።
62004013	እግዚኣብሔር ካብ መንፈሱ ስለ ዝሃበና ንሕና ኣብኡ ንሱውን ኣባና ኸም ዝነብር ንፈልጥ ኢና።
62004014	እግዚኣብሔር ኣብ ንወዱ መድኃኒት ዓለም ክኸውን ከም ዝለኣኾ ረአና፤ ንምስክርውን ኣለና።
62004015	ኢየሱስ ወዲ እግዚኣብሔር ምዃኑ ዝኣምን ሰብ ኲሉ እግዚኣብሔር ኣብኡ ይነብር፤ ንሱውን ኣብ እግዚኣብሔር ይነብር።
62004016	ንሕናውን ነታ እግዚኣብሔር ኣባና ዘላቶ ፍቕሪ ፈሊጥናያን ኣሚንናያን ኣለና። እግዚኣብሔር ፍቕሪ እዩ፤ እቲ ኣብ ፍቕሪ ዝነብር ከዓ ኣብ እግዚኣብሔር ይነብር፤ እግዚኣብሔርውን ኣብኡ ይነብር።
62004017	ኣብዛ ዓለም እዚኣ ኸምቲ ኢየሱስ ዝነብሮ ንሕና ኣብዛ ዓለም እዚኣ ንነብር እንተ ኾይንና ፍቕርናውን ፍጹም እንተ ኾይኑ ብመወዳእታ መዓልቲ ፍርዲ ኣብ ቅድሚኡ ትብዓት ክኾነልና እዩ።
62004018	እታ ፍጽምቲ ፍቕሪ ንፍርኃት ኣውፂኣ ደኣ ትድርብያ እምበር ኣብ ፍቕርስ ፍርኃት የለን። ፍርኃት ምስ መቕጻዕቲ ዝተተኃኃዘት ስለ ዝኾነት እቲ ዝፈርኅ ሰብ ፍቕሩ ፍጹም ኣይኮነን።
62004019	እግዚኣብሔር ኣቐዲሙ ስለ ዘፍቀረና ንሕናውን ነፍቅሮ ኢና።
62004020	ነቲ ዝረኣዮ ኃዉ ዘየፍቀረስ ነቲ ዘይረኣዮ እግዚኣብሔር ከፍቅር ኣይከኣሎን እዩ እሞ ንኃዉ እናጸልአ  ንእግዚኣብሔር አፍቅር እየ ዝብል እንተልዩ ንሱ ሓሳዊ እዩ።
62004021	እቲ ኻብኡ ዝተቐበልናዮ ትእዛዝ  እቲ ንእግዚኣብሔር ዘፍቅር ንኃዉ ድማ የፍቅር ዝብል እዩ።
62005001	ኢየሱስ መሢሕ ከም ዝኾነ ዝኣምን ኲሉ ካብ እግዚኣብሔር ዝተወልደ እዩ፤ እቲ ንወላዲ ዘፍቅር ኲሉ ኸዓ ነቲ ኻብኡ ዝተወልደውን የፍቅር እዩ።
62005002	ንእግዚኣብሔር ብምፍቃርን ትእዛዛቱ ብምሕላውን ኢና ነቶም ደቂ እግዚኣብሔር ከም እነፍቅሮም እንፈልጥ።
62005003	ንእግዚኣብሔር ምፍቃር ማለት ትእዛዛቱ ምሕላው ማለት እዩ፤ ትእዛዛቱውን ከበድቲ ኣይኮናን።
62005004	ካብ እግዚኣብሔር ዝተወልደ ዂሉ ንዓለም ይሥዕራ። እታ ንዓለም እንሥዕረላ ኸዓ እምነትና እያ።
62005005	ንዓለም ዝሥዕራኸ መን እዩ? እቲ ኢየሱስ ወዲ እግዚኣብሔር ከም ዝኾነ ዝኣምንዶ ኣይኮነን?
62005006	እቲ ብማይን ብደምን ዝመጸ ኢየሱስ ክርስቶስ እዩ። ብማይን ብደምን እዩ እምበር ብማይ ጥራሕ ኣይመጸን። እቲ መንፈስ ከዓ ሓቂ ስለ ዝኾነ ንሱ እዩ ዝምስክር።
62005007	እቶም ዝምስክሩ ሠለስተ እዮም።
62005008	መንፈስ ማይ ደም ሠለስቲኦም ብምስክርነቶም ሓደ እዮም።
62005009	ሰብ ዝህቦ ምስክር ንቕበል ኢና፤ እግዚኣብሔር ዝህቦ ምስክር ግና ኻብኡ የዓቢ እዩ፤ እቲ እግዚኣብሔር ዝህቦ ምስክርነት ከዓ ብዛዕባ ወዱ እዩ።
62005010	ብወዲ እግዚኣብሔር ዝኣምን እቲ ምስክር ኣብ ልቡ ኣለዎ፤ እቲ ንእግዚኣብሔር ዘይኣምን ነቲ እግዚኣብሔር ብዛዕባ ወዱ ዝሃቦ ምስክርነት ስለ ዘይኣመነ ንእግዚኣብሔር ሓሳዊ ይገብሮ።
62005011	ምስክርነቱ ኸዓ እዙይ እዩ፦ እግዚኣብሔር ናይ ዘለዓለም ሕይወት ሂቡና እዩ፤ እዛ ሕይወት እዚኣ ኸዓ ኣብ ወዱ ኣላ።
62005012	ወዲ እግዚኣብሔር ዘለዎ ሰብ ሕይወት ኣላቶ፤ እቲ ወዲ እግዚኣብሔር ኣብኡ ዘይብሉ ግና ሕይወት የብሉን።
62005013	ብስም ወዲ እግዚኣብሔር ንእትኣምኑ ንኣኻትኩም ናይ ዘለዓለም ሕይወት ከም ዘላትኩም ምእንቲ ኽትፈልጡ እዙይ ጽሒፈልኩም ኣለኹ።
62005014	ከምቲ ፍቓዱ ጌርና ዝኾነ ነገር እንተ ለመንናዮ ከም ዝሰምዐና ስለ እንፈልጥ ኣብ ቅድሚ እግዚኣብሔር ትብዓት ኣለና።
62005015	ዝለመንናዮ ዂሉ ኸም ዝሰምዐና ኻብ ፈለጥና ዝለመንናዮ ልመና ድሮ ኸም ዝረኸብናዮ ንፈልጥ ኢና።
62005016	ሓደ ንኃዉ ናብ ሞት ዘየብጽሕ ኃጢኣት ክገብር እንተ ረኣዮ ይጸልየሉ፤ ናብ ሞት ዘየብጽሕ ኃጢኣት እንተኾይኑ እግዚኣብሔር ከዓ ሕይወት ክህቦ እዩ። ናብ ሞት ዘብጽሕ ኃጢኣት ኣሎ፤  ይጸልየሉ ዝብል ዘለኹ ብዛዕባ እዙይ ኣይኮነን።
62005017	ክፉእ ሥራሕ ዂሉ ኃጢኣት እዩ። እንተኾነ ናብ ሞት ዘየብጽሕ ኃጢኣትውን ኣሎ።
62005018	እቲ ኻብ እግዚኣብሔር ዝተወልደ ኃጢኣት ከም ዘይገብር ንፈልጥ ኢና። ወዲ እግዚኣብሔር ስለ ዝሕልዎ እቲ ሰይጣን ኣይነኽኦን።
62005019	ንሕና ናይ እግዚኣብሔር ከም ዝኾንና ኲላ ዓለም ከዓ ኣብ ትሕቲ ግዝኣት እቲ ሰይጣን ከም ዘላ ንፈልጥ ኢና።
62005020	ወዲ እግዚኣብሔር ከምዝመጸን ነቲ ብሓቂ ኣምላኽ ንዝኾነ ምእንቲ ኽንፈልጦ ኢሉ ምስትውዓል ከም ዝሃበና ንፈልጥ ኢና። ንሕና ብወዱ ኢየሱስ ክርስቶስ ኣብቲ ብሓቂ ኣምላኽ ዝኾነ ኢና ዘለና። ንሱ እቲ ብሓቂ ኣምላኽን ናይ ዘለዓለም ሕይወትን እዩ።
62005021	ኣቱም ደቀይ! ርእስኹም ካብ ጣዖታት ሓልዉ።
63001001	ካብ መራሕ ቤተ ክርስቲያን ናብታ ኅርይቲ እመቤትንናብቶም ኣነ ብሓቂ ዘፍቅሮም ደቃን ኣነ በይነይ ዘይኮንኩስ እቶም ነታ ሓቂ ዝፈልጡዋ ዂላቶም ዘፍቅርዎም፤
63001002	እንፈትዎም ድማ ስለ እቲ ኣባና ዘሎ ንዘለዓለም ከዓ ምሳና ዝነብር ሓቂ ኢልና ኢና።
63001003	ካብ እግዚኣብሔር ኣቦናን ካብ ወዱ ኢየሱስ ክርስቶስንጸጋን ምሕረትን ሰላምን ብሓቅን ብፍቕርን ምሳና ክኸውን እዩ።
63001004	ካብ ደቅኺከምቲ ኻብ እግዚኣብሔር ኣብ ዝተቐበልናዮ ትእዛዝ ገይሮም በቲ ሓቂ ዝነብሩ ስለ ዝረኸብኩ ብዙኅ ተሓጕሰ ኣለኹ።
63001005	ሕዚውን እመቤት! ሓድሽ ትእዛዝ ዘይኮነስእቲ ኻብ መጀመርታ ዝነበረ ትእዛዝ እየ ዝጽሕፈልኪ ዘለኹ፤ ንሱውን ንስንሳትና ኽንፋቐር እልምነኪ ኣለኹ።
63001006	ፍቕሪ ማለት ትእዛዛት እግዚኣብሔር እናፈጸምካ ምንባር ማለት እዩ። ከምቲ ኻብ መጀመርታ ዝሰማዕኹምዎእቲ ትእዛዝ ብፍቕሪ ንበሩ ዝብል እዩ።
63001007	ኢየሱስ ክርስቶስ ሰብ ኮይኑ ብሥጋ ኸም ዝመጸ ዘይኣምኑ ብዙኃት መስሐትቲ ኣብ ዓለም ተልዒሎም ኣለዉ። ከምዚኣቶም ዝበለ መስሓትን ፀረ ክርስቶስን እዩ።
63001008	ንስኻትኩም ግና ምሉእ ዓስቢ ኽትቅበሉ ትግሁ እምበር ነቲ ዝፀዓርኩምሉ ኸይተጥፍእዎ ተጠንቀቑ።
63001009	እቲ ኣብ ትምህርቲ ክርስቶስ ጸኒዑ ዘይነብርን ካብኡ ዝርሕቕን እግዚኣብሔር ኣብኡ የለን። እቲ ኣብ ትምህርቲ ክርስቶስ ጸኒዑ ዝነብር ግና ኣብን ወልድን ኣብኡ ኣለዉ።
63001010	ነዝ ትምህርቲ እዙይ እንተይኃዘ ናባኻትኩም ንዝመጽእ ኣብ ገዛኹም ኣይትቀበልዎ፤ ሰላምውን ኣይትበልዎ።
63001011	እቲ ሰላም ዝብሎ ብኽፉእ ግብሩ ይተሓባበሮ እዩሞ።
63001012	ብወረቐትን ብቐለምን ደኣ ኽጽሕፎ ኣይደለኹን እምበር ናባኻትኩም ዝጽሕፎ ብዙኅ ነገር ነይሩኒ። ሓጐስና ምሉእ ምእንቲ ክኸውን ግና ናባኻትኩም ክመጽእ እሞ ኣፍ ንኣፍ ክዛረበኩም ተስፋ እገብር።
63001013	ደቂ እታ ኅርይቲ ሓፍትኺ ሰላም ይብሉኺ ኣለዉ።
64001001	ካብ መራሕ ቤተ ክርስቲያን ናብቲ ኣነ ብሓቂ ዝፈትዎ ፍቑር ጋይዮስ።
64001002	ኣታ ፍቑረይ! ከምቲ መንፈሳዊ ናብራኻ ጽቡቕ ዘሎ ከምኡ ኸዓ ብዂሉ ደኃን ክትህሉን ጥዒና ኽትረክብን እጽልየልካ ኣለኹ።
64001003	ንስኻ በታ ሓቂ ትነብር ከም ዘለኻ ኣኅዋት መጺኦም ስለ እታ ኣባኻ ዘላ ሓቂ ብምምስካሮም ብዙኅ ተሓጕሰ ኣለኹ።
64001004	ኣነ እቶም ደቀይ በቲ ሓቂ ይነብሩ ኸም ዘለዉ ካብ ምስማዕ ዝዓቢ ሓጐስ የብለይን።
64001005	ኣታ ፍቑረይ! ንሳቶም ኣጋይሽ እንተኾኑ እኳ እቲ ነቶም ኣኅዋት እትገብሮ ዘለኻ ኣገልግሎት እሙን ኴንካ ትገብሮ ኣለኻ።
64001006	እዚኣቶም ኣብ ቅድሚ ቤተ ክርስቲያን ብዛዕባ ፍቕርኻ መስኪሮም ኣለዉ። ንእግዚኣብሔር ከም ዘሐጕስ ጌርካ ዘድልዮም ሂብካ ኣፋንዎም።
64001007	ንሳቶም ካብቶም ኣሕዛብ ሓንቲ እኳ እንተይወሰዱ ምእንቲ ስም ክርስቶስ እዮም ዝወፁ።
64001008	እምበኣር ናይ ሓቂ ኣገልግሎት ተሳተፍቲ ምእንቲ ኽንከውን ከምዚኣቶም ንዝበሉ ሰባት ክንሕግዞም ይግብአና እዩ።
64001009	ኣነ ናብታ ቤተ ክርስቲያን ሓደ ነገር ጽሒፈ ነይረ፤ እቲ ሓለቓኦም ክኸውን ዝደሊ ድዮጥራፊስ ግና ሓሳብና ኣይቕበሎን።
64001010	ስለዙይ ኣነ ምስ መጻእኹ ነቲ ንሱ ኽፉእ እናተዛረበ ዝጸርፈና ዘሎ ኽነግረኩም እየ። እዙይ ምእኻል ኣብይዎ ኸዓ ንሱ ባዕሉ ነቶም ኣኅዋት ኣይቕበሎምን፤ ነቶም ክቕበልዎም ዝደልዩ ኸዓ ይኽልክሎም፤ ካብ ቤተ ክርስቲያንውን የውፅኦም ኣሎ።
64001011	ኣታ ፍቑረይ! ነቲ ሠናይ ደኣ እምበር ነቲ ኽፉእስ ኣይትስዓቦ። እቲ ሠናይ ዝገብር ካብ እግዚኣብሔር እዩ፤ እቲ ኽፉእ ዝገብር ግና ንእግዚኣብሔር ኣይረኣዮን።
64001012	ንድሜጥሮስ ኲላቶም ይምስክሩሉ ኣለዉ፤ እታ ሓቂ ባዕላ ድማ ትምስክረሉ ኣላ። ንሕናውን ንምስክረሉ ኣለና። ምስክርነትና ሓቂ ኸም ዝኾነ ድማ ንስኻ ትፈልጥ ኢኻ።
64001013	ብዙኅ ዝጽሕፈልካ ነይሩኒ፤ ግናኸ ብቐለምን ብብርዕን ክጽሕፈልካ ኣይደለኹን።
64001014	ቀልጢፈ ኽርእየካ ተስፋ ኣለኒ፤ ሽዑ ኣፍ ንኣፍ ክንዘራረብ ኢና።
64001015	ሰላም ምሳኻ ይኹን። እቶም ፈተውትኻ ሰላም ይብሉኻ ኣለዉ። ነቶም ፈተውትና በብስሞም ሰላም በሎም።
65001001	ኣገልጋሊ ኢየሱስ ክርስቶስን ኃው ያዕቆብን ካብ ዝኾነ ይሁዳ ናብቶም ጽዉዓት ብእግዚኣብሔር ኣብ ፍቑራትን ንኢየሱስ ክርስቶስ ዝተሓለዉን
65001002	ምሕረትን ሰላምን ፍቕርን ይብዝኀልኩም።
65001003	ኣቱም ፍቑራተይ! ብዛዕባ እታ ናይ ኲልና ዝኾነት ድኅነት ክጽሕፈልኩም ሃረርታ ነይሩኒ። ሕዚ ግና በታ ንሓንሳእን ንሓዋሩን ንቕዱሳን ዝተውሃበት እምነት ንኽትጋደሉ ምእንቲ ኽመኽረኩም ክጽሕፍ ግድን ኮይኑኒ ኣሎ።
65001004	ፍርዲ ኸም ዝቕበሉ ቐደም ዝተጽሓፈሎም ሓድሓደ ፍርሓት እግዚኣብሔር ዘይብሎም ሰባት ኣብ ማእኸልኩም ሰሊኾም ኣትዮም ኣለዉ። ንሳቶም ነቲ ብእግዚኣብሔር ዝተውሃበና ናይ ጸጋ መልእኽቲ ርኽሰት ክገብሩ ንዝልውጥዎን ነቲ ሓደ በይኑ ንጉሥናን ጐይታናን ዝኾነ ኢየሱስ ክርስቶስ ዝኽሕድዎን እዮም።
65001005	ንዂሉ ትፈልጥዎ እንተ ኾንኩም እኳጐይታ ንሕዝቡ ካብ ምድሪ ግብጺ ኣውፂኡ ኸም ዘድኃኖም ነቶም ዘይኣምኑ ግና ከም ዘጥፍኦም ከዘኻኽረኩም እፈቱ።
65001006	ነቶም ሰፈሮም ዝኃደጉ መዓርጎም ዘይሓለዉ መላእኽቲውን በታ ዓባይ መዓልቲ ምእንቲ ኽፍረዱ ብናይ ዘለዓለም መቝሕ ኣብ ጸልማት ኣሲሩ ኣጽኒሕዎም ኣሎ።
65001007	ከምኡ ድማ ሰዶምን ገሞራንእተን ኣብ ከባቢአን ዝነበራ ኸተማታትን ከምኣቶም ዘመዋ፤ ባህርያዊ ብዘይኮነ ግብረ ሥጋውን ፈጸማ። በቲ ዝወረደን ቅጽዓት ከዓ ብዘለዓለማዊ ሓዊ ንዝቕጽዑ መርኣያ ኾይነን ኣለዋ።
65001008	ከምኡ ኸዓ እዞም ሰባት እዚኣቶም ብሕልሞም እናተመርሑ ሰብነቶም የርክሱ፤ ንሥልጣን ኲሉ የቃልሉ፤ ነቶም ኣብ ሰማይ ዝነብሩ ኽቡራንውን ይጸርፉ።
65001009	ሊቀ መላእኽት ሚካኤል እኳ ብዛዕባ ሥጋ ሙሴ ምስ ዲያብሎስ ክከራኸር እንተሎ እግዚኣብሔር ይገሥጽካ ደኣ በሎ እምበር ብጸርፊ ክዂንኖ ኣይደፈረን።
65001010	እዚኣቶም ግና ነቲ ዘይፈልጥዎ ዂሉ ይጸርፍዎ፤ እቲ ኸም እንስሳ ብባህሪኦም ዝፈልጥዎ እኳ ንባዕልቶም የጥፍኦም ኣሎ።
65001011	ብመንገዲ ቃየል ስለ ዝኸዱ ምእንቲ ገንዘብ ብስሕተት በለዓም ስለ ዝወደቑ ከም ቆሬ ስለ ዝዓመጹውን ጠፊኦም እዮም እሞ ወይለኦም!
65001012	እዚኣቶም ኣብቲ ናይ ፍቕሪ ማእድኹም ጸየቕቲ እዮም፤ እንተይኃፈሩ ብስድነት ኣብ ማእድኹም ይሳተፉ፤ ንባዕልቶም ጥራሕ እዮም ዝሓስቡ፤ ንፋስ ንየው ነዘው ከም ዝደፍኦ ማይ ከም ዘይብሉ ደመና እዮም። ካብ ሱረን ዝተበቈሳክልተ ሻዕ ዝሞታ ብእዋን ፍረ ፍረ ኸም ዘይብለን ኣእዋም ሓጋይ እዮም።
65001013	ንሳቶም ከምቲ ብርቱዕ ማዕበል ባሕሪ ነቲ ነውራም ተግባራቶም ከም ዝዓፍር ዝገብሩ ካብ መንገዶም ከም ዝዘንበሉ ኸዋኽብቲ እዮም። ነዚኣቶም ግብ ዝበለ ጸልማት ንዘለዓለም ይጽበዮም ኣሎ።
65001014	-
65001015	እቲ ኻብ ኣዳም ሻውዓይ ትውልዲ ዝኾነ ሄኖክውን ብዛዕባ እዞም ሰባት እዚኣቶም፦  እንሆ! ጐይታ ንዂላቶም ክፈርዶም ኢሉ ምስ ኣእላፋት ቅዱሳኑ መጺኡ ኣሎ። ነቶም ፍርኃት እግዚኣብሔር ዘይብሎም ኲላቶም ድማ ብዛዕባ እቲ ብኽፉእ መንገዲ ዝገብርዎ ዂሉ ኽፉእ ግብርን ብዛዕባ እቲ ኽፍኣት ኃጢኣተኛታት ብዛዕባኡ ዝተዛረብዎ ዂሉ ዘረባ ድፍረት ክቐጽዖም እዩ ኢሉ ተነበየሎም።
65001016	እዚኣቶም መዕረምረምቲ ዘይሕጉሳት ከም ክፉእ ትምኒቶም ዝነብሩ እዮም። ኣፎም ቃል ትዕቢት ይዛረብ፤ ምእንቲ ረብሓ ርእሶም ከዓ ገጽ ሪኦም ይጥብሩ።
65001017	ኣቱም ፍቑራተይ! ንስኻትኩም ግና ነቲ እቶም ሓዋርያት ጐይታና ኢየሱስ ክርስቶስ ኣቐዲሞም ዝተዛረብዎ ዘክሩ።
65001018	ንሳቶም  ኣብቲ ዳሕረዋይ ዘመን ብኽፉእ ትምኒቶም ዝምርሑ መላገጽቲ ኽትሥኡ እዮም። እናበሉ ነጊሮሙኹም ነበሩ።
65001019	እዚኣቶም ፍልልይ ዘምጽኡብሥጋዊ ድልየቶም ዝምርሑ መንፈስ ቅዱስ ዘይብሎም ሰባት እዮም።
65001020	ኣቱም ፍቑራተይ! ንስኻትኩም ግና በታ ልዕሊ ኹሉ ዝተቐደሰት እምነትኩም ንርእስኹም እናሃነጽኩም ብመንፈስ ቅዱስ ጸልዩ።
65001021	ነቲ ናብ ሕይወት ዘለዓለም ዘብጽሕ ምሕረት ጐይታና ኢየሱስ ክርስቶስ እናተጸበኹም ከዓ ንርእስኹም ብፍቕሪ እግዚኣብሔር ሓልውዋ።
65001022	ነቶም ዝጠራጠሩ ኣረድእዎም።
65001023	ንገሊኦም ካብ ሓዊ መንጢልኩም ኣናግፍዎም፤ ንገሊኦም ድማ ነቲ ብትምኒት ሥጋኦም ዝረኸሰ ኽዳን እኳ እናጸላእኹም ንርእስኹምውን እናፈራኅኹም ራህርሁሎም።
65001024	ነቲ ኻብ ውድቐት ክሕልወኩም ነውሪ ዘይብልኩም ገይሩ ኣብ ቅድሚ ኽብሩ ብታሕጓስ ከቑመኩም ዝከኣሎ
65001025	ነቲ ብጐይታና ብኢየሱስ ክርስቶስ በይኑ መድኃኒና ዝኾነ እግዚኣብሔር ቅድሚ ዂሉ ዘመናትን ሕዝን ንዘለዓለመ ዓለምን ክብሪ ግርማ ኃይሊ ሥልጣን ይኹኖ! ኣሜን።
66001001	ብቕልጡፍ ክኸውን ዘለዎ ነገልገልቱ ምእንቲ ኽገልጸሎም ኢሉ እግዚኣብሔር ንመልኣኹ ልኢኹ ንኣገልጋሊኡ ዮሓንስ ብዛዕባ ኢየሱስ ክርስቶስ ዝገለጸሉ ራእይ እዙይ እዩ።
66001002	ዮሓንስ ከዓ ስለ ቓል እግዚኣብሔርን ኢየሱስ ክርስቶስ ስለ ዝመሃሮ ሓቅን ብዛዕባ እቲ ዝረአዮ ዂሉ ነገር መስከረ።
66001003	እቲ እዙይ ዝፍጸመሉ ዘመን ቀረባ ስለ ዝኾነ ድማ እቲ ነዝ ቓል ትንቢት እዙይ ዘንብብ ብፁዕ እዩ፤ እቶም ዝሰምዕዎን ነቲ ኣብኡ ተጽሒፉ ዘሎ ዝፍጽምዎንውን ብፁዓን እዮም።
66001004	-
66001005	ካብ ዮሓንስ ናብተን ኣብ እስያ ዘለዋ ሸውዓተ ኣብያተ ክርስቲያን፦ ካብቲ ዘሎን ዝነበረን ዝመጽእን ካብቶም ኣብ ቅድሚ ዙፋኑ ዘለዉ ሸውዓተ መናፍስትን ካብቲ ካብ ሞት ብምትሣእ በዂሪ ዝኾነን እሙን ምስክርን ኢየሱስ ክርስቶስ ጸጋን ሰላምን ምሳኻትኩም ይኹን። ነቲ ዘፍቀረና ካብ ኃጢኣትናውን ብደሙ ሓራ ዘውፅአና
66001006	ንእግዚአብሔር ኣቦኡ ኽነገልግል ድማ ነገሥታትን ካህናትን ዝገበረና ኽብርን ሥልጣንን ንዘለዓለመ ዓለም ንእኡ ይኹኖ። ኣሜን።
66001007	እንሆ ንሱ ብደመና ኽመጽእ እዩ፤ ኲሎም ሰባት እቶም ዝወግእዎውን እንተይተረፉ ኽርእይዎ እዮም፤ ኲሎም ዓሌታት ምድሪ ድማ ብእኡ ምኽንያት ክበኽዩ እዮም። እወ ክኸውን እዩ። ኣሜን።
66001008	እቲ ዘሎን ዝነበረን ዝመጽእን ኲሉ ዝኽእል እግዚኣብሔር ኣምላኽ ኣልፋን ኦሜጋን ኣነ እየ ይብል ኣሎ።
66001009	ኣነ ኣብቲ ብኢየሱስ ዝረኸብናዮ መንግሥቲ መዋርስትኹም ኣብ መከራኹምን ብትዕግሥቲ ምጽናዕኹምን መኻፍልትኹም ዝኾንኩ ኃውኩም ዮሓንስ ቃል እግዚኣብሔር ብምስባኸይን ንኢየሱስ ብምምስካረይን ኣብታ ፍጥሞ እትበሃል ደሴት እንተለኹ
66001010	ብመዓልቲ ጐይታ [ ሰንበት] ብመንፈስ ተመሲጠ ነበርኩ። ብድኅረይ ከዓ ከም ድምፂ መለኸት ዝበለ ብርቱዕ ድምፂ ሰማዕኹ፦
66001011	 ነዝ እትርእዮ ዘለኻኣብ መጽሓፍ ጽሒፍካ ናብተን ኣብ ኤፌሶንን ሰምርኔስን ጴርጋሞንን ትያጥሮንን ሰርዴስን ፊላደልፍያን ሎዶቅያን ናብ ዘለዋ ሸውዓተ ኣብያተ ክርስቲያን ስደዶ ድማ በለኒ።
66001012	መን ከም ዝተዛረበኒ ኽርኢ ግልጽ በልኩ። ግልጽ ምስ በልኩ ድማ ሸውዓተ ቐወምቲ ናይ ወርቂ ቐናዲል ረአኹ።
66001013	ኣብ ማእኸል እተን ቀወምቲ ቐናዲል ከዓ ኽሳዕ እግሩ ዝተኸድነ ብቕናት ወርቂውን ክሳዕ ኣፍ ልቡ ዝተዓጠቐ ወዲ ሰብ ዝመስል ረአኹ።
66001014	ርእሱን ፀጕሩን ከም ጸምሪ ከም በረድውን ፃዕዳ ነበረ፤ ኣዕይንቱውን ከም ሃልሃልታ ሓዊ ነበራ፤
66001015	ኣእጋሩ ኣብ እቶን ከም ዝረሰነ ዘንጸባርቕ ነሃስ ይመስላ ነበራ፤ ድምፁውን ከም ድምፂ ብዙኅ ማያት ነበረ።
66001016	ብየማናይ ኢዱ ሸውዓተ ኸዋኽብቲ ኂዙ ነበረ፤ ካብ ኣፉውን ክልተ ዝኣፉ በሊሕ ሰይፊ ይወፅእ ነበረ፤ ገጹውን ከምታ ብኃይሊ እተብርህ ፀሓይ ነበረ።
66001017	ምስ ረአኽዎ ድማ ኸም ዝሞተ ሰብ ኮይነ ኣብ ትሕቲ ኣእጋሩ ወደቕኩ። የማነይቲ ኢዱ ኣብ ልዕለይ ኣንቢሩ ድማ ኸምዙይ በለኒ፦  ኣይትፍራኅ! እቲ ቐዳማይን እቲ ዳኅረዋይን
66001018	እቲ ሕያውን ኣነ እየ። ሞይተውን ነበርኩ፤ እንሆ ኸዓ ንዘለዓለመ ዓለም ሕያው እየ፤ ኣብ ልዕሊ ሞትን ሲኦልን ከዓ ሥልጣን ኣለኒ።
66001019	እምበኣርከስ ነቲ ዝረአኻዮን ነዝ ዘሎን ነቲ ድኅርዙይ ክኸውን ዘለዎን ጸሓፍ።
66001020	ናይቶም ኣብ የማናይ ኢደይ ዝረአኻዮም ሸውዓተ ኸዋኽብትን ናይተን ሸውዓተ ቐወምቲ ቐናዲልን ምስጢር፦ እቶም ሸውዓተ ኸዋኽብቲ ናይተን ሸውዓተ ኣብያተ ክርስቲያን መላእኽቲ እየን፤ እተን ሸውዓተ ቐወምቲ ቐናዲልውን ሸውዓተ ኣብያተ ክርስቲያን እየን በለኒ።
66002001	 ናብ መልኣኽ ቤተ ክርስቲያን ኤፌሶን ከምዙይ ኢልካ ጸሓፍ፦ እቲ ኣብ የማናይ ኢዱ ሸውዓተ ኸዋኽብቲ ዝኃዘ ኣብ ማእኸል እተን ሸውዓተ ቐወምቲ ወርቂ ቐናዲል ዝመላለስ ከምዙይ ይብል ኣሎ፦
66002002	ግብርኻን ፃዕርኻን ትዕግሥትኻን ነቶም ክፉኣት ሰባትውን ክትፆሮም ዘይምኽኣልካን ነቶም ሓዋርያት ኢና ዝብሉ ግና ዘይኮኑ ተዓዚብካዮምስ ሓሰውቲ ኾይኖም ከም ዝረኸብካዮምውን እፈልጥ እየ።
66002003	ትዕግሥቲ ኸም ዘለካ ስለ ስመይ ኢልካውን መከራ ኸም ዝተፃወርካን ከም ዘይሰልከኻን እፈልጥ እየ።
66002004	ግና ነታ ቐዳመይቲ ፍቕርኻ ስለ ዝኃደግካያ እነቕፈካ ኣለኹ።
66002005	እምበኣርስ ካበይ ከም ዝወደቕካ ዘክር! ተነሳሕ! ነቲ ቐዳማይ ግብርኻውን ግበሮ። እንተ ዘይተነሲሕኻ ግና መጺአ ነቲ ቐዋሚ ቐንዲልካ ኻብቲ ስፍራኡ ኸግልሶ እየ።
66002006	ግና ነቲ ኣነ ዝጸልኦ ግብሪ ኒቆላውያን ንስኻውን ትጸልኦ ኢካ እሞ እዙይ ግዳ ጽቡቕ ኣለካ።
66002007	 እዝኒ ዘለዎ እቲ መንፈስ ቅዱስ ንኣብያተ ክርስቲያን ዝብለን ዘሎ ይስማዕ። ነቲ ዝሥዕር ካብታ ኣብ ገነት እግዚኣብሔር ዘላ ኦም ሕይወት ክበልዕ ኽፈቕደሉ እየ።›
66002008	 ናብ መልኣኽ ቤተ ክርስቲያን ሰምርኔስውን ከምዙይ ኢልካ ጸሓፍ፦  እቲ ቐዳማይን ዳሕረዋይን ሞይቱ ዝነበረን ሕያው ዝኾነን ከምዙይ ይብል ኣሎ፦
66002009	መከራኻን ድኽነትካን እፈልጥ እየ፤ ግና ሃብታም ኢኻ። ካብቶም ኣይሁድ ኢና ዝብሉ ግና ማኅበር ሰይጣን እምበር ኣይሁድ ዘይኮኑ ጸርፊ ኸም ዝተቐበልካውን እፈልጥ እየ።
66002010	ነቲ ዝመጸካ መከራ ኣይትፍርኃዮ። እንሆ ምእንቲ ኽትፍተኑ ዲያብሎስ ንገሊኻትኩም ናብ ቤት ማእሰርቲ ኽድርብየኩም እዩ፤ ዓሠርተ መዓልቲውን መከራ ኽረኽበኩም እዩ። ንስኻ ግና ኽሳዕ ሞት እሙን ኩን፤ ኣነውን ኣኽሊል ሕይወት ክህበካ እየ።
66002011	 እዝኒ ዘለዎ እቲ መንፈስ ቅዱስ ንኣብያተ ክርስቲያን ዝብለን ዘሎ ይስማዕ። እቲ ዝስዕር በቲ ኻልኣይ ሞት ኣይጕዳእን እዩ።
66002012	 ናብ መልኣኽ ቤተ ክርስቲያን ጴርጋሞንውን ከምዙይ ኢልካ ጸሓፍ፦  እቲ ኽልተ ዝኣፉ በሊሕ ሰይፊ ዝኃዘ ኸምዙይ ይብል ኣሎ፦
66002013	ኣበይ ከም እትነብር እፈልጥ እየ። ኣብቲ ናይ ሰይጣን ዙፋን ዘለዎ ኢኻ እትነብር። ነቲ ኣባይ ዘለካ እምነት ኣጽኒዕኻ ኂዝካዮ ኣለኻ። ኣብቲ ሰይጣን ዝነብረሉ ንኣንቲጳስ ነቲ እሙን ምስክረይ ኣብ ማእኸልኩም ብዝቐተልዎ መዓልትታት እኳ ነቲ ኣባይ ዘለካ እምነት ኣይከሓድካን።
66002014	እንተኾነ ብቑሩብ ነገር እነቕፈካ ኣለኹ። ትምህርቲ በለዓም ዝሰዓቡ ሰባት ኣለዉኻ። በለዓም እቲ ንደቂ እስራኤል መፈንጠር ክገብረሎም ኢሉ ንጣዖት ዝተሠውዐ ኸም ዝበልዑ ን ከም ዝዝምዉን ምእንቲ ኽገብር ንባላቅ ዝመኸሮ እዩ።
66002015	ከምኡውን ንትምህርቲ ኒቆላውያን ዝስዕቡ ሰባት ኣለዉኻ።
66002016	ስለዙይ ተነሳሕ! እንተዘይኮነ ቐልጢፈ መጺአ በቲ ኻብ ኣፈይ ዝወፅእ ሰይፊ ኽዋግኦም እየ።
66002017	እዝኒ ዘለዎ እቲ መንፈስ ቅዱስ ንኣብያተ ክርስቲያን ዝብለን ዘሎ ይስማዕ! ነቲ ዝሥዕር ካብቲ ሥዉር መና ኽህቦ እየ፤ እንትርፊ እቲ ዝተቐበሎ ሓደኳ ዘይፈልጦ ሓድሽ ስም ዝተጽሓፎ ፃዕዳ እምኒውን ክህቦ እየ።›
66002018	 ናብ መልኣኽ ቤተ ክርስቲያን ትያጥሮንውን ከምዙይ ኢልካ ጸሓፍ፦  እቲ ኸም ሃልሃልታ ሓዊ ዝመስላ ኣዕይንቲ ዘለዋኦ ኣእጋሩውን ዘንጸባርቕ ነሃስ ዝመስል ወዲ እግዚኣብሔር ከምዙይ ይብል ኣሎ፦
66002019	ግብርኻን ፍቕርኻን እምነትካን ትዕግሥትኻን ካብቲ ቐዳማይስ እቲ ዳኅረዋይ ግብርኻ ኸም ዝበዝኅ እፈልጥ እየ።
66002020	ግና ነታ  ነቢይት እየ እናበለት ነቶም ኣገልገልተይ ክምንዝሩን ንጣዖታት ዝተሠውዐ ኽበልዑ ን እትምህሮምን እተስሕቶምን ዘላ ኤልዛቤል እትብሃል ሰበይቲ ስቕ ኢልካ ብምርኣይካ እነቕፈካ ኣለኹ።
66002021	ምእንቲ ኽትንሳሕ ኢለ ጊዜ ሂበያ ነይረ፤ ንሳ ግና ኻብቲ ምንዝርናኣ ኽትንሳሕ ኣይደለየትን።
66002022	ስለዙይ ኣነ ኣብ ዓራት መከራ ኽድርብያ እየ። ነቶም ምስኣ ዝዝምዉ ኸዓ ካብቲ ተግባራቶም እንተ ዘይተነሲሖም ናብ ብርቱዕ መከራ ኸእትዎም እየ።
66002023	ንደቃውን ክቐዝፎም እየ፤ ኲለን ኣብያተ ክርስቲያን ከዓ ኣነ ናይ ሰብ ሓሳብን ትምኒትን ዝምርምር ምዃነይ ክፈልጣ እየን። ንነፍስ ወከፍኩምውን ከከም ግብርኹም ክፈድየኩም እየ።
66002024	 ንኣኻትኩም ኣቱም ኣብ ትያጥሮን ዘለኹም ካልኦት ግና ኲልኻትኩም ነዝ ትምህርትዙይ ዘይትኽተሉ ነቲ ንሳቶም  ዓሚቝ ምሥጢር ሰይጣን ዝብልዎ ዘይተምሃርኩም ካልእ ፆር ኣየኽብደልኩምን እየ እብለኩም ኣለኹ።
66002025	ግዳ ኽሳዕ ዝመጽእ ነቲ ዘለኩም ኣጽኒዕኹም ኃዝዎ።
66002026	-
66002027	ነቲ ዝስዕርን ነቲ ኽሳዕ መወዳእታ ትእዛዘይ ዝሕሉን ከምቲ ኣነ ኻብ ኣቦይ ዝተቐበልክዎ ኣብ ልዕሊ እቶም ኣሕዛብ ሥልጣን ክህቦ እየ፤ ንሱ ብበትሪ ሓፂን ክገዝኦም እዩ፤ ከም ኣቕሓ መሬት ከዓ ኽሰባብሮም እዩ።
66002028	ኮኸብ ጽባሕውን ክህቦ እየ።
66002029	 እዝኒ ዘለዎ ነቲ መንፈስ ቅዱስ ንኣብያተ ክርስቲያን ዝብለን ዘሎ ይስማዕ።
66003001	ናብ መልኣኽ ቤተ ክርስቲያን ሰርዴስውን ከምዙይ ኢልካ ጸሓፍ፦ እቲ ሸውዓተ መናፍስቲ ኣምላኽን ሸውዓተ ኸዋኽብትን ዘለዎ ኸምዙይ ይብል ኣሎ፦ ኣነ ንግብርኻ እፈልጦ እየ። ሕያው ተብሂልካ ኢኻ እትጽዋዕ፤ ግና ምዉት ኢኻ።
66003002	ንግብርኻ ኣብ ቅድሚ ኣምላኸይ ፍጹም ኮይኑ ኣይረኸብክዎን እሞ ንቑሕ ኹን፤ ነቲ ተሪፉካ ዘሎ ኸይሞተ እንተሎ ኣበርትዓዮ።
66003003	ደጊም እንታይ ከም ዝተምሃርካን ከም ዝሰማዕኻን ዘክር። ሓልዎ ተነሳሕውን። እንተ ዘይነቒሕኻ ግና ከም ሰራቒ ኽመጸካ እየ፤ በየነይቲ ሰዓት ከም ዝመጸካውን ኣይትፈልጥን ኢኻ።
66003004	ኣብ ሰርዴስ ግና ኽዳዉንቶም ዘየርስሑ ዉሑዳት ሰባት ኣለዉኻ። ንሳቶም ብቑዓት እዮም እሞ ፃዕዳ ኽዳዉንቲ ተኸዲኖም ምሳይ ክነብሩ እዮም።
66003005	እቲ ዘሥዕር ከምኣቶም ፃዕዳ ኽዳዉንቲ ክኽደን እዩ፤ ኣነዉን ንስሙ ኻብ መጽሓፍ ሕይወት ኣይፍሕቖን እየ። ኣብ ቅድሚ ኣቦይን ኣብ ቅድሚ መላእኽቱን ድማ ንስሙ ኽምስክረሉ እየ።
66003006	እዘኒ ዘለዎ ነቲ መንፈስ ቅዱስ ንኣብያተ ክርስቲያን ዘብለን ዘሎ ይስማዕ።
66003007	ናብ መልኣኽ ቤተ ክርስቲያን ፊላደልፍያዉን ከምዙይ ኢልካ ጸሓፍ፦ እቲ ቕዱስ ሓቀኛ መርኆ ዳዊት ዘለዎ ንሱ ምስ ከፈተ ሓደኳ ኽዓጹ ዘይኽእል ንሱ ምስ ዓጸወ ኸዓ ሓደኳ ክኸፍት ዘይኽእል ከምዙይ ይብል ኣሎ፦
66003008	ንግብርኻ እፈልጦ እየ። ዓቕምኻ ድኹም እዩ፤ እንተኾነ ንቓለይ ሓለኻዮ ንስመይዉን ኣይከሓድካዮን። ስለዙይ ሓደኳ ኽዓጽዎ ዘይኽእል ክፉት ኣፍ ደገ ሂበካ ኣለኹ።
66003009	እንሆ ካብቶም ማኅበር ሰይጣን ዘኾኑ ኣይሁድ እንተይኮኑ ሓስዮም ኣይሁድ ኢና ዘብሉ መጺኦም ኣብ እግርኻ ወዲቖም ከም ዘሰግዱልካ ኽገብሮም እየ። ኣነ ኸም ዘፍቅረካዉን ከፍልጦም እየ።
66003010	ነቲ ተዓገሥ ዘብል ትእዛዘይ ድማ ስለ ዘሓለኻዮ ካብታ ነቶም ኣብ ምድሪ ዘነብሩ ኽትፍትኖም ናብ ኲላ ዓለም እትመጽእ ጊዜ ፈተና ኽሕልወካ እየ።
66003011	ቀልጢፈ እመጽእ ኣለኹ። ሓደኳ ኣኽሊልካ ኸይወስደልካ ነቲ ዘለካ ኣጽኒዕኻ ኃዞ።
66003012	ነቲ ዘስዕር ኣብታ መቕደስ ኣምላኸይ ዓምዲ ኽገብሮ እየ፤ ካብኣ ኸቶ ኣይወፅእን እዩ። ስም ኣምላኸይን ስም እታ ኸተማ ኣምላኸይን ኣብ ልዕሊኡ ኽጽሕፍ እየ። እዛ ኸተማ እዚኣ እታ ኻብ ኣምላኸይ ካብ ሰማይ እትወርድ ሓዳስ ኢየሩሳሌም እያ። ነቲ ሓድሽ ስመይዉን ኣብ ልዕሊኡ ኽጽሕፎ እየ።
66003013	እዘኒ ዘለዎ ነቲ መንፈስ ቅዱስ ንኣብያተ ክርስቲያን ዘብለን ዘሎ ይስማዕ።
66003014	ናብ መልኣኽ ቤተ ክርስቲያን ሎዶቅያዉን ከምዙይ ኢልካ ጸሓፍ፦ እቲ ኣሜን እሙንን ሓቀኛን ምስክር ቅድሚ ዂሉ ፍጥረት ዘነበረ እግዚኣብሔር ከምዙይ ይብል ኣሎ፦
66003015	ግብርኻ ዂሉ እፈልጦ እየ፤ ኣይዘሑል ኣይምዉቕ ኢኻ፤ ኣበይሞ ዘሑል ወይ ምዉቕ ከምኮንካ!
66003016	ስለዙይ ኣይምዉቕ ኣይዘሑል ልህብ ዘበለ ስለ ዘኾንካ ካብ ኣፈይ እንትፍ ክብለካ እየ።
66003017	ሃብታምን ዘሰሰነለይን እየ፤ ሓደኳ ዘጐድለኒ ነገር የብለይን ብምባልካ ሕሱርን ዘደንግጽን ድኻን ዕዉርን ዕሩቕን ምዃንካ ኣይፈለጥካን ኢኻ።
66003018	ምእንቲ ኽትህብትም ብሓዊ ዘጸረየ ወርቂ ኻባይ ክትዕድግ ኅፍረት ዕርቃንካ ምእንቲ ኸይቕላዕን ክትክደንን ፃዕዳ ኽዳዉንቲ ምእንቲ ኽትርኢ ነዒይንትኻ ኽትኰሓለሉዉን ኲሕሊ ኻባይ ክትዕድግ እመኽረካ ኣለኹ።
66003019	ኣነ ነቶም ዘፍቅሮም እግሥጾምን እቐጽዖምን እየ። ደጊም ንቓሕ እሞ ተነሳሕ።
66003020	እንሆ ኣብ ኣፍ ደገ ደዉ ኢለ ማዕፆ እዂሕዂሕ ኣለኹ። ሓደኳ ድምፀይ ሰሚዑ ማዕፆ እንተ ኸፊቱለይ ናብኡ ኽኣቱ ምስኡዉን ክበልዕ እየ፤ ንሱዉን ምሳይ ክበልዕ እዩ።
66003021	ከምቲ ኣነ ዘሰዓርኩ እሞ ምሰቦይ ኣብ ዙፋኑ ዘተቐመጥኩ ነቲ ዘስዕርዉን ኣብ ዙፋነይ ምሳይ ክቕመጥ ክፈቕደሉ እየ።
66003022	እዘኒ ዘለዎ ነቲ መንፈስ ቅዱስ ንኣብያተ ክርስቲያን ዘብለን ዘሎ ይስማዕ።
66004001	ድኅርዙይ እንሆ ኣብ ሰማይ ክፉት ኣፍ ደገ ረአኹ። እቲ ኸም መለኸት ዘጥዕም ቅድም ክዛረበኒ እንተሎ ዘሰማዕኽዎ ድምፂ ድማ ነቲ ብድኅሪ ሕዚ ክኸዉን ዘለዎ ነገር ከርእየካስ ነዓ ናብዙይ ደይብ በለኒ።
66004002	ሽዑ ንሽዑ ኸዓ ብመንፈስ ተመሰጥኩ፤ እንሆ ድማ ኣብ ሰማይ ዙፋን ተቐሪቡ ኣብቲ ዙፋንዉን ሓደ ተቐሚጡ ነበረ።
66004003	እቲ ኣብ ዙፋን ተቐሚጡ ዘነበረ ኸዓ ትርኢቱ ኽቡር እምኒ ኢያሰጲድን ሰርዲኖንን ይመስል ነበረ። ነቲ ዙፋን ድማ መረግድ ዘመስል ቀስተ ደመና ኸቢብዎ ነበረ።
66004004	ኣብ ዙርያ እቲ ዙፋን ከዓ ዕሥራን ኣርባዕተን ዙፋናት ረአኹ። ኣብተን ዙፋናትዉን ፃዕዳ ኽዳዉንቲ ዘተኸድኑ ኣብ ረርእሶም ኣኽሊል ወርቂ ዘደፍኡ ዕሥራን ኣርባዕተን ኣሕሉቕ ተቐሚጦም ረአኹ።
66004005	ካብቲ ዙፋን ከዓ መብረቕን ድምፂ ነጐድጓድን ወፀ። ኣብ ቅድሚ እቲ ዙፋንዉን ሸዉዓተ ናይ ሓዊ መባርህ ይነዱ ነበሩ። ንሳቶም ሸዉዓተ መናፍስቲ እግዚኣብሔር እዮም።
66004006	ኣብ ቅድሚ እቲ ዙፋን ድማ ዘንጸባርቕ መስትያት ዘመስል ባሕሪ ኣሎ። ኣብ ዙርያ እቲ ዙፋን በብመኣዘኑ ብቕድሚቶምን ብድኅሪቶምን ኣዕይንቲ ዘመልኦም ኣርባዕተ እንስሳ ኣለዉ።
66004007	እቲ ቐዳማይ እንስሳ ኣንበሳ ይመስል፤ እቲ ኻልኣይ እንስሳ ብዕራይ ይመስል፤ እቲ ሣልሳይ እንስሳ ኸዓ ናይ ሰብ ዘመስል ገጽ ኣለዎ፤ እቲ ራብዓይ እንስሳ ድማ ዘነፍር ንስሪ ይመስል።
66004008	እቶም ኣርባዕተ እንስሳ ድማ ነፍስ ወከፎም ሸሽዱሽተ ኽንፊ ኣለዎም። ብዙርያኦምን ብዉሽጦምን ኣዕይንቲ ዘመልኦም እዮም፤ ለይትን መዓልትን እንተየቋረጹ ድማ ቅዱስ ቅዱስ ቅዱስ ኲሉ ዘኽእል እግዚኣብሔር ኣምላኽ ዘነበረን ዘሎን ዘመጽእን ካብ ምባል ኣየቋርጹን ነበሩ።
66004009	እቶም እንስሳ ነቲ ኣብ ዙፋን ዘተቐመጠ ንዘለዓለመ ዓለም ሕያዉ ኮይኑ ንዘነብር ክብርን ሞገስን ምስጋናን ክህብዎ እንተለዉ
66004010	እቶም ዕሥራን ኣርባዕተን ኣሕሉቕ ድማ ኣብ ቅድሚ እቲ ኣብ ዙፋን ዘተቐመጠ ፍግም ኢሎም ነቲ ንዘለዓለመ ዓለም ሕያዉ ኮይኑ ዘነብር ሰገዱሉ። ኣኽሊላቶም ኣብ ቅድሚ እቲ ዙፋን ኣንቢሮም ከዓ፦
66004011	ኦ ጐይታናን ኣምላኽናን! ንስኻ ኽብርን ምስጋናን ሥልጣንን ይግበአካ እዩ። ንዂሉ ንስኻ ፈጠርካዮ፤ ፍቓድካ ስለ ዘኾነ ድማ ተፈጢሩን ህላዌ ረኺቡን ኣሎሞ በሉ።
66005001	ኣብ የማን እቲ ኣብ ዙፋን ተቐሚጡ ዘሎ ድማ ብዉሽጡን ብደጊኡን ዘተጽሓፈ ብሸዉዓተ ማኅተም ዘተኃትመ ጥቕሉል መጽሓፍ ረአኹ።
66005002	ሓደ ብርቱዕ መልኣኽ ድማ ነዘ መጽሓፍ እዙይ ክቐልዖ ንማኅትሙዉን ክፈትሖ ዘበቅዕ መን ኣሎ? እናበለ ብብርቱዕ ድምፂ ዓዉ ኢሉ ኽዛረብ እንተሎ ረአኹ።
66005003	ነቲ መጽሓፍ እቱይ ክቐልዖን ወይ ከንብቦን ዘኽእል ኣብ ሰማይ ኮነ ወይ ኣብ ምድሪ ወይ ኣብ ትሕቲ ምድሪ ሓደኳ ኣይነበረን።
66005004	ኣነ ድማ ነቲ መጽሓፍ ዘቐልዖ ወይ ዘንብቦ ብቑዕ ሓደኳ ስለ ዘይተረኽበ ብዙኅ በኼኹ።
66005005	ሓደ ኻብቶም ኣሕሉቕ ድማ ኣይትብከ፤ እንሆ እቲ ኻብ ነገድ ይሁዳ ዘርኢ ዳዊት ዘኾነ ኣንበሳ ነቲ መጽሓፍን ነቲ ሸዉዓተ ማኅተማቱን ክኸፍቶ ስዒሩ ኣሎ በለኒ።
66005006	ኣብ ማእኸል እቲ ዙፋን ተሓሪዱ ኸም ዘነበረ ዘመስል በጊዕ ደዉ ኢሉ ረአኹ። እቶም ኣርባዕተ እንስሳን እቶም ኣሕሉቕን ድማ ኣብ ዙርያኡ ነበሩ። ንሱ ሸዉዓተ አቕርንትን ሸዉዓተ አዕይንትን ኣለዉዎ፤ ንሳቶም ከዓ እቶም ናብ ኲላ ምድሪ ዘተልኣኹ ሸዉዓተ መናፍስቲ እግዚኣብሔር እዮም።
66005007	እቲ በጊዕ መጺኡ ነቲ መጽሓፍ ካብ የማነይቲ ኢድ እቲ ኣብ ዙፋን ዘተቐመጠ ወሰዶ።
66005008	ነቲ መጽሓፍ ምስ ወሰዶ ኸዓ እቶም ኣርባዕተ እንስሳን እቶም ዕሥራን ኣርባዕተን ኣሕሉቕን ኣብ ቅድሚ እቲ በጊዕ ብግምባሮም ተደፊኦም ሰገዱ። ነፍስ ወከፎም ከዓ መሰንቆን ዕጣን ዘመልአ ጽዋዕ ወርቅን ሒዞም ነበሩ። እዙይ ድማ ጸሎት እቶም ቅዱሳን እዩ።
66005009	ከምዙይ እናበሉ ኸዓ ሓድሽ መዘሙር ዘመሩ፦ ንስኻ ነቲ መጽሓፍ ክትወስዶ ነቲ ማኅተሙዉን ክትፈትሖ ይግበአካ እዩ። ተሓሪድካ ሞይትካ ብደምካ ድማ ኻብ ኲሉ ዓሌታትን ቋንቋታትን ሕዘብን ኣሕዛብን ንእግዚኣብሔር ዘኾኑ ሰባት ዓዲግካ ኢኻሞ፤
66005010	ንኣምላኽና ዘገልግሉ መንግሥትን ካህናትን ገበርካዮም፤ ንሳቶም ድማ ኣብ ምድሪ ኽነግሡ እዮም።
66005011	ሽዑ ድማ ረአኹ፤ ኣብ ዙርያ እቲ ዙፋንን እቶም ኣርባዕተ እንስሳን እቶም ኣሕሉቕን ከዓ ድምፂ ብዙኃት መላእኽቲ ሰማዕኹ፤ ቝጽሮም ድማ ኣእላፍ ጊዜ ኣእላፍ ኣሽሓት ጊዜዉን ኣሽሓት እዩ።
66005012	ዓዉ ብዘበለ ድምፂ ኸዓ ነቲ ዘተሓረደ በጊዕ ሥልጣን ሃብቲ ጥበብ ኃይሊ ኽብሪ ግርማ ዉዳሴ ይግብኦ እዩ! በሉ።
66005013	እቶም ኣብ ሰማይን ኣብ ምድርን ኣብ ትሕቲ ምድርን ኣብ ባሕርን ኣብኣቶም ዘለዉ ዂሎም ፍጡራን ድማ፦ ዉዳሴን ክብርን ግርማን ሥልጣንን ነቲ ኣብ ዙፋን ተቐሚጡ ዘሎን ነቲ በጊዕን ይኹን! ክብሉ እንተለዉ ሰማዕኹ።
66005014	እቶም ኣርባዕተ እንስሳ ኸዓ ኣሜን! በሉ። እቶም ኣሕሉቕዉን ፍግም ኢሎም ሰገዱሉ።
66006001	ሽዑ እቲ በጊዕ ኻብቲ ሸዉዓተ ማኅተማት ነቲ ቐዳማይ ክፈትሖ እንተሎ ረአኹ። ሓደ ኻብቶም ኣርባዕተ እንስሳ ድማ ከም ነጐድጓድ ብዘመስል ድምፂ ነዓ ርአ እንትብል ሰማዕኹ።
66006002	እንሆ ኸዓ ኣምበላይ ፈረስ እንትወፅእ ረአኹ፤ እቲ ዘተቐመጦ ድማ ቀስቲ ሒዙ ነበረ፤ ኣኽሊልዉን ሃብዎ፤ ክስዕር ወፀ፤ ሰዓረ ድማ።
66006003	እቲ በጊዕ ነቲ ኻልኣይ ማኅተም ምስ ፈትሖ ድማ እቲ ኻልኣይ እንስሳ ነዓ ርአ በለኒ።
66006004	ካልእ ቀይሕ ፈረስ ድማ ወፀ፤ ነቲ ዘተቐመጦዉን ሰባት ንስንሳቶም ንኽቃተሉ ካብ ምድሪ ሰላም ከጥፍእ ሥልጣን ተዉሃቦ። ዓብዪ ሰይፊዉን ተዉሃቦ።
66006005	ነቲ ሣልሳይ ማኅተም ምስ ፈትሖ እቲ ሣልሳይ እንስሳ ነዓ ርአ ኽብል እንተሎ ሰማዕኹ። እንሆ ጸሊም ፈረስዉን ረአኹ። እቲ ዘተቐመጦ ኸዓ ኣብ ኢዱ ሚዛን ሒዙ ነበረ።
66006006	ካብ ማእኸል እቶም ኣርባዕተ እንስሳ ድማ ከም ድምፂ ሰብ ብዘመስል ሓደ መስፈር ስርናይ ብዲናር ሠለስተ ምሸ ስገም ከዓ ብዲናር ዘይትን ወይንን ግና ኣይትጕዳእ! እንትብል ሰማዕኹ።
66006007	ነቲ ራብዓይ ማኅተም ምስ ፈትሖ ኸዓ ድምፂ እቲ ራብዓይ እንስሳ ነዓ ርአ! ኽብል እንተሎ ሰማዕኹ።
66006008	እንሆ ድማ ግራጫ ፈረስ ረአኹ፤ ስም እቲ ተቐሚጥዎ ዘነበረዉን ሞት እዩ። ሲኦልዉን ይስዕቦ ነበረ። ኣብ ልዕሊ እቲ ራብዓይ ክፋል ምድሪ ብዂናት ብጥሜት ብፌራ ብኣራዊት ምድሪ ገይሮም ንኽቐትሉ ሥልጣን ተዉሃቦም።
66006009	ነቲ ሓምሳይ ማኅተም ምስ ፈትሖ ድማ ነፍሳት እቶም ምእንቲ ቓል እግዚኣብሔርን ስለ እቲ ዘሃብዎ ምስክርነትን ዘተሓረዱ ኣብ ትሕቲ መሠዉዒ ረአኹ።
66006010	ዓዉ ብዘበለ ድምፂ ኸዓ፦ ኦ ቕዱስን ሓቀኛን ዝኾንካ ጐይታ! ክሳዕ መኣዝ ኢኻ ዘይትፈርድ? ነቶም ኣብ ምድሪ ዘለዉኸ ኽሳዕ መኣዝ ኢኻ ሕነ ደምና ዘይትፈድዮም?  እናበሉ ጠርዑ።
66006011	ንነፍስ ወከፎም ድማ ፃዕዳ ኽዳን ተውሃቦም፤ ቊጽሪ እቶም ከምኣቶም ክቕተሉ ዘለዎም ብጾቶም ኣገልገልትን ኣኅዋቶምን ክሳዕ ዝመልእ ኸዓ ገና ንቝሩብ ዘመን ከዕርፉ ተነግሮም።
66006012	እቲ በጊዕ ነቲ ሻድሻይ ማኅተም ክፈትሖ እንተሎ ኸዓ ረአኹ። ብርቱዕ ምንቅጥቃጥ ምድሪ ኾነ፤ ፀሓይ ከም ወጮ ጸለመት፤ ወርሒውን ኲለንተናኣ ኸም ደም ኮነት።
66006013	ኦም በለስ ብርቱዕ ንፋስ ነነው ምሰበላ ነቲ ዝጐዐ ፍሪኣ ኸም እተርግፍ ከምኡ ኸዓ ኸዋኽብቲ ሰማይ ኣብ ምድሪ ረገፉ።
66006014	ሰማይውን ከም ብራና ተጠቕሊሉ ጠፍአ። ኲሎም እምባታትን ደሴታትን ካብ ሰስፍራኦም ተወገዱ።
66006015	ነገሥታት ምድርን መሳፍንትን ኣሕሉቕ ሠራዊትን ሃብታማትን ኃያላትን ኲሎም ባሮትን ጭዋታትን ኣብ በዓትታትን ኣብ መንጎ ኣኻውሕ እምባታትን ተኃብኡ።
66006016	ንእምባታትን ነኻውሕን ድማ  ካብ ገጽ እቲ ኣብ ዙፋን ተቐሚጡ ዘሎን ካብ ቊጥዓ እቲ በጊዕን ኣብ ልዕሌና ወዲቕኩም ከውሉና።
66006017	እታ ዓባይ መዓልቲ ቝጥዓኦም መጺኣ እያሞ መንከ እዩ ደው ክብል ዝኽእል?  በልዎም።
66007001	ብድኅርዙይ እቶም ኣርባዕተ መላእኽቲ ኣብ ኣርባዕተ መኣዘን ምድሪ ደዉ ኢሎም ረአኹ። ንሳቶም ኣብ ምድሪ ወይ ኣብ ባሕሪ ወይ ኣብ ዘኾነ ኣእዋም ንፋስ ምእንቲ ኸይነፍስ ነቶም ኣርባዕተ ንፋሳት ምድሪ ኂዞምዎም ነበሩ።
66007002	ንዘለዓለም ሕያዉ ናይ ዘኾነ ማኅተም ዘሓዘ ኻልእ መልኣኽ ካብ ምብራቕ ክወጽእ እንተሎ ረአኹ። ንሱ ኸዓ ነቶም ንምድርን ንባሕርን ክጐድኡ ሥልጣን ዘተዉሃቦም ኣርባዕተ መላእኽቲ ብብርቱዕ ድምፂ ጸዉዖም እሞ
66007003	ነቶም ኣገልገልቲ ኣምላኽና ኣብ ገግምባሮም ማኅተም ክሳዕ እንገብረሎም ንምድሪ ወይ ንባሕሪ ወይ ነእዋም ኣይትጕድእዎም በሎም።
66007004	ቊጽሪ ናይቶም ማኅተም ዘተገብረሎም ክንደይ ከም ዘኾነ ድማ ሰማዕኹ። ካብ ኲሉ ነገድ እስራኤል ማኅተም ዘተገብረሎም ሚእትን ኣርብዓን ኣርባዕተን ሽሕ ነበሩ።
66007005	እቶም ማኅተም ዘተገብረሎም ካብ ነገድ ይሁዳ - ዓሠርተ ኽልተ ሽሕ ካብ ነገድ ሮቤል - ዓሠርተ ኽልተ ሽሕ ካብ ነገድ ጋድ - ዓሠርተ ኽልተ ሽሕ
66007006	ካብ ነገድ ኣሴር - ዓሠርተ ኽልተ ሽሕ ካብ ነገድ ንፍታሌም - ዓሠርተ ኽልተ ሽሕ ካብ ነገድ ምናሴ - ዓሠርተ ኽልተ ሽሕ
66007007	ካብ ነገድ ስምዖን - ዓሠርተ ኽልተ ሽሕ ካብ ነገድ ሌዊ - ዓሠርተ ኽልተ ሽሕ ካብ ነገድ ይሳኮር - ዓሠርተ ኽልተ ሽሕ
66007008	ካብ ነገድ ዛብሎን - ዓሠርተ ኽልተ ሽሕ ካብ ነገድ ዮሴፍ - ዓሠርተ ኽልተ ሽሕ ካብ ነገድ ብንያም - ዓሠርተ ኽልተ ሽሕ ነበሩ።
66007009	ድኅርዙይ ድማ እንሆ ካብ ኲሎም ኣሕዛብን ዓሌታትን ሕዘብታትን ካብ ኲሉ ቛንቋታትን ዘተኣከቡ ሓደኳ ኽቖጽሮም ዘይኽእል ብዙኃት ሰባት ፃዕዳ ኽዳዉንቲ ተኸዲኖም ጨናፍር ስየ ኣብ ኣእዳዎም ኂዞም ኣብ ቅድሚ እቲ ዙፋንን ኣብ ቅድሚ እቲ በጊዕን ደዉ ኢሎም እንተለዉ ረአኹ።
66007010	ብዓብዪ ድምፂ ኸዓ ምድኃን ናይቲ ኣብ ዙፋን ተቐሚጡ ዘሎ ኣምላኽናን ናይቲ በጊዕን እዩ! እናበሉ ጸርሑ።
66007011	እቶም መላእኽቲ ዂላቶም ኣብ ዙርያ እቲ ዙፋንን እቶም ኣሕሉቕን እቶም ኣርባዕተ እንስሳን ቆሙ። ኣብ ቅድሚ እቲ ዙፋን ብግምባሮም ተደፊኦም ከዓ ንእግዚኣብሔር ሰገዱሉ።
66007012	ከምዙይ ከዓ ይብሉ ነበሩ፦ ኣሜን! ዉዳሴን ግርማን ጥበብን ምስጋናን ክብርን ሥልጣንን ኃይልን ንዘለዓለመ ዓለም ንኣምላኽና ይኹን! ኣሜን።
66007013	ሓደ ኻብቶም ኣሕሉቕ ድማ እዞም ፃዕዳ ኽዳዉንቲ ዘተኸድኑስ እንታዎት እዮም? ካበይከ እዮም መጺኦም? ኢሉ ጠየቐኒ።
66007014	ኣነ ድማ ጐይታይ ንስኻ ትፈልጥ በልክዎ። ንሱ ኸዓ እዚኣቶም ካብቲ ብርቱዕ መከራ ዘወፁ ኽዳዉንቶምዉን ብደም እቲ በጊዕ ሓጺቦም ዘፃዕደዉ እዮም።
66007015	ስለዙይ ኣብ ቅድሚ እቲ ዙፋን እግዚኣብሔር እኔዉ፤ ኣብታ መቕደሱዉን ለይትን መዓልትን የገልግልዎ ኣለዉ። እቲ ኣብቲ ዙፋን ተቐሚጡ ዘሎ ኸዓ ድንኳኑ ተኺሉ ኸጽልለሎም እዩ።
66007016	ድኅሪ ሕዚ ኣይጠምዩን፤ ኣይጸምኡን፤ ፀሓይ ኮነ ሃሩር ድማ ኸቶ ኣይረኽቦምን እዩ።
66007017	እቲ ኣብ ማእኸል ዙፋን ዘሎ በጊዕ ኽጓስዮም ናብ ዒላታት ማይ ሕይወትዉን ክመርሖም እዩ፤ እግዚኣብሔርዉን ካብ ኣዕይንቶም ኲሉ ንብዓት ኽሕብሰሎም እዩሞ በለኒ።
66008001	እቲ በጊዕ ነቲ ሻዉዓይ ማኅተም ምስ ፈትሖ ኸዓ ኣብ ሰማይ ንፍርቂ ሰዓት ዘኣክል ህድኣት ኮነ።
66008002	ድኅሪ እዙይ ኣብ ቅድሚ እግዚኣብሔር ደዉ ዘበሉ ሸዉዓተ መላእኽቲ ረአኹ። ሸዉዓተ መለኸትዉን ተዉሃቦም።
66008003	ካልእ መልኣኽዉን ወርቂ ጽንሃህ ሒዙ መጸ እሞ ኣብ ቅድሚ መሠዉዒ ደዉ በለ። ምስቲ ጸሎት ኲሎም ቅዱሳን ወሲኹ ኣብ ልዕሊ እቲ ኣብ ቅድሚ ዙፋን ዘሎ መሠዉዒ ወርቂ ምእንቲ ኸቕርቦ ኸዓ ብዙኅ ዕጣን ተዉሃቦ።
66008004	ትኪ እቲ ዕጣን ከዓ ምስቲ ጸሎት ቅዱሳን ኮይኑ ካብ ኢድ እቲ መልኣኽ ናብ ቅድሚ እግዚኣብሔር ዓረገ።
66008005	እቲ መልኣኽ ድማ ነቲ ጽንሃህ ወሲዱ ካብቲ ኣብ መሠዉዒ ዘሎ ጓሕሪ ሓዊ መልኦ፤ ናብ ምድሪዉን ደርበዮ፤ ነጐድጓድን ዓብዪ ድምፅን መብረቕን ምንቅጥቃጥ ምድርን ከዓ ኾነ።
66008006	እቶም ሸዉዓተ መለኸት ዘኃዙ ሸዉዓተ መላእኽቲ ድማ መለኸት ክነፍሑ ተዳለዉ።
66008007	እቲ ቐዳማይ መልኣኽ መለኸቱ ነፍሐ፤ ደም ዘተሓወሶ በረድን ሓዉን ድማ መጸ፤ ናብ ምድሪዉን ተደርበየ። ሢሶ ምድሪ ነደደ፤ ሢሶ ኣእዋምዉን ነደደ፤ ኲሉ ለምለም ሣዕሪዉን ነደደ።
66008008	እቲ ኻልኣይ መልኣኽዉን መለኸቱ ነፍሐ፤ ሃልሃል እናበለ ዘነድድ ዓብዪ እምባ ዘመስል ነገር ድማ ናብ ባሕሪ ተደርበየ። ሢሶ ባሕሪ ድማ ደም ኮነ።
66008009	ሢሶ ናይቲ ኣብ ባሕሪ ዘነብር ሕይወት ዘለዎ ፍጡርዉን ሞተ፤ ሢሶ መራኽብዉን ጠፍኣ።
66008010	እቲ ሣልሳይ መልኣኽ ከዓ መለኸቱ ነፍሐ፤ ዓብዪ ኮኸብ ከም ሽግ እናነደደ ኻብ ሰማይ ወደቐ፤ ኣብ ሢሶ ሩባታትን ኣብ ዓይኒ ማያትን ድማ ወደቑ፡
66008011	ስም እቲ ኮኸብ ከዓ ምረት እዩ ዘበሃል፤ ሢሶ ማያት ድማ መረረ፤ እቲ ማይ መሪር ብምዃኑዉን ብሰንኪ እቲ መሪር ማይ ብዙኃት ሰባት ሞቱ።
66008012	እቲ ራብዓይ መልኣኽዉን መለኸቱ ነፍሐ፤ ሢሶ ፀሓይን ሢሶ ወርኅን ሢሶ ኸዋኽብትን ተወቕዐ። ናይ ብርሃኖም ሣልሳይ ኣፍ ድማ ጸልመተ። ስለዙይ ሢሶ ናይ መዓልቲ ጸልመተ፤ ሢሶ ናይ ለይቲ ኸዓ ብዘይ ብርሃን ወርኅን ከዋኽብትን ኮነ።
66008013	ድኅርዙይ ሓደ ንስሪ ኣብ ማእኸል ሰማይ ክዘምቢ እንተሎ ረአኹ። ዓዉ ብዘበለ ድምፂ ኸዓ እቶም ሠለስተ መላእኽቲ ነተን ተሪፈን ዘለዋ መለኸት ምስ ነፍሕወን ነቶም ኣብ ምድሪ ዘነብሩ ዘለዉ ወይለኦም! ወይለኦም! ወይለኦም! እንትብል ሰማዕኹ።
66009001	እቲ ሓምሻይ መልኣኽ ድማ መለኸቱ ነፍሐ፤ ኮኸብ ከዓ ካብ ሰማይ ናብ ምድሪ ኽወድቕ እንተሎ ረአኹ፤ መፍትሕ ዓሚቝ ጕድጓድዉን ተዉሃቦ።
66009002	እቲ ኮኸብ ድማ ነቲ ዓሚቝ ጕድጓድ ከፈቶ። ካብቲ ጕድጓድ ከዓ ኸም ትኪ ዓብዪ እቶን ዘመስል ትኪ ወፀ። ብትኪ እቲ ጕድጓድ ድማ ፀሓይን ኣየርን ጸልመተ።
66009003	ካብቲ ትኪዉን ኣንበጣ ናብ ምድሪ ወፀ፤ ከምቲ ንዕንቅርቢታት ምድሪ ኃይሊ ዘለወን ከዓ ኃይሊ ተዉሃቦ።
66009004	ነቲ ኣንበጣዉን ነቶም ኣብ ግምባሮም ማኅተም እግዚኣብሔር ዘይብሎም ሰባት ጥራሕ ደኣ እምበር ኣብ ምድሪ ንዘሎስ ንሣዕሪ ወይ ንዘለምለመ ዂሉ ወይ ነእዋም ኣይትጕድኣዮም! ተብሂሉ ተነግሮ።
66009005	ክጾትሎም እንተይኮነስ ንሓሙሽተ ወርሒ ኸሳቕዮም ሥልጣን ተዉሃቦ። እቲ ምስቓዮም ከዓ ኸምቲ ዕንቅርቢት ንሰብ ክትነክስ እንተላ ዘሳቒ እዩ።
66009006	በተን መዓልትታት እቲኣተን ሰባት ንሞት ይደልዩዋ፤ ግና ኣይረኽብዋን እዮም፤ ሙማትዉን ክምነዩ እዮም፤ ሞት ግና ኻብኣቶም ክርሕቕ እዩ።
66009007	ትርኢት እቲ ኣንበጣ ድማ ንዉግእ ከም ዘተዳለዉ ኣፍራስ ይመስል ነበረ፤ ኣብ ረርእሱዉን ኣኽሊላት ወርቂ ዘመስል ነበሮ፤ ገጹ ኸዓ ኸም ገጽ ሰብ ነበረ።
66009008	ከም ፀጕሪ ኣንስቲ ዘመስል ፀጕሪ ድማ ነበሮ፤ ኣስናኑዉን ከም ኣስናን ኣናብስ ነበረ።
66009009	ድርዒ ሓፂን ዘመስል ድርዒ ነበሮ፤ ድምፂ ኣኽናፉዉን ከም ድምፂ እቶም ናብ ዉግእ ዘጋልቡ ብዙኃት ኣፍራስን ሠረገላታትን ነበረ።
66009010	ከም ጭራ ዕንቅርቢት ዘመስል ጭራን ሕንዘን ነበሮ፤ ንሓሙሽተ ወርሒ ንሰባት ምእንቲ ኽጐድኦም ከዓ ኣብ ጭራኡ ኃይሊ ነበሮ።
66009011	ንጉሥ ኣለዎም፤ ንሱ መልኣኽ መዓሙቝ እዩ፤ ስሙ ብዕብራይስጢ ኣብዶን ብግሪኽ ከዓ ኣጶልዮን ይበሃል ነበረ።
66009012	እቲ ቐዳማይ መከራ ኃሊፉ፤ ድኅርዙይ ከዓ እንሆ ገና ኽልተ መከራ ይመጽእ ኣሎ።
66009013	እቲ ሻድሻይ መልኣኽዉን መለኸቱ ነፍሐ። ካብተን ኣርባዕተ ቐርኒ ናይቲ ኣብ ቅድሚ እግዚኣብሔር ዘሎ ብወርቂ ዘተሠርሐ መሠዉዒ ኸዓ ድምፂ ኽወፅእ እንተሎ ሰማዕኹ።
66009014	ነቶም ኣብቲ ዓብዪ ሩባ ኤፍራጥስ ተኣሲሮም ዘነበሩ ኣርባዕተ መላእኽቲ ፍትሓዮም በሎ።
66009015	እቶም ነዛ ሰዓት እዚኣን ነዛ መዓልቲ እዚኣን ነዛ ወርሒ እዚኣን ነዛ ዓመት እዚኣን ዘተዳለዉ ኣርባዕተ መላእኽቲ ሢሶ ደቂ ሰብ ምእንቲ ኽጾትሉ ተፈትሑ።
66009016	ቊጽሪ ናይቶም ሠራዊት ፈረሰኛታት ድማ ክልተ እልፊ ጊዜ እልፊ ኸም ዘኾነ ሰማዕኹ፦
66009017	ብራእይ ድማ ነቶም ኣፍራስን ነቶም ተቐሚጦምዎም ዘነበሩን ረአኽዎም፤ ድርዖም ከዓ ኸም ሓዊ ቐይሕ ከም ያክንት ሰማያዊ ከም ዲን ድማ ብጫ ዘመስል ነበረ። ኣራእስ እቶም ኣፍራስ ከም ኣራእስ ኣናብስ ይመስል ነበረ። ካብ ኣፎምዉን ሓዉን ትክን ዲንን ይወፅእ ነበረ።
66009018	በቲ ኻብ ኣፎም ዘወፀ ሓዉን ትክን ዲንን በዘን ሠለስተ መዓታት እዚኣተን ሢሶ ሰብ ተቐትለ።
66009019	ኃይሊ እቶም ኣፍራስ ኣብ ኣፎምን ኣብ ጭራኦምን እዩ፤ እቲ ጭራኦም ተመን እዩ ዘመስል፤ ርእሲዉን ኣለዎም፤ ብእኡ ገይሮም ድማ እዮም ዘጐድኡ።
66009020	እቶም በዘን መዓታት እዚኣተን እንተይተቐትሉ ዘተረፉ ሰባት ካብቲ ግብሪ ኣእዳዎም ኣይተነስሑን። ንኣጋንንትን ነቶም ክርእዩ ወይ ክሰምዑ ወይ ክኸዱ ዘይኽእሉ ብወርቅን ብብሩርን ብነሃስን ብእምንን ብዕንፀይትን ዘተሠርሑ ጣዖታት ምምላኽ ኣይሓደጉን።
66009021	ሰብ ካብ ምቕታልን ብኣስማት ካብ ምጥንቋሎምን ካብ ምንዘርናኦምን ካብ ስርቆምን ኣይተነስሑን።
66010001	ድኅርዙይ ኻልእ ብርቱዕ መልኣኽ ደመና ተወንዚፉ ኻብ ሰማይ ክወርድ እንተሎ ረአኹ። ኣብ ልዕሊ ርእሱ ኸዓ ቐስተ ደመና ነበረ፤ ገጹ ድማ ኸም ፀሓይ ብሩህ ነበረ፤ ኣእጋሩዉን ከም ኣዕማድ ሓዊ ነበራ።
66010002	ኣብ ኢዱ ኸዓ ሓንቲ ንእሽተይ ቅልዕቲ መጽሓፍ ነበረቶ። የማነይቲ እግሩ ኣብ ባሕሪ ጸጋመይቲ እግሩ ድማ ኣብ ምድሪ ረገጸ።
66010003	ከም ዘጓዘም ኣንበሳ ኸዓ ብብርቱዕ ድምፂ ጸርሐ። ምስ ጸርሐ ድማ እቶም ሸዉዓተ ነጐድጓዳት ድምፂ ኣስምዑ ።
66010004	እቶም ሸዉዓተ ነጐድጓዳት ድምፆም ምሰስምዑ ኽጽሕፍ ደለኹ። እንተኾነ ኻብ ሰማይ ነቲ እቶም ሸዉዓተ ነጐድጓዳት ዘተዛረብዎስ ሕተሞ ደኣ እምበር ኣይትጽሓፎ ዘብል ድምፂ ሰማዕኹ።
66010005	እቲ ኣብ ባሕርን ኣብ ምድርን ደዉ ኢሉ ዘረአኽዎ መልኣኽ ድማ የማነይቲ ኢዱ ናብ ሰማይ ኣልዓለ እሞ
66010006	በቲ ንዘለዓለመ ዓለም ሕያዉ ዘኾነ ንሰማይን ኣብ ዉሽጡ ዘሎን ንምድሪን ኣብ ዉሽጡ ዘሎን ንባሕርን ኣብ ዉሽጡ ዘሎን ብዘፈጠረ እግዚኣብሔር መሓለ እሞ ደጊምስ ኣይድንጕን እዩ!
66010007	እንተኾነ በተን እቲ ሻዉዓይ መልኣኽ ድምፂ መለኸት ዘስምዐለን መዓልትታት ከምቲ ነቶም ኣገልገልቱ ነቢያት ዘበሎም ሽዑ እቲ ምሥጢር እግዚኣብሔር ክፍጸም እዩ።
66010008	እቲ ኻብ ሰማይ ዘሰማዕኽዎ ድምፂ ኸዓ ኪድ እሞ ነታ ኣብ ኢድ እቲ ኣብ ባሕርን ኣብ ምድርን ደዉ ኢሉ ዘሎ መልኣኽ ዘላ ቕልዕቲ መጽሓፍ ዉሰዳ ኢሉ ደጊሙ ተዛረበኒ።
66010009	ናብቲ መልኣኽ ከይደ ድማ ነታ ንእሽተይ መጽሓፍ ሃበኒ በልክዎ። ንሱ ኸዓ ዉሰዳ እሞ ብልዓያ፤ ንኸብድኻ መራር ክትከዉን እያ፤ ኣብ ኣፍካ ግና ኸም መዓር ጥዕምቲ ኽትከዉን እያ በለኒ።
66010010	ነታ ንእሽተይ መጽሓፍ ከዓ ካብ ኢድ እቲ መልኣኽ ወሲደ በላዕኽዋ፤ ኣብ ኣፈይ ከም መዓር ጠዓመትኒ፤ ምስ በላዕኽዋ ግና ንኸብደይ መረረታ እሞ
66010011	ኣብ ልዕሊ ብዙኃት ሕዘብታትን ኣሕዛብን ዘተፈላለየ ቛንቋታት ንዘዛረቡ ሕዘብን ነገሥታትን ደጊምካ ኽትንበ ኣለካ በለኒ።
66011001	ድኅርዙይ ዘንጊ ዘመስል መዐቀኒ ተዉሃበኒ እሞ ተሥእ፤ ነቲ መቕደስ እግዚኣብሔርን ነቲ መሠዉዕን ዓቅኖ፤ ነቶም ኣብኡ ዘሰግዱ ዘለዉዉን ቊጸሮም በለኒ።
66011002	እቲ ብወፃኢ መቕደስ ዘሎ ቕጽሪ ግና ነሕዛብ ተዉሂቡ እዩ እሞ ሕደጎ ኣይትዓቅኖ፤ ኣሕዛብ ከዓ ነታ ቕድስቲ ኸተማ ኣርብዓን ክልተን ወርሒ ኽረግጽዋ እዮም።
66011003	ነቶም ክልተ መሰኻኽረይ ወጮ ተኸዲኖም ሽሕን ክልተ ሚእትን ስሳን መዓልቲ ኽንበዩ ኃይሊ ኽህቦም እየ በለኒ።
66011004	እዚኣቶም ኣብ ቅድሚ እቲ ጐይታ ምድሪ ዘቖሙ ኽልተ ኣዋሊዕን ክልተ ቐወምቲ ቐናዲልን እዮም።
66011005	ሓደኳ ኽጐድኦም እንተ ደለየ ካብ ኣፎም ሓዊ ይወፅእ እሞ ንጸላእቶም የቃጽሎም። እቲ ኽጐድኦም ዘደሊ ብኸምዙይ ክቕተል እዩ።
66011006	እዚኣቶም በተን ዘንበዩለን መዓልትታት ዘናም ምእንቲ ኸይዘንም ንሰማይ ክዓጽዉዎ ሥልጣን ኣለዎም። ንማያት ናብ ደም ክልዉጥዎ ንምድሪ ኸዓ ብዘደለይዎ ዓይነት ክቐዘፍዋ ሥልጣን ኣለዎም።
66011007	ምስክርነቶም ምስ ፈጸሙ ድማ እቲ ኻብ ዓሚቝ ጕድጓድ ዘወፅእ ኣራዊት ክዋግኦምን ክሥዕሮምን ክቐትሎምን እዩ።
66011008	ንሬሳኣቶም ከዓ ኣብ ኣደባባይ እታ ጐይታኦም ዘተሰቕለላ ዓባይ ከተማ ኸንብሮ እዩ። ንሳ ብምሳሌ ጌርካ ኽትዛረብ እንተለኻ ሰዶም ወይ ግብጺ እትብሃል እያ።
66011009	ካብ ዘተፈላለዩ ሕዘብታትን ነገዳትን ቋንቋታትን ኣሕዛብን ዘተኣከቡ ሰባት ነቲ ሬሳኣቶም ሠለስተ መዓልትን ፈረቓን ክርእይዎ እዮም። ሬሳኣቶም ከይቕበር ከዓ ክኽልክሉ እዮም።
66011010	እቶም ኣብ ምድሪ ዘነብሩ በዞም ክልተ ነቢያት እዚኣቶም ይሳቐዩ ስለ ዘነበሩ እቶም ኣብ ምድሪ ዘነብሩ ብሙማት እዞም ክልተ ኽሕጐሱ ባህዉን ክብሎም እዩ፤ ንስንሳቶም ከዓ ዉህብቶ ኽወሃሃቡ እዮም።
66011011	ድኅሪ ሠለስተ መዓልትን ፈረቓን ድማ ናይ ሕይወት እስትንፋስ ካብ እግዚኣብሔር ናብቶም ነቢያት ኣተወ። በእጋሮምዉን ቆሙ፤ ናብቶም ዘርኣይዎም ከዓ ብርቱዕ ፍርኃት ሓደሮም።
66011012	ድኅርዙይ ሓደ ዓብዪ ድምፂ ኻብ ሰማይ ናብዙይ ደይቡ! ክብሎም እንተሎ ሰምዑ ። እቶም ጸላእቶም እናጠመትዎም ከዓ ብደመና ናብ ሰማይ ዓረጉ።
66011013	በታ ሰዓት እቲኣ ብርቱዕ ምንቅጥቃጥ ምድሪ ኾነ፤ ዓሥራይ ኢድ እታ ኸተማዉን ዓነወ። በቲ ምንቅጥቃጥ ምድሪ ኸዓ ሸዉዓተ ሽሕ ሰባት ተቐትሉ። እቶም ዘተረፉ ድማ ፍርኃት ስለ ዘኃዞም ንኣምላኽ ሰማይ ክብሪ ሃብዎ።
66011014	እቲ ኻልኣይ መከራ ሓሊፉ፤ እነሆ እቲ ሣልሳይ መከራ ቐልጢፉ ይመጽእ ኣሎ።
66011015	እቲ ሻዉዓይ መልኣኽዉን መለኸቱ ነፍሐ፤ ኣብ ሰማይ ከዓ መንግሥቲ ዓለም ናይ ኣምላኽናን ናይቲ መሢሑን ኮይና እያ፤ ንዘለዓለመ ዓለምዉን ክነግሥ እዩ ዘብል ብርቱዕ ድምፂ መጸ።
66011016	እቶም ኣብ ቅድሚ እግዚኣብሔር ኣብ ዙፋናቶም ተቐሚጦም ዘነበሩ ዕሥራን ኣርባዕተን ኣሕሉቕ ከዓ ከምዙይ እናበሉ ብግምባሮም ተደፊኦም ንእግዚኣብሔር ሰገዱ፦
66011017	ኦ! ዘለኻን ዘነበርካን ኲሉ እትኽእል እግዚኣብሔር ኣምላኽ! ነቲ ዓብዪ ሥልጣንካ ስለ ዘወሰድካዮን ስለ ዘነገሥካን ነመስግነካ ኣለና።
66011018	ኣሕዛብ ተቖጢዖም ነበሩ፤ ቊጥዓኻዉን መጸ፤ እቲ ንምዉታት እትፈርደሉ ነቶም ባሮትካ ዘኾኑ ነቢያትን ነቶም ንስምካ ዘኽብሩ ቕዱሳንን ኣናእሽተይ ኮኑ ዓበይቲ ዓስቦም እትህበሉ ነቶም መጥፋእቲ ምድሪዉን እተጥፍአሉ ዘመን በጺሑ እዩ በሉ።
66011019	ድኅርዙይ እታ ኣብ ሰማይ ዘላ መቕደስ እግዚኣብሔር ተኸፈተት፤ ኣብታ መቕደስ እግዚኣብሔርዉን ታቦት ኪዳኑ ተርአየ፤ መብረቕን ድምፅን ነጐድጓድን ምንቅጥቃጥ ምድርን ብርቱዕ በረድን ድማ ኾነ።
66012001	ዓብዪ ምልክት ድማ ኣብ ሰማይ ተርአየ፦ ፀሓይ ዘተወንዘፈት ወርሒ ብእግራ ዘረገጸት ዓሠርተ ኽልተ ከዋኽብቲ ዘለዋ ኣኽሊል ኣብ ርእሳ ዘደፍአት ሓንቲ ሰበይቲ ተርአየት።
66012002	ንሳ ጥንስቲ ነበረት፤ ሕማም ሕርሲ ስለ ዘሓዛ ድማ ኽትወልድ ትጸዓር ነበረት።
66012003	ካልእ ምልክት ከዓ ኣብ ሰማይ ተርአየ፦ እንሆ ሸዉዓተ ርእስን ዓሠርተ ቐርንን ዘለዎ ኣብቲ ኣራእሱዉን ሸዉዓተ ዘዉዲ ዘደፍአ ሓደ ዓብዪ ቐይሕ ገበል ተርአየ።
66012004	ብጭራኡ ድማ ሢሶ ኸዋኽብቲ ኻብ ሰማይ ስሒቡ ናብ ምድሪ ደርበየ። እቲ ገበል ሽዑ ምስ ወለደት ነቲ ሕፃን ምእንቲ ኽዉሕጦ ኢሉ ኣብ ቅድሚ እታ ኽትወልድ ዘቐረበት ሰበይቲ ደዉ በለ።
66012005	ንሳ ንዂሎም ኣሕዛብ ብበትሪ ሓጺን ክገዘኦም ዘለዎ ወዲ ወለደት። እቲ ወዳ ናብ እግዚኣብሔርን ናብ ዙፋኑን ብቕጽበት ተወሰደ።
66012006	እታ ሰበይቲ ድማ ሽሕን ክልተ ሚእትን ስሳን መዓልቲ ኽንክን ናብ ዘግበረላ ናብታ እግዚኣብሔር ዘዳለወላ ቦታ ናብ ምድረ በዳ ሃደመት።
66012007	ኣብ ሰማይ ከዓ ዉግእ ኾነ፤ ሚካኤልን መላእኽቱን ነቲ ገበል ተዋግእዎ። እቲ ገበልን መላእኽቱን ድማ ተዋግእዎም።
66012008	እንተኾነ እቲ ገበልን መላእኽቱን ተስዓሩ፤ እቲ ኣብ ሰማይ ዘነበረ ቦታኦም ሰኣኑ።
66012009	እቲ ንዂላ ዓለም ዘስሓታ ዓብዪ ገበል ተደርበየ፤ ንሱ እቲ ዲያብሎስ ወይ ሰይጣን ዘብሃል ናይ ጥንቲ ተመን እዩ፤ ናብ ምድሪ ተደርበየ፤ መላእኽቱዉን ምስኡ ተደርበዩ።
66012010	ኣብ ሰማይ ከዓ ዓዉ ብዘበለ ድምፂ ሕዚ ምድኃንን ኃይልን መንግሥትን ናይ ኣምላኽና ኾይኑ እዩ፤ ሥልጣን ከዓ ንመሢሑ ኾይኑ እዩ። እቲ ለይትን መዓልትን ኣብ ቅድሚ ኣምላኽና ዘኸሶም ዘነበረ ከሳስ ኣኅዋትና ተደርብዩ እዩሞ።
66012011	ሳላ ደም እቲ በጊዕን ሳላ ቓል ምስክርነቶምን ሳላ እቲ ዘሰበኽዎ ቓል ሓቅን ድማ ሰዓርዎ፤ ንሕይወቶም እንተየናሕሰዩ ኽሳዕ ሞት በጽሑ።
66012012	ስለዙይ ኣቱም ሰማያትን ኣቱም ኣብኣቶም እትነብሩን ተሓጐሱ! ምድርን ባሕርን ግና ዲያብሎስ ቁሩብ ዘመን ከም ዘለዎ ፈሊጡ ብብርቱዕ ቊጥዓ ናባኻትኩም ወሪዱ ኣሎ እሞ ወይለኹም! ክብል እንተሎ ሰማዕኹ።
66012013	ሽዑ እቲ ገበል ናብ ምድሪ ኸም ዘተደርበየ ምስ ረአየ ነታ ወዲ ዘወለደት ሰበይቲ ኣሳጐጓ።
66012014	ነታ ሰበይቲ ኸዓ ኻብ ገጽ እቲ ገበል ርሒቓ ሠለስተ ዓመትን መንፈቅን ኣብኡ ንኽትሕሎ ኽንክን ናብ እትረኽበሉ ስፍራ ምእንቲ ኽትነፍር ከም ናይ ዓብዪ ንስሪ ኽልተ ኽንፊ ተዉሃባ።
66012015	እቲ ገበል ድማ ኣጋፊዑ ምእንቲ ኽወስዳ ደድኅሪ እታ ሰበይቲ ዉሒጅ ዘመስል ማይ ብኣፉ ተፍአ።
66012016	ምድሪ ግና ነታ ሰበይቲ ረድአታ፤ እታ ምድሪ ኣፋ ኸፊታ ነቲ ገበል ብኣፉ ዘተፍኦ ዉሒጅ ጸም ኣቢላ ሰተየቶ።
66012017	እቲ ገበል ከዓ በታ ሰበይቲ ተቅስጥዐ። ነቶም ትእዛዘ እግዚኣብሔር ዘሕልዉን ብዛዕባ ኢየሱስ ዘምስክሩን ዘተረፉ ዘርኣ ኽዋግኦም ከደ።
66012018	እቲ ገበል ድማ ኣብቲ ልዕሊ ወሰን ባሕሪ ዘሎ ሑፃ ደዉ በለ።
66013001	ብድኅርዙይ ሓደ ኣራዊት ካብ ባሕሪ ኽወፅእ እንተሎ ረአኹ። ዓሠርተ ኣቕርንትን ሸዉዓተ ኣራእስን ነበሮ። ኣብ ኣቕርንቱ ዓሠርተ ዘዉዲ ኣብ ኣራእሱዉን ንእግዚኣብሔር ዘጸርፍ ስም ነበሮ።
66013002	እቲ ዘረአኽዎ ኣራዊት ከዓ ነብሪ ይመስል ነበረ። ኣእጋሩ ከም ኣእጋር ድቢ ኣፉ ኸም ኣፍ ኣንበሳ ይመስል ነበረ። እቲ ገበል ድማ ኃይሉን ዙፋኑን ዓብዪ ሥልጣንን ሃቦ።
66013003	ሓደ ኻብቶም ኣራእሱዉን ንሞት ዘብጽሕ ቊስሊ ነበሮ። እቲ ናብ ሞት ዘብጽሕ ቊስሉ ግና ሓወየ። ምድሪ ብምልእታ ድማ ተገሪማ ደድኅሪ እቲ ኣራዊት ሰዓበት።
66013004	ንሳቶም ከዓ ነቲ ኣራዊት ሥልጣን ስለ ዘሃቦ ነቲ ገበል ሰገዱሉ። ነቲ ኣራዊትዉን ነዘ ኣራዊት እዙይ መን ይመስሎ? መንከ ኽዋግኦ ይኽእል? እናበሉ ሰገዱሉ።
66013005	ትዕቢትን ንእግዚኣብሔር ዘጸርፍ ቃላትን ዘዛረብ ኣፍ ተዉሃቦ። ነርብዓን ክልተን ኣዋርሕ ግብሩ ኽገብርዉን ሥልጣን ተዉሃቦ።
66013006	ሽዑ ንእግዚኣብሔር ክጸርፍ ንስሙን ንማኅደሩን ነቶም ኣብ ሰማይ ዘነብሩንዉን ክጸርፎም ኣፉ ኸፈተ።
66013007	ነቶም ቅዱሳን ክዋግኦምን ክስዕሮምን ፍቓድ ረኸበ። ኣብ ልዕሊ ዂላቶም ነገዳትን ሕዘብን ቋንቋታትን ኣሕዛብን ድማ ሥልጣን ተዉሃቦ።
66013008	እቶም ካብ ምፍጣር ዓለም ጀሚሩ ስሞም ኣብቲ ናይቲ ዘተሓርደ በጊዕ መጽሓፍ ሕይወት ዘይተጽሓፈ ኣብ ምድሪ ዘነብሩ ዂላቶም ክሰግዱሉ እዮም።
66013009	ዘሰምዕ እዘኒ ዘለዎ ይስማዕ!
66013010	እቲ ኽማረኽ ዘለዎ ተማሪኹ ክኸይድ እዩ፤ እቲ ብሰይፊ ኽቕተል ዘለዎ ብሰይፊ ኽቕተል እዩ።› እቲ ናይቶም ቅዱሳን ትዕግሥትን እምነትን ዘርአ ኸዓ ኣብዙይ እዩ።
66013011	ኻልእ ኣራዊትዉን ካብ ምድሪ ኽወፅእ እንተሎ ረአኹ። ከም ናይ በጊዕ ዘመስል ክልተ ቐርኒ ድማ ነበሮ። ዘረባኡ ኸዓ ከም ዘረባ ገበል ነበረ።
66013012	ካብቲ ቐዳማይ ኣራዊት ምሉእ ሥልጣን ተቐበለ፤ ኣብ ቅድሚኡ ድማ ኽሠርሕ ጀመረ። ምድርን እቶም ኣብኣ ዘነብሩን ከዓ ነቲ ናብ ሞት እተብጽሕ ቊስሉ ዘሓወየትሉ ቐዳማይ ኣራዊት ከም ዘሰግዱሉ ገበረ።
66013013	እቲ ኻልኣይ ኣራዊት ኣብ ቅድሚ ሰብ ካብ ሰማይ ናብ ምድሪ ሓዊ ኽሳዕ ዘዉርድ ዓበይቲ ምልክታት ገበረ።
66013014	ነቶም ኣብ ምድሪ ዘነብሩዉን ነቲ ብሰይፊ ተወቒዑ ዘቖሰለ እሞ ዘሓወየ ቐዳማይ ኣራዊት ምስሊ ግበሩሉ እናበለ በቲ ኣብ ቅድሚ እቲ ቐዳማይ ኣራዊት ክገብሮ ዘተዉሃቦ ምልክታት ነቶም ኣብ ምድሪ ዘነብሩ የስሕቶም ነበረ።
66013015	ምስሊ እቲ ቐዳማይ ኣራዊት ምእንቲ ኽዛረብን ነቶም ንምስሊ እቲ ኣራዊት ዘይሰገዱ ዂላቶም ምእንቲ ኸቕትሎምን ከዓ እቲ ኻልኣይ ኣራዊት ንምስሊ እቲ ቐዳማይ ኣራዊት ትንፋስ ክህቦ ተፈቕደሉ።
66013016	እቲ ኻልኣይ ኣራዊት ኲላቶም እቶም ኣናእሽትን ዓበይትን ሃብታማትን ድኻታትን ጐይቶትን ኣገልገልትን ኣብ የማናይ ኢዶም ወይ ኣብ ግምባሮም ማኅተም ከም ዘግበረሎም ገበረ።
66013017	ናይቲ ኣራዊት ስም ማኅተም ወይ ናይ ስሙ ቝጽሪ ዘይብሉ ሓደኳ ኽዕድግን ክሸይጥን ከም ዘይኽእል ይገብር ነበረ።
66013018	እምበኣርከስ ጥበብ ኣብዙይ እዩ ዘድሊ። ቊጽሪ እቲ ኣራዊት ቊጽሪ ሰብ እዩ እሞ ኣእምሮ ዘለዎ ይጸብጽቦ። እቲ ቝጽሩ ኸዓ ሽዱሽተ ሚእትን ስሳን ሽዱሽተን እዩ።
66014001	ብድኅሪ እዙይ እቲ በጊዕ ኣብቲ ጽዮን ተብሂሉ ዘጽዋዕ እምባ ደዉ ኢሉ ረአኹ። ስሙን ስም ኣቦኡን ኣብ ግምባሮም ዘተጽሓፎም ሚእትን ኣርብዓን ኣርባዕተን ሽሕ ኸዓ ምስኡ ነበሩ።
66014002	ከም ድምፂ ብዙኅ ማያትን ከም ድምፂ ብርቱዕ ነጐድጓድን ዘበለ ኻብ ሰማይ ድምፂ ሰማዕኹ። እቲ ዘሰማዕኽዎ ድምፂ ኸዓ ከምቲ ሰባት በገናኦም ክጻወቱ እንተለዉ ዘስማዕ ድምፂ ነበረ።
66014003	ንሳቶም ኣብ ቅድሚ እቲ ዙፋንን ኣብ ቅድሚ እቶም ኣርባዕተ እንስሳን ኣብ ቅድሚ እቶም ኣሕሉቕን ሓድሽ መዘሙር ይዘምሩ ነበሩ። ነዘ መዘሙር እዙይዉን ብዘይ እቶም ካብ ምድሪ ዘተቤዘዎም ሚእትን ኣርብዓን ኣርባዕተን ሽሕ ሓደኳ ኽመሃሮ ኣይከኣለን።
66014004	እዚኣቶም ምሰንስትዉን ዘይረኸሱ ደናግል እዮም። ንሳቶም ነቲ በጊዕ ናብ ዘኸዶ ዂሉ ይኽተልዎ። ንሳቶም ንኣምላኽን ነቲ በጊዕን በዂራት ምእንቲ ክኾኑ ኻብ ደቂ ኣዳም ዘተቤዘዎም እዮም።
66014005	ኣብ ኣፎም ሓሰት ኣይተረኽበን፤ ነቐፋዉን የብሎምን።
66014006	ድኅርዙይ ካልእ መልኣኽ ኣብ መንጎ ሰማይን ምድርን ክዘምቢ እንተሎ ረአኹ። ነቶም ኣብ ምድሪ ዘነብሩን ንዂሎም ኣሕዛብን ነገዳትን ቋንቋታትን ሕዘብታትን ክሰብከሎም ድማ ናይ ዘለዓለም ወንጌል ኂዙ ነበረ።
66014007	ብብርቱዕ ድምፂ ኸዓ እታ ዘፈርደላ ጊዜ በጺሓ እያ እሞ ንእግዚኣብሔር ፍርኅዎ! ክብርዉን ሃብዎ! ነቲ ሰማይን ምድርን ባሕርን ዓይኒ ማያትን ዘፈጠረ ስገዱሉ! በለ።
66014008	ሓደ ኻልኣይ መልኣኽ ድማ እታ ኻብቲ ዘስክር ወይኒ ምንዘርናኣ ንዂሎም ኣሕዛብ ከም ዘሰትዩ ዘገበረቶም ዓባይ ባቢሎን ወዲቓ! ወዲቓ! እናበለ ተኸተሎ።
66014009	ካልእ ሣልሳይ መልኣኽ ድማ ብብርቱዕ ድምፂ ኸምዙይ እናበለ ሰዓቦም፦ እቲ ነዘ ኣራዊት እዙይን ንምስሉን ዘሰገደ ኣብ ግምባሩ ወይ ኣብ ኢዱ ማኅተሙ ዘተቐበለ
66014010	ካብቲ ምንም እንተይተኃወሶ ኻብ ጽዋዕ ቝጥዓኡ ዘተቐድሐ ናይ እግዚኣብሔር ወይኒ መዓት ክሰቲ እዩ። ኲሎም እቶም ከምዙይ ዘገበሩ ኣብ ቅድሚ ቕዱሳን መላእኽትን ኣብ ቅድሚ እቲ በጊዕን ብሓዉን ብዲንን ክሳቐዩ እዮም።
66014011	ትኪ ናይቲ ዘሳቕዮም ሓዊ ንዘለዓለመ ዓለም ንላዕሊ ኣቢሉ ይወፅእ። እቶም ነቲ ኣራዊትን ንምስሉን ዘሰገዱ እቶም ማኅተም ስሙ ዘተቐበሉ ለይትን መዓልትን ዕረፍቲ የብሎምን።
66014012	እቶም ንትእዛዛት ኣምላኽን ንእምነት ኢየሱስን ዘሕልዉ ቕዱሳን ከዓ ትዕግሥቶም ኣብዙይ እዩ ዘርአ።
66014013	ካብ ሰማይ ከዓ እቶም ካብ ሕዚ ንደኃር ብጐይታ ዘሞቱ ብፁዓን እዮም፤ ኢልካ ጸሓፍ ዘብለኒ ድምፂ ሰማዕኹ። መንፈስ ቅዱስ ከዓ እወ! ግብሮም ክስዕቦም እዩ እሞ ካብ ፃዕሮም ክዓርፉ እዮም በለ።
66014014	ሽዑ ቖላሕ እንተበልኩ እንሆ ፃዕዳ ደመና ረአኹ፤ ኣብቲ ደመና ኸዓ ወዲ ሰብ ዘመስል ተቐሚጡ ነበረ። ንሱ ኣብ ርእሱ ኣኽሊል ወርቂ ደፊኡ ኣብ ኢዱዉን በሊሕ ማዕጺድ ኂዙ ነበረ።
66014015	ካልእ መልኣኽ ድማ ኻብ መቕደስ እግዚኣብሔር ወፂኡ ነቲ ኣብ ልዕሊ ደመና ተቐሚጡ ዘሎ ዓዉ ብዘበለ ድምፂ ጊዜ ዓጺድ ቀሪቡ ፍረ ምድሪዉን በጺሑ እዩ እሞ ማዕጺድካ ስደዶ! ዕጸድዉን! በሎ።
66014016	እቲ ኣብ ደመና ዘተቐመጠ ኸዓ ማዕጺዱ ናብ ምድሪ ሰደደ፤ ምድሪዉን ተዓጸደት።
66014017	ካልእ መልኣኽ ድማ ኻብታ ኣብ ሰማይ ዘላ መቕደስ ወፀ፤ ንሱዉን በሊሕ ማዕጺድ ኂዙ ነበረ።
66014018	ካብቲ መሠዉዒ ድማ ኣብ ልዕሊ ሓዊ ሥልጣን ዘለዎ ሓደ ኻልእ መልኣኽ ወፀ። ነቲ በሊሕ ማዕጺድ ዘኃዘ መልኣኽ ከዓ ዓዉ ብዘበለ ድምፂ እቲ ዘለላ ወይኒ በሲሉ እዩ እሞ ነቲ በሊሕ ማዕጺድካ ሰዲድካ ነቲ ኣብ ምድሪ ዘሎ ዘለላ ወይኒ ቖሪጽካ ኣክቦ! በሎ።
66014019	እቲ መልኣኽ ከዓ ማዕጺዱ ናብ ምድሪ ሰዲዱ ነቲ ኣብ ምድሪ ዘሎ ወይኒ ኣከቦሞ ናብቲ ናይ እግዚኣብሔር ዓብዪ መጽመቝ ቝጥዓ ደርበዮ።
66014020	እቲ ወይኒ ድማ ኣብቲ ወፃኢ ኸተማ ኣብ ዘሎ መጽመቝ ተረገጸ፤ እቲ ደም ክሳዕ ልጓም ፈረስ ዘበጽሕ ካብቲ መጽመቝ ወፂኡ ክሳዕ ሠለስተ ሚእቲ ኺሎ ሜትር ድማ ወሓዘ።
66015001	ሽዑ ኻልእ ዓብይን ዘገርምን ምልክት ኣብ ሰማይ ረአኹ፤ ሸዉዓተ መዓታት ዘኃዙ ሸዉዓተ መላእኽቲ ረአኹ፤ እዚኣተን እተን እግዚኣብሔር ብኣኣተን ገይሩ ቝጥዓኡ ዘፍጽመለን ናይ መወዳእታ መቕሠፍትታት እየን።
66015002	ድኅርዙይ ብርለ ዘመስል ባሕሪ ረአኹ፤ ንሱዉን ምስ ሓዊ ዘተኃዋወሰ እዩ። እቶም ነቲ ኣራዊትን ንምስሉን ነቲ መጸዉዒኡ ዘኾነ ቝጽርን ዘሠዓሩ እግዚኣብሔር ዘሃቦም በገናታት ኂዞም ኣብ ጥቓ እቲ ባሕሪ መስትያት ደዉ ኢሎም ረአኹ።
66015003	መዘሙር እቲ ኣገልጋሊ እግዚኣብሔር ዘኾነ ሙሴን መዘሙር እቲ በጊዕን ከምዙይ እናበሉ ይዘምሩ ነበሩ፦ ኦ ዂሉ እትኽእል እግዚኣብሔር ኣምላኽ! ሥራሕኻ ዓብይን ግሩምን እዩ። ኦ ንጉሥ ዘለዓለም! መንገድኻ ጽድቅን ሓቅን እዩ።
66015004	ንስኻ በይንኻ ኢኻ ቕዱስ እሞ ኦ እግዚኣብሔር! ዘይፈርሐካን ንስምካ ዘየኽብርን መን ኣሎ? እቲ ቕኑዕ ፍርድኻ ተግሂዱ እዩ እሞ ኲሎም ኣሕዛብ ክመጹ ኣብ ቅድሜኻዉን ክሰግዱ እዮም።
66015005	ድኅርዙይ ድማ ረአኹ እንሆ እታ ድንኳን ምስክር ዘኾነት ቤተ መቕደስ ኣብ ሰማይ ተኸፍተት።
66015006	እቶም ሸዉዓተ መቕሠፍትታት ዘኃዙ ሸዉዓተ መላእኽቲ ኻብ ቤተ መቕደስ ወፁ። ንሳቶም ካብ ሃሪ ዘተሠርሐ ዘንጸባርቕ ጽሩይ ክዳን ተኸዲኖም ኣብ ኣፍ ልቦምዉን ቅናዉቲ ወርቂ ተዓጢቖም ነበሩ።
66015007	ሓደ ኻብቶም ኣርባዕተ እንስሳ ኸዓ ካብ ቊጥዓ እቲ ንዘለዓለመ ዓለም ዘነብር እግዚኣብሔር ዘተመልአ ሸዉዓተ ጽዋዕ ወርቂ ነቶም ሸዉዓተ መላእኽቲ ሃቦም።
66015008	እታ መቕደስ ድማ ኻብቲ ናይ እግዚኣብሔር ግርማን ኃይልን ዘተልዓለ ብትኪ መልአት። ናይቶም ሸዉዓተ መላእኽቲ ሸዉዓቲአን መቕሠፍትታት ክሳዕ ዘዉድኣ ኸዓ ሓደኳ ናብ መቕደስ ክኣቱ ኣይከኣለን።
66016001	ካብታ መቕደስ ከዓ ነቶም ሸዉዓተ መላእኽቲ ኪዱ! ነቲ ቝጥዓ እግዚኣብሔር ዘኃዘ ሸዉዓተ ጽዋዕ ናብ ምድሪ ኣፍስስዎ! ዘብሎም ብርቱዕ ድምፂ ሰማዕኹ።
66016002	ሽዑ እቲ ቐዳማይ መልኣኽ ከይዱ ጽዋዑ ናብ ምድሪ ኣፍሰሰ። ነቶም ማኅተም እቲ ኣራዊት ዘለዎምን ንምስሉ ዘሰገዱን ሰባት ክፉእ ዘሳቒ ቝስሊ ወፆም።
66016003	እቲ ኻልኣይ መልኣኽ ድማ ጽዋዑ ናብ ባሕሪ ኣፍሰሰ። እቲ ባሕሪ ኸዓ ኸም ናይ ዘሞተ ሰብ ደም ዘመስል ኮነ፤ ኣብቲ ባሕሪ ዘጸንሐ ትንፋስ ዘለዎ ዂሉ ሕያዉ ድማ ሞተ።
66016004	እቲ ሣልሳይ መልኣኽዉን ጽዋዑ ናብ ሩባታትን ዓይኒ ማያትን ኣፍሰሰ። ንሳቶምዉን ደም ኮኑ።
66016005	እቲ ኣብ ማያት ሥልጣን ዘለዎ መልኣኽ ድማ፦ ኣታ ዘለኻን ዘነበርካን ቕዱስ! ከምዙይ ጌርካ ስለ ዘፈረድካ ጻድቕ ኢኻ።
66016006	ደም ቅዱሳንን ደም ነቢያትን ኣፍሲሶም እዮም፤ ንስኻ ኸዓ ደም ኣስተኻዮም፤ ይግብኦም እዩ እሞ ክብል እንተሎ ሰማዕኹ።
66016007	ካብቲ መሠዉዒ ድማ፦ እወ ኦ! ዂሉ እትኽእል እግዚኣብሔር ኣምላኽ! እቲ ፍርድኻ ሓቅን ቅኑዕን እዩ ዘብል ድምፂ ሰማዕኹ።
66016008	እቲ ራብዓይ መልኣኽ ከዓ ጽዋዑ ኣብ ፀሓይ ኣፍሰሰ። ንፀሓይዉን ንሰብ ብሙቐታ ኽተንድድ ኃይሊ ተዉሃባ።
66016009	እቶም ሰብ ድማ ብብርቱዕ ሃሩር ነደዱ፤ ንስም እቲ ኣብዘን መቕሠፍትታት እዚኣተን ሥልጣን ንዘለዎ እግዚኣብሔር ጸረፍዎ፤ ምንሳሕን ንእኡ ኽብሪ ምሃብን ከዓ ኣበዩ።
66016010	እቲ ኃምሻይ መልኣኽ ከዓ ጽዋዑ ኣብ ዙፋን እቲ ኣራዊት ኣፍሰሰ። መንግሥቲ እቲ ኣራዊት ድማ ጸልመተት፤ ብሰንኪ እቲ ሥቓይዉን ሰባት መላሕሶም ሓየኹ።
66016011	ካብ ክፉእ ግብሮም ክንዲ ዘንስሑ ብሰንኪ ቓንዛኣቶምን ቊስልታቶምን ከዓ ንኣምላኽ ሰማይ ጸረፍዎ።
66016012	እቲ ሻድሻይ መልኣኽዉን ጽዋዑ ኣብቲ ዓብዪ ሩባ ኤፍራጥስ ኣፍሰሰ። ነቶም ካብ ምብራቕ ፀሓይ ዘመጹ ነገሥታት ድማ መንገዲ ምእንቲ ኽዳለወሎም እቲ ማዩ ነጸፈ።
66016013	ብድኅርዙይ ጭንቊራዕ ዘመስሉ ሠለስተ ርኹሳት መናፍስቲ ካብ ኣፍ እቲ ገበልን ካብ ኣፍ እቲ ኣራዊትን ካብ ኣፍ እቲ ሓሳዊ ነቢይን ክወፁ እንተለዉ ረአኹ።
66016014	እዚኣቶም ምልክት ዘገብሩ ናይ ኣጋንንቲ መናፍስቲ እዮም። ንሳቶም በታ ዓባይ መዓልቲ ናይቲ ዂሉ ዘኽእል እግዚኣብሔር ንኽዋግኡ ኽእክብዎም ናብ ኲሉ ነገሥታት ኲሉ ዓለም ዘኸዱ እዮም።
66016015	እንሆ! ከም ሰራቒ ኽመጽእ እየ! ጥራዩ ምእንቲ ኸይኸይድ ንኃፍረቱዉን ሰብ ከይርእዮ እቲ ዘነቕሕን ክዳኑዉን ዘሕሉ ብፁዕ እዩ።
66016016	እቶም መናፍስቲ ኸዓ ነቶም ነገሥታት ናብቲ ብዕብራይስጢ ኣርማጌዶን ናብ ዘብሃል ቦታ ኣከብዎም።
66016017	እቲ ሻዉዓይ መልኣኽዉን ጽዋዑ ኣብ ኣየር ኣፍሰሰ፤ ካብቲ ኣብ መቕደስ ዘሎ ዙፋን ከዓ ተፈጸመ! ዘብል ብርቱዕ ድምፂ ወፀ።
66016018	መብረቕን ድምፂ ነጐድጓድን ኮነ፤ ብርቱዕ ምንቅጥቃጥ ምድሪዉን ኮነ። ሰብ ኣብ ምድሪ ኻብ ዘፍጠር ጀሚሩ ኸምዙይ ዘበለ ዓብዪ ምንቅጥቃጥ ምድሪ ተርእዩ ኣይፈልጥን።
66016019	እታ ዓባይ ከተማ ኸዓ ኣብ ሠለስተ ተመቓጾለት፤ ከተማታት ኣሕዛብዉን ዓነዋ። ኣምላኽ ከዓ ነታ ዓባይ ባቢሎን ዘከረ፤ ነቲ ናይ መዓቱ ዘኾነ ወይኒ ቝጥዓ ኣስተያ።
66016020	ኲለን ደሴታት ጠፍኣ፤ እምባታትዉን ኣብ ዘዘነበርዎ ቦታ ኣይተረኽቡን።
66016021	ነናይ ኣርብዓን ኃሙሽተን ኪሎ ግራም ዘምዘን በረድ ካብ ሰማይ ናብ ሰብ ወረደ። እቲ መቕሠፍቲ የመና ዘኸፍአ ስለ ዘነበረ እቶም ሰባት ብሰንኪ እቲ መዓት በረድ ንእግዚኣብሔር ጸረፍዎ።
66017001	ካብቶም ሸዉዓተ ጽዋዓት ዘኃዙ ሸዉዓተ መላእኽቲ እቲ ሓደ ናባይ መጺኡ፦ ፍርዲ እታ ኣብ ልዕሊ ብዙኅ ማያት ተቐሚጣ ዘላ ዓባይ ኣመንዘራ ኸርእየካ ነዓ!
66017002	ነገሥታት ምድሪ ምስኣ መንዘሩ፤ ኣብ ምድሪ ዘነብሩዉን ብወይኒ ምንዘርናኣ ሰኸሩ በለኒ።
66017003	ብድኅርዙይ ንሱ ብመንፈስ ናብ ምድረ በዳ ወሰደኒ። ኣብ ልዕሊ ቐይሕ ኣራዊት ዘተቐመጠት ሰበይቲ ኸዓ ረአኹ። እቲ ኣራዊት ንእግዚኣብሔር ዘጸርፍ ስማት ጸርፊ ኣብ ሰብነቱ መሊእዎ ነበረ። ሸዉዓተ ኣራእስን ዓሠርተ ኣቕርንትን ድማ ነበሮ።
66017004	እታ ሰበይቲ ኸዓ ቐይሕ ግምጃን ቀይሕ ዉፁእ ኽዳንን ተወንዚፋ ብወርቅን ብኽቡር እምንን ኣዕናቝን ተሸሊማ ነበረት፤ ርኽሰት ምንዘርናኣ ዘመልአ ዘነዉር ጽዋዕ ወርቂ ኸዓ ኣብ ኢዳ ኂዛ ነበረት።
66017005	ኣብ ግምባራ ድማ እታ ዓባይ ባቢሎን እኖ ኣመንዘራታትን እኖ ርኽሰት ምድርን ዘብል ብምሥጢር ዘፍለጥ ስም ተጽሒፉ ነበረ።
66017006	እታ ሰበይቲ ኸዓ ብደም ቅዱሳንን ብደም እቶም መሰኻኽር ኢየሱስን ሰኺራ ረአኽዋ። ምስ ረአኽዋ ድማ የመና ተገረምኩ።
66017007	እቲ መልኣኽ ከዓ ኸምዙይ በለኒ፦ ስለ ምንታይ ትግረም? ምሥጢር እታ ሰበይትን ምሥጢር እቲ ፆይርዋ ዘሎ ሸዉዓተ ኣራእስን ዓሠርተ አቕርንቲ ዘለዎ ኣራዊትን ኣነ ኽነግረካ እየ በለኒ።
66017008	እቲ ዘረአኻዮ ኣራዊት ቅድም ነበረ፤ ሕዚ የለን፤ ግና ኻብ ዓሚቝ ጕድጓድ ክወፅእ ናብ ጥፍኣትዉን ክኸይድ እዩ። ዓለም ካብ ዘፍጠር ጀሚሩ ስሞም ኣብ መጽሓፍ ሕይወት ዘይተጽሓፈ ኣብ ምድሪ ዘነብሩ እቲ ኣራዊት ከም ዘነበረን ከም ዘየሎን ከም ዘመጽእን ምስ ረአዩ ኽግረሙ እዮም።
66017009	ጥበብ ዘለዎ ኣእምሮ ዘድሊ ኣብዙይ እዩ። እቶም ሸዉዓተ ኣራእስ እታ ሰበይቲ ተቐሚጣቶም ዘላ ሸዉዓተ እምባታት እዮም። ንሳቶም ከዓ ሸዉዓተ ነገሥታት እዮም።
66017010	እቶም ኃሙሽተ ወዲቖም እዮም፤ እቲ ሓደ ሕዚ ኣሎ፤ እቲ ሓደ ገና ኣይመጸን፤ ምስ መጸ ድማ ንቑሩብ ጊዜ ኽጸንሕ እዩ።
66017011	እቲ ቕድም ዘነበረ ሕዚ ግና ዘየለ ኣራዊት ሻምናይ ንጉሥ እዩ። ንሱ ብጻይ እቶም ሸዉዓተ እዩ። ናብ ጥፍኣትዉን ክኸይድ እዩ።
66017012	እቶም ዘረአኻዮም ዓሠርተ አቕርንቲ ድማ ገና መንግሥቶም ዘይተቐበሉ ዓሠርተ ነገሥታት እዮም። ግና ምስቲ ኣራዊት ከም ነገሥታት ኮይኖም ንሓንቲ ሰዓት ሥልጣን ዘቕበሉ እዮም።
66017013	እዚኣቶም ሓደ ሓሳብ ኣለዎም፤ ኃይሎምን ሥልጣኖምን ከዓ ነቲ ኣራዊት ክህብዎ እዮም።
66017014	እዚኣቶም ምስቲ በጊዕ ኽዋግኡ እዮም፤ እቲ በጊዕ ግና ጐይታ ጐይቶትን ንጉሥ ነገሥታትን እዩ እሞ ኽሥዕሮም እዩ። እቶም ምስኡ ዘለዉ ዘተጸዉዑ ን ዘተኃረዩን እሙናትን ከዓ ምስኡ ኽሥዕሩ እዮም።
66017015	ሽዑ እቲ መልኣኽ ከምዙይ በለኒ፦ እታ ኣመንዘራ ተቐሚጣቶም ዘረአኻዮም ማያት ኣሕዛብን ሕዘብን ብዙኃት ሰባትን ሃገራትን ዘተፈላለዩ ቛንቋታትን እዮም።
66017016	እቶም ዘረአኻዮም ዓሠርተ ኣቕርንትን እቲ ኣራዊትን ነታ ኣመንዘራ ኽጸልእዋ እዮም፤ ከባድምዋ ጥራሓ ኸዉጽእዋ ሥጋኣ ኽበልዑ ብሓዊዉን ከንድድዋ እዮም።
66017017	እግዚኣብሔር ሓሳቡ ምእንቲ ኽፍጽሙ ቃል እግዚኣብሔር ክሳዕ ዘፍጸም ሓደ ሓሳብ ኮይኖም መንግሥቶም ነቲ ኣራዊት ክህብዎ ኣብ ልቦም ኣእትዩ እዩ እሞ።
66017018	እታ ዘረአኻያ ሰበይቲ ድማ ኣብ ልዕሊ ነገሥታት ምድሪ እትገዘእ ዓባይ ከተማ እያ።
66018001	ድኅርዙይ ዓብዪ ሥልጣን ዘለዎ ኻልእ መልኣኽ ካብ ሰማይ እንትወርድ ረአኹ። ብናይ ክብሩ ነጸብራቕዉን ምድሪ በርሀት።
66018002	ንሱ ኸዓ ኸምዙይ እናበለ ጸርሐ፦ እታ ዓባይ ባቢሎን ወዲቓ! ወዲቓ! መኅደር ኣጋንንትን ሠፈር ኲሎም ርኹሳት መናፍስትን ሠፈር ኲሉ ርኹስን ሠፈር ዘጸይፍ ኲሉ ኣዕዋፍን ኮይና!
66018003	ኲሎም ኣሕዛብ ካብቲ ዘስክር ወይኒ ምንዘርናኣ ሰትዮም፤ ነገሥታት ምድሪ ምስኣ መንዚሮም፤ ነጋዶ ምድርዉን ብኃይሊ ጽጋባ ሃብቲሞም እዮም እሞ።
66018004	ካብ ሰማይ ድማ ኻልእ ኸምዙይ ዘብል ድምፂ ሰማዕኹ፦ ኣቱም ሕዘበይ! ኣብቲ ኃጢኣታ ምእንቲ ኸይትተሓባበሩ ካብቲ መዓታዉን ምእንቲ ኸይትካፈሉ ካብኣ ዉፁ!
66018005	ኃጢኣታ ኽሳዕ ሰማይ ተዀሚሩ፤ እግዚኣብሔር ድማ ዓመፃኣ ዘኪሩ እዩ እሞ
66018006	ከምቲ ንሳ ዘፈደየትኩም ፍደይዋ፤ ከምቲ ግብራዉን ዕጽፊ ምለሱላ። በቲ ዘቐድሐትሉ ጽዋዕ ኻዕበት ገይርኩም ቅድሑላ።
66018007	ብልባ ነጊሠ ኽነብር እየ መበለትዉን ኣይኸዉንን እየ› ትብል ኣላ እሞ ክንድቲ ንባዕላ ዘኽበረቶን ዘሐንቀጾቶን ሥቓይን ኃዘንን ፍደይዋ።
66018008	ስለዙይ እቲ ዘፈርዳ ዘሎ እግዚኣብሔር ኣምላኽ ኃያል እዩ እሞ እቲ መዓታ ብሓንቲ መዓልቲ ኽወርዳ እዩ፤ ሞትን ኃዘንን ጥሜትን ክመጻ እዩ፤ ብሓንቲ መዓልቲ ኽመጻ እዩ፤ ብሓዊዉን ክትቃጸል እያ።
66018009	እቶም ምስኣ ዘመንዘሩን ዘሓንቀቑን ነገሥታት ምድሪ ኸዓ ነቲ ኽትነድድ እንተላ ተዉፅኦ ዘነበረት ትኪ ርእዮም ክበኽዩላን ከልቅሱላን እዮም።
66018010	ነቲ ኣብኣ ዘወርድ ዘነበረ ሥቓይ ስለ ዘፈርኁ ኣብ ርኁቕ ደዉ ኢሎም፦ ወይለኺ! ወይለኺ! ኣቲ ዓባይ ከተማ ኣቲ ብርትዕቲ ኸተማ ባቢሎን ፍርድኺ ብሓንቲ ሰዓት መጺኡኪ ኣሎ› ኽብሉ እዮም።
66018011	እቶም ኣብ ምድሪ ዘነብሩ ነጋዶ ኸዓ ደጊም ፅዕነት መራኽቦም ዘዕድገሎም ስለ ዘየለ ክበኽዩላን ከልቅሱላን እዮም።
66018012	ጥሪታቶም ከዓ ወርቅን ብሩርን ክቡር እምንን ሉልን ሻሽን ቀይሕ ዉፁእ ክዳንን ሃርን ቀይሕ ግምጃን ጥዑ ም መዓዛ ዘለዎ ዂሉ ዕንፀይትን ካብ ስኒ ሓርማዘ ዘተሠርሑ ኣቕሑን ብኽቡር ዕንፀይትን ብነሃስን ሓጺንን እምነ በረድን ዘተሠርሑ ኣቕሑን
66018013	ቃርፋን ቀመምን ዕጣንን ከርበን ፃዕዳ ዕጣንን ወይንን ዘይትን ሕሩጭን ስርናይን ከብትን ኣባጊዕን ኣፍራስን ሠረገላታትን ባሮትን ከምኡ ኸዓ ኻልኦት ሰባትን እዮም።
66018014	እቶም ነጋዶ፦ እቲ ነፍስኺ ዘበሃገቶ ፍረ ካባኺ ኃሊፉ፤ ሃብትኽን ግርማኽን ካባኺ ጠፊኡ፤ ድኅሪ ደጊም እዙይ ከቶ ኣይርከብን እዩ!› ክብሉ እዮም።
66018015	እቶም ነዘ ነገራት እዙይ እናሸጡ ብኣኣ ዘሃብተሙ ነጋዶ ነቲ ሥቓያ ፈሪኆም ኣብ ርኁቕ ደዉ ክብሉ እዮም። ከምዙይ እናበሉዉን ክበኽዩን ክኃዘኑን እዮም፦
66018016	እዛ ሻሽን ቀይሕ ዉፁእ ኽዳንን ቀይሕ ግምጃን ዘተኸድነት ብወርቅን ክቡር እምንን ሉልን ዘተሸለመት ዓባይ ከተማ ወይለኣ! ወይለኣ!
66018017	ክንድዙይ ዘኣክል ሃብትስ ብሓንቲ ሰዓት ክጠፍእ!› ኲሎም ኣዘዘቲ መራኽብን ብመራኽብ ነናብ ሥፍራኦም ዘጐዓዙ ሰባትን እቶም ኣብ ባሕሪ ዘነግዱ ዂሎምን ኣብ ርኁቕ ቆሙ።
66018018	ንሳ ኽትነድድ እንተላ ነቲ ዘወፅእ ዘነበረ ትኪ ምስ ረአዩ ኸዓ ነዛ ዓባይ ከተማ እዚኣ እትመስል ከተማ ኸቶ ኣይነበረን› እናበሉ ኣእወዩ።
66018019	እናበኸዩን እናኃዘኑንዉን ኣብ ርእሶም ሓመድ ነስነሱ። እቶም ኣብ ባሕሪ መራኽብ ዘለዋኦም ኲሎም ብሃብታ ዘሃብተሙ ብሓንቲ ሰዓት ዓንያ እያ እሞ ነዛ ዓባይ ከተማ ወይለኣ! ወይለኣ!› እናበሉ ኣእወዩ።
66018020	ኦ! ሰማይ ብኣኣ ተሓጐስ! እግዚኣብሔር ኣብ ልዕሊኣ ፈሪዱ ሕነ ስለ ዘፈደየልኩም ኣቱም ቅዱሳንን ሓዋርያትን ነቢያትን ተሓጐሱ!
66018021	ብድኅርዙይ ሓደ ብርቱዕ መልኣኽ ክንዲ ዓብዪ መጥሓን ዘኸዉን እምኒ ኣልዒሉ ኸምዙይ እናበለ ናብ ባሕሪ ደርበዮ፦ ባቢሎን እታ ዓባይ ከተማ ከምዙይ ኢላ ብናህሪ ኽትድርበ ደጊም ከዓ ኸቶ ኣይትርከብን እያ።
66018022	ድምፂ ቓነይቲ መሰንቆን ድምፂ ደረፍትን ነፋሕቲ እምቢልታን ድምፂ ነፋሕቲ መለኸትን ደጊም ኣባኺ ኸቶ ኣይስማዕን እዩ፤ ዘኾነ ዓይነት እደ ጥበብ ዘሠርሕ ኲሉ ጥበበኛ ኣባኺ ኸቶ ኣይርከብን እዩ፤ ድኅሪ ደጊምስ ድምፂ መጥሓን ኣባኺ ኸቶ ኣይስማዕን እዩ።
66018023	ነጋዶኺ መኳንንቲ ምድሪ ነይሮም፤ ኲሎም ኣሕዛብዉን ብጥንቊልናኺ ስሒቶም እዮም፤ ድኅሪ ደጊም ግና ኣባኺ ናይ መብራህቲ ብርሃን ከቶ ኣይበርህን፤ ድኅሪ ደጊምስ ኣባኺ ድምፂ መርዓዉን መርዓትን ከቶ ኣይስማዕን እዩ።
66018024	ደም ነቢያትን ቅዱሳንን ደም ናይቶም ኣብ ምድሪ ዘተሓርዱ ዂሎም ኣብኣ ተረኺቡ እዩሞ።
66019001	ድኅርዙይ ኣብ ሰማይ ከም ናይ ብዙኅ ሕዘቢ ዘበለ ብርቱዕ ድምፂ ሃሌ ሉያ! ምድኃንን ክብርን ኃይልን ናይ ኣምላኽና እዩ።
66019002	ፍርዱ ሓቅን ጽድቅን እዩሞ ንሱ ነታ ብምንዘርናኣ ንምድሪ ዘጥፍአት ዓባይ ኣመንዘራ ፈረዳ፤ ንደም ኣገልገልቱዉን ካብ ኢዳ ተፈድዮ ክብል እንተሎ ሰማዕኹ።
66019003	መሊሶም ከዓ ሃሌ ሉያ! ንዘለዓለመ ዓለም ትካ ንላዕሊ ይወፅእ! እናበሉ ጸርሑ።
66019004	እቶም ዕሥራን ኣርባዕተን ኣሕሉቕን እቶም ኣርባዕተ እንስሳን ከዓ ነቲ ኣብ ዙፋን ተቐሚጡ ዘሎ እግዚኣብሔር ኣሜን ሃሌ ሉያ! እናበሉ ፍግም ኢሎም ሰገዱሉ።
66019005	ብድኅርዙይ ኣቱም እትፈርኅዎ ዂልኻትኩም አናእሽትን ዓበይትን ኣገልገልቱ ንኣምላኽና ወድስዎ! ዘብል ድምፂ ኻብቲ ዙፋን ወፀ።
66019006	ሽዑ ኸም ድምፂ ብዙኅ ሰብን ከም ድምፂ ብዙኅ ማያትን ብርቱዕ ነጐድጓድን ዘበለ ሃሌ ሉያ! እቲ ዂሉ ዘኽእል እግዚኣብሔር ኣምላኽና ነጊሡ።
66019007	መርዓ እቲ በጊዕ በጺሑ፤ መርዓቱዉን ተዳልያ ኣላ፤ ስለዙይ ንተሓጐስ ባህዉን ይበለና! ንእኡ ድማ ኽብሪ ንሃቦ!
66019008	ዘንጸባርቕን ብሉጽን ጽሩይን ክዳን ክትክደን ተዉሂቡዋ እዩ ክብል እንተሎ ሰማዕኹ። እዘ ብሉጽ ክዳን ድማ ናይቶም ቅዱሳን ግብሪ ጽድቂ እዩ።
66019009	ብድኅርዙይ እቲ መልኣኽ እቶም ናብ ድራር መርዓ እቲ በጊዕ ዘተዓደሙ ብፁዓን እዮም› ኢልካ ጸሓፍ በለኒ። ኣስዒቡ ኸዓ እዙይ ብርግጽ ቓል እግዚኣብሔር እዩ በለኒ።
66019010	ኣነ ድማ ነቲ መልኣኽ ክሰግደሉ ኢለ ኣብ ትሕቲ እግሩ ወደቕኩ፤ ንሱ ግና ኅደግ! ከምኡ ኣይትግበር! ኣነዉን ከማኻን ከምቶም ናይ ኢየሱስ ምስክርነት ዘሕልዉ ኣኅዋትካን ኣገልጋሊ እየ፤ ንእግዚኣብሔር ድኣ ስገድ! እቲ ናይ ኢየሱስ ምስክርነት ናይ ትንቢት መንፈስ እዩሞ በለኒ።
66019011	ሽዑ ሰማይ ተኸፊቱ ረአኹ። ኣብኡ ኸዓ ፃዕዳ ፈረስ ነበረ፤ እቲ ዘተቐመጦ ኸዓ እሙንን ሓቀኛን ይብሃል፤ ንሱ ኸዓ ብቕንዕና ዘዳንን ዘዋጋእን እዩ።
66019012	ኣዕይንቱ ኸም ሃልሃልታ ሓዊ እየን፤ ኣብ ርእሱዉን ብዙኅ ዘዉድታት ኣለዎ፤ ኣብ ልዕሊኡዉን እንትርፊ ባዕሉ ሓደኳ ዘይፈልጦ ዘተጽሓፈ ስም ኣለዎ።
66019013	ብደም ዘጠልቀየ ኽዳን ተወንዚፉ ነበረ፤ ስሙዉን ቓል እግዚኣብሔር ይበሃል።
66019014	ኣብ ሰማይ ዘለዉ ሠራዊት ከዓ ፃዕዳን ጽሩይን ሻሽ ተኸዲኖም ኣብ ፀዓዱ ኣፍራስ ተቐሚጦም ተኸተልዎ።
66019015	ካብ ኣፉ ኸዓ ነሕዛብ ዘወቕዐሉ በሊሕ ሰይፊ ይወፅእ ነበረ። ንሱ ብበትሪ ሓፂን ክገዘኦም እዩ። ናይቲ ዂሉ ዘኽእል እግዚኣብሔር ብርቱዕ ዂጥዓ መግለጺ ዘኾነ መጽመቝ ወይኒ ኸዓ ንሱ ኽረግጾ እዩ።
66019016	ኣብ ክዳኑን ኣብ ጐኑን ድማ ንጉሥ ነገሥታት ጐይታ ጐይቶት ዘብል ስም ተጽሒፍዎ ነበረ።
66019017	ብድኅርዙይ ሓደ መልኣኽ ኣብ ፀሓይ ደዉ ኢሉ ረአኹ፤ ነተን ኣብ ሰማይ ዘነፍራ ዂለን ኣዕዋፍ ድማ ብብርቱዕ ድምፂ፦ ንዕነ! ናብቲ ዓብዪ ድራር እግዚኣብሔር ተኣከባ!
66019018	ሥጋ ነገሥታትን ሥጋ ኣሕሉቕ ሠራዊትን ሥጋ ኃያላትን ሥጋ ኣፍራስን ሥጋ ናይቶም ዘተቐመጥዎምን ሥጋ ዂሎም ሰባትን ጭዋታት ኮኑ ባሮት ኣናእሽቲ ኾኑ ዓበይቲ ንዕነ ብልዓ! እናበለ ጸዉዐን።
66019019	እቲ ኣራዊትን እቶም ነገሥታት ምድርን ሠራዊቶምን ከዓ ምስቲ ኣብ ፈረስ ዘተቐመጠን ምስቶም ሠራዊቱን ክዋግኡ ተኣኪቦም ረአኹ።
66019020	እቲ ኣራዊት ተትኃዘ፤ እቲ ነቶም ማኅተም እቲ ኣራዊት ዘተቐበሉን ንምስሉ ዘሰገዱን ዘስሕቶም ምልክት ኣብ ቅድሚኡ ዘገብር ዘነበረ ሓሳዊ ነቢይዉን ምስኡ ተትኃዘ፤ ክልቲኦም ብሕይወቶም እንተለዉ ናብቲ ብዲን ዘነድድ ቀላይ ሓዊ ተደርበዩ።
66019021	እቶም ዘተረፉ ድማ በቲ ኻብ ኣፍ እቲ ኣብ ፈረስ ዘተቐመጠ ዘወፅእ ዘነበረ ሰይፊ ተቐትሉ። ኲለን ኣዕዋፍዉን ሥጋኦም በሊዐን ጸገባ።
66020001	ሽዑ ሓደ መልኣኽ ካብ ሰማይ ክወርድ እንተሎ ረአኹ፤ መኽፈቲ ናይቲ ዓሚቝ ጕድጓድን ገዚፍ መቑሕን ኣብ ኢዱ ኂዙ ነበረ።
66020002	እቲ መልኣኽ ነቲ ገበል ኃዞ፤ ንሱዉን እቲ ዲያብሎስ ወይ ሰይጣን ዘብሃል ናይ ጥንቲ ተመን እዩ። ሽሕ ዓመትዉን ኣሰሮ።
66020003	ድኅርዙይ ነሕዛብ ምእንቲ ኸየስሕቶም ኢሉ እተን ሽሕ ዓመታት ክሳዕ ዘፍጸማ ናብቲ ዓሚቝ ጕድጓድ ደርበዮ። ዓጽዩ ድማ ኣብ ልዕሊኡ ማኅተም ገበረሉ። ድኅርዙይ ንቑሩብ ጊዜ ኽፍታሕ ይግብኦ እዩ።
66020004	ድኅርዙይ ዙፋናት ረአኹ። ነቶም ኣብ ዙፋናት ዘተቐመጡ ኸዓ ኽፈርዱ ሥልጣን ተዉሃቦም። እዚኣቶም እቶም ንኢየሱስ ብምምስካሮምን ንቓል እግዚኣብሔር ብምብሣሮምን ዘተሰየፉ እዮም። እዚኣቶም ነቲ ኣራዊት ኮነ ንምስሉ ዘይሰገዱ ኣብ ግምባሮም ኮነ ኣብ ኣእዳዎም ማኅተሙ ዘይተቐበሉ እዮም። ንሳቶም ሕያዋን ኮይኖም ምስ ክርስቶስ ሽሕ ዓመት ነገሡ።
66020005	እቶም ዘተረፉ ምዉታን ግና እተን ሽሕ ዓመታት ክሳዕ ዘፍጸማ ኣይትሥኡን። እዙይ እቲ ቐዳማይ ትንሣኤ እዩ።
66020006	ኣብቲ ቐዳማይ ትንሣኤ ዘሳተፉ ብፁዓንን ቅዱሳንን እዮም። ናይ ኣምላኽን ናይ ክርስቶስን ካህናት ክኾኑ ምስ ክርስቶስዉን ሽሕ ዓመት ክነግሡ እዮም እምበር እቲ ኻልኣይ ሞት ኣብዚኣቶም ሥልጣን የብሉን።
66020007	እተን ሽሕ ዓመታት ምስ ተፈጸማ ኸዓ ሰይጣን ካብ ማእሰርቱ ኽፍታሕ እዩ።
66020008	ንጎግን ማጎግን ንሳቶምዉን እቶም ኣብ ኣርባዕተ መኣዘን ምድሪ ንዘነብሩ ኣሕዛብ ከስሕቶም ንዉግእዉን ምእንቲ ኽእክቦም ክወፅእ እዩ። ቊጽሮም ድማ ከም ኁፃ ባሕሪ ነበረ።
66020009	ኣብ ልዕሊ ሰፊሕ ምድሪ ወፂኦም ንሠፈር እቶም ቅዱሳንን ነታ ፍትዉቲ ኸተማ ድማ ኸበቡ።
66020010	እቲ ዘስሕቶም ዘነበረ ዲያብሎስ ከዓ ናብቲ እቲ ኣራዊትን እቲ ሓሳዊ ነቢይን ዘተደርበይዎ ቐላይ ሓዉን ዲንን ተደርበየ። ንዘለዓለመ ዓለም ከዓ ለይትን መዓልትን ክሣቐዩ እዮም።
66020011	ድኅሪ እዙይ ዓብዪ ፃዕዳ ዙፋንን ነቲ ኣብኡ ዘተቐመጠን ረአኹ፤ ሰማይን ምድርን ካብ ቅድሚኡ ሃደሙ፤ ቦታዉን ኣይተረኽበሎምን።
66020012	ምዉታን ድማ ዓበይትን ኣናእሽትን ኣብ ቅድሚ እቲ ዙፋን ደዉ ኢሎም ረአኹ። መጻሕፍትዉን ተገለጹ፤ እቲ መጽሓፍ ሕይወት ዘኾነ ካልእ መጽሓፍዉን ተገለጸ። እቶም ምዉታን ድማ ከምቲ ኣብቲ መጻሕፍቲ ተጽሒፉ ዘጸንሐ ከከም ግብሮም ተፈርዶም።
66020013	ባሕሪ ድማ ነቶም ኣብ ዉሽጡ ዘለዉ ምዉታን ሃበ። ሞትን ሲኦልንዉን ኣብኣቶም ዘለዉ ምዉታን ሃቡ። ነፍስ ወከፎም ከዓ ኸከም ግብሮም ተፈርዱ።
66020014	ሞትን ሲኦልንዉን ናብቲ ቐላይ ሓዊ ተደርበዩ። እዘ ቐላይ ሓዊ እቲ ኻልኣይ ሞት እዩ።
66020015	ስሙ ኣብ መጽሓፍ ሕይወት ተጽሒፉ ዘይተረኽበ ዂሉ ናብቲ ቐላይ ሓዊ ተደርበየ።
66021001	ብድኅርዙይ ሓድሽ ሰማይን ሓድሽ ምድርን ረአኹ። እቲ ቐዳማይ ሰማይን እታ ቐዳመይቲ ምድርን ኃሊፎም እዮም እሞ ባሕሪዉን ደጊም ኣይህሉን።
66021002	እታ ቕድስቲ ኸተማ እታ ሓዳስ ኢየሩሳሌም ንመርዓዊኣ ኢላ ኸም ዘተሸለመት መርዓት ተዳልያ ካብ ሰማይ ካብ እግዚኣብሔር ክትወርድ እንተላ ረአኽዋ።
66021003	ካብቲ ዙፋን ድማ ዓዉ ብዘበለ ድምፂ ደጊም መኅደሪ ኣምላኽ ምስ ሰብ ኮነ ምስኣቶምዉን ክነብር እዩ። ንሳቶም ሕዘቡ ክኾኑ እዮም እግዚኣብሔር ባዕሉ ምስኣቶም ክነብር ኣምላኾምዉን ክኸዉን እዩ።
66021004	እግዚኣብሔር ከዓ ንብዓት ካብ ኣዕይንቶም ክሕብስ እዩ። እቲ ቐዳማይ ሥርዓት ኃሊፉ እዩ፤ እንሆ ዂሉ ተሓዲሱ እዩሞ ድኅሪ ደጊምዉን ኃዘን ወይ ኣዉያት ወይ ሥቓይ ኣይኸዉንን እዩ እንትብል ሰማዕኹ።
66021005	እቲ ኣብ ዙፋን ዘተቐመጠ እንሆ! ኣነ ንዂሉ እሕድሶ ኣለኹ! በለ። ቀጺሉ ድማ እዘ ቓል እዙይ እሙንን ሓቅን እዩ እሞ ጸሓፎ! በለኒ።
66021006	ሽዑ ተፈጸመ! ኣልፋን ኦሜጋን መጀመርታን መወዳእታን ኣነ እየ። ንዘጸምአ ኻብ ዓይኒ ማይ ሕይወት ክሰቲ ብኸምኡ ኽህቦ እየ።
66021007	እቲ ዘሥዕር ነዙይ ክወርስ እዩ። ኣነ ኣምላኹ ክኾኖ ንሱዉን ወደይ ክኾነኒ እዩ።
66021008	እቶም ፈራኃትን ከሓድትን ርኹሳትን ቀተልቲ ሰብን ኣመንዘራታትን ጠንቖልትን መምለኽቲ ጣዖትን ኲሎም ሓሰዉትን ግና ክፍሎም ኣብቲ ብሓዉን ዲንን ዘነድድ ቀላይ እዩ፤ እዙይ እቲ ኻልኣይ ሞት እዩ በለኒ።
66021009	ካብቶም ናይ መወዳእታ ሸዉዓተ መዓት ዘመልኣ ሸዉዓተ ጽዋዕ ዘኃዙ ሸዉዓተ መላእኽቲ እቲ ሓደ ናባይ መጺኡ ነታ መርዓት ሰበይቲ እቲ በጊዕ ከርእየካስ ነዓ! በለኒ።
66021010	ብመንፈስ ድማ ናብ ዓብይን ነዊኅን እምባ ወሰደኒ፤ ነታ ቕድስቲ ኸተማ ኢየሩሳሌም ካብ ሰማይ ካብ እግዚኣብሔር ክትወርድ እንተላ ኸዓ ኣርኣየኒ።
66021011	ብኽብሪ እግዚኣብሔርዉን ተብርህ ነበረት። ምድማቕ ብርሃናዉን ከም የመና ዘኸበረ እምኒ ከምቲ ዘንጸባርቕ እምኒ ኢያሰጲድ ይመስል ነበረ።
66021012	ዓሠርተ ኽልተ ኣፍ ደገ ዘለዎ ዓብይን ነዊኅን ቅጽሪ ነበራ፤ ኣብቲ ኣፍ ደገታትዉን ዓሠርተ ኽልተ መላእኽቲ ነበሩ። ስም ናይቶም ዓሠርተ ኽልተ ነገድ እስራኤል ድማ ኣብቲ ኣፍ ደገታት ተጽሒፉ ነበረ።
66021013	ብምብራቕ ሠለስተ ኣፍ ደገ ብሰሜን ሠለስተ ኣፍ ደገ ብደቡብ ሠለስተ ኣፍ ደገ ብምዕራብ ሠለስተ ኣፍ ደገ ነበረ።
66021014	ቅጽሪ እታ ኸተማ ኸዓ ዓሠርተ ኽልተ እምኒ መሠረት ነበሮ። ኣብኡ ድማ ዓሠርተ ኽልተ ስም ናይቶም ዓሠርተ ኽልተ ሓዋርያት እቲ በጊዕ ነበረ።
66021015	እቲ ዘዛረበኒ ዘነበረ መልኣኽ ከዓ ነታ ኸተማን ነቲ ደገታታን ቅጽራን ምእንቲ ኽዕቅነሉ ብወርቂ ዘተሠርሐ መዐቀኒ ዘንጊ ነበሮ።
66021016	እታ ኸተማ ኣርባዕተ መኣዘን ነበራ፤ ምንዋኃን ምግፋሓን ከዓ ማዕረ ነበረ። በቲ ዘንጊ ኸዓ ነታ ኸተማ ዓቀና። ክልተ ሽሕን ኣርባዕተ ሚእትን ሜትር ድማ ኾነት። ምንዋኃን ምግፋሓን ቁመታን ማዕረ ነበረ።
66021017	ነቲ ቕጽራ ዓቀኖ። በቲ መልኣኽ ዘዕቅነሉ ዘነበረ እመት ሰብኣይ ድማ ሚእትን ኣርብዓን ኣርባዕተን ኮነ።
66021018	እቲ ቕጽራ ድማ ብኢያሰጲድ ዘተነድቀ ነበረ፤ እታ ኸተማዉን ጽሩይ መስትያት ብዘመስል ብጽሩይ ወርቂ ዘተሠርሐት ነበረት።
66021019	መሠረት ቅጽሪ እታ ኸተማ ድማ ብበብዓይነቱ ኽቡር እምኒ ዘጌጸ ነበረ። እቲ ቐዳማይ መሠረት ኢያሰጲድ እቲ ኻልኣይ ሰንፔር እቲ ሣልሳይ ኬልቄዶን እቲ ራብዓይ መረግድ
66021020	እቲ ኃምሻይ ሰርዶንክስ እቲ ሻድሻይ ሰርድዮን እቲ ሻዉዓይ ክርስቲሎቤ እቲ ሻምናይ ቢረሌ እቲ ታስዓይ ወራዉሬ እቲ ዓሥራይ ክርስጵራስስ እቲ መበል ዓሠርተ ሓደ ያክንት እቲ መበል ዓሠርተ ኽልተ ኣሜቴስጢኖስ ነበረ።
66021021	ኣብቲ ዓሠርተ ኽልተ ኣፍ ደገ ኸዓ ዓሠርተ ኽልተ አዕናቊ ነበረ። ነፍስ ወከፍ ኣፍ ደገ ካብ ሓደ ዕንቊ ዘተገብረ ነበረ። ኣደባባይ እታ ኸተማ ድማ ከም መስትያት ዘንጸባርቕ ብጽሩይ ወርቂ ዘተሠርሐ ነበረ።
66021022	ኣብታ ኸተማ መቕደስ ኣይረአኹን፤ እቲ ዂሉ ዘኽእል እግዚኣብሔር ኣምላኽን እቲ በጊዕን መቕደሳ እዮም እሞ።
66021023	እታ ኸተማ እቲኣ ፀሓይ ወይ ወርኂ ኸብርሁላ ኣየድልያን፤ ክብሪ እግዚኣብሔር ብርሃና እቲ በጊዕ ኸዓ መብራህታ እዩሞ።
66021024	ኲሎም ሕዘብታት ብብርሃና ኽመላለሱ ነገሥታት ምድሪዉን ክብሮም ናብኣ ኸምጽኡ እዮም።
66021025	ኣብኣ ለይቲ ዘብሃል ስለ ዘየለ ኣፍ ደጌታታ ብመዓልቲ ኸቶ ኣይዕፀዉን እዮም።
66021026	ኣሕዛብዉን ክብሮምን ጌጾምን ናብኣ ኸምጽኡ እዮም።
66021027	እቶም ኣብቲ ናይቲ በጊዕ መጽሓፍ ሕይወት ዘተጽሓፉ ደኣ እምበር ርኽሰት ወይ ዘጸይፍን ሓሰትን ዘገብር ኲሉ ናብኣ ኸቶ ኣይኣቱን እዩ።
66022001	ድኅርዙይ እቲ መልኣኽ ካብ ናይ እግዚኣብሔርን ካብ ናይቲ በጊዕን ዙፋን ዘወፅእ ከም መስትያት ዘምጽራዩ ሩባ ማይ ሕይወት ኣርኣየኒ።
66022002	ብማእኸል እቲ ኣደባባይ ድማ ይዉኅዘ ነበረ። ነቲ ሩባ ብኽልተ ጐኑ ድማ በብወርኁ እናፈረየት ኣብ ዓመት ዓሠርተ ኽልተ ጊዜ ፍረ እትህብ ኦም ሕይወት ነበረት። ቈጽሊ እታ ኦም እቲኣ ኸዓ ንዂሉ ሕዘቢ ዘፍዉስ ነበረ።
66022003	ድኅሪ ደጊምስ መርገም ኣብኣ ከቶ ኣይህሉን እዩ። ናይ እግዚኣብሔርን ናይቲ በጊዕን ዙፋን ኣብኣ ክኸዉን እዩ፤ እቶም ኣገልገልቱዉን ከምልኽዎ እዮም፤
66022004	ገጹ ኽርእዩ እዮም፤ ስሙዉን ኣብ ግምባሮም ክጸሓፍ እዩ።
66022005	እግዚኣብሔር ኣምላኽ ከብርሀሎም እዩ እሞ ድኅሪ ደጊምስ ለይቲ ኣይኸዉንን፤ ብርሃን ቀንዲልን ብርሃን ፀሓይንዉን ኣየድልዮምን እዩ፤ ንዘለዓለመ ዓለምዉን ክነግሡ እዮም።
66022006	ሽዑ እቲ መልኣኽ ከምዙይ በለኒ፦ እዘን ቃላት እዚኣተን እሙናትን ሓቅን እየን። እቲ ንነቢያት መንፈሱ ዘህብ ኣምላኽ ነቲ ቐልጢፉ ክኸዉን ዘግብኦ ነገር ንኣገልገልቱ ኸርእዮም መልኣኹ ለኣኸ።
66022007	ኢየሱስ ከዓ እንሆ! ቐልጢፈ እመጽእ ኣለኹ! እቲ ንቓላት ትንቢት እዘ መጽሓፍ እዙይ ዘሕሉ ኸዓ ብፁዕ እዩ! በለኒ።
66022008	ነዘ ነገር እዙይ ዘሰማዕኽዎን ዘረአኽዎን ኣነ ዮሓንስ እየ። ምስ ሰማዕኹን ምስ ረአኹን ከዓ ኣብ እግሪ እቲ ነዘ ነገር እዙይ ዘርአየኒ መልኣኽ ክሰግድ ኣብ ትሕቲ እግሩ ተደፋእኹ።
66022009	ንሱ ኸዓ ኅደግ! ከምኡ ኣይትግበር! ኣነስ ከማኻን ከምቶም ኣኅዋትካ ነቢያትን ከምቶም ንቓላት እዘ መጽሓፍ እዙይ ዘሕልዉን ኣገልጋሊ እየ። ንእግዚኣብሔር ደኣ ስገድ! በለኒ።
66022010	ብድኅሪ እዙይዉን እቲ መልኣኽ እቲ ጊዜ ቐሪቡ እዩ እሞ ንቓል ትንቢት እዘ መጽሓፍ እዙይ ምሥጢር ጌርካ ብማኅተም ኣይትዕጸዎ።
66022011	እቲ ገፋዒ ይግፋዕ፤ እቲ ርኹስ ይርከስ፤ እቲ ጻድቕ ይጽደቕ፤ እቲ ቕዱስ ይቀደስ በለኒ።
66022012	ኢየሱስ ከዓ እንሆ! ቐልጢፈ እመጽእ ኣለኹ፤ ንነፍስ ወከፍ ከከም ግብሩ ኽፈድዮ ዓስቢ ምሳይ ኣሎ።
66022013	ኣልፋን ኦሜጋን ቀዳማይን ዳኅረዋይን መጀመርታን መወዳእታን ኣነ እየ።
66022014	ናብታ ኸተማ ብኣፍ ደገታታ ምእንቲ ኽኣትዉን ካብታ ኦም ሕይወት ፍረ ንምብላዕ መሰል ምእንቲ ኽረኽቡን ክዳዉንቶም ዘሓጽቡ ብፁዓን እዮም።
66022015	እቶም ከም ኣኽላባት ዘኾኑ ጠንቈልቲ ኣመንዘራታት ቀተልቲ ሰብ መምለኽቲ ጣዖት እቶም ንሓሰት ዘፈትዉን ዘገብሩን ኲሎም ግና ካብታ ኸተማ ወፃኢ ክኾኑ እዮም።
66022016	ኣነ ኢየሱስ ነዘ ነገር እዙይ ኣብተን ኣብያተ ክርስቲያን ክምስክረልኩም ኢለ ንመልኣኸይ ሰደድክዎ። ኣነ ኻብ ሡር ዳዊትን ዘርኡን ዘኾንኩ እቲ ብሩህ ኮኸብ ጽባሕ እየ በለ።
66022017	መንፈስ ቅዱስን እታ መርዓትን ነዓ! ይብሉ ኣለዉ። እቲ ዘሰምዕዉን ነዓ! ይበል። ዘጸምአ ኸዓ ይምጻእ፤ ዘደለየዉን ማይ ሕይወት ብኸምኡ ይዉሰድ።
66022018	ኣነ ነዘ ኣብዘ መጽሓፍ እዙይ ዘሎ ቓል ትንቢት ንዘሰምዑ ዂሎም አጠንቅቖም ኣለኹ፦ ሓደኳ ናብዘን ቃላት እዚኣተን እንተ ወሰኸ እግዚኣብሔር ከዓ ኣብዘ መጽሓፍ እዙይ ተጽሒፉ ዘሎ መቕሠፍቲ ኽዉስኸሉ እዩ።
66022019	ሓደ ሰብ ካብ ቃላት እዘ ትንቢት እዙይ እንተጕደለ እግዚኣብሔር ካብተን ኣብዘ መጽሓፍ እዙይ ተጽሒፈን ዘለዋ ኦም ሕይወትን እታ ቕድስቲ ኸተማን ዕድሉ ኸጕድለሉ እዩ።
66022020	እቲ ነዘ ነገር እዙይ ዘምስክር እወ ቐልጢፈ እመጽእ ኣለኹ! ይብል ኣሎ። ኣሜን ጐይታ ኢየሱስ ነዓ!
66022021	ጸጋ ጐይታና ኢየሱስ ምስ ኲልኻትኩም ቅዱሳን ይኹን። ኣሜን።
